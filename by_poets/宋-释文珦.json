[
    {
        "uuid": "c2c2c2e71bc07895801b2822a6b9c345",
        "title": "尧任舜禹行",
        "author": "释文珦",
        "content": "尧任舜禹，圣化日熙。\n二臣至德，惟尧克知。\n明良胥会，征庸弗疑。\n佐命垂统，股肱纲维。\n行尧之道，蚤夜孳孳。\n上齐七政，大录万几。\n与人为善，念兹在兹。\n举相去凶，咨牧授时。\n执德于心，其化若驰。\n洪水滔天，浩浩无涯。\n下民昏垫，荒度为宜。\n乃乘四载，奠决刊随。\n栉风沐雨，手胼足胝。\n四海会同，九泽具陂。\n诞敷文德，帝命是祗。\n翔泳咸若，凤皇来仪。\n尧嘉厥功，翕受敷施。\n同声相应，百僚师师。\n是知官人，安危之基。\n用贤则安，用佞则危。\n惟彼陶唐，百工允釐。\n后世有述，先天弗违。\n能赏能禅，缵承伏牺。\n为民之极，黄收纯衣。\n明并日月，照临无私。\n不言而治，端拱无为。\n民无能名，荡荡巍巍。\n惟天为大，惟尧则之。\n先圣斯言，当深致思。\n或未之思，室是远而。",
        "dynasty": "宋",
        "collection_info": null
    },
    {
        "uuid": "228f6f5fa1117d28a4ab5e6fe05399c1",
        "title": "天地无穷行",
        "author": "释文珦",
        "content": "天地无穷，人处于中。\n三才既兆，庶类皆通。\n至圣立极，万方所宗。\n如星拱北，如水朝东。\n垂衣而治，天下为公。\n孝慈道广，是谓大同。\n自兹而降，谋用是崇。\n兵由此起，彊弱相攻。\n上下分乱，莫知适从。\n匪兹礼义，曷能靖共。\n顺之者吉，逆之者凶。\n不能率此，斯曰颛蒙。\n穷通得丧，实维降衷。\n巧愚不与，系于遭逢。\n毋肆小智，以菑厥功。\n安时处顺，于焉考终。",
        "dynasty": "宋",
        "collection_info": null
    },
    {
        "uuid": "c9ace998511d3cf1c47259e969af40ae",
        "title": "天道夷简行",
        "author": "释文珦",
        "content": "天道夷简，荡荡巍巍。\n人心不然，大行险巇。\n转眼翻覆，诚不易知。\n忠或见疎，信或见疑。\n离间致入，宁復顾思。\n昔者缱绻，终焉弃遗。\n圣如周公，王犹不知。\n孝若申生，姬能死之。\n在彼盛时，尚有尔为。\n况乎季世，颠倒是非。\n谗人饱禄，志士苦饥。\n俯仰今古，其谁不悲。\n命悬于天，逆之为嗤。\n冲静无患，进取必危。\n守道安危，其殆庶几。\n祸福之兆，可以理推。\n夷齐去周，西山采薇。\n黄绮避秦，商岩茹芝。\n景行先哲，良足为规。\n规而罔念，虽悔何追。",
        "dynasty": "宋",
        "collection_info": null
    },
    {
        "uuid": "a8df9f9a58a00daa61c5eaf6555f1136",
        "title": "天道虽远行",
        "author": "释文珦",
        "content": "天道虽远，人心匪殊。\n内直不欺，与天为徒。\n对越无媿，陟降恒俱。\n祝史陈言，曾非矫诬。\n桑林之祷，金縢之书。\n至诚感通，如皷应桴。\n神人以和，大信以孚。\n不勉不思，自止于符。\n天有常道，人无异涂。\n志斯一矣，天其远诸。\n大道既漓，人心日渝。\n背天从欲，覆族亡躯。\n作善降祥，为恶速辜。\n圣言孔彰，是训是谟。\n一念之差，千里而迂。\n惟当自修，以反厥初。",
        "dynasty": "宋",
        "collection_info": null
    },
    {
        "uuid": "be8f4c8fd1c178cbc2a1fdfefe814510",
        "title": "别日何易行",
        "author": "释文珦",
        "content": "别日何易，会日何难。\n道路修阻，山川鬰盘。\n寤寐怀思，涕泣汍澜。\n思君不已，损我容颜。\n时歌旧章，期以自宽。\n歌终太息，反开忧端。\n孤鸿嘹唳，过彼云间。\n欲托遗音，遐征不还。\n出户徘徊，风露凄寒。\n明月皎皎，星斗阑干。\n罗帷飘扬，顾影难安。\n耿耿长夜，摧此心肝。",
        "dynasty": "宋",
        "collection_info": null
    },
    {
        "uuid": "75aeebfb4bbdb601f8c1b72e7eef7eb2",
        "title": "北游朔城行",
        "author": "释文珦",
        "content": "北游朔城，险阻艰难。\n荒溪遐旷，穹谷纡盘。\n白日晦景，阴云洞寒。\n凝冰不冶，积雪宁干。\n冻草色死，北风声酸。\n林啸猛虎，路多胡犴。\n愁肠分裂，趼足蹒跚。\n风餐不饱，露宿难安。\n别离之苦，维昔所叹。\n怀哉征人，曷云来还。",
        "dynasty": "宋",
        "collection_info": null
    },
    {
        "uuid": "1fbfc8edca93111e14a5c5ef43fab747",
        "title": "山中放歌",
        "author": "释文珦",
        "content": "春草离离，秋兰猗猗，足纫吾衣。\n南山有芝，西山有薇，足乐吾饥。\n谁信谁疑，谁是谁非，足亡吾机。\n或瘗或焚，或暴或沉，足为吾归。\n生浮死休，已而已而，出山何为。\n歌阕声消，隠几而息，梦为飞云。\n遨游八极，我为云邪，云为我邪。\n无待无得，窅然皆丧，自适夫道。\n吾心之适，富兮贵兮，吾不与易。",
        "dynasty": "宋",
        "collection_info": null
    },
    {
        "uuid": "32fa42c207b56ba4a9bb8ef6f400d0bf",
        "title": "灵鸟篇",
        "author": "释文珦",
        "content": "尝闻有灵鸟，其名为凤凰。\n九苞信嘉瑞，五色成文章。\n其宿必丹穴，其鸣在朝阳。\n有德斯出现，德衰还伏藏。\n始至于少皡，再巢于陶唐。\n舜恩被动植，闻韶復翱翔。\n闵其出非时，见歌于楚狂。\n仲尼叹不至，是亦为世伤。\n荡荡二千龄，孰能致斯祥。\n当今迈三五，君明臣且良。\n其或一来仪，足以慰万方。\n凤兮傥不来，吾泪徒滂滂。",
        "dynasty": "宋",
        "collection_info": null
    },
    {
        "uuid": "4eb6d7cda686de30ca2be640c425e1e4",
        "title": "羌笛",
        "author": "释文珦",
        "content": "美竹生穷崖，西人翦为笛。\n制度诚简易，不假金玉饰。\n五音既繁会，八音亦交出。\n凤鸣何雝雝，龙吟尤历历。\n贪者听之廉，愁者听之怿。\n悍者听之和，劳者听之佚。\n遗调感人多，今人孰能识。\n空復想桓伊，三弄楚天碧。",
        "dynasty": "宋",
        "collection_info": null
    },
    {
        "uuid": "9e6204c97027ba2d18f4770f4b6c054b",
        "title": "悠悠万里行",
        "author": "释文珦",
        "content": "悠悠万里行，河畔草青青。\n青草有衰歇，远行无期程。\n秦既灭六国，驱民筑长城。\n长城三千里，将以限胡兵。\n城边沙水寒，饮马马悲鸣。\n筑夫困久役，谁无乡土情。\n父母念孝养，室家叹孤嬛。\n万一死于筑，白骨空支撑。\n膏血脂草莽，魂魄亦飘零。\n苦哉筑城人，举杵无乐声。\n仁守国自固，不仁祸斯宏。\n祖龙不知此，纵暴劳苍生。\n高明鬼瞰室，天道常恶盈。\n长城徒高高，不救秦祚倾。\n岂若唐虞君，垂衣燕泰宁。\n至德亘万古，巍巍不可名。",
        "dynasty": "宋",
        "collection_info": null
    },
    {
        "uuid": "44b62249045e23181da7f0e0e3c43a40",
        "title": "征妇怨",
        "author": "释文珦",
        "content": "宁为路傍草，莫作战士妻。\n初嫁席未温，夫今戍辽西。\n忆与夫别时，山川正飞雪。\n腰间弓箭重，冰冻马蹄裂。\n夫君在万里，如何可相求。\n瞻彼日月光，使妾心悠悠。\n悠悠復悠悠，想思曷云已。\n夜夜劳梦魂，遥遥渡辽水。\n军中有纪律，君当慎终始。\n勿以念室家，无心事戎垒。\n自昔忠义人，从军皆效死。",
        "dynasty": "宋",
        "collection_info": null
    },
    {
        "uuid": "2efcb79a757a4178a3c7dd18e9fbaccb",
        "title": "杜宇朝夕啼客舍檐树间",
        "author": "释文珦",
        "content": "杜宇蜀帝魂，啼时吻流血。\n知有思归人，日夜啼不绝。\n吾归渺无期，汝啼岂易说。\n故宫春草深，高堂满簪雪。",
        "dynasty": "宋",
        "collection_info": null
    },
    {
        "uuid": "c6758c7a99a59901a6122174d71ba767",
        "title": "读史有感",
        "author": "释文珦",
        "content": "明良但间作，琐琐常相因。\n谗谀既得志，圣哲多罹屯。\n大化造万物，差品难具陈。\n熏莸不同器，仁暴当异伦。\n使之混而处，枘凿安能亲。\n西伯居羑里，仲尼伤获麟。\n遂使黄绮徒，商山终避秦。\n潄泉茹紫芝，挥手谢世人。",
        "dynasty": "宋",
        "collection_info": null
    },
    {
        "uuid": "24134cca807d9af76aec48e19d2b60d3",
        "title": "戒奢",
        "author": "释文珦",
        "content": "羲农至舜禹，所尚惟朴素。\n迨及三代衰，君臣皆不度。\n其源既已开，展转若涂附。\n秦汉距陈隋，相沿少知悟。\n伤财而害民，多不能永祚。\n乃知纵奢淫，天人所同恶。\n金玉不可衣，锦绣不可茹。\n所贵在农桑，工巧皆民蠹。",
        "dynasty": "宋",
        "collection_info": null
    },
    {
        "uuid": "79d8e7a397ba49ebae0d04c7b6add482",
        "title": "秋胡诗",
        "author": "释文珦",
        "content": "洁妇与秋胡，以礼成配匹。\n毕结方五朝，秋胡事行役。\n道涂既云远，年运亦易徂。\n日月迭相代，五回见荣枯。\n秋胡仕侯邦，音尘久疎绝。\n誓言奉姑嫜，秋霜拟贞洁。\n春日行采桑，援柯向前林。\n秋胡倏来归，相逢赠黄金。\n重义不受金，采采实筐篚。\n归来见夫婿，乃是赠金子。\n苦辞让其諐，投身入渊死。\n岂是不爱身，示心如此水。",
        "dynasty": "宋",
        "collection_info": null
    },
    {
        "uuid": "38099014257b2de038759eba89873360",
        "title": "浮萍寄水行",
        "author": "释文珦",
        "content": "浮萍寄诸水，漂流本无根。\n倚水以为命，然后生意蕃。\n女子方在室，怙恃父母恩。\n及其既结髮，託身向他门。\n室家以礼合，偕老古所敦。\n毕力闺中事，未尝惮其烦。\n夙兴而夜寐，黾勉无后言。\n德音罔违越，生育皆充完。\n夫壻轻薄儿，翻覆何无端。\n青天起云雷，无风作涛澜。\n中情一朝异，弃旧淫新婚。\n宴尔如兄弟，视我同雠怨。\n非唯不见答，暴怒难具论。\n妃耦道遂丧，安能久自存。\n祇怜妾薄命，仰天每长叹。\n愿还念昔者，无为卒相谖。",
        "dynasty": "宋",
        "collection_info": null
    },
    {
        "uuid": "1284c1ee27f96219f9933e6a5eb5668d",
        "title": "静夜不寐行",
        "author": "释文珦",
        "content": "静夜不遑寐，秋气殊清清。\n霜露涂庭芜，陨叶摧枝茎。\n西风更萧骚，万窍皆同声。\n蜻蛚亦含悲，啧啧床下鸣。\n出门一以视，青天缀繁星。\n三五正纵横，北斗方斜倾。\n飞鸿朔方来，迢迢困遐征。\n中路失俦侣，隻影何茕茕。\n感物怀远人，徘徊以屏营。\n心折不能言，默默徒愤盈。",
        "dynasty": "宋",
        "collection_info": null
    },
    {
        "uuid": "3794d2664e4328dca47e81ebd8c3a19e",
        "title": "赠道士褚雪巘",
        "author": "释文珦",
        "content": "褚君乐嘉遯，门径多青芜。\n心同水月皎，身与山云俱。\n古壁悬篆籀，不爱烧药鑪。\n南华註已毕，终然得玄珠。\n高风度寥廓，逸韵凌江湖。\n策杖时过我，以我机事无。\n中情了无取，斯为真隠徒。\n知已换凡骨，何时上清都。",
        "dynasty": "宋",
        "collection_info": null
    },
    {
        "uuid": "483ea8dd670c9eef511c8bf90843abab",
        "title": "赓赵别驾天宁古桧韵",
        "author": "释文珦",
        "content": "桧龙奋头角，百兽毋敢狞。\n居然护祇园，老鬽魂魄惊。\n本根既深固，樛枝任纵横。\n秋城风雨痴，或跃常夜鸣。\n夜鸣不自已，江头云雾生。\n乘云何所之，变化朝帝京。\n归来气尚豪，撼动老禅兄。\n空庭俨相对，健骨殊凄清。\n中林万古松，或可为同盟。\n蒲柳先秋凋，襟期信难并。\n异质诚正直，扶持乃神明。\n更看霜雪繁，黛色挺孤擎。",
        "dynasty": "宋",
        "collection_info": null
    },
    {
        "uuid": "dc3c148850c0a18cd66f3f48b8b919d1",
        "title": "江头雨霁",
        "author": "释文珦",
        "content": "雨收江路凉，徐行吊孤影。\n远岫夕阳明，平洲霁华静。\n渡头人尽归，佳趣在渔艇。\n渔翁不自知，醉卧风吹醒。",
        "dynasty": "宋",
        "collection_info": null
    },
    {
        "uuid": "600986e3be0c4d794bfe3b633128e6d4",
        "title": "镜中放歌",
        "author": "释文珦",
        "content": "日日行镜中，身与白鸥同。\n閒踪无滞留，清兴何始终。\n红蕖耀晨妆，绿蒲媚新丛。\n长歌对渔父，沧浪有遗风。",
        "dynasty": "宋",
        "collection_info": null
    },
    {
        "uuid": "9c93bad911fb2aa6bec04a13ad52bb96",
        "title": "野外即事",
        "author": "释文珦",
        "content": "春暮仓庚鸣，农家语堪听。\n雨旸不违时，麦高桑叶青。\n烹豚酌清酒，庙中谢神灵。\n田蚕杯珓好，欢声动林垧。\n祭罢各分散，羣鸟啄余腥。",
        "dynasty": "宋",
        "collection_info": null
    },
    {
        "uuid": "cb106bf86707f95d4199703c823ee40c",
        "title": "结交",
        "author": "释文珦",
        "content": "结交尽閒交，日欲共幽讨。\n道人失前期，使我萦怀抱。\n清猿往相催，同来须及早。\n良恐秋风高，吹我杞菊老。",
        "dynasty": "宋",
        "collection_info": null
    },
    {
        "uuid": "bba1a8109126110bb53c63555bf07315",
        "title": "远别曲",
        "author": "释文珦",
        "content": "问君何所之，执手立前墀。\n可堪为远别，都不道回期。\n檐间蟏蛸虫，似知妾心悲。\n缠绵结离恨，千丝仍万丝。",
        "dynasty": "宋",
        "collection_info": null
    },
    {
        "uuid": "784b994cfc2baa5b373234eb4a203bca",
        "title": "投宿山家",
        "author": "释文珦",
        "content": "山家忘四时，力作倦还息。\n鸦鸣知欲曙，鸡栖念当夕。\n两男皆长成，尽解供赋役。\n季女方及笄，亦復能纺绩。\n老翁独无事，醉饱岸巾帻。\n喜客到柴扉，扫室具枕席。\n枣栗非外求，园蔬更堪摘。\n殷勤话生理，颇觉计自得。\n我生独何为，转徙常寄食。\n语残灯欲死，草际虫啧啧。",
        "dynasty": "宋",
        "collection_info": null
    },
    {
        "uuid": "e964dc0ad7c3565cceecff15659c0c5d",
        "title": "废冢",
        "author": "释文珦",
        "content": "荒草没颓垣，知是何人墓。\n高顶上牛羊，空间住狐兔。\n行旅为伤神，子孙在何处。\n飋飋起悲风，萧骚白杨树。",
        "dynasty": "宋",
        "collection_info": null
    },
    {
        "uuid": "98761352310a7acb299af4675c552ad9",
        "title": "鄞江送友",
        "author": "释文珦",
        "content": "西风日夜起，江上枫叶赤。\n可怜未归人，復送行远客。\n相见鬓毛改，转觉世路迫。\n他日慰相思，岂必在书尺。\n薄俗能移人，出处当自力。",
        "dynasty": "宋",
        "collection_info": null
    },
    {
        "uuid": "e2d37fb1618979f52522ee010db5b9fb",
        "title": "喜晴  其一",
        "author": "释文珦",
        "content": "郊行雨初歇，野径泥犹滑。\n斜日照残云，云边飞鸟没。\n别浦有行舟，乘流棹歌发。\n对景未能去，沙头待新月。",
        "dynasty": "宋",
        "collection_info": null
    },
    {
        "uuid": "93ccdfd647d312e40dba6d5c0a5b6834",
        "title": "喜晴  其二",
        "author": "释文珦",
        "content": "经旬雨不断，今日喜新霁。\n杖策东皋行，桑柘阴翳翳。\n蚕老欲登箔，菜麦亦可刈。\n田园足生理，外此尽误计。\n父老诚见客，吾驾从兹税。",
        "dynasty": "宋",
        "collection_info": null
    },
    {
        "uuid": "15eca8c1d981b72b260a46920ab45e0f",
        "title": "客夜",
        "author": "释文珦",
        "content": "客馆何寥寥，明月竟窗户。\n青天悬列星，零露霑宿莽。\n怀感不遑寐，起坐听漏皷。\n听罢復重听，听彻三四五。",
        "dynasty": "宋",
        "collection_info": null
    },
    {
        "uuid": "2e868c96dbab511fb012a076d8af6086",
        "title": "观海",
        "author": "释文珦",
        "content": "粤自两仪分，溟波长诸水。\n涵渟昭体量，沆瀁无涯涘。\n一目但浺瀜，百川竞输委。\n东闻号扶桑，西或称蒙汜。\n浴日扬明辉，浮天忘表裏。\n神灵奠厥居，鳞介安攸止。\n蜃气成楼台，珠光耀坁沚。\n渔商所依凭，利用何穷已。\n鼓楫通九夷，乘风超万里。\n初唯见平相，渐得悟深理。\n傥可觅蓬莱，当从赤松子。",
        "dynasty": "宋",
        "collection_info": null
    },
    {
        "uuid": "495431079c989796d1b5d2e2093ac842",
        "title": "永嘉迪古岩作亭梅竹间东阁为摘少陵天寒翠袖薄日暮倚修竹句扁曰寒倚书来索诗寄题四韵",
        "author": "释文珦",
        "content": "凛凛冰玉质，亭亭雪霜姿。\n共此岁寒操，不与东风期。\n羣芳性苦殊，道人心自知。\n悠然澹相对，千载有遐思。",
        "dynasty": "宋",
        "collection_info": null
    },
    {
        "uuid": "2ce3a0ff549346d2d617b18a03c58e6a",
        "title": "蚕麦辞",
        "author": "释文珦",
        "content": "山人日无事，行行自娱嬉。\n竹西数家村，喜闻翁媪辞。\n蚕以御我寒，麦以充我饥。\n二者尝致祷，羣神将我贻。\n茧必大如瓮，茧茧皆成丝。\n麦必生两岐，粒粒皆可炊。\n傥得遂所愿，报谢无敢迟。\n此意颇淳古，当见于周诗。",
        "dynasty": "宋",
        "collection_info": null
    },
    {
        "uuid": "e8214796984c5b833997aa4f9349a77c",
        "title": "梦觉辞",
        "author": "释文珦",
        "content": "霜月何皎皎，寒风更凄凄。\n气候感微虫，终夜常悲啼。\n游子当此时，能不念故栖。\n念久结为梦，远过横塘西。\n此梦亦良劳，屡涉山谷溪。\n宛然见亲友，笑语相招携。\n觉来仍在旅，乡远人乖暌。\n浮生等如梦，短长不须稽。",
        "dynasty": "宋",
        "collection_info": null
    },
    {
        "uuid": "fc745d01db616c2f57d98a71822bfd62",
        "title": "晚宿山寺",
        "author": "释文珦",
        "content": "日晚投山寺，萧然异人境。\n石房云气深，苔阶雨声冷。\n心清不成寐，篝灯对孤影。\n清猿亦可人，长啸西南顶。",
        "dynasty": "宋",
        "collection_info": null
    },
    {
        "uuid": "7afaf9ee8909ca5a2516846ca6c3f904",
        "title": "题东皋",
        "author": "释文珦",
        "content": "东皋纵遐目，生意良自多。\n鱼跃喜冰释，鸟语乘春和。\n芳兰馥余荄，名花眩乔柯。\n倦客独无依，奈此庶物何。",
        "dynasty": "宋",
        "collection_info": null
    },
    {
        "uuid": "04098d157dc227552019ebe494e30288",
        "title": "披云亭",
        "author": "释文珦",
        "content": "我爱山中人，冥心住幽寂。\n危亭上绝巘，不染世人迹。\n群峰合空翠，疑若天宇窄。\n午夜独长啸，云开山月白。",
        "dynasty": "宋",
        "collection_info": null
    },
    {
        "uuid": "ada756c88b167e4195b5dd735769df5d",
        "title": "题听松亭",
        "author": "释文珦",
        "content": "别驾公事閒，翦棘开三径。\n天风引长松，萧萧满清听。\n坐石琴意真，凭栏醉魂醒。\n亦使山中人，悠然动归兴。",
        "dynasty": "宋",
        "collection_info": null
    },
    {
        "uuid": "9bef1705268bc44abcbbf8a56320b221",
        "title": "题灵泉寺更幽轩",
        "author": "释文珦",
        "content": "寒泉发灵窦，翠霭生重冈。\n偶因山鸟鸣，得此林僧房。\n高槐肃夜气，短牖熙晨光。\n空门了无事，岁月静中忘。",
        "dynasty": "宋",
        "collection_info": null
    },
    {
        "uuid": "5332a78680abe1df3f7f17b533c31513",
        "title": "为清渭滨赋集清轩诗",
        "author": "释文珦",
        "content": "造化既橐籥，坱圠斯无穷。\n下达于幽阴，上彻于穹窿。\n物各限己私，是以无全功。\n高人作轩宇，与彼造化通。\n洋水皆心深，一碧涵虚空。\n洗尽世间尘，万象皆冲融。\n干坤清淑气，大集于其中。\n为语登轩人，快覩开昏蒙。",
        "dynasty": "宋",
        "collection_info": null
    },
    {
        "uuid": "1a34d1c0aa336b707c5b82a742097e97",
        "title": "郊外春日",
        "author": "释文珦",
        "content": "垂杨袅东风，桐花醉鸣鸠。\n地僻无行人，方塘水交流。",
        "dynasty": "宋",
        "collection_info": null
    },
    {
        "uuid": "72bb435828abf468e4a32ca98f41c645",
        "title": "春夜梦游溪上如世传桃源与梵僧仙子遇具蟠桃丹液灵芝胡麻于云窗雾阁间请赋古诗颇有思致觉而恍然犹能记忆五句云滩峻舟行迟乱峰青虬蟠一瀑素霓吼灵桃粲丹朱仙饭杂芝糗遂追述梦事足成一十七韵",
        "author": "释文珦",
        "content": "随意作清游，唯与筇竹偶。\n徘徊望原田，宛转赴林薮。\n隔溪更幽奇，欲往兴弥厚。\n渔人自知心，涉我不待叩。\n烂烂桃花明，粼粼白沙走。\n滩峻舟行迟，辍棹入崖口。\n乱峰青虬蟠，一瀑素霓吼。\n微径上青冥，高木挂星斗。\n梵宇金碧开，万象发蒙蔀。\n老僧雪眉长，妙语涤心垢。\n乘云者何人，笙鹤自先后。\n邀余过殊庭，酌以流霞酒。\n灵桃粲丹朱，仙饭杂芝糗。\n白鹿守天坛，彩烟生药臼。\n谓言保其真，物我尽刍狗。\n窗外铁钟鸣，惊觉復何有。\n乃知百年间，梦境匪长久。",
        "dynasty": "宋",
        "collection_info": null
    },
    {
        "uuid": "4ca3cd7d106390229a17d338737844f6",
        "title": "梦中作",
        "author": "释文珦",
        "content": "弃置何足忧，贫贱元非病。\n山边水边行，颇适幽人情。\n柴门绝轮鞅，苍苔满修径。\n忽听渔者歌，还动江湖兴。",
        "dynasty": "宋",
        "collection_info": null
    },
    {
        "uuid": "0bfc250a7b0f7aadc8b3ea42ee52041f",
        "title": "记梦",
        "author": "释文珦",
        "content": "神清发幽梦，梦到仙人峰。\n老仙启玄门，问我来何从。\n仙髮映山绿，仙颜眩日红。\n高低种玉田，异植方茸茸。\n里闾见翁媪，亦復非尘容。\n鸡犬声相闻，略与桃源同。\n云中飞仙人，缥缈如游龙。\n遄征不可即，得非是乔松。\n白云既变灭，仙軿亦无踪。\n梦觉两何有，闻打西林钟。",
        "dynasty": "宋",
        "collection_info": null
    },
    {
        "uuid": "817046d1e6274aabd6a1deedb066efdb",
        "title": "过严滩登子陵钓台",
        "author": "释文珦",
        "content": "幽人山水心，独向新安去。\n应为一丝风，元非钓名具。\n浪高滩七里，片石还如故。\n回首问云台，荒烟渺无处。",
        "dynasty": "宋",
        "collection_info": null
    },
    {
        "uuid": "0cff02e0176a76a45d176a60764b48df",
        "title": "旅感",
        "author": "释文珦",
        "content": "苦无住山资，千里远为客。\n兄弟会面难，双亲鬓毛白。\n故园书不来，愁绪日夜积。\n满庭枯草根，忽復化新碧。",
        "dynasty": "宋",
        "collection_info": null
    },
    {
        "uuid": "a2da93dc6a8986ea668215e72ee5427a",
        "title": "大水后作",
        "author": "释文珦",
        "content": "田家望西成，弥月雨霖霔。\n流潦迷川泽，秔稻尽漂淤。\n牛犬奔崇丘，鸡亦栖高树。\n室庐毕沈没，野老无归处。\n大家还急租，官中未蠲赋。\n妻子多转徙，天高不可吁。\n但愿吾皇知，圣恩加咻噢。\n下诏发仓廪，赈恤散红腐。\n不唯赤子活，亦使根本固。\n八表皆归仁，万岁永终誉。",
        "dynasty": "宋",
        "collection_info": null
    },
    {
        "uuid": "9e7f0c79d1c7d6862b15fdba709c569a",
        "title": "秋怀",
        "author": "释文珦",
        "content": "霜风吹槁梧，索索生秋声。\n梁燕已无迹，哀鸿復南征。\n游子当此时，转觉难为情。\n庭闱隔千里，日夜白髮生。",
        "dynasty": "宋",
        "collection_info": null
    },
    {
        "uuid": "47d532fd63ee43d6a597b639e83266ff",
        "title": "仿古思边",
        "author": "释文珦",
        "content": "去年与君别，绿树闻啼鴂。\n今年当此时，忆君君未归。\n音书难寄远，珠泪湿罗衣。",
        "dynasty": "宋",
        "collection_info": null
    },
    {
        "uuid": "d55ecbd03d02e11414ae233d2b60d3bc",
        "title": "秋光",
        "author": "释文珦",
        "content": "秋光已过半，风气日凄紧。\n鸿鴈復来宾，燕鶑无留影。\n游子于此时，感物念乡井。\n纵使梦能归，归涂难历省。",
        "dynasty": "宋",
        "collection_info": null
    },
    {
        "uuid": "110dce9ff9fb5b68f794537fb38e64ad",
        "title": "送归篇",
        "author": "释文珦",
        "content": "秋老木叶干，露冷虫声死。\n征人未授衣，乡心日千里。\n挥手睇云帆，顷刻限烟水。\n他时慰相思，远寄书一纸。",
        "dynasty": "宋",
        "collection_info": null
    },
    {
        "uuid": "aa989dc06b02c929d7e95526796f660f",
        "title": "还山",
        "author": "释文珦",
        "content": "吾性本閒旷，素不喜城郭。\n而况宾主间，礼数相束缚。\n怅望西南山，佳气日参错。\n逸兴不可羁，飘飘出笼鹤。\n翩然曳杖还，专意在一壑。\n时方孟夏初，众花已零落。\n槠林晚雪香，麦陇残云薄。\n谷深绝游尘，苗田叫姑恶。\n幽人旧相知，一见心喜跃。\n谓言旧山畬，今犹可耕凿。\n日夕共登临，靡惮筋力弱。\n于焉得天真，毕志甘澹泊。\n初非傲轩冕，终又畏矰缴。\n置身声利场，何如且行乐。\n纍纍北原上，万古同寂寞。",
        "dynasty": "宋",
        "collection_info": null
    },
    {
        "uuid": "39427e4d8137d8743d4f3af16ec9017c",
        "title": "仙佛辞",
        "author": "释文珦",
        "content": "仙以静为道，佛以空为宗。\n羣动本皆静，万有体恒空。\n服食迷静趣，仙道不可从。\n宴息昧空性，佛理无由通。\n或曰空静殊，斯言吾不庸。\n空静即仙佛，得于此心中。\n心乃佛仙质，仙佛心之容。\n三法妙而一，脗焉归大同。",
        "dynasty": "宋",
        "collection_info": null
    },
    {
        "uuid": "e4a6eeb164ee2f1209dfa277d1a0293c",
        "title": "深居",
        "author": "释文珦",
        "content": "深居谢交游，积叶任埋径。\n澹然忘所营，为是疎懒性。\n已达身本虚，宁忧室垂罄。\n时于泉石间，信意成短咏。\n于以写吾情，渔樵或相命。\n一皆用其真，鲁鱼事参订。\n犹不拘四声，岂復疑八病。\n难入时人耳，独许山鬼听。\n生来妄想绝，禅心本清浄。\n断不重出山，此志寔先定。",
        "dynasty": "宋",
        "collection_info": null
    },
    {
        "uuid": "10dee2deb4a5a23ff82cf827b8351188",
        "title": "戍妇词",
        "author": "释文珦",
        "content": "女萝施松柏，终始相因依。\n结髮为婚姻，偕老相与期。\n夫今戍边城，贱妾无由随。\n行行日已远，何时定当归。\n但愿崇勋业，上报明主知。\n谅君守恒节，妾心终不移。",
        "dynasty": "宋",
        "collection_info": null
    },
    {
        "uuid": "912782dc76f30d117f4ded9bb0ebcb8e",
        "title": "短歌行",
        "author": "释文珦",
        "content": "忆昨游中林，鸟鸣兰蕙芳。\n重来岂云久，草木倏已黄。\n乙鸟始辞去，羣鸿復南翔。\n天道有代谢，人生安得常。\n促促不我留，譬如石火光。\n红颜日以瘁，玄髮日以霜。\n载念泉下人，宁不增悲伤。\n聆我短歌行，歌短意则长。",
        "dynasty": "宋",
        "collection_info": null
    },
    {
        "uuid": "55b84643dc1e5f37e109816925a9920c",
        "title": "竹下晓吟",
        "author": "释文珦",
        "content": "竹下坐清晓，露气沾裳衣。\n楼钟发清响，山月耿余辉。\n心静息欲无，渺与万物违。\n庄周苦未达，梦作蝴蝶飞。",
        "dynasty": "宋",
        "collection_info": null
    },
    {
        "uuid": "7b228b6adf2529ec8eb4a32a3f37bac8",
        "title": "先云洲访予于万玉归而寄诗因用其韵",
        "author": "释文珦",
        "content": "晓行竺山心，草露濡衣襟。\n稽留虽在眼，谢客难重寻。\n灵木逾千龄，斤斧日见侵。\n侵伐殊未已，使我老气瘖。\n雅乐寖不作，满耳侏离淫。\n野性羞雷同，自为梁父吟。\n疵贱苦无力，安能变夷音。\n畏涂不可行，林下甘陆沈。\n世道已如此，怀抱那易禁。\n独爱古桂林，岁晚犹森森。\n此桂亦未保，慨叹良又深。",
        "dynasty": "宋",
        "collection_info": null
    },
    {
        "uuid": "1b2e8e0919c8c383f2dc0b48a413f0e5",
        "title": "灵雨",
        "author": "释文珦",
        "content": "灵雨应时至，四野生新泉。\n眢井久废汲，湛湛成深渊。\n老农喜欲舞，田苗绿如烟。\n桔槔挂屋梁，坦腹清昼眠。",
        "dynasty": "宋",
        "collection_info": null
    },
    {
        "uuid": "c6203e5c45efd5371d45e748533a5d7e",
        "title": "雨后",
        "author": "释文珦",
        "content": "夜雨万雷集，涨水三尺深。\n游鳞得其所，波间自浮沉。\n科斗千点墨，鲤鲫数寸金。\n偶会濠梁意，道人本无心。",
        "dynasty": "宋",
        "collection_info": null
    },
    {
        "uuid": "2ec2a646f45d93314a583980c573d045",
        "title": "古意  其一",
        "author": "释文珦",
        "content": "难与时流道，忧心常悄悄。\n古道贵平易，今人尚机巧。\n好古而居今，每饭不能饱。\n来往无嫌猜，唯知爱沙鸟。",
        "dynasty": "宋",
        "collection_info": null
    },
    {
        "uuid": "7011f2dbed0365de6132e3b8a2dd96e3",
        "title": "古意  其二",
        "author": "释文珦",
        "content": "逝水尚东流，白日易西没。\n悠悠天地间，二物何飘忽。\n促迫于生人，绿鬓成华髮。\n昧者不自知，终朝常汩汩。\n利欲沈厥身，其本已先蹷。\n孰若缮真性，以自固灵骨。",
        "dynasty": "宋",
        "collection_info": null
    },
    {
        "uuid": "99a2f0edee30b9928279b4ba0dc0ed9a",
        "title": "古意  其三",
        "author": "释文珦",
        "content": "老梅何偃蹇，雪时方始花。\n自守岁寒性，不肯随春华。\n隠人适然见，移植溪水涯。\n瘦影无阳艷，清香绝淫邪。\n閒静如隠人，隠人心所嘉。\n樵牧无见侵，以贻隠人嗟。",
        "dynasty": "宋",
        "collection_info": null
    },
    {
        "uuid": "df927e31531de4dcf2bcabb24ee4175e",
        "title": "古意  其四",
        "author": "释文珦",
        "content": "自昔真仙道，恬淡而无为。\n以之固灵根，远寄或可期。\n秦皇与汉武，纵欲不知疲。\n既已长中国，復欲威四夷。\n其性忍而愎，举非仙者资。\n天监常昭晰，讵容肆谩欺。\n不自省其衷，妄冀苟得之。\n所愿竟无成，徒为后人嗤。",
        "dynasty": "宋",
        "collection_info": null
    },
    {
        "uuid": "73ccecc571f2e17238044dea0b4067f0",
        "title": "天乐歌",
        "author": "释文珦",
        "content": "鸟乐在深林，鱼乐在深渊。\n人乐在深居，不深常致患。\n吾居今已深，柴门草树间。\n油然自成乐，其乐难具言。\n问吾乐伊何，一皆得之天。\n至乐任天与，不知然而然。\n朝乐暮亦乐，此乐真具全。\n吾歌天乐歌，听者慎勿喧。",
        "dynasty": "宋",
        "collection_info": null
    },
    {
        "uuid": "da51854b3a3349151723463efce52e08",
        "title": "夏雨应祷",
        "author": "释文珦",
        "content": "当夏而闵雨，百神靡不宗。\n精诚既上达，所愿神辄从。\n触石忽生云，初亦无多浓。\n东风借其力，斯须满诸峰。\n稍久弥六虚，油油復溶溶。\n炎歊化清凉，密布难知重。\n雷电发灵响，潭湫起飞龙。\n甘霔冈不周，非止千里封。\n槁苗浡然兴，连畴遂芃芃。\n焚香拜天赐，欢声徧羣农。\n当书大有年，赋食皆足供。\n公私有余羡，露积如崇墉。\n誓言为酒醴，报祀于秋冬。\n降福宜孔皆，万国称时雍。",
        "dynasty": "宋",
        "collection_info": null
    },
    {
        "uuid": "0a5b2dde0905fe58264e37e2a37797c3",
        "title": "感时",
        "author": "释文珦",
        "content": "厚地产桑谷，为民衣食资。\n井田取什一，公私两俱宜。\n今者异古昔，苛征常倍蓰。\n倍蓰犹未厌，泛索仍无时。\n官因字民设，胡为反害之。\n尽以应上求，民病莫能支。\n织者恒苦寒，耕者恒苦饥。\n空村绝鸡犬，败屋多流离。\n白叟与我言，其言乃如斯。\n老夫为悲吟，闻者当致思。",
        "dynasty": "宋",
        "collection_info": null
    },
    {
        "uuid": "49c9f9cf88062fdbccc8a9862f610f9b",
        "title": "迂拙",
        "author": "释文珦",
        "content": "迂拙不任用，于焉老云耕。\n曾非尚高亢，聊復辞送迎。\n孤踪类山鹿，幽意存柴荆。\n春薇撷初茁，秋菊餐落英。\n倦来唯宴默，兴到或游行。\n明目烟霞色，清听风泉声。\n万象毕昭明，四体常安平。\n纵诞殊有适，利禄非所荣。\n外物遗天地，真心齐死生。\n但愿绝知闻，怡我閒旷情。",
        "dynasty": "宋",
        "collection_info": null
    },
    {
        "uuid": "c14d6eac2e2bd8efdede087d9c0d753e",
        "title": "拙叟",
        "author": "释文珦",
        "content": "拙叟百念无，视身同木石。\n有客问生涯，笑指松与柏。\n客言人之生，当有资生策。\n纵曰遗声利，其能去衣食。\n松柏本无情，于子知何益。\n吾言子姑去，吾倦将偃息。\n反关据槁梧，隤然竟终夕。\n觉来寂无有，鸡叫东方白。",
        "dynasty": "宋",
        "collection_info": null
    },
    {
        "uuid": "7a8d7cbaddbbfb42f32eb17981d4e7ec",
        "title": "题醉翁图",
        "author": "释文珦",
        "content": "所画者谁子，将非高阳儿。\n满腹常贮酒，何异于鸱夷。\n陶陶以自乐，礼法不可縻。\n酿酒用老瓦，漉酒脱接䍦。\n宁復问升斗，岂尝辨醇醨。\n终日但兀兀，一巵掌中持。\n颇谓有妙理，非人所能知。\n饮罢忘百虑，袒跣行斜晖。\n大笑沈湘人，独醒亦奚为。",
        "dynasty": "宋",
        "collection_info": null
    },
    {
        "uuid": "9113046992d585b0387c341e46f06780",
        "title": "山栖",
        "author": "释文珦",
        "content": "十载栖山楹，影不入州县。\n地偏交易绝，心閒体逾健。\n脱粟无宿储，坏衣多断綫。\n人皆为吾忧，吾乐未尝变。\n上下岩壑间，幽赏不知倦。\n一一全天真，断断非饰缘。\n西峰炼金客，邂逅时相见。\n谈笑辄忘形，殊亦谐素愿。\n古者贤达人，道或在贫贱。\n往躅良可循，维以谨缱绻。",
        "dynasty": "宋",
        "collection_info": null
    },
    {
        "uuid": "64c767c47dc352cde7b31995af93025a",
        "title": "闲居  其一",
        "author": "释文珦",
        "content": "四体本虚空，万物犹土苴。\n以此存内照，颇觉非外假。\n存亡楚人弓，得失塞翁马。\n但使吾道存，正欲知者寡。",
        "dynasty": "宋",
        "collection_info": null
    },
    {
        "uuid": "3c6e9b50fe4611f2057c425b713882f1",
        "title": "闲居  其二",
        "author": "释文珦",
        "content": "萧然谢尘境，日夕心悠哉。\n厨空无鼠雀，径僻多莓苔。\n麻衣足自蔽，柴门讵曾开。\n坐听风叶鸣，疑有幽人来。",
        "dynasty": "宋",
        "collection_info": null
    },
    {
        "uuid": "683851531b5a3359b178ce9508837d39",
        "title": "闲居  其三",
        "author": "释文珦",
        "content": "閒人了无营，偃卧常至午。\n暖日到床前，落叶满篱户。\n或时散幽步，东冈復西坞。\n誓此毕余龄，青山不相负。",
        "dynasty": "宋",
        "collection_info": null
    },
    {
        "uuid": "adb4d225d3626c576e88f9c5f5c3cfe1",
        "title": "闲居  其四",
        "author": "释文珦",
        "content": "虽贫常晏如，兀兀坐山舍。\n案有麻衣易，门无俗士驾。\n虞人不从招，尼父亦待贾。\n狗苟復蝇营，此事吾不暇。",
        "dynasty": "宋",
        "collection_info": null
    },
    {
        "uuid": "23ba87c323c9534c775d1dfd0033859c",
        "title": "言交",
        "author": "释文珦",
        "content": "结交贵同心，心同难间疏。\n尝闻胶漆固，亦曰金兰如。\n君子要其终，小人变厥初。\n宜当作管鲍，慎勿为耳余。",
        "dynasty": "宋",
        "collection_info": null
    },
    {
        "uuid": "26298f30b636acf2afadc9e427478400",
        "title": "又言交",
        "author": "释文珦",
        "content": "道交淡如水，世交甘如醴。\n结交当以真，审交当以理。\n道交似无情，曾不异生死。\n世称刎颈交，未必能终始。\n君不见昔者，陈余与张耳。",
        "dynasty": "宋",
        "collection_info": null
    },
    {
        "uuid": "212dadd77d987da478ebd17429a9a87d",
        "title": "野性",
        "author": "释文珦",
        "content": "野性乐疎旷，从来厌风尘。\n孤寒无所资，屈身随众人。\n贵游弃疵贱，不能强相亲。\n蹉跎三十年，客路常清贫。\n晚来归山林，麋鹿为我邻。\n万事不挂意，一一皆天真。\n同流乃知此，难与俗子陈。",
        "dynasty": "宋",
        "collection_info": null
    },
    {
        "uuid": "ea219cf42af6d3a1983d0da905b23778",
        "title": "白日苦短行",
        "author": "释文珦",
        "content": "白日常苦短，无方使迟延。\n始见出旸谷，忽已沈虞渊。\n迫促于生人，无一能永年。\n丰质成槁项，鬒髮变华颠。\n鸡鸣逐声利，夜分未遑眠。\n奄化同草木，没没归重泉。\n或復自超放，导引求神仙。\n乔松在何许，亦若茫昧然。\n必当实根祗，尘物皆弃捐。\n德性贵纯正，文华在昭宣。\n道与天地准，万古唯圣贤。\n景行不可忘，抒情为此篇。",
        "dynasty": "宋",
        "collection_info": null
    },
    {
        "uuid": "c959ac1f7a1b3dfc56254e8af8e04da6",
        "title": "有适",
        "author": "释文珦",
        "content": "破屋无兄弟，拙者所栖息。\n衡门未尝启，声利讵能迫。\n资身不求备，百事遂省力。\n粪埽皆可衣，草木皆可食。\n春来有余暇，手种豆一席。\n秋深叶黄陨，霜荚渐开拆。\n收归篱落间，早晚自剥击。\n藏之于瓶罂，粒粒堪爱惜。\n穷冬火鑪头，时唤山猿吃。\n猿去吾亦眠，岩房愈幽寂。\n口诵寒山诗，头枕麻衣易。\n于以陶性情，终然远忧责。\n颇谓贫非病，更觉损胜益。\n与其称楩柟，未若作樗栎。\n傍人莫相问，老子方有适。",
        "dynasty": "宋",
        "collection_info": null
    },
    {
        "uuid": "37b80f7fe87a339b03dff606abf32a75",
        "title": "秋兴",
        "author": "释文珦",
        "content": "秋云满茅屋，秋风响枫林。\n杖藜步幽径，落叶数寸深。\n悠然拾叶归，写我閒中吟。\n坐客兴亦閒，弹入青瑶琴。\n曲终各无语，山水遗清音。",
        "dynasty": "宋",
        "collection_info": null
    },
    {
        "uuid": "159530572b90c29f48d53ccc9ea55334",
        "title": "喜雪",
        "author": "释文珦",
        "content": "北风吹同云，惨澹日已夕。\n枕上闻霰零，须臾映窗白。\n晓来篱户间，平地忽过尺。\n羣峰静缭绕，弥望无寸碧。\n栖鸟噤不鸣，空山断行迹。\n古木摧危梢，荒崖失奇石。\n瑞色徧天壤，膏润归宿麦。\n螟蟊深入地，沴气亦消释。\n丰年信可占，岂復忧民食。\n野老不知寒，欢声动阡陌。\n聊作喜雪歌，仰谢天钧力。\n歌长遣谁和，写寄西峰客。",
        "dynasty": "宋",
        "collection_info": null
    },
    {
        "uuid": "fbf9b989c97eaf3b1aa926b6ac2c3272",
        "title": "感春",
        "author": "释文珦",
        "content": "忽闻春欲去，园林谩游瞩。\n轻风散余红，细雨滋繁绿。\n绿繁似欢荣，红散犹僇辱。\n因悟人间世，万事易翻覆。\n贱或登青云，贵或成赤族。\n祸福无定端，往往相倚伏。\n那知今日歌，不是明朝哭。\n书以为世鉴，得志毋纵欲。\n兢兢如履冰，坎坎念伐辐。\n苟能闲此理，堪追圣贤躅。",
        "dynasty": "宋",
        "collection_info": null
    },
    {
        "uuid": "87de23719a7cbefb8fd5cf96e6659508",
        "title": "晓步十韵示山友",
        "author": "释文珦",
        "content": "隠居绝他营，晓步缘涧壑。\n水深鱼影閒，林密鸟声乐。\n晴空极清明，孤云何住着。\n原穷得危磴，路转见横彴。\n啸响空谷传，吟情古灵觉。\n所遇皆隠沦，论心遗厚薄。\n在山无小草，忘世胜大药。\n余生岂须计，此兴谅非错。\n其适在閒旷，何用嫌落魄。\n书此以告君，狂言君勿噱。",
        "dynasty": "宋",
        "collection_info": null
    },
    {
        "uuid": "6721db897c126119e824c3bc03520bce",
        "title": "夜思",
        "author": "释文珦",
        "content": "静坐四无邻，看山待明月。\n池边暑气尽，竹上凉飔发。\n伏翼打窗飞，孤萤随草没。\n予心适有会，还就幽人说。",
        "dynasty": "宋",
        "collection_info": null
    },
    {
        "uuid": "3346361a81ce524d0eff87b0a13defc8",
        "title": "事君尽忠行",
        "author": "释文珦",
        "content": "为子当尽孝，事君当尽忠。\n凡人不知此，斯与犬豕同。\n臣子固贞亮，君父或颛蒙。\n乃知守忠孝，亦繫于遭逢。\n比干忠以戮，申生孝而终。\n忠戮得称仁，孝终宜曰恭。\n古今每如此，片言安可穷。\n炳然垂竹帛，于以开盲聋。\n所遭虽若彼，力行诚在躬。\n于焉二本立，足为百行宗。\n忠孝苟纯至，闻望当昭融。\n此理亘万世，来者能无从。",
        "dynasty": "宋",
        "collection_info": null
    },
    {
        "uuid": "088e9381f6817b7dc6e053ea5d2b3f55",
        "title": "嵬嵬山石行",
        "author": "释文珦",
        "content": "山石何嵬嵬，孤松何薿薿。\n其大踰百围，其高过千尺。\n广厦需梁栋，求之若匪克。\n梓人一以视，斤斧见促迫。\n牛夫竞牵輓，输入王侯宅。\n观者如堵墙，靡不重嘉惜。\n镂刻以为工，丹青以为饰。\n巍然在云霄，七贵所栖息。\n梁栋岂不美，残生良可哀。\n宁作南山松，毋为广厦材。",
        "dynasty": "宋",
        "collection_info": null
    },
    {
        "uuid": "7843ebef940185c0d48debe280b04303",
        "title": "四序",
        "author": "释文珦",
        "content": "四序迭迁变，春光独丰茂。\n生意徧羣物，动植不违候。\n噰噰塞鸿归，喔喔野雉雊。\n软草铺作茵，芳葩粲成绣。\n唯有静者徒，抱道终莫售。\n直躬在林薮，朝夕饭藜糗。\n与时既乖舛，舆台或加诟。\n俛仰天地间，此理终莫究。",
        "dynasty": "宋",
        "collection_info": null
    },
    {
        "uuid": "88f4997da3fc10540d07bd6e1897f2ed",
        "title": "狂吟",
        "author": "释文珦",
        "content": "槿篱三四掩，荒竹百十箇。\n无人扣柴扉，偏称潜夫卧。\n梦作野云飞，觉来松日堕。\n随分有狂吟，吟长不须和。",
        "dynasty": "宋",
        "collection_info": null
    },
    {
        "uuid": "cda0f4b0c143173a8cc069ede4eae586",
        "title": "自纪",
        "author": "释文珦",
        "content": "生无机巧姿，所贵唯实践。\n探玄髮尽霜，穷胜足重趼。\n渡水识归源，看云悟舒卷。\n宁教身不遭，颇谓首难俛。\n余年辞畏途，灭迹向绝巘。\n形骸未全枯，嚣烦幸俱遣。\n中心本难诬，万事不欲辩。\n手把楞伽经，交趺对鑪篆。",
        "dynasty": "宋",
        "collection_info": null
    },
    {
        "uuid": "5ffbe306cc90f550b9c5b94d5b261430",
        "title": "秋兴",
        "author": "释文珦",
        "content": "昔人苦悲秋，我独爱秋色。\n无云天万里，远峤出寒碧。\n枫林叶如丹，溪水清见石。\n饱雨豆荚肥，经霜栗包拆。\n连畴稻正黄，冒野荞亦白。\n篱菊忽盈把，山萸又堪摘。\n日月如过鸟，良辰敢虚掷。\n青猿颇会意，为我具短策。\n西风吹破帽，野兴在故屐。\n不惮登涉劳，远访巢居客。\n此客更可人，分我渔樵席。\n人生贵适意，何必累形役。",
        "dynasty": "宋",
        "collection_info": null
    },
    {
        "uuid": "95fd5af2539e72b4fe292888b0a39f6f",
        "title": "早睡",
        "author": "释文珦",
        "content": "天寒常早睡，不待日光敛。\n恐碍山猿入，柴门未尝掩。\n落叶打窗鸣，枕间疑雨点。\n起视西峰头，月残星闪闪。",
        "dynasty": "宋",
        "collection_info": null
    },
    {
        "uuid": "77602abc6c7deb00cab8317b1bee01eb",
        "title": "居山乐",
        "author": "释文珦",
        "content": "居山乐无涯，三径富松菊。\n山体静吾心，山光悦吾目。\n春来山蕨肥，秋后山田熟。\n未必王侯家，有吾清浄福。",
        "dynasty": "宋",
        "collection_info": null
    },
    {
        "uuid": "e64a95e83d70d45789785d2354a16fe7",
        "title": "暑夜步月",
        "author": "释文珦",
        "content": "畏暑不復眠，空阶踏凉月。\n冰轮了无翳，明可数毛髮。\n夜久肝肺清，如嚥太古雪。\n拟换飞仙人，乘鸾上寥泬。",
        "dynasty": "宋",
        "collection_info": null
    },
    {
        "uuid": "0b857dd49da0458a4d6a60739ea1e89f",
        "title": "赠梅",
        "author": "释文珦",
        "content": "见说春方还，春犹未相识。\n山童指梅花，言是春消息。\n梅花亦含笑，道我是知音。\n遮莫随桃李，贪荣变此心。\n相看出此语，爱尔良独深。\n听之傥不疑，足以为规箴。",
        "dynasty": "宋",
        "collection_info": null
    },
    {
        "uuid": "3ab9b6dbe59e238cd827eee4a495ab80",
        "title": "夜兴",
        "author": "释文珦",
        "content": "万缘不相涉，默坐调四肢。\n天理静中见，物情閒处知。\n长风扫重阴，皎月生东篱。\n寒虫唧唧鸣，亦各知天时。\n悠然发清兴，朗诵渊明诗。\n人生百年间，汲汲奚所为。\n贤愚虽有殊，同为来者悲。\n为语高世流，有酒当自持。",
        "dynasty": "宋",
        "collection_info": null
    },
    {
        "uuid": "2eac707c2b3053604dc83711c1177ab9",
        "title": "散人咏",
        "author": "释文珦",
        "content": "金散免镕冶，木散逃斧斤。\n人散外荣辱，所以为散人。\n世皆贱吾散，此散吾自珍。\n偃蹇不任用，庶足全其身。",
        "dynasty": "宋",
        "collection_info": null
    },
    {
        "uuid": "509303b27d994323a542f9aeada2cadc",
        "title": "初夏同赵东阁西里诸公山行闻鶑分韵得隔字",
        "author": "释文珦",
        "content": "今日天气清，聊试登山屐。\n共看云外峰，分坐涧边石。\n绝境不逢人，啼鶑似留客。\n一声无处寻，还被青林隔。",
        "dynasty": "宋",
        "collection_info": null
    },
    {
        "uuid": "13720ff935f076658475c2b4e76dcf59",
        "title": "秋夜感怀",
        "author": "释文珦",
        "content": "秋山夜无人，虫在草根泣。\n明月照高林，虚窗风露入。\n生年四十余，万事未有立。\n东西岐路间，终岁常汲汲。\n双亲死经年，宅兆久完葺。\n兄弟亦贫窭，于此不暇给。\n回首思故园，愁云满原隰。\n交朋阅千百，存者已无十。\n顾我枯槁姿，奈此短景急。\n终宵不成寐，起坐千虑集。\n至人乃忘情，效慕安可及。\n唯作无生观，去此衣袖湿。",
        "dynasty": "宋",
        "collection_info": null
    },
    {
        "uuid": "fad357c141307bbbd00b055ecffe761e",
        "title": "乌栖曲",
        "author": "释文珦",
        "content": "白露生庭芜，明月照栖乌。\n栖乌啼不已，闺人中夜起。\n起视西北方，翩翩鴈南翔。\n幽燕戍未返，云胡不悽伤。",
        "dynasty": "宋",
        "collection_info": null
    },
    {
        "uuid": "02b6cc6b49f868914cae968e297dbdb3",
        "title": "食荠",
        "author": "释文珦",
        "content": "生无食肉资，饭蔬幽壑底。\n朝采南涧芹，莫撷东篱荠。\n此中有真味，岂必鲙鲂鳢。\n何曾万金馔，恶谥不可洗。",
        "dynasty": "宋",
        "collection_info": null
    },
    {
        "uuid": "7c41810f70f8565ee72513bee4c7d62e",
        "title": "感兴",
        "author": "释文珦",
        "content": "一身素贫窭，四海长为客。\n客涂不可穷，老去少筋力。\n贱者人多弃，风霜变颜色。\n归来旅亭下，倚杖三叹息。\n隻字不堪煮，万卷亦徒积。\n未如田舍翁，耕桑了衣食。\n身世蚁旋磨，日月驹过隙。\n百年竟何为，鬓髮空皓白。\n干坤渺难冯，倦羽復奚适。\n一枝愿深栖，庶以避弹射。",
        "dynasty": "宋",
        "collection_info": null
    },
    {
        "uuid": "e183a6e13c803263ad08de4cdc860de2",
        "title": "途中感兴",
        "author": "释文珦",
        "content": "悠悠涉长途，西日照禾黍。\n回首睇关山，故乡在何许。\n秋风吹栎林，忧思莫能禁。\n同怀不可见，日暮空沈吟。\n方矜美少年，倏忽伤丑老。\n百年能几何，况復不长保。\n存者日已少，逝者日已多。\n荣华亦难恃，薤露有遗歌。",
        "dynasty": "宋",
        "collection_info": null
    },
    {
        "uuid": "827caf34ceb320dfc0570306a5ad6f8a",
        "title": "金竹峰",
        "author": "释文珦",
        "content": "双桧高亭亭，遥见百里外。\n恍疑香烟幢，亦若羽葆盖。\n秀色何其多，贞心固常在。\n化龙想非难，坐待风雨会。",
        "dynasty": "宋",
        "collection_info": null
    },
    {
        "uuid": "48921163eee2664aa579395d485c8ab0",
        "title": "岁暮旅思",
        "author": "释文珦",
        "content": "岐路不可极，岁月亦易遒。\n朔风振寒威，行子无衾裯。\n厥生良可哀，半世空悠悠。\n知音尽沦没，明月难暗投。\n亲朋復遐阻，日夕生离忧。",
        "dynasty": "宋",
        "collection_info": null
    },
    {
        "uuid": "33c70676d4fd4657185f421302218291",
        "title": "世路",
        "author": "释文珦",
        "content": "世路饶风波，生平有终极。\n东西苦漂荡，鬓髮非旧色。\n倦鸟怀安栖，老马思故枥。\n万类虽不齐，彼此各有适。\n富贵亦偶然，何须置胸臆。",
        "dynasty": "宋",
        "collection_info": null
    },
    {
        "uuid": "cb43edf596ed4706789c8a6cd8acf9ec",
        "title": "游兴  其一",
        "author": "释文珦",
        "content": "端居念局促，聊復起行游。\n褰裳涉浅濑，随云陟高丘。\n时当孟夏月，嘉木清且稠。\n众鸟相和鸣，关关无时休。\n颇觉惬幽抱，遂尔忘百忧。\n解衣坐盘石，濯足临长流。\n心空了无取，身閒方自由。\n寄言养生客，于此同归休。",
        "dynasty": "宋",
        "collection_info": null
    },
    {
        "uuid": "c85993317766985b5ab660a14e5b88ba",
        "title": "游兴  其二",
        "author": "释文珦",
        "content": "閒人无所管，扶藜散幽步。\n古路绝游尘，霜林叶自雨。\n坐石听流泉，颇得空寂趣。\n云外巢居子，邂逅两相遇。\n语久各忘还，见月出深树。\n彼此无滞情，忽散同烟雾。\n归来夜已深，山衣浥清露。\n隤然竟终夕，不復脱芒屦。\n铁钟惊梦回，斗转东方曙。\n重欲见巢居，云深无觅处。",
        "dynasty": "宋",
        "collection_info": null
    },
    {
        "uuid": "944dc012b48a5036f5d6058107343358",
        "title": "游兴  其三",
        "author": "释文珦",
        "content": "不暖亦不寒，气候正清淑。\n岸柳尽垂丝，园笋已成竹。\n山禽屡催唤，拄杖情又熟。\n出门信吾步，岂復计迟速。\n渡水或穿云，山阴又溪曲。\n悠然得真趣，此外非所欲。",
        "dynasty": "宋",
        "collection_info": null
    },
    {
        "uuid": "79e9ca63cb7e0a85fcf7fec883a3ad3e",
        "title": "昨日出城南行",
        "author": "释文珦",
        "content": "昨日出城南，战阵如云屯。\n兵刃欲相接，杀气方腾掀。\n黄尘塞天地，日月为之昏。\n壮士仗忠义，不忘丧其元。\n奋然为前驱，誓报明主恩。\n卒伍皆贾勇，翕合无异言。\n唯欲纾祸难，岂辞属櫜鞬。\n元戎既启行，旌旆交缤翻。\n谓当奏凯还，受爵效屏藩。\n众寡力不侔，傍復乏外援。\n战久俄败衂，靡闻钲皷喧。\n军中纪律严，致死无敢奔。\n全师同陷没，千万无一存。\n肢体膏草莽，血流成川源。\n国虽加恤典，莫能返其魂。\n白骨蔽四野，鬼哭多烦冤。\n怀哉唐虞君，大德罔亏骞。\n垂衣成至治，万国皆晏然。\n齐威虽霸主，亦頼仲父贤。\n九合不以兵，仲尼所称传。\n兵乃不祥器，圣贤尝戒旃。\n人苟服其仁，斯亦何用焉。",
        "dynasty": "宋",
        "collection_info": null
    },
    {
        "uuid": "bccaed9a1f13cdd9e3e887fa0c5f174a",
        "title": "不屈",
        "author": "释文珦",
        "content": "屈身必受制，屈志必违仁。\n受制己则辱，违仁道则屯。\n身志两不辱，度几德之纯。\n以此率其性，干坤一闲人。",
        "dynasty": "宋",
        "collection_info": null
    },
    {
        "uuid": "3c92d748aa496a3c1d0b9e35c113d32e",
        "title": "閒身  其一",
        "author": "释文珦",
        "content": "閒身孰能鞿，萧散随所欲。\n凉风入芒屦，缓步秋塘曲。\n清波淡无涯，于以涤心目。\n鱼鸟亦忘情，何如在濠濮。",
        "dynasty": "宋",
        "collection_info": null
    },
    {
        "uuid": "13d569b26588a3e185b13af94fe213a0",
        "title": "閒身  其二",
        "author": "释文珦",
        "content": "闲身出尘表，世鞅讵能绝。\n真若寒崖松，凌傲几霜雪。\n枝叶任生枯，唯自老根节。\n更有无心云，油然足怡悦。",
        "dynasty": "宋",
        "collection_info": null
    },
    {
        "uuid": "bfbc1df9d04f830f493dbc0a725bbb0f",
        "title": "钓者吟",
        "author": "释文珦",
        "content": "吾谓钓者徒，今古不同流。\n今钓曲为饵，古钓直不鈎。\n直钓不在得，所得过于求。\n曲钓志在得，所得良可羞。\n乃知今古钓，不可相为谋。\n好古不好今，颇若能自修。\n试问羊裘人，亦合子意不。",
        "dynasty": "宋",
        "collection_info": null
    },
    {
        "uuid": "e0073c17cbe3357d0538f26ef9502167",
        "title": "西村老叟",
        "author": "释文珦",
        "content": "西村逢老叟，事事皆天真。\n髮白不记岁，鸟鸣知是春。\n耕桑了衣食，儿女俱和循。\n日暮野中归，荷锄仍带薪。\n见人但恭敬，尘满头上巾。\n未尝识都邑，岂闻有君臣。\n我疑百世下，犹有羲皇民。",
        "dynasty": "宋",
        "collection_info": null
    },
    {
        "uuid": "79f9226c2a8c7edf8be89415d88853f1",
        "title": "梅花",
        "author": "释文珦",
        "content": "梅如姑射仙，桃李终难并。\n雪底暗传香，泉边孤照影。\n清声闻丽谯，至味入钟鼎。\n爱者虽繁多，知名独和靖。\n隠显不同功，因之发深省。",
        "dynasty": "宋",
        "collection_info": null
    },
    {
        "uuid": "db529c9dd7a52657771c3afbcadeca9a",
        "title": "游仙  其一",
        "author": "释文珦",
        "content": "吾嫌人世隘，忻同古仙伍。\n寂尔契冲虚，与之相尔汝。\n晨多游玉清，夕每憇园圃。\n身已外干坤，飘飘自遐举。",
        "dynasty": "宋",
        "collection_info": null
    },
    {
        "uuid": "5110c1e99327f0c910d864f5d597fac7",
        "title": "游仙  其二",
        "author": "释文珦",
        "content": "结交真仙徒，翛然凌太清。\n体与虚无合，心同日月明。\n逍遥龙凤驾，缥缈云霓旌。\n岂知区中人，狗苟復蝇营。",
        "dynasty": "宋",
        "collection_info": null
    },
    {
        "uuid": "7fadce3d542fc2acf65e601d872cfc05",
        "title": "游仙  其三",
        "author": "释文珦",
        "content": "喧嚣非所事，灵府自怡神。\n食每吸丹景，饮常漱玄津。\n洞览周八极，内照唯一真。\n体妙含至精，希微难具陈。",
        "dynasty": "宋",
        "collection_info": null
    },
    {
        "uuid": "47d7ea9a0fb6263bc8784db099cd363f",
        "title": "游仙  其四",
        "author": "释文珦",
        "content": "高升洞阳界，论道太常前。\n与彼羣仙游，一夕千万年。\n眼中屡曾见，沧海为桑田。\n时同宴玉醴，广乐听钧天。",
        "dynasty": "宋",
        "collection_info": null
    },
    {
        "uuid": "11630ccac6f79c3aa44db54f1ff09485",
        "title": "游仙  其五",
        "author": "释文珦",
        "content": "超然尘垢外，元化实希夷。\n吾生有道骨，中心常慕之。\n感通影响然，高真不遐遗。\n导我归帝乡，云軿共委蛇。",
        "dynasty": "宋",
        "collection_info": null
    },
    {
        "uuid": "0e36f70e3e7328e5e3dc159785ac2513",
        "title": "游仙  其六",
        "author": "释文珦",
        "content": "青峰万仞高，云路多盘纡。\n松柏冬不凋，悬溜成石肤。\n上有逍遥天，元心与道俱。\n长揖谢尘凡，放情常晏如。\n唯服玉石脂，千年貌不枯。\n命我登仙坛，坛名号玄都。\n天风起西极，日月生东隅。\n神仙递升降，鸾鹤相号呼。\n拍肩友洪崖，挥手招麻姑。\n流目极昭旷，使我隘九区。\n山中有至乐，功名焉足图。",
        "dynasty": "宋",
        "collection_info": null
    },
    {
        "uuid": "6797635463ea4423506579725a782331",
        "title": "平旦",
        "author": "释文珦",
        "content": "平旦气偏清，境界復深窔。\n初日上东溟，高峰最先照。\n会意发长吟，何似苏门啸。\n不必谐宫商，自是山中调。",
        "dynasty": "宋",
        "collection_info": null
    },
    {
        "uuid": "21dbe9d0ee537431e52f3bec99521846",
        "title": "清游",
        "author": "释文珦",
        "content": "清游兴难穷，倦就苔矶坐。\n为爱松风凉，不知寒日堕。\n鹿下饮溪流，猨来摘山果。\n我本贵无闻，何用人知我。",
        "dynasty": "宋",
        "collection_info": null
    },
    {
        "uuid": "a902961b800047fb704380feb252581d",
        "title": "桐溪",
        "author": "释文珦",
        "content": "修梧散瑶碧，溪水涵清漪。\n凡翼毋饮栖，凤鸟当来仪。\n山人以自鸣，俗士安能知。\n陵谷可变迁，此志当勿移。",
        "dynasty": "宋",
        "collection_info": null
    },
    {
        "uuid": "f2d3084ff5a443890f1afe51ab5c92bd",
        "title": "旅怀",
        "author": "释文珦",
        "content": "北风吹荒林，萧骚起寒声。\n客子耳中闻，展转伤离情。\n亲朋不在眼，他乡但{女孕+日}{女孕+日}。\n狐死亦首丘，奈此终身行。",
        "dynasty": "宋",
        "collection_info": null
    },
    {
        "uuid": "c6b7832fbe90707f1c3a56d7a23f96d5",
        "title": "琴泉",
        "author": "释文珦",
        "content": "子期不可作，伯牙终绝絃。\n泠泠太古音，在此幽涧泉。\n泉流如碧玉，老僧听不足。\n后夜月明时，还向泉边宿。",
        "dynasty": "宋",
        "collection_info": null
    },
    {
        "uuid": "9ed8aa9b4018e059b0df98b8b4d72377",
        "title": "逝水",
        "author": "释文珦",
        "content": "逝水向东流，前后浪相续。\n尼父达机兆，川上叹不足。\n人生天地间，百年诚短促。\n菁华草头露，光景风中烛。\n两鬓成枯蓬，萧萧不再绿。\n那知今日欢，不是明朝哭。\n所仰唯圣贤，亦復归鬼录。\n而况顽冥者，厥身沈利欲。\n随流不知返，终世常仆仆。\n大化一朝尽，腐灭同草木。\n岂若黄绮徒，居然在空谷。\n于焉自逍遥，其人美如玉。\n吾生千载余，犹知慕遐躅。\n寤寐斯不忘，耿耿在心目。",
        "dynasty": "宋",
        "collection_info": null
    },
    {
        "uuid": "b443be100ad591732625779ce5b88492",
        "title": "水西",
        "author": "释文珦",
        "content": "水西多好山，山光足娱人。\n一重復一掩，比比如鱼鳞。\n居来三十年，仙佛皆其邻。\n鱼鸟不忘情，朝暮长相亲。\n遯世乃吾性，非因来避秦。\n曾不事缘饰，庶事全天真。\n早尝知梦幻，视身若无身。\n无生以为乐，此乐难具陈。",
        "dynasty": "宋",
        "collection_info": null
    },
    {
        "uuid": "dcf98717046586738d9ba03e45996470",
        "title": "生年",
        "author": "释文珦",
        "content": "生年已六十，所历更万端。\n富贵等浮云，变灭不足观。\n身如冬岭松，独立守岁寒。\n心如古井水，到底无波澜。\n吾道即古道，处今良独难。\n是非不易辩，长叹復长叹。",
        "dynasty": "宋",
        "collection_info": null
    },
    {
        "uuid": "ff0f66d6263b64a4d1c1f7b39ffb3499",
        "title": "晓林日融叶霜滴沥如涕泣",
        "author": "释文珦",
        "content": "槁叶殊可怜，寒风吹女急。\n天復雨严霜，恐女难自立。\n零落归草莽，晚悟嗟何及。\n朝阳达机兆，为女增泫泣。",
        "dynasty": "宋",
        "collection_info": null
    },
    {
        "uuid": "3fc6090d651e322919111f40418ae591",
        "title": "屏迹",
        "author": "释文珦",
        "content": "江湖厌风波，岩壑事幽屏。\n柴门绝往还，自阅朝昏景。\n日出烟雾消，鸟散松竹静。\n须臾日西颓，余晖在高岭。\n短生亦如寄，举世孰能省。\n愿学远公俦，终然谢尘境。",
        "dynasty": "宋",
        "collection_info": null
    },
    {
        "uuid": "1113ddb77596964691f7deb126d043ae",
        "title": "梦觉吟",
        "author": "释文珦",
        "content": "百年如大梦，梦裏几纷驰。\n觉后识为梦，梦时曾未知。\n吾生今已觉，不记梦中时。\n在梦人无限，昏昏信可悲。",
        "dynasty": "宋",
        "collection_info": null
    },
    {
        "uuid": "b50512d2451daa030ecc3f99bfe9d0f7",
        "title": "吾心",
        "author": "释文珦",
        "content": "吾心静而贞，是乃出天禀。\n驱之入尘樊，违性岂不甚。\n所对非同流，欲语口还噤。\n世涂机穽多，动足常懔懔。\n今来返中林，夜卧始安枕。\n山薇既可餐，清泉又堪饮。\n布衣极相宜，亦不羡文锦。\n斯谋良已臧，余生不须谂。",
        "dynasty": "宋",
        "collection_info": null
    },
    {
        "uuid": "2ec1c8231680e7aa3a1c5129dd27acec",
        "title": "枯树谣",
        "author": "释文珦",
        "content": "高木引修藤，藤束树身死。\n慎莫进小人，终当负君子。\n君子思报德，小人易忘恩。\n所与苟非类，反为祸之元。\n诚能远小人，终身乃无患。\n世莫轻斯言，亦足以为谏。",
        "dynasty": "宋",
        "collection_info": null
    },
    {
        "uuid": "e503a2978424dfc483d8f7cb0ff94650",
        "title": "道狭踟蹰行",
        "author": "释文珦",
        "content": "道狭难并车，相逢苦踟蹰。\n踟蹰将何念，所念在康衢。\n康衢平如砥，八达无斜迂。\n君子之所履，所履常虚邪。\n折旋应规矩，永矢无越踰。\n有时亦壅底，久之还廓如。\n狭道殊径捷，小人所争趋。\n夙夜不遑止，草露多沾濡。\n势利迭相倾，旋踵成迁渝。\n迷眩不知返，逝将致沦胥。\n康衢吾所遵，狭道吾所吁。\n遄车返山林，守一以自娱。\n大道既凋丧，安能復区区。",
        "dynasty": "宋",
        "collection_info": null
    },
    {
        "uuid": "3c7a6dd501e39d1e5650e91dc94993e9",
        "title": "南山松柏章",
        "author": "释文珦",
        "content": "松柏何夭矫，南山何崚嶒。\n松柏有常性，南山不骞崩。\n南山人所仰，松柏人所承。\n寻常部娄间，琐琐唯薪蒸。\n彼无高志徒，视此宜自惩。\n坚守岁寒操，亦当慎攸凭。",
        "dynasty": "宋",
        "collection_info": null
    },
    {
        "uuid": "d8bc692755998ff54e1ea60b714bfbaf",
        "title": "青松篇",
        "author": "释文珦",
        "content": "西山有孤松，亭亭高百尺。\n冰雪屡凌厉，难变青青色。\n东园盛桃李，摇艷矜春容。\n少皞布秋律，扫地无遗踪。\n青松固真心，桃李乏坚操。\n君子与小人，自古不同调。\n宁忍学桃李，誓言作青松。\n偃蹇终不屈，傲睨秦皇封。",
        "dynasty": "宋",
        "collection_info": null
    },
    {
        "uuid": "af32c0fb49a7a157a60d529320141e71",
        "title": "箴放心",
        "author": "释文珦",
        "content": "养形而放心，譬若树抱蝎。\n表似内已虚，识者为憯怛。\n形瘁或当腴，心蠹不可活。\n先民有格言，勿使本先拨。",
        "dynasty": "宋",
        "collection_info": null
    },
    {
        "uuid": "bb128659641a9df11c7b862849cb0bef",
        "title": "天竺中夜",
        "author": "释文珦",
        "content": "白露变气候，促织阶下鸣。\n切切鸣不已，倦客心自惊。\n中夜揽衣起，星疎松月明。\n念彼同怀人，迢迢隔山城。\n此身无羽翼，不得东南征。\n聊作相思吟，寄此千里情。",
        "dynasty": "宋",
        "collection_info": null
    },
    {
        "uuid": "bd9ed88189dd09c056e5d604c449ea2d",
        "title": "养疾",
        "author": "释文珦",
        "content": "介特无门徒，室亦如垂罄。\n隤然类枯株，聊以养衰病。\n朝来启篱户，落叶满苔径。\n流光遽如斯，脆质安能竞。\n虚籁起高林，助我发长咏。",
        "dynasty": "宋",
        "collection_info": null
    },
    {
        "uuid": "3df337adb19117092436591109640668",
        "title": "冯深居长余二十三岁赵东阁长余二十二岁周汶阳长余一十七岁皆折行辈与余交淳佑辛丑同访余于竺山有会宿诗距咸淳乙丑已二十五年矣痛先觉之凋零感吾生之既老因成十韵以寄死生之情",
        "author": "释文珦",
        "content": "三老皆达人，虚受无蔕芥。\n笔阵绝纵横，词源极澎湃。\n丁时身屡蹇，志道心不懈。\n放浪事物表，若曰宇宙隘。\n求我于空间，岂识有机械。\n留诗在幽窗，足以镇山怪。\n神灵谨守藏，光艳无减杀。\n今朝一长吟，顿使老疾差。\n三老不可作，吾心亦遄迈。\n中心曷能忘，长吟復长喟。",
        "dynasty": "宋",
        "collection_info": null
    },
    {
        "uuid": "2e9777d80a9689cc62f9e71b76562ac2",
        "title": "晨兴",
        "author": "释文珦",
        "content": "晨兴启蓬户，当面来清风。\n初日丽乔林，光影尤玲珑。\n悠然与心会，物物皆冲融。\n得丧岂吾事，此道足自终。",
        "dynasty": "宋",
        "collection_info": null
    },
    {
        "uuid": "27784e5dc786b02ebae6bc5b10e682e3",
        "title": "山蔬",
        "author": "释文珦",
        "content": "山蔬有真味，肉食者不知。\n老我于空林，自爱园中葵。\n种莳举有法，采撷初无时。\n置之折脚铛，燎以枯松枝。\n芼之以姜桂，是乃性所宜。\n嗜此已成癖，自觉甘如饴。\n既足果吾腹，何用五鼎为。\n众欲不干虑，出处常委蛇。\n笑傲泉石间，万象皆吾诗。\n我已自忘我，人知我为谁。",
        "dynasty": "宋",
        "collection_info": null
    },
    {
        "uuid": "9a641447ba6aaafd4ee3bc7440fb7dbe",
        "title": "百年  其一",
        "author": "释文珦",
        "content": "百年如大梦，梦中谁到老。\n贫贱固可怜，富贵亦何好。\n举世尽蚩蚩，醒寤苦不早。\n自古知几人，独在商山皓。",
        "dynasty": "宋",
        "collection_info": null
    },
    {
        "uuid": "f26ea09215be1dfe8a9bb9ce000dcb13",
        "title": "百年  其二",
        "author": "释文珦",
        "content": "百年亦何为，终岁常壈坎。\n玄裘不掩胫，素髮自垂颔。\n吾亲归夜台，益重霜露感。\n仰视天一方，星河同惨澹。",
        "dynasty": "宋",
        "collection_info": null
    },
    {
        "uuid": "a0dbbb5046d3c60685e91f4ef2fdb46d",
        "title": "云际独坐",
        "author": "释文珦",
        "content": "云际坐盘石，悠悠两无心。\n波静白鸥下，山寒黄叶深。\n幽人住何处，午磬来清音。\n日暮不能去，羣峰生夕阴。",
        "dynasty": "宋",
        "collection_info": null
    },
    {
        "uuid": "a41b97282b2ea78a2758dec43adff151",
        "title": "山人居涧上号涧居因涧作池名鑑止为赋是诗",
        "author": "释文珦",
        "content": "幽人临涧居，为爱涧中水。\n泠泠出云窦，决决漱石齿。\n流行本无意，遇坎还自止。\n坎深遂成池，寒光映窗几。\n于以鑑禅心，清浄绝尘滓。\n唯供种白莲，不洗闻尧耳。",
        "dynasty": "宋",
        "collection_info": null
    },
    {
        "uuid": "9c8436ac0e188e987a0b617dd1ecbbae",
        "title": "苦益菜",
        "author": "释文珦",
        "content": "苦菜吾所嗜，意与食蘗同。\n古者以益名，颇足昭其衷。\n秋花更清妍，绰约冰雪容。\n恍疑姑射仙，或如采芝翁。\n菊以彭泽显，莲以濂溪崇。\n此独无知音，没身萧艾中。\n人生天壤间，用舍为穷通。\n草木岂不然，一皆系其逢。",
        "dynasty": "宋",
        "collection_info": null
    },
    {
        "uuid": "199996ad08871b30de13821a4b2d45b7",
        "title": "哭李雪林",
        "author": "释文珦",
        "content": "昔者闻卢殷，颇为世所推。\n读书过万卷，尽以资于诗。\n復闻孟东野，气清而色夷。\n平生嗜章句，有甚于渴饥。\n二士举无子，所学竟不施。\n昌黎为买棺，又作铭墓辞。\n相去五百年，雪林酷似之。\n春谷古人徒，生死相维持。\n亦为立佳城，着文树穹碑。\n林兮信不忘，千载修名垂。",
        "dynasty": "宋",
        "collection_info": null
    },
    {
        "uuid": "fac0ba54200adc3d7f5e57f7d3a2414d",
        "title": "梅友",
        "author": "释文珦",
        "content": "梅有岁寒姿，桃李非其偶。\n冰雪见凌厉，斯固梅之守。\n伊人清且妍，是曰梅之友。\n臭味得所同，不在金兰后。\n溪烟陇月间，幽期未尝负。\n中路勿弃捐，友道贵长久。",
        "dynasty": "宋",
        "collection_info": null
    },
    {
        "uuid": "0a5ed65714d8aeb366e0e1623607dd5a",
        "title": "吾年  其一",
        "author": "释文珦",
        "content": "吾年未七十，颇觉渐昏耄。\n旧事尽遗忘，独余山水好。\n天寒附叶火，尘埃满乌帽。\n客至欲逢迎，无奈筋力耗。\n君当恕衰翁，遮莫谓予傲。",
        "dynasty": "宋",
        "collection_info": null
    },
    {
        "uuid": "3405eb9a2526af95834e8c060baf4b7e",
        "title": "吾年  其二",
        "author": "释文珦",
        "content": "吾年易逾迈，感慨难具陈。\n齿髮半缺秃，肌肤多不仁。\n屏迹于空山，几与木石邻。\n忆昔少年时，秉志将求伸。\n所交四方士，一一非常人。\n论文穷道要，日夕长相亲。\n逝者若流水，存者犹参辰。\n辗转空怀思，欲见终无因。\n新知弃玼贱，坐卧唯一身。\n余生谅非久，当为灰与尘。\n存亡固可念，亦復徒伤神。\n于焉息吾虑，静然全天真。",
        "dynasty": "宋",
        "collection_info": null
    },
    {
        "uuid": "1b88ac4f00a7dd7bfe553de462320a33",
        "title": "秋晚怀浙东故人",
        "author": "释文珦",
        "content": "游人未归来，芳草又还歇。\n怅望江东云，久负山中月。\n扁舟在何处，一水不可越。\n相思千里间，日暮飞鸟没。",
        "dynasty": "宋",
        "collection_info": null
    },
    {
        "uuid": "f44915b3e577e437d9adc11ff3486a13",
        "title": "纪事",
        "author": "释文珦",
        "content": "庸贾狗鼠辈，龌龊无足观。\n少小为博徒，狭斜恣游般。\n凭附椒房宠，滥吹于王官。\n匿罪而言功，虚声尚欺谩。\n以之致鼎贵，真如沐猴冠。\n擅命十五年，肆毒侔蝾蚖。\n仁脉为之绝，善类为之殚。\n纳侮于北邻，征盟日嚣讙。\n兵戈满四海，天步极艰难。\n鄂汉距江淮，列郡多创残。\n人命若菅蒯，闻之心胆寒。\n王家急军食，耕者不得餐。\n罪大已难逭，犹思揜其奸。\n驾言督诸军，翱翔向江干。\n小器不自量，妄冀于曹瞒。\n潜欲移帝室，微辞启其端。\n贤哉夏金吾，直气生忠肝。\n立欲碎其首，无奈师旅单。\n姦谋既已洩，跼蹐方自叹。\n畏诛竟宵遁，鸮鵩铩羽翰。\n逆贼幸屏迹，宗社得再安。\n勤王毕云会，圣虑行小宽。\n祖宗德泽深，国体宜无瘢。\n指日恢中原，以尽万国欢。",
        "dynasty": "宋",
        "collection_info": null
    },
    {
        "uuid": "c27378efefee976a68b881e989970700",
        "title": "为先云洲赋尘外地",
        "author": "释文珦",
        "content": "狂贾何人斯，曾莫犬豕若。\n包藏窃国机，直尔弃天爵。\n逆罪浮草莽，盗术逾跖蹻。\n殛死于荒陬，厉肉不中臛。\n窜贼亦云晚，帝脉以微弱。\n仓扁皆拱手，神圣难救药。\n兴亡谁召之，礼乐至销铄。\n兵戈满天地，腾沸犹鼎镬。\n亿万苍生命，枕藉委沟壑。\n寰中荡无章，吾徒曷栖託。\n頼有尘外地，犹堪遂飞跃。\n泉石尽清奇，烟霞地参错。\n有客赋归来，楸枰见高着。\n真是离声名，非唯解缨络。\n山心极閒旷，云踪忘住着。\n长歌松月高，晏坐林花落。\n游衍狎渔樵，追随任猿鹤。\n他年四方志，此日三生约。\n终逃小草讥，嘉遯自成乐。\n于焉以求志，为记良不恶。",
        "dynasty": "宋",
        "collection_info": null
    },
    {
        "uuid": "9b5120bc4d6decebd86991b94b87fb29",
        "title": "过贾似道葛岭旧居",
        "author": "释文珦",
        "content": "顺逆人兽心，成败翻覆手。\n鬼神不相容，子孙岂能守。\n昔者过此门，歌钟会羣丑。\n今者过此门，阗然已丰蔀。\n羞死满院花，颦残数株柳。\n空室走鼪鼯，荒池长蝌蚪。\n转眼即凄凉，况復百年后。\n积衅多自戕，盛德斯可久。\n富贵如浮埃，于身竟何有。\n为谢高明人，非义慎勿取。",
        "dynasty": "宋",
        "collection_info": null
    },
    {
        "uuid": "1d128856650769c018aaf9db4d4e3871",
        "title": "惟初",
        "author": "释文珦",
        "content": "惟初结髮时，志气凌苍昊。\n飘然去园庐，名山纵幽讨。\n流光暗相催，于今已衰老。\n满眼皆少年，谁堪写怀抱。\n潜踪寂寞滨，萧飒同霜草。\n谓可安余龄，异俗惊我倒。\n颇解空王宗，怀之以为宝。\n世故等浮尘，弃置勿復道。",
        "dynasty": "宋",
        "collection_info": null
    },
    {
        "uuid": "03b6f99a9193e5f22475e4166446cd10",
        "title": "世情",
        "author": "释文珦",
        "content": "世情多反覆，衰荣难预卜。\n本是昔时笑，翻成今日哭。\n故乡无旧业，客身同草木。\n纷纷轻薄儿，谁能顾幽独。\n虽无禄资身，喜有山在目。\n得失何足论，长歌倚修竹。",
        "dynasty": "宋",
        "collection_info": null
    },
    {
        "uuid": "21697902f51856a83c57091dd9952641",
        "title": "贫贱诗",
        "author": "释文珦",
        "content": "贫贱交亲绝，形影自相弔。\n清泉白石间，朝夕事吟啸。\n甑堕何足言，灰死不须溺。\n达人乃知此，宁免俗士诮。",
        "dynasty": "宋",
        "collection_info": null
    },
    {
        "uuid": "0280a5e02025a973e42dd1a40d793c3a",
        "title": "酬李漫翁暑中见寄韵",
        "author": "释文珦",
        "content": "羲娥不停毂，催暑到茅屋。\n萍蓬无地头，桑梓念天目。\n古吟寓深情，时事堪痛哭。\n余生竟何归，行已变陵谷。",
        "dynasty": "宋",
        "collection_info": null
    },
    {
        "uuid": "2d93ae47c09708700365f75a4a67012a",
        "title": "篔房暑中寄诗依韵酬答",
        "author": "释文珦",
        "content": "溪翁若冰雪，明浄不受涅。\n经岁断知闻，使我心菀结。\n佳句来清风，足以洒炎热。\n山中有奇事，迟向秋深说。",
        "dynasty": "宋",
        "collection_info": null
    },
    {
        "uuid": "a144cb706756f33dcac14d16504bda72",
        "title": "依韵酬葛秋岩陶体四首  其一",
        "author": "释文珦",
        "content": "山林自多趣，况此晴和时。\n我友贲然来，相娱以琴诗。\n仓庚遗好音，熏风发清吹。\n悠然与心会，安能遽忘兹。",
        "dynasty": "宋",
        "collection_info": null
    },
    {
        "uuid": "3e27350d08dbf7950a0a81093662f62d",
        "title": "依韵酬葛秋岩陶体四首  其二",
        "author": "释文珦",
        "content": "大化无端倪，至道绝冯仗。\n委身于一静，足以去羣妄。\n死生亦寄耳，遐龄岂吾望。\n伯伦称达人，胡为未忘葬。",
        "dynasty": "宋",
        "collection_info": null
    },
    {
        "uuid": "e3a10a0b03cd84d2848e69c8d5a38ebf",
        "title": "依韵酬葛秋岩陶体四首  其三",
        "author": "释文珦",
        "content": "吾生一无营，终日衡门下。\n栖迟已成乐，岂羡台与榭。\n相彼常汲汲，而我独多暇。\n时听蜾祝儿，于以知物化。",
        "dynasty": "宋",
        "collection_info": null
    },
    {
        "uuid": "8c9f6c46bdb95a597a63c556eb13f123",
        "title": "依韵酬葛秋岩陶体四首  其四",
        "author": "释文珦",
        "content": "东原风正和，西山气尤爽。\n坐我于其中，此心日以广。\n腰间岂须重，眼下何必两。\n颜原陋巷居，歌有金石响。",
        "dynasty": "宋",
        "collection_info": null
    },
    {
        "uuid": "aa6254e1e95072f77a202931d79ce814",
        "title": "效陶四首用葛秋岩韵  其一",
        "author": "释文珦",
        "content": "坐石滋南风，幽抱和且衎。\n志唯在山水，身不关治乱。\n终曲遂忘言，举目送飞翰。\n所得皆天真，初不加习翫。",
        "dynasty": "宋",
        "collection_info": null
    },
    {
        "uuid": "f2395c3409400f28a98d2896c3a3852f",
        "title": "效陶四首用葛秋岩韵  其二",
        "author": "释文珦",
        "content": "山深自无暑，五月草树寒。\n颇有遯世乐，得之亦非难。\n岩翁我同流，邂逅成清欢。\n回首功名人，琐琐不足观。",
        "dynasty": "宋",
        "collection_info": null
    },
    {
        "uuid": "fbf6522152974c6ac68a3ef39f16ed3c",
        "title": "效陶四首用葛秋岩韵  其三",
        "author": "释文珦",
        "content": "眼前几富贵，变灭同浮烟。\n举非吾所钦，眷然思古先。\n穷达无二道，彭殇可齐年。\n中心既昭彻，万象皆澄鲜。",
        "dynasty": "宋",
        "collection_info": null
    },
    {
        "uuid": "bfc304b7a7a2f838392bcf5b25751a52",
        "title": "效陶四首用葛秋岩韵  其四",
        "author": "释文珦",
        "content": "我居本山林，茅茨荫嘉树。\n骯脏尘网间，归心自西骛。\n吾驾今已返，终然守贞素。\n每思夜气清，起坐天未曙。",
        "dynasty": "宋",
        "collection_info": null
    },
    {
        "uuid": "c305df43d51e64e758a28a4dcef809d0",
        "title": "野翁",
        "author": "释文珦",
        "content": "野翁百不为，白髮老岩涧。\n宁肯慕膏粱，且復饱藜苋。\n故交非不多，尽作风叶散。\n余生虽独存，反观亦如幻。",
        "dynasty": "宋",
        "collection_info": null
    },
    {
        "uuid": "5045057ca65246556b492fb544052fde",
        "title": "山居答客问",
        "author": "释文珦",
        "content": "富贵有何好，祇以劳其形。\n吾居在山林，四体常安宁。\n寒缉沼中荷，饥斸松下苓。\n苍苔没幽径，白云度疎櫺。\n明月石上看，清风枕间听。\n灭惑生智焰，破尘出空经。\n真如寐而寤，亦若醉而醒。\n此外非吾事，视之等浮萍。\n誓不出篱户，期以终颓龄。\n君如不吾信，重当问山灵。",
        "dynasty": "宋",
        "collection_info": null
    },
    {
        "uuid": "8717f5237b09636ca86c6e44d7990207",
        "title": "遣兴",
        "author": "释文珦",
        "content": "吾方慕孤贞，俗苦尚冯附。\n一身天地间，瓠落如大瓠。\n短寄无百年，倏忽已迟暮。\n平生清浄禅，犹嫌被诗污。\n洗除岂诚难，心空灭万虑。\n更当寻亮公，竟入西山去。",
        "dynasty": "宋",
        "collection_info": null
    },
    {
        "uuid": "499b713ebd36ee27c08d3b7ec8b5b0f0",
        "title": "寓形",
        "author": "释文珦",
        "content": "寓形宇宙间，治身犹治木。\n要在直而方，毋使圆且曲。\n直方固违众，吾心以为是。\n圆曲虽适时，吾心以为耻。\n人由圆曲富，吾用直方贫。\n吾心虽不移，予以书诸绅。",
        "dynasty": "宋",
        "collection_info": null
    },
    {
        "uuid": "44c0e5032bdbac890b8f4c1511bbcffb",
        "title": "黄叶",
        "author": "释文珦",
        "content": "吾心爱黄叶，不翅于南金。\n九月秋风高，柴门积来深。\n一一自掇拾，书我白头吟。\n吟成意谁与，拄颊对遥岑。",
        "dynasty": "宋",
        "collection_info": null
    },
    {
        "uuid": "9a3c61253f8e84cd3ba25032e795de1e",
        "title": "寄友分得客字",
        "author": "释文珦",
        "content": "夜来有清梦，梦见山阴客。\n宛然过兰亭，分吟坐苔石。\n晓闻在湖寺，挥麈论经席。\n会面安可期，相思春草碧。",
        "dynasty": "宋",
        "collection_info": null
    },
    {
        "uuid": "518c16af15f2c318a19e491658f3a2f1",
        "title": "吾生",
        "author": "释文珦",
        "content": "吾生少壮时，穷力在经教。\n一心融万境，颇亦能致效。\n老来更脱略，山水随所乐。\n今成信手棋，胜负不復校。",
        "dynasty": "宋",
        "collection_info": null
    },
    {
        "uuid": "931d4062c4191573d5e1c77d35c9f045",
        "title": "人生几何行  其一",
        "author": "释文珦",
        "content": "人生能几何，百年三万日。\n一半睡中消，余寿或难必。\n钟鼎与轩裳，总是牢笼物。\n贪夫所甘心，宛转无由出。\n富贵者常劳，贫贱者常逸。\n所以箕山人，不为唐尧屈。",
        "dynasty": "宋",
        "collection_info": null
    },
    {
        "uuid": "c055b7d4ca6412e3b42c7a61b847fc88",
        "title": "人生几何行  其二",
        "author": "释文珦",
        "content": "人生百年间，何殊旅亭客。\n少壮不可留，渐觉衰老迫。\n纵使功业成，谁能免形役。\n长歌归去来，山中煮白石。",
        "dynasty": "宋",
        "collection_info": null
    },
    {
        "uuid": "a313a232ac97dc5ab91cccb861c52ff6",
        "title": "冬日山中遣兴",
        "author": "释文珦",
        "content": "始见迎秋气，又復换玄律。\n寒山何萧萧，飘风何弗弗。\n双丸递隠见，百龄信超忽。\n慨念同游人，大半成异物。\n吾年亦云衰，逾六已望七。\n不唯齿髮变，旧闻尽遗失。\n死生无定据，万事难固必。\n且以永今朝，奚须计明日。\n息影入山林，曾不厌深密。\n贤哉庞德公，万世称隠逸。",
        "dynasty": "宋",
        "collection_info": null
    },
    {
        "uuid": "d0418e255d90129263b780bbdadc3072",
        "title": "重阜崔嵬行",
        "author": "释文珦",
        "content": "重阜何崔嵬，遥瞻北邙路。\n旷野无人居，高低尽丘墓。\n不知古与新，落落似棋布。\n下有荒草丛，上有白杨树。\n树顶啸鸱鸢，草根穴狐兔。\n嗟哉昔为人，妻子相爱慕。\n岂知易殂落，到此长别处。\n天地虽好生，安能蹔留驻。\n夜台杳冥冥，千载竟不曙。\n託身同草木，坐受蝼蚁蠹。\n衣冠变成尘，精灵自相语。\n亲戚不重过，他人岂能顾。\n听我蒿里歌，年命如朝露。",
        "dynasty": "宋",
        "collection_info": null
    },
    {
        "uuid": "3f30cff7f7ba3b1fcd77406101f0628d",
        "title": "与云耕重会復别",
        "author": "释文珦",
        "content": "久别思见面，重逢反成悲。\n相持问年纪，各在桑榆时。\n道途筋力残，玄髮成素丝。\n时命苟不遭，有才亦奚为。\n荣华既非愿，但愿亡寒饥。\n眼前且相慰，老别难再期。\n此语亦良苦，君心还自知。",
        "dynasty": "宋",
        "collection_info": null
    },
    {
        "uuid": "884dd7fd5aa2f9e235705a04ab4bc11a",
        "title": "别山中友",
        "author": "释文珦",
        "content": "人生贵适意，穷达奚足论。\n此意君能知，方喜吾道存。\n于心既莫逆，彼此俱忘言。\n胡为又当别，谁能不消魂。",
        "dynasty": "宋",
        "collection_info": null
    },
    {
        "uuid": "2f4ba86545ff3abb0e450da04b1b403c",
        "title": "闭户",
        "author": "释文珦",
        "content": "闭户日无事，山光满盈几。\n饭余曲肱睡，一觉颇酣美。\n心平不作梦，境寂如止水。\n山童为煎茶，茶熟我当起。",
        "dynasty": "宋",
        "collection_info": null
    },
    {
        "uuid": "6af8db510e4e4d4baa5b8ff848a03591",
        "title": "夜归  其一",
        "author": "释文珦",
        "content": "天气殊清和，山中多胜践。\n沿流采香芹，穿云得芳荈。\n幽怀日以舒，嚣尘自兹遣。\n乘月返茅茨，倦足不復洗。",
        "dynasty": "宋",
        "collection_info": null
    },
    {
        "uuid": "1084259b6b722b7dcc7d6cd4f8c923f3",
        "title": "夜归  其二",
        "author": "释文珦",
        "content": "生唯浄命食，持钵向人境。\n莫夜归茅庐，月出山愈静。\n处处闻泉声，行行踏松影。\n洗足便安禅，云深石床冷。",
        "dynasty": "宋",
        "collection_info": null
    },
    {
        "uuid": "db03ca021eb376ebe199e5fdf15a83cc",
        "title": "煎茶",
        "author": "释文珦",
        "content": "吾生嗜苦茗，春山恣攀缘。\n采采不盈掬，浥露殊芳鲜。\n虑溷仙草性，崖间取灵泉。\n石鼎乃所宜，灌濯手自煎。\n择火亦云至，不令有微烟。\n初沸碧云聚，再沸雪浪翻。\n一碗復一碗，尽啜袪忧烦。\n良恐失正味，缄默久不言。\n须臾齿颊甘，两腋风飒然。\n飘飘欲遐举，未下卢玉川。",
        "dynasty": "宋",
        "collection_info": null
    },
    {
        "uuid": "f74f5055e005aeef67a9d7396ed595a8",
        "title": "芝田老师索余作松石因书此诗",
        "author": "释文珦",
        "content": "学画同学书，艺精人已老。\n三年始向学，一纸未能好。\n墨淡石不苍，笔枯松亦槁。\n芝翁索此图，遗笑应绝倒。",
        "dynasty": "宋",
        "collection_info": null
    },
    {
        "uuid": "ae34c1d436ae1f0fa290727c68b443f3",
        "title": "樗散",
        "author": "释文珦",
        "content": "樗散不任用，居然老空林。\n柴门绝车马，径草三尺深。\n静对西山云，颇觉谐素心。\n此外非所知，谁言有华簪。",
        "dynasty": "宋",
        "collection_info": null
    },
    {
        "uuid": "98045b3068cfee9223a16ba55bc49ac6",
        "title": "藤杖",
        "author": "释文珦",
        "content": "楖𣗖古藤杖，偃蹇如虬龙。\n伊昔访隠人，得之天柱峰。\n视尔如良朋，出处常相从。\n渡水逾万折，穿云或千重。\n忽于风雨时，狡狯夸灵踪。\n使我失冯倚，瓠落无所容。",
        "dynasty": "宋",
        "collection_info": null
    },
    {
        "uuid": "decc8e70cdf7ac15d8f2e6932d0a09b1",
        "title": "为顾美山赋五字田",
        "author": "释文珦",
        "content": "宝此五字田，不羡千亩耤。\n冥搜为播种，发言皆黍稷。\n梅山老吟农，良已着深绩。\n终然乃有秋，不负平生力。",
        "dynasty": "宋",
        "collection_info": null
    },
    {
        "uuid": "52bf696456965c37e80853dbb6c5e0a6",
        "title": "汤婆",
        "author": "释文珦",
        "content": "野翁有汤婆，爱逾美淑姬。\n视之若彭亨，虚中而无为。\n冬日则饮汤，身唯一衲随。\n曾不涴脂粉，简洁良易资。\n终宵暖吾足，贞静无邪思。\n德音之所同，可作偕老期。\n誓不中道绝，若彼氓蚩蚩。\n作诗以遗婆，婆听当勿疑。",
        "dynasty": "宋",
        "collection_info": null
    },
    {
        "uuid": "2e7a2f86b0914da9cf763428608d57b2",
        "title": "读郭文举传",
        "author": "释文珦",
        "content": "众人务苟合，达士羞雷同。\n不可相为谋，真成马牛风。\n我爱郭文举，干坤一冥鸿。",
        "dynasty": "宋",
        "collection_info": null
    },
    {
        "uuid": "3281e2580fe52aa8a2156a40e8720765",
        "title": "送僧东归",
        "author": "释文珦",
        "content": "今朝送君处，草色如许新。\n后会既难定，别愁那易陈。\n分手限吴越，烟波渺无津。\n云山更重迭，归与何峰邻。\n凭人问消息，或恐非其真。\n不如早重来，勿使山猿嗔。",
        "dynasty": "宋",
        "collection_info": null
    },
    {
        "uuid": "a0ff460e1b0f4777e4989b38c651fa71",
        "title": "祭坦仲履",
        "author": "释文珦",
        "content": "仲履真吾徒，敏慧出流辈。\n比玉无纤瑕，方珠绝微颣。\n子心如秋月，皎皎长不昧。\n子身如閒云，出处极自在。\n相从逾十年，不见时俗态。\n爱子静而文，喜子和而耐。\n语子以玄微，一一能领会。\n今子隔重泉，使我增感慨。\n酌彼清涧泉，为子供一酹。\n魂气诚有知，歆监俨如对。",
        "dynasty": "宋",
        "collection_info": null
    },
    {
        "uuid": "155f68ab34fff84a31eb1c7ffe196083",
        "title": "同友行山逢隠僧语",
        "author": "释文珦",
        "content": "我本忘世人，有志在岩穴。\n欣逢会心友，提携步林樾。\n云中野僧居，树梢清磬发。\n不惮登陟劳，遂得造石窟。\n门前羃萝茑，座后翳松栝。\n结草为三衣，降龙在一钵。\n问我从何来，执手道契阔。\n食我青精饭，语我颇谆切。\n教我去众巧，使我守一拙。\n我诚服其言，毕志不敢越。\n他年定依止，相与定晚节。\n万事尽弃捐，饮涧茹薇蕨。",
        "dynasty": "宋",
        "collection_info": null
    },
    {
        "uuid": "a2e278f63856e2e888a9a29499d697cb",
        "title": "寄教西岑",
        "author": "释文珦",
        "content": "西岑我同流，常惜会面疏。\n秋深来旧京，一尝造君庐。\n感君故情深，馆我于恬虚。\n十日更倡酬，閒踪颇虚邪。\n人事那好乖，扁舟赋归与。\n茫茫烟水隔，无使堪寄书。\n万玉森篔筜，孤峰丽芙蕖。\n挂梦于其间，栩栩復蘧蘧。\n以我常思君，知君亦思予。\n何时重携手，使此菀结舒。",
        "dynasty": "宋",
        "collection_info": null
    },
    {
        "uuid": "17821c0a5b2dda2fc61c52c9741c90db",
        "title": "炙背",
        "author": "释文珦",
        "content": "老身不能寒，心唯爱冬日。\n炙背蓬门下，暖气浃肌骨。\n自谓人间世，此乐居第一。\n虽曰狐貉温，功莫与之匹。\n山居人不到，独坐快扪虱。",
        "dynasty": "宋",
        "collection_info": null
    },
    {
        "uuid": "e0e8ab46d6fdc3de5b35a78b58707cf3",
        "title": "赠同志",
        "author": "释文珦",
        "content": "我本无生俦，涉有乖素愿。\n百年直寄耳，倏忽如过电。\n犹记学语时，老色遽满面。\n富贵非所希，吾道在贫贱。\n往事绝寻思，残生喜彊健。\n忘机有白鸥，消日頼黄卷。\n今辰扶杖出，穷探不知倦。\n与子偶相逢，抵掌说嘉遯。\n同歌紫芝曲，共饱青精饭。\n世人不相知，心通亦何闷。",
        "dynasty": "宋",
        "collection_info": null
    },
    {
        "uuid": "b80eedc93413f71bee1d430d8c7525d2",
        "title": "寄赠王子静",
        "author": "释文珦",
        "content": "子静野鹿性，萧散逃絷鞿。\n倚诗以为田，曾弗忧年饥。\n诗肠有余积，诗貌无多肥。\n朝吟暮亦吟，吐屑常霏霏。\n糟粕三百篇，自能发天机。\n两脚走黄土，颇若知音稀。\n多时不相逢，念尔魂梦飞。\n何当抱诗来，共食山中薇。",
        "dynasty": "宋",
        "collection_info": null
    },
    {
        "uuid": "ec52390eb8f615df2de6b6f7b9dbe981",
        "title": "赠隠僧",
        "author": "释文珦",
        "content": "高僧谢人世，诛茅乱峰曲。\n三衣不着蚕，一饭长分鹿。\n露滴秋径松，烟蒙晓窗竹。\n真隠澹无营，怡然心自足。",
        "dynasty": "宋",
        "collection_info": null
    },
    {
        "uuid": "5fed44c10a420119b14cd43348d1898c",
        "title": "问李篔房疾",
        "author": "释文珦",
        "content": "篔翁非时流，温然古君子。\n我虽异教人，臭味略相似。\n四月不见翁，相望隔烟水。\n石坛忽来前，言翁乖摄理。\n真体本无病，请说病原委。\n乃知为苍生，常欲致平治。\n神明所扶持，厥疾自衰已。\n秋日定拏舟，贺翁勿药喜。\n既为苍生病，须为苍生起。\n比寿于广成，与宋相终始。",
        "dynasty": "宋",
        "collection_info": null
    },
    {
        "uuid": "5d89b2d4d537a9145b8fc60e5bd13525",
        "title": "重会馨桂山",
        "author": "释文珦",
        "content": "桂山吾友于，壮岁即相亲。\n跌宕去鞿絷，出语必惊人。\n倏尔罹世难，东西各全身。\n十年不相逢，有若参与辰。\n偶乘霅舟来，见翁西涧滨。\n相对恍如梦，彼此白髮新。\n抵掌话畴昔，故情一何真。\n遗我白雪章，字字无埃尘。\n长歌山水中，铿鈜惊鬼神。\n胡为又当别，缱绻难具陈。\n风前一回首，寒波渺无津。\n他时定相思，题诗附双鳞。",
        "dynasty": "宋",
        "collection_info": null
    },
    {
        "uuid": "79b11dcd169c15ffe11e9ab8e185a940",
        "title": "日夕佳",
        "author": "释文珦",
        "content": "城市多溷浊，溪山宜避喧。\n山色日在门，变态从朝昏。\n悠然得之心，真乐方自存。\n此心诚不渝，轩冕何足论。",
        "dynasty": "宋",
        "collection_info": null
    },
    {
        "uuid": "024ad26aede2896e549080200605e7f9",
        "title": "放浪诗",
        "author": "释文珦",
        "content": "放浪游名山，山水悦人意。\n穷日不知疲，行行转幽邃。\n空籁如风声，奇峰似云气。\n濯足就寒流，憇锡投古寺。\n长廊遇真僧，妙语发清秘。\n道我多隠情，喜我无众僞。\n愿言从此始，万事尽捐弃。\n相从了余生，共践真实地。",
        "dynasty": "宋",
        "collection_info": null
    },
    {
        "uuid": "475a6d8f63a583df751b9f4b42e5589a",
        "title": "屏居",
        "author": "释文珦",
        "content": "屏居泉石间，所乐在閒纵。\n山田与山果，皆吾手自种。\n禾穗已垂颖，栗包初拆缝。\n一饱既可期，肯復作诗用。",
        "dynasty": "宋",
        "collection_info": null
    },
    {
        "uuid": "aca9249c0d29e547ef8001f5f241a2e4",
        "title": "过野人居",
        "author": "释文珦",
        "content": "閒人无外事，饭余聊散策。\n路逢一老翁，疑是避秦客。\n招携过别墅，茅茨翳桑麦。\n唯闻鸡犬声，了无车马迹。\n自言入山来，居然长儿息。\n身将云木亲，志与风尘隔。\n屋边种桃李，无言花自拆。\n原上耦耕人，将非是沮溺。\n遗世乃全真，何为牵物役。\n从此数相寻，幽期竟难易。",
        "dynasty": "宋",
        "collection_info": null
    },
    {
        "uuid": "b634d6db6b48c48166aa05052d4aa8f9",
        "title": "酬清苕恭仲温见寄旧诗追志于此",
        "author": "释文珦",
        "content": "吾生苦疎拙，不解谋此身。\n辗转常寄食，短褐如悬鹑。\n徒御舍之去，往往嫌我贫。\n达交亦良多，安能强相亲。\n唯有湖滨山，于我如故人。\n日夕与之对，澹然忘主宾。\n仲温我同流，道我此意真。\n新诗远相寄，可以书诸绅。\n何时到清苕，相携采白苹。",
        "dynasty": "宋",
        "collection_info": null
    },
    {
        "uuid": "a884fb0d17ce28b24534ae6547bebf67",
        "title": "送僧",
        "author": "释文珦",
        "content": "云作达人性，东西无定居。\n重逢在京阙，忽忆归园庐。\n水宿傍江市，山行见樵车。\n后期难重寻，握手空踌躇。",
        "dynasty": "宋",
        "collection_info": null
    },
    {
        "uuid": "31fd0ecc85305164f9dfe07919f2c2c8",
        "title": "吾身  其一",
        "author": "释文珦",
        "content": "东西南北人，寂寞住岩涧。\n年衰鬓凝霜，客久衣绝襻。\n何须念粱肉，且復饱藜苋。\n犹患有吾身，身死即无患。",
        "dynasty": "宋",
        "collection_info": null
    },
    {
        "uuid": "e1cd6847ca9ba79a6daaf1d75b60ac42",
        "title": "吾身  其二",
        "author": "释文珦",
        "content": "趋时非好步，步步青山归。\n眼界绝尘垢，耳根遗是非。\n充肠草木实，被体云霞衣。\n吾贫岂当念，吾愿已无违。",
        "dynasty": "宋",
        "collection_info": null
    },
    {
        "uuid": "dc2f011fb215510f9cb10329ccf8903f",
        "title": "林卧",
        "author": "释文珦",
        "content": "林卧岁月久，閒襟颇孤清。\n静中观庶类，因之感予情。\n木伐以其材，膏煎以其明。\n兽槛以狡彯，禽笼以音声。\n人苟矜智虑，自械伤神形。\n纵使功业崇，或受鼎镬烹。\n今古无不然，念之殊可惊。\n世用常致患，时弃乃全生。\n所以箕颍客，翛然竟遗名。\n吾幸拙而愚，冀可终余龄。",
        "dynasty": "宋",
        "collection_info": null
    },
    {
        "uuid": "ccbe81e1fff69ee916f2efa2c3b6197e",
        "title": "晓坐",
        "author": "释文珦",
        "content": "梦破不成寐，茅斋坐清晓。\n他山已击钟，独树初啼鸟。\n四体既调柔，众境亦深窈。\n素书未终轴，朝光射林杪。\n任性无外求，一静万缘了。\n何事尘中人，百年徒扰扰。",
        "dynasty": "宋",
        "collection_info": null
    },
    {
        "uuid": "a49d35513e9e9bc104ed8163ca0eb48e",
        "title": "冬日山居",
        "author": "释文珦",
        "content": "出门无所求，藜杖常挂壁。\n睡起日将午，耳目有清适。\n冰池坼寒光，雪檐响清滴。\n道人期不来，独看麻衣易。",
        "dynasty": "宋",
        "collection_info": null
    },
    {
        "uuid": "5d37a721256eeb6fcf186d587ca4aec2",
        "title": "山居",
        "author": "释文珦",
        "content": "自为山居人，梦寐亦安佚。\n颇谓龟六藏，全胜兔三窟。\n性中唯一真，身外无余物。\n形谢即示已，谁能问埋骨。",
        "dynasty": "宋",
        "collection_info": null
    },
    {
        "uuid": "ed5e014d3d777cdfdd728f4cf7b01daa",
        "title": "钓雪老渔",
        "author": "释文珦",
        "content": "彼渔者何人，莫是沧浪叟。\n万顷自清心，千山同白首。\n忘世但垂纶，得鱼唯换酒。\n醉后任扁舟，流到湘川口。",
        "dynasty": "宋",
        "collection_info": null
    },
    {
        "uuid": "848fa25be51ea3d66211367daa772556",
        "title": "赠别",
        "author": "释文珦",
        "content": "古道久沦丧，世涂堪痛哭。\n鸾凤尽收声，豺虎方择肉。\n君从东方来，求我山北谷。\n君容一何臞，我髮日已秃。\n衰残两如此，宁不感心目。\n又还别我去，后期难重卜。\n握手临路岐，赠言以为祝。\n一祝宜强饭，二祝宜避俗。",
        "dynasty": "宋",
        "collection_info": null
    },
    {
        "uuid": "688ef2c9004021b181fb4a177b6e6ce5",
        "title": "秋日有怀故人",
        "author": "释文珦",
        "content": "山人出山去，山鸟长相忆。\n岁月能几何，诸峯復秋色。\n孤云在何处，烟水望不极。\n怊怅多远情，飞鸿杳无迹。",
        "dynasty": "宋",
        "collection_info": null
    },
    {
        "uuid": "94597c44eecdd9fbd0fa1029e3e5101c",
        "title": "屏居",
        "author": "释文珦",
        "content": "吾生本疎庸，不作尘间梦。\n屏居万山中，野性颇自纵。\n消摇鹰脱鞲，萧散马释鞚。\n天寒放麋入，春燠闻鸟咔。\n斸药时荷鉏，灌圃晨抱瓮。\n薇生富采撷，橘熟断包贡。\n乔松已巢鹤，瘦竹待鸣凤。\n回首视世人，真若螘一鬨。",
        "dynasty": "宋",
        "collection_info": null
    },
    {
        "uuid": "48aa3ca979956e1f9f7652f3fdf57849",
        "title": "寻幽宿隠者居",
        "author": "释文珦",
        "content": "先生巢许流，远志在箕颍。\n由来天机深，遂使尘事屏。\n云霾山径长，草没柴门静。\n相逢冬日暮，共语寒夜永。\n照暝然枯松，漱泉𣂏暗井。\n虎啸谷风生，猿啼霜月冷。\n潺湲瀑泉声，寒乱高杉影。\n藐焉豁尘襟，颇若异人境。\n明朝还别君，寻幽过他岭。\n他日拟重来，同采春山茗。",
        "dynasty": "宋",
        "collection_info": null
    },
    {
        "uuid": "dba3142d26d9872c4cf5c810f5d7612c",
        "title": "齿脱",
        "author": "释文珦",
        "content": "老齿皆脱落，十中无二三。\n存者一动摇，咀嚼宁復堪。\n荼荠均一咽，尽略苦与甘。\n世味非道腴，正尔不欲耽。",
        "dynasty": "宋",
        "collection_info": null
    },
    {
        "uuid": "99725bf8d1b29d07798cc8ef33566a76",
        "title": "老景",
        "author": "释文珦",
        "content": "日月如飞梭，为我织老景。\n苍艾浸成色，素丝飒垂领。\n短长任所裁，厚薄焉足省。\n善贾亦徒施，终然付泡影。",
        "dynasty": "宋",
        "collection_info": null
    },
    {
        "uuid": "0858e8dd8bdfdc7c72d574234cf5a73d",
        "title": "天目山僧隠居",
        "author": "释文珦",
        "content": "卜居就穷崖，几席凈如氾。\n三池更幽绝，澄澈皆可鑑。\n深处有蟠蛟，游子不敢瞰。\n独向月明时，临流学清梵。",
        "dynasty": "宋",
        "collection_info": null
    },
    {
        "uuid": "9cc505da31a01134a4b03ca01c8952e3",
        "title": "灭迹",
        "author": "释文珦",
        "content": "灭迹岩岫间，居然养真素。\n夕餐篱菊英，朝饮木兰露。\n玄衢谅堪涉，时荣焉足慕。\n万古功名人，纍纍但丘墓。",
        "dynasty": "宋",
        "collection_info": null
    },
    {
        "uuid": "b127d9a3a0881923bcfa35a48c615aa0",
        "title": "衰病",
        "author": "释文珦",
        "content": "衰病苦无悰，偃仰以终日。\n少间步东园，愈使我心怵。\n名芳扫迹空，野草争头出。\n无力事耘耛，长吁返蓬室。",
        "dynasty": "宋",
        "collection_info": null
    },
    {
        "uuid": "9c431fabb6d92ecf139a221b5b1aeca8",
        "title": "桂感",
        "author": "释文珦",
        "content": "桂非桃李俦，露冷花始拆。\n馨香枝可取，欲以寄嘉客。\n道远莫能致，徘徊终日夕。\n别情因物感，千里未尝隔。",
        "dynasty": "宋",
        "collection_info": null
    },
    {
        "uuid": "14c5eab20bf6b9bcf4b7d981a21563dd",
        "title": "四皓",
        "author": "释文珦",
        "content": "皓首四老人，独见何明彻。\n耻为暴秦污，商山永归洁。\n暂出正前星，遄回卧松雪。\n终令汉天子，不敢乱适孽。\n舒卷尽天机，非徒上名节。",
        "dynasty": "宋",
        "collection_info": null
    },
    {
        "uuid": "c32ed27f2b1676b28e1b9436dd3fbb5e",
        "title": "石室",
        "author": "释文珦",
        "content": "石室静而深，青山迭相映。\n且无笼槛羁，颇适猿鸟性。\n外物俱弃捐，内尘亦清凈。\n人莫来扣门，惊回老僧定。",
        "dynasty": "宋",
        "collection_info": null
    },
    {
        "uuid": "1011e0af93064abdbfd741f2d71cef19",
        "title": "深居  其一",
        "author": "释文珦",
        "content": "深居在空闲，颇适静者性。\n门外无游尘，落叶满荒径。\n阳光下西垂，东岭有余映。\n焚香读楞伽，唯许山鬼听。",
        "dynasty": "宋",
        "collection_info": null
    },
    {
        "uuid": "2e2ed7bfb1d2a882a625afd572dac2dc",
        "title": "深居  其二",
        "author": "释文珦",
        "content": "荣华不入梦，于焉谢忧责。\n深居三十年，禽猿尽相识。\n白日久知心，孤云本无迹。\n丈室常寂然，焚香自终夕。",
        "dynasty": "宋",
        "collection_info": null
    },
    {
        "uuid": "4028a2c79e7394667ebdeb07fb68bde5",
        "title": "哭立虚舟",
        "author": "释文珦",
        "content": "虚舟我良友，生平快冥搜。\n放迹江湖间，自与造物游。\n忆昔仗短筇，访我竺峰头。\n贻我选体诗，得法于曹刘。\n因之与定盟，有若胶漆投。\n出处虽小殊，梦寐常相求。\n是乃以神交，真如持远俦。\n有力负舟去，迅速不少留。\n易寘于凉池，亦善为舟谋。\n我独念故情，涕泪如泉流。\n些舟以此诗，舟亦能听不。\n舟或不吾听，吾泪终难收。",
        "dynasty": "宋",
        "collection_info": null
    },
    {
        "uuid": "4f4203367d833525764881bb642779eb",
        "title": "今日",
        "author": "释文珦",
        "content": "今日天气佳，悠然动清兴。\n桑间葚初熟，时復鸣戴胜。\n同游尽萧散，野径亦幽夐。\n仰面看青天，长啸山谷应。",
        "dynasty": "宋",
        "collection_info": null
    },
    {
        "uuid": "cba679ced84a91cffb9000d73b4e8692",
        "title": "閒静词",
        "author": "释文珦",
        "content": "自从住山来，未尝离于山。\n予爱山之静，山亦多予閒。\n閒静两相得，悠然真意存。\n白云乃知此，难与躁者言。",
        "dynasty": "宋",
        "collection_info": null
    },
    {
        "uuid": "c63dd5565608019cd809129b2e17f7d9",
        "title": "裒集诗藁",
        "author": "释文珦",
        "content": "吾学本经论，由之契无为。\n书生习未忘，有时或吟诗。\n兴到即有言，长短信所施。\n尽忘工与拙，往往不修辞。\n唯觉意颇真，亦復无邪思。\n事物皆寓尔，又岂存肝脾。\n老来欲消閒，裒集还自嗤。\n聊以识吾过，吾道不在兹。",
        "dynasty": "宋",
        "collection_info": null
    },
    {
        "uuid": "58de2d6761615ebb164638f4acdaaf4d",
        "title": "月夜听琴歌",
        "author": "释文珦",
        "content": "石床定起夜方中，为豁幽兴开房栊。\n吴天洁凈无云踪，万里一色磨青铜。\n明月皎皎行虚空，穿松透竹光玲珑。\n猛虎忽啸茅屋东，林树叶叶皆生风。\n壮哉宿客清溪翁，对月与我调丝桐。\n不拘商羽征角宫，五音迭奏意无穷。\n希声一一关天聪，天神下假山鬼从。\n玄鹤抃舞节奏同，延颈舒翼多仪容。\n尝闻雅乐与政通，乃知此语非颛蒙。\n更漏欲彻曲未终，西邻忽打五鼓钟。\n溪翁忆着溪头蓬，抱琴归去还怱怱。\n愿翁重来勿弃侬，侬欲共尔论心胸。",
        "dynasty": "宋",
        "collection_info": null
    },
    {
        "uuid": "748aedbcd967778c3ca247f831d93ec0",
        "title": "母子吟",
        "author": "释文珦",
        "content": "游子行远方，慈母在高堂。\n砌有忘忧草，对之还断肠。\n母心乃如斯，子心其可忘。\n子心苟如母，足以感苍苍。\n君不见汉蔡邕，晋王祥。",
        "dynasty": "宋",
        "collection_info": null
    },
    {
        "uuid": "1844aee42d2f2a115a0aeb36f3dcb8f9",
        "title": "江山县旅夜",
        "author": "释文珦",
        "content": "江郎峰头云漠漠，江郎庙前风雨作。\n路傍古寺不可栖，破屋残僧情味恶。\n重寻野店度前林，夜寒无奈春衣薄。\n惭媿主人能会意，地鑪爇火深相慰。\n何似山中梦觉时，纸被蒙头听松吹。",
        "dynasty": "宋",
        "collection_info": null
    },
    {
        "uuid": "c16ff7469a7e3bb0ccc2ff43e753928e",
        "title": "乌夜啼",
        "author": "释文珦",
        "content": "东家屋树与云齐，夜夜有乌来上栖。\n明月照树栖乌啼，愁杀窗中战士妻。\n官家遣夫戍辽西，三年不归守空闺。\n乌啼不止妇增泣，泪痕如雨衣裳湿。",
        "dynasty": "宋",
        "collection_info": null
    },
    {
        "uuid": "2baae7726a1bdd482c3fd4019b265724",
        "title": "有美一人行",
        "author": "释文珦",
        "content": "有美一人闲且都，天然自与常人殊。\n奔逸绝尘遗步趋，宛在大海之东隅。\n珠宫贝阙非凡居，鲛绡被体云霞裾。\n朝乘一鹤暮双鳬，往来圆峤仍方壶。\n所交皆古真仙徒，赤松羡门及麻姑。\n共论妙道得道枢，天地万物指马如。\n人间岁月良易徂，别来眼暗齿髮疎。\n山可泐兮海可枯，相思之念无时无。\n示好亦有明月珠，藏之怀袖不敢沽。\n屡欲致之乏飞鱼，侧身东望空踌躇。",
        "dynasty": "宋",
        "collection_info": null
    },
    {
        "uuid": "b9e1b6453eb6db90bcab9dea78f7a142",
        "title": "过苕溪",
        "author": "释文珦",
        "content": "苕溪发源自天目，一溪东之漾寒渌。\n岸山续续相照映，原田每每资渗漉。\n祗看后浪催前浪，当悟新人换旧人。\n来往舟航谩如识，到头若箇曾知津。",
        "dynasty": "宋",
        "collection_info": null
    },
    {
        "uuid": "06153e4bea7dfeffa2e9478904209605",
        "title": "苕霅歌",
        "author": "释文珦",
        "content": "昔闻两溪水色异，苕清霅浑犹渭泾。\n又闻发源自天目，悬高坠峻如建瓴。\n日夜滚滚流不止，尽过白苹红蓼汀。\n流入太湖不復辨，挹之但闻鱼鼈腥。\n堪笑人生亦如此，百年汲汲劳其形。\n到头富贵亦何用，一卧泉下无由醒。\n争似渔翁扁舟独往最脱洒，七十二峰相对长青青。",
        "dynasty": "宋",
        "collection_info": null
    },
    {
        "uuid": "e2a956fdab7ee884ff80ecac3e3febee",
        "title": "春日吟",
        "author": "释文珦",
        "content": "春山青，春水绿，野鸟啼春声续续。\n提壶劝我饮，杜鹃劝我归。\n吾归不待劝，吾贫无酒资。\n之二虫，不吾知，徒尔为。",
        "dynasty": "宋",
        "collection_info": null
    },
    {
        "uuid": "ecbb8b2507fddc64e2bc95e1f6aedd3e",
        "title": "芙蓉花歌",
        "author": "释文珦",
        "content": "东邻槛外芙蓉花，初开粲粲如朝霞。\n今朝花谢枝空在，绕树千回只嘆嗟。\n花谢明年还復开，红颜已去终难回。\n人生不及花枝耐，况有流光白髮催。\n游子对花心尽醉，老翁见之如梦寐。\n解把浮生比梦中，肯计荣华与憔悴。",
        "dynasty": "宋",
        "collection_info": null
    },
    {
        "uuid": "9b7f23d05c253fa583c6fbc82fc9593f",
        "title": "晚秋游兴",
        "author": "释文珦",
        "content": "余英山中枫叶赤，龟溪溪上苹花白。\n野翁杖屦往来频，为爱溪山好秋色。\n白叟虬髯眼深碧，邂逅相欢坐苔石。\n语终长啸归青壁，恐是云深避秦客。\n斯人再见虽难期，忘机亦有渔樵席。\n藉草班荆相尔汝，无主无宾心自适。\n沙鸥飞度夕阳间，烟外遥闻一声笛。",
        "dynasty": "宋",
        "collection_info": null
    },
    {
        "uuid": "3a0825e2ac19dace873774deab443b83",
        "title": "赵白云宗丞以诗送惠柳下谒浙西宪使包宏斋命余同赋",
        "author": "释文珦",
        "content": "宏斋伊洛宗，白云风雅主。\n二公在斯世，光艷烛寰宇。\n白云归帝乡，宏斋庇寒士。\n出处虽小殊，怜才酷相似。\n吟诗贫到骨，白云古知音。\n吹送宏斋前，雄词重南金。\n乘流春浩荡，变化那可测。\n君不见北溟有鱼会风云，一举自然生羽翼。",
        "dynasty": "宋",
        "collection_info": null
    },
    {
        "uuid": "1b1ca9adfc68c5adb7136f9c94e92c72",
        "title": "周草窗命题异人爪搯仙境图",
        "author": "释文珦",
        "content": "幽斋众客多清娱，弁翁开卷示此图。\n细画纤纤比毛髮，老眼眴转视若无。\n须臾神定乃能辨，蓬山圆峤连方壶。\n山川盘纡体势远，楼观缥缈棼桴铺。\n霓旌羽盖蔽空日，云軿鹤驭交天衢。\n瓌丽绮错千万状，一一尽与人间殊。\n弁翁指陈更详悉，言是澄江惠氏所宝之旧物。\n昔有道人方外来，暮夜延之入其室。\n萧然独卧无灯明，时闻爪甲铿有声。\n明发道人不知处，但见桶底搯画成。\n吾知道人非小巧，物物之中存幻眇。\n更于爪画两俱忘，当与道人同一笑。",
        "dynasty": "宋",
        "collection_info": null
    },
    {
        "uuid": "ca494e802746ea26da0236d17a71f2a9",
        "title": "周草窗吟藁号蜡屐为赋古语",
        "author": "释文珦",
        "content": "尝闻阮孚心好屐，对客蜡之手不释。\n閒畅非唯时所推，千载嘉名犹着白。\n弁山山阳有吟翁，嗜诗亦与嗜屐同。\n尽将书传资诗用，字字句句加磨砻。\n万象一时供掇拾，大翫于词成鉅集。\n还将蜡屐以自名，吾知清尚人难及。\n尚喜江湖有此翁，此诗此屐当无穷。",
        "dynasty": "宋",
        "collection_info": null
    },
    {
        "uuid": "1b17cfb95844b3f2f9c2578288be6734",
        "title": "风雨",
        "author": "释文珦",
        "content": "晚来江上天不分，老蛟吐气成江云。\n夜半大风飘屋瓦，顷刻檐间雨如泻。\n柴门紧闭不敢开，渐闻水声到床下。\n开门处处闻啼号，尽说浪头三尺高。\n室庐漂荡无处所，妻孥大半随波涛。\n江市一时为沮洳，急打行包入山去。\n通衢沆漭不可行，历尽西山豺虎路。\n但愿自今风雨调，无復破块与鸣条。",
        "dynasty": "宋",
        "collection_info": null
    },
    {
        "uuid": "1ff7ca99329fa7596588cb5049258c64",
        "title": "公无渡河",
        "author": "释文珦",
        "content": "河源来自昆崙西，滔天沃日无津涯，擢夫渔子不敢窥。\n公欲径渡公诚痴，痴公溺死如何为。\n竟委骨肉于蛟螭，徒使万古箜篌悲。",
        "dynasty": "宋",
        "collection_info": null
    },
    {
        "uuid": "700f0d848832affb9cf1438c1cd64bb7",
        "title": "古松歌",
        "author": "释文珦",
        "content": "山中草木知何数，独爱庵西古松树。\n千岁老鹤巢其巅，根有茯苓心不蠹。\n秋来是物皆摇落，此君劲色还如故。\n尝间无用乃全生，却恐身为材所误。\n最好无过是樗散，一生不入良工眼。",
        "dynasty": "宋",
        "collection_info": null
    },
    {
        "uuid": "be1c422f870095eb0b863794dc627cdb",
        "title": "神树词",
        "author": "释文珦",
        "content": "村西大树高入云，树根作屋祠为神。\n村农四时常祭赛，但愿长幼无灾屯。\n更乞风雨皆调适，官不追呼无盗贼。\n六畜蕃滋百谷成，报神之赐何终极。\n问农当年未生树，此树之神何所附。\n它时此树朽而仆，树神又向何方去。\n农笑吾言吾笑农，浊泾清渭终难同。",
        "dynasty": "宋",
        "collection_info": null
    },
    {
        "uuid": "f79610bb48423062446cf277bc200d8c",
        "title": "为李少监赋秋崖歌",
        "author": "释文珦",
        "content": "四时之气秋最清，千崖风骨方峥嵘。\n石黛碧玉迭照映，乔松老柏森纵横。\n上有白云可为佩，下有寒泉堪濯缨。\n樵夫仰视不敢上，鸾鹤日夜长和鸣。\n若有人兮似冰雪，以斯崖兮拟高洁。\n饮玄津兮餐玉屑，御清风兮朝帝阙。",
        "dynasty": "宋",
        "collection_info": null
    },
    {
        "uuid": "3c774ead9aaec1c3b96bc58e74df6c75",
        "title": "秋浦老渔",
        "author": "释文珦",
        "content": "秋浦老渔人不识，清溪数湾船一隻。\n钓竿垂垂钓丝直，眼光过似溪光碧。\n得鱼归来不自吃，开笼分与白鹇食。\n却来独坐矶头石，对着斜阳诵周易。\n恐是渭滨姜子牙，安得文王与同车。",
        "dynasty": "宋",
        "collection_info": null
    },
    {
        "uuid": "2eacc4efc6d2679a43cad3538616f3c4",
        "title": "蚕妇叹",
        "author": "释文珦",
        "content": "吴侬三月春尽时，蚕已三眠蚕正饥。\n家贫无钱买桑餧，奈何饥蚕不生丝。\n妇姑携篮自相语，谁知我侬心裏苦。\n姑年二十无嫁衣，官中催税声如虎。\n无衣衣姑犹可缓，无绢纳官当破产。\n邻家破产已流离，颓垣废井行人悲。",
        "dynasty": "宋",
        "collection_info": null
    },
    {
        "uuid": "2f0e4a502b92caeb71cdd5813cb15ea9",
        "title": "鸣鴈行",
        "author": "释文珦",
        "content": "鸣鴈𡄸𡄸来自北，一一衔芦度深碛。\n空受严霜捐羽毛，不为征人寄消息。\n散落湘吴无定所，或寄平川或洲渚。\n相唤相呼不乱羣，非比寒鸦无次序。\n弋者多怀害尔心，栖宿须寻烟水深。",
        "dynasty": "宋",
        "collection_info": null
    },
    {
        "uuid": "736e8f500d1f2c0e9aa2dda7172c987e",
        "title": "北风行",
        "author": "释文珦",
        "content": "北风凛凛生祁寒，阴云万里何𩆓𩆓，羣木尽槁叶尽丹。\n日月迅駃犹飞湍，人间光景亦易殚。\n离家不如在家安，胡为夫君乃游般。\n自古共嗟行路难，摧轮折轴良可嘆。\n客中忧绪常万端，何当对面同歌欢。\n愿得此身生羽翰，与君相逐同鸳鸾。\n有怀未遂宁容宽，耿耿不寐遥夜阑。\n孤鸿求匹声嘶酸，使我感物摧心肝。",
        "dynasty": "宋",
        "collection_info": null
    },
    {
        "uuid": "9a8bcf5c4ddbc4608a36e30784ebcbd4",
        "title": "听野老所言",
        "author": "释文珦",
        "content": "衰翁卧病山之阿，东村沈老来相过。\n首言年饥苦无备，次说时政多烦苛。\n其间数事尽切己，具有本末非差讹。\n农家累世服畎亩，此外宁復知其他。\n世道愈变俗愈薄，天意亦復相折磨。\n举贷养蚕不收茧，尽瘁耕耨田无禾。\n千疮百孔正难补，前月里正来催科。\n家贫乏钱办酒食，卖却养命双种鹅。\n昨朝县吏又追唤，真如鸟雀遭网罗。\n儿女啼号顾弗及，心如乱丝头绪多。\n西邻寡妇更可念，譬彼坏木无枝柯。\n饥寒交煎绝生意，母子牵挽沈于河。\n句句皆从痛肠出，语罢涕泣俱滂沱。\n民之多艰有如此，于乎彼苍其奈何。",
        "dynasty": "宋",
        "collection_info": null
    },
    {
        "uuid": "00c70dead8627ac4f19f435a039740ff",
        "title": "寒风",
        "author": "释文珦",
        "content": "寒风萧萧吹我衣，迎晨入山采蕨薇。\n魍魉窥人猛虎啸，草间多露犹未晞。\n历尽穷崖与阴谷，终朝采之不盈匊。\n忧心殷殷日将暮，手持空筐返茅屋。\n贼臣恶子厌轻肥，志士幽人常苦饥。\n古来万代共如此，乐天知命復何悲。",
        "dynasty": "宋",
        "collection_info": null
    },
    {
        "uuid": "0f5cd1738395e8eadefab17eddbaefc3",
        "title": "读韩非子",
        "author": "释文珦",
        "content": "非本韩国诸公子，胡乃人形心蝮虺。\n身既入秦而媚秦，肆无忌惮浮商李。\n狂言着书三十篇，读者能无污唇齿。\n且言仁义不足用，唯有严刑堪致治。\n斯言岂足称人言，反悖经常灭天理。\n助秦为虐犹庶几，名教不容良可耻。\n昔者韩虔尝篡晋，远遡其源固应尔。\n吾欲火书而人人，周孔之道不如是。",
        "dynasty": "宋",
        "collection_info": null
    },
    {
        "uuid": "04f4aeb6da5c1ced7a0b7c0d79c54b3e",
        "title": "旱雨",
        "author": "释文珦",
        "content": "贼臣弄权罔明主，亿万苍生受辛苦。\n大家巨室尽逃亡，剩积黄金向郿邬。\n弘羊未烹旱如许，弘羊将烹天乃雨。\n吾言此雨是雨谷，点点活人胜珠玉。\n圣恩新放限田租，从此农家饱飦粥。",
        "dynasty": "宋",
        "collection_info": null
    },
    {
        "uuid": "2b114cb851e908e504f3e34d29364997",
        "title": "夏暑正隆望秋得雨因赋长句",
        "author": "释文珦",
        "content": "夏日烈烈扬晖光，阳气入土土力强。\n望秋三日雨滂滂，庶物浡然俱阜昌。\n雨旸时若异咎恒，秔稻薿薿如人长。\n西风朝夕吹新凉，风来已作酒饭香。\n老农再拜谢穹苍，此去足以供烝尝。\n只今吏卒多豺狼，唯恐肆威加夺攘。\n一粒不得入我肠，父子悲啼茹糟糠。\n愿将此意达君王，毋官贪冒官循良。",
        "dynasty": "宋",
        "collection_info": null
    },
    {
        "uuid": "9493c4e243cb403ac61bc7bd414dc893",
        "title": "走马引",
        "author": "释文珦",
        "content": "走马官奴金缕衣，食人膏血如瓠肥。\n田夫力耕犹饿死，尔曹醉饱忘年饥。\n天视生民同一子，胡为不平乃如此。\n人众胜天且勿惊，天若定时天自平。",
        "dynasty": "宋",
        "collection_info": null
    },
    {
        "uuid": "f28f7f01560d338e8d2c09096cf23c3f",
        "title": "答仇山村见寄",
        "author": "释文珦",
        "content": "十年不见山村人，瑶华忽到英溪滨。\n见诗犹如见君面，读诗隻字必三嚥。\n当今满眼非吾曹，与君例亦同此遭。\n风雅之音幸未变，託之足以舒鬰陶。\n颇谓仇仙若鸾凤，造次而鸣亦惊众。\n丹穴方堪养羽仪，他年会作明时用。",
        "dynasty": "宋",
        "collection_info": null
    },
    {
        "uuid": "26e085e0b15dc615e5b5d3128eb14183",
        "title": "为修樗作歌",
        "author": "释文珦",
        "content": "我爱岩间古樗栎，蔽日参云过千尺。\n樵苏来往作阴凉，不为风霜变颜色。\n匠氏入林持斧斤，材无大小皆选抡。\n豫章楩楠岂復有，独以无用全其身。\n山僧因得养生理，故以岩樗自为比。\n只把樛枝庇本根，肯夸美干招残毁。\n幽人志士当勿疑，听我朗诵岩樗诗。\n纵为梁栋或易挠，岩下清风无尽时。",
        "dynasty": "宋",
        "collection_info": null
    },
    {
        "uuid": "3d9c0afea4f8453560489eb1e6e1c828",
        "title": "为山僧作松石歌",
        "author": "释文珦",
        "content": "一片石，一株松。\n石如虎距松如龙，风云变化多灵踪。\n有僧託此憇寂寞，心与境会无尘容。\n记得当年采秀于天台万八千丈之深峰，石桥西畔曾相逢。",
        "dynasty": "宋",
        "collection_info": null
    },
    {
        "uuid": "c446a7f80ca145af8e5ce23ce3ddea88",
        "title": "溪翁",
        "author": "释文珦",
        "content": "青山映溪三十里，水中白石何齿齿。\n是非不入溪翁耳，生涯祇在清溪裏。\n终日矶头坐碧藟，钓丝入潭鱼唯唯。\n得鱼满笼浑家喜。\n溪光似镜山如黛，不是溪翁不知爱。",
        "dynasty": "宋",
        "collection_info": null
    },
    {
        "uuid": "8d0a515ab2d131ba9c1c54a192093dfa",
        "title": "西城行",
        "author": "释文珦",
        "content": "閒踪无滞留，有兴即行乐。\n崎岖历重丘，窈窕穷远壑。\n遂步西城道，修墉带高闳。\n门前设梐枑，喧喧歌吹声。\n老人咨嗟语予故，园林曾是前人墓。\n予谓老人置勿论，自古废兴何定据。\n今人欢乐宁长保，后人还为伤怀抱。",
        "dynasty": "宋",
        "collection_info": null
    },
    {
        "uuid": "3d69c3b78931290a62146958b2011494",
        "title": "灵泉篇",
        "author": "释文珦",
        "content": "高僧诵经经出泉，泉灵不许蛟龙眠。\n湛湛长开古明镜，泠泠暗泻朱丝絃。\n曾说煮茶甘入齿，为是心源功德水。\n渊然千古无是非，遮莫放人来洗耳。",
        "dynasty": "宋",
        "collection_info": null
    },
    {
        "uuid": "6f2ee4ea86a9ac8202cd7d81c39a8a83",
        "title": "题履道兄古松图",
        "author": "释文珦",
        "content": "屏间何人画四松，高标半在烟云中。\n人来尽作真松看，槎枒古怪势不同。\n一株连蜷如老龙，曾见于康庐窈窱之深峰。\n两株横斜苍黛色，曾见于鴈荡高寒之绝壁。\n最西一株更奇特，老来昏耄记不得。\n想得当初落笔时，名山洞府徧寻思。\n细将览胜探幽兴，暗写凌霜傲雪姿。\n古来画者虽无数，少有人能得真趣。\n毕宏韦偃骨已寒，今日此图堪独步。\n主人劝我为作歌，才薄无奈此图何。\n疾书一百六十字，勿笑迫促无委佗。",
        "dynasty": "宋",
        "collection_info": null
    },
    {
        "uuid": "6e9365c26b0dec368df203345bfcdef6",
        "title": "秋月山中放歌",
        "author": "释文珦",
        "content": "秋气清，秋叶鸣，四山风骨方峥嵘。\n有时支颐静对，有时缓步游行。\n朝昏之景无尽藏，一皆遗我无人争。\n中林橡栗又可拾，老夫快活不可名。\n乃作歌，歌此情，云中木客时来赓。",
        "dynasty": "宋",
        "collection_info": null
    },
    {
        "uuid": "ab97c22d71c4507e821c82e67344b050",
        "title": "山房假寐梦有一客抱琴奏曲而去既觉诗以记之",
        "author": "释文珦",
        "content": "山房夜坐无众喧，隠几而卧方澹然。\n忽梦有人来我前，从容为我挥五絃。\n琴声一一皆清圆，如听广乐于钧天。\n曲终倏尔升云軿，亦有笙鹤相后先。\n未知重会在何年，临风别恨空绵绵。\n觉来竟亦何有焉，唯闻漏鼓声咽咽。\n因识死生同寤寐，荣枯得失皆无意。",
        "dynasty": "宋",
        "collection_info": null
    },
    {
        "uuid": "dc214bb6a6cdeb5bf5c4e9c4609e3a90",
        "title": "关山月",
        "author": "释文珦",
        "content": "月从东海出，冷照玉门关。\n征人家万里，梦向月中还。\n金闺亦有梦，却行玉关道。\n道路不相知，思深各衰老。\n胡笳乱吹哀怨多，奈此关山明月何。\n终宵迸泪如金波。",
        "dynasty": "宋",
        "collection_info": null
    },
    {
        "uuid": "216d5d7c91da430ec06a444afdd86a68",
        "title": "月下吟",
        "author": "释文珦",
        "content": "炎宵喜见月，对月还伤神。\n视彼清凉月，感吾梦幻身。\n月色镇长在，身将化为尘。\n月照今人尽，还照后来人。\n今人后人自归土，此月光辉弥万古。\n了知身幻不坚牢，富贵功名何足取。",
        "dynasty": "宋",
        "collection_info": null
    },
    {
        "uuid": "f628928fbc6ba33b26523f1886c0de4a",
        "title": "宁退耕岩维石隆湖隠皆尝有德于余图报未能而俱下世感念存亡哭以十韵",
        "author": "释文珦",
        "content": "吾生素无宠禄愿，自向空林灰百念。\n但存心地如砥平，不道人间有崖堑。\n皇天幸能念无辜，脱我险难归夷涂。\n天定胜人乃其证，纷纷谮舌胡为乎。\n四方交朋盈什百，反眼如同不相识。\n岂唯袖手不能援，多若苍蝇变白黑。\n独有空门三老人，或未识面非交亲。\n奋身为余直其枉，恻隠如此宜称仁。\n思欲报之苦无力，但有此心匪石席。\n今日同为异世人，俛仰存亡三太息。",
        "dynasty": "宋",
        "collection_info": null
    },
    {
        "uuid": "6d3cbf89adadb3faf6b176a5f96437f9",
        "title": "余行江湖余五十载备知交态唯熏自闻始终不变因作歌见意焉",
        "author": "释文珦",
        "content": "小人必树党，势利相因依。\n势成乃翕合，势去还暌离。\n君子贵独立，中心存不欺。\n荣华羞附丽，衰谢罔弃遗。\n君子与小人，于此常见之。\n君子诚可宗，小人足堪嗤。\n君不见媚春野卉亿万数，花栏映发如有期。\n一朝霜风肆凌厉，傍睨不復相扶持。\n涧底乔松过百尺，干霄直上无附枝。\n黛色不为时所变，澹然自有岁寒姿。",
        "dynasty": "宋",
        "collection_info": null
    },
    {
        "uuid": "01a5c56f2604f0828fd7361d511afafb",
        "title": "卧云歌",
        "author": "释文珦",
        "content": "潜山道人性疎懒，地覆天翻浑不管。\n草座麻衣居绝巘，一间茅屋云常满。\n颇爱云纵亦萧散，于焉誓与云为伴。\n终日卧云忘早晚，梦回日照云床暖。\n彼此无心体舒缓，所以相从加缱绻。\n他年我死云独存，云应惋惜吾生短。",
        "dynasty": "宋",
        "collection_info": null
    },
    {
        "uuid": "6ffa5d32d80329f57121356343af4ba9",
        "title": "少年走马行",
        "author": "释文珦",
        "content": "少年走马去如飞，大笑吾衰行走迟。\n吾同君健应无日，君似吾衰定有时。\n乌兔交驰犹急传，能令海水桑田变。\n物之大者尚难常，何况百年如迅电。\n要知此语非相诬，更当持以问麻姑。",
        "dynasty": "宋",
        "collection_info": null
    },
    {
        "uuid": "04721f73348fa9473975ee71244228d9",
        "title": "书仇远吟卷后",
        "author": "释文珦",
        "content": "昔在英溪识仇远，岂意别来陵谷变。\n死生契阔不相知，一十四年如过电。\n莲花峰下得重逢，老色骎骎惊上面。\n袖出新吟数百篇，非特清新更奇健。\n我道风流似谪仙，定知当上金銮殿。\n爱才未必无明皇，荐闻亦有贺知章。",
        "dynasty": "宋",
        "collection_info": null
    },
    {
        "uuid": "a141afd91b4c193fb67ab1f504348ed5",
        "title": "次教西岑见贻韵",
        "author": "释文珦",
        "content": "宴山山裏白头翁，室空亦復无山童。\n往来山月几圆缺，入山未聋今已聋。\n柴门反关不容叫，翁欲养蒙仍养浩。\n莫嫌翁苦恋山中，良恐出山为小草。",
        "dynasty": "宋",
        "collection_info": null
    },
    {
        "uuid": "3b3eb25eb103338f640abdee2fdc312c",
        "title": "怀天目西尖隠者",
        "author": "释文珦",
        "content": "西尖高插白云裏，下视行人细如蚁。\n客至山翁禅不起，天风吹落青松子。",
        "dynasty": "宋",
        "collection_info": null
    },
    {
        "uuid": "3735e76419bb0e56a8db94efd1ae3abf",
        "title": "送僧归庐山",
        "author": "释文珦",
        "content": "上人家在庐山阴，木皮作衣云作心。\n独携铁锡来参寻，禅中悟得唐人吟。\n秋高忽忆归山住，旧结茅茨连古树。\n他年我欲寻君去，祇恐云深不知处。",
        "dynasty": "宋",
        "collection_info": null
    },
    {
        "uuid": "e2ef17731c7022cc2c840b738e06ce62",
        "title": "送僧",
        "author": "释文珦",
        "content": "寒虫感秋气，非为游子吟。\n游子寂寞闻，自然动归心。\n归到南岩秋欲晚，山栗正肥山稼满。\n山中独坐看云时，还忆湖边旧吟伴。",
        "dynasty": "宋",
        "collection_info": null
    },
    {
        "uuid": "625b08f1deeee8990ff6e0f9ca0af7c3",
        "title": "遣兴",
        "author": "释文珦",
        "content": "七十七岁潜山翁，见闻已尽如盲聋。\n祇在山边水边住，了得人空我亦空。\n铁心石肠安晚节，未输金口而木舌。\n此真难与时人说，明知独有高空月。",
        "dynasty": "宋",
        "collection_info": null
    },
    {
        "uuid": "3eded8de42a785986d095c3d14717dae",
        "title": "送林弓寮归闽省觐竹溪中书往赴安溪县新任  其一",
        "author": "释文珦",
        "content": "当展经纶志，初为抚字官。\n五絃能自爱，百里几民安。\n此去还家便，知非行路难。\n蒍于歌一曲，先合尽亲欢。",
        "dynasty": "宋",
        "collection_info": null
    },
    {
        "uuid": "0e1ae481ceed2fbdad7c0322ba88f5ec",
        "title": "送林弓寮归闽省觐竹溪中书往赴安溪县新任  其二",
        "author": "释文珦",
        "content": "别我重云裏，扬舲积雨余。\n预愁千里道，难寄一缄书。\n蹔尔还溪馆，重来任石渠。\n明朝谩凝睇，舟已过桐庐。",
        "dynasty": "宋",
        "collection_info": null
    },
    {
        "uuid": "f66e8013f00ab24cb40c0cc6fdfba4dc",
        "title": "初三夜月",
        "author": "释文珦",
        "content": "新月似蛾眉，娟娟止片时。\n辉光虽有缺，轮廓未曾亏。\n三五还应满，寻常那得知。\n人生亦如此，穷达信难期。",
        "dynasty": "宋",
        "collection_info": null
    },
    {
        "uuid": "0ceff09581937b650db6bc466fb7ee6d",
        "title": "怀隠者",
        "author": "释文珦",
        "content": "逸步脱讥谗，高踪不混凡。\n独甘巢绝谷，人似说游岩。\n自制幽人笔，妻裁隠士衫。\n世交空见忆，无处寄书函。",
        "dynasty": "宋",
        "collection_info": null
    },
    {
        "uuid": "9187a030933a55fca172dfabb696c953",
        "title": "送赵一严守永嘉",
        "author": "释文珦",
        "content": "九重思共理，符竹付更生。\n卿月辉麟谱，文星次鹿城。\n精微敷易教，信厚播诗声。\n好使中川水，长流不尽清。",
        "dynasty": "宋",
        "collection_info": null
    },
    {
        "uuid": "f5f3d31a316abc0462a2840b8ca7b7b0",
        "title": "送兵部兄出守高安",
        "author": "释文珦",
        "content": "君是甲科人，文章已立身。\n远邦迎父母，天阙动星辰。\n行爱三冬日，到为千里春。\n如将致吾后，先要惜斯民。",
        "dynasty": "宋",
        "collection_info": null
    },
    {
        "uuid": "186a44d71f37c5e815a532fd079a1ed0",
        "title": "云门六寺即唐灵澈师旧隠",
        "author": "释文珦",
        "content": "吟徧唐人句，玄踪不易攀。\n一溪清到郭，诸寺各依山。\n暮雨松花老，秋风药井间。\n唯应千岁后，华表鹤飞还。",
        "dynasty": "宋",
        "collection_info": null
    },
    {
        "uuid": "8dfe6040fb06766bce2fe3674ff3533c",
        "title": "题暇亭",
        "author": "释文珦",
        "content": "人与山同静，亭安紫翠间。\n无时临镜水，终日见南山。\n子敬心犹杂，渊明意自閒。\n坐来轻世事，薄暮鸟飞还。",
        "dynasty": "宋",
        "collection_info": null
    },
    {
        "uuid": "e8f15f9ea32b7930448e46eb1644de31",
        "title": "日铸山中阻雪",
        "author": "释文珦",
        "content": "来访幽人宿，春风未变和。\n水声依涧远，雪意向山多。\n坡竹摧新粉，庭杉失旧柯。\n山童晓相报，鹿迹夜曾过。",
        "dynasty": "宋",
        "collection_info": null
    },
    {
        "uuid": "78cfb600eb1ea11ee288185441382148",
        "title": "客居阻雪",
        "author": "释文珦",
        "content": "客居还岁暮，风雪掩柴扉。\n人向行中老，乡从梦裏归。\n繁声交涧竹，余冷入山衣。\n消遣凭诗句，犹惭未入微。",
        "dynasty": "宋",
        "collection_info": null
    },
    {
        "uuid": "2a594041512caa12b861c7280a66d975",
        "title": "新昌南岩",
        "author": "释文珦",
        "content": "大禹未疏凿，此山为海门。\n试从樵径上，犹有钓车存。\n佛屋栖灵窦，仙坟荫远村。\n岩头一滴水，居者不知源。",
        "dynasty": "宋",
        "collection_info": null
    },
    {
        "uuid": "d37b4710c10eface7256a4b54dc76850",
        "title": "宿山庵",
        "author": "释文珦",
        "content": "绝顶一庵孤，悠悠清夜徂。\n野僧寒出定，山鬼暗相呼。\n泉落池应满，云深树欲无。\n何年捐万事，来此共跏趺。",
        "dynasty": "宋",
        "collection_info": null
    },
    {
        "uuid": "7d3cc372ca4dd262771a74b1220fd846",
        "title": "野祠",
        "author": "释文珦",
        "content": "翁媪已相催，喧喧鼓笛来。\n荒祠三面水，老树一身苔。\n休咎冯巫语，凶丰信珓杯。\n神前酾酒罢，风散纸钱灰。",
        "dynasty": "宋",
        "collection_info": null
    },
    {
        "uuid": "8e5516c8990d0768f6815a4d9317a4ba",
        "title": "和人晚秋客思",
        "author": "释文珦",
        "content": "双毂苦难留，江城又晚秋。\n故乡难寄讯，倦客独登楼。\n衰草重重恨，征鸿字字愁。\n渔翁却萧散，吹笛过前洲。",
        "dynasty": "宋",
        "collection_info": null
    },
    {
        "uuid": "b099e41cae24e021e8b9480515ecf177",
        "title": "节物",
        "author": "释文珦",
        "content": "节物苦惊人，那堪远客身。\n梅心轻送腊，柳意转随春。\n丛薄啼新鸟，深泉动蛰鳞。\n独怜归梦短，不得面慈亲。",
        "dynasty": "宋",
        "collection_info": null
    },
    {
        "uuid": "234d897520dfbcaec0ccedc173d09e16",
        "title": "姚江舟中梦故人劝归",
        "author": "释文珦",
        "content": "一舸寒江上，萧萧两鬓华。\n不唯伤道路，终恐委泥沙。\n宿雨添山霭，秋风起浪花。\n故人应念我，梦裏劝还家。",
        "dynasty": "宋",
        "collection_info": null
    },
    {
        "uuid": "e27fff929051242af6064b47bb371492",
        "title": "鄞中他山堰",
        "author": "释文珦",
        "content": "碧浸他山古，梅梁昔化龙。\n江溪一堰隔，禾黍四郊重。\n绝唱思幽客，欢声徧野农。\n长官功不朽，遗庙合歌钟。",
        "dynasty": "宋",
        "collection_info": null
    },
    {
        "uuid": "30c2f7bfb862d5e0e472147523ae8c07",
        "title": "渔父",
        "author": "释文珦",
        "content": "在处变名姓，往来长啸歌。\n一身无赋役，几口共烟波。\n江月垂纶下，汀云宿棹和。\n却应嫌渭叟，老去脱寒蓑。",
        "dynasty": "宋",
        "collection_info": null
    },
    {
        "uuid": "9d7c31e5628aec26cf57fb0c09fbd44f",
        "title": "忠文洪相公挽辞  其一",
        "author": "释文珦",
        "content": "间气钟河岳，深衷悟冕旒。\n雄文惊万古，劲节凛高秋。\n清庙絃何绝，明堂柱不留。\n我生蒙许与，洒泪莫能休。",
        "dynasty": "宋",
        "collection_info": null
    },
    {
        "uuid": "71d12309da387936a7993b85840f8890",
        "title": "忠文洪相公挽辞  其二",
        "author": "释文珦",
        "content": "盛德归冥寞，斯文转寂寥。\n声名昭信史，功业在清朝。\n遗表祈天切，忠魂入地遥。\n九重思亮直，应作楚辞招。",
        "dynasty": "宋",
        "collection_info": null
    },
    {
        "uuid": "7e3eef35b0a76cc850d7f7cf61198524",
        "title": "水亭舒眺",
        "author": "释文珦",
        "content": "秋风水上亭，独坐望郊垧。\n佛寺山偏好，渔家地亦腥。\n桑枯因抱蝎，草腐自生萤。\n踏月归林下，柴扉尚未扃。",
        "dynasty": "宋",
        "collection_info": null
    },
    {
        "uuid": "f6c4637833d46c8eb037422d006506af",
        "title": "鄞中桃花渡即事",
        "author": "释文珦",
        "content": "城北桃花渡，楼居半海商。\n官河通远浦，津树杂高樯。\n旭日江烟暖，东风水草香。\n为看风土异，客子又怀乡。",
        "dynasty": "宋",
        "collection_info": null
    },
    {
        "uuid": "a0ef52d43d1c72f8ac89984f7e75963e",
        "title": "自鄞江东泛舟至黄山桥度岭游白云寺",
        "author": "释文珦",
        "content": "望望白云居，崔嵬在碧虚。\n水穷方度岭，石峻不容车。\n旧爱松萝顶，重来笋蕨余。\n却怜清绝景，无地着吟庐。",
        "dynasty": "宋",
        "collection_info": null
    },
    {
        "uuid": "e720c3985608ec4dd0c3ecf2556d6761",
        "title": "建溪青玉峡云际寺",
        "author": "释文珦",
        "content": "飞瀑挂晴霓，山门对小溪。\n晓行青玉峡，时听白猿啼。\n野竹樊蕉径，修桐间茗畦。\n傥容分席地，便此卜幽栖。",
        "dynasty": "宋",
        "collection_info": null
    },
    {
        "uuid": "d6cce44795c3b0666ed5c7be0cbb20f1",
        "title": "石桥瀑布",
        "author": "释文珦",
        "content": "瀑布依真境，何曾与世同。\n洒空轻作雾，溅石乱生风。\n绝壁惊飞鸟，危梁卧断虹。\n人言龙窟宅，祇在此潭中。",
        "dynasty": "宋",
        "collection_info": null
    },
    {
        "uuid": "bb41495110a527cc28305a432aaf93e4",
        "title": "九仙山中瀑",
        "author": "释文珦",
        "content": "一水从天下，源深不可知。\n千寻垂缟练，余沫散珠玑。\n响激雷霆合，风生草木欹。\n老僧来灌顶，溅湿薜萝衣。",
        "dynasty": "宋",
        "collection_info": null
    },
    {
        "uuid": "24ff780091edf203f3e432d099c2f01d",
        "title": "双溪寺",
        "author": "释文珦",
        "content": "复岭又重冈，尘缘此地忘。\n五峰朝寺古，双涧出云长。\n深静宜栖隠，高寒易雪霜。\n拟登华顶去，幽径旋锄荒。",
        "dynasty": "宋",
        "collection_info": null
    },
    {
        "uuid": "7c2bff88da86d902d56d20a21c2987c3",
        "title": "烟霞石屋诸寺",
        "author": "释文珦",
        "content": "缘山一径微，竹树隠禅扉。\n云绝去来性，僧无生灭机。\n风檐铁自语，阴洞石能飞。\n终拟携缾锡，他年向此归。",
        "dynasty": "宋",
        "collection_info": null
    },
    {
        "uuid": "a22d2bd24d2b99f46312d151f70ae889",
        "title": "溪寺书怀",
        "author": "释文珦",
        "content": "野寺依溪曲，长桥接柳堤。\n俗人忙不入，孤客自安栖。\n懒散今成性，烟云尽入题。\n邻居有农父，时与话耕犁。",
        "dynasty": "宋",
        "collection_info": null
    },
    {
        "uuid": "55c861d5d5637c04e97991d26af4b18f",
        "title": "宿闽中溪寺",
        "author": "释文珦",
        "content": "独宿闽溪寺，中宵梦自惊。\n月斜移树影，风急转滩声。\n起对清秋色，难为远客情。\n云山千万迭，何处是神京。",
        "dynasty": "宋",
        "collection_info": null
    },
    {
        "uuid": "92bbc2d291ec5754bdad488320366416",
        "title": "送友人住海寺",
        "author": "释文珦",
        "content": "海上莲花国，初从太守招。\n衣传方石偈，舟泊丈亭潮。\n渔子应焚簄，鲛人拟献绡。\n他时思旧社，无奈寄书遥。",
        "dynasty": "宋",
        "collection_info": null
    },
    {
        "uuid": "74478c9bc61c2011ae66f6e5eb12f15d",
        "title": "山寺  其一",
        "author": "释文珦",
        "content": "古寺氛埃表，幽程屈曲通。\n高峰常似雨，阴壑易生风。\n架栈为平地，寒钟出半空。\n他年依老宿，挂锡此山中。",
        "dynasty": "宋",
        "collection_info": null
    },
    {
        "uuid": "44e1cb09ce8d4db0c01c589ef52ef07b",
        "title": "山寺  其二",
        "author": "释文珦",
        "content": "出城行半日，始得到招提。\n山气随时变，州形入望低。\n地灵多产药，村远不闻鸡。\n诘旦还离此，寻幽过别溪。",
        "dynasty": "宋",
        "collection_info": null
    },
    {
        "uuid": "8d91e9de9bdb1a4e57c82626b307e93b",
        "title": "闽中岁暮怀吴中",
        "author": "释文珦",
        "content": "冉冉年光尽，悽悽客思惊。\n疎狂轻万事，行役负平生。\n海月移松影，山风壮瀑声。\n寒宵频作梦，曾不离吴城。",
        "dynasty": "宋",
        "collection_info": null
    },
    {
        "uuid": "dde40925523de418bc7b23350ecb4479",
        "title": "怀安养  其一",
        "author": "释文珦",
        "content": "凈土虽周徧，标方必在西。\n一心无彼此，九品自高低。\n久别情无奈，重归路不迷。\n依凭法藏愿，名字欲先题。",
        "dynasty": "宋",
        "collection_info": null
    },
    {
        "uuid": "dd1be9209ebed4e3b916fdb76e11184c",
        "title": "怀安养  其二",
        "author": "释文珦",
        "content": "惟吾与西佛，天性本相关。\n怊怅迷方久，浮沉苦海间。\n三心终不退，上辈必容攀。\n慈念应尤切，提携早共还。",
        "dynasty": "宋",
        "collection_info": null
    },
    {
        "uuid": "3014d0c3b4e58a1531ec0bec14487af5",
        "title": "怀安养  其三",
        "author": "释文珦",
        "content": "容易抛乡国，漂流几岁年。\n痴儿竟何事，慈父必兴怜。\n客泪东风裏，归心落日边。\n如今定当返，业已具西船。",
        "dynasty": "宋",
        "collection_info": null
    },
    {
        "uuid": "810c2031ddc85a974096580c46c82aa0",
        "title": "怀安养  其四",
        "author": "释文珦",
        "content": "西方清泰国，元自是吾家。\n宝树千般乐，金池四色花。\n同游诸伴侣，一别几年华。\n有意重归去，途程本不赊。",
        "dynasty": "宋",
        "collection_info": null
    },
    {
        "uuid": "cfeda8438d99dffe187d930f09503b86",
        "title": "春日怀人",
        "author": "释文珦",
        "content": "林岭春云满，陂湖春水多。\n旧乡书不到，久客意如何。\n老去长牢落，悲来一啸歌。\n故人今在否，相忆梦青萝。",
        "dynasty": "宋",
        "collection_info": null
    },
    {
        "uuid": "f4c96454e16c0c8c8da96cb636a6e9f6",
        "title": "赠隠人",
        "author": "释文珦",
        "content": "换却青云志，高眠旧隠庐。\n閒门谁践草，隙地自栽蔬。\n交道贫尤密，吟情老不疎。\n囊中何所有，一卷养生书。",
        "dynasty": "宋",
        "collection_info": null
    },
    {
        "uuid": "72bf4effdcc27fafb64dd8064b00a458",
        "title": "七里滩别友",
        "author": "释文珦",
        "content": "断壁青松古，空江翠霭多。\n行人几迴老，渔父祇高歌。\n纵有重逢约，其如此别何。\n明朝重回首，惆怅隔烟波。",
        "dynasty": "宋",
        "collection_info": null
    },
    {
        "uuid": "75dad7a7bcb6aae707e7d7391cdfbd96",
        "title": "湖亭别友",
        "author": "释文珦",
        "content": "与君俱是客，重别意如何。\n斜日孤帆去，寒江风浪多。\n远怀随鴈影，新咏杂渔歌。\n知此遨游地，何时復共过。",
        "dynasty": "宋",
        "collection_info": null
    },
    {
        "uuid": "815c8ddcbf5c12a9a24968689b7923c9",
        "title": "江上与故人暂会復别",
        "author": "释文珦",
        "content": "交朋似君少，澹泊自真宗。\n不记何年别，翻惊此地逢。\n烟波涵暮景，霜露改秋容。\n又说天台去，天台千万峰。",
        "dynasty": "宋",
        "collection_info": null
    },
    {
        "uuid": "5d9ad2761b505c3858fcc4ee5c6d5c6f",
        "title": "池上别友人",
        "author": "释文珦",
        "content": "今朝携手处，高榭俯风漪。\n正尔俱衰暮，宁堪又别离。\n柳长深映马，荷弱未胜龟。\n它日遥相忆，还应话此时。",
        "dynasty": "宋",
        "collection_info": null
    },
    {
        "uuid": "4d6e276ad4be02c5e837e1da53ef2d54",
        "title": "赠王门老宾客",
        "author": "释文珦",
        "content": "薄俗谩纷纷，焉知贋与真。\n空余千里马，难觅九方歅。\n古道何当復，时风未易陈。\n王门旧宾客，怀旧重悲辛。",
        "dynasty": "宋",
        "collection_info": null
    },
    {
        "uuid": "58bff5dece07b639191cff15d88d788a",
        "title": "孤客",
        "author": "释文珦",
        "content": "众人皆汲汲，孤客自俞俞。\n方外居来久，囊中物尽无。\n行将筇作伴，讲以石为徒。\n若问何宗旨，饥来饭一盂。",
        "dynasty": "宋",
        "collection_info": null
    },
    {
        "uuid": "502213f18f453b271a38759a19b2fe58",
        "title": "除狭",
        "author": "释文珦",
        "content": "世狭难纡辔，全生託散财。\n纷华因地遣，怀抱向山开。\n野祭鸦争聚，贫居燕亦来。\n不知江上笛，何事有余哀。",
        "dynasty": "宋",
        "collection_info": null
    },
    {
        "uuid": "41e43b6ad70bcb90d4db852f38b73676",
        "title": "题颜晞仲归隠",
        "author": "释文珦",
        "content": "飘然携杖锡，归隠故山中。\n鸟道云泉远，猿声烟树重。\n清闲销不尽，尘累坐来空。\n早晚须相觅，知居若箇峰。",
        "dynasty": "宋",
        "collection_info": null
    },
    {
        "uuid": "cfb1f39a9d1b1e017911af74b9f26c7c",
        "title": "行石林苍莽间颇多幽致有思归隠",
        "author": "释文珦",
        "content": "离城纔一舍，已得近樵渔。\n秀石云松路，荒篱水竹居。\n阳坡收早粟，烧地长新蔬。\n便好为兹隠，吾生不愿余。",
        "dynasty": "宋",
        "collection_info": null
    },
    {
        "uuid": "71e29393588a98c76a414af8f345d59c",
        "title": "看月",
        "author": "释文珦",
        "content": "静室焚香罢，间吟倚石栏。\n忽从青玉峡，涌出白银盘。\n列宿消芒尽，清晖照胆寒。\n终宵不成寐，二十四回看。",
        "dynasty": "宋",
        "collection_info": null
    },
    {
        "uuid": "ad8c7ba21d7accd07e13c180b6925ca8",
        "title": "寻北山友不值",
        "author": "释文珦",
        "content": "山南山北住，来往共烟霞。\n午径行松叶，秋篱问菊花。\n叩门人不见，归路日西斜。\n应是孤云性，难教只在家。",
        "dynasty": "宋",
        "collection_info": null
    },
    {
        "uuid": "902ce83e69b977146ccaca06a16c911f",
        "title": "旱雨",
        "author": "释文珦",
        "content": "骤雨幡然下，风雷驾疾威。\n乌兼巢穴堕，龙挟水云飞。\n物象回生意，神功解旱围。\n田间喜相语，点点胜珠玑。",
        "dynasty": "宋",
        "collection_info": null
    },
    {
        "uuid": "7f8883d861a17a2dd55decb563eeeaf6",
        "title": "三术",
        "author": "释文珦",
        "content": "利禄与名称，拘囚岂易胜。\n由来立仗马，有媿脱鞲鹰。\n达者知求解，贪夫反自矜。\n吾方用三术，止观足堪凭。",
        "dynasty": "宋",
        "collection_info": null
    },
    {
        "uuid": "76148ba7a1852ed4b56456939280b2fd",
        "title": "山夜",
        "author": "释文珦",
        "content": "山气夜沉沉，泉流石涧阴。\n虚廊羣动息，寒殿一灯深。\n洁白孤蟾影，清澄野客心。\n兴来歌古调，风动古松林。",
        "dynasty": "宋",
        "collection_info": null
    },
    {
        "uuid": "5f6fbc60dd51a14adb803eeadbfd9d30",
        "title": "閒乐",
        "author": "释文珦",
        "content": "祇以閒为乐，宁论是与非。\n安身唯草座，终岁掩柴扉。\n水蓏收菱芡，山粮采蕨薇。\n几回清梦去，还共白云飞。",
        "dynasty": "宋",
        "collection_info": null
    },
    {
        "uuid": "a29f3f1c0099119067048f0a726eb597",
        "title": "题规无范云深室",
        "author": "释文珦",
        "content": "物外清虚境，由来远众纷。\n灵踪几年说，梵放或时闻。\n似有似无路，漫山漫谷云。\n自难容俗驾，曾不待移文。",
        "dynasty": "宋",
        "collection_info": null
    },
    {
        "uuid": "3c0d095a8cc9f2a08a61198452a332c5",
        "title": "飞来峰猿",
        "author": "释文珦",
        "content": "恐山还欲去，着尔慰山灵。\n挂处频分影，吟时不见形。\n鹫峰愁外远，巴峡梦中青。\n月下三声苦，幽人却要听。",
        "dynasty": "宋",
        "collection_info": null
    },
    {
        "uuid": "e59621e977cba05e96cfed3f8f3e1a39",
        "title": "禁体咏雪",
        "author": "释文珦",
        "content": "应臈雨连朝，丰年瑞已饶。\n乱声还蔌蔌，猛势尚瀌瀌。\n岭峤松增秀，原田麦长臕。\n穷阎休怨冷，见睍自应消。",
        "dynasty": "宋",
        "collection_info": null
    },
    {
        "uuid": "9caf18c0893dd2d0e4f2975f09f7d0dc",
        "title": "禁体咏雪时方用兵故其末及之",
        "author": "释文珦",
        "content": "拥衲坐深更，频闻蔌蔌声。\n祇疑为落叶，不道是飞霙。\n晓压松头重，寒铺砌面平。\n幸成丰岁兆，何事却征兵。",
        "dynasty": "宋",
        "collection_info": null
    },
    {
        "uuid": "96dfd79a482cc6fe3c032e2c78a465c7",
        "title": "地远  其一",
        "author": "释文珦",
        "content": "地远无人迹，心閒见物情。\n洞中飞石燕，崖顶住山精。\n僊木开花异，灵泉吐溜清。\n幽栖已成趣，不復问浮名。",
        "dynasty": "宋",
        "collection_info": null
    },
    {
        "uuid": "f8a611acc110cbc4daa5020ccf032354",
        "title": "地远  其二",
        "author": "释文珦",
        "content": "地远隔凡尘，因而此隠沦。\n閒知云意度，清爱水精神。\n蔬食聊充腹，麻衣足蔽身。\n休嫌吾懒拙，懒拙乃吾真。",
        "dynasty": "宋",
        "collection_info": null
    },
    {
        "uuid": "93187cdb44abe9edca3b6be4470a11d9",
        "title": "送远",
        "author": "释文珦",
        "content": "离情不可说，握手更踌躇。\n为客三秋尽，还家千里余。\n山程枫叶赤，水驿柳条疎。\n日夕空林下，何人伴索居。",
        "dynasty": "宋",
        "collection_info": null
    },
    {
        "uuid": "f86cf5ea083e4c42236c267c673af56f",
        "title": "吾性",
        "author": "释文珦",
        "content": "吾性本疎狂，难教住帝乡。\n看心忘世界，濯足爱沧浪。\n往事皆如梦，浮生底用忙。\n到头华衮服，不及芰荷裳。",
        "dynasty": "宋",
        "collection_info": null
    },
    {
        "uuid": "468b648fb4db1a213cb3ae5bafb62b83",
        "title": "爱性",
        "author": "释文珦",
        "content": "爱性畏讙呶，云深一径茅。\n了无徒属累，唯结鹿麋交。\n灌木由来古，修篁亦渐苞。\n终然声利表，颇若类由巢。",
        "dynasty": "宋",
        "collection_info": null
    },
    {
        "uuid": "a7ea6b870f62aec116bf897e27f2e7e5",
        "title": "懒性",
        "author": "释文珦",
        "content": "懒性难趋世，深栖自养蒙。\n得閒真可乐，未死已知空。\n阴壑长留雪，乔林易有风。\n见闻今又绝，眼暗耳全聋。",
        "dynasty": "宋",
        "collection_info": null
    },
    {
        "uuid": "ed46d8111e3a9fcb335499b24410862b",
        "title": "野性",
        "author": "释文珦",
        "content": "野性难谐俗，空林自葺茅。\n且教同木石，不是慕夷巢。\n竹树长阴合，风泉夜响交。\n山中无小草，那许世人嘲。",
        "dynasty": "宋",
        "collection_info": null
    },
    {
        "uuid": "d0327a73caf7191ba8f6b657079389a9",
        "title": "咏苕霅",
        "author": "释文珦",
        "content": "苕霅水烟乡，溪风六月凉。\n家家有船步，日日听鱼桹。\n柳树垂阴密，苹花入梦香。\n山入心亦爱，时到咏沧浪。",
        "dynasty": "宋",
        "collection_info": null
    },
    {
        "uuid": "7aa50d896ed6ffc10f20e5ea53ce3f44",
        "title": "访山家",
        "author": "释文珦",
        "content": "山翁居处僻，野屋盖茅新。\n自得烟霞趣，应无车马尘。\n怪禽啼似鬼，古木变为人。\n不是忘缘者，谁能与子亲。",
        "dynasty": "宋",
        "collection_info": null
    },
    {
        "uuid": "da47f05118b08246bf18067f51beb73a",
        "title": "送王逸人",
        "author": "释文珦",
        "content": "閒身如野鹤，天地一虚巢。\n山水琴中趣，松筠世外交。\n怀亲逢远信，开卦卜归爻。\n更说云门好，相期共结茅。",
        "dynasty": "宋",
        "collection_info": null
    },
    {
        "uuid": "07a4439ded2592e68226c39687c4665e",
        "title": "送立上人偕沈东皋谒吴退庵",
        "author": "释文珦",
        "content": "阖闾城裏去，瘦沈是同舟。\n不用悲游鹿，唯须问狎鸥。\n夕阳空茂苑，残雪徧长洲。\n太守相逢日，言诗定点头。",
        "dynasty": "宋",
        "collection_info": null
    },
    {
        "uuid": "bedf2a292ae105d6cdaa2a13b6d572b4",
        "title": "送王商公游永嘉兼呈东甽曹侍郎荆山刘学士",
        "author": "释文珦",
        "content": "觅句东嘉去，春风草又熏。\n一千余里路，四十九盘云。\n幸有江山助，休为旅泊分。\n曹刘诸老在，为我致殷勤。",
        "dynasty": "宋",
        "collection_info": null
    },
    {
        "uuid": "91abd7877cb99df8c1c041b9d486e69a",
        "title": "旅中秋晚",
        "author": "释文珦",
        "content": "秋露洗晴空，秋光处处同。\n枫霞明野树，芦雪覆沙丛。\n旅况悲寒蛩，归心寄断鸿。\n几时随牧竖，吹笛乱山中。",
        "dynasty": "宋",
        "collection_info": null
    },
    {
        "uuid": "218b2abfb5585359d5301013ad9c7d32",
        "title": "桐庐县",
        "author": "释文珦",
        "content": "潇洒桐庐县，名闻汉代余。\n民风尚耕钓，土物富薪蔬。\n江水连衢港，云山带越墟。\n终期置茅屋，邻近钓台居。",
        "dynasty": "宋",
        "collection_info": null
    },
    {
        "uuid": "2eeb8feb7c98f304f0044ed636a7ebd2",
        "title": "华亭县",
        "author": "释文珦",
        "content": "地占三吴胜，名因二陆雄。\n海村宵见日，江市昼多风。\n商贾通倭舶，楼台半佛宫。\n归来千岁鹤，应恨故巢空。",
        "dynasty": "宋",
        "collection_info": null
    },
    {
        "uuid": "cfe1acb5e5214e4d9d1821e0098040c8",
        "title": "临安县",
        "author": "释文珦",
        "content": "霸业归王室，空城但黍苗。\n溪随山势转，路入市声遥。\n故俗多征敛，遗民尚寂寥。\n伤心到今古，祠树亦萧萧。",
        "dynasty": "宋",
        "collection_info": null
    },
    {
        "uuid": "8239a0f6092d6da29b626c6c6119f7f5",
        "title": "秋声",
        "author": "释文珦",
        "content": "商飙何厉疾，羣籁尽嚣嚣。\n迴穴生崖谷，淜滂度泬寥。\n恍疑沙漠战，误听浙江潮。\n遮莫频相聒，羁魂易得消。",
        "dynasty": "宋",
        "collection_info": null
    },
    {
        "uuid": "1e9588c1965d1ae8551e50d79e8a43da",
        "title": "江上留滞有作",
        "author": "释文珦",
        "content": "寂寥谁与共，华髮卧沧洲。\n月照空堂夕，蛩吟坏壁秋。\n故人稀问讯，远客易生愁。\n安得如沙鸟，烟波任去留。",
        "dynasty": "宋",
        "collection_info": null
    },
    {
        "uuid": "db2da50fde152b3ab4343ac9844c5a40",
        "title": "秋江独泛",
        "author": "释文珦",
        "content": "秋波无际远，短艇遡寒江。\n风景由来异，乡心未易降。\n晚烟生驿树，空翠扑船窗。\n赋得沧浪曲，长谣不便腔。",
        "dynasty": "宋",
        "collection_info": null
    },
    {
        "uuid": "3d84c2a42ab0bcbe4776f55ff0fdbcec",
        "title": "水乡闻鴈",
        "author": "释文珦",
        "content": "短景又还暮，羁愁那易禁。\n半生无着莫，万事任浮沉。\n衲敝芦花冷，炉存葑火深。\n云间断行鴈，时復动哀吟。",
        "dynasty": "宋",
        "collection_info": null
    },
    {
        "uuid": "a700627e9bb496d715c32b10111b38ce",
        "title": "孤雁",
        "author": "释文珦",
        "content": "孤雁如贞妇，余生不再双。\n避寒辞北塞，随日到南邦。\n倦翼堪怜影，哀音自满腔。\n空闺人听得，离思转难降。",
        "dynasty": "宋",
        "collection_info": null
    },
    {
        "uuid": "b056b0afc4322a45b0671c28bf7666a2",
        "title": "秋感",
        "author": "释文珦",
        "content": "客中难度日，池上独徘徊。\n露冷芙蕖死，天高鸿雁来。\n枯茎宁再润，羣叫易成哀。\n对此能无感，吾亲在夜台。",
        "dynasty": "宋",
        "collection_info": null
    },
    {
        "uuid": "61810d44f082719acfa0b56d135f9bf0",
        "title": "归梦",
        "author": "释文珦",
        "content": "几岁远辞家，劳生讵有涯。\n客居终不稳，诗鬓独先华。\n扫叶江风厉，侵床山月斜。\n念归归未得，清梦入烟霞。",
        "dynasty": "宋",
        "collection_info": null
    },
    {
        "uuid": "31df7443b5daf72ca514c2a0c464c5cb",
        "title": "记梦",
        "author": "释文珦",
        "content": "吟是大乘禅，禅深梦亦僊。\n放身行碧落，古乐听钧天。\n骨换言方异，心空意始圆。\n手挼黄菊蕊，写放瀑厓边。",
        "dynasty": "宋",
        "collection_info": null
    },
    {
        "uuid": "fd19e5007de53ba27bcab7f01a5a59a1",
        "title": "春夜梦中得观与心为度身将世作仇一联既觉而足成四韵寄修观者",
        "author": "释文珦",
        "content": "高人持远流，凈行在林丘。\n观与心为度，身将世作仇。\n不曾过午食，常满六时修。\n苦海人求度，师应驾法舟。",
        "dynasty": "宋",
        "collection_info": null
    },
    {
        "uuid": "ee18cc3ebf944b7a90393f7c67bdc51d",
        "title": "清苕",
        "author": "释文珦",
        "content": "清晓泛苕滨，长歌拨棹频。\n山川开霁景，草木畅余春。\n野老知閒趣，沙鸥似故人。\n绝胜拈麈尾，驾说弊精神。",
        "dynasty": "宋",
        "collection_info": null
    },
    {
        "uuid": "db3fbadee8e531a74c1f95ad48cc79bc",
        "title": "题竹房",
        "author": "释文珦",
        "content": "野水连苔径，山云掩竹房。\n人闲清昼永，鸟语绿阴凉。\n断刻排籤古，新茶入焙香。\n眼前清事足，不道在殊方。",
        "dynasty": "宋",
        "collection_info": null
    },
    {
        "uuid": "22aa199349bcede932791a56c2ef4341",
        "title": "宿灵鹫澜师房",
        "author": "释文珦",
        "content": "清泉绕砌流，境界极深幽。\n有客暂投宿，羡君长此留。\n诗成云满磵，人静月当楼。\n忽听清猨啸，南山山树秋。",
        "dynasty": "宋",
        "collection_info": null
    },
    {
        "uuid": "104fd3096745983e06bad4ecd1038720",
        "title": "幽程",
        "author": "释文珦",
        "content": "幽程宁惮远，野外意无穷。\n山迭高低古，川流宛转通。\n采芝随羽客，拾橡共狙公。\n烂熳游三日，尘劳顿觉空。",
        "dynasty": "宋",
        "collection_info": null
    },
    {
        "uuid": "f60cf689b245daf7e2fe097f2aaf6769",
        "title": "随寓",
        "author": "释文珦",
        "content": "我忘方就隠，鸟倦自知还。\n随寓皆为道，何人有此閒。\n微茫春水渡，平远夕阳山。\n尽入清吟景，谁言胜事悭。",
        "dynasty": "宋",
        "collection_info": null
    },
    {
        "uuid": "10b8527b4edd59d19c784d0e2cefc942",
        "title": "寄淮头家兄",
        "author": "释文珦",
        "content": "君向淮堧去，相思梦不安。\n兵戈犹未定，道路自应难。\n旷野人烟少，荒城鬼燐寒。\n故园松菊在，何必恋微官。",
        "dynasty": "宋",
        "collection_info": null
    },
    {
        "uuid": "8082bc3b9b8286bb40d37518f70804f1",
        "title": "秋夜忆兄",
        "author": "释文珦",
        "content": "石房清睡熟，犹拥黑貂裘。\n乡远难为梦，山深易得秋。\n脊令空在咏，蟋蟀暗生愁。\n何日潜溪岸，吟诗共倚楼。",
        "dynasty": "宋",
        "collection_info": null
    },
    {
        "uuid": "ee942eabeaeb36430c56e7ca84c65ae9",
        "title": "哭何甥",
        "author": "释文珦",
        "content": "秀颖出儒林，吾甥所得深。\n良材竟难用，造物果何心。\n身后无遗育，生前惜寸阴。\n临棺一悲咤，万籁亦同音。",
        "dynasty": "宋",
        "collection_info": null
    },
    {
        "uuid": "ff04108abcc9f5fb95fc1449b42266e9",
        "title": "边思",
        "author": "释文珦",
        "content": "少年为远戍，两鬓已䰄䰄。\n百战功谁赏，空闺信不来。\n乡关成梦境，边月是愁媒。\n听彻胡笳曲，寒声转更哀。",
        "dynasty": "宋",
        "collection_info": null
    },
    {
        "uuid": "fe3a0692da3264589050e95e3276220b",
        "title": "春江夜泛",
        "author": "释文珦",
        "content": "江月照扬舲，乘风过万汀。\n素光流远汉，高浪湿寒星。\n客恨消长笛，閒身渺一苹。\n到京天未曙，隠隠越山青。",
        "dynasty": "宋",
        "collection_info": null
    },
    {
        "uuid": "291da5f148155e51ee98c7cedbfee9df",
        "title": "反舌",
        "author": "释文珦",
        "content": "毛羽诚无取，禽中号善鸣。\n能将一片舌，巧作百般声。\n元是因风气，曾非出性情。\n君看五月后，瘖默媿流鶑。",
        "dynasty": "宋",
        "collection_info": null
    },
    {
        "uuid": "ba2eb13ac9c6bce719e570f35418a6fb",
        "title": "冯深居宰会稽",
        "author": "释文珦",
        "content": "诏辟稽山县，清风在一琴。\n那知致君术，不是字民心。\n官舍桐阴合，圜扉草色深。\n退衙人吏散，应共野僧吟。",
        "dynasty": "宋",
        "collection_info": null
    },
    {
        "uuid": "e0f4d25b5cb863bf9ec5b9ef37d24144",
        "title": "送赵寒泉重宰南中邑",
        "author": "释文珦",
        "content": "字民无异术，薄敛与宽刑。\n宓子琴犹在，蒍于歌重听。\n瘴云消昼黑，毒草变春青。\n万里南中路，秋风几驿亭。",
        "dynasty": "宋",
        "collection_info": null
    },
    {
        "uuid": "918abca670d59a9b5a181c97e4b5a57e",
        "title": "钱塘晚渡",
        "author": "释文珦",
        "content": "残日下重城，寒潮起暮声。\n岸遥江树小，天阔野云平。\n一水分吴越，孤舟寄死生。\n如何未归者，犹此计乡程。",
        "dynasty": "宋",
        "collection_info": null
    },
    {
        "uuid": "4a3ccb0849ad4d691ff57b91f8e707de",
        "title": "泛富春江",
        "author": "释文珦",
        "content": "梦寐羊裘客，清游乐此邦。\n一篙残腊雨，千古富春江。\n岸转青螺合，烟明白鸟双。\n洗除名利迹，滩濑日舂撞。",
        "dynasty": "宋",
        "collection_info": null
    },
    {
        "uuid": "1a64eeee5fc97ed8e6ba2387fba84e3d",
        "title": "钓台",
        "author": "释文珦",
        "content": "世祖龙飞日，玄纁起故人。\n荣名既无取，閒足固应伸。\n钓石关干象，江流入富春。\n高风千古在，来者自迷津。",
        "dynasty": "宋",
        "collection_info": null
    },
    {
        "uuid": "e9b5a0f0d09f2b0bdf3a8a02d89641a0",
        "title": "怀寄南陵尉沈道正",
        "author": "释文珦",
        "content": "南陵初作尉，应亦似南昌。\n名在神仙籍，才优翰墨场。\n盗闻无欲止，吏化不欺良。\n交旧如君少，怀思未易忘。",
        "dynasty": "宋",
        "collection_info": null
    },
    {
        "uuid": "ebf87d9686cf90f7e2ba2d6f5fb833c9",
        "title": "寄潜斋王尚书",
        "author": "释文珦",
        "content": "自解朝缨去，西山有的传。\n此心如白水，把酒问青天。\n直道难谐俗，閒身胜得仙。\n山林钟鼎味，併在小梅边。",
        "dynasty": "宋",
        "collection_info": null
    },
    {
        "uuid": "7a51230718a598c0ba6499e6058a88f6",
        "title": "客中会友",
        "author": "释文珦",
        "content": "客涂方浩荡，岁物正萧条。\n相见江城暮，俱伤鬓髮凋。\n阴云将变雪，寒水不成潮。\n明日还为别，离愁未易消。",
        "dynasty": "宋",
        "collection_info": null
    },
    {
        "uuid": "f493eec1e92a5bf6d17fb4c8a4d36965",
        "title": "重游天台华顶峰  其一",
        "author": "释文珦",
        "content": "梯空上华顶，老脚尚能堪。\n照胆泉源异，熏人药气酣。\n危巅窥巨浸，晴日破重岚。\n记得前回到，幽人未结庵。",
        "dynasty": "宋",
        "collection_info": null
    },
    {
        "uuid": "9b7bc11ea764be440e7160864a0a1920",
        "title": "重游天台华顶峰  其二",
        "author": "释文珦",
        "content": "天台三万丈，华顶入穹苍。\n片石群魔慑，千年古寺荒。\n树枯頳菌出，僧老白眉长。\n极目沧溟际，烟波更渺茫。",
        "dynasty": "宋",
        "collection_info": null
    },
    {
        "uuid": "ee2a58a93c5d5a729a53b32c43a2a7db",
        "title": "野兴",
        "author": "释文珦",
        "content": "野人乘野兴，短策胜华轩。\n缓步有幽趣，长歌非俗言。\n烟霞僊佛境，鼓笛鬼神村。\n遯世今成乐，浮华岂足论。",
        "dynasty": "宋",
        "collection_info": null
    },
    {
        "uuid": "10b9dd909a29795997934907bcd58946",
        "title": "天台野兴",
        "author": "释文珦",
        "content": "短策堪扶老，飘飘野兴浓。\n山行不知远，真侣或相逢。\n积溜穿幽石，长萝上古松。\n今宵随处宿，难定在何峰。",
        "dynasty": "宋",
        "collection_info": null
    },
    {
        "uuid": "0f327296dbfbdfa03db41cf2fd2e0602",
        "title": "示山友",
        "author": "释文珦",
        "content": "地僻断知闻，相过知有君。\n晴溪堪数石，晚岫暗通云。\n果熟猨无数，松高鹤不羣。\n深居岂无事，终胜世纷纷。",
        "dynasty": "宋",
        "collection_info": null
    },
    {
        "uuid": "51cadcf39973d4fb7edebf6ea85721cd",
        "title": "鴈荡大龙湫",
        "author": "释文珦",
        "content": "深蹊入薜萝，一瀑泻岩阿。\n曾阅西天志，言居诺讵罗。\n斜飞疑是雨，清激自成涡。\n下有苍龙窟，樵人不敢过。",
        "dynasty": "宋",
        "collection_info": null
    },
    {
        "uuid": "937dd89262223e2f4e6d07c8807fad2e",
        "title": "采菖蒲",
        "author": "释文珦",
        "content": "鴈荡高寒处，穿云采得来。\n岂能同野草，容易有花开。\n瘦节偏宜石，纤丛不受埃。\n幽人知尔性，晓涧汲泉杯。",
        "dynasty": "宋",
        "collection_info": null
    },
    {
        "uuid": "ae7020c68146cbc9c925b95ccf597d48",
        "title": "客袂",
        "author": "释文珦",
        "content": "客袂只翩翩，家林何处边。\n天寒愁远道，木落感衰年。\n惨澹渔村日，凄凉鴈渚烟。\n秋来更多疾，空有梦归田。",
        "dynasty": "宋",
        "collection_info": null
    },
    {
        "uuid": "eb567bb041ee54ecd0b830871f665c81",
        "title": "赠山中琴友",
        "author": "释文珦",
        "content": "云影昼沉沉，云边草径深。\n树为幽鸟宅，山是隠人心。\n静室无他物，清风寄一琴。\n调高唯自识，不问有知音。",
        "dynasty": "宋",
        "collection_info": null
    },
    {
        "uuid": "51e810227c59467768c5ffad5690e26d",
        "title": "山中僧",
        "author": "释文珦",
        "content": "日落西水浄，云归北崦昏。\n老僧方在定，童子不譍门。\n伏虎知慈力，灵禽演法言。\n槛前泉数斛，清澈是心源。",
        "dynasty": "宋",
        "collection_info": null
    },
    {
        "uuid": "8674088bcdb294686d3354d86a482738",
        "title": "旅夜  其一",
        "author": "释文珦",
        "content": "秋宵似岁长，旅馆更荒凉。\n灯暗鼠出穴，天寒虫近床。\n羁栖弥岁月，老大易悲伤。\n幸有茅庐在，何为别故乡。",
        "dynasty": "宋",
        "collection_info": null
    },
    {
        "uuid": "2c81b8628c500cf38f220c9f3795812d",
        "title": "旅夜  其二",
        "author": "释文珦",
        "content": "离人厌夜长，独起坐空床。\n苦雨迟家信，秋云隔旧乡。\n烛残重作焰，桂湿不生香。\n倘得归期遂，閒居在上方。",
        "dynasty": "宋",
        "collection_info": null
    },
    {
        "uuid": "b3a72059e62c542258c3cbaf3758e920",
        "title": "宿海上正觉寺",
        "author": "释文珦",
        "content": "霜满啼猿石，风迴落鴈洲。\n半生为远客，此夕欠同流。\n白月无穷意，沧波不尽秋。\n倚阑吟未足，长啸上峰头。",
        "dynasty": "宋",
        "collection_info": null
    },
    {
        "uuid": "eb89bfb86517ce2a5ff409c3271abe02",
        "title": "过逸人居",
        "author": "释文珦",
        "content": "尚此高闲久，空林旧径存。\n掩关防俗驾，登阁俯邻园。\n植竹惊初笋，移花过别根。\n幽怀在自得，勿易与人言。",
        "dynasty": "宋",
        "collection_info": null
    },
    {
        "uuid": "26b006ab5eb224c0e44dc101cbb2a243",
        "title": "为林隠君赋石田",
        "author": "释文珦",
        "content": "石田所无用，君独爱斯名。\n应为诗书种，免教人世争。\n秋风还自穫，春雨不须耕。\n除是长沮辈，能知高隠情。",
        "dynasty": "宋",
        "collection_info": null
    },
    {
        "uuid": "e0467d592dc5c7e0fa83c05eacca9b73",
        "title": "胡逸人幽居",
        "author": "释文珦",
        "content": "幽居清绝甚，四面尽沧波。\n柳步春船集，花源晚吹和。\n宦情垂钓薄，吟思捲帘多。\n便有书来辟，其如爱此何。",
        "dynasty": "宋",
        "collection_info": null
    },
    {
        "uuid": "631dd09b049861a7724f98b7e84cf82e",
        "title": "泽国幽居夏日杂题  其一",
        "author": "释文珦",
        "content": "泽国无袢暑，幽居趣自长。\n花开殊旦暮，稻熟间青黄。\n急雨分塍下，微风度水凉。\n断除车马迹，日日听鱼桹。",
        "dynasty": "宋",
        "collection_info": null
    },
    {
        "uuid": "426b8fd511fedd4f4bb3d0c71f07f0cc",
        "title": "泽国幽居夏日杂题  其二",
        "author": "释文珦",
        "content": "为得近樵渔，来寻此地居。\n省交长闭户，耽静欲焚书。\n自爱心清淡，人嫌礼貌疎。\n径荒从草没，衰懒不能除。",
        "dynasty": "宋",
        "collection_info": null
    },
    {
        "uuid": "d6a8006a34c994c45541d6afe63b02d6",
        "title": "远游",
        "author": "释文珦",
        "content": "林憩无完室，舟行避恶滩。\n异乡为客久，浮俗定交难。\n草引春愁长，霜侵晓梦残。\n忽闻城角动，归思若为安。",
        "dynasty": "宋",
        "collection_info": null
    },
    {
        "uuid": "e442d6243db97e68172da6ef749a9877",
        "title": "客中春日",
        "author": "释文珦",
        "content": "客处空林下，贫唯七尺单。\n重阴迷晓色，细雨作春寒。\n乡信凭谁寄，离情强自宽。\n一诗吟未稳，倚遍石池栏。",
        "dynasty": "宋",
        "collection_info": null
    },
    {
        "uuid": "2923282c3727e4c8c87686b75b0f62a2",
        "title": "春日",
        "author": "释文珦",
        "content": "春泉青似淀，春嶂碧于螺。\n远近随吾意，芒鞋幽兴多。\n人生行乐尔，富贵復如何。\n难与时人道，风前独放歌。",
        "dynasty": "宋",
        "collection_info": null
    },
    {
        "uuid": "3b73c465e714669ac35c5e19d3d597c8",
        "title": "麦秋游兴",
        "author": "释文珦",
        "content": "心喜麦秋晴，贪游举步轻。\n泬寥无点翳，山水有余清。\n怕入红栏队，来寻白社盟。\n应门童子熟，认得老夫声。",
        "dynasty": "宋",
        "collection_info": null
    },
    {
        "uuid": "fab8c06527919029ef14588c4b4dc17e",
        "title": "宋氏林园",
        "author": "释文珦",
        "content": "径穿荒草入，门向断河开。\n不是君居此，应无人到来。\n种花逢雨活，接树待春回。\n冷笑求名者，衣间有俗埃。",
        "dynasty": "宋",
        "collection_info": null
    },
    {
        "uuid": "4d007cbf9bd0b2f93ac10dd269047dbd",
        "title": "集奉川道中",
        "author": "释文珦",
        "content": "一路盘云远，连朝策瘦筇。\n神祠依古木，佛屋占奇峰。\n立石分田界，疏泉作涧舂。\n因思似乡土，归意忽然浓。",
        "dynasty": "宋",
        "collection_info": null
    },
    {
        "uuid": "3f4286c2314aa285ef6097e4c28589c5",
        "title": "雨夜",
        "author": "释文珦",
        "content": "身同水上萍，老去尚飘零。\n远客人谁到，空床梦独醒。\n闪云双电紫，晦雨一灯青。\n慷慨长歌发，歌声入杳冥。",
        "dynasty": "宋",
        "collection_info": null
    },
    {
        "uuid": "76b27ba06c951c3be7604732c3f0de1b",
        "title": "登太白绝顶龙池望远",
        "author": "释文珦",
        "content": "苍莽势连空，跻攀径绝踪。\n乱峰排似戟，片石响于钟。\n鸟语春云密，龙归暮雨重。\n下观羣岫小，始觉此为宗。",
        "dynasty": "宋",
        "collection_info": null
    },
    {
        "uuid": "d6e3e8dbe11e46debcd00d820ea68e86",
        "title": "湖寺上方通玄峰顶",
        "author": "释文珦",
        "content": "峰顶非人世，青山满目多。\n塔层侵树影，钟响度湖波。\n心外元无境，诗成亦是魔。\n禅翁清浄耳，浑不听笙歌。",
        "dynasty": "宋",
        "collection_info": null
    },
    {
        "uuid": "ce7ed13eeb02c1bd9ce08ecfebb9a47d",
        "title": "客游",
        "author": "释文珦",
        "content": "客游忘岁月，长是自调心。\n野水偏多浪，浮云易作阴。\n途穷何用哭，兴到即须吟。\n吟到忘言境，方谐正始音。",
        "dynasty": "宋",
        "collection_info": null
    },
    {
        "uuid": "e90c66ec2c5ba83ca94456dc087a1f8d",
        "title": "旅况",
        "author": "释文珦",
        "content": "日暮投村馆，悽然逆旅情。\n地荒频有盗，城远不闻更。\n度岁无多日，思乡是几程。\n听鸡还束被，霜月伴晨征。",
        "dynasty": "宋",
        "collection_info": null
    },
    {
        "uuid": "c1a43fab8d02d9727d8922833fe94834",
        "title": "柘溪道中",
        "author": "释文珦",
        "content": "荒烟迷小市，细雨隔遥津。\n麦浪农畴晚，桐花客路春。\n几番时序换，两鬓雪霜新。\n唯有溪边鹭，相看似故人。",
        "dynasty": "宋",
        "collection_info": null
    },
    {
        "uuid": "e29610a64f6d333af5eedfdd26c4738e",
        "title": "山中古墓",
        "author": "释文珦",
        "content": "白石苍苔路，荒凉古墓门。\n看来百岁后，曾有几人存。\n故物余翁仲，今谁是子孙。\n狐狸穿败穴，残魄不能言。",
        "dynasty": "宋",
        "collection_info": null
    },
    {
        "uuid": "2b7810774b122324ee2422f0924ef0ad",
        "title": "怀归西国",
        "author": "释文珦",
        "content": "此世为何世，吾身亦幻身。\n固应常邈邈，其可效频频。\n饯日怀乡国，闻鶑忆故人。\n得归方始乐，久客厌风尘。",
        "dynasty": "宋",
        "collection_info": null
    },
    {
        "uuid": "460d857344d0e8d604384a0a6102f5e2",
        "title": "老大",
        "author": "释文珦",
        "content": "老大偏多感，那堪客路中。\n凄凉经月病，安忍半生穷。\n衰草凝霜白，高枫借日红。\n今朝方暂起，先问菊花丛。",
        "dynasty": "宋",
        "collection_info": null
    },
    {
        "uuid": "062d6c6c98a5ecc3866b9d645ccb916b",
        "title": "散人",
        "author": "释文珦",
        "content": "干坤有散人，事事不关身。\n敛念息诸妄，到头唯一真。\n忘荣宁虑辱，无富岂嫌贫。\n虽道青山好，犹知是外尘。",
        "dynasty": "宋",
        "collection_info": null
    },
    {
        "uuid": "607dfe0233956ce5ee196a283885f8fc",
        "title": "探幽",
        "author": "释文珦",
        "content": "秋色令人爱，青藜助远探。\n柿枫丹互映，天水碧相涵。\n绝景沙鸥占，幽程野老谙。\n谓予云外去，更有古龙潭。",
        "dynasty": "宋",
        "collection_info": null
    },
    {
        "uuid": "e45e01ecd2d4f49a6214ad6b05c1b622",
        "title": "立春日",
        "author": "释文珦",
        "content": "上国又逢春，衣裳化客尘。\n园庐空入梦，岁月但依人。\n生意归羣物，穷愁老一身。\n喜余鸥鹭伴，犹不怪吾真。",
        "dynasty": "宋",
        "collection_info": null
    },
    {
        "uuid": "9bebaf2211527dda0bf4bb41031d3ada",
        "title": "腊月立明年春",
        "author": "释文珦",
        "content": "闰岁两番春，流光故逼人。\n月筩将谢丑，斗柄倏旋寅。\n玉作梅容润，金归柳眼新。\n物情虽万变，曾莫变吾真。",
        "dynasty": "宋",
        "collection_info": null
    },
    {
        "uuid": "1324a44ae943f311fa3ed2b2be46ee9f",
        "title": "吴中灵岩寺",
        "author": "释文珦",
        "content": "离宫今作寺，往事日荒芜。\n越女承恩宠，吴王失霸图。\n屧廊斜带岭，香径直通湖。\n莫上琴台望，风烟满旧都。",
        "dynasty": "宋",
        "collection_info": null
    },
    {
        "uuid": "de29cbc8c2afbeba2aca2775bfc433e6",
        "title": "废宅",
        "author": "释文珦",
        "content": "昔年夸富贵，磨灭等流尘。\n应是重归燕，难寻旧主人。\n径莎空泣露，门柳不成春。\n唯有同游客，经过感慨频。",
        "dynasty": "宋",
        "collection_info": null
    },
    {
        "uuid": "1f3948dfadab26a61e9bb93c6ac7367a",
        "title": "天目山逸人居",
        "author": "释文珦",
        "content": "隠处元无路，烟霞素所期。\n不逢樵子说，那有世人知。\n树老回春晚，山高见日迟。\n欲为重到约，恐尔又深移。",
        "dynasty": "宋",
        "collection_info": null
    },
    {
        "uuid": "285acdafe84e2359364ac9296e968ed7",
        "title": "西风",
        "author": "释文珦",
        "content": "西风落叶间，孤客有余閒。\n寒水皆归壑，秋云不离山。\n鹘翻枯草去，鸦带夕阳还。\n幽趣何人共，柴门祇自关。",
        "dynasty": "宋",
        "collection_info": null
    },
    {
        "uuid": "3b4637ac7956aeeb35770394025a8006",
        "title": "归兴",
        "author": "释文珦",
        "content": "归兴比春浓，迢遥发镜中。\n船头指西日，帆腹饱春风。\n岸柳眉舒黛，源桃脸露红。\n到家天已暝，童穉候衰翁。",
        "dynasty": "宋",
        "collection_info": null
    },
    {
        "uuid": "c9a5b0b275b52521e208e0e7d80bff50",
        "title": "坠壁岭",
        "author": "释文珦",
        "content": "石径随山转，迢迢十里余。\n险曾称地壁，高合号天衢。\n老树因风折，新畬趁雨锄。\n层巅人不到，异鸟自相呼。",
        "dynasty": "宋",
        "collection_info": null
    },
    {
        "uuid": "30fdfc90f7e1a644fa6ce920a91e7467",
        "title": "归栖竺岭将启午供野鹤必鸣寺僧常以此为候",
        "author": "释文珦",
        "content": "古寺千峰表，云泉处处佳。\n山灵嫌俗驾，野鹤唤僧斋。\n静默通玄理，幽深惬隠怀。\n閒门何用扫，秋叶任平阶。",
        "dynasty": "宋",
        "collection_info": null
    },
    {
        "uuid": "a84b43d0a4520e59a4d19d0a6e1448ca",
        "title": "陟三十六渡溪唐坞岭",
        "author": "释文珦",
        "content": "三十六渡溪，溪边绝去蹊。\n乱山如迭浪，一岭类登梯。\n风紧妖蛇出，烟昏异鸟啼。\n蜀僧言剑阁，与此亦相齐。",
        "dynasty": "宋",
        "collection_info": null
    },
    {
        "uuid": "32560f78644117518f6c87a6f52893f9",
        "title": "山巅水涯",
        "author": "释文珦",
        "content": "布袜与青鞋，山巅復水涯。\n閒为真富贵，吟是好情怀。\n既可全吾乐，何惭与世乖。\n自随无畚插，忘死亦忘骸。",
        "dynasty": "宋",
        "collection_info": null
    },
    {
        "uuid": "99e6f40e3f7c376446b533c908694d58",
        "title": "残夜清坐",
        "author": "释文珦",
        "content": "壶更犹未彻，起坐看萤流。\n夜气清如水，禅心淡似秋。\n月沉西岭树，钟动上方楼。\n可有昏冥者，知吾所得优。",
        "dynasty": "宋",
        "collection_info": null
    },
    {
        "uuid": "a046e3c4a45769ed26ddaad060d1d644",
        "title": "龙井",
        "author": "释文珦",
        "content": "崖井涵虚碧，心尘望即空。\n遥通沧海脉，近出白云峰。\n旱夕翻为雨，饥年屡变丰。\n小鱼纔似叶，谁识是真龙。",
        "dynasty": "宋",
        "collection_info": null
    },
    {
        "uuid": "f439c7a182575e959ff7552a0dc5291d",
        "title": "五洩龙井",
        "author": "释文珦",
        "content": "五井蜿蜒宅，幽深父老言。\n傍溪唯见瀑，度岭始知源。\n夹谷斜晖隠，空林夕电翻。\n屡闻当旱岁，噀雨出松门。",
        "dynasty": "宋",
        "collection_info": null
    },
    {
        "uuid": "1efae35ff5f1781bcd3a3e7e135573a9",
        "title": "雷峰",
        "author": "释文珦",
        "content": "不定似飞蓬，还来宿此峰。\n霜欺孤客枕，风乱四山钟。\n好梦如冰薄，归心与酒浓。\n旧房谁占住，门有最长松。",
        "dynasty": "宋",
        "collection_info": null
    },
    {
        "uuid": "899842161b227e4fc368d1d858fcfe59",
        "title": "岁旱",
        "author": "释文珦",
        "content": "经岁雨不作，溪源皆绝流。\n旱妖长似夏，虫响谩占秋。\n满目伤黎庶，焦心在冕旒。\n天河盍倾泻，併洗甲兵忧。",
        "dynasty": "宋",
        "collection_info": null
    },
    {
        "uuid": "0aa193d4cb7cd26cce938273416a3d7c",
        "title": "行飞来冷泉水石间",
        "author": "释文珦",
        "content": "鹫岭清无尽，池亭趣亦佳。\n泉衝沙觜出，石压树身斜。\n居者应遗世，游人欲忘家。\n莲华峰更好，惜被白云遮。",
        "dynasty": "宋",
        "collection_info": null
    },
    {
        "uuid": "ac032f6e6837aa87e802fb1b05113751",
        "title": "秋野即事",
        "author": "释文珦",
        "content": "深原草径斜，烟际两三家。\n老屋门无钥，清溪底见沙。\n断蝉嘶败柳，孤蝶恋寒花。\n历省曾游处，分明似若耶。",
        "dynasty": "宋",
        "collection_info": null
    },
    {
        "uuid": "98043810bb88f2e052cef51c2dd2d467",
        "title": "安分",
        "author": "释文珦",
        "content": "鷃鹏虽有异，小大各逍遥。\n静处安吾分，尘缘坐见消。\n烟霞开古色，松柏尚高标。\n更爱无生侣，时来伴寂寥。",
        "dynasty": "宋",
        "collection_info": null
    },
    {
        "uuid": "f738d85634e4bed7edab0336b2191b1b",
        "title": "甲子岁初夏连雨作寒",
        "author": "释文珦",
        "content": "雨脚何当断，风头不肯收。\n中宵还集霰，四月尚重裘。\n客有涂泥嘆，民怀畎亩忧。\n是谁同燮理，对此合包羞。",
        "dynasty": "宋",
        "collection_info": null
    },
    {
        "uuid": "f39092a6c07f5a9b39050b9821bd2976",
        "title": "苦雨",
        "author": "释文珦",
        "content": "秋雨连三月，愁吟野水濆。\n渐看禾黍没，难使渭泾分。\n山泽纔通气，天霄便作云。\n民忧昏垫苦，苦语不堪闻。",
        "dynasty": "宋",
        "collection_info": null
    },
    {
        "uuid": "a3b5ac96ab04aa98796e0ca00d643cb7",
        "title": "秋色",
        "author": "释文珦",
        "content": "西郊金气盛，庶物减华滋。\n萚萚丹枫雨，茫茫白草衰。\n炎曦何惨淡，气曀若委迟。\n对此凄凉景，能无宋玉悲。",
        "dynasty": "宋",
        "collection_info": null
    },
    {
        "uuid": "1f27babccf443622453e1765ce9ddcaf",
        "title": "送杨菊屋",
        "author": "释文珦",
        "content": "菊屋何为者，耽吟呕肺肝。\n短衣空自咏，长铗向谁弹。\n不计为儒误，唯言得句难。\n几人怜此别，把酒不成欢。",
        "dynasty": "宋",
        "collection_info": null
    },
    {
        "uuid": "33639b71e6600e55ad747c7d6fbb0e92",
        "title": "送友",
        "author": "释文珦",
        "content": "山临东郭暮，路转北原斜。\n此地轻为别，孤蓬不恋家。\n客程何地尽，离思满天涯。\n明日重阳至，同谁对菊花。",
        "dynasty": "宋",
        "collection_info": null
    },
    {
        "uuid": "38499b9d2152326d8feff98ecc4ecfed",
        "title": "送人",
        "author": "释文珦",
        "content": "送子西风裏，令予起别愁。\n何时通远信，逾月在孤舟。\n野果经霜实，潮田带露收。\n明朝于此地，独自倚高楼。",
        "dynasty": "宋",
        "collection_info": null
    },
    {
        "uuid": "c96c6e3ae6f8e0fbcfdf5964927a4477",
        "title": "送北征人",
        "author": "释文珦",
        "content": "与君俱是客，那復送君行。\n未卜重逢日，难为欲别情。\n露花皆远泪，风叶是愁声。\n到日寒应极，修途七十程。",
        "dynasty": "宋",
        "collection_info": null
    },
    {
        "uuid": "2c07b2a188fef1d3fdd69f07c3aa6bcf",
        "title": "休粮僧",
        "author": "释文珦",
        "content": "禅貌如冰雪，禅心去町畦。\n休粮烟火绝，养气语言低。\n空室无关钥，随身止杖藜。\n不曾游聚落，终老只山栖。",
        "dynasty": "宋",
        "collection_info": null
    },
    {
        "uuid": "1da2bd88dc9e6a7a17dc2c9eee6d83da",
        "title": "送极太初住鄞江宝严",
        "author": "释文珦",
        "content": "阃相招惟重，邦人望亦浓。\n欲开新象教，应扫旧狐踪。\n烟水浮缾锡，云山应皷钟。\n宝严初变土，遥想雨花重。",
        "dynasty": "宋",
        "collection_info": null
    },
    {
        "uuid": "4f1a23b86827c588f91795608b06abd4",
        "title": "送雅上人自鄞归杭",
        "author": "释文珦",
        "content": "之子幡然别，何人伴寂寥。\n相从非世道，独去是寒朝。\n目送孤帆远，魂随晓浪消。\n重来须定约，莫待隔江招。",
        "dynasty": "宋",
        "collection_info": null
    },
    {
        "uuid": "091f6601063139208229d1ea0401b8d5",
        "title": "野僧",
        "author": "释文珦",
        "content": "野僧尘虑尽，住在最深峰。\n庭树巢孤鹤，崖湫宅老龙。\n瀑绡悬百尺，云幌羃千重。\n静裏玄机发，登楼夜击钟。",
        "dynasty": "宋",
        "collection_info": null
    },
    {
        "uuid": "91a97e4ff676a07ae6c23daaab951ef3",
        "title": "送杞上人归于潜山",
        "author": "释文珦",
        "content": "同乡唯子在，欲别意何如。\n归路青苔远，还家白露初。\n山光围古邑，溪影渡寒鱼。\n须为过星渚，高风似二疏。",
        "dynasty": "宋",
        "collection_info": null
    },
    {
        "uuid": "cfd7581d2a079345086b7672be52e35b",
        "title": "送僧",
        "author": "释文珦",
        "content": "空山草木秋，相送古原头。\n倦客难为别，寒蛩替说愁。\n旧房深翠壁，归路隔沧洲。\n后夜多明月，相思为上楼。",
        "dynasty": "宋",
        "collection_info": null
    },
    {
        "uuid": "dceffd19e2f930baf1865cad07636423",
        "title": "候禽",
        "author": "释文珦",
        "content": "候禽来报我，春已到园林。\n冻解通泉脉，风和动草心。\n由来增齿腊，翻是促光阴。\n其可陪人事，衰迟已不任。",
        "dynasty": "宋",
        "collection_info": null
    },
    {
        "uuid": "b76f372bf27867f881adb81c2ba59f8b",
        "title": "竹居",
        "author": "释文珦",
        "content": "檐外竹珊珊，空房住一间。\n无人曾到此，老子有余闲。\n土蚀铜罇绿，苔滋粉壁斑。\n于焉自成乐，遮莫笑痴顽。",
        "dynasty": "宋",
        "collection_info": null
    },
    {
        "uuid": "8aecd452571fafa24a6345e1da4a6a43",
        "title": "怀别越中友人",
        "author": "释文珦",
        "content": "白首苍山裏，生涯旧已空。\n别离人易远，江海意无穷。\n夜月悲新蛩，秋烟落断鸿。\n遥思来往处，朝暮有樵风。",
        "dynasty": "宋",
        "collection_info": null
    },
    {
        "uuid": "7a7ccac831f072b00020ab7546272dd6",
        "title": "山中秋日怀友",
        "author": "释文珦",
        "content": "庭树凉飈入，西山爽气多。\n独行清涧曲，閒咏紫芝歌。\n野馔甘黄独，山衣足薜萝。\n幽人同此好，何事不相过。",
        "dynasty": "宋",
        "collection_info": null
    },
    {
        "uuid": "fa4b38fcb2702acaed623bd4d67b8470",
        "title": "夜坐",
        "author": "释文珦",
        "content": "孤蟾如鑑明，照我坐寒更。\n列宿光芒淡，满林风露清。\n人行守犬吠，猿过宿禽惊。\n静趣凭谁会，忘言对短檠。",
        "dynasty": "宋",
        "collection_info": null
    },
    {
        "uuid": "e5fb9d48ba7965bcb12626a3ed46d960",
        "title": "古寺",
        "author": "释文珦",
        "content": "古寺居深处，随缘扫一房。\n本图依水石，因得避炎凉。\n皓鹤巢松洁，青虫蠹橘香。\n但教终远俗，贫贱亦何妨。",
        "dynasty": "宋",
        "collection_info": null
    },
    {
        "uuid": "c22a11d80c1256a43083b724ed1aafa9",
        "title": "雪霁",
        "author": "释文珦",
        "content": "静寄向空林，于今岁月深。\n因知閒趣味，懒与俗浮沉。\n霁雪千峰玉，朝阳万树金。\n是吾真富贵，不觉动微吟。",
        "dynasty": "宋",
        "collection_info": null
    },
    {
        "uuid": "de5ec5d27690c16d8a4ce264d7e142f0",
        "title": "为言以道赋岩隠",
        "author": "释文珦",
        "content": "隠者心常静，山林迹易安。\n几年灵运屐，九转葛玄丹。\n石圃菁苗在，崖房桂影寒。\n岂知尘世窄，万事杂悲欢。",
        "dynasty": "宋",
        "collection_info": null
    },
    {
        "uuid": "2fc8cc1441752a9cd0dafd71a74f8e83",
        "title": "湖亭",
        "author": "释文珦",
        "content": "湖波方瀰瀰，柳影自珊珊。\n有客坐终日，城中无此閒。\n鸟飞明镜裏，人语翠帷间。\n月下清尤甚，今宵拟不还。",
        "dynasty": "宋",
        "collection_info": null
    },
    {
        "uuid": "737ea1c40e837bc4a3c23d9397d76523",
        "title": "行止吟",
        "author": "释文珦",
        "content": "行止定如何，江湖岁月多。\n情真疑近傲，语直似伤和。\n野馔甘藜藿，山衣爱薜萝。\n因同田父熟，学得饭牛歌。",
        "dynasty": "宋",
        "collection_info": null
    },
    {
        "uuid": "7bb0e6d72614423a171d7cb49d364c52",
        "title": "中殿功德永寿寺产紫芝",
        "author": "释文珦",
        "content": "厚德孰能名，灵芝自化成。\n人间无此种，天上合分茎。\n紫盖随王母，彤云表帝京。\n僊家多服饵，鸾鹤共长生。",
        "dynasty": "宋",
        "collection_info": null
    },
    {
        "uuid": "8ff339d5f3025ec8631d3b86e05a4282",
        "title": "闻似道入相因赋诗",
        "author": "释文珦",
        "content": "盛德方为贵，虚名底用高。\n异时游荡子，今日儗萧曹。\n红粉催身朽，清霜入鬓牢。\n势穷人事改，槐棘等蓬蒿。",
        "dynasty": "宋",
        "collection_info": null
    },
    {
        "uuid": "08abb4371566b10131dc18766b82dedc",
        "title": "静中",
        "author": "释文珦",
        "content": "静中观世道，一一总非真。\n龃龉英贤诎，依冯鄙贱伸。\n狂澜乘飓势，枯木借藤春。\n何似都忘着，沈潜自养神。",
        "dynasty": "宋",
        "collection_info": null
    },
    {
        "uuid": "cb33a14235883341a41d26992fc60043",
        "title": "山中道士居",
        "author": "释文珦",
        "content": "寂寂老僊家，苍山一径斜。\n还丹延日月，洞府足烟霞。\n野鹤千年寿，灵桃几度花。\n岂知人世上，尘事乱如麻。",
        "dynasty": "宋",
        "collection_info": null
    },
    {
        "uuid": "820323797c4d278acc4af0571f2ca419",
        "title": "赠孤山道士",
        "author": "释文珦",
        "content": "多年于此住，卖药但资身。\n窗冷梅花月，门閒柳树春。\n水妖愁使术，山鹤伴朝真。\n果欲求仙道，惟应自养神。",
        "dynasty": "宋",
        "collection_info": null
    },
    {
        "uuid": "74a4e3a0d1aba7ede7f9e58e4f210716",
        "title": "过山家",
        "author": "释文珦",
        "content": "世外无尘累，幽居趣味长。\n深蹊竹影薄，小圃药苗香。\n水气浮溪壁，山风扫石床。\n频来从此始，莫怪老夫狂。",
        "dynasty": "宋",
        "collection_info": null
    },
    {
        "uuid": "196bc469f5a03405f0784ea52cd6d0ec",
        "title": "野步",
        "author": "释文珦",
        "content": "野步任吾情，深村復远垧。\n陂塘波瀰瀰，坡垄麦青青。\n竈妇知蚕性，田夫识地形。\n牧儿尤可喜，记得相牛经。",
        "dynasty": "宋",
        "collection_info": null
    },
    {
        "uuid": "2cf32a8b7c0253831b60900d46435c80",
        "title": "春日野步",
        "author": "释文珦",
        "content": "春色在筇履，山前山后行。\n野花随处发，林鸟百般声。\n幽径遥通寺，清流可濯缨。\n村翁忽相值，又得尽閒情。",
        "dynasty": "宋",
        "collection_info": null
    },
    {
        "uuid": "9b818a049edf0de76f990c39cfcbd1af",
        "title": "野步即事",
        "author": "释文珦",
        "content": "迭巘復平原，行行足力烦。\n野程难较里，旅食蹔依村。\n枣熟儿童聚，禾收鸟鹊喧。\n徘徊顾风景，不觉念丘园。",
        "dynasty": "宋",
        "collection_info": null
    },
    {
        "uuid": "027048e9ce0a289b004b72c63e48a653",
        "title": "开襟",
        "author": "释文珦",
        "content": "开襟坐石床，岂是俗肝肠。\n月露寒秋气，天风生夜凉。\n禽猿四山寂，松桂满林香。\n万事不相接，谁知幽兴长。",
        "dynasty": "宋",
        "collection_info": null
    },
    {
        "uuid": "8f9252108b62c1e73e1d3845afaa005d",
        "title": "山中雪",
        "author": "释文珦",
        "content": "中宵霰雪零，寒气晓来凝。\n崖树当中折，山池到底冰。\n芎糜强食肉，松火胜添缯。\n篱户牢关上，何人唤得譍。",
        "dynasty": "宋",
        "collection_info": null
    },
    {
        "uuid": "68f9ea85d8ff3832c76e03f3bd957e56",
        "title": "送僧之华亭",
        "author": "释文珦",
        "content": "忽尔来相别，携琴便出关。\n此行离日下，何事到云间。\n郭外遥通海，舟前少见山。\n应思旧栖处，樵屋过秋閒。",
        "dynasty": "宋",
        "collection_info": null
    },
    {
        "uuid": "a9cb329cb8874a9e312b903bbd889a48",
        "title": "送襄锦二上人之鄞",
        "author": "释文珦",
        "content": "春风湖上别，携手欲何之。\n细问重来日，那曾有定期。\n舟行江路永，锡挂海峰迟。\n若有东南使，相逢即寄诗。",
        "dynasty": "宋",
        "collection_info": null
    },
    {
        "uuid": "64aa8b8b8f9b29fb313056c024b96198",
        "title": "寄西山嵩雪庭",
        "author": "释文珦",
        "content": "支遁还山去，翛然世外心。\n不曾离磵壑，长是爱云林。\n马放秋场静，龙眠夜井深。\n山林如许到，早晚亦相寻。",
        "dynasty": "宋",
        "collection_info": null
    },
    {
        "uuid": "eb0793fc2caa3b1f4f43a9c1099bf30b",
        "title": "赠隠僧",
        "author": "释文珦",
        "content": "高僧成独往，古路少人过。\n切柏贞心在，看山静意多。\n清钟生响答，空翠与云和。\n不解相随住，其如白髮何。",
        "dynasty": "宋",
        "collection_info": null
    },
    {
        "uuid": "4cae0f389aff8e3044beb8fc925711d9",
        "title": "酬源上人见寄",
        "author": "释文珦",
        "content": "自从相别后，闻过海邦居。\n不得陪乡话，空烦寄远书。\n林声随雨散，溪影度云虚。\n若遂东游计，终朝到子庐。",
        "dynasty": "宋",
        "collection_info": null
    },
    {
        "uuid": "bed622f1a50ad67128855d14d111db74",
        "title": "送僧之湖南",
        "author": "释文珦",
        "content": "交游星散尽，之子復南行。\n惜别悲杨柳，相思寄杜蘅。\n好山须驻锡，恶路莫贪程。\n近得湘中信，湘中寇未平。",
        "dynasty": "宋",
        "collection_info": null
    },
    {
        "uuid": "ec4782c1878cd324529fadf2064d3d3c",
        "title": "哭復荆山",
        "author": "释文珦",
        "content": "分讲南山日，人推学问精。\n弥纶八教网，坚实五言城。\n愿力生前重，声华灭后清。\n家山孤塔在，过者敬如生。",
        "dynasty": "宋",
        "collection_info": null
    },
    {
        "uuid": "a1d60f5a1179d85179859e5460bb2be2",
        "title": "送敬从可上人",
        "author": "释文珦",
        "content": "爱君心似我，十载共随缘。\n离别从兹始，音书何处传。\n岭云迷晚寺，江水入春田。\n遥忆归栖后，松门独夜禅。",
        "dynasty": "宋",
        "collection_info": null
    },
    {
        "uuid": "1ac8b32433a5344c1d0cd0dda9de49ca",
        "title": "鄞中送坦上人归故里",
        "author": "释文珦",
        "content": "白云相见初，而子独知予。\n世态易翻覆，道交难间疏。\n三江同远棹，此日晚离袪。\n莫放音书绝，东来有鲤鱼。",
        "dynasty": "宋",
        "collection_info": null
    },
    {
        "uuid": "b778920e03cddaa04fbdade69e48b7f9",
        "title": "送僧归日本",
        "author": "释文珦",
        "content": "远人仍远别，把手话江皋。\n积水三韩路，西风八月涛。\n海门山似粒，洋屿树如毛。\n他日难通信，想思梦寐劳。",
        "dynasty": "宋",
        "collection_info": null
    },
    {
        "uuid": "c56810bab9a7278659a854075c4f9fa9",
        "title": "天目禅师归梁渚旧隠",
        "author": "释文珦",
        "content": "闻师归渚上，欲尽百年间。\n独鹤知难侣，孤云不易攀。\n龙盂经几缀，虎锡上重环。\n禅子多求法，玄门为启关。",
        "dynasty": "宋",
        "collection_info": null
    },
    {
        "uuid": "7ef9a9c50d8f2c38ac2c43775661bfd2",
        "title": "孤山怀圆法师",
        "author": "释文珦",
        "content": "湖水绕孤峰，知曾住此中。\n既伤遗塔变，重惜讲台空。\n鹅护晴池乳，鹰呼古树风。\n唯闻林处士，清节与师同。",
        "dynasty": "宋",
        "collection_info": null
    },
    {
        "uuid": "32bb50f99a2ae6de10842e96c34a196d",
        "title": "持律僧",
        "author": "释文珦",
        "content": "坚持先佛戒，不染世间缘。\n过午都忘食，终年只坐禅。\n可曾焚蠹木，长是滤虫泉。\n何日能相见，同君话五篇。",
        "dynasty": "宋",
        "collection_info": null
    },
    {
        "uuid": "950386307292291d5e4972c624dcb640",
        "title": "赠隠僧",
        "author": "释文珦",
        "content": "禅居既高静，道气尤凄清。\n不识市朝路，深谙猨鸟情。\n田衣联槲叶，山火燎松明。\n自说归栖后，柴门罢送迎。",
        "dynasty": "宋",
        "collection_info": null
    },
    {
        "uuid": "8f30fa0faf3bff8bd473d2cdacca058d",
        "title": "秋日怀新敬二上人",
        "author": "释文珦",
        "content": "所知惟二仲，不见意何如。\n别后云山阻，传来信息虚。\n黍粱收露下，草木变霜余。\n应有悲秋作，何曾一寄予。",
        "dynasty": "宋",
        "collection_info": null
    },
    {
        "uuid": "036e7f2d949ab705ae919bab7aad6922",
        "title": "霅城重会修苹州",
        "author": "释文珦",
        "content": "江湖身不定，十载别年兄。\n忽尔重逢面，翻疑是隔生。\n湿云行有路，细雨落无声。\n惆怅还分手，扁舟出郡城。",
        "dynasty": "宋",
        "collection_info": null
    },
    {
        "uuid": "d06f2f3aefed75d306327853b503a32d",
        "title": "太白山老僧",
        "author": "释文珦",
        "content": "二十里松阴，居来不厌深。\n云迷归日路，山是暮年心。\n水黑龙移井，风腥虎过林。\n消除万事尽，时或动微吟。",
        "dynasty": "宋",
        "collection_info": null
    },
    {
        "uuid": "393689d3c2b6623a074e94b17d232535",
        "title": "赠苦行僧",
        "author": "释文珦",
        "content": "泯然诸念尽，木食貌常羸。\n林下身虽老，人间事不知。\n持经被艾衲，礼像爇枫脂。\n不是忘形者，终难学尔为。",
        "dynasty": "宋",
        "collection_info": null
    },
    {
        "uuid": "0cf9f106917cb44ef937f932dd565a7a",
        "title": "追送奎上人还鄞",
        "author": "释文珦",
        "content": "随缘游上国，兴尽即言行。\n今日不辞我，他宵还梦兄。\n出山云满橐，归路水兼程。\n无奈汀洲畔，春风草又生。",
        "dynasty": "宋",
        "collection_info": null
    },
    {
        "uuid": "98bc2786d4755be648d7b4b62eacbfd4",
        "title": "送鑑上人还故山",
        "author": "释文珦",
        "content": "偶随流水出，不碍滞人间。\n道树多年别，空门此日还。\n瀑飞春涧浄，云度晓窗閒。\n后会应难定，相思桂满山。",
        "dynasty": "宋",
        "collection_info": null
    },
    {
        "uuid": "6230972730867767ed5b8f95823dfc3f",
        "title": "寄天台万年淮海禅席",
        "author": "释文珦",
        "content": "四海今淮海，中年主万年。\n虚空曾悟性，文字不离禅。\n灵瀑煎茶浄，寒株拾菌鲜。\n无由亲道话，梦绕石桥烟。",
        "dynasty": "宋",
        "collection_info": null
    },
    {
        "uuid": "0f1e0d38e70af343a0698306f738236c",
        "title": "送极上人归永嘉",
        "author": "释文珦",
        "content": "心忆东嘉郡，残年别上都。\n住房抛疏钞，归橐带缾盂。\n劚冻江船涩，侵星野饭孤。\n高堂见慈母，惊怪长髭鬚。",
        "dynasty": "宋",
        "collection_info": null
    },
    {
        "uuid": "927edaf21458aa398a54daf69b368ea9",
        "title": "送通嗣法书僧归隆兴",
        "author": "释文珦",
        "content": "一千余里路，知为尔师行。\n晚峤踏云影，春江闻浪声。\n相逢知有约，又别似无情。\n莫话传衣事，北宗人恐争。",
        "dynasty": "宋",
        "collection_info": null
    },
    {
        "uuid": "20ab0a8d3d450d9c76737adf54fb7f30",
        "title": "送僧行古归越",
        "author": "释文珦",
        "content": "孤云无定迹，兴至即难留。\n独往经秦望，相期隠沃洲。\n雪晴分去路，风急阻行舟。\n旧住如相问，惟烦话旅游。",
        "dynasty": "宋",
        "collection_info": null
    },
    {
        "uuid": "271e8c935c5fa9fb29d2c4e0b05672e6",
        "title": "郊行遣兴",
        "author": "释文珦",
        "content": "节序易推迁，行行感暮年。\n麦云黄冒陇，柳浪绿浮川。\n倦鸟犹知返，飘蓬最可怜。\n故乡无旧业，何计赋归田。",
        "dynasty": "宋",
        "collection_info": null
    },
    {
        "uuid": "ab888b889f5e7b87bd2193a520c3edec",
        "title": "真乐  其一",
        "author": "释文珦",
        "content": "人皆有所乐，此乐独吾真。\n一静灭万虑，空房无点尘。\n雪清梅骨骼，烟养竹精神。\n羁绁徒千丈，难拘散诞身。",
        "dynasty": "宋",
        "collection_info": null
    },
    {
        "uuid": "513d746a435df795cbd1ec2e6ddb3b4a",
        "title": "真乐  其二",
        "author": "释文珦",
        "content": "岁律又将穷，山房四壁空。\n水云踪不异，松柏性元同。\n睡起蹲鸱熟，香消贝叶终。\n谁知真乐事，却在寂寥中。",
        "dynasty": "宋",
        "collection_info": null
    },
    {
        "uuid": "b269fa5f01a7ebe6289de6e7ee802d13",
        "title": "题故人溪亭",
        "author": "释文珦",
        "content": "石泉清浸槛，终日远嚣纷。\n境与禅心会，源从静处分。\n乱峰寒蔽日，断壁昼生云。\n向此长栖止，何人得似君。",
        "dynasty": "宋",
        "collection_info": null
    },
    {
        "uuid": "aeacd090dc8fc5b769f7bdfd3e607be7",
        "title": "东湖北崦人家",
        "author": "释文珦",
        "content": "柴门映石柟，茅屋似僧庵。\n蚕候家人熟，耕时父老谙。\n设罝当兔径，添竹护鱼潭。\n赛雨鸣箫皷，迎神向水南。",
        "dynasty": "宋",
        "collection_info": null
    },
    {
        "uuid": "ae9ca6d1890bd3db87c46ef95a7afd39",
        "title": "江上人家",
        "author": "释文珦",
        "content": "江人遂生理，社瓮足新醅。\n家有儿童乐，门无官吏来。\n潮生渔市合，风便客帆开。\n水庙迎神罢，喧喧皷笛迴。",
        "dynasty": "宋",
        "collection_info": null
    },
    {
        "uuid": "9a3c8d9bfa5513a038053930575e3c5e",
        "title": "冬日山崦人家",
        "author": "释文珦",
        "content": "曲崦人家少，谋生各自安。\n垦耕因地力，墐塞御天寒。\n猎火明深峤，渔梁露浅滩。\n老翁知客醉，语不到悲欢。",
        "dynasty": "宋",
        "collection_info": null
    },
    {
        "uuid": "de525507fc9bd75a3d90e55f49b8defb",
        "title": "溪上野人家",
        "author": "释文珦",
        "content": "隔水两三家，荆扉带郭斜。\n春风喧燕雀，时雨足桑麻。\n翁媪皆垂白，衣冠不尚华。\n乌蓬船一隻，出入渡头沙。",
        "dynasty": "宋",
        "collection_info": null
    },
    {
        "uuid": "4645b69d3cea4b416bd178440b655971",
        "title": "向乐古移居山中",
        "author": "释文珦",
        "content": "高怀厌古市，买屋住深峰。\n束帛不可聘，世人那易逢。\n故家遗石皷，好景对金钟。\n得句凭谁会，长歌慰井龙。",
        "dynasty": "宋",
        "collection_info": null
    },
    {
        "uuid": "99ef7b43fbf9c05df924f7fbf150bea5",
        "title": "赠牛羊司范月溪",
        "author": "释文珦",
        "content": "莫嫌司职小，先圣亦曾为。\n蕃息更何事，萧閒且赋诗。\n尔牲诚具止，尔牧自来思。\n考牧宣王雅，应拈短笛吹。",
        "dynasty": "宋",
        "collection_info": null
    },
    {
        "uuid": "b72b98eb9d7904542b0589d2498ce410",
        "title": "赠山友",
        "author": "释文珦",
        "content": "此地长依止，人间境亦偏。\n壁萝斜引蔓，崖竹倒垂鞭。\n野鹤通秋梦，妖狐恐夜禅。\n愿来相伴住，解脱世间缘。",
        "dynasty": "宋",
        "collection_info": null
    },
    {
        "uuid": "fca9512fa77a3d349801617761f5155c",
        "title": "赠林隠君",
        "author": "释文珦",
        "content": "閒居已二毛，破屋翳蓬蒿。\n短笛清风在，长吟白雪高。\n篱腰悬瓠小，柳瘿繫船牢。\n自是嫌机事，宁持抱瓮劳。",
        "dynasty": "宋",
        "collection_info": null
    },
    {
        "uuid": "27e62b4d15ad93778f566625187df9d0",
        "title": "赠同志",
        "author": "释文珦",
        "content": "忘情三十载，曾不厌顽疏。\n白石能同煮，青山亦共居。\n猨声依树乐，鸟影入云虚。\n闻道黄精熟，相呼又荷鉏。",
        "dynasty": "宋",
        "collection_info": null
    },
    {
        "uuid": "e0f060da671a8524776f63a910346a3d",
        "title": "春游",
        "author": "释文珦",
        "content": "风和宿雨晴，幽屦出柴荆。\n好鸟各相语，野花如有情。\n心閒何用隠，身健岂须名。\n今日不行乐，真成孤此生。",
        "dynasty": "宋",
        "collection_info": null
    },
    {
        "uuid": "c9e572d0fb2da258bf4ab31e88d5d518",
        "title": "幽处",
        "author": "释文珦",
        "content": "幽处绝烦喧，白云常在门。\n高歌动涧壑，空境外干坤。\n洗眼菖蒲水，轻身枸杞根。\n閒中存至乐，难与俗人言。",
        "dynasty": "宋",
        "collection_info": null
    },
    {
        "uuid": "9f7cb9b085dfe5d7fe8436eef7932e00",
        "title": "野处",
        "author": "释文珦",
        "content": "野处日多暇，扶藜信脚行。\n荒原寒鸭阵，深巷午鸡声。\n随地有幽事，閒人无滞情。\n归来新月上，照我入柴荆。",
        "dynasty": "宋",
        "collection_info": null
    },
    {
        "uuid": "7746cf9ee0a79333ad9455c3ea2e03df",
        "title": "山中吟",
        "author": "释文珦",
        "content": "山林虽寂寞，亦可息尘劳。\n野食分猿果，寒衣补毳袍。\n云踪常散诞，松貌极孤高。\n赋咏随吾意，无心更拟骚。",
        "dynasty": "宋",
        "collection_info": null
    },
    {
        "uuid": "1241e151730a006fed96f6c5c4302d44",
        "title": "蓬户",
        "author": "释文珦",
        "content": "蓬户何须启，年来已绝交。\n色空原自了，玄白任渠嘲。\n琴谱添新曲，书囊屏旧抄。\n抟风九万里，安隠愧枝巢。",
        "dynasty": "宋",
        "collection_info": null
    },
    {
        "uuid": "d7fb179a1e24b6ad105b9313155d043c",
        "title": "有客",
        "author": "释文珦",
        "content": "有客老柴荆，终辞世上名。\n因贫诸事省，无位一身轻。\n水月通禅意，山云寄野情。\n草衣兼木食，亦足了余生。",
        "dynasty": "宋",
        "collection_info": null
    },
    {
        "uuid": "bceab662818de8d4f4a4dc53ada3ad02",
        "title": "立冬日野外行吟",
        "author": "释文珦",
        "content": "吟行不惮遥，风景尽堪抄。\n天水清相入，秋冬气始交。\n饮虹消海曲，宿鴈下塘坳。\n归去须乘月，松门许夜敲。",
        "dynasty": "宋",
        "collection_info": null
    },
    {
        "uuid": "204c62e8847a1b17d2ac8a91ee5b1298",
        "title": "尘表",
        "author": "释文珦",
        "content": "尘表多年住，身閒人事稀。\n或时联敝衲，终日掩柴扉。\n野鹤惟孤唳，寒鸦作阵飞。\n物情从自异，于我总忘机。",
        "dynasty": "宋",
        "collection_info": null
    },
    {
        "uuid": "9f8f3cdc5d664a6285da6b6e8d2a10a4",
        "title": "题杲东轩阇维齿不坏轮珠变金色",
        "author": "释文珦",
        "content": "全德寡知音，浮沤亦易沉。\n终因三昧火，始验一生心。\n讲齿犹存玉，轮珠自化金。\n几多空掩胾，遗臭在山林。",
        "dynasty": "宋",
        "collection_info": null
    },
    {
        "uuid": "7a981f2a1a5eb3aea211d342f3017b07",
        "title": "秋分前三日偶成",
        "author": "释文珦",
        "content": "秋光几一半，在候已无雷。\n颢气凝为露，嘉禾秀出胎。\n燕衔余暑去，虫唤嫩寒来。\n泡影非能久，流光又苦催。",
        "dynasty": "宋",
        "collection_info": null
    },
    {
        "uuid": "92cc9ac8f9f46b3de2efcc3bc50a620e",
        "title": "朱静佳挽词",
        "author": "释文珦",
        "content": "诗有盛唐风，人称一代雄。\n朱絃终自直，白简岂能公。\n官到升朝止，身随过电空。\n伤心千里马，力尽畏涂中。",
        "dynasty": "宋",
        "collection_info": null
    },
    {
        "uuid": "5cba9c68f12fa557ede004f361fbf557",
        "title": "残灯",
        "author": "释文珦",
        "content": "残灯闪闪青，蟋蟀怨空庭。\n骨老似难睡，梦寒还易醒。\n凄凉生倦枕，沆瀣入疏櫺。\n起视东方白，唯余三两星。",
        "dynasty": "宋",
        "collection_info": null
    },
    {
        "uuid": "4afad34736250502ccda9132ee44d733",
        "title": "山中暑月",
        "author": "释文珦",
        "content": "城市如煁竈，输兹山水乡。\n松深不见日，瀑近自生凉。\n静裏疑秋至，吟边喜昼长。\n蕉衣与纨扇，皆弃在空箱。",
        "dynasty": "宋",
        "collection_info": null
    },
    {
        "uuid": "6e81f569200e35a465943dd040245135",
        "title": "时当末伏暑气愈隆老者殊不能堪而旧业荒残清凉石室无由归隠因赋是诗",
        "author": "释文珦",
        "content": "踽踽復睘睘，谁知远客情。\n衰龄余六甲，酷暑畏三庚。\n旧业今何有，秋衣亦未成。\n东邻弄羌管，休作断肠声。",
        "dynasty": "宋",
        "collection_info": null
    },
    {
        "uuid": "41b77ba6e1c74d2034b4d093a6d4f4b1",
        "title": "桐州先师塔",
        "author": "释文珦",
        "content": "耿介绝依凭，清虚尚饮冰。\n悟明中观论，度越小乘僧。\n梦已三生破，神应九品升。\n法门谁得髓，石塔冷孤灯。",
        "dynasty": "宋",
        "collection_info": null
    },
    {
        "uuid": "40fd2ed2b659510e0002799b553d25c1",
        "title": "秋日",
        "author": "释文珦",
        "content": "秋气清如此，閒踪信所如。\n因穷流水脉，偶到野僧居。\n地远嚣纷息，山回响答虚。\n几人来不得，老死向尘车。",
        "dynasty": "宋",
        "collection_info": null
    },
    {
        "uuid": "a799034edd8846f4a363e2420f48d95a",
        "title": "秋怀",
        "author": "释文珦",
        "content": "西风吹客襟，客正白头吟。\n无復欢娱意，惟伤迟暮心。\n饮虹明远浦，饥鹘下荒林。\n日月不相贷，人生那易禁。",
        "dynasty": "宋",
        "collection_info": null
    },
    {
        "uuid": "c68433119a17d27b1f7a2d0653d8bb45",
        "title": "田父",
        "author": "释文珦",
        "content": "田父秉耒耜，东郊生意繁。\n风和土脉应，雨过水花浑。\n麦陇抽新穗，秧畴腐宿根。\n春耕易为力，欢笑语儿孙。",
        "dynasty": "宋",
        "collection_info": null
    },
    {
        "uuid": "4f6fa42c60edd9a1a02163e2fa52b154",
        "title": "旅怀",
        "author": "释文珦",
        "content": "客路何当极，家林久未还。\n只今明镜裏，又觉鬓毛斑。\n夜雨添春水，寒云没晓山。\n彊吟无好思，佳句也应悭。",
        "dynasty": "宋",
        "collection_info": null
    },
    {
        "uuid": "35b31ddffb61acbdc3171ea60c370bc0",
        "title": "绿阴满院",
        "author": "释文珦",
        "content": "一年花信过，满院绿阴多。\n老子于中住，新鶑每到歌。\n萧閒遗世虑，清浄合天和。\n好是孤云性，谁能管得他。",
        "dynasty": "宋",
        "collection_info": null
    },
    {
        "uuid": "6ca770511a868cf16d8d4245240e5f6a",
        "title": "出户",
        "author": "释文珦",
        "content": "出户逢幽客，相携过别村。\n冻开泥径滑，桥断石星存。\n云起难知处，泉流自有源。\n老农心甚适，耕凿长儿孙。",
        "dynasty": "宋",
        "collection_info": null
    },
    {
        "uuid": "f428830c56331d2696bed5c9558c1b69",
        "title": "心镜",
        "author": "释文珦",
        "content": "不存分别见，真是与盲同。\n常以身为观，因知色即空。\n无生方会道，取相未成功。\n此意吾尝得，皆归心镜中。",
        "dynasty": "宋",
        "collection_info": null
    },
    {
        "uuid": "bdbdbc2fd03e1190430735baa492996e",
        "title": "古柏",
        "author": "释文珦",
        "content": "庭前双柏子，曾入祖师禅。\n黛色参天古，贞心比石坚。\n材堪舟楫用，名在邶墉篇。\n岁晚冰霜裏，清标独蔚然。",
        "dynasty": "宋",
        "collection_info": null
    },
    {
        "uuid": "8d14bf7c6972885048ff8ce9d8f4e9f2",
        "title": "初春赓李篔房韵",
        "author": "释文珦",
        "content": "飘零长是客，节物更催人。\n前日方辞腊，今朝又得辛。\n一天回暖气，九陌动游尘。\n心爱青藜杖，多年伴老身。",
        "dynasty": "宋",
        "collection_info": null
    },
    {
        "uuid": "35021693a29803c6854f23e209672b82",
        "title": "忘归",
        "author": "释文珦",
        "content": "久作余英客，溪山似有缘。\n柳堤便野步，竹寺称幽禅。\n结伴寻沙鹭，忘归笑杜鹃。\n翛然绳检外，颇觉胜神仙。",
        "dynasty": "宋",
        "collection_info": null
    },
    {
        "uuid": "6df72393216a3f20d5398f8938f11185",
        "title": "酬友人见寄",
        "author": "释文珦",
        "content": "山房一事无，开箧理残书。\n习气嗟难断，閒情为折除。\n菊篱秋烂熳，枫径意萧疎。\n忽枉瑶华赠，知君又起予。",
        "dynasty": "宋",
        "collection_info": null
    },
    {
        "uuid": "b14d9a5788f51bc52ab4f408405fa7e8",
        "title": "酬李篔房见寄",
        "author": "释文珦",
        "content": "修篔古君子，溪上有清风。\n直节应难并，高标自不同。\n婵娟消俗虑，培养见深功。\n爱此黄钟管，传声到谷中。",
        "dynasty": "宋",
        "collection_info": null
    },
    {
        "uuid": "11269e89bc385a06cc0039bda5959a5a",
        "title": "野老  其一",
        "author": "释文珦",
        "content": "野老一身轻，于今野趣成。\n交游木上座，疏阔楮先生。\n溪甑炊菰米，山巵咀菊英。\n林园道子好，时復到柴荆。",
        "dynasty": "宋",
        "collection_info": null
    },
    {
        "uuid": "a1b1ed05d0fea4d2f36aa99337344331",
        "title": "野老  其二",
        "author": "释文珦",
        "content": "溪头逢野老，邀我过桥东。\n牛卧閒田上，鸡鸣村巷中。\n豆干霜腹饱，莲倒露房空。\n邻里交相命，桃源风景同。",
        "dynasty": "宋",
        "collection_info": null
    },
    {
        "uuid": "91d45e5d8bb43807c5bba7a46f54b486",
        "title": "老去  其一",
        "author": "释文珦",
        "content": "老去寡交游，孤吟倚石楼。\n风生云渐散，虹见雨初收。\n苍莽天将暮，凄清气似秋。\n玄猿慰岑寂，长啸碧峰头。",
        "dynasty": "宋",
        "collection_info": null
    },
    {
        "uuid": "cef5c19e146b724862ae23284fccebd0",
        "title": "老去  其二",
        "author": "释文珦",
        "content": "老去玄衣敝，归来白屋寒。\n故书多散失，时事转艰难。\n背日松悭长，经霜菊尽干。\n邻翁犹念旧，扶杖数相看。",
        "dynasty": "宋",
        "collection_info": null
    },
    {
        "uuid": "1ae430a1c6227e2b96d6a6348fbf5f8d",
        "title": "竹坡旧隠",
        "author": "释文珦",
        "content": "路转新塘曲，舟通别墅幽。\n觉华严佛地，梵放杂渔讴。\n秔稌连畴晚，菱渠四泽秋。\n竹坡今不作，清泪落菟裘。",
        "dynasty": "宋",
        "collection_info": null
    },
    {
        "uuid": "6f5daa70462584a0e6e88a71e26872cc",
        "title": "隠居",
        "author": "释文珦",
        "content": "隠居那用名，名没隠方成。\n交绝身常定，心安病不生。\n山肴珍白蕈，野饭美青精。\n回视人间世，何如戏一棚。",
        "dynasty": "宋",
        "collection_info": null
    },
    {
        "uuid": "ac53a7e14e6ff91053a35b14ef030ea4",
        "title": "严维石端研诗",
        "author": "释文珦",
        "content": "端溪下岩石，缒凿出重渊。\n温泽非人力，精华得自然。\n龙涎紫霞聚，鹆眼碧光圆。\n玉德终无变，斯文万古传。",
        "dynasty": "宋",
        "collection_info": null
    },
    {
        "uuid": "2956b2401926258c86190252d4f55bee",
        "title": "稻熟而遭巨浸以诗伤之",
        "author": "释文珦",
        "content": "九秋禾正熟，三日雨滂沱。\n畎亩黄云失，沟塍白水多。\n岂知民已病，犹苦赋重科。\n父子难相保，流离可奈何。",
        "dynasty": "宋",
        "collection_info": null
    },
    {
        "uuid": "89c12f0664e2935647fcce8a4fca7e25",
        "title": "咏梅  其一",
        "author": "释文珦",
        "content": "仙姿孤洁甚，不与众芳期。\n的皪临寒涧，凄清闯短篱。\n祗愁风作恶，最与雪相宜。\n野叟心偏爱，莓苔古怪枝。",
        "dynasty": "宋",
        "collection_info": null
    },
    {
        "uuid": "35c9ed25535452e0a0733fc377e168fe",
        "title": "咏梅  其二",
        "author": "释文珦",
        "content": "万木凋零尽，知经几度霜。\n独余冰玉质，熏得梦魂香。\n影入清泉瘦，声传画角长。\n每因春烂熳，惆怅失孤芳。",
        "dynasty": "宋",
        "collection_info": null
    },
    {
        "uuid": "9c2fa39ab5a501dc0100a41d8d284a26",
        "title": "咏梅  其三",
        "author": "释文珦",
        "content": "怪怪復奇奇，照溪三两枝。\n首阳清骨骼，姑射静丰姿。\n桃李应非伍，松筠素有期。\n凭他伴幽寂，玉笛且休吹。",
        "dynasty": "宋",
        "collection_info": null
    },
    {
        "uuid": "2ff01f2b5842156b91826d0530d6d633",
        "title": "冬日",
        "author": "释文珦",
        "content": "交因贫尽绝，懒与病相兼。\n客裏朱颜失，吟中白髮添。\n衲衣冬未补，霜气夜来严。\n坐待朝曦上，支离曝短檐。",
        "dynasty": "宋",
        "collection_info": null
    },
    {
        "uuid": "3e0912acf11694f73c742e87b7a37aa5",
        "title": "元日作是岁除夕立春",
        "author": "释文珦",
        "content": "腊穷春自至，四序递相延。\n玄髮成华髮，添年是减年。\n嶰筒灰已动，象魏法初悬。\n吾独存吾道，凝然不受迁。",
        "dynasty": "宋",
        "collection_info": null
    },
    {
        "uuid": "d900de3c8c9e848c10994584a42bb8aa",
        "title": "钱塘江潮",
        "author": "释文珦",
        "content": "初闻万马声，渐觉似长城。\n远自三山起，高连两岸平。\n凌风添怒势，映日作虚明。\n若是吴胥魄，如何渡越兵。",
        "dynasty": "宋",
        "collection_info": null
    },
    {
        "uuid": "d2461d4c74e4d0a2128344f91a141574",
        "title": "农父",
        "author": "释文珦",
        "content": "农家逢乐岁，欢笑自村村。\n麰麦黄铺野，桑麻绿映门。\n簄梁收鰋鲤，圈栅足鸡豚。\n古庙高枫下，迎神皷笛喧。",
        "dynasty": "宋",
        "collection_info": null
    },
    {
        "uuid": "1654a996168c62198c3e149c44be602e",
        "title": "暮春书怀",
        "author": "释文珦",
        "content": "青春还又暮，草树各相高。\n细雨啼姑恶，微风飞伯劳。\n壮怀消白髮，隐迹寄玄袍。\n万事何须计，人生各有遭。",
        "dynasty": "宋",
        "collection_info": null
    },
    {
        "uuid": "3a7d94f35d51ca9832346e11d327cb9c",
        "title": "懒出",
        "author": "释文珦",
        "content": "年衰常懒出，经岁坐衡茅。\n适俗无新韵，因贫失故交。\n厨空鸣蟋蟀，檐静落蟏蛸。\n独有吟诗癖，如今亦尽抛。",
        "dynasty": "宋",
        "collection_info": null
    },
    {
        "uuid": "990ef3cf6c58e6de7f21d0de1429462a",
        "title": "衡茅",
        "author": "释文珦",
        "content": "衡茅隠翠层，聊以尽残形。\n得性非常道，忘言是此经。\n孤标松落落，晚节竹青青。\n此外非吾事，来言总不听。",
        "dynasty": "宋",
        "collection_info": null
    },
    {
        "uuid": "1ff94bfdfc3744664de2f3379c0e11a1",
        "title": "偃息",
        "author": "释文珦",
        "content": "偃息冷云边，悠然白已玄。\n动时皆物役，静处是吾天。\n虚牖延萝月，连筒引竹泉。\n心期终不出，就此了余年。",
        "dynasty": "宋",
        "collection_info": null
    },
    {
        "uuid": "9aae59ab8076205ec83d1bc9efb670db",
        "title": "息影",
        "author": "释文珦",
        "content": "息影尘埃表，安心静默间。\n若为消白日，长是对青山。\n流水欲穷处，野猿相与还。\n孤云时起灭，未必似余閒。",
        "dynasty": "宋",
        "collection_info": null
    },
    {
        "uuid": "01fe4910e46b7255eb3592898a493345",
        "title": "秋日禅房",
        "author": "释文珦",
        "content": "绝巘秋光裏，禅房夜气清。\n天风吹鹤梦，山月照猿声。\n性懒诸缘绝，身閒四体轻。\n生来自萧散，不是彊遗名。",
        "dynasty": "宋",
        "collection_info": null
    },
    {
        "uuid": "bdc1ea13df8af4762a3e12224c012565",
        "title": "农户",
        "author": "释文珦",
        "content": "农户竹林西，茅檐傍水低。\n黄鸡四五隻，青韭两三畦。\n社瓮醅堪漉，秋田秫又齐。\n老翁留客住，为具任山妻。",
        "dynasty": "宋",
        "collection_info": null
    },
    {
        "uuid": "552f3ffde61950f16c7276e4052f9aa5",
        "title": "农居",
        "author": "释文珦",
        "content": "农居深且僻，城市不相闻。\n草路纵横入，柴门向背分。\n儿童知放牧，父老念耕耘。\n但愿桑麻长，勤劳岂足云。",
        "dynasty": "宋",
        "collection_info": null
    },
    {
        "uuid": "ff27a03f489232bc0e3b10de81103434",
        "title": "山房",
        "author": "释文珦",
        "content": "山房孟冬月，独坐对残缸。\n侍者嫌贫去，诗魔以静降。\n霜威寒透衲，月色碎穿窗。\n万法皆非侣，令人忆老庞。",
        "dynasty": "宋",
        "collection_info": null
    },
    {
        "uuid": "6b988ecdf47d6a3de1b64c4d16d3f759",
        "title": "空中",
        "author": "释文珦",
        "content": "空中窴至理，彼我两俱忘。\n自有心如铁，宁嫌鬓似霜。\n清泉随涧远，古屋入云长。\n此是吾安处，陶然乐未央。",
        "dynasty": "宋",
        "collection_info": null
    },
    {
        "uuid": "1244ac2afd362cf6da8cb82f4000c807",
        "title": "物我",
        "author": "释文珦",
        "content": "物我两俱忘，隤然入道乡。\n空为真命脉，静是悟肝肠。\n竹月光零乱，松风韵短长。\n色声皆妙契，曾不费思量。",
        "dynasty": "宋",
        "collection_info": null
    },
    {
        "uuid": "82355d7bbc2106a5e73f27b57ec4ed78",
        "title": "樗栎",
        "author": "释文珦",
        "content": "樗栎非时用，悠悠任散材。\n自归孤嶂下，已是十年来。\n世虑消除尽，閒门少得开。\n相过但清话，懒不置茶杯。",
        "dynasty": "宋",
        "collection_info": null
    },
    {
        "uuid": "655e7b122584acbc09fd67b1bba04180",
        "title": "身老",
        "author": "释文珦",
        "content": "身老心仍懒，深栖乐此园。\n饮冰难变节，卧雪不开门。\n八尺藜床輭，三重纸被温。\n伤怀惟一事，冻破石陶尊。",
        "dynasty": "宋",
        "collection_info": null
    },
    {
        "uuid": "0caa0f5ae6b23c661c5f54776cb6750d",
        "title": "吾心",
        "author": "释文珦",
        "content": "吾心偏向静，物外寄柴荆。\n山意深方好，溪源远自清。\n余生惟欠死，众虑已皆平。\n隠者宜无迹，人休问姓名。",
        "dynasty": "宋",
        "collection_info": null
    },
    {
        "uuid": "2d6b633db4ad2355641fc16b0ee0e569",
        "title": "夜气",
        "author": "释文珦",
        "content": "夜气正冥冥，閒人梦已醒。\n上方风磬断，小室雨灯青。\n照镜诸心静，忘缘四体宁。\n胜他名利客，骑马戴寒星。",
        "dynasty": "宋",
        "collection_info": null
    },
    {
        "uuid": "cfffbe9cf77af34569c7578bcdb9b354",
        "title": "老人",
        "author": "释文珦",
        "content": "老人方外人，观物又观身。\n得性无今古，随时亦故新。\n梅容微笑腊，柳意暗藏春。\n除是同怀者，知予此语真。",
        "dynasty": "宋",
        "collection_info": null
    },
    {
        "uuid": "7b8142cd47f3fe7bb2daa47dbd71e0d2",
        "title": "永昼",
        "author": "释文珦",
        "content": "永昼绝将迎，禅房似水清。\n可曾留长物，颇以厌虚名。\n日正楼无影，风迴树有声。\n吟章久不弄，今日偶然成。",
        "dynasty": "宋",
        "collection_info": null
    },
    {
        "uuid": "d8ba021b85f8ddad16cf8c2b66646136",
        "title": "为商隠赋篔房",
        "author": "释文珦",
        "content": "斯篔非俗本，清韵古今同。\n渭上曾千亩，房边又一丛。\n月生金散乱，风过玉玲珑。\n劲节尤宜晚，青青雨露中。",
        "dynasty": "宋",
        "collection_info": null
    },
    {
        "uuid": "28d7b47a4851238817af75d2d227edf9",
        "title": "一身",
        "author": "释文珦",
        "content": "一身谁与偕，病骨老穷崖。\n春雨苔封径，秋风叶满阶。\n翦云成隠服，煮石当清斋。\n樵客时相过，言予有好怀。",
        "dynasty": "宋",
        "collection_info": null
    },
    {
        "uuid": "ad6b5214cf72562a50eba7995d255bfe",
        "title": "山园丛桂新蘗将抽陈叶皆陨感而成咏",
        "author": "释文珦",
        "content": "草木随时变，由来不少停。\n新萌将欲吐，陈叶已先零。\n便可知浮世，无由固此形。\n保常同醉梦，曾有几人醒。",
        "dynasty": "宋",
        "collection_info": null
    },
    {
        "uuid": "1a31fc5c67d0f8a03de54d12d1bab88b",
        "title": "室空",
        "author": "释文珦",
        "content": "室空无侍者，坐卧一团蒲。\n但见朝还暮，焉知荣与枯。\n山心便寂寞，天籁听喁于。\n云外幽人好，时来问老夫。",
        "dynasty": "宋",
        "collection_info": null
    },
    {
        "uuid": "6296ae5d41cfcf964763ba47151b8e29",
        "title": "晨步",
        "author": "释文珦",
        "content": "茅堂清潄罢，随意涉西陵。\n茅屋冰千柱，高峰雪一棱。\n水浑潮已长，霞淡日初昇。\n更欲过前浦，渔舟唤不譍。",
        "dynasty": "宋",
        "collection_info": null
    },
    {
        "uuid": "18447ed7729dc88fb5fd6bcac5be7923",
        "title": "调琴",
        "author": "释文珦",
        "content": "羣动夜中息，霜清月满林。\n野僧无俗事，幽兴寄瑶琴。\n澹澹思归操，悠悠太古心。\n希声在自得，不必为知音。",
        "dynasty": "宋",
        "collection_info": null
    },
    {
        "uuid": "64dc9431dbe5342de82eb30f8fedbd4b",
        "title": "郊行",
        "author": "释文珦",
        "content": "陋室随缘住，空山信意行。\n何须称隠逸，且復谢将迎。\n古木青猨性，孤烟白鸟程。\n由来各有适，岂必用浮名。",
        "dynasty": "宋",
        "collection_info": null
    },
    {
        "uuid": "5b45281387f172d613445910e891f63b",
        "title": "乘兴",
        "author": "释文珦",
        "content": "乘兴不拘程，悠悠任意行。\n小溪横木渡，何寺远钟声。\n野菜抽心起，山花照眼明。\n幽禽亦堪爱，多解自呼名。",
        "dynasty": "宋",
        "collection_info": null
    },
    {
        "uuid": "02738c24e5252e70191392c659e80e90",
        "title": "归来",
        "author": "释文珦",
        "content": "世变今如此，吾心復背时。\n皇皇无所与，去去欲何之。\n独木桥难渡，三叉路可疑。\n归来差自好，猨鹤旧相知。",
        "dynasty": "宋",
        "collection_info": null
    },
    {
        "uuid": "f67b5cbce4f5ee5dc3431fc7d3b63a2e",
        "title": "夜读太玄",
        "author": "释文珦",
        "content": "虚室冷云边，消閒读太玄。\n未须求甚解，聊復竟余篇。\n夜永残膏薄，天高列宿悬。\n有蓍还懒揲，休咎已俱捐。",
        "dynasty": "宋",
        "collection_info": null
    },
    {
        "uuid": "7d3b815640a124d21efe843751cc4d10",
        "title": "年来",
        "author": "释文珦",
        "content": "年来已绝交，孤憩竹间寮。\n境寂身逾懒，神安息自调。\n云开山意静，风止树声消。\n自足全无乐，谁能问市朝。",
        "dynasty": "宋",
        "collection_info": null
    },
    {
        "uuid": "2ca29227890a3cedcce2954b25012fef",
        "title": "世路",
        "author": "释文珦",
        "content": "世路古来难，深居息万端。\n道因无欲胜，山不厌人看。\n石碓寒流浅，畬田远烧残。\n未嫌生意少，老子自能安。",
        "dynasty": "宋",
        "collection_info": null
    },
    {
        "uuid": "53a46ceb443436924ee8809fdd99f79f",
        "title": "腊月立春雪后溪行偶作",
        "author": "释文珦",
        "content": "踽踽白头人，江湖寡所亲。\n故乡千里念，闰岁两番春。\n北雪歌黄竹，东风变绿苹。\n此中来往熟，不问自知津。",
        "dynasty": "宋",
        "collection_info": null
    },
    {
        "uuid": "687ce7221571ca82265fe0ee8eef8cdb",
        "title": "春日病起",
        "author": "释文珦",
        "content": "暮景交朋尽，何人问死生。\n卧于蜗室底，看得鹊巢成。\n缘绝门常静，心空疾渐平。\n又思扶杖出，溪上听泉声。",
        "dynasty": "宋",
        "collection_info": null
    },
    {
        "uuid": "e51e2f413b44057626192c9175b46b87",
        "title": "朽质",
        "author": "释文珦",
        "content": "朽质任浮沉，都无住着心。\n未凴三窟兔，得似九皋禽。\n煮石清泉洁，眠云翠壁深。\n生来有诗癖，老去亦忘吟。",
        "dynasty": "宋",
        "collection_info": null
    },
    {
        "uuid": "4fca3ce2ddba784510001dbde0248827",
        "title": "梅柟",
        "author": "释文珦",
        "content": "梅柟三四树，手种近岩房。\n始见条抽绿，俄惊叶陨黄。\n物情殊易变，身世岂能常。\n且尽修心法，休传却死方。",
        "dynasty": "宋",
        "collection_info": null
    },
    {
        "uuid": "53b739ee06aec96f815f9664e56e27b3",
        "title": "地僻",
        "author": "释文珦",
        "content": "地僻邻居少，萧条独掩关。\n还因万事拙，分得一生閒。\n野水皆归壑，孤云不离山。\n白鸥知我性，浑不怪疎顽。",
        "dynasty": "宋",
        "collection_info": null
    },
    {
        "uuid": "42989d01f64d7bb754a963136449e2a4",
        "title": "堪叹",
        "author": "释文珦",
        "content": "堪叹是衰年，年年白髮添。\n客身穷鬼狎，古道俗人嫌。\n当作凌霄鹤，休为上竹鮎。\n到头归去好，祇合效陶潜。",
        "dynasty": "宋",
        "collection_info": null
    },
    {
        "uuid": "5d676f7c9f2169da8af06976628a0ace",
        "title": "忘己",
        "author": "释文珦",
        "content": "身荣如美疢，身退是良方。\n云月皆成趣，悲欢不入肠。\n闲门清昼永，宴坐绿阴凉。\n昔者惟忘物，今焉己亦忘。",
        "dynasty": "宋",
        "collection_info": null
    },
    {
        "uuid": "a1421181d0a3b9e4606085a23720f580",
        "title": "山林古松",
        "author": "释文珦",
        "content": "古松形甚怪，得性在山林。\n偃盖盘空老，流脂入地深。\n青霜曾换骨，野火误烧心。\n材大诚难用，良工亦漫寻。",
        "dynasty": "宋",
        "collection_info": null
    },
    {
        "uuid": "6cfc69037b418a7f73c4192d9c9efaf6",
        "title": "閒房",
        "author": "释文珦",
        "content": "閒房近竺岑，四面是清阴。\n涉物皆成趣，无因废得吟。\n蛇蟠枯树腹，雀乳古亭心。\n倘或游人见，犹疑隠欠深。",
        "dynasty": "宋",
        "collection_info": null
    },
    {
        "uuid": "5eb509480cf0e358a03c726e64d26510",
        "title": "幽步",
        "author": "释文珦",
        "content": "僻好唯泉石，深居任草莱。\n宁辞幽步远，且放好怀开。\n绿树鶑求友，青坡雉应媒。\n因逢道人语，月出始能回。",
        "dynasty": "宋",
        "collection_info": null
    },
    {
        "uuid": "fa84a1cc3ddea0eaac4941cc42544191",
        "title": "晚步",
        "author": "释文珦",
        "content": "秋色徧西原，行吟野兴存。\n坂田通堰熟，溪水度滩喧。\n宿鸟分投树，归牛各认村。\n幽居乘夜返，松月在衡门。",
        "dynasty": "宋",
        "collection_info": null
    },
    {
        "uuid": "37d436cbf300f38e83feb3fbd3802839",
        "title": "赓李篔房韵",
        "author": "释文珦",
        "content": "故国频关梦，春深一到来。\n却因风景异，便棹雨舟回。\n其可忘诸夏，真堪赋七哀。\n天居曾入处，满目是寒苔。",
        "dynasty": "宋",
        "collection_info": null
    },
    {
        "uuid": "9b41018ec3789136665bb1cd86119738",
        "title": "曝背",
        "author": "释文珦",
        "content": "老知身是患，万事不关心。\n曝背茅檐下，孤猨时一吟。\n白云同去住，青壁共幽深。\n小岭尤堪隠，难寻支道林。",
        "dynasty": "宋",
        "collection_info": null
    },
    {
        "uuid": "3e4ac7978b21041e845426863e197e72",
        "title": "焙茶",
        "author": "释文珦",
        "content": "异荈云边得，山房手自烘。\n颇思同陆羽，全觉似卢仝。\n孤阅当先破，仙灵更可通。\n蓬莱知远近，我欲便乘风。",
        "dynasty": "宋",
        "collection_info": null
    },
    {
        "uuid": "065595fce587d5598b1de00e9caa5e91",
        "title": "秋夜月下独吟",
        "author": "释文珦",
        "content": "看月倚修桐，寥寥夜正中。\n西郊金气肃，南陆火云空。\n绕树徒怜鹊，传书未有鸿。\n浩歌谁与和，禅意自相通。",
        "dynasty": "宋",
        "collection_info": null
    },
    {
        "uuid": "023a56a19574792bfa385a63e28d1164",
        "title": "秋怀",
        "author": "释文珦",
        "content": "寂寥谁共语，白髮对寒流。\n往事浑疑梦，余生祇似浮。\n青虫鸣向夕，玄鸟去因秋。\n故友沧江外，茫茫不可求。",
        "dynasty": "宋",
        "collection_info": null
    },
    {
        "uuid": "3f94cade02672d2f3042e54395a24e0f",
        "title": "种植",
        "author": "释文珦",
        "content": "种植有良法，曾闻老圃辞。\n灵苗如已茂，恶草自然萎。\n根本须培养，生枯勿顾思。\n修身亦如此，于理足堪推。",
        "dynasty": "宋",
        "collection_info": null
    },
    {
        "uuid": "00b0792b1ffabdc0ae58c98dd8474569",
        "title": "閒居",
        "author": "释文珦",
        "content": "影不落人间，空门断往还。\n心如灰已死，身与石同顽。\n洗耳清𣂏瀑，搘筇静对山。\n老僧閒甚富，谁欲贾予閒。",
        "dynasty": "宋",
        "collection_info": null
    },
    {
        "uuid": "2f289c42f8df36a08d806ab97cd59f5e",
        "title": "荒径  其一",
        "author": "释文珦",
        "content": "荒径入林微，蓬庐客到稀。\n苔痕侵药裹，山色冷吟衣。\n蚯蚓耕泥起，蜻蜓点水飞。\n坐来忘万事，静看宿云归。",
        "dynasty": "宋",
        "collection_info": null
    },
    {
        "uuid": "dbd4d4b94fd585e43f8cffe8dc6c0350",
        "title": "荒径  其二",
        "author": "释文珦",
        "content": "幽径任蓬蒿，衡门闭亦牢。\n驹寒宜在谷，鹤倦懒鸣皋。\n老树根流髓，重崖石长膏。\n樵童更閒静，听我读离骚。",
        "dynasty": "宋",
        "collection_info": null
    },
    {
        "uuid": "c0401df98102047af4c9db4695e9465a",
        "title": "深居",
        "author": "释文珦",
        "content": "湖海同流尽，深居独繫匏。\n已全忘疏钞，亦不事推敲。\n水石为清供，烟霞作澹交。\n随行一枝锡，高挂在松梢。",
        "dynasty": "宋",
        "collection_info": null
    },
    {
        "uuid": "bf245cb9f5dc490e5affd96ab9129fff",
        "title": "孤踪",
        "author": "释文珦",
        "content": "孤踪不择地，陵上即安陵。\n聊自存吾道，其他无异能。\n禅衣皆芰制，斋钵但藜蒸。\n更喜交游绝，閒房冷似冰。",
        "dynasty": "宋",
        "collection_info": null
    },
    {
        "uuid": "0e3b4889f1e6fcb2cc44a2f76f62bedb",
        "title": "嘉况",
        "author": "释文珦",
        "content": "嘉况日因仍，山翁乐岂胜。\n自知梅已熟，人报麦初登。\n外患忘饥渴，中心散滞凝。\n超然出天地，不止似壶冰。",
        "dynasty": "宋",
        "collection_info": null
    },
    {
        "uuid": "c65466bbb7c70a685e316149c8d2349f",
        "title": "喜故人来访共论易",
        "author": "释文珦",
        "content": "读书无与娱，日夕友猿狙。\n喜悦深交至，参同未画初。\n语边惊鬼魅，句裏得真儒。\n兹事忘来久，因君又起予。",
        "dynasty": "宋",
        "collection_info": null
    },
    {
        "uuid": "4d21a98d991fe84bca5391d1d7cd8740",
        "title": "萤火",
        "author": "释文珦",
        "content": "尔质非天赋，唯从腐草生。\n细微曾未觉，变化亦难明。\n自照光宁远，羣飞体更轻。\n空教征戍妇，容易动离情。",
        "dynasty": "宋",
        "collection_info": null
    },
    {
        "uuid": "7577540eb7dde73e1dd0adeea6ac1f39",
        "title": "自爱",
        "author": "释文珦",
        "content": "衣裳唯毳衲，饮啄祇箪瓢。\n翻为生涯薄，能令世虑消。\n寒花香不远，病木叶先凋。\n自爱秋风裏，云山共寂寥。",
        "dynasty": "宋",
        "collection_info": null
    },
    {
        "uuid": "7c31f42a3555497214720c90e91e541e",
        "title": "梅雨",
        "author": "释文珦",
        "content": "梅雨无时下，霖淫一月余。\n重阴迷早晚，常课废经书。\n衣润无由曝，园荒亦欠锄。\n尧天舜日远，怀抱若为舒。",
        "dynasty": "宋",
        "collection_info": null
    },
    {
        "uuid": "4a8238115d2bb31609477331ca9851c0",
        "title": "世外",
        "author": "释文珦",
        "content": "世外多幽胜，尘樊岂足云。\n泉声长似乐，山气自成云。\n观象知羲易，安禅悟竺坟。\n贵交休见忆，已与鹿麋羣。",
        "dynasty": "宋",
        "collection_info": null
    },
    {
        "uuid": "021b98f591ab184e9c358dbafbbd2a28",
        "title": "物外",
        "author": "释文珦",
        "content": "物外烟霞古，幽深断送迎。\n聩僧唯反听，啼鸟自春声。\n望岳山心静，临池水观成。\n岂知趋世者，终日但营营。",
        "dynasty": "宋",
        "collection_info": null
    },
    {
        "uuid": "edcd601398e889006f023afadcd6839d",
        "title": "惜别",
        "author": "释文珦",
        "content": "风涛晚未止，鼓枻欲何之。\n穉齿便相识，暮年成别离。\n水香浮浦树，月露满江蓠。\n明日空凝伫，茫茫无处期。",
        "dynasty": "宋",
        "collection_info": null
    },
    {
        "uuid": "a6865a7091e8569468676a1937c81f91",
        "title": "哀理樗散",
        "author": "释文珦",
        "content": "樗散本灵种，根于广莫乡。\n繁阴深雨露，怪节老风霜。\n幸自忘封植，何须较短长。\n世交多未达，为子重悲伤。",
        "dynasty": "宋",
        "collection_info": null
    },
    {
        "uuid": "2949b12e2225ff80737b3a1974181161",
        "title": "哀梅麓楼寺丞  其一",
        "author": "释文珦",
        "content": "散逸羲皇上，风流晋宋间。\n金莲推寓直，玉笋竟虚班。\n名在方为重，身荣等是閒。\n知心千古月，耿耿照泉关。",
        "dynasty": "宋",
        "collection_info": null
    },
    {
        "uuid": "09d6a409f54053217cec6d04a05fbeb0",
        "title": "哀梅麓楼寺丞  其二",
        "author": "释文珦",
        "content": "道与时人背，多因得所深。\n文章千古印，忠孝一生心。\n棘冷难承泽，梅残祇在林。\n空门翻有泪，断断是知音。",
        "dynasty": "宋",
        "collection_info": null
    },
    {
        "uuid": "ef68b336a258c9cdb0d1979d5d21c806",
        "title": "哀梅麓楼寺丞  其三",
        "author": "释文珦",
        "content": "寄酒全清达，论交不世情。\n远猷期变俗，直气反伤生。\n属纩无妻子，营坟尚弟兄。\n九原那可作，肠断买山盟。",
        "dynasty": "宋",
        "collection_info": null
    },
    {
        "uuid": "50f54286ad35aa151618785656d3854a",
        "title": "咏梅戏效晚唐体",
        "author": "释文珦",
        "content": "古今人共爱，不独是林逋。\n树老枝方怪，花开叶已无。\n月中香冷澹，雪后意清孤。\n长忆山房外，临溪有一株。",
        "dynasty": "宋",
        "collection_info": null
    },
    {
        "uuid": "7c5e3c135a16be520fb4e0cf95977dc0",
        "title": "辛巳仲冬二日冬至孟冬晦日偶成  其一",
        "author": "释文珦",
        "content": "天地一阴阳，推迁见短长。\n后朝方反復，此月谩称良。\n萍梗余浮迹，桑榆借晚光。\n有龟还懒卜，唯觉好支床。",
        "dynasty": "宋",
        "collection_info": null
    },
    {
        "uuid": "2e3da8d8f73f093bf5cd86fd0a19635f",
        "title": "辛巳仲冬二日冬至孟冬晦日偶成  其二",
        "author": "释文珦",
        "content": "骎骎近一阳，昼短夜偏长。\n打睡工夫到，潜踪计策良。\n晓霜寒有力，冬日淡无光。\n生怕人相觅，衰翁懒下床。",
        "dynasty": "宋",
        "collection_info": null
    },
    {
        "uuid": "629d5b8c8064941acf4e874d7386569a",
        "title": "岁尽",
        "author": "释文珦",
        "content": "云深路不通，独处岁还穷。\n尽断尘劳念，方成隐遯功。\n松疏斜漏日，竹劲老吟风。\n不是遗名者，何由到此中。",
        "dynasty": "宋",
        "collection_info": null
    },
    {
        "uuid": "38ff93972f774dfb1f9c9761f0d97906",
        "title": "地偏",
        "author": "释文珦",
        "content": "地偏人到稀，倦客老柴扉。\n屈指同游尽，回头万事违。\n石泉清梦枕，山月冷禅衣。\n身与孤云合，无心自在飞。",
        "dynasty": "宋",
        "collection_info": null
    },
    {
        "uuid": "787240199fc4b2a7412209641603c3bb",
        "title": "静地",
        "author": "释文珦",
        "content": "适时非所长，静地阅流光。\n旧燕无留影，新鸿有断行。\n交朋皆谢往，老大足悲伤。\n彊咏多羞涩，追思亦易忘。",
        "dynasty": "宋",
        "collection_info": null
    },
    {
        "uuid": "9134d4c316a397424a5d7194e3514495",
        "title": "山居冬日",
        "author": "释文珦",
        "content": "懒随冬日柳，独许岁寒松。\n无復芳菲意，深栖云外峰。\n病身寒易缩，老衲涩难缝。\n却喜同怀者，时来问隠踪。",
        "dynasty": "宋",
        "collection_info": null
    },
    {
        "uuid": "5ae60da8261a3d8b2f27f0ed52a0ca33",
        "title": "传声问我",
        "author": "释文珦",
        "content": "问我是何人，空门旧隠沦。\n因知身世假，养得性情真。\n短景将沉照，枯株不受春。\n古来黄绮辈，亦復懒称臣。",
        "dynasty": "宋",
        "collection_info": null
    },
    {
        "uuid": "735434d8aa1a1a7f98e9592e5751b860",
        "title": "野草花",
        "author": "释文珦",
        "content": "心爱无名草，閒花取次开。\n自能追造化，浑不假栽培。\n姚魏伤攀折，楩柟困剪裁。\n祇因非世用，长得保根荄。",
        "dynasty": "宋",
        "collection_info": null
    },
    {
        "uuid": "076b8777f293a51424caeb51f8397577",
        "title": "放浪",
        "author": "释文珦",
        "content": "放浪一虚舟，江湖七十秋。\n见闻遗耳目，生死付浮休。\n宁有机心在，唯同造物游。\n脱然人境外，无喜亦无忧。",
        "dynasty": "宋",
        "collection_info": null
    },
    {
        "uuid": "44b91a688ea6a47a88364b3bc698beea",
        "title": "幽怀",
        "author": "释文珦",
        "content": "野僧如野鹿，畏下白云层。\n迟暮知身幻，疎慵奈世憎。\n烟埋秋径竹，风闪夜堂灯。\n万事何须问，幽怀自可凭。",
        "dynasty": "宋",
        "collection_info": null
    },
    {
        "uuid": "feb92819f454fd90c92f4f95e196e1be",
        "title": "晓别故人",
        "author": "释文珦",
        "content": "别日不易数，相逢多故情。\n为吾留一宿，同子话三生。\n月印秋灯白，霜添夜气清。\n晨钟缘底事，还又动离声。",
        "dynasty": "宋",
        "collection_info": null
    },
    {
        "uuid": "337a91ed3ab8e841f7905b0a7de25fee",
        "title": "感旧",
        "author": "释文珦",
        "content": "山川虽不改，伤感自难穷。\n野树浮新绿，宫花陨旧红。\n两间无异气，一等是春风。\n万古乘除理，谁能究始终。",
        "dynasty": "宋",
        "collection_info": null
    },
    {
        "uuid": "99db6a881a24fa17ea0dbf9dd4ea003a",
        "title": "不出",
        "author": "释文珦",
        "content": "饥寒驱不出，忍死住空山。\n芰制几回补，荆扉终岁关。\n是非尘外远，云月句中閒。\n此意难名道，存诸静默间。",
        "dynasty": "宋",
        "collection_info": null
    },
    {
        "uuid": "775419415a4cf6e3f07ef207057cdcd2",
        "title": "雪霁别乡",
        "author": "释文珦",
        "content": "雪霁别乡关，经行百里间。\n溪流殊荡漾，山色正斓斒。\n民散无多户，程途转几湾。\n衰龄垂八十，未必又重还。",
        "dynasty": "宋",
        "collection_info": null
    },
    {
        "uuid": "c5dfd0518f9f6ef70dad00baa9b2e0a2",
        "title": "吟意",
        "author": "释文珦",
        "content": "朝吟暮亦吟，吟意在山林。\n往事皆如梦，余生已死心。\n白云閒到底，黄叶积来深。\n此是吾安处，人休笑陆沉。",
        "dynasty": "宋",
        "collection_info": null
    },
    {
        "uuid": "c0c76e91e063393f5a13cb2595b8f7b0",
        "title": "闭户",
        "author": "释文珦",
        "content": "闭户秋风裏，寥寥绝往还。\n菊开无俗艳，木落见真山。\n心比孤蟾浄，身同野鹿閒。\n困来虽就枕，无梦到人间。",
        "dynasty": "宋",
        "collection_info": null
    },
    {
        "uuid": "d633ff974919c468f35c236db2e0fce1",
        "title": "九日吟",
        "author": "释文珦",
        "content": "又过一番秋，秋应笑白头。\n任教花自笑，其奈我忘忧。\n未死聊游戏，纔亡即罢休。\n应知皆是幻，尽底付悠悠。",
        "dynasty": "宋",
        "collection_info": null
    },
    {
        "uuid": "032ccd93a5a6964acce22fd798e4b6d5",
        "title": "游越",
        "author": "释文珦",
        "content": "吴客来游古越都，缅怀前事更踟蹰。\n高峰篆刻空秦望，遗庙丹青尚禹谟。\n佛屋几迁王令宅，官租半入贺家湖。\n日斜欲返烟城去，柳下春船不受呼。",
        "dynasty": "宋",
        "collection_info": null
    },
    {
        "uuid": "ce69999f92bbd2548a795b8a47706c0f",
        "title": "出越城访归隠庵主人",
        "author": "释文珦",
        "content": "何事相寻向此游，入城不似出城幽。\n山于屋外参差见，水到门前款曲流。\n树腹半空栖伏翼，竹梢初动蔓牵牛。\n分明记得前回过，斜月疎钟到客舟。",
        "dynasty": "宋",
        "collection_info": null
    },
    {
        "uuid": "17f9a9fb3077307f11ce6f1fd64c439c",
        "title": "书怀",
        "author": "释文珦",
        "content": "为知不是功名骨，换着方袍入翠微。\n身事半生贫裏过，家园千里梦中归。\n寻诗野寺云黏屐，采药名山露湿衣。\n似此疎狂争怪得，从来野鹤自难鞿。",
        "dynasty": "宋",
        "collection_info": null
    },
    {
        "uuid": "1fe1b5973c60c3265a9e84bece238ff7",
        "title": "雁荡大龙湫",
        "author": "释文珦",
        "content": "此水昔年人不见，梵僧来说始知名。\n飞扬半杂烟岚气，断续全同风雨声。\n四壁倚空疑鬼凿，一峰当面自天成。\n虽然未作山中住，曾到山中梦亦清。",
        "dynasty": "宋",
        "collection_info": null
    },
    {
        "uuid": "c1823c7cecb59f1d094d438ba353b188",
        "title": "农家",
        "author": "释文珦",
        "content": "绕屋桑麻槿作篱，当门一树白蔷薇。\n老翁请唤牛医至，穉子鞭拦鸭阵归。\n赛愿酒丰同饮福，输官绢足各裁衣。\n年年十月农功毕，还向溪头整钓矶。",
        "dynasty": "宋",
        "collection_info": null
    },
    {
        "uuid": "d6ff028fa1ee0ef43409fd43870e7bbc",
        "title": "千里",
        "author": "释文珦",
        "content": "千里辞家比塞鸿，飘飘不定又还东。\n波平蹔喜扁舟稳，天阔回瞻故垒空。\n别墅烟昏归晚牧，长江雨歇挂晴虹。\n前程行止谁能计，已悟浮生似梦中。",
        "dynasty": "宋",
        "collection_info": null
    },
    {
        "uuid": "dd1cd75eafca951a8cca2110e07b9366",
        "title": "偶泛",
        "author": "释文珦",
        "content": "偶泛扁舟向海埏，初非有意访神仙。\n蓬莱方丈不可问，汉武秦皇空復然。\n水上楼台皆蜃气，石间膏馥是龙涎。\n麻姑曾共方平说，行復扬尘变土田。",
        "dynasty": "宋",
        "collection_info": null
    },
    {
        "uuid": "9238dfe9a54aef24a91fc97f93d6de06",
        "title": "苕溪夜泛",
        "author": "释文珦",
        "content": "萍踪人泛清苕去，水宿风餐几度经。\n结网灯沈渔浦雾，待艐船泊酒家亭。\n树头栖鹭疑残雪，草上流萤似乱星。\n夜后梦回寒月上，棹歌声裏弁山青。",
        "dynasty": "宋",
        "collection_info": null
    },
    {
        "uuid": "7116f194d25b8760140115ce15e496f9",
        "title": "武康道中",
        "author": "释文珦",
        "content": "又过防风旧国西，客怀烟景两凄凄。\n青山环绕疑无路，白水分流尽入溪。\n竹外野祠荒甃缺，柳边渔户草庐低。\n萍蓬漂转成何事，不及林猿有定栖。",
        "dynasty": "宋",
        "collection_info": null
    },
    {
        "uuid": "35b50fbd24b59b2c86293b0f4a092e50",
        "title": "读伍子胥史事",
        "author": "释文珦",
        "content": "惆怅当年死属镂，到头忠义竟何如。\n眼悬城郭空怀旧，魂寄江涛尚贾余。\n向使君王从谏诤，未应宫阙便丘墟。\n唯应教得鸱夷子，万里扁舟计不疎。",
        "dynasty": "宋",
        "collection_info": null
    },
    {
        "uuid": "1ba197315f695b126c2ba8e0ff6c0f01",
        "title": "行窝吟",
        "author": "释文珦",
        "content": "了无一事可相拘，布袜青鞋信所如。\n乱石荒苔樵子径，竹篱茅舍隠人居。\n山林真乐须还我，朝市闲名不问渠。\n颇谓行窝安乐法，远胜叔夜养生书。",
        "dynasty": "宋",
        "collection_info": null
    },
    {
        "uuid": "6d44c68490aee5c4575f501282d89ea0",
        "title": "东湖荷花",
        "author": "释文珦",
        "content": "酣红腻绿三千顷，总是波神变化成。\n出自淤泥元不染，开于玉井旧知名。\n暑天胜似凉天好，叶气过于花气清。\n何事濂溪偏爱此，为他枝蔓不曾生。",
        "dynasty": "宋",
        "collection_info": null
    },
    {
        "uuid": "a7f20bb98a0fb153c34972273084794b",
        "title": "五朵峰",
        "author": "释文珦",
        "content": "莫知小朶飞来日，慧理曾经指异踪。\n香润尽多西竺石，孤高亦有晋朝松。\n断无一干栖凡鸟，别有深泓卧老龙。\n绝顶世人游不到，瑶丛清丽似芙蓉。",
        "dynasty": "宋",
        "collection_info": null
    },
    {
        "uuid": "04ba3b29e62e096a2c801b7a86dea341",
        "title": "观禹贡九州历代帝王国都地理图",
        "author": "释文珦",
        "content": "万里江山几废兴，览图真合拊吾膺。\n三王二帝皆难问，两汉六朝何所称。\n此日中原全拱北，异时深谷或为陵。\n看来今古皆如梦，梦境虚无岂足凭。",
        "dynasty": "宋",
        "collection_info": null
    },
    {
        "uuid": "581faf7843fa2d93a477c2acd40bc4e6",
        "title": "戍妇词",
        "author": "释文珦",
        "content": "新婚便别比秋胡，何似当年莫嫁夫。\n身在朔方征戍久，鴈来南国信音无。\n空闺寂寂寒宵永，荒路悠悠远梦孤。\n闻道仙家能缩地，痴心要觅长房符。",
        "dynasty": "宋",
        "collection_info": null
    },
    {
        "uuid": "4ee7060b231f4935ef02ca306f122fdd",
        "title": "水亭写兴",
        "author": "释文珦",
        "content": "为爱幽亭枕碧流，乘閒于此对沙鸥。\n荷倾宿雨明珠碎，蒲飐轻风翠带柔。\n列岫周遭疑雉堞，断霞零落似汀洲。\n无人相与言清事，落日鸣蝉满树愁。",
        "dynasty": "宋",
        "collection_info": null
    },
    {
        "uuid": "0c072cb26f1ed00d93e7b6f58f8c27c4",
        "title": "送赵东阁罢官归永嘉",
        "author": "释文珦",
        "content": "一年吟抱寄京华，几度相逢说永嘉。\n梦入西山寻枸杞，约归东阁看梅花。\n风霜摧拉知何事，雨露生成自有涯。\n应笑屈平终不返，空留遗恨在长沙。",
        "dynasty": "宋",
        "collection_info": null
    },
    {
        "uuid": "6ba99c14750473f6aa782128e860515a",
        "title": "奉酬盐仓李丈金橘银鱼之什",
        "author": "释文珦",
        "content": "为有风流贺季真，道斋从此往来频。\n锦囊牙轴诗千卷，金橘银鱼酒一巡。\n见我每呼莲社客，看君还是竹林人。\n有时夜话寒更尽，明日相逢语又新。",
        "dynasty": "宋",
        "collection_info": null
    },
    {
        "uuid": "d1c3aa198e798b654b611228644cc217",
        "title": "子思惠诗用韵酬之",
        "author": "释文珦",
        "content": "老慵祇合在鸡羣，变化那能慕海鵾。\n壮岁亲朋多死别，穷途造化与生存。\n欲寻衣食愁无路，却被妻孥怨少恩。\n健笔期君今落第，相赒未得剩空论。",
        "dynasty": "宋",
        "collection_info": null
    },
    {
        "uuid": "111fa3dea7cbed4d35d3671cde1e4981",
        "title": "晚秋閒步",
        "author": "释文珦",
        "content": "晚来閒步阅秋光，田上人家尽涤场。\n远浦寒波浮鴈鹜，荒山落日下牛羊。\n客鬓已非当日黑，菊花空似去年黄。\n因听翁媪言音异，又復令人忆故乡。",
        "dynasty": "宋",
        "collection_info": null
    },
    {
        "uuid": "381667fda71631b0abea29236dde23bb",
        "title": "寻山家",
        "author": "释文珦",
        "content": "路入深原三四里，林藏鸡犬十余家。\n村篱疎密齐栽枳，山崦高低尽种畬。\n石罅春风生野笋，洞中流水出残花。\n爱同樵客言幽事，不觉归途暮景斜。",
        "dynasty": "宋",
        "collection_info": null
    },
    {
        "uuid": "713cdbcc83919400b20b314631776740",
        "title": "客裏",
        "author": "释文珦",
        "content": "客裏还惊节序还，倚阑搔首独凄然。\n垂开柳眼如相看，落尽梅花又可怜。\n幻境自知如梦螘，离情几欲託啼鹃。\n数声忽听乌檐角，款曲吹残谷口烟。",
        "dynasty": "宋",
        "collection_info": null
    },
    {
        "uuid": "b9666d877fa6941502c11b57f265c981",
        "title": "首夏独游响潭",
        "author": "释文珦",
        "content": "不解驱驰巧作谋，偃然守拙卧林丘。\n方忻嫩绿成槐夏，又爱轻寒作麦秋。\n龙宅清深唯独往，鶑声款曲似相留。\n僧言瀑布岩尤好，明日须当到上头。",
        "dynasty": "宋",
        "collection_info": null
    },
    {
        "uuid": "bbf512d522598d39b020bb642b14096a",
        "title": "看新历",
        "author": "释文珦",
        "content": "又看景定新颁历，百岁还惊五十过。\n忆昔壮怀多旷远，只今衰鬓已蹉跎。\n飘零世路饶荆棘，展转归心念薜萝。\n春草夕阳江上去，不堪回首一长歌。",
        "dynasty": "宋",
        "collection_info": null
    },
    {
        "uuid": "13a421f29ccb1806be933b4261dede19",
        "title": "閒人",
        "author": "释文珦",
        "content": "不求富贵不嫌贫，天地悠悠任此身。\n飞步任教趋要路，好怀到底属閒人。\n自归白屋交游远，认得青山面目真。\n平地退藏知是宝，太行从古有摧轮。",
        "dynasty": "宋",
        "collection_info": null
    },
    {
        "uuid": "0f524590a2d976fb8a1b7d8cab53a1df",
        "title": "春尽日",
        "author": "释文珦",
        "content": "春去无缘得暂留，意行晓到古原头。\n落花随水如多怨，老柳因风不奈愁。\n鹃声作意归何许，蝶梦无凭觉即休。\n林叟相逢俱一笑，都缘彼此是同流。",
        "dynasty": "宋",
        "collection_info": null
    },
    {
        "uuid": "8dc39541371e9abf4cd609fc7f4f4cd9",
        "title": "晚春遣兴",
        "author": "释文珦",
        "content": "始听邻屋响秋碪，独住閒房春又深。\n徧地繁花非故色，一窗凉叶是新阴。\n仓庚谩得东君意，杜宇偏伤远客心。\n节物相催身易老，临风时復动悲吟。",
        "dynasty": "宋",
        "collection_info": null
    },
    {
        "uuid": "ca7e9acc0e3da540682e2b047f04e970",
        "title": "酬李篔房元日见寄韵",
        "author": "释文珦",
        "content": "五年懒踏上京尘，真是干坤散诞身。\n正向山中閒卧雪，忽闻户外报迎春。\n且倾竹叶屠苏酒，休画桃符鬰垒神。\n底事诗筒来往密，结交多是苦吟人。",
        "dynasty": "宋",
        "collection_info": null
    },
    {
        "uuid": "e625122a108d333cba90b50cbc0466e9",
        "title": "酬篔房秋崖昆仲见寄韵",
        "author": "释文珦",
        "content": "岁月骎骎苦易过，凝霜还见委庭莎。\n从来桑下不三宿，此去榆光尚几何。\n旧社久荒谁復记，远公难觅恨空多。\n诸贤頼有刘雷在，时寄新诗到薜萝。",
        "dynasty": "宋",
        "collection_info": null
    },
    {
        "uuid": "943fa3fad3e4022ae555da4a2e60aa7b",
        "title": "余与篔房秋崖冬日会于沙溪春復会于龟溪适逢祠山诞辰二翁有诗见贻依韵酬答",
        "author": "释文珦",
        "content": "沙溪溪上看梅夕，苔径荒凉月晕黄。\n何事重寻老吟伴，为难同入少年场。\n和风澹澹行花坞，春水溶溶满柳塘。\n尚欲重听送神曲，祇愁明月雨淋浪。",
        "dynasty": "宋",
        "collection_info": null
    },
    {
        "uuid": "400802e47647c23d6d8c6504668ad21d",
        "title": "题慈照坦上人房应山阁",
        "author": "释文珦",
        "content": "禅心直以山为体，不与终南捷径同。\n吟久白云生曲槛，定回明月在前峰。\n子牙钓石临溪古，博望槎源与汉通。\n自有山灵回俗驾，几人于此得相逢。",
        "dynasty": "宋",
        "collection_info": null
    },
    {
        "uuid": "0f96f3c99b2caa8dc871b0302a0d7a20",
        "title": "食苦笋",
        "author": "释文珦",
        "content": "老去居山乐最真，盘蔬日日富前陈。\n爱尝苦笋疏甜笋，似进忠臣远佞臣。\n饭为韵清常倍食，酒因味爽或添巡。\n美芹之意全相似，颇谓堪将献紫宸。",
        "dynasty": "宋",
        "collection_info": null
    },
    {
        "uuid": "b62dd3373bf0cf5b855eec783a6a0df7",
        "title": "游囊山礼妙应祖师慧熏塔",
        "author": "释文珦",
        "content": "踏徧诸方倦说禅，偶逢佳处结良缘。\n祖师圣解何须举，衲子家风要别传。\n云外壶中如聚墨，望中沧海欲浮天。\n如今觌面相呈了，啼鸟落花俱寂然。",
        "dynasty": "宋",
        "collection_info": null
    },
    {
        "uuid": "da0d3fb3328f3018d265994cf5875505",
        "title": "山居冬日",
        "author": "释文珦",
        "content": "白水青山不碍禅，登高临远意翛然。\n老梅卧雪香逾远，瘦柏凌霜骨更坚。\n四海交游多契阔，一生陶写頼诗篇。\n人间万事俱抛弃，自此閒居又几年。",
        "dynasty": "宋",
        "collection_info": null
    },
    {
        "uuid": "ec0aa01d333f8ad2d13cd5f71f0b1b77",
        "title": "别馨桂山",
        "author": "释文珦",
        "content": "与君相见各华颠，握手松间感变迁。\n能记灵山同听日，不疑绛县老人年。\n难寻旧梦悲蝴蝶，替说新愁頼杜鹃。\n无奈怱怱又还别，有诗须寄武康船。",
        "dynasty": "宋",
        "collection_info": null
    },
    {
        "uuid": "6544a401b2127162e2c37d87d1deddea",
        "title": "客居",
        "author": "释文珦",
        "content": "借得空房住十春，野麋山鹿日相新。\n宁嫌老景犹为客，却喜闲身不属人。\n于转物时观世界，向无心处得天真。\n深居谢绝曾非傲，朽钝形骸畏屈伸。",
        "dynasty": "宋",
        "collection_info": null
    },
    {
        "uuid": "8926341a58031ece0088a3f573141448",
        "title": "閒居遣兴",
        "author": "释文珦",
        "content": "无情日月互相磨，万古悠悠一逝波。\n六十四年成事少，八千余卷费功多。\n山林有志知难变，毁誉无根听自讹。\n近问野人安稳法，教予祇学采樵歌。",
        "dynasty": "宋",
        "collection_info": null
    },
    {
        "uuid": "32f93f03b33d81d88454417b6a86eb5a",
        "title": "云林",
        "author": "释文珦",
        "content": "云林佳处辄迟留，不觉骎骎白尽头。\n率野唯闻多虎兕，到门那得有羊裘。\n老身真箇如山静，往事从教逐水流。\n富贵功名是何物，纔堪休处便须休。",
        "dynasty": "宋",
        "collection_info": null
    },
    {
        "uuid": "ff5857d60879646f5365b917e27d0d29",
        "title": "放吟",
        "author": "释文珦",
        "content": "心绝驰竞如安流，身逃繫属同虚舟。\n无车每每跨黄犊，有暇时时盟白鸥。\n随分嬉游随分乐，可曾计较可曾愁。\n老吟亦不记声律，乱写孟郊沙井头。",
        "dynasty": "宋",
        "collection_info": null
    },
    {
        "uuid": "e7f8712fd8a4e5cda1a01c1a7d5d435c",
        "title": "一生",
        "author": "释文珦",
        "content": "一生踪迹任浮沉，两鬓何为雪易侵。\n不可破除唯道义，最难凭託是人心。\n清溪路口閒云合，白版门前落叶深。\n老子衰年懒酬应，若非同伴莫相寻。",
        "dynasty": "宋",
        "collection_info": null
    },
    {
        "uuid": "09d43737eff5f09f54e044700c17b7a5",
        "title": "由樵径登北高峰遂至韬光庵",
        "author": "释文珦",
        "content": "鸟路欹倾不可登，攀缘直上最高层。\n阴崖老树春无叶，古窦寒泉夏作冰。\n斜抱江流萦翠带，乱山分脉走瓜藤。\n云根细纪当年事，太守曾来访隠僧。",
        "dynasty": "宋",
        "collection_info": null
    },
    {
        "uuid": "268798c1c1a132fa690fa94d96d31869",
        "title": "村行即事",
        "author": "释文珦",
        "content": "客中颇觉身无事，徐步西村引兴长。\n茅舍竹篱分向背，麦畦麻棱间青黄。\n少妇乘时方煮茧，老翁择日又移秧。\n农家满眼皆生意，应是无心出此乡。",
        "dynasty": "宋",
        "collection_info": null
    },
    {
        "uuid": "99435e34904990902c609cabb27649d3",
        "title": "山居  其一",
        "author": "释文珦",
        "content": "身寄孤猨野鹤乡，迩来真与世相忘。\n东南地阙多流水，西北山高少夕阳。\n根有茯苓松色异，土生兰茝藓苔香。\n细将万事都思徧，唯有閒居味最长。",
        "dynasty": "宋",
        "collection_info": null
    },
    {
        "uuid": "3740fa5abc3f25d2c6534e0d63fa782d",
        "title": "山居  其二",
        "author": "释文珦",
        "content": "肯道山居太寂寥，不妨随分自逍遥。\n尽空眼界终无翳，为厌声尘亦去瓢。\n菊老尚能存正色，松孤还自有高标。\n道人乐地唯如此，说与同流意更消。",
        "dynasty": "宋",
        "collection_info": null
    },
    {
        "uuid": "a1c3d53dc1a6aca176023c4cbd13d6d2",
        "title": "送春",
        "author": "释文珦",
        "content": "老人无復趁春场，见说春归亦送将。\n唯恐再来吾不见，偏于此别意难忘。\n花枝卧雨红颜尽，草蔓梳风绿髮长。\n作计欲留留不住，聊歌一曲当离觞。",
        "dynasty": "宋",
        "collection_info": null
    },
    {
        "uuid": "e30ef4ef9b1698582d5dbe7a7c03c047",
        "title": "登临写兴",
        "author": "释文珦",
        "content": "临水登山送此生，禽猿箇箇尽忘情。\n破除妄念唯空寂，藏蓄危机是利名。\n老子乐时谁不笑，众人重处我能轻。\n有时信口长歌发，好似东阳独自精。",
        "dynasty": "宋",
        "collection_info": null
    },
    {
        "uuid": "797b93d726f3fb5aa5d0e53bb6d85c6a",
        "title": "春草",
        "author": "释文珦",
        "content": "菶菶萋萋绿渐滋，昔人辞意足堪推。\n由来南浦伤离日，不似西堂得句时。\n行旅独看空感慨，池塘关梦自神奇。\n吾虽万事皆慵懒，春草生时亦有诗。",
        "dynasty": "宋",
        "collection_info": null
    },
    {
        "uuid": "73557a78f1ce9704132a267e0ea01d35",
        "title": "世味",
        "author": "释文珦",
        "content": "世味从前已备尝，重罹世难转悽伤。\n肯希逸骥能千里，最善灵龟解六藏。\n览胜每寻清伴侣，观山别是好心肠。\n年逾七十唯求死，便不埋时也不妨。",
        "dynasty": "宋",
        "collection_info": null
    },
    {
        "uuid": "5993e07adcc195c7bb6e68b8747f280a",
        "title": "幽处",
        "author": "释文珦",
        "content": "恶圆难与俗浮沉，野处穷居岁月深。\n青嶂于予偏有分，白云嫌道太无心。\n人间富贵皆尘物，世外风泉是好音。\n老去翛然竟何事，若非入静即閒吟。",
        "dynasty": "宋",
        "collection_info": null
    },
    {
        "uuid": "0568dfc64577ca3c203701aa1153c1ab",
        "title": "篔房秋崖来访不相值后往谢之篔復有诗喜余之至因次其韵",
        "author": "释文珦",
        "content": "吟车曾到社桥来，不见山人乞食回。\n荒沼秋深莲已谢，寒林冬近菊初开。\n句引渊明无酒琖，观迎元度但茶杯。\n寻盟却喜梅花发，日日论诗坐碧苔。",
        "dynasty": "宋",
        "collection_info": null
    },
    {
        "uuid": "d1831fc4a9016b214791934c08f8b217",
        "title": "石室",
        "author": "释文珦",
        "content": "石室閒眠过午钟，看来唯我最疎慵。\n生憎俗客妨幽趣，不与樵夫说定踪。\n麋下磵阴时引子，鹤归林表只依松。\n人生未解休心去，多向尘区叹不逢。",
        "dynasty": "宋",
        "collection_info": null
    },
    {
        "uuid": "c0c8b33a334f7dc576aea4d48aeed7de",
        "title": "野寺",
        "author": "释文珦",
        "content": "野寺居来岁月长，幽深真是隠人乡。\n怪枝结顶青松古，巨石分流碧涧长。\n拈弄诗章非俗事，断除禅病得良方。\n因悲窃国亡身者，枉作尘劳梦一场。",
        "dynasty": "宋",
        "collection_info": null
    },
    {
        "uuid": "4903e3cb2704b8f89860a4b3cb0a7b90",
        "title": "题逆贾",
        "author": "释文珦",
        "content": "逆贾猖狂秉国钧，民彝帝业总成尘。\n虔刘几似刀兵劫，全活幸蒙天地仁。\n众醉有谁知甲子，独醒还自记庚申。\n鼎湖龙驭重回首，应悔当年错用人。",
        "dynasty": "宋",
        "collection_info": null
    },
    {
        "uuid": "ae158dc0515349800e1c6d25344f502a",
        "title": "晚步",
        "author": "释文珦",
        "content": "竹杖芒鞋晚步迟，为贪山水有清晖。\n栖鸦已带残阳去，牧竖遥穿薄霭归。\n可保禅身终放浪，从教尘世各脂韦。\n閒中自有无穷乐，敢道麻衣胜锦衣。",
        "dynasty": "宋",
        "collection_info": null
    },
    {
        "uuid": "eacc0b1022a22bcc5a3bbdfe06575beb",
        "title": "因悟",
        "author": "释文珦",
        "content": "因悟维颠匪一绳，遂无心续祖师灯。\n祇图尘世难窥影，远入深峰不记层。\n土木形骸从朽腐，冰霜志节自坚凝。\n非吾同伴如相觅，牢闭蓬门定不譍。",
        "dynasty": "宋",
        "collection_info": null
    },
    {
        "uuid": "14671cd0fdc9a9163ff89566e06c7430",
        "title": "天地之间有此身",
        "author": "释文珦",
        "content": "天地之间有此身，此身岂肯惹风尘。\n竹篱茅舍居来稳，纸帐蒲团趣更真。\n行己作成山水癖，到头不是利名人。\n使予生遇陶唐世，当与许由巢父伦。",
        "dynasty": "宋",
        "collection_info": null
    },
    {
        "uuid": "b6b1767af8ae378fe05d066d7cc68850",
        "title": "老身",
        "author": "释文珦",
        "content": "老身到此合称翁，双足蹒跚两耳聋。\n聊託迂疎居世表，幸无名字到官中。\n生期槁木寒灰尽，性与孤猿野鹤同。\n去岁有锥无地卓，今年锥地併皆空。",
        "dynasty": "宋",
        "collection_info": null
    },
    {
        "uuid": "b4a8b6c75a580b861c3e0fcff5decbf2",
        "title": "洞霄宫",
        "author": "释文珦",
        "content": "山势逶迤九锁分，洞天终自异人羣。\n君王在昔曾游幸，故老犹今述见闻。\n瀑溅鹤衣明似雪，气蒸龙穴暗成云。\n梦回髣髴鸣笙磬，定有游仙拜老君。",
        "dynasty": "宋",
        "collection_info": null
    },
    {
        "uuid": "5643f90067c7229152649058958d8486",
        "title": "出游归隠",
        "author": "释文珦",
        "content": "出游归隠两无心，非慕沃洲支道林。\n啖柏自然闲土锉，制荷曾不费金鍼。\n悠悠往事空尘梦，冉冉余生任陆沉。\n颇谓天闲千里马，难胜寥廓九皋禽。",
        "dynasty": "宋",
        "collection_info": null
    },
    {
        "uuid": "bc4b7786438ef4118caaf48c751d12b1",
        "title": "山中老宿",
        "author": "释文珦",
        "content": "云壑居来岁月长，千株松下一间房。\n扫空心地苕花帚，熏彻根尘柏子香。\n施法定应拈麈柄，接人曾不下禅床。\n生缘已自都忘了，唯道西归有故乡。",
        "dynasty": "宋",
        "collection_info": null
    },
    {
        "uuid": "88e11d8d34fb17c5137860288a4aefc8",
        "title": "禅翁",
        "author": "释文珦",
        "content": "禅翁八十鬓如霜，冷坐云边旧竹房。\n唯放此身长懒散，更无余事可思量。\n飞流激石泉珠迸，斜照入林松影长。\n即景成诗疑未稳，更寻樵父为平章。",
        "dynasty": "宋",
        "collection_info": null
    },
    {
        "uuid": "a36f38e38d9c2540428a39929f5348aa",
        "title": "哭恭仲温",
        "author": "释文珦",
        "content": "信敬谦勤德更纯，江湖风谊最相亲。\n曾知九要三玄髓，岂混重泉一窖尘。\n此日伤心亡我友，异时再面是他人。\n山中弟子怀师德，各翦生绡暗写真。",
        "dynasty": "宋",
        "collection_info": null
    },
    {
        "uuid": "b7b563e1410e05f8afeee2b5a8f6bc9b",
        "title": "西风",
        "author": "释文珦",
        "content": "西风吹鬓鬓成霜，变异无端那有常。\n交友后先同昨梦，老人八十尚他乡。\n书空鴈字行疎密，泣砌虫吟韵短长。\n尽是客中秋意绪，谁能对此不凄凉。",
        "dynasty": "宋",
        "collection_info": null
    },
    {
        "uuid": "ad6d9754a8d5defd1296447843ab6bc6",
        "title": "归来",
        "author": "释文珦",
        "content": "归来岩下养衰形，日日眠云听瀑声。\n但爱一閒堪佚老，翻思万卷是劳生。\n人嫌草座麻衣陋，自守芝翁木客盟。\n没齿如斯吾事足，更无他事可关情。",
        "dynasty": "宋",
        "collection_info": null
    },
    {
        "uuid": "2ae9bb99eb6fd8e49a860c45e487e09f",
        "title": "自爱",
        "author": "释文珦",
        "content": "自爱予生爱性真，真存浑不管渠嗔。\n从来有水有山处，着得无名无利人。\n腾踏岂须夸驵骏，幽潜端可养精神。\n尽向云边寻隠迹，谁知云是老夫身。",
        "dynasty": "宋",
        "collection_info": null
    },
    {
        "uuid": "ff0cab23d6904ff13ffcc9e7e740fd19",
        "title": "人寿",
        "author": "释文珦",
        "content": "人寿百年三万日，有谁曾满百年来。\n腾腾任运聊堪乐，汩汩劳生尽可哀。\n富贵惟增身外累，酕醄当覆掌中杯。\n到头一等皆归死，未死须教笑口开。",
        "dynasty": "宋",
        "collection_info": null
    },
    {
        "uuid": "b59194f95879f7d6d3469fb6f974196f",
        "title": "老子",
        "author": "释文珦",
        "content": "老子深栖趣已成，尘鞿何计可相萦。\n寒泉一道知来脉，灵木多年产寄生。\n云外暗藏龙虎穴，风中清度鹤猿声。\n过从等是无心侣，同吃山厨芋颗羹。",
        "dynasty": "宋",
        "collection_info": null
    },
    {
        "uuid": "e9d51e7a8d7fea98278435115d18dca8",
        "title": "采莲曲  其一",
        "author": "释文珦",
        "content": "荡桨入平湖，湖波渺无极。\n红白芙蓉花，何如妾颜色。",
        "dynasty": "宋",
        "collection_info": null
    },
    {
        "uuid": "9ba0b4bf0bfc51ca3b4d58196018afa3",
        "title": "采莲曲  其二",
        "author": "释文珦",
        "content": "荷叶似侬鬓，荷花似侬妆。\n夫壻常别离，羞见双鸳鸯。",
        "dynasty": "宋",
        "collection_info": null
    },
    {
        "uuid": "9cf9e455dcfb828b1c19a59b5b8c0b2c",
        "title": "采莲曲  其三",
        "author": "释文珦",
        "content": "采莲莫伤根，伤根不成藕。\n因思藕不成，悔作征人妇。",
        "dynasty": "宋",
        "collection_info": null
    },
    {
        "uuid": "90a359a8fffeae14b21a16c9a5f9442f",
        "title": "采莲曲  其四",
        "author": "释文珦",
        "content": "采莲惟采花，不敢采莲子。\n其中有苦意，与妾心相似。",
        "dynasty": "宋",
        "collection_info": null
    },
    {
        "uuid": "a5b8924158a5a1ebe285c6db59dec668",
        "title": "种兰菊",
        "author": "释文珦",
        "content": "菊莳陶篱本，兰滋楚畹芳。\n荷锄春雨后，怀古意何长。",
        "dynasty": "宋",
        "collection_info": null
    },
    {
        "uuid": "95a81600908a6c0bc1902ac0b6225a7b",
        "title": "经旬",
        "author": "释文珦",
        "content": "经旬坐春雨，畏湿不下席。\n晓看篱角萱，怒长忽过尺。",
        "dynasty": "宋",
        "collection_info": null
    },
    {
        "uuid": "dd3a75031ae5aa7046485a922d2f59a1",
        "title": "农谣",
        "author": "释文珦",
        "content": "斗种播良田，可收三十石。\n天予人夺之，耕夫每无食。",
        "dynasty": "宋",
        "collection_info": null
    },
    {
        "uuid": "04e475aa65eded0dd08e848b1be2f379",
        "title": "赠道士褚雪巘",
        "author": "释文珦",
        "content": "身不离珠庭，新笺道德经。\n时来琪树下，閒看鹤梳翎。",
        "dynasty": "宋",
        "collection_info": null
    },
    {
        "uuid": "8a7b71620cf8f44da144246a5e05ee98",
        "title": "晚泊",
        "author": "释文珦",
        "content": "烟生浦欲无，日暮潮初落。\n客帆何处来，又近垂杨泊。",
        "dynasty": "宋",
        "collection_info": null
    },
    {
        "uuid": "15eb331e5b97c653a4b02e4de0813ce3",
        "title": "梅花",
        "author": "释文珦",
        "content": "梅花如隠人，不与羣芳竞。\n别坞春风多，寒流照清影。",
        "dynasty": "宋",
        "collection_info": null
    },
    {
        "uuid": "fae23e25b8e196986e2b4d601f82a7ac",
        "title": "山中月夜",
        "author": "释文珦",
        "content": "秋月满疎林，林影自零乱。\n白猿啼一声，山空夜将半。",
        "dynasty": "宋",
        "collection_info": null
    },
    {
        "uuid": "1941118aeb0f3abcfc269ce62577530c",
        "title": "晓行",
        "author": "释文珦",
        "content": "寒鸡误客行，踯躅犯霜露。\n冰冻不生潮，娥江夜难渡。",
        "dynasty": "宋",
        "collection_info": null
    },
    {
        "uuid": "b8302aa4e3ec506446a3a80c7266e702",
        "title": "晚  其一",
        "author": "释文珦",
        "content": "暝色生前浦，日沉西岭树。\n隠约有孤僧，远入深云去。",
        "dynasty": "宋",
        "collection_info": null
    },
    {
        "uuid": "63a1a554c97101873a5226850580a4ed",
        "title": "晚  其二",
        "author": "释文珦",
        "content": "残阳下西岑，暝色起平坂。\n林下一僧归，钟声烟际远。",
        "dynasty": "宋",
        "collection_info": null
    },
    {
        "uuid": "ebac1513f45a131f816d14e04ae52611",
        "title": "渔艇  其一",
        "author": "释文珦",
        "content": "炊菰青芦丛，钓鱼白苹洲。\n扁舟不用楫，荡漾随春流。",
        "dynasty": "宋",
        "collection_info": null
    },
    {
        "uuid": "47317ca2064bb2dd93743ad709c3de5d",
        "title": "渔艇  其二",
        "author": "释文珦",
        "content": "斜枕绿蓑衣，醉眠呼不醒。\n午夜天无云，月满孤篷顶。",
        "dynasty": "宋",
        "collection_info": null
    },
    {
        "uuid": "ea06fad078a5281dd62d27e59aaaf9af",
        "title": "客枕  其一",
        "author": "释文珦",
        "content": "客枕正无憀，寒鷄鸣夜半。\n开门望天末，月沉星烂烂。",
        "dynasty": "宋",
        "collection_info": null
    },
    {
        "uuid": "42fdc8b27cc26720217fef46c2ccb777",
        "title": "客枕  其二",
        "author": "释文珦",
        "content": "客枕难成梦，秋宵转觉长。\n莎鷄鸣不住，阶下月如霜。",
        "dynasty": "宋",
        "collection_info": null
    },
    {
        "uuid": "6eb1e6abb35fe21feb4351c476cd3bf8",
        "title": "逆旅",
        "author": "释文珦",
        "content": "逆旅夜冥冥，寒灯结烬青。\n一声霜鴈过，倦客梦初醒。",
        "dynasty": "宋",
        "collection_info": null
    },
    {
        "uuid": "8f803ca138779c52612e7d180238cd69",
        "title": "秋感",
        "author": "释文珦",
        "content": "霜露变羣物，游子难为情。\n吾亲隔重泉，奈此风叶声。",
        "dynasty": "宋",
        "collection_info": null
    },
    {
        "uuid": "560942c088175a36bca284c5447522da",
        "title": "久客",
        "author": "释文珦",
        "content": "客裏又深秋，凄凉怕举头。\n西风吹败叶，叶叶是归愁。",
        "dynasty": "宋",
        "collection_info": null
    },
    {
        "uuid": "e883d2e893c827c74c866300f1581e07",
        "title": "客中",
        "author": "释文珦",
        "content": "客中春又半，旧隠欲归难。\n唯恐伤怀抱，花开不欲看。",
        "dynasty": "宋",
        "collection_info": null
    },
    {
        "uuid": "048292aa3790152633af9ed38050e863",
        "title": "东冈晓雪",
        "author": "释文珦",
        "content": "萧萧夜来雪，失却登山径。\n晓望东冈头，寒花满松顶。",
        "dynasty": "宋",
        "collection_info": null
    },
    {
        "uuid": "9f7e7c379c0f5802de61edb9328e0f3f",
        "title": "送僧归浙东",
        "author": "释文珦",
        "content": "旧隠青山下，归程白露前。\n他时此相忆，懊恼浙江船。",
        "dynasty": "宋",
        "collection_info": null
    },
    {
        "uuid": "24a6c787edd6f375c70ae4c69ba286b4",
        "title": "竹堂秋雨",
        "author": "释文珦",
        "content": "秋雨滴寒竹，主人魂梦清。\n客来听未惯，认作打篷声。",
        "dynasty": "宋",
        "collection_info": null
    },
    {
        "uuid": "9bdffb025bbd01f526ee6b16224af924",
        "title": "西明落照",
        "author": "释文珦",
        "content": "幽居面西岭，窗几有真趣。\n睡觉无人声，残阳在高树。",
        "dynasty": "宋",
        "collection_info": null
    },
    {
        "uuid": "cd235bc65d160233dadc5b59a0a57117",
        "title": "题画  其一",
        "author": "释文珦",
        "content": "鸥鹭雪衣明，忘机更閒暇。\n青青芳草间，袅袅垂杨下。",
        "dynasty": "宋",
        "collection_info": null
    },
    {
        "uuid": "2ec1eb90d18831d69a7aaff41f319a6d",
        "title": "题画  其二",
        "author": "释文珦",
        "content": "蒲长荷已折，秋水碧相涵。\n日照沙洲暖，鸳鸯睡正酣。",
        "dynasty": "宋",
        "collection_info": null
    },
    {
        "uuid": "bb6056f678c5f0456af0ce3cb78186e3",
        "title": "题画  其三",
        "author": "释文珦",
        "content": "浅水与平沙，烟光尽相接。\n鸟立折茄茎，蟹上枯荷叶。",
        "dynasty": "宋",
        "collection_info": null
    },
    {
        "uuid": "08582c32f09a5a19319be621148dad5f",
        "title": "题画  其四",
        "author": "释文珦",
        "content": "翠羽立蒹葭，巨蟹行沮洳。\n狂僧淡墨间，无限沧洲趣。",
        "dynasty": "宋",
        "collection_info": null
    },
    {
        "uuid": "3e511bfe72371a4f222395df1e4a3dc1",
        "title": "墨菊",
        "author": "释文珦",
        "content": "渊明爱佳色，灵均餐落英。\n墨衣林下去，标致更凄清。",
        "dynasty": "宋",
        "collection_info": null
    },
    {
        "uuid": "e70b8592473b6939f80edff4baf96c2b",
        "title": "蒲萄画",
        "author": "释文珦",
        "content": "弱蔓引修藤，垂旒泫水晶。\n忆曾江路见，风露熟秋棚。",
        "dynasty": "宋",
        "collection_info": null
    },
    {
        "uuid": "f15262d2a63f726ecd9abe313f60174a",
        "title": "墨萱",
        "author": "释文珦",
        "content": "丹粉转成缁，风姿尚潇洒。\n对此可忘忧，依依北堂下。",
        "dynasty": "宋",
        "collection_info": null
    },
    {
        "uuid": "eeb553643156c19addd3e8e4942895e1",
        "title": "书友人墨萱后卷",
        "author": "释文珦",
        "content": "澹然自忘忧，独立熏风裏。\n红药非其伦，缁衣古君子。",
        "dynasty": "宋",
        "collection_info": null
    },
    {
        "uuid": "1d30dea524d05ae9aa42f6a68bfa424f",
        "title": "月蚀",
        "author": "释文珦",
        "content": "酷哉虾蟆精，食月食之既。\n天地皆幽昏，使我增永忾。",
        "dynasty": "宋",
        "collection_info": null
    },
    {
        "uuid": "7f4a7fa341b6c2822e1864cb3ed25595",
        "title": "墨水仙",
        "author": "释文珦",
        "content": "二妃泣苍梧，泪多衣袂黑。\n犹似不忘君，垂头情脉脉。",
        "dynasty": "宋",
        "collection_info": null
    },
    {
        "uuid": "c8c0e5293eb2d93a3a9973663456c22f",
        "title": "旅吟  其一",
        "author": "释文珦",
        "content": "故居抛水石，客路厌风霜。\n衰鬓从教短，余生不愿长。",
        "dynasty": "宋",
        "collection_info": null
    },
    {
        "uuid": "d8d0fcb14bd5edbc2334c34c832a2323",
        "title": "旅吟  其二",
        "author": "释文珦",
        "content": "逆旅新寒入，荒林败叶飞。\n乡心空自动，衰病不能归。",
        "dynasty": "宋",
        "collection_info": null
    },
    {
        "uuid": "b7fbebcfeffa86cd5801f27e73e1659c",
        "title": "题竹轩",
        "author": "释文珦",
        "content": "窗前有修竹，道人心自足。\n清风入诗肠，何用五鼎肉。",
        "dynasty": "宋",
        "collection_info": null
    },
    {
        "uuid": "a416cefe50a5595b7e8fb49c3d02bf2d",
        "title": "种菊",
        "author": "释文珦",
        "content": "种菊东篱下，悠然寄隠情。\n不辞频抱瓮，他日要餐英。",
        "dynasty": "宋",
        "collection_info": null
    },
    {
        "uuid": "b761cb1643d1669224e11b82e24b11df",
        "title": "厌雨",
        "author": "释文珦",
        "content": "连宵雨如泻，老耳聩不闻。\n晓涧已流衍，山川犹出云。",
        "dynasty": "宋",
        "collection_info": null
    },
    {
        "uuid": "23f2e44cdad4f7778abc7c2f48760c4a",
        "title": "观心",
        "author": "释文珦",
        "content": "坐石夜观心，心明亡众覆。\n一沼水涵秋，千山月如昼。",
        "dynasty": "宋",
        "collection_info": null
    },
    {
        "uuid": "9afe8204dff26e5e5f7a3d88697d1071",
        "title": "即事",
        "author": "释文珦",
        "content": "偶被鸟声惊破梦，无心行到黄龙洞。\n道人已击晚香钟，犹有残阳在高栋。",
        "dynasty": "宋",
        "collection_info": null
    },
    {
        "uuid": "b4cd136b085847a8284afd9c6c8236ad",
        "title": "晚归",
        "author": "释文珦",
        "content": "乔林瑟瑟起阴风，夜色归山不辨重。\n唯有隠庐偏易认，石楼灯火最深峰。",
        "dynasty": "宋",
        "collection_info": null
    },
    {
        "uuid": "efe808c154759947aec439718375782b",
        "title": "夜禅",
        "author": "释文珦",
        "content": "岩房静坐夜方中，无相无缘智境融。\n未始将心空万法，曾知万法本来空。",
        "dynasty": "宋",
        "collection_info": null
    },
    {
        "uuid": "fc2c2c17c3625c36a2ae6461b91eaabf",
        "title": "江边送人之衡阳",
        "author": "释文珦",
        "content": "二月江头送客船，丝丝杨柳散晴烟。\n生来未识衡阳路，安得相思有梦传。",
        "dynasty": "宋",
        "collection_info": null
    },
    {
        "uuid": "e5f14eb6147163a03d48e71200ba87c7",
        "title": "即景",
        "author": "释文珦",
        "content": "青山陇麦与人齐，莓子花开谢豹啼。\n牛背牧儿心最乐，缓吹桐角过前溪。",
        "dynasty": "宋",
        "collection_info": null
    },
    {
        "uuid": "101dab8bd8abad2fed8774bea70ab906",
        "title": "怀友",
        "author": "释文珦",
        "content": "客路东西又晚秋，相思空上水边楼。\n嫌他新鴈无情煞，不带书来只带愁。",
        "dynasty": "宋",
        "collection_info": null
    },
    {
        "uuid": "64d5f36650f7ad1bb10256dc4519c5bc",
        "title": "舟行  其一",
        "author": "释文珦",
        "content": "小艇悠扬只信风，岸边霜叶似花红。\n不同雪夜寻安道，侬自看山到剡中。",
        "dynasty": "宋",
        "collection_info": null
    },
    {
        "uuid": "703e3e1b46c4b194d8367551425fb21d",
        "title": "舟行  其二",
        "author": "释文珦",
        "content": "艇子归来月未升，汀洲宛转夕烟凝。\n荧荧一点垂杨下，知是渔人结网灯。",
        "dynasty": "宋",
        "collection_info": null
    },
    {
        "uuid": "c8c3baafbe2623d4e7d08d1f1d4f504b",
        "title": "清明",
        "author": "释文珦",
        "content": "客路驱驰足自怜，壮怀消歇在花先。\n暖床寂寞听风雨，孤负清明又一年。",
        "dynasty": "宋",
        "collection_info": null
    },
    {
        "uuid": "efca36054f50a945036af2743398c03d",
        "title": "春感",
        "author": "释文珦",
        "content": "一年春色已摧残，水满陂塘草树寒。\n转觉归愁消不得，杜鹃声裏泪阑干。",
        "dynasty": "宋",
        "collection_info": null
    },
    {
        "uuid": "f6e2ff621058ffe243db38225bce512b",
        "title": "为鄞僧题四明窗",
        "author": "释文珦",
        "content": "郡名元自山名得，石似疎櫺四面同。\n每恨世人游不到，羡君身在此山中。",
        "dynasty": "宋",
        "collection_info": null
    },
    {
        "uuid": "1412be33173389706adda7a39ec7a623",
        "title": "赤城病起",
        "author": "释文珦",
        "content": "客裏厌厌病过秋，重阳失作雁山游。\n起来忽见丹枫树，又是思归一种愁。",
        "dynasty": "宋",
        "collection_info": null
    },
    {
        "uuid": "62cf7fa2e0b6153a1eb5ebfbb424bca9",
        "title": "采药径",
        "author": "释文珦",
        "content": "采药归来迹已陈，真风千古蜕凡尘。\n细看旧径青青草，犹是仙人醉裏春。",
        "dynasty": "宋",
        "collection_info": null
    },
    {
        "uuid": "1e7e8d62bbc882a591bc27793a5f2e91",
        "title": "鴈山灵峰寺",
        "author": "释文珦",
        "content": "谢公岭下灵峰寺，诺讵罗曾向此居。\n入洞不知归寺路，乱峰相倚上空虚。",
        "dynasty": "宋",
        "collection_info": null
    },
    {
        "uuid": "8ed557f3fcdd37b37802692139e5613d",
        "title": "游衢州乌石山观僧房画山水",
        "author": "释文珦",
        "content": "苔径高低草树寒，云从随处有飞湍。\n山中老宿居来熟，却画他山水石看。",
        "dynasty": "宋",
        "collection_info": null
    },
    {
        "uuid": "e1ba47e283dec3fea7993648440b4482",
        "title": "梦觉",
        "author": "释文珦",
        "content": "岞崿东边旧草堂，久抛日日费思量。\n梦中分晓曾归去，觉后身仍在异乡。",
        "dynasty": "宋",
        "collection_info": null
    },
    {
        "uuid": "21ffe83b5cd1d394a352691a725d9f80",
        "title": "秋日过子陵钓台",
        "author": "释文珦",
        "content": "不将华衮换羊裘，冷对青山到白头。\n说与往来名利客，经过台下莫维舟。",
        "dynasty": "宋",
        "collection_info": null
    },
    {
        "uuid": "4a191692b719b9d4b1501c314ffb76b6",
        "title": "萧阜水仙花",
        "author": "释文珦",
        "content": "江妃楚楚大江湄，玉冷金寒醉不归。\n待得天风吹梦醒，露香清透绿云衣。",
        "dynasty": "宋",
        "collection_info": null
    },
    {
        "uuid": "967486ef5195a6926f7b8e983e21b174",
        "title": "送兄",
        "author": "释文珦",
        "content": "龙井山中枫叶愁，古塘桥外送行舟。\n明朝相忆在何处，孤鴈叫霜人白头。",
        "dynasty": "宋",
        "collection_info": null
    },
    {
        "uuid": "a8ef92b5999fb9ab209bd8adf849f344",
        "title": "征妇词",
        "author": "释文珦",
        "content": "第一伤心是别离，别来三度寄征衣。\n更嫌春梦无凭准，梦裏言归又不归。",
        "dynasty": "宋",
        "collection_info": null
    },
    {
        "uuid": "3b0f24285ac09f8c99de9ee6a7d456ff",
        "title": "夜泊",
        "author": "释文珦",
        "content": "蹔向江边泊夜舟，忽闻吹笛水边楼。\n笛声可解生愁思，自是离人有许愁。",
        "dynasty": "宋",
        "collection_info": null
    },
    {
        "uuid": "8b00c8aad5770b152763dfa3afa11777",
        "title": "送人  其一",
        "author": "释文珦",
        "content": "澹澹烟波南浦春，临流挥手易沾巾。\n啼鹃不解留归客，岸柳偏能送去人。",
        "dynasty": "宋",
        "collection_info": null
    },
    {
        "uuid": "1d645eae2a5fb123276d563ef7a55460",
        "title": "送人  其二",
        "author": "释文珦",
        "content": "暂时相见还相别，别恨多于未见时。\n明日新安江上去，春风波浪不相知。",
        "dynasty": "宋",
        "collection_info": null
    },
    {
        "uuid": "2192d46b9c27c238576404d093f62012",
        "title": "锦屏山图",
        "author": "释文珦",
        "content": "锦屏山势舞双鸾，影入嘉陵江水寒。\n人在东南归未得，时时独展画图看。",
        "dynasty": "宋",
        "collection_info": null
    },
    {
        "uuid": "39e3201fd381907f609e8eee1e3f8de1",
        "title": "孤鴈",
        "author": "释文珦",
        "content": "万里孤飞羽翼残，一声时復叫云寒。\n江湖羣侣今难得，随处烟波且自安。",
        "dynasty": "宋",
        "collection_info": null
    },
    {
        "uuid": "25ab6763ca13522b2b87c2af77c3b391",
        "title": "梦回",
        "author": "释文珦",
        "content": "梦回四壁无人语，高树萧萧似有风。\n独起绕池行数匝，万山擎雪月明中。",
        "dynasty": "宋",
        "collection_info": null
    },
    {
        "uuid": "4a9bdd00afd37358dab6448575a3973a",
        "title": "思远人四方四首  其一",
        "author": "释文珦",
        "content": "娟娟秋月照空床，行人东征未还乡。\n思如辘轳不断绝，千转万转萦愁肠。",
        "dynasty": "宋",
        "collection_info": null
    },
    {
        "uuid": "71d567506ccf838f7e292aa7a55731c9",
        "title": "思远人四方四首  其二",
        "author": "释文珦",
        "content": "念郎南行在桂林，蛮风瘴雨众毒侵。\n室家团栾第一乐，愿郎早归无久淫。",
        "dynasty": "宋",
        "collection_info": null
    },
    {
        "uuid": "469442987bbf02431c433bbddefc3165",
        "title": "思远人四方四首  其三",
        "author": "释文珦",
        "content": "草间小虫鸣素秋，唤起妾身离别愁。\n愁多宛转结成梦，梦远直过西凉州。",
        "dynasty": "宋",
        "collection_info": null
    },
    {
        "uuid": "ac99f360f1364e3e1a37946cb7cddb26",
        "title": "思远人四方四首  其四",
        "author": "释文珦",
        "content": "幽燕地冷无春晖，此时道归郎不归。\n今朝朔风欺远客，又还无处寄寒衣。",
        "dynasty": "宋",
        "collection_info": null
    },
    {
        "uuid": "8261b099725e1dc273eeae36eb82369d",
        "title": "东西二眺",
        "author": "释文珦",
        "content": "千古江山归雅量，犹今二眺有遗踪。\n要知当日经纶志，问取丹崖几树松。",
        "dynasty": "宋",
        "collection_info": null
    },
    {
        "uuid": "1fba9862f984a92557be1175b01824cd",
        "title": "嘲蝶",
        "author": "释文珦",
        "content": "耳声眼色总非真，物我同为一窖尘。\n蝴蝶不知身是梦，花间栩栩过青春。",
        "dynasty": "宋",
        "collection_info": null
    },
    {
        "uuid": "e79942c30916ed00788ea72ce9bb7ee7",
        "title": "独客",
        "author": "释文珦",
        "content": "啧啧阴虫鸣不已，独客无悰夜中起。\n迢遥星汉正西流，千峰浸月清如水。",
        "dynasty": "宋",
        "collection_info": null
    },
    {
        "uuid": "a7f4c38507858e600a2ce446c2a1978d",
        "title": "赠日者云谷俞喜  其一",
        "author": "释文珦",
        "content": "十载唯耕谷口云，倚鉏时復看天文。\n世间贵贱君皆识，却恐无人解识君。",
        "dynasty": "宋",
        "collection_info": null
    },
    {
        "uuid": "5ede94fd186e81c04a17a38ddbca6842",
        "title": "赠日者云谷俞喜  其二",
        "author": "释文珦",
        "content": "客身犹卧玲珑石，乡梦长悬岞崿山。\n詹尹自应知我意，为言何日定当还。",
        "dynasty": "宋",
        "collection_info": null
    },
    {
        "uuid": "c0982d9dba57cdd7eb320faa7b9e2ad6",
        "title": "春日野外",
        "author": "释文珦",
        "content": "春波荡瀁满方塘，春草无名各自长。\n沙际渔翁偏自在，醉抛蓑笠卧斜阳。",
        "dynasty": "宋",
        "collection_info": null
    },
    {
        "uuid": "3bc8bd9db5a47316f7cb7262c95a51e1",
        "title": "欹枕",
        "author": "释文珦",
        "content": "彻底清闲住草堂，更无一事可商量。\n时时欹枕寒窗下，静看西山白鹭行。",
        "dynasty": "宋",
        "collection_info": null
    },
    {
        "uuid": "5511e129f2105439c767f317a930bd69",
        "title": "伤感",
        "author": "释文珦",
        "content": "百万长驱入战尘，几人能保去时身。\n古来战将知多少，尽作青青塞草春。",
        "dynasty": "宋",
        "collection_info": null
    },
    {
        "uuid": "795be2a6897386f276660ef9e9c1ee31",
        "title": "樵隠",
        "author": "释文珦",
        "content": "归隠青山岁月多，定知无意出烟萝。\n樵风自是仙家事，更莫看棋烂斧柯。",
        "dynasty": "宋",
        "collection_info": null
    },
    {
        "uuid": "6531ac1b689a4050d332d9f68f650e77",
        "title": "怀故乡",
        "author": "释文珦",
        "content": "家住潜溪云万里，别来四十九春风。\n无田种秫不归去，梦落山光水色中。",
        "dynasty": "宋",
        "collection_info": null
    },
    {
        "uuid": "d7844ee1818c5888284610297b3c2d1d",
        "title": "闻鴈  其一",
        "author": "释文珦",
        "content": "山寒经月断人行，孤鴈噰噰忽一声。\n身在异乡兄弟尽，老夫那得易为情。",
        "dynasty": "宋",
        "collection_info": null
    },
    {
        "uuid": "5937741e5359a6a714894132b386c85b",
        "title": "闻鴈  其二",
        "author": "释文珦",
        "content": "重云散尽天如镜，寒鴈哭霜冬夜永。\n欲写相思寄远人，翩翩过尽无留影。",
        "dynasty": "宋",
        "collection_info": null
    },
    {
        "uuid": "59f30abc624679ea6c073f7868a5f1a6",
        "title": "垂老",
        "author": "释文珦",
        "content": "垂老飘零两鬓华，重阳又復对黄花。\n明年决定谋归去，免使禽猿有怨嗟。",
        "dynasty": "宋",
        "collection_info": null
    },
    {
        "uuid": "f986a1692761d88e155d12f9550f07b9",
        "title": "雪晴",
        "author": "释文珦",
        "content": "日照松头冻雪崩，又闻烘拆小池冰。\n起看门外羣峰色，绝顶纔分翠一棱。",
        "dynasty": "宋",
        "collection_info": null
    },
    {
        "uuid": "e7ab4ad5aa0ab33d1f1e42446e23a3cf",
        "title": "晓钟",
        "author": "释文珦",
        "content": "梦觉风吹雨脚断，庵西斜月透疎松。\n披衣起坐不成寐，细听四山鸣晓钟。",
        "dynasty": "宋",
        "collection_info": null
    },
    {
        "uuid": "c512a2ef47d50854eb55e1e28e271c92",
        "title": "香林洞口观猿",
        "author": "释文珦",
        "content": "贵游抛果引羣狙，大小玄黄赶掷殊。\n别有白猿归洞裏，一生不受俗人呼。",
        "dynasty": "宋",
        "collection_info": null
    },
    {
        "uuid": "39be0b1a95d412991b828f1912c3d2b9",
        "title": "村行与田翁语",
        "author": "释文珦",
        "content": "门对荒陂柳半遮，老翁留客坐枯槎。\n自言雨足好苗色，犹恐风多损稻花。",
        "dynasty": "宋",
        "collection_info": null
    },
    {
        "uuid": "99d0617a170c4e896d85097953303cae",
        "title": "赠仙翁",
        "author": "释文珦",
        "content": "九曲溪连万树松，树边云屋住仙翁。\n不曾说着人间事，日暮唯先闭鹤笼。",
        "dynasty": "宋",
        "collection_info": null
    },
    {
        "uuid": "f6805de99a5abe066d65d4b215725a59",
        "title": "西风  其一",
        "author": "释文珦",
        "content": "西风似识野夫心，吹叶填门日渐深。\n童子切须休扫着，要他朝夕助秋吟。",
        "dynasty": "宋",
        "collection_info": null
    },
    {
        "uuid": "f4e60926c50ca59c48a1be9bf42d0d4e",
        "title": "西风  其二",
        "author": "释文珦",
        "content": "西风飋飋起松林，捲尽长空万里阴。\n明月在天天似水，似余一片坐禅心。",
        "dynasty": "宋",
        "collection_info": null
    },
    {
        "uuid": "e80ee7317c13b512a33e904dcd62585c",
        "title": "边思  其一",
        "author": "释文珦",
        "content": "十年辛苦戍边城，朔漠漫漫万里平。\n厌听胡儿吹晓角，声声都是断肠声。",
        "dynasty": "宋",
        "collection_info": null
    },
    {
        "uuid": "7e7ae0a9547dcad2ed49b2a6372417e3",
        "title": "边思  其二",
        "author": "释文珦",
        "content": "胡鴈南翔已尽回，闺中不见寄书来。\n穷荒二月无青草，长对东风赋七哀。",
        "dynasty": "宋",
        "collection_info": null
    },
    {
        "uuid": "82131ec3b974903f2c96664b487a5d3a",
        "title": "爱秋",
        "author": "释文珦",
        "content": "宋玉悲秋我爱秋，清秋行乐胜春游。\n林疎尽见山中石，更有寒泉带石流。",
        "dynasty": "宋",
        "collection_info": null
    },
    {
        "uuid": "0f3e7859901cf112d772b22ce3f2dd26",
        "title": "夜深",
        "author": "释文珦",
        "content": "四山古木变精灵，闻得相呼来听经。\n夜深经罢各分散，灯火满林如乱星。",
        "dynasty": "宋",
        "collection_info": null
    },
    {
        "uuid": "6777b8590373b56e8892a500ba61972f",
        "title": "昨夜",
        "author": "释文珦",
        "content": "昨夜三更风作恶，堕林橡栗如飞雹。\n山童清晓问禅翁，翁在定中都不觉。",
        "dynasty": "宋",
        "collection_info": null
    },
    {
        "uuid": "2bf2e4330fd0ea7197ef655d5770cefd",
        "title": "重逢故人",
        "author": "释文珦",
        "content": "不见生公四十秋，中间多少别离愁。\n重逢宁用伤头白，难得相看尽白头。",
        "dynasty": "宋",
        "collection_info": null
    },
    {
        "uuid": "611f0beb9255589597ce8e29e81fa48c",
        "title": "竺山中夜",
        "author": "释文珦",
        "content": "天汉无云星宿稀，夜凉清露湿山衣。\n月明照我孤禅影，亦照松头野鹤飞。",
        "dynasty": "宋",
        "collection_info": null
    },
    {
        "uuid": "4f7ac788aff8a1c0525c4373d94146ae",
        "title": "书怀",
        "author": "释文珦",
        "content": "寝时忘梦觉忘形，惟觉无心最可凭。\n祇作秋空云一片，任教乘化自消凝。",
        "dynasty": "宋",
        "collection_info": null
    },
    {
        "uuid": "5d60b838d5df6938d6ab5b512d24d3c8",
        "title": "云泉吟",
        "author": "释文珦",
        "content": "此心长是爱云泉，平澹相亲六十年。\n纵使流归沧海去，清声祇在屋头边。",
        "dynasty": "宋",
        "collection_info": null
    },
    {
        "uuid": "e2eadbbbc99ca073132531777f6e23c1",
        "title": "落花",
        "author": "释文珦",
        "content": "昨日名园锦万丛，一宵风雨树头空。\n浮华往往皆如此，谁解看花似梦中。",
        "dynasty": "宋",
        "collection_info": null
    },
    {
        "uuid": "98aeb40ff78000c87b136a268b888ab9",
        "title": "岁晚自沙溪买舟归社桥酬李秋崖送别韵",
        "author": "释文珦",
        "content": "岁暮溪头欲雪天，思归频问社桥船。\n心知篱落梅花树，已有寒香似去年。",
        "dynasty": "宋",
        "collection_info": null
    },
    {
        "uuid": "81800218ec850a21bd49bce491f93830",
        "title": "听说南中蟒事",
        "author": "释文珦",
        "content": "蟒身漆黑蟒首红，蟒来动地起狂风。\n惭媿蜑巫能制蟒，床头开柙放蜈蚣。",
        "dynasty": "宋",
        "collection_info": null
    },
    {
        "uuid": "96f40638347197bda2c02443d29d142c",
        "title": "丈亭别癯翁",
        "author": "释文珦",
        "content": "几年惆怅限江东，暂喜沙头一笑同。\n依旧扁舟相背发，可堪回首月明中。",
        "dynasty": "宋",
        "collection_info": null
    },
    {
        "uuid": "12859a6aaa91a4433c166b15f70f767c",
        "title": "别友  其一",
        "author": "释文珦",
        "content": "十年踪迹与君同，今日魂销执手中。\n自是交深难话别，不关秋雨又秋风。",
        "dynasty": "宋",
        "collection_info": null
    },
    {
        "uuid": "ffcc0ea0d0e2a13526e3b33097a1fffd",
        "title": "别友  其二",
        "author": "释文珦",
        "content": "故人别我江东去，不堪回首城边路。\n明日思君不见君，惟有春云满江树。",
        "dynasty": "宋",
        "collection_info": null
    },
    {
        "uuid": "b396d7b2b6b8292867c394e4d17ffba8",
        "title": "古墓",
        "author": "释文珦",
        "content": "不知何代公侯墓，酹坛欹倾牧儿聚。\n凄凉翁仲满身苔，独对寒松泣秋雨。",
        "dynasty": "宋",
        "collection_info": null
    },
    {
        "uuid": "5b2993d5ffe642883bd0546c1336d6df",
        "title": "深居",
        "author": "释文珦",
        "content": "千岩万壑幽深地，一钵三衣自在身。\n断定不行朝市路，无因犹识利名人。",
        "dynasty": "宋",
        "collection_info": null
    },
    {
        "uuid": "aa691ed5f982e87dc1cf96ee5eb1de32",
        "title": "山园三月桃未花",
        "author": "释文珦",
        "content": "春风不入窭人家，三月园桃未着花。\n老子放痴都不问，山厨日日饭胡麻。",
        "dynasty": "宋",
        "collection_info": null
    },
    {
        "uuid": "3525d79b19766346492a8f7af6c801b9",
        "title": "山桃",
        "author": "释文珦",
        "content": "山桃初熟山人摘，中有甜子如药黑。\n夜寒月落霜在枝，擘破猕猴不敢食。",
        "dynasty": "宋",
        "collection_info": null
    },
    {
        "uuid": "accd56533f151a1eb2f8eced2d4e02ea",
        "title": "陌头",
        "author": "释文珦",
        "content": "陌头游子矜年少，争把夭桃比貌红。\n老眼看来浑似梦，开时便与落时同。",
        "dynasty": "宋",
        "collection_info": null
    },
    {
        "uuid": "e6261316a36c6aabc35a3b3854117440",
        "title": "法宝琏师求竹轩",
        "author": "释文珦",
        "content": "南轩竹色映溪光，不减吾州五月凉。\n犹恨秋来鸥鹭少，须君更为筑横塘。",
        "dynasty": "宋",
        "collection_info": null
    },
    {
        "uuid": "322216c85192ac350f165f89459e90a4",
        "title": "老怀",
        "author": "释文珦",
        "content": "终向江湖老此身，了无机事却难驯。\n沙鸥信是同盟者，白首相看意最真。",
        "dynasty": "宋",
        "collection_info": null
    },
    {
        "uuid": "dbb375617780fc9d15d47e020da5086c",
        "title": "听雪",
        "author": "释文珦",
        "content": "密片打窗窗自白，老翁寒坐正清吟。\n忽闻压折墙头竹，却想山中积处深。",
        "dynasty": "宋",
        "collection_info": null
    },
    {
        "uuid": "25d53b22edbfded6dcf8ef05d9a0b40c",
        "title": "几夜",
        "author": "释文珦",
        "content": "几夜自听松雪响，西峰道者不曾来。\n今朝拟得寻幽话，溪路清寒却又迴。",
        "dynasty": "宋",
        "collection_info": null
    },
    {
        "uuid": "f80adf78cf86b63643f53377e0fb3e8d",
        "title": "晚春",
        "author": "释文珦",
        "content": "游人只道花时好，老子心偏爱晚春。\n万紫千红都谢了，绿阴时见采桑人。",
        "dynasty": "宋",
        "collection_info": null
    },
    {
        "uuid": "818bdf8ca02ffe6f5837008c06ee9d08",
        "title": "湖亭",
        "author": "释文珦",
        "content": "一堤杨柳青丝輭，百顷芙蕖锦障开。\n中有閒人心似水，坐看沙鸟镜中来。",
        "dynasty": "宋",
        "collection_info": null
    },
    {
        "uuid": "5b6c308538098c5e913e87a484043d41",
        "title": "春晚",
        "author": "释文珦",
        "content": "黄鸟声中春意深，百花如梦已消沉。\n午窗睡觉心无事，行过溪南看绿阴。",
        "dynasty": "宋",
        "collection_info": null
    },
    {
        "uuid": "201aeb1b4c51b69bf055ef118855eb28",
        "title": "客舍春日久雨",
        "author": "释文珦",
        "content": "自入春来日日阴，客愁春恨两难禁。\n不知门外东风信，看见池塘春水深。",
        "dynasty": "宋",
        "collection_info": null
    },
    {
        "uuid": "82b25ed76f9269c66382f4f2dbb55783",
        "title": "柳花",
        "author": "释文珦",
        "content": "岸柳飞花老却春，风前何事巧随人。\n都缘漂荡无归处，全似天涯倦客身。",
        "dynasty": "宋",
        "collection_info": null
    },
    {
        "uuid": "6eb6641e990e33af9821ed7d4acbcc09",
        "title": "送禅上人归日本",
        "author": "释文珦",
        "content": "今日送君归日东，便成永别恨难穷。\n海邦万里波涛隔，不似青山有路通。",
        "dynasty": "宋",
        "collection_info": null
    },
    {
        "uuid": "24c26da2395764709c91abd8ca2ee657",
        "title": "送僧归隠",
        "author": "释文珦",
        "content": "道林身世一何閒，去似孤云不可攀。\n若果怕人知隠迹，买山休买有名山。",
        "dynasty": "宋",
        "collection_info": null
    },
    {
        "uuid": "21de366bbecece2bb7b671f5b3d0d19f",
        "title": "送僧还山",
        "author": "释文珦",
        "content": "閒云一片又飞还，松桂萧森满旧山。\n后夜有谁相伴住，自听泉落翠微间。",
        "dynasty": "宋",
        "collection_info": null
    },
    {
        "uuid": "d21bb7249ee7a36cde8c9c832d89c416",
        "title": "送僧归静林精舍",
        "author": "释文珦",
        "content": "天竺山中秋讲散，露蛩烟鴈动乡情。\n五株松下梁朝寺，归听罗浮古磬声。",
        "dynasty": "宋",
        "collection_info": null
    },
    {
        "uuid": "6c8f09b0499a57a0a3d473d72880b921",
        "title": "病起  其一",
        "author": "释文珦",
        "content": "病起山房四壁空，一年春尽雨声中。\n无人知道情怀恶，独倚溪桥看落红。",
        "dynasty": "宋",
        "collection_info": null
    },
    {
        "uuid": "7253e6ec09b8eb439bffd9acd7dfc415",
        "title": "病起  其二",
        "author": "释文珦",
        "content": "卧病厌厌断闻见，年头未识春风面。\n今朝强起步晴光，伤心满地残梅片。",
        "dynasty": "宋",
        "collection_info": null
    },
    {
        "uuid": "7929ffcffec99982523169fabe014605",
        "title": "杜鹃",
        "author": "释文珦",
        "content": "游魂变化事无涯，吴蜀相望万里赊。\n回首故宫归不得，声声啼血染山花。",
        "dynasty": "宋",
        "collection_info": null
    },
    {
        "uuid": "34298c15070de817761cf9c449cd920b",
        "title": "老耳聋聩乙酉岁绝不闻鹃啼",
        "author": "释文珦",
        "content": "湖海漂流岁月长，每闻杜宇辄思乡。\n如今耳与声尘绝，啼杀吾心也不伤。",
        "dynasty": "宋",
        "collection_info": null
    },
    {
        "uuid": "3c9bc50bc9bd5a4a55c93787d16accf0",
        "title": "山中隠者居",
        "author": "释文珦",
        "content": "书满茅堂药满园，路蹊深绝似桃源。\n夕阳过去樵声尽，一箇猕猴出掩门。",
        "dynasty": "宋",
        "collection_info": null
    },
    {
        "uuid": "fa115879d48db391367c5c1df7cb66b8",
        "title": "不出",
        "author": "释文珦",
        "content": "不出柴门三月彊，亦无诗句答风光。\n悠然自有深居乐，满径从教春草长。",
        "dynasty": "宋",
        "collection_info": null
    },
    {
        "uuid": "7c19346e2b48ddfd65913f2336f3d11e",
        "title": "无心",
        "author": "释文珦",
        "content": "出本无心倦即归，悠悠天地一支离。\n此真难与时人说，惟有山云乃得知。",
        "dynasty": "宋",
        "collection_info": null
    },
    {
        "uuid": "3e596f4ebd69508044fa8b65eb3f57a2",
        "title": "秋晓访菊",
        "author": "释文珦",
        "content": "醉陶为尔早辞官，醒屈曾将当夕餐。\n我爱露丛深似染，晓寻特地犯清寒。",
        "dynasty": "宋",
        "collection_info": null
    },
    {
        "uuid": "8c56abd03cde7b77836d70f2edc8db92",
        "title": "落叶",
        "author": "释文珦",
        "content": "落叶重重与砌平，流泉澹澹入池清。\n无人识我无人到，独自吟诗独自行。",
        "dynasty": "宋",
        "collection_info": null
    },
    {
        "uuid": "30bf03c5fd5a17c0f9f2b6b1f1622263",
        "title": "不留尘物",
        "author": "释文珦",
        "content": "不留尘物涴吾清，更喜官中无姓名。\n淡饭粗衣随处乐，登山临水一身轻。",
        "dynasty": "宋",
        "collection_info": null
    },
    {
        "uuid": "c7308636fcb854d0c73a05d8cd646b30",
        "title": "湖上雨中晚归",
        "author": "释文珦",
        "content": "冷澹一堤枯柳，孤高九里寒松。\n行尽北山烟雨，白云深处闻钟。",
        "dynasty": "宋",
        "collection_info": null
    },
    {
        "uuid": "61244d51e26ab7691b63f1d453b53b99",
        "title": "秋思",
        "author": "释文珦",
        "content": "听说相思情绪，难禁最是秋时。\n燕去重增别恨，鴈来不报归期。",
        "dynasty": "宋",
        "collection_info": null
    },
    {
        "uuid": "ad7f9f1a2448bac250c0bb233484dd43",
        "title": "山楼夜",
        "author": "释文珦",
        "content": "月满千重林壑，人凭一曲阑干。\n但觉衣襟征润，不知风露高寒。",
        "dynasty": "宋",
        "collection_info": null
    },
    {
        "uuid": "bffa0486d3e4886da19c6f87b6e345c4",
        "title": "扁舟夜返",
        "author": "释文珦",
        "content": "扁舟颇多幽趣，孤月正照寒沙。\n曲渚回塘深处，青灯竹屋谁家。",
        "dynasty": "宋",
        "collection_info": null
    },
    {
        "uuid": "a6ab7d723e44c380590fa3b9fb4fe4a9",
        "title": "久客",
        "author": "释文珦",
        "content": "落日回潮寂寞，西风老柳萧疎。\n久客自知津渡，故人不寄音书。",
        "dynasty": "宋",
        "collection_info": null
    },
    {
        "uuid": "681f4bed503b0f15f5d61fe3ed7b0575",
        "title": "晚秋野外",
        "author": "释文珦",
        "content": "隔岸茅茨低小，临溪草径横斜。\n杨柳已无余叶，芙蓉尚有残花。",
        "dynasty": "宋",
        "collection_info": null
    },
    {
        "uuid": "70b6020c047b24175947fce5011ffa1b",
        "title": "野外",
        "author": "释文珦",
        "content": "绝巘应藏佛屋，深源定有仙家。\n风裏传来清梵，涧中流出胡麻。",
        "dynasty": "宋",
        "collection_info": null
    },
    {
        "uuid": "b1518c9106d11d0192baef07059b8f57",
        "title": "春晓寻山家",
        "author": "释文珦",
        "content": "石涧寒流不尽，茅檐宿雨初晴。\n幽客眠云未起，四时鸟弄春声。",
        "dynasty": "宋",
        "collection_info": null
    },
    {
        "uuid": "d10722217daf8e30344844efbfd66f65",
        "title": "梦觉",
        "author": "释文珦",
        "content": "七十五声更漏，一千余里乡心。\n梦裏分明归去，觉来无处追寻。",
        "dynasty": "宋",
        "collection_info": null
    },
    {
        "uuid": "ec4f2a0fe1e92c9d5aa5678af750fcb1",
        "title": "书山水画卷",
        "author": "释文珦",
        "content": "远浦渔舟若箇，荒林草屋谁家。\n不信丹青能尔，分明鴈落平沙。",
        "dynasty": "宋",
        "collection_info": null
    },
    {
        "uuid": "0735e5bb097ac9d821f1371c8b2cf4bc",
        "title": "得性",
        "author": "释文珦",
        "content": "得性贤于得禄，归山胜似归朝。\n饮涧肺肠清浄，卧云魂梦逍遥。",
        "dynasty": "宋",
        "collection_info": null
    },
    {
        "uuid": "bcebd0af9ffa28af45cf275ff95aaff5",
        "title": "阙题  其一",
        "author": "释文珦",
        "content": "大药生自心田，神方藴乎灵府。\n不论火候抽添，万病自然良愈。",
        "dynasty": "宋",
        "collection_info": null
    },
    {
        "uuid": "7810cab2e9d2d2c67575160c7e62d568",
        "title": "阙题  其二",
        "author": "释文珦",
        "content": "众患皆因有欲，一閒全得无闻。\n心定常如止水，身安不喜行云。",
        "dynasty": "宋",
        "collection_info": null
    },
    {
        "uuid": "0970bf666c27ea1fb4c328ee1ba67612",
        "title": "阙题  其三",
        "author": "释文珦",
        "content": "饮罢唯图睡快，老来不作书痴。\n一味古人糟粕，谁能更辨醇醨。",
        "dynasty": "宋",
        "collection_info": null
    },
    {
        "uuid": "f287dc21a3cfa1b4ab16eddf73b997ea",
        "title": "阙题  其四",
        "author": "释文珦",
        "content": "吾生本不识字，人谓吾诗入微。\n篇章聊復尔耳，止观然犹庶几。",
        "dynasty": "宋",
        "collection_info": null
    },
    {
        "uuid": "0b95e9024875e70b39dfe1fcbcebb6aa",
        "title": "剡源山房",
        "author": "释文珦",
        "content": "茅屋小于船，寒宵此会偏。\n苦吟因静得，幽思与閒便。\n断壁栖云气，虚窗闭篆烟。\n帖残重补画，琴老不胜絃。\n画轴尘为古，茶鑪火自然。\n细泉胶苋腹，冻鹤堕松巅。\n石皷鸣如磬，甆缾色类铅。\n雪明灯焰减，风远漏声传。\n鼠黠窥人走，僮顽背客眠。\n骨清神欲脱，兴逸语犹颠。\n野性终应在，浮名岂足缠。\n欲从支遁隠，未有买山钱。",
        "dynasty": "宋",
        "collection_info": null
    },
    {
        "uuid": "6436fb8fbbf5d1d22cc0b9ada8cfb88c",
        "title": "和卢推官中秋遇雨",
        "author": "释文珦",
        "content": "秋中唯此夕，雨蔽月圆时。\n握管沉幽思，临轩失旧期。\n孤灯花谩落，良会信成亏。\n宋玉悲潜长，安仁鬓亦衰。\n檐声愁裏滴，星度暗中移。\n到晓休临鑑，霜髯只自欺。",
        "dynasty": "宋",
        "collection_info": null
    },
    {
        "uuid": "8987fbfd4ae68e71775ff19be36f3cc0",
        "title": "钱塘晚渡别友",
        "author": "释文珦",
        "content": "寒月照沙头，轻风引客舟。\n挂帆重旷望，举棹復夷犹。\n地势连吴越，星躔次斗牛。\n鴈烟萦别思，渔火点乡愁。\n双鬓谁怜白，单衣自怯秋。\n明朝定相忆，独上水边楼。",
        "dynasty": "宋",
        "collection_info": null
    },
    {
        "uuid": "ca8eac4d46ef2f7c32360c832cbc459b",
        "title": "同诸友寻幽登飞来峰",
        "author": "释文珦",
        "content": "湖际山何限，飞来独着名。\n玲珑疑鬼凿，崷崒自天成。\n猿去犹存洞，龙归尚有泓。\n树因含玉润，泉为炼丹清。\n桂子排空落，莲花浥露擎。\n鹫形传佛国，灵应动神京。\n翻译贤人迹，稽留隠者情。\n修藤垂万岁，孤石记三生。\n夜讲台偏古，春风桧重荣。\n宾王辞可讯，慧理塔难平。\n客至心多恋，僧居虑自轻。\n跻攀虽诘屈，临眺独高明。\n观阙雄三岛，衣冠迈百城。\n东南且行在，西北待经营。\n溟涨无涯涘，江流但注倾。\n一时归眼界，终古播诗声。",
        "dynasty": "宋",
        "collection_info": null
    },
    {
        "uuid": "eb1db1a78575344b341199ea020f607d",
        "title": "晚步",
        "author": "释文珦",
        "content": "晚策信所往，幽怀那可穷。\n孤村流水外，古木乱山中。\n雨过天容浄，风收地籁空。\n淡烟归独鸟，深涧饮长虹。\n日下青峰表，潮生沧海东。\n光吞羣象没，气混百川雄。\n㭬杙知樵子，乘舟识钓翁。\n閒身天与健，萧散復谁同。",
        "dynasty": "宋",
        "collection_info": null
    },
    {
        "uuid": "5316103ef29252b3c0ae5a0efc191627",
        "title": "冯深居挽词",
        "author": "释文珦",
        "content": "天地一深翁，匡庐气所钟。\n亲传厚斋业，优得考亭宗。\n劲节霜崖竹，高标雪峤松。\n沧溟含雅量，干莫避辞锋。\n元老皆知敬，憸夫独不容。\n畏涂尝跌足，道院蹔潜纵。\n冤白州麾晚，身亡奠斝重。\n魂应归帝所，人尽哭堂封。\n有道存方册，无名上景钟。\n死生今隔异，湖海昔过从。\n刍束无繇致，愁凝五老峰。",
        "dynasty": "宋",
        "collection_info": null
    },
    {
        "uuid": "07d381b60f3c512f91829675c96c9699",
        "title": "星诸兄挽词",
        "author": "释文珦",
        "content": "吾宗老兄弟，夫子最高明。\n问学穷根柢，公忠出性情。\n夙能全至孝，元不念修程。\n道自成均重，身由射策荣。\n把麾闻列郡，持橐贰春卿。\n得请还山早，居家旧疾平。\n正安琳馆乐，忽报玉楼成。\n死后名逾盛，生前志未行。\n他年如定谥，谥号决当清。",
        "dynasty": "宋",
        "collection_info": null
    },
    {
        "uuid": "1e3188e48a40889774d04d5bd1b619a3",
        "title": "閒居多暇追叙旧游成一百十韵",
        "author": "释文珦",
        "content": "予生驽且钝，良御谩加鞭。\n蹇步常居后，长途靡克前。\n于焉辞里塾，竟尔向林泉。\n鲁诰方擩哜，真乘又赜研。\n孳孳羞愒日，矻矻自穷年。\n灵岳言犹在，天台笔已专。\n玄珠因象得，祖印以心传。\n终觉符深妙，初非离简编。\n连环资讲贯，涵泳藉诗篇。\n断断无他技，愔愔合自然。\n从来憎繫属，其肯望陶甄。\n谬忝诸公识，常推众客先。\n岁时频问劳，旦夕竞招延。\n有意行方外，因思去日边。\n书探禹穴古，鑑入贺湖涟。\n岩壑争奇秀，泾溪互属联。\n鄞江浮汗漫，雪窦踏云烟。\n旷望方壶表，高跻太白巅。\n石桥夸圣所，华顶历星躔。\n羽洞僊踪秘，丹丘地势偏。\n搘筇踰绝峤，杭苇下中川。\n秋荡怀康乐，春池忆惠连。\n寻猿过翠壁，访鹤列青田。\n古郡名存栝，仙都顶有莲。\n江峰何嵂崒，冯岭足迍邅。\n建涉东闽剧，茶从北苑煎。\n武夷循窈窱，九曲爱回漩。\n境接三山胜，名随历代迁。\n层峦无间断，一水自蜿蜒。\n雪皷何深秀，沧溟可泝沿。\n衣冠常继踵，鱼蟹不论钱。\n正欲登衡霍，无端信杜鹃。\n游情方稍稍，归思忽翩翩。\n玄笠纔加首，青藜亦在肩。\n未穷交广际，俄返浙淮埏。\n姑蔑墟难辨，金华洞可穿。\n烂柯人已往，起石事堪笺。\n新定人民质，桐庐物象妍。\n閒询吟士室，重扣钓台舷。\n风壤连吴越，云山异陇汧。\n富春聊憇止，古霅又周旋。\n二水来天目，千峰列地𤲬。\n麦畦螽揖揖，桑野蠋蜎蜎。\n湖石偏求润，山茅竞摘鲜。\n毘陵季子邑，阳羡蜀僊佃。\n惠阜泉宜瀹，侯堂桧不蹎。\n丑梨生槜李，佳纸出由拳。\n渐听华亭鹤，将求瀚海鳣。\n阖庐当日霸，郛郭入门坚。\n许越夫差误，逃吴太伯贤。\n唯应希范蠡，不必慕成鱄。\n铁瓮州形固，金陵王气宣。\n山回石头壮，江下海门遄。\n南北兹为限，英雄孰解填。\n千龄难致诘，六代自相挻。\n极目伤京汴，悬情比涧瀍。\n未归文武业，犹慕蚁羊羶。\n今古虽兴废，山川但幅𢄙。\n地多秦汉迹，碑少晋唐镌。\n题咏诗三百，经行路四千。\n豺狼频犯轭，蛟鰐屡惊船。\n晓发蒙霜露，宵投阅望弦。\n往来唯适兴，游戏岂离禅。\n身外无余嗜，行中颇自便。\n云山期浪迹，辇寺迫充员。\n唯曰通宗说，何曾问陌阡。\n短长皆以度，轻重必于权。\n苦节贞徒尔，谗人不舍旃。\n菲萋成贝锦，海岳起埃涓。\n事变安能测，冤深岂易湔。\n采苓空自赋，啮檗竟谁怜。\n悲寝难成梦，愁餐不下咽。\n中心诚匪石，直道信如絃。\n白首将沈穽，丹忱遂格天。\n释然消怨结，划尔脱拘挛。\n彼舌知何用，吾生固独全。\n青云非所觊，白日且高眠。\n颇觉閒情逸，浑无俗累牵。\n余生今老矣，此地盍终焉。\n杖为看山拄，裳因涉涧褰。\n祇堪朋鹿豕，庶免惧鹰鹯。\n于以存吾拙，休教谓我儇。\n浅深随象兔，飞跃任鱼鸢。\n门小无三径，居幽止数椽。\n调琴新得谱，坐客旧无毡。\n旨蓄常留瓮，胡麻或满篅。\n但令山在目，肯顾雪盈颠。\n野饭忘精凿，山肴略豆笾。\n未尝嫌菲薄，自足养衰孱。\n陋室茅充瓦，寒衣艾当绵。\n冷非尘境外，静是悟因缘。\n尽弃残书帙，唯留古砚砖。\n云归多在树，泉落自成渊。\n孤鹘翻霄健，羣猱上木獧。\n水边梅的皪，雨际竹婵娟。\n贞劲期松柏，芳馨尚药荃。\n草间龙脑出，木末兔丝悬。\n澹若忘吾我，萧然去纠缠。\n已能齐指马，岂復记蹄筌。\n元自师调御，还曾讯偓佺。\n无心方契佛，有药未为仙。\n置窟嗟毚兔，遗身爱蜕蝉。\n岸登当舍筏，卜妄不须篿。\n觅句归陶谢，观空体竺干。\n性天宜爽朗，戒月要孤圆。\n病起形神改，年加膂力愆。\n齿疎亡两版，面瘠露双颧。\n百岁人应少，诸尘相尽捐。\n客来歌九辨，僧至说三玄。\n白石常同煮，青葵亦共搴。\n虚怀本无取，那得更悁悁。",
        "dynasty": "宋",
        "collection_info": null
    },
    {
        "uuid": "de18d7af8b98c979233f633caf129905",
        "title": "閒兴",
        "author": "释文珦",
        "content": "分得此生閒，于今老更顽。\n心终如白水，身不离青山。\n拙性从人诮，前诗或自删。\n衡门深草色，坏衲上苔斑。\n虽有贫居乐，犹闻世道艰。\n皇天如有意，会见古风还。",
        "dynasty": "宋",
        "collection_info": null
    },
    {
        "uuid": "41e675f43dc3c8bf3b5132406332020f",
        "title": "不出",
        "author": "释文珦",
        "content": "晚暮衰慵剧，因寻此地居。\n山深常见鹿，溪浅少藏鱼。\n野径归烟僻，寒窗映水虚。\n松枯生藓遍，梅老着花疎。\n对月空尘翳，眠云晤卷舒。\n以閒消苑结，因静得真如。\n兀坐多凭几，徐行不用车。\n公卿谁识我，猿鹤最知予。\n善贾休沽玉，全生愿作樗。\n终身期不出，颇自爱吾庐。",
        "dynasty": "宋",
        "collection_info": null
    },
    {
        "uuid": "0c24201c6ee1d28cbe09408d785bd2ec",
        "title": "为清渭滨作雪深室歌",
        "author": "释文珦",
        "content": "积雪兮深深，万卉兮消沈。\n梅独花兮水之阴，容斯静兮暗暗。\n香斯清兮不淫。\n有孤操兮慰予心，为高歌兮诏主林。",
        "dynasty": "宋",
        "collection_info": null
    },
    {
        "uuid": "13e1d984e6cedb9f011bd66e09efec56",
        "title": "放鹤操",
        "author": "释文珦",
        "content": "相彼胎禽兮有志凌霄，翦翎铩翼兮羁縻于笼牢，为时人之近玩兮中心鬰陶。\n有高人兮逆知其然，养成羽仪兮纵之于千仞之巅，使全其性兮逍遥乎九天。\n九天之高兮穹窿，鹤之乐兮融融，维高人之德兮与天无穷。",
        "dynasty": "宋",
        "collection_info": null
    },
    {
        "uuid": "3a29814dd842b6e5292e3060d49ac8aa",
        "title": "贵家园池夏夜",
        "author": "释文珦",
        "content": "杨柳荫华馆，菡萏生回塘。\n熏风散炎蒸，积水生夜凉。\n长歌沧浪曲，可洗冰炭肠。\n主人不知爱，白头犹异方。",
        "dynasty": "宋",
        "collection_info": null
    },
    {
        "uuid": "8d3328157b81e63b276a9a5c33063ec7",
        "title": "平斋老先生游霅城叶氏园池有作俾次元韵",
        "author": "释文珦",
        "content": "名园无俗情，渔子往来密。\n凭阑古城近，屏翳秀石出。\n弁衡山献青，苕霅水□碧。\n好景吟不穷，烟霏又将夕。",
        "dynasty": "宋",
        "collection_info": null
    },
    {
        "uuid": "64eb18192da4f706c34e7d5f0e81c777",
        "title": "二疏",
        "author": "释文珦",
        "content": "汉朝诸公卿，鲜有能自全。\n广受信明哲，独悟于机先。\n託之老氏训，辞禄偕归田。\n祖帐东都门，万口称其贤。\n于今阅千龄，高风犹凛然。",
        "dynasty": "宋",
        "collection_info": null
    },
    {
        "uuid": "d5864de638ae5afe0905372098f8d6f4",
        "title": "越中三江斗门",
        "author": "释文珦",
        "content": "斗门何代设，千古截寒潮。\n水庙依枫树，湖田足葑苗。\n众山临海尽，丛港达城遥。\n落日渔歌裏，西风动泬寥。",
        "dynasty": "宋",
        "collection_info": null
    },
    {
        "uuid": "6e805c61ad419f52a8873f89e57f3f0b",
        "title": "柴门",
        "author": "释文珦",
        "content": "柴门虽设不曾关，时有忘机客往还。\n风送钓舟来北渚，雨催樵子下西山。\n生前富贵何劳美，身后声名亦是閒。\n万虑消除心自在，从教人道我疎顽。",
        "dynasty": "宋",
        "collection_info": null
    },
    {
        "uuid": "660258bb154e228623639a9e6f0362d3",
        "title": "衡门  其一",
        "author": "释文珦",
        "content": "衡门随我分，可是贱儒冠。\n任性中肠乐，无营梦境安。\n涧声暗后响，山气夜深寒。\n活计何劳问，薇生采不难。",
        "dynasty": "宋",
        "collection_info": null
    },
    {
        "uuid": "5badf9b090331b20a60721139a49a5c0",
        "title": "衡门  其二",
        "author": "释文珦",
        "content": "铁锡已高悬，残山剩水边。\n算年齐易卦，写梦入诗篇。\n介癖游从少，幽深景物偏。\n衡门终日掩，吾自守吾玄。",
        "dynasty": "宋",
        "collection_info": null
    },
    {
        "uuid": "3da7f6d4201d0727cf4abd06d9477d5d",
        "title": "江村",
        "author": "释文珦",
        "content": "古树两三株，人家四散居。\n草檐经雨烂，沙路过潮虚。\n渔罢篱悬网，耕归壁挂锄。\n相呼命邻叟，农隙课儿书。",
        "dynasty": "宋",
        "collection_info": null
    },
    {
        "uuid": "72bde3c0a123c5e0a770e3cf95b62ee2",
        "title": "水村即事二首  其一",
        "author": "释文珦",
        "content": "祭鼓冬冬野庙，茅茨小小人家。\n水际数株榆柳，篱边几陆桑麻。",
        "dynasty": "宋",
        "collection_info": null
    },
    {
        "uuid": "b52038829a2edbdb4f7995e50357e26e",
        "title": "水村即事二首  其二",
        "author": "释文珦",
        "content": "草径别通村墅，柴门祇对河塍。\n老妇自安鷄栅，小儿解守鱼罾。",
        "dynasty": "宋",
        "collection_info": null
    },
    {
        "uuid": "de665bcb36ecfd6725a611bc166578c5",
        "title": "山村",
        "author": "释文珦",
        "content": "山村几家住，茅屋障春泥。\n麦陇微通径，桑林半阁梯。\n过溪孤放犊，隔巷数声鷄。\n全似桃源裏，游人到欲迷。",
        "dynasty": "宋",
        "collection_info": null
    },
    {
        "uuid": "878467317b8de926805c22a2e32db975",
        "title": "为仇近仁赋山村",
        "author": "释文珦",
        "content": "我爱山村人，自得山村趣。\n唯与渔樵狎，绝无轩冕慕。\n高情寄云松，至乐在霜芋。\n长吟招隠诗，更作閒居赋。\n出处均一静，旷达遗万虑。\n犹嫌车马喧，肯受尘土污。\n白驹志虽洁，玄豹斑已露。\n祗恐鹤书来，夺我良朋去。",
        "dynasty": "宋",
        "collection_info": null
    },
    {
        "uuid": "b38f2f4a0d614d9343cb41ef8c53571a",
        "title": "深村",
        "author": "释文珦",
        "content": "深村堪就隠，随处有人家。\n地远官无禁，年丰酒易赊。\n烟波藏钓艇，山雨送樵车。\n绝似桃源裏，唯无洞口花。",
        "dynasty": "宋",
        "collection_info": null
    },
    {
        "uuid": "83543c682a0479e3fed60eee9e1f33cd",
        "title": "静处",
        "author": "释文珦",
        "content": "常于静处着閒身，别是清虚冷淡人。\n禅裏断除千种法，吟中消受一生贫。\n声名岂必存编简，林壑从来有隠沦。\n云月溪山无限景，对余一一意皆真。",
        "dynasty": "宋",
        "collection_info": null
    },
    {
        "uuid": "37ef20b6494845b8d2854b502762382f",
        "title": "万山深处",
        "author": "释文珦",
        "content": "万山深处绝諠哗，野鹤孤猿共此家。\n莫使游尘污泉石，有妨闲客卧烟霞。\n寒衣绿芰千层叶，饥食青松数树花。\n无可破除无可羡，清贫却是好生涯。",
        "dynasty": "宋",
        "collection_info": null
    },
    {
        "uuid": "ff3f70c394c216f65e0e81a2e6414199",
        "title": "身懒",
        "author": "释文珦",
        "content": "身懒都忘动，心空不待安。\n叶鸣山鹿至，火尽地鑪寒。\n即此为吾乐，同人话却难。",
        "dynasty": "宋",
        "collection_info": null
    },
    {
        "uuid": "9bd04c8ddedcf0b10aee0ea8bc6fa06e",
        "title": "身闲  其一",
        "author": "释文珦",
        "content": "身閒日日日高眠，疏牖开于迭嶂边。\n巨竹拂云知地力，细泉鸣玉自天然。\n墙头卢橘金丸重，篱角杨梅火齐圆。\n只与禽猿同此乐，莫教马迹到门前。",
        "dynasty": "宋",
        "collection_info": null
    },
    {
        "uuid": "3e6c7f4053af5540aea1b1038714636c",
        "title": "身闲  其二",
        "author": "释文珦",
        "content": "身閒更喜交游绝，三径寥寥草树荒。\n但觉空门无住着，不知尘世有炎凉。\n吟残海月生松壁，定起山云满石床。\n何缘饥渴犹相累，拟觅幽人断谷方。",
        "dynasty": "宋",
        "collection_info": null
    },
    {
        "uuid": "7947837ad4b0890e58f678dd4bdf0119",
        "title": "癖性",
        "author": "释文珦",
        "content": "癖性唯耽静，溪山占一坳。\n小桥横独水，矮屋盖重茅。\n坎井寒泉冽，深蹊密阴交。\n閒门终日掩，不许俗人敲。",
        "dynasty": "宋",
        "collection_info": null
    },
    {
        "uuid": "2c1952d2f917e40c8788fa3c500f58bf",
        "title": "叙志",
        "author": "释文珦",
        "content": "夙了万缘空，年衰转更慵。\n梦身休化蝶，病耳畏闻蛩。\n野服萝堪制，山粮穄可舂。\n誓将云木友，怕与世人逢。",
        "dynasty": "宋",
        "collection_info": null
    },
    {
        "uuid": "bdfb13a07e27f6cdcf60d756433bd79d",
        "title": "言志  其一",
        "author": "释文珦",
        "content": "凡物无美恶，适俗斯见收。\n荆玉勿彊献，隋珠毋暗投。\n苟曰道不同，其可相为谋。\n知己尽沦丧，吾生行且休。",
        "dynasty": "宋",
        "collection_info": null
    },
    {
        "uuid": "cc3d7b86f110329ecd349abb09c4b141",
        "title": "言志  其二",
        "author": "释文珦",
        "content": "人生在斯世，穷达悬诸天。\n迷徒不知此，多为外物迁。\n岂若保真素，白云日高眠。\n鸿飞杳冥冥，弋者何慕焉。",
        "dynasty": "宋",
        "collection_info": null
    },
    {
        "uuid": "9641f7f95b3f1543f2a8f63a1ea4dd03",
        "title": "言志  其三",
        "author": "释文珦",
        "content": "众人穷智虑，没齿常区区。\n吾独不能尔，林卧安其愚。\n聪明既寂绝，因之得玄珠。\n其珠有夜光，终将破昏衢。",
        "dynasty": "宋",
        "collection_info": null
    },
    {
        "uuid": "127960f06ed119dc707c11f0145b45e6",
        "title": "言志  其四",
        "author": "释文珦",
        "content": "山中良自好，住久乐已成。\n山木有嘉荫，山禽无俗声。\n永言辞世路，世路多不平。\n亦以性疎懒，不能但劳生。",
        "dynasty": "宋",
        "collection_info": null
    },
    {
        "uuid": "9533dc3dc1d1120ee02468c671df6180",
        "title": "言志  其五",
        "author": "释文珦",
        "content": "吾生癖而慵，烟霞成痼疾。\n千山復万山，曾不厌深密。\n广厦非所睎，分甘死蓬荜。\n或问予如何，高明鬼瞰室。",
        "dynasty": "宋",
        "collection_info": null
    },
    {
        "uuid": "c051343f56af79bdb7364d3a9d744ff8",
        "title": "言志  其六",
        "author": "释文珦",
        "content": "穷居虽寂寥，苦节谅难改。\n青青山上薇，朝莫犹可采。\n薇尽而长饥，饿死亦无悔。\n古者夷与齐，清风弥亿载。",
        "dynasty": "宋",
        "collection_info": null
    },
    {
        "uuid": "d916269d30e7574f4f474ca3206ef30b",
        "title": "言志  其七",
        "author": "释文珦",
        "content": "人寿能几何，百年犹一霎。\n岂识貂蝉贵，且与渔樵狎。\n饮涧不需瓢，采山时荷锸。\n世人莫相嗤，吾自用吾法。",
        "dynasty": "宋",
        "collection_info": null
    },
    {
        "uuid": "fc3a403a0b131548c95110041498371a",
        "title": "草衣木食",
        "author": "释文珦",
        "content": "草衣而木食，老子乐在内。\n身似玄空云，踪迹了无碍。\n双松亦孤高，青青远为对。\n富贵不须论，本非吾所爱。",
        "dynasty": "宋",
        "collection_info": null
    },
    {
        "uuid": "1683d05392521da6920bc3d9cd572b75",
        "title": "煨芋",
        "author": "释文珦",
        "content": "隠者似孤云，都忘厌与忻。\n渔樵每争席，鸾鹤自为群。\n地僻云常满，山高日易曛。\n蹲鸱煨正熟，不与俗人分。",
        "dynasty": "宋",
        "collection_info": null
    },
    {
        "uuid": "6f57a16b436eee305866ffab668bb0a1",
        "title": "怀友  其一",
        "author": "释文珦",
        "content": "故交今何处，音问久不接。\n岁月易蹉跎，关山更重迭。\n凝霜遍衰草，寒日照黄叶。\n几度欲相寻，清川苦难涉。",
        "dynasty": "宋",
        "collection_info": null
    },
    {
        "uuid": "e9d3a3a8d569c586e8fd54b19fb2b751",
        "title": "怀友  其二",
        "author": "释文珦",
        "content": "路隔千里遥，人经十年别。\n音书久不至，芳草又还歇。\n青山天外尽，白鸟烟中没。\n此夕倚江楼，相思心欲绝。",
        "dynasty": "宋",
        "collection_info": null
    },
    {
        "uuid": "615dd88e1e982ccec81bb3e315219ec6",
        "title": "隠怀",
        "author": "释文珦",
        "content": "负疴在山泽，已若无此生。\n期与草木尽，隠人不须名。\n西南数奇峰，宛同亲弟兄。\n悠然有静意，青青日相迎。\n因持短柄镵，入山斸黄精。\n志不在苟得，聊復怡吾情。",
        "dynasty": "宋",
        "collection_info": null
    },
    {
        "uuid": "7977ba9d80d5b7b97d2f42b78a496cd6",
        "title": "怀溪云壑",
        "author": "释文珦",
        "content": "夜深台殿闭，空室自安禅。\n松顶挂寒月，竹根鸣暗泉。\n理方因静胜，道不在言传。\n溪友同知此，今居何处边。",
        "dynasty": "宋",
        "collection_info": null
    },
    {
        "uuid": "b92a501de56c899c09c05f66384bb6fd",
        "title": "怀寄同志",
        "author": "释文珦",
        "content": "垂垂当莫景，每每忆同参。\n金石敦风谊，云山异北南。\n道机应已熟，世梦莫教酣。\n路远难相语，裁诗寄短函。",
        "dynasty": "宋",
        "collection_info": null
    },
    {
        "uuid": "952df04db6812eafaf5efeefa24183bd",
        "title": "怀天童故栖",
        "author": "释文珦",
        "content": "高僧住太白，给侍来天童。\n东岭极遐旷，西岩亦玲珑。\n神龙宅其巅，风云自相通。\n久别劳梦寐，何当返山中。",
        "dynasty": "宋",
        "collection_info": null
    },
    {
        "uuid": "3e4d2b0f0ff6da14a97b5927b6ef7171",
        "title": "旅夜思亲",
        "author": "释文珦",
        "content": "故里多离别，他乡久滞留。\n虫声偏入夜，客梦不禁秋。\n枯叶兼风响，清溪带月流。\n倚门应望切，明日问归舟。",
        "dynasty": "宋",
        "collection_info": null
    },
    {
        "uuid": "0806eddc1f77f21bac555745e454c1a9",
        "title": "忆友",
        "author": "释文珦",
        "content": "同人久别离，消息不曾知。\n心似长堤柳，千丝又万丝。",
        "dynasty": "宋",
        "collection_info": null
    },
    {
        "uuid": "4deadff8cb97320299cbfbfae9280094",
        "title": "赠云英院",
        "author": "释文珦",
        "content": "贾岛怜无可，都缘数句诗。\n君虽是后辈，我谓过当时。\n溪浪和星动，松阴带鹤移。\n因吟到明坐，此道澹谁知。",
        "dynasty": "宋",
        "collection_info": null
    },
    {
        "uuid": "0837f526181f2ba8121eae49798da9ad",
        "title": "寄林弓寮",
        "author": "释文珦",
        "content": "暗数鸣絃日，知君已及瓜。\n水光浮县郭，山色满樵家。\n讼简迟开印，庭空早放衙。\n传来多美政，不独种桃花。",
        "dynasty": "宋",
        "collection_info": null
    },
    {
        "uuid": "bd06be1096189b199a9f6743fab3e93a",
        "title": "寄友  其一",
        "author": "释文珦",
        "content": "故人相别去，岁月良已深。\n人皆寄音书，我唯寄其心。\n心真无转移，音书有浮湛。\n所寄匪有它，但愿保斯谌。\n毋为威武屈，毋为富贵淫。\n与其常戚戚，不如自愔愔。\n但使吾道存，何伤贫病侵。\n难与昧者言，託之于长吟。",
        "dynasty": "宋",
        "collection_info": null
    },
    {
        "uuid": "9ff8944015bf3c53238098ec1e84afc6",
        "title": "寄友  其二",
        "author": "释文珦",
        "content": "半生行李各东西，无柰相思亿万重。\n又恐因书增别恨，人行不敢寄缄封。",
        "dynasty": "宋",
        "collection_info": null
    },
    {
        "uuid": "3bb0f71670252e55a93140fb8e09d959",
        "title": "寄友  其三",
        "author": "释文珦",
        "content": "疎索復疎索，世道今难託。\n骥騄筋力残，鸾凰羽毛落。\n林公古人徒，风期谅如昨。\n归来乎山中，携手共行乐。",
        "dynasty": "宋",
        "collection_info": null
    },
    {
        "uuid": "3512bc1a412000c3d567a1af0bef0882",
        "title": "寄山中友人  其一",
        "author": "释文珦",
        "content": "闻道幽栖野思饶，径无尘迹草萧萧。\n长松架壑因为屋，老榉横溪便作桥。\n煮石未须閒水碓，漱流何必弃风瓢。\n吾生更爱深居乐，定拟相从不待招。",
        "dynasty": "宋",
        "collection_info": null
    },
    {
        "uuid": "362090441b6f1ecd593323d1017852f9",
        "title": "寄山中友人  其二",
        "author": "释文珦",
        "content": "清修二师持远徒，麻衣草座深山居。\n心如莲花不着水，身似孤云行太虚。\n记得茅堂明月夕，同汲寒泉煮白石。\n多年不见拟相寻，秋风落叶迷行迹。",
        "dynasty": "宋",
        "collection_info": null
    },
    {
        "uuid": "ac3b669d1786a0b82397b1956fd9d068",
        "title": "寄游边友人",
        "author": "释文珦",
        "content": "念君为远役，日日为君愁。\n直道无知己，身贫难自由。\n角吹关月晓，鼙动碛霜秋。\n想亦怀归切，慈亲雪满头。",
        "dynasty": "宋",
        "collection_info": null
    },
    {
        "uuid": "5be667a9a249c0b55040871c6e34a323",
        "title": "寄社人",
        "author": "释文珦",
        "content": "居士性无染，栽莲徧芳洲。\n宛在东林社，如乘太一舟。\n清香入书帷，浄色涵衣篝。\n尚友千载间，宗雷亦君俦。",
        "dynasty": "宋",
        "collection_info": null
    },
    {
        "uuid": "6900efd4383e306afbbb74501949ecb6",
        "title": "寄林竹溪",
        "author": "释文珦",
        "content": "四海寥寥孰可宗，唯知溪上有溪翁。\n干坤尽入文心裏，今古同归醉眼中。\n梅子熟时明祖意，竹君多处振清风。\n野人祇是空相忆，浙水闽山信不通。",
        "dynasty": "宋",
        "collection_info": null
    },
    {
        "uuid": "ce4895967a0b8955ba02372a27bbd82f",
        "title": "韩东山远访于西岑寄",
        "author": "释文珦",
        "content": "东东魏国之云仍，一清不减玉壶冰。\n生平闭户养真素，隠节久为人所称。\n远来访我青莲嶂，道骨仙风极閒旷。\n正是秋风落叶时，坐石分题语尤壮。\n奈何蹔合还又分，匆匆不得尽殷勤。\n如今相忆难相见，日日长歌日莫云。",
        "dynasty": "宋",
        "collection_info": null
    },
    {
        "uuid": "5535f12ed0022ce7a42e3edd80d58345",
        "title": "雨后寄侃直翁新行古",
        "author": "释文珦",
        "content": "相去亦不远，相寻殊觉难。\n一旬长苦雨，五月尚清寒。\n石屋深浮霭，山溪易作澜。\n今朝喜新霁，始得问平安。",
        "dynasty": "宋",
        "collection_info": null
    },
    {
        "uuid": "97bda10d99f3f063d5a93a5026da8282",
        "title": "寄赠林石田",
        "author": "释文珦",
        "content": "人言石田无所用，我道此田好畦垄。\n灵根至竟不曾枯，徧与人间作诗种。\n田翁去作王门客，山翁復有居山癖。\n两翁无奈路头分，朝朝莫莫空相忆。",
        "dynasty": "宋",
        "collection_info": null
    },
    {
        "uuid": "7bb49e60007b8fba963de6bf09025ae6",
        "title": "惠莲峰诗以为谢",
        "author": "释文珦",
        "content": "月汀家在帝王都，不藏歌舞唯藏书。\n旧诧邺侯三万轴，君家所藏还有余。\n寄我一诗辞缜密，言言皆自书中出。\n復来访我飞来阴，坐石分题更超轶。\n西山落日催归轩，执手西风伤别魂。\n他日终期到书室，一一与君重细论。",
        "dynasty": "宋",
        "collection_info": null
    },
    {
        "uuid": "066f57951ba4d61df39cff62ca1cbc97",
        "title": "柔桑",
        "author": "释文珦",
        "content": "野岸多柔桑，春风长新绿。\n叶叶是罗纨，不同凡草木。",
        "dynasty": "宋",
        "collection_info": null
    },
    {
        "uuid": "b3ec65afc765b1fdc042686a72939a13",
        "title": "柳下吟",
        "author": "释文珦",
        "content": "妸娜绿杨阴，深于夏屋深。\n居来身自在，胜与俗浮沉。\n坐暑堪忘箑，乘风或散襟。\n清閒消不尽，乞与野鶑吟。",
        "dynasty": "宋",
        "collection_info": null
    },
    {
        "uuid": "0b6fc8006316a51b53813af8dec5a49d",
        "title": "曲木咏",
        "author": "释文珦",
        "content": "拥肿仍卷曲，知经几度春。\n斯能无用者，绝似养生人。\n傥曰堪绳墨，安能逭斧斤。\n良材有何好，祇以自灾身。",
        "dynasty": "宋",
        "collection_info": null
    },
    {
        "uuid": "e5be4ef99870451e6aabed803c6ce5cf",
        "title": "蒲萄",
        "author": "释文珦",
        "content": "玉瀣乘旒晚，天浆满珞秋。\n孟佗消不得，压取换凉州。",
        "dynasty": "宋",
        "collection_info": null
    },
    {
        "uuid": "5606fa97151ee2e886c860c7c50fce84",
        "title": "得两金铺乃秦汉门物以充水滴因作歌",
        "author": "释文珦",
        "content": "弁翁挽我入吟庐，示以秦汉双金铺。\n摩挲已觉铜腥尽，色如朱砂赤模糊。\n翁说多年弃中野，野人视之犹土苴。\n我心辄爱收拾归，用配魏台铜雀瓦。\n渟泉于中浅且清，玄颖由此生光晶。\n老夫生来亦好古，多翁于古能留情。\n阿房建章渺无所，此铺独入文房谱。\n资翁濡翰写诗词，千古遗音流乐府。",
        "dynasty": "宋",
        "collection_info": null
    },
    {
        "uuid": "f66b2b951ae6db6150c9dc6e6e411571",
        "title": "舟中  其一",
        "author": "释文珦",
        "content": "沧波渺渺思无穷，归棹悠悠信夕风。\n睡去不知何处泊，觉来霜月满船篷。",
        "dynasty": "宋",
        "collection_info": null
    },
    {
        "uuid": "d792669853cdb762a4a6e21f8fc12d3e",
        "title": "舟中  其二",
        "author": "释文珦",
        "content": "小艇不施檝，飘飘信天风。\n夷犹清川上，远近秋光同。\n听牧弄牛笛，看渔收钓筒。\n閒人有至乐，何须作三公。\n赤舄乃桎梏，玄衮为牢笼。\n终输玄真子，寄傲烟波中。\n更爱严子陵，高举如冥鸿。",
        "dynasty": "宋",
        "collection_info": null
    },
    {
        "uuid": "304d5d8d9c156102d056c5e46ba23152",
        "title": "一钵",
        "author": "释文珦",
        "content": "一钵一枝藤，清虚度此生。\n不贪为至宝，可贱是浮名。\n闭户閒身乐，登山野步轻。\n溪翁与林叟，是识老夫情。",
        "dynasty": "宋",
        "collection_info": null
    },
    {
        "uuid": "a0eb9ef8cda4d478e124d4e1429c365a",
        "title": "塞笛",
        "author": "释文珦",
        "content": "孤笛起寒洲，传声到暝楼。\n吹人元不怨，听者自生愁。\n万里家何所，三年戍未休。\n此时霜月下，白却少年头。",
        "dynasty": "宋",
        "collection_info": null
    },
    {
        "uuid": "696288652ced19b412efb0450baa60f6",
        "title": "嘉禾舟中",
        "author": "释文珦",
        "content": "舟次寒城外，人家已闭门。\n蜃眠春浪息，鸟入暮烟昏。\n泽广疑无地，车鸣忽有村。\n兹游虽适兴，终不似丘园。",
        "dynasty": "宋",
        "collection_info": null
    },
    {
        "uuid": "8c96129c9e00762c84f4d13120aca23d",
        "title": "姚江舟中",
        "author": "释文珦",
        "content": "江潮远入河，几度此经过。\n浦溆渔船聚，泥涂蟹穴多。\n缠绵吴客恨，哀怨越人歌。\n一曲头堪白，频闻可奈何。",
        "dynasty": "宋",
        "collection_info": null
    },
    {
        "uuid": "35d3f45a6ef556dfe0f27b3d4c279b37",
        "title": "楼头钟",
        "author": "释文珦",
        "content": "晨钟唤日出，夕钟号月升。\n两曜如辘轳，递转不曾停。\n人生于其间，谁能驻颓龄。\n楼头钟声催人入黄土，长生之学虚荒诞幻无可冯。\n君不见嬴政入海采灵药，回舟翻作鲍鱼腥。",
        "dynasty": "宋",
        "collection_info": null
    },
    {
        "uuid": "7ca1d34c14441a363c972cd5c5468803",
        "title": "泊舟",
        "author": "释文珦",
        "content": "泊舟青林傍，日入风色莫。\n翩翩群鸟归，各以类相聚。\n我生独何为，孤立寡良遇。\n落落天壤间，真如惠王瓠。\n苦吟復谁听，直道遭时恶。\n齿豁眼已昏，鬒髮坐成素。\n踯躅中夜起，霑衣苦多露。\n仰视天一方，繁星不知数。\n故乡何由返，年老忘归路。\n良宵苦无悰，明朝又何处。\n余生但迍邅，百念空回互。\n感激动悲歌，邻舟还诟怒。\n吞声入篷底，局促似罝兔。\n行役古所嘆，人生亦多误。",
        "dynasty": "宋",
        "collection_info": null
    },
    {
        "uuid": "666f3bd8dca8f55ed3c97045f88c1311",
        "title": "仙家",
        "author": "释文珦",
        "content": "四面烟霞一径苔，碧桃花际洞门开。\n椶冠道士向余说，时復有人骑鹤来。",
        "dynasty": "宋",
        "collection_info": null
    },
    {
        "uuid": "ab12101b4e13603f6ab077808ebc5d90",
        "title": "栖云楼",
        "author": "释文珦",
        "content": "白云自悠然，幽人此栖息。\n去留果何心，变化了无迹。\n俗客不曾来，沙鸥尽相识。\n何处动吟情，渔村数声笛。",
        "dynasty": "宋",
        "collection_info": null
    },
    {
        "uuid": "6900093dec0c4922be7bdf2ce98a35fe",
        "title": "云栖",
        "author": "释文珦",
        "content": "我颇爱云散，云不嫌我顽。\n两心既莫逆，每事常相关。\n静室云守护，空门云往还。\n云栖良自嘉，云与身俱閒。",
        "dynasty": "宋",
        "collection_info": null
    },
    {
        "uuid": "73e8019f21e5235e64a860d9307b67a8",
        "title": "题江湖伟观",
        "author": "释文珦",
        "content": "左右江湖仙圣宅，龙飞凤舞帝王家。\n楼台高下随山势，渤澥微茫涌日华。\n渔浦风和翻柳影，官河春尽落桐花。\n钱唐佳丽今无比，回首中原望眼赊。",
        "dynasty": "宋",
        "collection_info": null
    },
    {
        "uuid": "221e01b0827f9712152cda49adda480c",
        "title": "郭文举祠",
        "author": "释文珦",
        "content": "封禺山水国，曾是郭文游。\n列岫开新障，平川合众流。\n丹青遗像在，松竹古祠秋。\n虽不逢尧禅，高风似许由。",
        "dynasty": "宋",
        "collection_info": null
    },
    {
        "uuid": "4afb366dfa1f0c600c4e0a95efebc43e",
        "title": "重题郭文庙",
        "author": "释文珦",
        "content": "尝闻郭文举，雅志在山林。\n内以道自胜，不为外物淫。\n人皆恋妻子，先生独幽寻。\n人皆厌轻肥，先生无衣衾。\n人皆觊荣达，先生甘陆沉。\n世道既难言，先生示如瘖。\n怀宝终不售，熟识先生心。\n身与豺虎邻，豺虎不敢侵。\n温峤何所闻，比公于展禽。\n更历数百年，尚为人所钦。\n或以神事公，置庙青山岑。\n岁时致牲醴，谅非公所歆。\n我来吊遗像，顾瞻一长吟。\n公傥察余衷，泠然御风临。",
        "dynasty": "宋",
        "collection_info": null
    },
    {
        "uuid": "cc5561662e502c5382ec3a3b23881c4d",
        "title": "曹娥庙",
        "author": "释文珦",
        "content": "坟柏起阴风，舟行谒祭同。\n乡人今变俗，孝女旧沈躬。\n名寄长江远，神还野庙空。\n尚余黄绢字，零落断碑中。",
        "dynasty": "宋",
        "collection_info": null
    },
    {
        "uuid": "0138f0d3706250d1ddc54d40ed53929d",
        "title": "东嘉风土",
        "author": "释文珦",
        "content": "山水知名旧永嘉，谢池千古湛清华。\n四郊风土宜柑树，百里官河尽藕花。\n鸦鹭共栖江面石，渔商分泊渡头沙。\n他年若向中川住，管定清游少在家。",
        "dynasty": "宋",
        "collection_info": null
    },
    {
        "uuid": "d0e08353555a525b8564865cadc4d8c5",
        "title": "溪路",
        "author": "释文珦",
        "content": "溪路六七里，茅茨三两家。\n断崖悬石髓，古树有松花。\n绝壑无人处，看云到日斜。\n过山幽更甚，时復见樵车。",
        "dynasty": "宋",
        "collection_info": null
    },
    {
        "uuid": "4949d29abddc974d11573533dec93102",
        "title": "江路",
        "author": "释文珦",
        "content": "江路何迢远，乘舟亦自劳。\n篷疎霜气入，港狭水声高。\n旅食无兼味，行装祇缊袍。\n楫师催客起，初日上林皋。",
        "dynasty": "宋",
        "collection_info": null
    },
    {
        "uuid": "5755ec5187c6f287490823f2ca7d1410",
        "title": "悠悠荒路行",
        "author": "释文珦",
        "content": "悠悠荒路间，能使客心恻。\n千里无居人，茫茫但蓁棘。\n东西失蹊径，南北迷阡陌。\n室庐尽空虚，坟垄皆发掘。\n日行畏虎狼，夜卧忧盗贼。\n今日狐兔场，当年帝王国。\n兴亡故常理，何为至斯极。\n泪下如流泉，潸潸自沾臆。\n否泰恒相代，乘时圣明出。\n垂衣成至治，天下定于一。\n四夷奉琛贽，万国尊王室。\n礼乐復兴行，流离再安集。\n鷄犬声相闻，田畴富黍稷。\n征以鸿鴈诗，于焉在中泽。",
        "dynasty": "宋",
        "collection_info": null
    },
    {
        "uuid": "0f4e46e0470a974071bbbd98dcd57883",
        "title": "池上",
        "author": "释文珦",
        "content": "晓来池上独凭阑，无限春愁欲诉难。\n最是闰年时候别，楝花开尽尚清寒。",
        "dynasty": "宋",
        "collection_info": null
    },
    {
        "uuid": "8f1171a060351eb5d2f0d88b24c00160",
        "title": "原上曲",
        "author": "释文珦",
        "content": "新冢嵯峨古冢平，冢头浇酒又清明。\n酒痕不到重泉下，榆柳青青春鸟鸣。",
        "dynasty": "宋",
        "collection_info": null
    },
    {
        "uuid": "f396f9d135378fc45f9ccd4c16952ce6",
        "title": "山林  其一",
        "author": "释文珦",
        "content": "尘世有衰荣，山林何损益。\n一身常晏如，于以养精魄。\n渴则饮清泉，饥则煮白石。\n自爱同閒云，散诞无留迹。",
        "dynasty": "宋",
        "collection_info": null
    },
    {
        "uuid": "6444b7d3b05b54c627e415e6159a661d",
        "title": "山林  其二",
        "author": "释文珦",
        "content": "山林与朝市，自昔分两歧。\n势利几倾夺，道人犹未知。\n唯爱八还经，展卷时读之。\n是亦遮眼尔，不作文字痴。",
        "dynasty": "宋",
        "collection_info": null
    },
    {
        "uuid": "830d4c8ece84bc42101efa4f1b1929f4",
        "title": "山林  其三",
        "author": "释文珦",
        "content": "旧无卓锥地，今者亦忘锥。\n中心子无着，清浄如流离。\n野猿偶然来，问我何所为。\n道我此意真，长啸不相疑。",
        "dynasty": "宋",
        "collection_info": null
    },
    {
        "uuid": "3504a1ba82c3f692c44c1be68fd0a44b",
        "title": "幽径",
        "author": "释文珦",
        "content": "幽径任蓬蒿，衡门闭亦牢。\n驹寒宜在谷，鹤倦懒鸣皋。\n老树根流髓，重崖石长膏。\n樵童更閒静，听我读离骚。",
        "dynasty": "宋",
        "collection_info": null
    },
    {
        "uuid": "0eaa39b989b700f60923cba3848cb9a6",
        "title": "荒径",
        "author": "释文珦",
        "content": "荒径入林微，蓬庐客到稀。\n苔痕侵药裹，山色冷吟衣。\n蚯蚓耕泥起，蜻蜓点水飞。\n坐来忘万事，静看宿云归。",
        "dynasty": "宋",
        "collection_info": null
    },
    {
        "uuid": "8e59801352ed908c58869365846433c0",
        "title": "远尘",
        "author": "释文珦",
        "content": "忘名忘利人，傲岸孰能驯。\n老去身犹健，閒中乐最真。\n洁修松体貌，清劲竹精神。\n日夕常相对，无缘更有尘。",
        "dynasty": "宋",
        "collection_info": null
    },
    {
        "uuid": "c512ab278cad1c3f32328aec6d10d213",
        "title": "潜山风土",
        "author": "释文珦",
        "content": "潜为杭古邑，汉郡属丹阳。\n俗本崇勤俭，民终不寇攘。\n屋头犹种木，田岸亦栽桑。\n颇与豳风类，吾心爱此乡。",
        "dynasty": "宋",
        "collection_info": null
    },
    {
        "uuid": "e7424bcf063741f8181d3b865a9847cb",
        "title": "华阴有山行",
        "author": "释文珦",
        "content": "华阴有山，上与天齐。\n仰望莫及，云烟朝隮。\n人迹罕到，群仙所栖。\n餐食沆瀣，乘驾虹霓。\n下视万国，大仓一稊。\n我欲从之，恨无飞梯。\n何当遭逢，授以刀圭。\n俾我服饵，妙合天倪。\n髮白而黑，齿落而儿。\n身復少彊，靡资提携。\n一息万里，匪拘东西。\n蓬瀛阆苑，嬉游忻忻。\n纳交松乔，誓无乖暌。\n得玄秘道，终然弗迷。",
        "dynasty": "宋",
        "collection_info": null
    },
    {
        "uuid": "9636b9cd8f469fc9c088164c42c3d5ea",
        "title": "天台山",
        "author": "释文珦",
        "content": "天台仙圣宅，隔断世间尘。\n春夏长留雪，峰峦半入云。\n溪行多病淑，樵径少逢人。\n欲觅诛茅地，同流傥见分。",
        "dynasty": "宋",
        "collection_info": null
    },
    {
        "uuid": "bbe7fa273759dd2b42f7d31f94916336",
        "title": "岞崿山",
        "author": "释文珦",
        "content": "岞崿多奇观，人疑是假山。\n松亭藏雾黑，苔壁上云斑。\n栈阁凌空险，岩栖履石艰。\n鹤眠庭树稳，僮汲井泉悭。\n钟磬青冥上，香灯杳霭间。\n志图曾旧览，题咏未经删。\n迭嶂森南面，双溪转北湾。\n飞桥拦水断，古邑带烟閒。\n猿啸穿林远，樵声过岭峦。\n客寻清梵至，僧背夕阳还。\n我亦频来此，柴门不要关。",
        "dynasty": "宋",
        "collection_info": null
    },
    {
        "uuid": "c84dc3b56ca1b60bedcdc3983a888541",
        "title": "仗锡山",
        "author": "释文珦",
        "content": "高寒雪窦顶，仗锡更幽深。\n瀑布几年雪，清猨终日吟。\n四窗标郡目，片石表山心。\n太白诛茅后，灵踪尚可寻。",
        "dynasty": "宋",
        "collection_info": null
    },
    {
        "uuid": "f33c23b31fa5e5570cdf31f92dfe601d",
        "title": "空山  其一",
        "author": "释文珦",
        "content": "深山一敝庐，今是几年居。\n举世皆嫌拙，吾心独有余。\n寒苴珍芥醤，嘉核爱梅诸。\n樵父时同赋，多将槁叶书。",
        "dynasty": "宋",
        "collection_info": null
    },
    {
        "uuid": "c882e5d9c154750c5463f29ef42a780b",
        "title": "空山  其二",
        "author": "释文珦",
        "content": "空山一草庐，住来忘岁月。\n孤身同梦幻，两鬓任霜雪。\n纷纷蛮触争，颇若大琐屑。\n予虽知其然，不欲有分别。",
        "dynasty": "宋",
        "collection_info": null
    },
    {
        "uuid": "daeac6195cf97d15ee910b3227fd4d04",
        "title": "山深  其一",
        "author": "释文珦",
        "content": "山深懒开门，忍饥卧风雪。\n忽闻檐外声，知有崖松折。\n水边盘陀石，中夜亦冻裂。\n西顶幽人来，清晓为予说。",
        "dynasty": "宋",
        "collection_info": null
    },
    {
        "uuid": "d0a102f3354518ece391a33fd5fe3c12",
        "title": "山深  其二",
        "author": "释文珦",
        "content": "山深寒易得，九月已萧然。\n况是衰迟者，非同少壮年。\n玄裘如艾絮，禅榻藉蒲毡。\n童子烧枯叶，先教閟暖烟。",
        "dynasty": "宋",
        "collection_info": null
    },
    {
        "uuid": "c933a8b100cb5ab94cff9a430a49ade5",
        "title": "仗锡山中",
        "author": "释文珦",
        "content": "雨过春山薇蕨长，晓随樵子穿云上。\n贪看岩头瀑布飞，坐来忘却青藜杖。",
        "dynasty": "宋",
        "collection_info": null
    },
    {
        "uuid": "7064985a899dc5f9824a029a511824d2",
        "title": "山中  其一",
        "author": "释文珦",
        "content": "世独休分渭与泾，鸿飞祇合自冥冥。\n也知鬓髮变霜雪，终爱山光来户庭。\n蟇傍花阴窥蛱蝶，蜾归筠管祝螟蛉。\n从今万事都抛弃，尽读香山一藏经。",
        "dynasty": "宋",
        "collection_info": null
    },
    {
        "uuid": "5ccd721bf67e4a3854ddbf50bf757804",
        "title": "山中  其二",
        "author": "释文珦",
        "content": "每说远公栖隠处，乱云□歌石难通。\n不是樵夫相指引，无云得到此山中。",
        "dynasty": "宋",
        "collection_info": null
    },
    {
        "uuid": "31b1e379f8e2327e6c3b77e9db20efa1",
        "title": "山中吟  其一",
        "author": "释文珦",
        "content": "偶为山中游，遂作山中住。\n猿鹤尽相忘，不记山前路。\n架有古仙书，立言谈信去。\n往往赜其玄，颇有会心处。\n乃知筌蹄作，意本在鱼兔。\n观象既得之，自可略章句。\n童竖难与言，趺坐入禅度。\n万事静中忘，不省白日莫。\n野云忽飞来，宿我檐间树。\n知我无所着，飘然又飞去。",
        "dynasty": "宋",
        "collection_info": null
    },
    {
        "uuid": "bcbd747b740e2649f211aa08a1d0e12d",
        "title": "山中吟  其二",
        "author": "释文珦",
        "content": "自为山中人，不厌山中居。\n云西最高峰，秀出如芙蕖。",
        "dynasty": "宋",
        "collection_info": null
    },
    {
        "uuid": "f5bcad279569106ed8532ab4931cda67",
        "title": "山中吟  其三",
        "author": "释文珦",
        "content": "山房更近仙翁井，汲水僧归秋夜永。\n石上行吟万境空，白猨叫在青松顶。",
        "dynasty": "宋",
        "collection_info": null
    },
    {
        "uuid": "3d50b84bf7acd75ea87cebb14d4c7b32",
        "title": "山中吟  其四",
        "author": "释文珦",
        "content": "适俗岂吾志，归山存杖藜。\n渔樵日来往，岩崖恣攀跻。\n惜竹改新术，滋兰因故畦。\n忘机旧猿鹤，偏近座边栖。",
        "dynasty": "宋",
        "collection_info": null
    },
    {
        "uuid": "b1f5aa07860068d204482b7c123336c8",
        "title": "山中吟  其五",
        "author": "释文珦",
        "content": "自为山中归，屡见岁华易。\n不问眉间黄，唯观鼻端白。\n水石尽成趣，渔樵或争席。\n尘世未归人，营营復何益。",
        "dynasty": "宋",
        "collection_info": null
    },
    {
        "uuid": "6a940ecb8769e2248e5d4d98be8dad25",
        "title": "山中吟  其六",
        "author": "释文珦",
        "content": "受性不分拏，处身常落魄。\n难以事王侯，唯堪友猨鹤。\n遂尔辞国都，终然住林壑。\n渴则饮涧溪，饥则茹薇藿。\n烟霞水石间，自得无穷乐。\n所归在一死，天地为棺椁。\n弃埋任从他，曾不加计度。\n乌鸢与蝼蚁，于吾无厚薄。\n清泰藕华池，深知可栖託。\n念兹常在兹，但观西日落。",
        "dynasty": "宋",
        "collection_info": null
    },
    {
        "uuid": "49f9f0f29054736b0213116604e99f2f",
        "title": "独山吟",
        "author": "释文珦",
        "content": "剡山千万峰，维此善其独。\n山中有幽人，遯世心自足。\n永言养灵苗，勿混凡草木。",
        "dynasty": "宋",
        "collection_info": null
    },
    {
        "uuid": "d2fe05787e0ee7eb024df321a78df40e",
        "title": "丘壑美",
        "author": "释文珦",
        "content": "谢公昔高卧，远意在苍生。\n方据要路津，中孚贱浮名。\n出处本一致，穷达无异营。\n秋房斯人徒，见此丘壑情。",
        "dynasty": "宋",
        "collection_info": null
    },
    {
        "uuid": "82bf5d36d84276cbea4ccd3ab4afd0aa",
        "title": "盘谷",
        "author": "释文珦",
        "content": "盘谷住来深，余生任陆沈。\n自知尘外趣，消尽世间心。\n林霭飘成画，风泉写入琴。\n清猨亦可爱，旦莫发长吟。",
        "dynasty": "宋",
        "collection_info": null
    },
    {
        "uuid": "a7f700a59b5edc875dd7386c0e785cc9",
        "title": "邃谷",
        "author": "释文珦",
        "content": "邃谷居来久，寥寥绝众喧。\n云深通药径，草长失柴门。\n静爱寒山色，閒寻野水源。\n清虚乃吾事，不与俗人言。",
        "dynasty": "宋",
        "collection_info": null
    },
    {
        "uuid": "809764f70d587fa3ec9863b226d1249a",
        "title": "幽谷",
        "author": "释文珦",
        "content": "幽谷寒偏早，初秋御夹衣。\n山田禾未熟，径树叶先飞。\n涧浅樵夫涉，篱疎野鹿归。\n不嫌生计薄，且与世人违。",
        "dynasty": "宋",
        "collection_info": null
    },
    {
        "uuid": "efc3a00966407483449203573bb057ac",
        "title": "谷中",
        "author": "释文珦",
        "content": "谷口松泉相和鸣，山蹊诘曲少人登。\n苦槠一树猿偷尽，懊杀庵居老病僧。",
        "dynasty": "宋",
        "collection_info": null
    },
    {
        "uuid": "6d6425ca1ca32a1cc2659d567010e57a",
        "title": "江上  其一",
        "author": "释文珦",
        "content": "烟生浦欲无，日莫潮初落。\n客帆何处来，又近垂杨泊。",
        "dynasty": "宋",
        "collection_info": null
    },
    {
        "uuid": "3d1e7adee02c2adf519a3f0b7263fab8",
        "title": "江上  其二",
        "author": "释文珦",
        "content": "无柰春芳损客心，每于江上独行吟。\n朝朝莫莫寒潮水，不似归愁一度深。",
        "dynasty": "宋",
        "collection_info": null
    },
    {
        "uuid": "c4f7af7fa6a2edacc4ba6491837635ff",
        "title": "溪上",
        "author": "释文珦",
        "content": "散策清溪岸，茅檐事事幽。\n燕巢春始垒，蛛网雨来收。\n翁媪能留客，儿童不识愁。\n兴长归径晚，回首问羣鸥。",
        "dynasty": "宋",
        "collection_info": null
    },
    {
        "uuid": "ac9aa8c911da3d94d4221e9b1e2143c3",
        "title": "溪边",
        "author": "释文珦",
        "content": "溪边得微径，陟险穷层巅。\n上有巢居人，志隠忘岁年。\n心静语言寡，道在精神全。\n终身愿相依，媿我无宿缘。\n明朝下山去，怅望空云烟。",
        "dynasty": "宋",
        "collection_info": null
    },
    {
        "uuid": "80c6139fb0d6101d0ef8b735d529ebe9",
        "title": "雪窦山",
        "author": "释文珦",
        "content": "寺在诸峰顶，寥寥远世纷。\n岩飞千丈雪，门掩万重云。\n地冷春疑晚，松深日易曛。\n孤猨清叫月，僧向定中闻。",
        "dynasty": "宋",
        "collection_info": null
    },
    {
        "uuid": "7b74b5a28e7aefeda3690a27230ce377",
        "title": "春谷",
        "author": "释文珦",
        "content": "春谷行难尽，鷄声忽一家。\n溪流随雨涨，崖树受风斜。\n竹地偏生菌，桐阴正养茶。\n老翁年八十，不识有纷华。",
        "dynasty": "宋",
        "collection_info": null
    },
    {
        "uuid": "dd6a3d208660f1f9c7c5dfac37f9eeb3",
        "title": "蔷薇洞",
        "author": "释文珦",
        "content": "不知建业蔷薇树，何似淮淝草木立。\n因入谪仙诗句裏，等闲随处得虚名。",
        "dynasty": "宋",
        "collection_info": null
    },
    {
        "uuid": "ede93a83ed80e2708a2797b334343faa",
        "title": "兰谷",
        "author": "释文珦",
        "content": "猗猗谷中兰，青青饱香露。\n为语樵牧儿，莫采出山去。",
        "dynasty": "宋",
        "collection_info": null
    },
    {
        "uuid": "fab97b15b75a8dd7b4f039350e1331fa",
        "title": "题鹪鹩巢林行",
        "author": "释文珦",
        "content": "鹪鹩巢中林，所择唯一枝。\n俛啄草间粒，自可长无饥。\n绝意于翱翔，其乐诚在兹。\n挟之上空虚，高风亦奚为。\n体微力难任，飘飘竟何归。\n穷达悬于天，赋予常不齐。\n君子识其分，小大随所施。\n狂夫每争先，虚骋不知疲。\n以之致高位，未免多瑕玼。\n静退以为德，此理良可推。",
        "dynasty": "宋",
        "collection_info": null
    },
    {
        "uuid": "7afd9b18d900d8a656e6867a9654893d",
        "title": "竹间吟",
        "author": "释文珦",
        "content": "维昔晋唐人，其心多爱竹。\n七贤子猷徒，往驾已不復。\n惓惓思此君，鉏云种青玉。\n劲节何亭亭，清风常穆穆。\n质美而貌閒，对之良不俗。\n遂老于其间，畴能赋淇奥。",
        "dynasty": "宋",
        "collection_info": null
    },
    {
        "uuid": "7b988a24cb4c56a4b6282a8f4d2f75df",
        "title": "竹边",
        "author": "释文珦",
        "content": "野性何曾计此身，老来方觉负初心。\n故山无地堪栽竹，犹傍人家看竹林。",
        "dynasty": "宋",
        "collection_info": null
    },
    {
        "uuid": "390ec56ae84dafa2c21e4cdcf07bbeb7",
        "title": "凤仙花",
        "author": "释文珦",
        "content": "何年凤背古仙人，草木之中自化身。\n丹袂翠翘秋色裏，犹资沆瀣养精神。",
        "dynasty": "宋",
        "collection_info": null
    },
    {
        "uuid": "bae3654bf08c31289112170bb573543b",
        "title": "白湛渊书来命赋绿阴",
        "author": "释文珦",
        "content": "化红为浄绿，圃树已成阴。\n俯映澄渊水，清如静者心。\n华滋深几席，余润滴衣襟。\n众鸟犹知爱，皎皎遗好音。",
        "dynasty": "宋",
        "collection_info": null
    },
    {
        "uuid": "dcc1da5925fd039a8b0b1b1d2d4062c8",
        "title": "黄葵花",
        "author": "释文珦",
        "content": "一入长门只淡妆，秋衣犹是旧宫黄。\n到头不信君恩断，日日倾心向太阳。",
        "dynasty": "宋",
        "collection_info": null
    },
    {
        "uuid": "ef94922f3403b01f273e240457af06a7",
        "title": "和林静学双兰",
        "author": "释文珦",
        "content": "一本两花新，重滋旧畹春。\n难教入凡梦，唯共保天真。\n沮溺终称隠，夷齐又得仁。\n临风如欲笑，笑着独醒人。",
        "dynasty": "宋",
        "collection_info": null
    },
    {
        "uuid": "c3bea9474c173ef9ba44a96f74e547b8",
        "title": "听松",
        "author": "释文珦",
        "content": "别驾公事閒，翦棘开三径。\n天风引长松，萧萧满清听。\n坐石琴意真，凭阑醉魂醒。\n亦使山中人，悠然动归兴。",
        "dynasty": "宋",
        "collection_info": null
    },
    {
        "uuid": "de333598e9596f26d7297b80ae553043",
        "title": "柳言",
        "author": "释文珦",
        "content": "彭泽门前閒草木，丝丝那向路傍生。\n便教繫得春风住，也与时人管送迎。",
        "dynasty": "宋",
        "collection_info": null
    },
    {
        "uuid": "f4dd68fa8ccd0d8f64cf47a5aa3b10a7",
        "title": "采兰吟",
        "author": "释文珦",
        "content": "楚芳有幽姿，采采倏盈把。\n馨香满襟袖，欲寄同心者。\n道远不可求，余怀为谁写。\n佩服林下游，自爱逸而野。",
        "dynasty": "宋",
        "collection_info": null
    },
    {
        "uuid": "9d1e19f657daf9c440687ddabf885191",
        "title": "朝采卷耳行",
        "author": "释文珦",
        "content": "朝采卷耳，于陵于冈。\n取叶存根，以备酒浆。\n嗟我怀人，在彼遐方。\n闵其勤劳，寤寐弗忘。\n念得送我，置尔之傍。\n所愿莫遂，徘徊彷徨。\n凤游四海，亦思其凰。\n毋以道远，而易中肠。\n好鸟和鸣，其飞颉颃。\n感物增忧，泣涕沾裳。",
        "dynasty": "宋",
        "collection_info": null
    },
    {
        "uuid": "e41de93c7f5a2e3486d0d07804df7094",
        "title": "鉴上人所居金竹青琅玕一茎",
        "author": "释文珦",
        "content": "潇洒非凡种，虚空是本心。\n纔生一青玉，不数万黄金。\n月写孤鸾影，风传丹凤音。\n从兹护根本，会见别成林。",
        "dynasty": "宋",
        "collection_info": null
    },
    {
        "uuid": "ad4a809748722abe39ef6585ae86c2e4",
        "title": "清溪鹭",
        "author": "释文珦",
        "content": "清溪双白鹭，其羽可为仪。\n洁白乃如此，那肯居洿池。\n志士慎厥身，浊世难絷羁。\n钟鼎或愆义，宁贱而长饥。\n贪夫昧所从，得养非攸宜。\n犹鸱啄腐鼠，此鸟能笑之。",
        "dynasty": "宋",
        "collection_info": null
    },
    {
        "uuid": "ddc6a1ccb73f87a3b54d996794e993a7",
        "title": "枯鱼过河泣",
        "author": "释文珦",
        "content": "为鱼当深潜，深潜身可肥。\n勿以风涛便，踊跃图奋飞。\n风涛或遽止，处陆胡能归。\n汝骸既已腊，泣河计还非。\n生荣与死辱，二者相因依。\n富贵而亢极，后患亦岂微。\n功成泛五湖，鸱夷独知几。",
        "dynasty": "宋",
        "collection_info": null
    },
    {
        "uuid": "e8c84fb90331cb5649366c64081722b9",
        "title": "翩翩春燕行",
        "author": "释文珦",
        "content": "翩翩春燕，厥有常心。\n来以春阳，去以秋阴。\n不爽于社，为时所钦。\n玄衣济济，美度愔愔。\n差池其羽，下上其音。\n如服仁义，如鼓瑟琴。\n缮垒杏梁，衔泥柳林。\n宫房孔式，非僭非淫。\n居处齐一，淑惠且任。\n实生商后，匪曰凡禽。",
        "dynasty": "宋",
        "collection_info": null
    },
    {
        "uuid": "6b9740f8994d013eb706d2254476b4b6",
        "title": "雉朝飞",
        "author": "释文珦",
        "content": "春日迟迟，有雉朝飞。\n一雄自得，群雌相随。\n自西自东，饮啄不违。\n牧犊采薪，见而感之。\n我生徒为人，七十反无妻。\n尝闻二南世，天下无鳏嫠。\n万物得其所，婚姻皆以时。",
        "dynasty": "宋",
        "collection_info": null
    },
    {
        "uuid": "17b4cc2511794647219eb857dfbec3e5",
        "title": "山乐官",
        "author": "释文珦",
        "content": "呜呼有鸟山乐官，鸣声宛转空林间。\n恐是执簧秉翟者，遗形变化之游魂。\n生兮不遇圣明世，千载而下犹烦冤。\n遗之好音不尔听，何如卷舌且勿言。\n箫韶九成集嘉瑞，当与威凤同飞鶱。",
        "dynasty": "宋",
        "collection_info": null
    },
    {
        "uuid": "6b7dacefe76fd9350951d884f59fff98",
        "title": "茅茨  其一",
        "author": "释文珦",
        "content": "千重青嶂底，坐卧一茅茨。\n栖息今成乐，兴亡总不知。\n林居独脚鬼，壁画九头龟。\n自是山林样，休嫌欠入时。",
        "dynasty": "宋",
        "collection_info": null
    },
    {
        "uuid": "d24d23b5d0534ab5a77596b583c071e8",
        "title": "茅茨  其二",
        "author": "释文珦",
        "content": "茅茨住得安，何必府潭潭。\n省祸由知足，防心在不贪。\n衣荷同纩暖，食蘗比饴甘。\n清苦人休讶，山翁已惯谙。",
        "dynasty": "宋",
        "collection_info": null
    },
    {
        "uuid": "34fbb880cc2aed420f7322fc273fab42",
        "title": "萧然",
        "author": "释文珦",
        "content": "萧然一茅茨，远在青山郭。\n岁晚倦行游，来兹解缨络。\n功名人莫笑，吾志在丘壑。\n试问伏辕驹，何如九霄鹤。",
        "dynasty": "宋",
        "collection_info": null
    },
    {
        "uuid": "ab96b884cc0cd76239cb624a5d79c64d",
        "title": "端居",
        "author": "释文珦",
        "content": "为得近樵渔，閒寻此地居。\n省交长闭户，耽静欲焚书。\n自爱心情澹，人嫌礼貌疎。\n径从荒草没，衰懒不能除。",
        "dynasty": "宋",
        "collection_info": null
    },
    {
        "uuid": "3c1576c60548a57e52ed75b11e542d61",
        "title": "林和靖孤山旧隠",
        "author": "释文珦",
        "content": "抱璞肯自剖，藏之在深椟。\n嗟彼荆山人，不能卫其足。\n生先有良贵，那爱分□禄。\n閒居五十年，祗着山人服。\n华衮有何好，此服安且燠。\n童鹤亦清真，梅边伴幽独。\n身后无子孙，高风许谁续。\n疎澹水边萤，飞来照吟屋。",
        "dynasty": "宋",
        "collection_info": null
    },
    {
        "uuid": "b89b0891ab66ebc81c057c56b8e3a679",
        "title": "閒门",
        "author": "释文珦",
        "content": "閒门绝尘鞅，松栝皆肺肺。\n言忘见道真，静极闻天籁。\n野菜宁加糁，山衣或无带。\n此心苟不欺，贫贱亦何害。",
        "dynasty": "宋",
        "collection_info": null
    },
    {
        "uuid": "1fa421c6bbf5cedb88c3f3ffe6fd7ff5",
        "title": "空庐",
        "author": "释文珦",
        "content": "荒径草青青，空庐未始扃。\n好山皆在目，无事可劳形。\n已信虚空讲，何妨树石听。\n悠然朝復莫，真道自相冥。",
        "dynasty": "宋",
        "collection_info": null
    },
    {
        "uuid": "14ab312b08f1dd6be17ca9d2afe38a14",
        "title": "幽栖",
        "author": "释文珦",
        "content": "幽栖绝世纷，足以养心君。\n是草皆为药，无山不出云。\n房空留鹿伴，果熟与猿分。\n信口成诗句，长谣到夕曛。",
        "dynasty": "宋",
        "collection_info": null
    },
    {
        "uuid": "59c8a64dfc19a899d0b7d0d58cec3f8c",
        "title": "栖迟",
        "author": "释文珦",
        "content": "栖迟严壑间，所尚不同俗。\n窗下列芳兰，门前艺修竹。\n崖屋夏中寒，石田秋后熟。\n委质于自然，陶然意常足。",
        "dynasty": "宋",
        "collection_info": null
    },
    {
        "uuid": "096f86937bdf3b159f670e0b03b2c43e",
        "title": "雪屋",
        "author": "释文珦",
        "content": "风落晓空寒，茅檐一尺宽。\n乱声依竹密，斜片打窗残。\n绝谷炊烟断，开门去路难。\n枕书眠白昼，人说似袁安。",
        "dynasty": "宋",
        "collection_info": null
    },
    {
        "uuid": "bef92f9ada24c3fdaa96f2f34d778cfa",
        "title": "田家",
        "author": "释文珦",
        "content": "田家翁媪颇自适，翁解耕耘妇能织。\n官中租赋无稽违，所养牛羊亦蕃息。\n岁时力作不徒劳，桑柘满园禾黍高。\n皆因勤俭百事足，老身不復愁逋逃。\n儿女长成毕婚嫁，祇在东邻与西舍。\n瓮头时復有新篘，亲戚团栾乐情话。\n神前祭赛宜豊腴，家中衣饭随精粗。\n县吏下乡鸡犬尽，但愿官府无追呼。",
        "dynasty": "宋",
        "collection_info": null
    },
    {
        "uuid": "35ef9b9360f4a42e7a02f29df5cd8c3d",
        "title": "田家谣",
        "author": "释文珦",
        "content": "东坡粟已黄，西畴稻堪穫。\n农家庆丰年，茅茨举杯酌。\n復喜官家用贤相，奋发天威去元恶。\n诏书宽徭榜村路，悍吏不来鷄犬乐。\n儿童牧牛舍牛舞，翁媪赛神听神语。\n饮则食兮福乡土，五日一风十日雨，万岁千秋戴明主。",
        "dynasty": "宋",
        "collection_info": null
    },
    {
        "uuid": "2ef28820e4a75db926941b6527cf0bec",
        "title": "山中田舍",
        "author": "释文珦",
        "content": "茅檐共翠微，井臼亦相依。\n衣望桑麻熟，粮兼芋栗肥。\n山田秋赋少，村乐醉人归。\n不识封侯事，王城相到稀。",
        "dynasty": "宋",
        "collection_info": null
    },
    {
        "uuid": "73708a1ee6ece5d95b3ae30d10509c50",
        "title": "静处",
        "author": "释文珦",
        "content": "常于静处着閒身，别是清虚冷澹人。\n禅裏断除千种法，吟中消受一生贫。\n声名岂必存编简，林壑从来有隠沦。\n云月溪山无限景，对余一一意皆真。",
        "dynasty": "宋",
        "collection_info": null
    },
    {
        "uuid": "57bbea7593bd2fdaee5a5ff0a172531f",
        "title": "松竹间",
        "author": "释文珦",
        "content": "瘦竹老松间，閒房仅容膝。\n栖迟非一朝，谢遣用三术。\n泉落双涧清，云消众山出。\n谁能强予迁，爱此成痼疾。",
        "dynasty": "宋",
        "collection_info": null
    },
    {
        "uuid": "5872edd65fea24dd5857a0911fd98e23",
        "title": "桂堂吟",
        "author": "释文珦",
        "content": "团团老桂阴，缥缈见云栋。\n西风吹古芗，熏破幽人梦。\n梦破叶间清露滴，明月满空秋一色，便跨银蟾上穹碧。",
        "dynasty": "宋",
        "collection_info": null
    },
    {
        "uuid": "3a261ab2d67b523f9c150ae9fa8a1479",
        "title": "秘书山中草堂",
        "author": "释文珦",
        "content": "谢客开山兴，深居寄草堂。\n曲阑凭野色，虚牖敞晴光。\n路转青林合，泉流碧涧长。\n群峦分向背，平楚接微茫。\n兰茝含幽洁，松筠傲雪霜。\n玄猨啼夜月，青鹤舞朝阳。\n地僻烟霞古，云深草树凉。\n藤梢藏钓石，桂子落琴床。\n为识禽鱼性，终辞鸳鹭行。\n真曾脱颖出，祇作善刀藏。\n不爱烧金术，唯留煮石方。\n赋诗閒点笔，勘易静焚香。\n酿酒应浮白，收茶自过黄。\n秋来看㓢竹，春尽课劙桑。\n水暖分鱼种，崖寒取蜜房。\n人高征士节，天动少微芒。\n道在名难隠，身閒乐叵量。\n更知齐指马，诚足傲羲皇。\n萧散氛埃表，高风不可忘。",
        "dynasty": "宋",
        "collection_info": null
    },
    {
        "uuid": "c021acf587203f788e1417423c13ed44",
        "title": "松竹堂",
        "author": "释文珦",
        "content": "玉立诸君子，苍髯十八公。\n有此岁寒质，胡能媚东风。\n勿堕长房术，勿受秦皇封。\n深期老此堂，长与幽人同。",
        "dynasty": "宋",
        "collection_info": null
    },
    {
        "uuid": "a9a03df3035e5e235208c828093ba709",
        "title": "松屋",
        "author": "释文珦",
        "content": "试问青松若箇栽，僧门祇向树边开。\n月明定有仙人过，露滴频闻野鹤回。\n千岁老根成虎魄，几寻枯干裹莓苔。\n住来自得清虚味，不管流光白髮催。",
        "dynasty": "宋",
        "collection_info": null
    },
    {
        "uuid": "a7e42da113db60e54fafec0467874478",
        "title": "茅屋",
        "author": "释文珦",
        "content": "道人不出山，偃卧一茅屋。\n独有南山云，时到檐前宿。",
        "dynasty": "宋",
        "collection_info": null
    },
    {
        "uuid": "6dd952d82869ffc0753b2988903dda82",
        "title": "竹居",
        "author": "释文珦",
        "content": "檐外竹珊珊，空房住一间。\n无人曾到此，老子有余閒。\n土蚀铜壶缺，苔滋粉壁斑。\n于焉自成乐，遮莫笑痴顽。",
        "dynasty": "宋",
        "collection_info": null
    },
    {
        "uuid": "b28894b7d37788bfa14e3ae860899026",
        "title": "农家",
        "author": "释文珦",
        "content": "农家何所知，邻里自相宜。\n草径东风软，茅檐春日迟。\n数鸦鸣秃树，一犊卧荒陂。\n酒熟相留醉，于人不作期。",
        "dynasty": "宋",
        "collection_info": null
    },
    {
        "uuid": "a31939b81394c155e70d536786ed0587",
        "title": "隠居二首  其一",
        "author": "释文珦",
        "content": "流水何尝有竞，閒云本亦无心。\n静者不殊云水，悠然自乐山林。",
        "dynasty": "宋",
        "collection_info": null
    },
    {
        "uuid": "49766b9228d13bc7342215106eef78a6",
        "title": "隠居二首  其二",
        "author": "释文珦",
        "content": "任术终当死术，为仁必得称仁。\n比似荣华灭族，何如贫贱修身。",
        "dynasty": "宋",
        "collection_info": null
    },
    {
        "uuid": "4ced320f0a0fcad9b8e956b21eec4a91",
        "title": "客居多暇步过田家",
        "author": "释文珦",
        "content": "客寄无生事，乘閒到水东。\n风和禽语乐，日暖土膏融。\n田父称家有，行人自屡空。\n殷勤留我饭，怜我不为农。",
        "dynasty": "宋",
        "collection_info": null
    },
    {
        "uuid": "c3771377836cc00335b81c4e7081f99d",
        "title": "春晓寻山家",
        "author": "释文珦",
        "content": "石涧寒流不尽，茅檐宿雨初晴。\n幽客眠云未起，四山鸟咔春声。",
        "dynasty": "宋",
        "collection_info": null
    },
    {
        "uuid": "707499f586ded6289f840ff39d9a2d08",
        "title": "夏日过隠人湖居",
        "author": "释文珦",
        "content": "轩窗临水开，洁莹如冰镜。\n含风柳千丝，清暑荷万柄。\n近结鸥鹭盟，远寄江湖兴。\n吾亦爱君庐，为发沧浪咏。",
        "dynasty": "宋",
        "collection_info": null
    },
    {
        "uuid": "0a1b501b04d7dbc04d9f8af793719b4b",
        "title": "宋饮冰晚过林居",
        "author": "释文珦",
        "content": "山晚少人行，萧萧陨箨声。\n阳光沈树杪，暝色起柴荆。\n过我论幽事，知君无宦情。\n虚名是何物，浊酒且须倾。",
        "dynasty": "宋",
        "collection_info": null
    },
    {
        "uuid": "60cd9d466e5461929f7ee2e11e66e5c6",
        "title": "夜归陋室",
        "author": "释文珦",
        "content": "萧萧两鬓如凝霜，险阻艰难曾备尝。\n少年气节尚奇伟，老来事业成荒唐。\n盗贼纷纷安衽席，衰翁秋晚犹絺绤。\n明月皎皎星宿稀，夜静入门徒四壁。\n四海知音今已矣，仰天太息悲风起。",
        "dynasty": "宋",
        "collection_info": null
    },
    {
        "uuid": "eae21148a135fcafeec1c984baf53d64",
        "title": "江楼写望  其一",
        "author": "释文珦",
        "content": "危栏朝独倚，千里望中閒。\n旭日穿层浪，明霞际断山。\n京华襟带裏，于越有无间。\n鼓枻知谁子，长歌去不还。",
        "dynasty": "宋",
        "collection_info": null
    },
    {
        "uuid": "6e2f52cb7a8adf45d57886b93242b8e8",
        "title": "江楼写望  其二",
        "author": "释文珦",
        "content": "晨登江上楼，周览竟遐目。\n江天渺无际，清致如可匊。\n初日明远峰，微烟消广麓。\n平波浄如镜，羣象印寒渌。\n浦溆集帆樯，长空来鹳鹜。\n凉风天末起，散入檐前竹。\n旷然适野情，谁能念幽独。\n手把离骚经，閒倚阑干读。\n灵均邈千载，遗音谅难续。\n沧浪在何处，思以濯吾足。",
        "dynasty": "宋",
        "collection_info": null
    },
    {
        "uuid": "0795c5297783c278649d1a33a31ec501",
        "title": "江楼闲望怀关内亲知",
        "author": "释文珦",
        "content": "摇落江天欲尽秋，远鸿高送一行愁。\n音书寂绝秦云外，身世蹉跎楚水头。\n年貌暗随黄叶去，时情深付碧波流。\n风凄日冷湖光晚，驻目寒空独倚楼。",
        "dynasty": "宋",
        "collection_info": null
    },
    {
        "uuid": "edf08f29b514486350c7ce324f563908",
        "title": "凭阑",
        "author": "释文珦",
        "content": "清川屡萦回，石路更深窈。\n经月无行人，柴门闭春草。\n虚堂在云际，疎磬出林杪。\n日日有余閒，凭阑看飞鸟。",
        "dynasty": "宋",
        "collection_info": null
    },
    {
        "uuid": "1a22f3a7a357975082b39072b2089fe0",
        "title": "富春屠",
        "author": "释文珦",
        "content": "瓜桥路入屠山寺，山势蜿蜒似卧龙。\n长者布金传几世，应真垂迹在前峰。\n连筒架壑寒泉洁，高阁凌空莫霭重。\n八十老僧偏念古，向余慷慨说孙钟。",
        "dynasty": "宋",
        "collection_info": null
    },
    {
        "uuid": "2cbc831bf84adb3ad6c84146fde1c0de",
        "title": "赋海上人吾庐",
        "author": "释文珦",
        "content": "君爱吾亦爱，居之幽且深。\n嘉木有余荫，鸣禽多好音。\n不知此身閒，但觉万虑沈。\n自非羲皇人，何以知子心。",
        "dynasty": "宋",
        "collection_info": null
    },
    {
        "uuid": "66c7bce861beb012fc0185a71fcb4ec2",
        "title": "效陶秋岩韵",
        "author": "释文珦",
        "content": "眼前几富贵，变灭同浮烟。\n举非吾所钦，眷然思古先。\n穷达无二道，彭殇可齐年。\n中心既昭彻，万象皆澄鲜。",
        "dynasty": "宋",
        "collection_info": null
    },
    {
        "uuid": "b66b112aa40c38eb9c01604681530caf",
        "title": "拟古  其一",
        "author": "释文珦",
        "content": "容易三年别，缠绵万里情。\n梦中频见面，终是不分明。",
        "dynasty": "宋",
        "collection_info": null
    },
    {
        "uuid": "a39c41c73b6a43e30b2dbbe07d59fdd0",
        "title": "拟古  其二",
        "author": "释文珦",
        "content": "事往不可追，愁来不可扫。\n悠悠百年间，一身孰能保。\n昔为席上珍，今作路傍草。\n倚伏理则然，宁復有当道。\n古者贤圣人，身否亦枯槁。\n嘉名如日月，万世犹杲杲。\n浮云非我心，归根以为宝。\n茫昧曷能明，吾将问苍昊。",
        "dynasty": "宋",
        "collection_info": null
    },
    {
        "uuid": "e7c0483f4499019388ab091cb10e803e",
        "title": "偶成",
        "author": "释文珦",
        "content": "名利双蜗角，堪舆一旅亭。\n生平嫌着物，老去更忘形。\n慢火煎茶熟，寒灯照梦醒。\n室空无道伴，自展八还经。",
        "dynasty": "宋",
        "collection_info": null
    },
    {
        "uuid": "d6fa5fccee9098df5d272e2d4231d7c9",
        "title": "偶作  其一",
        "author": "释文珦",
        "content": "风露洗空寒，秋清四体安。\n偶扶筇杖出，因采菊花餐。\n老觉心情懒，閒知世界宽。\n寒山诗一卷，随意作经看。",
        "dynasty": "宋",
        "collection_info": null
    },
    {
        "uuid": "0d64ca45aad9fef2d6f449817009b957",
        "title": "偶作  其二",
        "author": "释文珦",
        "content": "陵谷今迁变，衣冠半不存。\n闾阎小儿女，尽解北人言。",
        "dynasty": "宋",
        "collection_info": null
    },
    {
        "uuid": "fc4ba5e8898080dffe68250a46403398",
        "title": "骖服腾飞行",
        "author": "释文珦",
        "content": "有客乘车建其，四牡骖服腾飞。\n华绶杂佩陆离，指顾绰有余辉。\n贲然到我柴扉，我生靡识轻肥。\n旋穿敝屣粗衣，延之欲语襟期。\n客言子其病而，胡不与世推移。\n余曰子言诚非，穷达有命有时。\n与其如脂如韦，孰若饭糗羹藜。\n颜子陋巷寒饥，尼父尝称庶几。\n恬淡道德之基，不义富贵奚为。\n将子勿復致辞，吾志非君所知。",
        "dynasty": "宋",
        "collection_info": null
    },
    {
        "uuid": "efd6cf16e69586d04aebbd1620debc33",
        "title": "运有荣枯行",
        "author": "释文珦",
        "content": "运有荣枯，道有隆污。\n吉凶福祸，相为乘除。\n历览旧载，变灭纷如。\n或以贪残，或以逼诛。\n莫知其端，为之长吁。\n予少愚蠢，不能奔趋。\n翛然物表，与古为徒。\n彼是两忘，乃道之枢。\n庶几中庸，匪疾匪徐。\n不事王侯，不游国都。\n高尚其事，猗那其居。\n烟霞冲澹，松竹扶疎。\n来往忘机，山泽之癯。\n荷裳芰制，可曳可娄。\n竺坟鲁诰，可卷可舒。\n逍遥林壑，宁畏简书。\n临清坐茂，洽比禽鱼。\n自守玄默，死生弗渝。\n安时处顺，其乐只且。",
        "dynasty": "宋",
        "collection_info": null
    },
    {
        "uuid": "4d13a06b98f33f0b39d12099db541144",
        "title": "青阳代谢行",
        "author": "释文珦",
        "content": "青阳已代谢，赤帝方司衡。\n草木日繁庑，黄鸟鸣嘤嘤。\n维彼造化者，密运何神灵。\n不知为所迁，但见白髮生。\n囿身天地间，所卫唯生经。\n宜令心气平，毋使疾疠婴。\n顺此阴阳序，四体当安宁。\n凯风吹棘薪，夭夭长枝茎。\n怀念父母恩，有泪如雨倾。\n仰观仍俯察，因之捈中情。",
        "dynasty": "宋",
        "collection_info": null
    },
    {
        "uuid": "5363830a886f83b67bbe4722898d90bb",
        "title": "閒中吟",
        "author": "释文珦",
        "content": "云山青青，风泉泠泠。\n山色可爱，泉声可听。\n乃赋归来，盟诸山灵。\n身去世远，心与真冥。\n蔬食果腹，麻衣蔽形。\n尘车绝迹，蓬户常扃。\n不行他缘，唯诵自经。\n眇观人世，沧波一萍。\n朽钝寂漠，待终余龄。\n唤主人公，教常惺惺。",
        "dynasty": "宋",
        "collection_info": null
    },
    {
        "uuid": "8ce5c2746a200d80e186c833ba6b9eb0",
        "title": "送人之蜀",
        "author": "释文珦",
        "content": "佳友相辞去，西游卒未还。\n单车行数月，万水与千山。\n雨雪年华晚，烟尘道路艰。\n莫教音信绝，添我鬓毛斑。",
        "dynasty": "宋",
        "collection_info": null
    },
    {
        "uuid": "6b9da6cc03c252b554b6e2e41952bde1",
        "title": "送人归金华",
        "author": "释文珦",
        "content": "此去金华水作程，扁舟定是过严陵。\n高山蔽日寒多雾，浅濑通潮夜不冰。\n汉代丝风应自咏，故乡三洞与谁登。\n拟从别后题书寄，又怕征鸿未可冯。",
        "dynasty": "宋",
        "collection_info": null
    },
    {
        "uuid": "7e5095faa843c858beec0bd4eba181ae",
        "title": "送人归山",
        "author": "释文珦",
        "content": "君归西山去，为爱山中云。\n云亦喜君归，日夕常氤氲。\n云踪渺难期，别恨徒殷勤。\n他时望山色，眼中如见君。",
        "dynasty": "宋",
        "collection_info": null
    },
    {
        "uuid": "055478e154cf4dbdda31fa154159c089",
        "title": "送乡友归",
        "author": "释文珦",
        "content": "青春欲尽时，鸟啼花乱飞。\n共起思乡恨，君归吾未归。\n临分重执手，老泪湿荷衣。",
        "dynasty": "宋",
        "collection_info": null
    }
]