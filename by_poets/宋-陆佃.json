[
    {
        "uuid": "2a9b15acae65ea2ea502e512d5de704d",
        "title": "依韵和毅夫新栽梅花",
        "author": "陆佃",
        "content": "谁赋梅花诗，拟继三百五。\n昔闻林居士，幽栖贲岩坞。\n琼章虽在人，玉树已埋土。\n湖山今寂寥，五云谩无雨。\n夫君擅文章，颇以诗自许。\n芬芳春草生，光芒夜珠吐。\n人间再生岛，名在诗书圃。\n锦囊贮西施，佳丽生百妩。\n翱翔道家山，文采动人主。\n阳春定能和，白华应可补。\n后生谁敢当，柏直口尚乳。\n老夫幸未疲，腰剑犹能舞。",
        "dynasty": "宋",
        "collection_info": null
    },
    {
        "uuid": "2b9e4cc77e26317d19b73029bb0b1899",
        "title": "赠王君仪",
        "author": "陆佃",
        "content": "尝思孔子昔在世，门生弟子三千人。\n大哉卷舒圣人道，弦歌讲诵邹鲁滨。\n立身非以利欲诱，至诚惟学义与仁。\n雍容德艺愈磨厉，烜赫光辉弥日新。\n追尘力行慕汲汲，忘疲善诱思循循。\n外荣岂就卿相位，内乐惟知探道真。\n所以万世作师法，望之仰之如北辰。\n吾尝苦爱孟子语，渊源事业醇乎醇。\n得君达欲善天下，陋巷穷惟周一身。\n当时举世谓迂阔，进退何妨吾屈伸。\n纷纷流俗何足託，以道优游能自遵。\n瞥然顾彼万钟禄，有如聚散空中云。\n乃知君子所为学，志将忧道不忧贫。\n君仪建德一儒士，笃学沧溟陶粹纯。\n年强有志闢邪说，气壮力苦锄荆榛。\n放出森森梓杞材，秀枝烂漫敷青春。\n读书侵暮即然烛，为文夜坐常达晨。\n谁悯颜瓢啖藜藿，自怜范甑生埃尘。\n每云外物未尝恤，披卷动能经累旬。\n有时挥笔泻霖雨，但闻霹雳飞车轮。\n云开雾散却晴霁，清风淅淅无纤尘。\n佳花美木竞妍秀，高山远岫皆嶙峋。\n有时高谈倾耳听，又如天马超昆崙。\n回顾驽骀百千辈，疲筋竭力安可羣。\n我嗟才识顽且鄙，书斋日得相依亲。\n勤勤顾子能如此，固宜使人长书绅。",
        "dynasty": "宋",
        "collection_info": null
    },
    {
        "uuid": "29b55d18840b97ccfad396b7f92de29b",
        "title": "依韵和孙勉教授",
        "author": "陆佃",
        "content": "汝阴先生学虽兴，官职冷静真如冰。\n门前鸟雀可罗网，甑中埃墨随炊蒸。\n收拾人才妙长养，落笔虽误犹成蝇。\n至于败羣亦不受，画脂徒费知难凝。\n从来说详富学海，发挥春秋破晻暧。\n仲舒玉杯足瑕颣，中散珠船不光彩。\n着书固知非一日，作诗又欲重千载。\n公卿争迎为上客，信知淮楚文章伯。\n应许曹参避正堂，未甘贾谊虚前席。\n男儿富贵固有时，如何宦达微愆期。\n衮衣绣裳毕竟在，祇是即今髭鬓改。\n平生耿介性不容，凛凛劲节凌秋风。\n金华中丞最称赏，惜也未老先龙钟。\n去人阖棺命云促，浮生瞬息风中烛。\n华萼飘零不得归，涕泪数行悲手足。\n顾予未放雪满颠，乞得清颍如升仙。\n喜闻故人在学校，宛若见面初开笺。\n扬州骑鹤未足羡，便欲共醉花中间。\n西湖风景事事好，不似吴越惟无山。\n海棠方恨我来迟，君欲归去将何之。\n期向圣时同尽瘁，况復交情淡如水。\n他年若和傅说羹，免使盐梅鼎颠趾。",
        "dynasty": "宋",
        "collection_info": null
    },
    {
        "uuid": "d5027e95b49b92a28c193c60f2325075",
        "title": "依韵和李知刚黄安见示",
        "author": "陆佃",
        "content": "蒋山鳞鬣苍嵯峨，参伐可扪斗可摩。\n建康开府占形胜，千樯万舳来江艖。\n忆昨司空驻千骑，与人倾盖肠无他。\n有时偃蹇枕书卧，忽地起走仍吟哦。\n诸生横经饱余论，宛若茂草生陵阿。\n发挥形声解奇字，岂但晚学池中鹅。\n余初闻风裹粮走，愿就秦扁医沈疴。\n登堂一见便称许，暴之秋阳濯江沱。\n夜深归来学舍冷，鼓吹有蛙更闻鼍。\n曾参捉襟肘屡见，回也箪食倾瓢蠡。\n谁云寒儒偶遭遇，驰道马疾摇鸣珂。\n因缘乞郡得金印，关吏虽识难谁何。\n迩来二纪世已换，仙棋一局真烂柯。\n孔林父子久同葬，谢安墩在空坡陀。\n顾瞻思贤有仪象，挂壁未去聊随梭。\n中年触绪易感慨，頼有二子相经过。\n陇西家儿信奇伟，美玉在岩珠在波。\n惭非冰清託之女，亭亭松柏垂茑萝。\n黄生初来似蚕蠋，被丝缠裹今成蛾。\n磨砻爪距擅场屋，拟与羣俊争殊科。\n惟黄与李岂易得，一二自抵三千多。\n回思争雄六战国，竞致宾客寻干戈。\n黄金筑台礼郭隗，玉盘进手延荆轲。\n鸡鸣狗盗何足数，虽欲定霸终蹉跎。\n大哉皇宋圣人出，日月双丽君臣和。\n岁时金穰玉烛润，纪功泰山崖可磨。\n平生慷慨慕荆国，自誓中立无邪颇。\n异时与子共勋业，请效夔契赓尧歌。",
        "dynasty": "宋",
        "collection_info": null
    },
    {
        "uuid": "bf8ef81eddbdd103b897a505f6cca2fc",
        "title": "登塔",
        "author": "陆佃",
        "content": "题写看前辈，跻攀接后尘。\n日边窥两观，云下念双亲。\n宫线徐添昼，林花顿减春。\n夕阳犹独立，万虑入经纶。",
        "dynasty": "宋",
        "collection_info": null
    },
    {
        "uuid": "c9009b063f85d12469fef82f17040f11",
        "title": "依韵和彭器资直讲",
        "author": "陆佃",
        "content": "岁久亲谈麈，春深集试闱。\n才名非画餠，科等是传衣。\n鶑稍迁乔出，鸦应反哺飞。\n羡君亲膝近，昨夜梦先归。",
        "dynasty": "宋",
        "collection_info": null
    },
    {
        "uuid": "ed9b78806fe872be6ef62558d58343f2",
        "title": "呈张邃明舍人",
        "author": "陆佃",
        "content": "世掌丝纶美，声名壮紫微。\n赐茶天上坐，退食日边归。\n简在除书密，时清谏疏稀。\n伫公参鼎席，寰海望余辉。",
        "dynasty": "宋",
        "collection_info": null
    },
    {
        "uuid": "e1724421b8349d2d80d33a2796c79b82",
        "title": "思岩老呈彭器资",
        "author": "陆佃",
        "content": "春远下楼迟，城高背落晖。\n鹡鸰经岁别，鸿雁几时归。\n柳阔行人尽，花残驿使稀。\n濠州在云下，深欲伴归飞。",
        "dynasty": "宋",
        "collection_info": null
    },
    {
        "uuid": "63bf0dd8ba4bfb464ab157ac3c2efe19",
        "title": "寄龚深父给事",
        "author": "陆佃",
        "content": "往岁手曾携，穿云路欲迷。\n蓬莱风引近，灵鹫月飞低。\n昼永棋相对，春深鸟自啼。\n别来真约在，何事少书题。",
        "dynasty": "宋",
        "collection_info": null
    },
    {
        "uuid": "4178558d715a3ed06832caa469ed92e3",
        "title": "苏丞相挽歌词二首  其一",
        "author": "陆佃",
        "content": "乐易虽难老，艰难亦备更。\n高官谁不死，厚德是平生。\n曾负阿衡鼎，仍调傅说羹。\n须知夷险异，高卧看南行。",
        "dynasty": "宋",
        "collection_info": null
    },
    {
        "uuid": "034fb0782054dc0603b760b83130112e",
        "title": "苏丞相挽歌词二首  其二",
        "author": "陆佃",
        "content": "世德层层外，年龄九九余。\n浪传千岁字，真记五车书。\n帐冷閒金鸭，泉深暗玉鱼。\n前时傅岩像，今得几分如。",
        "dynasty": "宋",
        "collection_info": null
    },
    {
        "uuid": "071c015c5ca91d02dffe7e34c6cc4921",
        "title": "钟评事挽歌词",
        "author": "陆佃",
        "content": "银餠当年遇，金钩几代收。\n一经知教子，千橘等封侯。\n瘴雨松门夕，悲风桂岭秋。\n江深人不见，依旧水东流。",
        "dynasty": "宋",
        "collection_info": null
    },
    {
        "uuid": "7371a85bbdb371ec9a0e12bb85679f3c",
        "title": "冯朝奉挽歌词",
        "author": "陆佃",
        "content": "仕宦惟遭遇，神仙信杳冥。\n老年多感慨，同牓半凋零。\n附葬铭旌暗，平生信史青。\n须知玉川子，传后有添丁。",
        "dynasty": "宋",
        "collection_info": null
    },
    {
        "uuid": "abab431bc30072cd9af5a7c7c7f7af68",
        "title": "公议郎中挽歌词",
        "author": "陆佃",
        "content": "恺悌虽平进，艰难亦备更。\n冰厅谙冷宦，梦境过浮生。\n云海仙舟隔，风旌粉字横。\n莫埋言行录，留着后人行。",
        "dynasty": "宋",
        "collection_info": null
    },
    {
        "uuid": "0585b266b9088c0e3f504d374de01be7",
        "title": "刘大卿挽歌词",
        "author": "陆佃",
        "content": "许国丹心壮，传家素节清。\n葬无金椀送，庭有玉棺迎。\n红幕宾朋散，青囊宅兆成。\n惟余原上月，犹是旧时明。",
        "dynasty": "宋",
        "collection_info": null
    },
    {
        "uuid": "38c004dc216653edeb171e3b8561331c",
        "title": "陈夫人挽歌词",
        "author": "陆佃",
        "content": "邻与邹人卜，门归太史评。\n忽随双佩失，不见一珠成。\n梦入清都杳，船维彼岸轻。\n空余江上月，依旧度窗明。",
        "dynasty": "宋",
        "collection_info": null
    },
    {
        "uuid": "74714554bd1a21f2a7e03e52cb33f444",
        "title": "魏国太夫人陈氏挽歌词",
        "author": "陆佃",
        "content": "漏逐晨钟尽，舟随暮壑移。\n文归大家传，行在小星诗。\n珠佩临江失，金丹渡海迟。\n侍郎头已白，儿慕不胜悲。",
        "dynasty": "宋",
        "collection_info": null
    },
    {
        "uuid": "2483e43a4796a05b36f47dab483764bd",
        "title": "赠慈觉大师",
        "author": "陆佃",
        "content": "讲花天散坠，醉草客争收。\n明月来相识，孤云学自由。\n隙曛穿薄暮，檐溜滴高秋。\n不锁西窗梦，名山有旧游。",
        "dynasty": "宋",
        "collection_info": null
    },
    {
        "uuid": "cc53868cc98bfc40333c44dd9c19603b",
        "title": "赠李柔得道士",
        "author": "陆佃",
        "content": "传得真人性，长安久卜居。\n噀成西蜀雨，换得右军书。\n酒散颠狂极，香消寂寞余。\n更能盘礴画，传写十分如。",
        "dynasty": "宋",
        "collection_info": null
    },
    {
        "uuid": "f838690e1ea01e7b3fb5a8a4e88cc99a",
        "title": "再用前韵呈毅夫",
        "author": "陆佃",
        "content": "洛阳曾识面，穰下竟论交。\n久若居兰室，初如食蔗梢。\n故非偷姓孔，谁敢僭名郊。\n作事常师古，当官肯代庖。\n匪躬期蹇蹇，夷行笑嘐嘐。\n稷也真尧力，参乎岂桀髇。\n金楼传宝构，杂俎当珍肴。\n讲舍推攸止，宾筵绝载呶。\n孙窗余腊雪，徐榻卧寒茭。\n反舌宵鸣蝈，长踦暖挂蛸。\n即今除户墐，那得曝檐茅。\n远梦方随蝶，轻绡拟换鲛。\n历来双凤阙，律动半山坳。\n草色揉蓝染，花名篆字钞。\n膘肥熊自扑，香满麝争跑。\n乳雉翔仍集，鸣禽语渐剿。\n柳将金自比，楮与玉相淆。\n节应豳三日，阳添泰一爻。\n碧圆牵翠荇，红蕾破香苞。\n鶑出求同志，鸿归学共胞。\n形容当舞籥，音韵中笙匏。\n丽苑闻亡是，熙台亚有巢。\n不材真是栎，何算信如筲。\n交淡非同醴，流清岂为胶。\n往来须倒载，生灭任浮泡。\n纵阻陈歌管，犹容听镯铙。\n北窗宁独卧，南岳谩相嘲。\n酒用陶巾漉，诗须贺锦包。\n尽教谈麈尽，仍取唾壶敲。\n不向花前醉，应惭薄荷猫。",
        "dynasty": "宋",
        "collection_info": null
    },
    {
        "uuid": "2477aa243c1bb7e10e897baaa3aea957",
        "title": "閒居示王君仪",
        "author": "陆佃",
        "content": "五色文章烂锦开，谩劳天女翦刀裁。\n黄鶑窥水亭亭立，白鸟投空远远来。\n清昼光阴输静客，碧云岐路属多才。\n羡君直入文沧海，探尽骊珠始肯迴。",
        "dynasty": "宋",
        "collection_info": null
    },
    {
        "uuid": "3ead20ec3fd218d5770965c00c907d4e",
        "title": "送诸张",
        "author": "陆佃",
        "content": "就学经年客会稽，父兄应久怪归迟。\n故知子学优来日，想得人看胜旧时。\n食蔗已甘佳境近，为山纔止素功亏。\n少年况有修身志，莫为区区应举移。",
        "dynasty": "宋",
        "collection_info": null
    },
    {
        "uuid": "95106649f2e43012fdfab0716a822747",
        "title": "依韵和尚用之秀才梅花二首  其一",
        "author": "陆佃",
        "content": "假借铅华素不曾，肯将桃李较衰荣。\n向人有意如相识，混雪无言耻自明。\n青帝信音元苦远，素娥风调不胜清。\n爱君诗思诚高古，睥睨玄尊与太羹。",
        "dynasty": "宋",
        "collection_info": null
    },
    {
        "uuid": "43dd68e911c729eb871f2a24a428e8b2",
        "title": "依韵和尚用之秀才梅花二首  其二",
        "author": "陆佃",
        "content": "年年先发更谁曾，憔悴中间独自荣。\n素艷得如人淡伫，暗香能共雪分明。\n银河魄转霜风耐，青冢魂归月夜清。\n莫与将军轻止渴，须知丞相要调羹。",
        "dynasty": "宋",
        "collection_info": null
    },
    {
        "uuid": "345fc7c5a5236e08008553b9aa53b91e",
        "title": "送能协",
        "author": "陆佃",
        "content": "禹门千尺晚登龙，稽古从来缓见功。\n清节藴珠函柱白，高文浮蜃吐楼红。\n落花正值行时尽，圆月还成别后同。\n寄字好凭鱼上下，汴渠流水洛新通。",
        "dynasty": "宋",
        "collection_info": null
    },
    {
        "uuid": "320e51ae35c1de9dc4ef3ed7c5196a96",
        "title": "呈越州程给事",
        "author": "陆佃",
        "content": "南海归来请会稽，锦衣新过浙江西。\n暂违香案蓬莱小，久擅诗名太华低。\n花影欲重公事退，鸟声初闹吏衙齐。\n云衢已怪朝天晚，乘兴无因访剡溪。",
        "dynasty": "宋",
        "collection_info": null
    },
    {
        "uuid": "4be0568dcc35ffa2de30e4df22aeefba",
        "title": "依韵和程给事留题法云寺方丈",
        "author": "陆佃",
        "content": "浄室兼容海众临，维摩憔悴病仍侵。\n且将灯续光明藏，时见珠随咳唾音。\n素壁短碑深掐玉，画檐新牓大书金。\n故溪曾指桃花记，乘月何时更一寻。",
        "dynasty": "宋",
        "collection_info": null
    },
    {
        "uuid": "a8f2948bc1fad071121118b50c760488",
        "title": "题适南亭呈程给事二首  其一",
        "author": "陆佃",
        "content": "子真仙去学乔松，华宇经营得我公。\n海近蓬瀛全彷佛，山经楼阁半虚空。\n一千里地檐前月，九万程天座上风。\n从此鑑中登望好，却应浑胜水晶宫。",
        "dynasty": "宋",
        "collection_info": null
    },
    {
        "uuid": "4884111c38709bf0eb0c66cac555b0e1",
        "title": "题适南亭呈程给事二首  其二",
        "author": "陆佃",
        "content": "参陪初见翦蒿莱，顷刻疏红户牖开。\n贺老湖光浮枕簟，梅家山色染楼台。\n翠微已借云根筑，青琐仍供月影来。\n闻说紫泥追诏近，使星躔次傍三台。",
        "dynasty": "宋",
        "collection_info": null
    },
    {
        "uuid": "ca3aa22fc372e65c672e9a8607ae435e",
        "title": "依韵重和再住法云寺",
        "author": "陆佃",
        "content": "闻说重来住法云，旧缘香火一番新。\n桃花可认曾移主，鸥鸟还应不避人。\n脑玉几陵虹气势，颔珠长借月精神。\n何时乞得东南守，共礼黄金丈六身。",
        "dynasty": "宋",
        "collection_info": null
    },
    {
        "uuid": "c7841a97693ea77c1aef76ab2734b447",
        "title": "赠真戒大师",
        "author": "陆佃",
        "content": "时访城西长者家，欲将无定友烟霞。\n百函贝叶听挥麈，一炷炉香看点茶。\n猿立砌台偷落果，鸟穿檐柏献新花。\n旧曾题处烦师护，肯学常流旋碧纱。",
        "dynasty": "宋",
        "collection_info": null
    },
    {
        "uuid": "7b5629cab598388284a5da0a77784f81",
        "title": "登塔望太行",
        "author": "陆佃",
        "content": "浮图千尺俯楼台，天地晴无一点埃。\n日薄马初经具次，风轻船稍近蓬莱。\n迁移曾费愚公力，分擘宁烦巨掌开。\n东北若无丘垄碍，好同灵鹫却飞来。",
        "dynasty": "宋",
        "collection_info": null
    },
    {
        "uuid": "1933bea3c611d297f1f06ff44a477b83",
        "title": "依韵和彭器资直讲二首  其一",
        "author": "陆佃",
        "content": "三年清苦下书帷，诸子专门盛一时。\n研尽锦砂重注易，草残饶纸谩笺诗。\n鼓催闽越茶应早，线引昭阳日渐迟。\n侍讲会须拌共醉，状元新约未差池。",
        "dynasty": "宋",
        "collection_info": null
    },
    {
        "uuid": "7028e078310a2291d5af7a96f3b8fb66",
        "title": "依韵和彭器资直讲二首  其二",
        "author": "陆佃",
        "content": "归尽春风未得归，相逢还是落花时。\n文衡仔细夸程石，饮量粗豪笑满巵。\n安稳鸳鸯多左翼，低回乌鹊尚南枝。\n稍寻前度曾游处，更觉新怀慰旧思。",
        "dynasty": "宋",
        "collection_info": null
    },
    {
        "uuid": "655b81e4cf1243641aa5b94b14399759",
        "title": "依韵和萧惟申检法同年",
        "author": "陆佃",
        "content": "老骥如龙久屈盘，追风消得用金鞍。\n即今将相多同牓，自古神仙有法官。\n病起纵惊秋鬓改，诗成犹伴夜珠寒。\n他时直上三千里，愿看云天一整翰。",
        "dynasty": "宋",
        "collection_info": null
    },
    {
        "uuid": "ceaf7f6a03e51d75b555a507545b8e43",
        "title": "门下王相公南郊谢雪子敏甫学士监礼杨杰有诗次其韵",
        "author": "陆佃",
        "content": "雪拥平田万顷宽，一郊和气属天官。\n撒盐久欲资调鼎，成璧初疑捧上坛。\n雀带玉飞金屋暖，龙和珠睡锦窗寒。\n他年祠罢亲陪燕，应得屏风隔坐观。",
        "dynasty": "宋",
        "collection_info": null
    },
    {
        "uuid": "78c54bc3266a317a5774a91050e95da0",
        "title": "依韵和元参政祈雨",
        "author": "陆佃",
        "content": "翦爪七年矜久旱，斋心三月愧疏云。\n地钟润泽来耕壠，天借清凉入绣纹。\n常膳鼎寒摇萐莆，正衙炉暖和兰熏。\n越裳会见朝丹阙，共识中原有圣君。",
        "dynasty": "宋",
        "collection_info": null
    },
    {
        "uuid": "59b28af661680cdde058765a55105bb3",
        "title": "次韵和曾子固舍人二首  其一",
        "author": "陆佃",
        "content": "阊阖晨开玉殿浮，灵鳌不动海波柔。\n是般仙果三千岁，一样春风四百州。\n鸾扇影寒裁就月，蜃炉香暖结成楼。\n从今不顾瑶池宴，閒却西巡八骏骝。",
        "dynasty": "宋",
        "collection_info": null
    },
    {
        "uuid": "8f92689b5dee3f332e61250a1421a4b8",
        "title": "次韵和曾子固舍人二首  其二",
        "author": "陆佃",
        "content": "平明下马锦蒙鞍，暂向飞廊一整冠。\n行近柳阴移昼寂，坐来花气辟春寒。\n别张翠幄黏丝絮，更想金人捧镆干。\n洛下少年今亦老，宴游无復似前欢。",
        "dynasty": "宋",
        "collection_info": null
    },
    {
        "uuid": "a0e01432bce4623aa8b14b8c7d488622",
        "title": "资善堂御筵奉诏送陈资政出守邢州",
        "author": "陆佃",
        "content": "共辅龙飞与五蛇，一时恩礼有谁加。\n华堂玉椀更传酒，便殿金瓶独赐茶。\n宝带光芒腰下印，绣衣形影幕中花。\n平生自与韩公合，名德应归太史夸。",
        "dynasty": "宋",
        "collection_info": null
    },
    {
        "uuid": "902771bb3ad8d1926336bb35c33d4225",
        "title": "呈王圣美",
        "author": "陆佃",
        "content": "少谈奇字客长安，妙斲无人得郢墁。\n两鬓已秋陪后进，十年如梦守前官。\n竹延西角东须徧，梅发南枝北尚寒。\n从古晚成终大用，扶摇行见海鹏抟。",
        "dynasty": "宋",
        "collection_info": null
    },
    {
        "uuid": "35a7071ade56ad9acb7cbc7d69611cd6",
        "title": "依韵和章枢密景灵宫奉安列圣神御",
        "author": "陆佃",
        "content": "綵舆同日会仙山，金锁晨开玉殿关。\n驾象法王趋侧畔，骑龙真祖护中间。\n紫浮渭北衣冠气，红压终南衮绣颜。\n更祝圣孙千万寿，奉祠长御景灵班。",
        "dynasty": "宋",
        "collection_info": null
    },
    {
        "uuid": "c69f733292bff2b363f439e339d361fc",
        "title": "依韵和曾子开舍人从驾孟飨景灵宫四首  其一",
        "author": "陆佃",
        "content": "泛洒从夸雨点匀，九天宫阙自无尘。\n五更玉勒争门入，十里珠帘夹道陈。\n薄宦即今双鬓改，从官还是一番新。\n须知鸾驾重涓日，不似春秋四卜辛。",
        "dynasty": "宋",
        "collection_info": null
    },
    {
        "uuid": "00b36e2ec21e1e4a48cf57ac14bd1b61",
        "title": "依韵和曾子开舍人从驾孟飨景灵宫四首  其二",
        "author": "陆佃",
        "content": "夏木阴清气候匀，平明鸾仗簇芳尘。\n百年礼乐传宫注，万国衣冠拱庙陈。\n红芍药开迎昼永，紫樱桃熟奉时新。\n天街自不容生草，布屑由来枉用辛。",
        "dynasty": "宋",
        "collection_info": null
    },
    {
        "uuid": "9d5b4a01204f8a7abdeb6b3441e42834",
        "title": "依韵和曾子开舍人从驾孟飨景灵宫四首  其三",
        "author": "陆佃",
        "content": "三宫同日下云莱，带晓千门万户开。\n黄伞日随清景驻，玉炉风度暗香来。\n眠当道路驱除柳，守得宫庭委付槐。\n亭午扇还新庙閟，紫云重复护周迴。",
        "dynasty": "宋",
        "collection_info": null
    },
    {
        "uuid": "f99eb3176c1c0ad897de5e9d1ee373bc",
        "title": "依韵和曾子开舍人从驾孟飨景灵宫四首  其四",
        "author": "陆佃",
        "content": "修廊图画列伊莱，金碧旁看启佑开。\n山压巨鳌初踊出，宫随灵鹫忽飞来。\n潇湘伫泣空留竹，海岳遥趋想畏槐。\n闻说都人争拥道，凤舆纔见第三迴。",
        "dynasty": "宋",
        "collection_info": null
    },
    {
        "uuid": "85383b15e1fa69dbeddfcd75970f11b8",
        "title": "琼林苑御筵奉诏送文太师致政归西都四首  其一",
        "author": "陆佃",
        "content": "车后鹓鸾随剑履，帐前貔虎拥旌旄。\n星环紫极三阶正，鳌立青天一柱高。\n上苑金杯新锡饯，下都银钥旧均劳。\n重来更捧宸章烂，华衮何如玉字褒。",
        "dynasty": "宋",
        "collection_info": null
    },
    {
        "uuid": "eb80b84af7bf997c852a6822fbd14264",
        "title": "琼林苑御筵奉诏送文太师致政归西都四首  其二",
        "author": "陆佃",
        "content": "黄钺新兼两镇雄，至和前已冠三公。\n传将名德蛮夷外，老却年华将相中。\n十雨燮成尧壤厚，五云飞尽傅岩空。\n更闻定策刊彝鼎，千古英雄伏下风。",
        "dynasty": "宋",
        "collection_info": null
    },
    {
        "uuid": "e1cd26df428d87528986305d236885f5",
        "title": "琼林苑御筵奉诏送文太师致政归西都四首  其三",
        "author": "陆佃",
        "content": "太师勋业在丹书，乞得身归主眷殊。\n五色诏容瞻凤阙，白云篇不换蛇珠。\n閒应物外神仙有，健復人间将相无。\n明夜画船回首处，汴堤烟月柳千株。",
        "dynasty": "宋",
        "collection_info": null
    },
    {
        "uuid": "22acc8613cc10776287a1a1c3e6fea5f",
        "title": "琼林苑御筵奉诏送文太师致政归西都四首  其四",
        "author": "陆佃",
        "content": "黄金曾酌御尊余，恩礼何人更得如。\n北极星辰趋观阙，西京花木卧田庐。\n手持宸翰春罗馥，身入仙壶昼景舒。\n八十为师精力在，太公应愧齿先疏。",
        "dynasty": "宋",
        "collection_info": null
    },
    {
        "uuid": "ec6d9d22b3ea422e6b71ad07f61f1e8a",
        "title": "兴龙节口号  其一",
        "author": "陆佃",
        "content": "祥云好色近蓬莱，列辟称觞广殿开。\n乐奏九成丹凤降，香焚百和玉龙来。\n三农腊雪方呈瑞，万国春风已暗迴。\n共祝圣君千万寿，年年长奉白云杯。",
        "dynasty": "宋",
        "collection_info": null
    },
    {
        "uuid": "5b823a82a04c9d087545df62cee6311a",
        "title": "兴龙节口号  其二",
        "author": "陆佃",
        "content": "兴龙嘉节会簪缨，步武跄跄鹭集庭。\n拜笏竞从花外见，仙歌疑是梦中听。\n升平圣世真难遇，醉饱君恩敢独醒。\n同望阙庭称万寿，庆云中见老人星。",
        "dynasty": "宋",
        "collection_info": null
    },
    {
        "uuid": "18048860e569b3ce68fbcdec9dcb22f7",
        "title": "依韵和王微之学士",
        "author": "陆佃",
        "content": "坐筹国事尚才堪，屈指同年祇二三。\n平昔醉乡营别业，如今仙籍换头衔。\n光阴老去犹能惜，世事閒来不更谈。\n闻说进书归秘阁，绝胜流落在山岩。",
        "dynasty": "宋",
        "collection_info": null
    },
    {
        "uuid": "284651e11e2355440582200b195eaf05",
        "title": "尔雅新义成查许国以诗见惠依韵答之二首  其一",
        "author": "陆佃",
        "content": "背未成鲐齿未鲵，暂时来放五云低。\n初从荆国犹年少，久侍神皇见日跻。\n近正铅黄新眼目，指南尘土旧轮蹄。\n爱君文采真难敌，他日横空是紫霓。",
        "dynasty": "宋",
        "collection_info": null
    },
    {
        "uuid": "ae448847a1476468ddd793cb8e18d9be",
        "title": "尔雅新义成查许国以诗见惠依韵答之二首  其二",
        "author": "陆佃",
        "content": "探尽骊龙凿尽鲵，明珠未出价犹低。\n晋人已觉蟛蜞误，汉客仍从豹鼠跻。\n到底错薪须刈楚，从来得兔要忘蹄。\n他时若缀三经后，五色云中有紫霓。",
        "dynasty": "宋",
        "collection_info": null
    },
    {
        "uuid": "1f6470486844afb32a3d265977bebbb3",
        "title": "戏和郑通叔仲春晨起",
        "author": "陆佃",
        "content": "春来燕姹復鶑娇，不饮喉咽顿觉焦。\n桃被脸深将露洗，柳绿腰细得风饶。\n船中载酒犹嫌少，席上看花每恨遥。\n可惜襄王今老矣，不堪云雨梦朝朝。",
        "dynasty": "宋",
        "collection_info": null
    },
    {
        "uuid": "4f5218f4afdd80030453b3b5962d689e",
        "title": "送文太师再致政归西都二首  其一",
        "author": "陆佃",
        "content": "太师天赋与人殊，除却汾阳尽不如。\n万乘有时前膝席，百官随处避肩舆。\n鉅公多出陶镕后，重事仍归议论余。\n闻说挂冠恩宠厚，恨无官职可教除。",
        "dynasty": "宋",
        "collection_info": null
    },
    {
        "uuid": "7b81c7626c810c7f3af32544c79ce57e",
        "title": "送文太师再致政归西都二首  其二",
        "author": "陆佃",
        "content": "乞身章疏竟难移，双镇辞来亦重违。\n绝域共惊吾父在，别都今喜我公归。\n渭川士宦相先后，辽海人民半是非。\n谁念昔曾陪祖帐，同时宾客坐中稀。",
        "dynasty": "宋",
        "collection_info": null
    },
    {
        "uuid": "386ad4f72a1e6357d8e3285bfcc374af",
        "title": "依韵和呈刘贡父舍人三首  其一",
        "author": "陆佃",
        "content": "鹓鹭朝来又集西，联镳初卸锦障泥。\n夺袍况有诗先捷，倒玉何妨酒屡携。\n诏下竞看花作判，赋成曾借柳为题。\n衣冠异日传图画，惟有三家盛事齐。",
        "dynasty": "宋",
        "collection_info": null
    },
    {
        "uuid": "f77e04b9265148568564f41d269dceb9",
        "title": "依韵和呈刘贡父舍人三首  其二",
        "author": "陆佃",
        "content": "酒半诗成日转西，骊珠纔抵一丸泥。\n未饶白雪无人和，不忿东山有妓携。\n班缀定应连玉笋，姓名还得梦金题。\n飞腾便见新官上，传语花开慎莫齐。",
        "dynasty": "宋",
        "collection_info": null
    },
    {
        "uuid": "a645f41974eb3b70fb9540570380b766",
        "title": "依韵和呈刘贡父舍人三首  其三",
        "author": "陆佃",
        "content": "三家成佛本来西，共坐莲胎出淤泥。\n归侍玉除还似约，去腰金印定如携。\n慇懃鸟劝花前醉，邂逅人逢叶上题。\n纵有凤毛传序远，未应能似雁行齐。",
        "dynasty": "宋",
        "collection_info": null
    },
    {
        "uuid": "1e9f69a5f6f96ee827b75f5e56ca40cb",
        "title": "用前韵呈苏子容尚书",
        "author": "陆佃",
        "content": "颦里从来敢效西，龙门登日尚云泥。\n紫垣正掌丝纶美，绛帐初将杖屦携。\n红锦未酬青玉案，黄金应护碧纱题。\n正堂若许曹参避，愿更虚心问相齐。",
        "dynasty": "宋",
        "collection_info": null
    },
    {
        "uuid": "40e91f761892238e48b7b68c2633c89f",
        "title": "依韵和顿起郎中琼林苑奉迎神主追怀同年兼呈座主苏丞相",
        "author": "陆佃",
        "content": "清风明月本閒人，凤阙初来一幅巾。\n淡墨姓名才烜赫，横金班缀偶叨尘。\n鼎湖龙去池台古，辽海人归冢墓新。\n惟有苏家老仙树，能将五百岁为春。",
        "dynasty": "宋",
        "collection_info": null
    },
    {
        "uuid": "c320adbc5467a954cf95cf65059bf1df",
        "title": "送杨损赴黄陂主簿",
        "author": "陆佃",
        "content": "诗酒相从祇岁余，云楼凤阁在空虚。\n骊龙光燄随尊俎，鸾凤精神入簿书。\n内翰风流知有后，状元门阀是当初。\n恨无一物堪持赠，梅未全开柳尚疏。",
        "dynasty": "宋",
        "collection_info": null
    },
    {
        "uuid": "771930a47e8d55654b4e1fb45bbe93cc",
        "title": "送虞太熙学士知太平州",
        "author": "陆佃",
        "content": "黄尘初出国门东，杨柳青青画隼红。\n占得度关云色异，想知登望月明同。\n曾传嚼蜡风情外，更悟烹鲜政事中。\n闻说太平迎候远，安排骑竹有儿童。",
        "dynasty": "宋",
        "collection_info": null
    },
    {
        "uuid": "069fad60097eabf4a81d1ad0216c0d30",
        "title": "送致政邢定国通判",
        "author": "陆佃",
        "content": "七十平头便拂衣，舞雩风月有光辉。\n寻常薄饭犹能足，多少高官未肯归。\n鸥鸟等閒还自乐，杜鹃容易重相违。\n想知辽鹤归来早，城郭人民未尽非。",
        "dynasty": "宋",
        "collection_info": null
    },
    {
        "uuid": "6b678356f8856dfc2e17f9d615e26c83",
        "title": "圆石",
        "author": "陆佃",
        "content": "苍仞千寻画不如，信知韫玉胜怀珠。\n一卷会使民瞻峻，三品何妨主眷殊。\n看日谬烦鞭气力，补天真待炼工夫。\n寄声欲取黄金印，雨后还曾堕鹊无。",
        "dynasty": "宋",
        "collection_info": null
    },
    {
        "uuid": "b5878a0e9ee2e347c0e4b66c87d8c7fe",
        "title": "送张颉待制帅瀛州",
        "author": "陆佃",
        "content": "食货方艰不忍笼，长才宜有济时功。\n阁当龙马图书后，钱入红牙算子中。\n音信定应随朔雁，梦魂多拟託南风。\n如何更讲黄河策，定取横流副两宫。",
        "dynasty": "宋",
        "collection_info": null
    },
    {
        "uuid": "b1892a37c4c3f9ed839efc0fa92d17d9",
        "title": "送许遵少卿知润州",
        "author": "陆佃",
        "content": "丹阳太守旧名卿，骑竹儿童夹道迎。\n醉尹笙歌甘酒病，谪仙风月苦诗情。\n江湖天气农桑早，水竹人家枕簟清。\n白首爱君心未已，梦魂犹遶凤凰城。",
        "dynasty": "宋",
        "collection_info": null
    },
    {
        "uuid": "a7ff9ef51bf28ae085a429f977d016b1",
        "title": "题海岳楼赠米元章",
        "author": "陆佃",
        "content": "千级仙梯第一层，阑干常为水云凭。\n起为霖雨从肤寸，活得鱼龙用斗升。\n鹏有程途知可到，鳌非番次信难胜。\n即今姓米仙人住，云母中间一片冰。",
        "dynasty": "宋",
        "collection_info": null
    },
    {
        "uuid": "8091ed73e5d82007e7f82e3b2ec33395",
        "title": "依韵和青州程给事见寄",
        "author": "陆佃",
        "content": "出守东州异故园，临岐花鸟共无言。\n度关有客占云气，夐野何人肖梦魂。\n兰辟白蟫书殿秘，茅分青土社壝尊。\n相望几直蓬莱宿，灯影寒笼月满轩。",
        "dynasty": "宋",
        "collection_info": null
    },
    {
        "uuid": "646a5432e7a74dbff2b9bf4f78c0afb6",
        "title": "送王柄教授",
        "author": "陆佃",
        "content": "场屋论才昔议魁，教庠官冷尚低徊。\n灵龟缩甲专藏六，老雉斜冠怯应媒。\n半醉珠玑随咳唾，一方桃李待栽培。\n塞垣错莫风沙晚，南北相望首重回。",
        "dynasty": "宋",
        "collection_info": null
    },
    {
        "uuid": "2fc4cb231701cbd8254e7e823754dc30",
        "title": "和岩老",
        "author": "陆佃",
        "content": "遭遇何人更得如，同时几许待公车。\n官清自可看奇字，俸薄犹能写异书。\n千里水云藏旧隠，一番雷雨报新除。\n自怜霄汉华涂稳，鸿雁横飞序尚疏。",
        "dynasty": "宋",
        "collection_info": null
    },
    {
        "uuid": "32ffc950b68630d17c57e90b71897d4c",
        "title": "依韵和查应辰朝散雪二首  其一",
        "author": "陆佃",
        "content": "三阳新已换三阴，润泽才踰一寸深。\n无地得施调国手，惟天知有爱民心。\n霜毛一半浑如雪，玉貌诸余少似今。\n且向尊前尽情醉，不须辛苦问为霖。",
        "dynasty": "宋",
        "collection_info": null
    },
    {
        "uuid": "d3a4f48bf709e432e20f76d697756b9a",
        "title": "依韵和查应辰朝散雪二首  其二",
        "author": "陆佃",
        "content": "抱瓮何人似汉阴，一番膏润及根深。\n稍苏南亩耕耘力，甫逼东君造化心。\n堪画不应须到晚，可收除是趁如今。\n宝陀若更施余力，岂独坊名揭望霖。",
        "dynasty": "宋",
        "collection_info": null
    },
    {
        "uuid": "d485d32b49a633d89e4ce389203c43ce",
        "title": "依韵和蒋津雪中见寄",
        "author": "陆佃",
        "content": "蓬莱宫阙锁崔嵬，书史频看祇乱堆。\n华盖稍瞻天北极，紫云曾识道东来。\n功名方与英豪共，怀抱仍逢故旧开。\n造物为君如有意，一番风雪洗浮埃。",
        "dynasty": "宋",
        "collection_info": null
    },
    {
        "uuid": "ffc3dc5ffda3ff0855f6973dc1e3693d",
        "title": "答张朝奉二首  其一",
        "author": "陆佃",
        "content": "太公年甲伯夷清，早早休官乐盛明。\n西子横陈花一径，北窗高卧稻千城。\n喜闻客去如多病，老见春归似薄情。\n曾向先师得门户，不知何日炼丹成。",
        "dynasty": "宋",
        "collection_info": null
    },
    {
        "uuid": "e1def92392895c64d9946d7746ae3ab5",
        "title": "答张朝奉二首  其二",
        "author": "陆佃",
        "content": "一番相见一番清，坐久精神转更明。\n诗裏欲投亡命社，酒边甘在受降城。\n此身到处堪乘兴，万事由来枉用情。\n试问仙翁多少寿，定应三度见桃成。",
        "dynasty": "宋",
        "collection_info": null
    },
    {
        "uuid": "9725233e14fddc4eee3018679c3869e9",
        "title": "依韵和罗畸学录",
        "author": "陆佃",
        "content": "一番惊雷一番风，巨鱼看得化为龙。\n销残白日书千卷，付与浮云禄万钟。\n珠玉贯穿成把握，星辰罗络在心胸。\n怪来佳句清人骨，正值溪寒雪满峰。",
        "dynasty": "宋",
        "collection_info": null
    },
    {
        "uuid": "4ef686f7c0fbc3cb14924ac93dd90984",
        "title": "呈周承议兼简通判签判二首  其一",
        "author": "陆佃",
        "content": "政事相传旧有经，为州前后半台星。\n岁教诸县无公事，雨使佳人上使厅。\n太守未甘双鬓白，西湖惟欠远山青。\n经过况有风骚将，乞取篇章作画屏。",
        "dynasty": "宋",
        "collection_info": null
    },
    {
        "uuid": "69921f65f87be2e01c174bde83c72b3a",
        "title": "呈周承议兼简通判签判二首  其二",
        "author": "陆佃",
        "content": "下车明日燕西湖，醉倚高花不用扶。\n鸥鸟便应知我意，海棠今復恨公无。\n佳人舞罢头缠锦，座客诗成咳有珠。\n圣主若容长守此，不妨生就白髭鬚。",
        "dynasty": "宋",
        "collection_info": null
    },
    {
        "uuid": "66fc9ceaa9eefcf21edde4a8da0fc34b",
        "title": "呈幕府诸公",
        "author": "陆佃",
        "content": "十年骑马困京尘，乞得州来颍水滨。\n苔藓满庭无字押，莲花全幕是诗人。\n楼台雪后如闻雨，歌舞尊前祇看春。\n半刺会须拌共醉，银条方共德争醇。",
        "dynasty": "宋",
        "collection_info": null
    },
    {
        "uuid": "180aff1a8bc9e8bca3ea42ece22fe630",
        "title": "宴西湖用前韵呈诸公",
        "author": "陆佃",
        "content": "十顷湖光辟尽尘，女郎台榭占沙滨。\n杜鹃言语瞋为客，杨柳腰肢瘦似人。\n便拟曲留今夜月，已知虚度去年春。\n凭君为伴花前醉，况復香醪特地醇。",
        "dynasty": "宋",
        "collection_info": null
    },
    {
        "uuid": "e804b54d108ef6049d057a5bbb36d5ea",
        "title": "依韵和再开芍药十六首  其一",
        "author": "陆佃",
        "content": "同时几许已成空，回首荣枯是梦中。\n自昔一般称国艷，而今两度嫁春风。\n谁人与刻三年叶，何事惟开十日红。\n试倚玉梯丹汉外，为渠方便问元功。",
        "dynasty": "宋",
        "collection_info": null
    },
    {
        "uuid": "ccbeb4d47ce5090b2917517452399b68",
        "title": "依韵和再开芍药十六首  其二",
        "author": "陆佃",
        "content": "百花羞缩敢争先，雨露仍随爱惜偏。\n青帝拟教春一见，素娥留待月重圆。\n相逢可惜非三月，自叹无因更少年。\n终日倚阑看不足，直须风雨送归天。",
        "dynasty": "宋",
        "collection_info": null
    },
    {
        "uuid": "7e53c23623e455a9a1646d19f282b2dc",
        "title": "依韵和再开芍药十六首  其三",
        "author": "陆佃",
        "content": "前来楼子妙凌空，若比今生是下中。\n曾与阿衡调鼎铉，拟教周昉画屏风。\n再生桧老无多绿，四季花凡一饷红。\n认得洛阳人未识，信知天地有奇功。",
        "dynasty": "宋",
        "collection_info": null
    },
    {
        "uuid": "9e27aa69d18feec861b716e4b51c67ec",
        "title": "依韵和再开芍药十六首  其四",
        "author": "陆佃",
        "content": "祇受姚黄一着先，儿家元在郡西偏。\n解残珠佩迎新见，寻得金镮依旧圆。\n一过馨香犹半日，再来期约本明年。\n向人自有凌云意，不羡城南尺五天。",
        "dynasty": "宋",
        "collection_info": null
    },
    {
        "uuid": "5a58c6ba1aa10be8c51fcc60319a3c48",
        "title": "依韵和再开芍药十六首  其五",
        "author": "陆佃",
        "content": "市井初传为一空，直疑伊洛谩当中。\n别承仙掌非时露，剩占熏弦几日风。\n自愧霜髭难更黑，谁怜粉面不长红。\n岂惟画史愁传貌，兼使诗人费尽功。",
        "dynasty": "宋",
        "collection_info": null
    },
    {
        "uuid": "936627dc4c00d0d4c8f45337f5c02c9c",
        "title": "依韵和再开芍药十六首  其六",
        "author": "陆佃",
        "content": "一番风信作花先，未必春工会党偏。\n玉杵买来容再睹，金钗分与却重圆。\n几回众裏知谁似，一堕人间有几年。\n我是玉皇香案吏，可能相与便朝天。",
        "dynasty": "宋",
        "collection_info": null
    },
    {
        "uuid": "8bc7c63baf088cef848711143a1c07e5",
        "title": "依韵和再开芍药十六首  其七",
        "author": "陆佃",
        "content": "十方生灭尽虚空，往往看花似醉中。\n再见倾城弥爱日，一闻绝代竞趋风。\n不知世逐仙棋换，未免身归爝火红。\n自断此生真梦幻，直须成佛是殊功。",
        "dynasty": "宋",
        "collection_info": null
    },
    {
        "uuid": "908441f3f0f5d16d65d276dec9c67a8c",
        "title": "依韵和再开芍药十六首  其八",
        "author": "陆佃",
        "content": "牡丹犹自欲推先，传语诸花莫恨偏。\n泪眼始看金谷坠，指环寻伴玉箫圆。\n此身那復思前事，半面犹应记往年。\n毕竟得归归甚处，玉楼深在九重天。",
        "dynasty": "宋",
        "collection_info": null
    },
    {
        "uuid": "5df3fbf04cb6cb144eaf5b6c1522f321",
        "title": "依韵和再开芍药十六首  其九",
        "author": "陆佃",
        "content": "谁言见惯是司空，旧说扬州未必中。\n可是两三千处月，能如二十五般风。\n依稀仙帐魂今返，遭遇神针肉更红。\n却得蓬蒿遮蔽力，便教重见太平功。",
        "dynasty": "宋",
        "collection_info": null
    },
    {
        "uuid": "49de8718ec093c2a0659b051789606cb",
        "title": "依韵和再开芍药十六首  其一○",
        "author": "陆佃",
        "content": "诗成赢得锦袍先，自是高才遣将偏。\n稀遇仙丹时下熟，荐惊神女梦中圆。\n丹梯直上三千级，间气于今五百年。\n为报百花休暗恨，便开三度也由天。",
        "dynasty": "宋",
        "collection_info": null
    },
    {
        "uuid": "4e2d9139ef5e9ec37f66700a8821c3a5",
        "title": "依韵和再开芍药十六首  其一一",
        "author": "陆佃",
        "content": "春归岑寂厌书空，頼尔相陪酒屡中。\n未必前身非叔子，不应后至似防风。\n赌留坐客排双陆，借与都人画二红。\n须信年芳有虚发，莫教杨柳误前功。",
        "dynasty": "宋",
        "collection_info": null
    },
    {
        "uuid": "9a781a1a67c1fdd551fa814f564aa7be",
        "title": "依韵和再开芍药十六首  其一二",
        "author": "陆佃",
        "content": "阿谁莲步拟搀先，相见从他次数偏。\n曾学驻颜知药喜，免教渝约问蓍圆。\n春风省识非平日，昏雾中看类老年。\n闻说上林今更好，一如尧禹旧时天。",
        "dynasty": "宋",
        "collection_info": null
    },
    {
        "uuid": "d6db9d27ffb80f4119df7fe300874561",
        "title": "依韵和再开芍药十六首  其一三",
        "author": "陆佃",
        "content": "来时宾客正谈空，更值僧斋饭一中。\n便拟商量归慧日，豫传消息与香风。\n夏蚕三叶空余绿，秋木重花祇浪红。\n惟有此花花与子，两曾相见是神功。",
        "dynasty": "宋",
        "collection_info": null
    },
    {
        "uuid": "544dc7087c3f6ff94e4c084846a07ed7",
        "title": "依韵和再开芍药十六首  其一四",
        "author": "陆佃",
        "content": "姿貌新来胜日先，託根何事得州偏。\n起将玉骨灵符异，分出金身觉性圆。\n如不能言常竟日，似曾相识是今年。\n也应解笑山茶晚，长占东南小雪天。",
        "dynasty": "宋",
        "collection_info": null
    },
    {
        "uuid": "51cb3031e708063118bea54a275c5141",
        "title": "依韵和再开芍药十六首  其一五",
        "author": "陆佃",
        "content": "诸县丰登狱屡空，珍祥如欲助升中。\n不妨故故留连月，未到频频恼乱风。\n向上鬰葱佳气紫，现前圆满报身红。\n自今长许汾阳醉，内外曾无缌少功。",
        "dynasty": "宋",
        "collection_info": null
    },
    {
        "uuid": "d48c5392413525f1d136fa8943ed8b61",
        "title": "依韵和再开芍药十六首  其一六",
        "author": "陆佃",
        "content": "发居众后摘居先，玉色无端禀赋偏。\n华表却归仙梦远，宝陀重现瑞光圆。\n少师花谱三千字，吏部春诗二百年。\n两处偶然浑忘却，不须惆怅对炎天。",
        "dynasty": "宋",
        "collection_info": null
    },
    {
        "uuid": "0908e76e69abc8d91d6a133de8d8f06d",
        "title": "依韵和双头芍药十六首  其一",
        "author": "陆佃",
        "content": "品格由来自出羣，就中相并转惊人。\n且同药使求民瘼，终与花王秉国均。\n李广无双空自老，崔徽有两竟谁真。\n因君翦寄和诗看，始信人间别有春。",
        "dynasty": "宋",
        "collection_info": null
    },
    {
        "uuid": "e5b660c819dedc65e5953d7cdbfdbaa3",
        "title": "依韵和双头芍药十六首  其二",
        "author": "陆佃",
        "content": "怕草侵陵为翦除，新诗应笑病尚书。\n潇湘烟水愁相对，巫峡云山欲独居。\n有客弹冠连茹进，谁家高髻合欢梳。\n年来太守虽加老，为尔情怀亦自如。",
        "dynasty": "宋",
        "collection_info": null
    },
    {
        "uuid": "7de5d278afca76224e8441c5e0d1837b",
        "title": "依韵和双头芍药十六首  其三",
        "author": "陆佃",
        "content": "不与寻常草木羣，看来端的好予人。\n神仙比并容颜似，姊妹推排次第均。\n浮薄未应随世态，靓妆浑似任天真。\n得他和气知多少，占尽河阳一县春。",
        "dynasty": "宋",
        "collection_info": null
    },
    {
        "uuid": "868e1b865bb6b50e9ca64b1a9548f868",
        "title": "依韵和双头芍药十六首  其四",
        "author": "陆佃",
        "content": "曾与宫花傍玉除，芳名消得用金书。\n已教庄蝶双双引，更伴台星两两居。\n官样自应能笑语，家常谁欲效妆梳。\n大都好物难摹写，未信屏风画得如。",
        "dynasty": "宋",
        "collection_info": null
    },
    {
        "uuid": "b8c85e645f5a9be89123c5f19277f821",
        "title": "依韵和双头芍药十六首  其五",
        "author": "陆佃",
        "content": "白也虽云思不羣，赋君犹有调高人。\n更相汲引风流在，各自芳菲雨露均。\n因药封王谁是假，与花为后自应真。\n思量消得黄金屋，回首戎葵也是春。",
        "dynasty": "宋",
        "collection_info": null
    },
    {
        "uuid": "7e01f2e9576d89fbc722d65b2baf6a67",
        "title": "依韵和双头芍药十六首  其六",
        "author": "陆佃",
        "content": "谁捋花谱更删除，妙品须教末上书。\n未必楚王曾梦见，祇应青女解孀居。\n行云莫向中问度，新月纔成一半梳。\n若使觉王今识汝，莲花宁復并真如。",
        "dynasty": "宋",
        "collection_info": null
    },
    {
        "uuid": "fc2b0dd519170d89704b23c3c097b82c",
        "title": "依韵和双头芍药十六首  其七",
        "author": "陆佃",
        "content": "并骖鸾鹤下珍羣，为爱诗人不避人。\n半醉奈何非李白，独醒愁杀是灵均。\n空花在处黏成妄，草木何时炼得真。\n顾我无心争彼此，即今开落任青春。",
        "dynasty": "宋",
        "collection_info": null
    },
    {
        "uuid": "e3c01ecc1376c120bb47bd5eb6e776a7",
        "title": "依韵和双头芍药十六首  其八",
        "author": "陆佃",
        "content": "尽日经营对广除，旁边奴婢亦诗书。\n俱飞蛱蜨浑相学，共戏秋韆祇并居。\n说着定应成脍炙，买栽真是置篦梳。\n更嫌病眼无凭据，细看元来玉不如。",
        "dynasty": "宋",
        "collection_info": null
    },
    {
        "uuid": "0a305bfe5c43fcb739bd1637d7db7e93",
        "title": "依韵和双头芍药十六首  其九",
        "author": "陆佃",
        "content": "一经瞻顾遂空羣，疑是同时解佩人。\n曾对丝纶当禁掖，终随弦诵到成均。\n有如一梦邯郸假，未始相离浑沌真。\n可怪满城寻国艷，不知花在此中春。",
        "dynasty": "宋",
        "collection_info": null
    },
    {
        "uuid": "6913f56a389b2c1abd79a8e66e28f3c8",
        "title": "依韵和双头芍药十六首  其一○",
        "author": "陆佃",
        "content": "玉颜高并向阶除，静笑寒藤学草书。\n未信东君无职事，不惭西子是邻居。\n曾教王母藏青鸟，拟问嫦娥借玉梳。\n尊得花王威势重，也应知慕蔺相如。",
        "dynasty": "宋",
        "collection_info": null
    },
    {
        "uuid": "0724c0ffbf3bac3e7756df1c1f975977",
        "title": "依韵和双头芍药十六首  其一一",
        "author": "陆佃",
        "content": "共抛花县暂离羣，聊伴西湖地主人。\n艷粉两应归藻绘，香泥俱合在陶均。\n雄风为借吹嘘力，雌霓叨蒙激赏真。\n移在洞天深处种，与谁同见八千春。",
        "dynasty": "宋",
        "collection_info": null
    },
    {
        "uuid": "f0c26ec821130f5ed9227e7cd13c03ba",
        "title": "依韵和双头芍药十六首  其一二",
        "author": "陆佃",
        "content": "几时诗债许蠲除，直待金鸡放赦书。\n神峡自来云一片，仙山多是玉羣居。\n祇缘貌类欣临镜，却为情亲忘见梳。\n不怕飞泥侵妙质，吾家斤斧正风如。",
        "dynasty": "宋",
        "collection_info": null
    },
    {
        "uuid": "0ea7bc1954d93c9d47b70a3d58fd5f5b",
        "title": "依韵和双头芍药十六首  其一三",
        "author": "陆佃",
        "content": "神仙流品信难羣，绝似人间两丽人。\n暂得借观犹占久，便教偷戴也分均。\n祇邀竹叶相为伴，更对菱花自写真。\n开向夏天缘底事，算来多是不宜春。",
        "dynasty": "宋",
        "collection_info": null
    },
    {
        "uuid": "613c5fc751a00eae361cfea4acb662e1",
        "title": "依韵和双头芍药十六首  其一四",
        "author": "陆佃",
        "content": "桃茢无堪谩祓除，芭蕉何事倒抽书。\n凤凰骑罢犹轻举，乌鹊桥成得燕居。\n抵死劝持雕玉盏，象生描在镂金梳。\n当时若使阏氏见，未怕平城刻得如。",
        "dynasty": "宋",
        "collection_info": null
    },
    {
        "uuid": "59d35e267daefca47dd5f072128cb657",
        "title": "依韵和双头芍药十六首  其一五",
        "author": "陆佃",
        "content": "晚菘早韭谩连羣，过眼终无爱惜人。\n照日舞鸾情款曲，趁风飞燕势停均。\n名归本草千方秘，职在司花一命真。\n回首凤凰城阙下，倩谁移与后园春。",
        "dynasty": "宋",
        "collection_info": null
    },
    {
        "uuid": "76586e74a1f3cba979a89ffa86f7df2a",
        "title": "依韵和双头芍药十六首  其一六",
        "author": "陆佃",
        "content": "曾伴长杨草诏除，信知长合在中书。\n暂违紫袖双瞻立，聊伴红裙一饷居。\n小子正狂心已醉，老奴犹爱髮方梳。\n故应此战今须解，兵法曾教避不如。",
        "dynasty": "宋",
        "collection_info": null
    },
    {
        "uuid": "c44953077032dcf89d71352f8ef00bb9",
        "title": "依韵和门下吕相公从驾视学",
        "author": "陆佃",
        "content": "纁帛升龙日月章，平明鸾辂幸胶庠。\n侍臣独恨身千里，邸报空看字数行。\n故事一遵皇考庙，余波仍及武成王。\n谁知玉尺横经处，犹是当时旧讲堂。",
        "dynasty": "宋",
        "collection_info": null
    },
    {
        "uuid": "21a7d7f5409e977f588e71bad075726b",
        "title": "依韵和赵令畤三首  其一",
        "author": "陆佃",
        "content": "百步厅边放两衙，夜深灯火见人家。\n提壶劝我教沽酒，鸜鹆逢君要点茶。\n舞得六幺除是柳，啼消红粉奈何花。\n使君被尔牵诗思，可是无心忆浣纱。",
        "dynasty": "宋",
        "collection_info": null
    },
    {
        "uuid": "cfee4ef8ff0d2fdfd99912b0f70be5d4",
        "title": "依韵和赵令畤三首  其二",
        "author": "陆佃",
        "content": "鸟排行阵树排衙，且喜西湖属当家。\n扬子已无骑鹤事，会稽惟有卧龙茶。\n未妨春帝常为帝，须信名花始是花。\n更住一年方五十，不应情味薄于纱。",
        "dynasty": "宋",
        "collection_info": null
    },
    {
        "uuid": "6edd92fbccdf2ce39dc093a174dd68a4",
        "title": "依韵和赵令畤三首  其三",
        "author": "陆佃",
        "content": "方朔无端溺殿衙，得州仍是地仙家。\n海红谩与陪尊酒，淮白犹堪当分茶。\n夜静青天十分月，春深平地尺余花。\n谁将园裏新蜂蜨，织就佳人护项纱。",
        "dynasty": "宋",
        "collection_info": null
    },
    {
        "uuid": "634575edab3790250e96c4fd5b6b2439",
        "title": "依韵和赵令畤",
        "author": "陆佃",
        "content": "争标才气两相高，不独诗豪酒亦豪。\n战得蚁酣成后殿，探知龙睡遇先逃。\n曾于宝月求斤斧，欲以春风代翦刀。\n他日若称诗宰相，定应先后秉钧陶。",
        "dynasty": "宋",
        "collection_info": null
    },
    {
        "uuid": "1513e5ad7758a9c2f4bed407c01d2fe5",
        "title": "依韵和田虎通判兼呈品防签判四首  其一",
        "author": "陆佃",
        "content": "楚尾秦头俗久移，丰穰仍值太平时。\n渚花尽日临书幌，潭菊如今在酒巵。\n十里麝香行驿近，三竿红日坐厅迟。\n爱君古锦囊中句，不负文忠国士知。",
        "dynasty": "宋",
        "collection_info": null
    },
    {
        "uuid": "4073fff3b61ffd7aa89d80bf27a1d2a9",
        "title": "依韵和田虎通判兼呈品防签判四首  其二",
        "author": "陆佃",
        "content": "冉冉年光逐闰移，厅閒宾客坐多时。\n主恩未报空持橐，军政无妨数举巵。\n潘鬓雪霜何太早，傅岩霖雨不应迟。\n颔珠竟被君探得，正值骊龙睡不知。",
        "dynasty": "宋",
        "collection_info": null
    },
    {
        "uuid": "8420d9c5593175850781acb37e741b30",
        "title": "依韵和田虎通判兼呈品防签判四首  其三",
        "author": "陆佃",
        "content": "剧谈终日少文移，幕府新开盛一时。\n羊酪未妨留灌顶，蟹螯何苦负操巵。\n诗成醉裏遗忘易，思发花前属和迟。\n更许此生刚节在，祇应惟有岁寒知。",
        "dynasty": "宋",
        "collection_info": null
    },
    {
        "uuid": "18c497c779d208bb3fa9ac88d5176717",
        "title": "依韵和田虎通判兼呈品防签判四首  其四",
        "author": "陆佃",
        "content": "春花秋叶两推移，未有涓尘补圣时。\n新识豹胎休负鼎，旧成蛇足谩持巵。\n山如水墨屏间见，日向棋盘子上迟。\n便使北归应念此，白鸥黄鸟尽相知。",
        "dynasty": "宋",
        "collection_info": null
    },
    {
        "uuid": "722c865c4273faed2dc6ee6486564e6f",
        "title": "用田倅韵答孙勉教授二首  其一",
        "author": "陆佃",
        "content": "浅红深紫旋教移，直待开无空阙时。\n花十八中看蹋鞠，玉东西外听扬巵。\n笙歌船舫天围合，灯火楼台月上迟。\n顾我若非乡曲远，定应长占此州知。",
        "dynasty": "宋",
        "collection_info": null
    },
    {
        "uuid": "c487420b9bd9a03f6f5420bbc9d3bc8c",
        "title": "用田倅韵答孙勉教授二首  其二",
        "author": "陆佃",
        "content": "造化从他密密移，聪明非復似前时。\n暂披金甲为儒将，曾燕珠宫对玉巵。\n一日看回花恨疾，三年生就叶嫌迟。\n慇懃为访春消息，頼有羹梅探得知。",
        "dynasty": "宋",
        "collection_info": null
    },
    {
        "uuid": "59954efafabc042c74ffb9e17a07f584",
        "title": "用前韵答谢推官",
        "author": "陆佃",
        "content": "小立桑阴尚未移，便如相识已多时。\n锯沙我就玉界尺，点砾君成金屈巵。\n灵运自应为佛早，退之今恨学仙迟。\n当年江左堂前燕，却又飞来未可知。",
        "dynasty": "宋",
        "collection_info": null
    },
    {
        "uuid": "c961aa0bc34075ec01aaf662fb43e137",
        "title": "依韵和赵令畤",
        "author": "陆佃",
        "content": "无事何妨数命宾，一湖清境是西邻。\n栽花要与春为主，对酒瞋将目借人。\n诗就彩笺斜卷玉，舞余花碗倒垂银。\n由来景物常无价，谩道钱多会有神。",
        "dynasty": "宋",
        "collection_info": null
    },
    {
        "uuid": "995fdf53db5f74c236aed89fc04633a8",
        "title": "和朱昇朝奉",
        "author": "陆佃",
        "content": "湖上寻常日一临，年华无用苦相侵。\n梦随蝴蝶悠悠觉，日待蟾蜍款款沈。\n醉裏笙歌传盏疾，壶中天地着花深。\n回瞻象阙恩难报，愿尽平生一寸心。",
        "dynasty": "宋",
        "collection_info": null
    },
    {
        "uuid": "08f6119f36e449d788d0642bc5f7a341",
        "title": "答张朝奉四首  其一",
        "author": "陆佃",
        "content": "赤松居处近州衙，况復诗情是作家。\n收得夕阳归老境，破除春睡有新茶。\n年华一任随流水，世事多应似落花。\n却笑宦游閒不得，尘埃昏尽幞头纱。",
        "dynasty": "宋",
        "collection_info": null
    },
    {
        "uuid": "98c1a5b8243bcbeb58bd27877e98a628",
        "title": "答张朝奉四首  其二",
        "author": "陆佃",
        "content": "谁将两制比三衙，千骑犹如布素家。\n何日龙巾容吐酒，而今纱帽自煎茶。\n十年胶柱空调瑟，三月羹梅始见花。\n醉裏不知身在此，梦魂犹傍御袍纱。",
        "dynasty": "宋",
        "collection_info": null
    },
    {
        "uuid": "c537313d818c69968b97fdea63729e30",
        "title": "答张朝奉四首  其三",
        "author": "陆佃",
        "content": "押了文书坐了衙，寻常行过祇如家。\n苦无公事妨携酒，頼有诗情得试茶。\n便到五更犹有月，算来一日可无花。\n垂纶更作轻鸥伴，坐看寒汀学绉纱。",
        "dynasty": "宋",
        "collection_info": null
    },
    {
        "uuid": "eb20eec11f41f0579422d83f53f5878c",
        "title": "答张朝奉四首  其四",
        "author": "陆佃",
        "content": "门锁寻常付守衙，穿湖曾不碍民家。\n惯看妙舞资豪饮，生怕清歌送好茶。\n山盍飞来围着水，春休归去带将花。\n从教魏紫姚黄下，也合翚衣裏素纱。",
        "dynasty": "宋",
        "collection_info": null
    },
    {
        "uuid": "eefbc239c2f4b60c4fd36dabbc7b26ed",
        "title": "依韵和孙勉教授菊花",
        "author": "陆佃",
        "content": "芳丛宜密不宜疏，何事琼花祇一株。\n苦劝白衣成酩酊，尽饶红粉插茱萸。\n定应青帝稀曾见，端的黄金似得无。\n便拟栽培伴桃李，尽移春色入洪炉。",
        "dynasty": "宋",
        "collection_info": null
    },
    {
        "uuid": "e49776a94ac82406de09c9de7e5bb0ee",
        "title": "依韵和李元中兼寄伯时二首  其一",
        "author": "陆佃",
        "content": "龙眠三李晦声尘，长望淮壖与海滨。\n自古市朝成底事，即今猿鹤伴他人。\n细思南陌东阡月，大胜千门万户春。\n可惜欲归归未得，不知家酿为谁醇。",
        "dynasty": "宋",
        "collection_info": null
    },
    {
        "uuid": "b5ffe6a4244abd80218beb13f60bf2af",
        "title": "依韵和李元中兼寄伯时二首  其二",
        "author": "陆佃",
        "content": "五丈河边避俗尘，闭门情味似漳滨。\n抛离鹊渚今三岁，成就华严祇两人。\n贫裏有时求得玉，老来无可奈何春。\n平生共学王丞相，更觉荀扬未尽醇。",
        "dynasty": "宋",
        "collection_info": null
    },
    {
        "uuid": "47abd92311f879c3e1b84db59ceb7050",
        "title": "依韵和毅夫即事五首  其一",
        "author": "陆佃",
        "content": "昨日红裳伴燕游，渚花争好草争柔。\n依稀黄鸟浑相识，期刻青山卒未休。\n风似去年搴翠幕，雨分明日与芳洲。\n即今太守无佳句，空愧当时宋采侯。",
        "dynasty": "宋",
        "collection_info": null
    },
    {
        "uuid": "e4915bac1832263986468766cd21660c",
        "title": "依韵和毅夫即事五首  其二",
        "author": "陆佃",
        "content": "却笑元宵是夜游，金针穿石綵丝柔。\n萱堂帐幄閒仍出，幕府文书了即休。\n顾我宝珠连合浦，爱君仙果满瀛洲。\n谁知并辔聊同俗，拜后如今有鲁侯。",
        "dynasty": "宋",
        "collection_info": null
    },
    {
        "uuid": "8c0ef1db1a377ea45c277b2459484c28",
        "title": "依韵和毅夫即事五首  其三",
        "author": "陆佃",
        "content": "平明一雨阻重游，风绉前溪绿谩柔。\n况已上元连夜出，不如寒食看春休。\n弄珠滩涨平侵岸，摸石江深抹尽洲。\n自是苦阴无意思，莫将潮信枉阳侯。",
        "dynasty": "宋",
        "collection_info": null
    },
    {
        "uuid": "2d89845d4a7a314ad572ffff33593f06",
        "title": "依韵和毅夫即事五首  其四",
        "author": "陆佃",
        "content": "十年京洛从宸游，得郡终难绕指柔。\n庐舍昔希三肯顾，亭台今负四宜休。\n何人正在芙蓉岛，有客空吟杜若洲。\n为问西街孔君子，设监那得似诸侯。",
        "dynasty": "宋",
        "collection_info": null
    },
    {
        "uuid": "3caa95872ba2438b19af4804e8be45b1",
        "title": "依韵和毅夫即事五首  其五",
        "author": "陆佃",
        "content": "谢安携妓是清游，玉莹金尊十指柔。\n桃自三千年结子，鳌于六万岁更休。\n猿啼谩想黄牛峡，凤去空传白鹭洲。\n我若他年封万户，祇来穰下作穰侯。",
        "dynasty": "宋",
        "collection_info": null
    },
    {
        "uuid": "19cad3e7f1aad81d78b3ba580164cdc4",
        "title": "依韵和毅夫百花洲新桥",
        "author": "陆佃",
        "content": "省中何必就尚书，且向新桥一振裾。\n娇女顷嫌撑小艇，偏亲今喜度安舆。\n假饶跨鲤终难学，除却垂虹尽不如。\n从此使衙乌亦好，岂无遗爱在胥余。",
        "dynasty": "宋",
        "collection_info": null
    },
    {
        "uuid": "ef8db12c47ce41867b323b518c0e3118",
        "title": "答毅夫遗橘株之什三首  其一",
        "author": "陆佃",
        "content": "平生希慕范莱芜，耻把耕耘一问奴。\n碑较智愚能几里，树争贫富没多株。\n报之琼玖如投李，遗以珩璜恍弋鳬。\n传语小城休负固，元侯今后不言无。",
        "dynasty": "宋",
        "collection_info": null
    },
    {
        "uuid": "db18366c77ffe996caa5ecce04cf4451",
        "title": "答毅夫遗橘株之什三首  其二",
        "author": "陆佃",
        "content": "亭榭新修道不芜，丰年焉用橘千奴。\n请教青帝留三月，拟就嫦娥乞一株。\n种玉水田飞白鹭，泳珠风槛对沈鳬。\n便难图画犹争看，定是京西一路无。",
        "dynasty": "宋",
        "collection_info": null
    },
    {
        "uuid": "6650fe69f2ed96593b624d6eebf87a18",
        "title": "答毅夫遗橘株之什三首  其三",
        "author": "陆佃",
        "content": "曾因书史翦繁芜，更与花王置木奴。\n蓝旧出师青万顷，竹新齐母绿千株。\n睡余枕簟屏开凤，饮尽尊罍勺用鳬。\n一种梧桐亦遭遇，翦封终愧内虚无。",
        "dynasty": "宋",
        "collection_info": null
    },
    {
        "uuid": "1f22d45d77d9bc4970f5e8fc2f3bca20",
        "title": "和毅夫倒用无字韵春诗四首  其一",
        "author": "陆佃",
        "content": "皇家宝历万年余，礼貌羣臣自古无。\n龙马已陪阿阁凤，鼎湖犹想裕陵鳬。\n刘郎莫恨桃千树，匠伯应怜栎一株。\n犹喜后来门户在，小儿能赋昆崙奴。",
        "dynasty": "宋",
        "collection_info": null
    },
    {
        "uuid": "7fd800fa51d7f86af568c3ec768a90c8",
        "title": "和毅夫倒用无字韵春诗四首  其二",
        "author": "陆佃",
        "content": "一别勾芒仅岁余，不知今度老颜无。\n管人忧喜何如鹊，与世浮沈可奈鳬。\n拟看笏头花四朵，更栽槐面树三株。\n若教上番成新竹，须戒人家婢与奴。",
        "dynasty": "宋",
        "collection_info": null
    },
    {
        "uuid": "1bc5e8123be620ce69cf5d5b457eba4e",
        "title": "和毅夫倒用无字韵春诗四首  其三",
        "author": "陆佃",
        "content": "附庸新又进于余，欲共南邻斗有无。\n横列溪山埋积雪，卧开桃李映新鳬。\n拟舂玉臼丹千杵，更种金锤麦一株。\n从此有人殽亦有，不烦公帑与官奴。",
        "dynasty": "宋",
        "collection_info": null
    },
    {
        "uuid": "7d6dd00304744c2c62a3ef6f41c3053b",
        "title": "和毅夫倒用无字韵春诗四首  其四",
        "author": "陆佃",
        "content": "公钱虽少俸钱余，明日如今作会无。\n况有鼈裙胜脍鲤，岂无鹅掌代蒸鳬。\n庆归子舍芝三秀，官入卿曹棘九株。\n闻说丽人推不去，爱才何止十年奴。",
        "dynasty": "宋",
        "collection_info": null
    },
    {
        "uuid": "15c3774d031427077e074100a70bbd64",
        "title": "和毅夫病目三首  其一",
        "author": "陆佃",
        "content": "使君诗思谩雕肝，安得头风与阿瞒。\n然艾为谁甘受痛，看花缘此负追欢。\n通天犀带应怜瘦，云母屏风尚畏寒。\n何日长安同一醉，拟教歌舞衒华丹。",
        "dynasty": "宋",
        "collection_info": null
    },
    {
        "uuid": "69ba9d562edefa1f8a38906fadf23703",
        "title": "和毅夫病目三首  其二",
        "author": "陆佃",
        "content": "诗战空怀壮士肝，未容旃旆累祁瞒。\n并游曾许花含笑，孤愤今惭树合欢。\n五朵谩将春色寄，二篇还伴夜光寒。\n凭君休造斑猫毒，且向三田养就丹。",
        "dynasty": "宋",
        "collection_info": null
    },
    {
        "uuid": "905920d86b82703c4de0aa1b13d756c8",
        "title": "和毅夫病目三首  其三",
        "author": "陆佃",
        "content": "报君平日愿输肝，常笑飞蝗累李瞒。\n一雨固宜知上德，是花犹可尽君欢。\n孤根自识恩波暖，老健谁争气候寒。\n从此忧民免髭白，却疑甘泽是金丹。",
        "dynasty": "宋",
        "collection_info": null
    },
    {
        "uuid": "d7a020162edf765bf0ceb8db31749d7e",
        "title": "依韵和毅夫儿病",
        "author": "陆佃",
        "content": "二毛萧索未应羞，谩说初怀弄瓦忧。\n珠母光芒今吐月，豹驹才气已窥牛。\n自知阴德仙能学，谁有灵符鬼可囚。\n早晚病除闻药喜，与君诗酒共清游。",
        "dynasty": "宋",
        "collection_info": null
    },
    {
        "uuid": "892c7324854220d72a677f3b91971b6a",
        "title": "易守建业毅夫有诗赠别次韵五首  其一",
        "author": "陆佃",
        "content": "太守无堪久借留，君王恩礼与昇州。\n亲舆自可时来往，渔唱犹能数献酬。\n风色得经扬子渡，月明知在海棠洲。\n北山楷木今成列，独傍师门想见丘。",
        "dynasty": "宋",
        "collection_info": null
    },
    {
        "uuid": "92590cde8e1ef5ed73b2a787f78b5f7f",
        "title": "易守建业毅夫有诗赠别次韵五首  其二",
        "author": "陆佃",
        "content": "凌晨寒日弄辉辉，我旆东来子旆西。\n对此销魂两无语，恨初相遇一何稽。\n梅花可惜空随驿，鸥鸟多应不下溪。\n犹有往来鱼与雁，好将诗什当书题。",
        "dynasty": "宋",
        "collection_info": null
    },
    {
        "uuid": "fcb0127a65bc11f1c2bd6a802f31aa37",
        "title": "易守建业毅夫有诗赠别次韵五首  其三",
        "author": "陆佃",
        "content": "紫案焚香拜敕黄，无因久借盖公堂。\n不堪落日离魂断，頼有熏风引梦长。\n吹律渐知寒谷暖，卖浆曾值暑天凉。\n他年果若成功去，乞取南阳作邓王。",
        "dynasty": "宋",
        "collection_info": null
    },
    {
        "uuid": "755eb17fbc70c20630b0e0b8197d09d8",
        "title": "易守建业毅夫有诗赠别次韵五首  其四",
        "author": "陆佃",
        "content": "春渚秋潭不可寻，回头城郭碍高林。\n但知自白三分鬓，更与谁论一寸心。\n红粉泪痕消片玉，故人情分重千金。\n临岐不忍醒时别，一任玻瓈酒盏深。",
        "dynasty": "宋",
        "collection_info": null
    },
    {
        "uuid": "8fdda4b3572eb0510405c5b8c2615c26",
        "title": "易守建业毅夫有诗赠别次韵五首  其五",
        "author": "陆佃",
        "content": "谁信金陵刺史肠，曾怀珠玉夜光芒。\n一尘侍从才虽短，双奉君亲日更长。\n得郡免营三釜粟，过都容捧万年觞。\n遥知南北相望处，风在檀栾月在棠。",
        "dynasty": "宋",
        "collection_info": null
    },
    {
        "uuid": "e09551950317fcec782618cd543736d8",
        "title": "依韵和徐大夫凤凰池九首  其一",
        "author": "陆佃",
        "content": "借山楼小已新奇，更近东边得凤池。\n一日未尝无客过，百年今始有人知。\n舞余裙带双垂绿，诗就珊瑚半露枝。\n为问鹓雏归得未，虚来阿阁已多时。",
        "dynasty": "宋",
        "collection_info": null
    },
    {
        "uuid": "c411f34022ecf2879e85a8c4b2028bc4",
        "title": "依韵和徐大夫凤凰池九首  其二",
        "author": "陆佃",
        "content": "使君年老强搜奇，来傍吟窗拥被池。\n明月清风初未觉，白鸥黄鸟旧相知。\n水通河汉无多地，凤在梧桐第几枝。\n好是与民同此乐，丰穰仍值太平时。",
        "dynasty": "宋",
        "collection_info": null
    },
    {
        "uuid": "ae32c4a54fa2c4c2dc5deb3d13fad608",
        "title": "依韵和徐大夫凤凰池九首  其三",
        "author": "陆佃",
        "content": "池就台成竟大奇，画堂新燕亦差池。\n人非杨柳看来瘦，春有梅花探得知。\n华髮渐惊强半白，素娥曾与第三枝。\n海邦莫道无宾客，冠盖如今盛一时。",
        "dynasty": "宋",
        "collection_info": null
    },
    {
        "uuid": "b1b58b43838ee97cd909e524394c5c6e",
        "title": "依韵和徐大夫凤凰池九首  其四",
        "author": "陆佃",
        "content": "东君着力信神奇，桃李中间水满池。\n定是祇教淮甸有，若为长得泰州知。\n行藏正倚楼千尺，勋业初横草一枝。\n投老尚堪驱使在，问春何似少年时。",
        "dynasty": "宋",
        "collection_info": null
    },
    {
        "uuid": "47c42485d53100ba912bb24118c0edf9",
        "title": "依韵和徐大夫凤凰池九首  其五",
        "author": "陆佃",
        "content": "公事稀疏已自奇，那堪园更胜舒池。\n诱将醉尹来无数，禁得诗人瘦不知。\n蝶梦几随蝴蝶远，凤雏仍在凤凰枝。\n赏心乐事知多少，雪月风花是四时。",
        "dynasty": "宋",
        "collection_info": null
    },
    {
        "uuid": "fdb134d569ec930f087b895b003d6312",
        "title": "依韵和徐大夫凤凰池九首  其六",
        "author": "陆佃",
        "content": "平生仕宦不求奇，谁怕他人夺我池。\n地胜更无尘可到，天阴惟有病先知。\n从教宝塔来当面，消得云楼为折枝。\n看取鶠堂何似好，夜深歌管月明时。",
        "dynasty": "宋",
        "collection_info": null
    },
    {
        "uuid": "e7fb8405f961e039fc2610c037130516",
        "title": "依韵和徐大夫凤凰池九首  其七",
        "author": "陆佃",
        "content": "老懒由来怕立奇，偶然寻得旧家池。\n一州祇此为无及，累政因何尽不知。\n歌吹彻云城百尺，楼台侵夜火千枝。\n凭谁为报鶑花道，一日须来十二时。",
        "dynasty": "宋",
        "collection_info": null
    },
    {
        "uuid": "d9713a1e4f86c74a37fdc44917815ba8",
        "title": "依韵和徐大夫凤凰池九首  其八",
        "author": "陆佃",
        "content": "彷佛华胥一梦奇，斩新楼阁旧城池。\n夜深犹有人家看，昼寝惟应燕子知。\n疏雨有时三两点，好花何啻万余枝。\n诸公若肯相追逐，趁取春风烂漫时。",
        "dynasty": "宋",
        "collection_info": null
    },
    {
        "uuid": "7945e2d48bacc31afc1213adce56084b",
        "title": "依韵和徐大夫凤凰池九首  其九",
        "author": "陆佃",
        "content": "恰似蒲萄水亦奇，游人多似后园池。\n壶中日在归前落，醉裏诗成醒后知。\n芳径绰开杨柳树，小墙阑出杏花枝。\n老拳毒手浑相若，望立降旗是几时。",
        "dynasty": "宋",
        "collection_info": null
    },
    {
        "uuid": "81321080ca7897d75f5fdb9bc1e0ce3b",
        "title": "朝散",
        "author": "陆佃",
        "content": "使君竟亦不能奇，頼有诗翁壮观池。\n二百年来无此作，两三人外有谁知。\n鱼应变化垂天翼，鹊不经营堕地枝。\n况復凤毛如得凤，古来遭遇或同时。",
        "dynasty": "宋",
        "collection_info": null
    },
    {
        "uuid": "57d7eb4d5a01cbb80cf283a85049448c",
        "title": "依韵和张椿",
        "author": "陆佃",
        "content": "一年三十有余旬，最爱韶华是令辰。\n坐久落花深一尺，睡余浅粉看重匀。\n况当诸县无公事，且与云楼作主人。\n今日与君俱白髮，看花情味尚青春。",
        "dynasty": "宋",
        "collection_info": null
    },
    {
        "uuid": "16f370ffbc554421463b14c6eff62a11",
        "title": "依韵和查朝散赠新恩先辈",
        "author": "陆佃",
        "content": "收得宫花上带春，绿袍仍共草争新。\n发扬杜老诗无敌，盖覆吴侯政不神。\n平地彩云看接武，一天明月负垂纶。\n怪来濒海多儒士，龙阁从来是里人。",
        "dynasty": "宋",
        "collection_info": null
    },
    {
        "uuid": "8a40b56ea5cad9f3bc35d808168e4a46",
        "title": "依韵和徐大夫",
        "author": "陆佃",
        "content": "朱丝同直水同清，红袖何妨当使令。\n可惜去年他处看，不知今夜几州明。\n年华老去知无补，眉妩初閒似有情。\n且向云楼拌共醉，尽他灯火暮禽惊。",
        "dynasty": "宋",
        "collection_info": null
    },
    {
        "uuid": "5f4fa7a550b28277296dabd2c65c63e9",
        "title": "中秋微阴",
        "author": "陆佃",
        "content": "年年月色是中秋，莫为今宵海上楼。\n要得长圆真妄意，放教微暗亦良筹。\n步金砖上颜仍好，颓玉山前德尽柔。\n生怪嫦娥苦羞涩，都缘瞋不强公游。",
        "dynasty": "宋",
        "collection_info": null
    },
    {
        "uuid": "6ca156f24474f6c14978cfdee6e4f25f",
        "title": "中秋用别韵答张椿兼呈徐瓘",
        "author": "陆佃",
        "content": "偶被微云掩素娥，昏昏如似隔轻罗。\n祇应梦裏朦胧惯，可是秋来淡薄多。\n舍此岂无珠可玩，学渠犹有扇能歌。\n会须明夜分明在，况有诗人为琢磨。",
        "dynasty": "宋",
        "collection_info": null
    },
    {
        "uuid": "d7e9185449f2f8ea5a227ad7b85c4195",
        "title": "依韵和查许国二首  其一",
        "author": "陆佃",
        "content": "重渊谁道探珠难，恰值骊龙睡重间。\n工部藩篱今梦草，司空门馆旧衔环。\n心肠何啻吞云梦，身手犹堪擘华山。\n况有旧家仙桂在，姮娥留着待君攀。",
        "dynasty": "宋",
        "collection_info": null
    },
    {
        "uuid": "f77139816b7ffde72d9969e08985c481",
        "title": "依韵和查许国二首  其二",
        "author": "陆佃",
        "content": "谁作明堂一柱看，谪官犹诖罪中间。\n名成何必频看镜，道在终须得赐环。\n一片灵台江上月，七株仙果海中山。\n回头为报姮娥道，拟把高枝次第攀。",
        "dynasty": "宋",
        "collection_info": null
    },
    {
        "uuid": "c4897267fea4809e9b1c44a260ab726c",
        "title": "寄龚深之曾子开",
        "author": "陆佃",
        "content": "先生官冷久京华，衣有尘埃饭有沙。\n半夜尚闻亲旧草，一春长是负新花。\n两龚清洁推君子，二陆文章属当家。\n更忆巷南曾学士，坐将盘诰解聱牙。",
        "dynasty": "宋",
        "collection_info": null
    },
    {
        "uuid": "49d1bbfd323ff86f45c5525626d5abc4",
        "title": "依韵和查许国梅花六首  其一",
        "author": "陆佃",
        "content": "腊月狐裘尚御黄，靓妆先了为谁忙。\n与春不足都缘淡，教雪难知祇为香。\n曾拥旌旗闻鼓角，终随彝鼎见烝尝。\n少陵頼尔牵诗思，得向诗中号帝王。",
        "dynasty": "宋",
        "collection_info": null
    },
    {
        "uuid": "16eee30f6be651b7dfccab8859541f4d",
        "title": "依韵和查许国梅花六首  其二",
        "author": "陆佃",
        "content": "水天清浅月昏黄，传语诸花未要忙。\n词客尽应相识早，玉人谁有自然香。\n祇承雨露尤消得，况乃冰霜已备尝。\n未用夜寒吹玉笛，切须丁嘱与宁王。",
        "dynasty": "宋",
        "collection_info": null
    },
    {
        "uuid": "1a0518d29024f0c41ca4474de651cb55",
        "title": "依韵和查许国梅花六首  其三",
        "author": "陆佃",
        "content": "平日栽培土尽黄，看来人自有閒忙。\n池台直下疏疏影，帘箔中间淡淡香。\n命说梦魂犹未破，说汤滋味得先尝。\n凭谁为访桃花浪，何路能酬百谷王。",
        "dynasty": "宋",
        "collection_info": null
    },
    {
        "uuid": "62ded691440641874cc976dcd7840be5",
        "title": "依韵和查许国梅花六首  其四",
        "author": "陆佃",
        "content": "妆阁无端画月黄，见他閒淡转苍忙。\n陇头惆怅经年别，衣上慇懃尽日香。\n期刻莫将蓬鬓插，思量消得瓠犀尝。\n若教梵竺诸天有，何必龙华引象王。",
        "dynasty": "宋",
        "collection_info": null
    },
    {
        "uuid": "3ba89e28119186ca8f49c717883e1813",
        "title": "依韵和查许国梅花六首  其五",
        "author": "陆佃",
        "content": "北窗高卧识羲黄，静看东君职事忙。\n短帽上垂年少事，浄瓶中养月余香。\n镜鸾羞愧临梳裹，盐虎推先在飨尝。\n试问古来谁可伴，风流东晋有诸王。",
        "dynasty": "宋",
        "collection_info": null
    },
    {
        "uuid": "c50711f891ccc979f799459c215f835c",
        "title": "依韵和查许国梅花六首  其六",
        "author": "陆佃",
        "content": "共月新成牓字黄，使君霜鬓未须忙。\n春前腊后千回顾，天上人间一分香。\n庄子梦魂休道识，太公牙齿要须尝。\n论功纵在姚黄下，果子花中合是王。",
        "dynasty": "宋",
        "collection_info": null
    },
    {
        "uuid": "a773116257c48f1b778a1bc7db391e50",
        "title": "依韵和许安石",
        "author": "陆佃",
        "content": "风和鹊喜就中灵，忽报轩车到驿亭。\n解得礼经归指掌，弄成诗笔胜丹青。\n早年花萼光原隰，今日芝兰满户庭。\n闻说龙州佳阙近，蜀人先已望流星。",
        "dynasty": "宋",
        "collection_info": null
    },
    {
        "uuid": "10af8262c1bd51129eb5ef5fc0adc610",
        "title": "从驾幸龙德宫",
        "author": "陆佃",
        "content": "玉锁晨开厚载门，人家随处着雕轮。\n潜龙宫邸来惟旧，復辟帘帏卷尚新。\n深巷尽言窥日月，麤官难得后埃尘。\n戴恩自觉丘山重，愿放鳌更六万春。",
        "dynasty": "宋",
        "collection_info": null
    },
    {
        "uuid": "27b274c522663b137416f93255aeebbc",
        "title": "天宁节口号",
        "author": "陆佃",
        "content": "九天宫阙五云新，共向中间望紫宸。\n几杖一千年父老，衣冠三万里君臣。\n濑乡老子如今桧，蒙县庄生上古椿。\n就祝圣君千万岁，过于天上寿星辰。",
        "dynasty": "宋",
        "collection_info": null
    },
    {
        "uuid": "f00f977a396b3a225518975c35c225d9",
        "title": "寄彦猷阁老某前岁奉使还领扬州今彦猷亦自境外归得姑苏",
        "author": "陆佃",
        "content": "相望持节出卢龙，继踵分符别紫宫。\n汲黯虽嫌弃为郡，袁丝应惮久居中。\n文章不见于时益，出处何知与子同。\n红药万株天下绝，谢公来肯醉熏风。",
        "dynasty": "宋",
        "collection_info": null
    },
    {
        "uuid": "3d1beb7005622174458ccac66235666a",
        "title": "和周邠朝奉",
        "author": "陆佃",
        "content": "相见还如颍水滨，不应衰迈久风尘。\n几回醉裏成狂客，一向诗中作贵人。\n故国生涯元自薄，老来情分剩相亲。\n荐贤况有诸公在，早晚除书下玉宸。",
        "dynasty": "宋",
        "collection_info": null
    },
    {
        "uuid": "2be3f0510f4acbf48c802d461049a536",
        "title": "新桥",
        "author": "陆佃",
        "content": "碧光新近跨长桥，免使游人隔岸招。\n想像蓬瀛今彷佛，丁宁风雨莫漂摇。\n少浮蛟蜃平生气，纔露虹霓一半腰。\n明月满天天似水，直疑霄汉路非遥。",
        "dynasty": "宋",
        "collection_info": null
    },
    {
        "uuid": "e2c551964ebc848d628dbe9ff23e842c",
        "title": "题周中散至乐堂",
        "author": "陆佃",
        "content": "一瓢到底胜珠玉，万籁由来当管弦。\n尽日海鸥陪燕坐，有时溪柳伴閒眠。\n不知萱草忧何事，今见蟠桃定几年。\n回首真人足官府，刘安何苦要升天。",
        "dynasty": "宋",
        "collection_info": null
    },
    {
        "uuid": "111e7f6a7ac9bfb528dc720c86e5b91a",
        "title": "丞相荆公挽歌词",
        "author": "陆佃",
        "content": "惯识无心有海鸥，行藏须向古人求。\n皋陶一死随神禹，孟子平生学圣丘。\n雕篹想陪清庙食，玉杯应从裕陵游。\n遥瞻旧馆知难报，绛帐横经二十秋。",
        "dynasty": "宋",
        "collection_info": null
    },
    {
        "uuid": "db35f7f26a6f99eb82865290e4f40e28",
        "title": "吕申公挽歌词",
        "author": "陆佃",
        "content": "家世从来耸具瞻，平生僚友惮方严。\n挂閒麈尾清谈罕，傅尽龙髭老病添。\n共惜一朝埋玉树，正当双日下珠帘。\n自惭曾借风雷便，初与鱼龙出滞淹。",
        "dynasty": "宋",
        "collection_info": null
    },
    {
        "uuid": "cee8659707cbc593349e86cc7f1c7b08",
        "title": "韩康公挽歌词三首  其一",
        "author": "陆佃",
        "content": "熙宁初见筑堤沙，曾与千官听白麻。\n常棣行中排宰相，梧桐名上识韩家。\n平生事业留青史，一夜尘埃暗碧纱。\n闻说手栽桃李在，春来应有万株花。",
        "dynasty": "宋",
        "collection_info": null
    },
    {
        "uuid": "ad2d5e4a055240967006333039aa5b16",
        "title": "韩康公挽歌词三首  其二",
        "author": "陆佃",
        "content": "三台光耀紫微中，康国仍兼万户封。\n有子晨昏长侍膳，谁家兄弟尽登庸。\n非关庚日曾占鵩，自是辰年併值龙。\n他日凌烟求绘匠，愿凭丹笔为形容。",
        "dynasty": "宋",
        "collection_info": null
    },
    {
        "uuid": "eeb53286510b24bb4928c67613c9e8ee",
        "title": "韩康公挽歌词三首  其三",
        "author": "陆佃",
        "content": "龙虎常瞻牓上名，识公初向凤凰城。\n三千宾客知毛遂，五百人家待晏婴。\n拟看玉书容拔宅，安知金鼎误垂成。\n后园履迹今芜没，惟有清风伴月明。",
        "dynasty": "宋",
        "collection_info": null
    },
    {
        "uuid": "095ff0f32580a754c9ea291b6d356b78",
        "title": "吕尚书挽歌词",
        "author": "陆佃",
        "content": "祸患相仍涕泪频，司空坟上草犹新。\n鹡鸰花萼空余子，龙马图书併失人。\n遍历名藩今始老，长如寒士本非贫。\n如何一日埋金碗，独向清时不秉钧。",
        "dynasty": "宋",
        "collection_info": null
    },
    {
        "uuid": "f97c90f59d11aa1f7c4f841a455cd99d",
        "title": "蹇翁待制挽歌词",
        "author": "陆佃",
        "content": "仕宦声名四十年，归心日夜望林泉。\n文移竟负登山屐，笺记空随过海船。\n花坞夕阳今逝矣，锦江春色谩依然。\n传家况有珠玑在，会向人间月夜圆。",
        "dynasty": "宋",
        "collection_info": null
    },
    {
        "uuid": "359af3ef1825491c1f75fa355463f711",
        "title": "程给事挽歌词",
        "author": "陆佃",
        "content": "桃花坟坞土新干，叹息高才又玉棺。\n竟逐两翁谈笑尽，空留三老画图看。\n异书会见传吴市，妙斲何知失郢墁。\n闻说锦囊佳句在，光芒犹伴夜珠寒。",
        "dynasty": "宋",
        "collection_info": null
    },
    {
        "uuid": "478e860923e4e9709da99ce79ec6dc03",
        "title": "王圣美学士挽歌词",
        "author": "陆佃",
        "content": "使君政事与文章，忧患平生亦备尝。\n资善故人今白髮，邯郸一梦已黄粱。\n田园倚仗千株橘，花萼飘零一树棠。\n闻说异书奇字在，不妨分付与诸郎。",
        "dynasty": "宋",
        "collection_info": null
    },
    {
        "uuid": "ef09a3e35abab345b172c2bca3499c45",
        "title": "魏国太夫人陈氏挽歌词",
        "author": "陆佃",
        "content": "门户同归太史评，传芳消息在瑶琼。\n凤衔诰诏从夫贵，龙负图书识父清。\n金鸭火销香自远，玉奁珠在月空明。\n也知欲向华胥问，炊尽黄粱梦不成。",
        "dynasty": "宋",
        "collection_info": null
    },
    {
        "uuid": "f55687332fc14bebdcbabf999c6691e0",
        "title": "送李劭县令",
        "author": "陆佃",
        "content": "长官衫色暗，玉雪久甘贫。\n为问江西月，如君有几人。",
        "dynasty": "宋",
        "collection_info": null
    },
    {
        "uuid": "469c9e337ad904a7119eaf2797e45fcb",
        "title": "悼亡二首  其一",
        "author": "陆佃",
        "content": "门巷雨萧萧，黄昏掩寂寥。\n曲终人不见，花落梦无聊。",
        "dynasty": "宋",
        "collection_info": null
    },
    {
        "uuid": "1842c0631c435ed85ebe858367f6a91e",
        "title": "悼亡二首  其二",
        "author": "陆佃",
        "content": "灯火夜寥寥，残香不可招。\n朱扉寒半掩，金鸭暖全消。",
        "dynasty": "宋",
        "collection_info": null
    },
    {
        "uuid": "84ab0687228f13b273f41924138592a9",
        "title": "咏史",
        "author": "陆佃",
        "content": "珠履三千两，金椎四十斤。\n阿谁知狗盗，却解脱田文。",
        "dynasty": "宋",
        "collection_info": null
    },
    {
        "uuid": "2fca28ef15b18fe330d4c8293c957249",
        "title": "景德寺考试秋日即事四首  其一",
        "author": "陆佃",
        "content": "朝来爽气雨初干，乔木阴阴锁昼寒。\n深院下帘风不动，夕阳幽鸟傍阑干。",
        "dynasty": "宋",
        "collection_info": null
    },
    {
        "uuid": "99af4f38e3c9852d96ad2c2f5b9e7a31",
        "title": "景德寺考试秋日即事四首  其二",
        "author": "陆佃",
        "content": "秋声一夜满长安，密雨疏风次第寒。\n幽草落花归思乱，寂寥终日倚阑干。",
        "dynasty": "宋",
        "collection_info": null
    },
    {
        "uuid": "1f3c058a322d1fa8f3d63ed0ed608cb7",
        "title": "景德寺考试秋日即事四首  其三",
        "author": "陆佃",
        "content": "西风吹绉一池秋，故殿疏帘半上鈎。\n满眼夕阳归未得，菊花桐叶伴人愁。",
        "dynasty": "宋",
        "collection_info": null
    },
    {
        "uuid": "ac1a21f205ea42ff8e032960ca54a247",
        "title": "景德寺考试秋日即事四首  其四",
        "author": "陆佃",
        "content": "看尽斜阳夕未还，夜天如水断云閒。\n玉楼咫尺无人去，月上珠帘第几间。",
        "dynasty": "宋",
        "collection_info": null
    },
    {
        "uuid": "37fd3eaab0753d67312e0bc2111b77a6",
        "title": "又景德再考试秋日即事",
        "author": "陆佃",
        "content": "重来时节又秋深，黄菊香中一炷沈。\n浑觉去年无限恨，物华人意总如今。",
        "dynasty": "宋",
        "collection_info": null
    },
    {
        "uuid": "a3aaf50ceb988b0fc26b7ca09674dbbe",
        "title": "试院夜雨思秦叔仲至呈信道",
        "author": "陆佃",
        "content": "秋声秋色总无聊，千里相思鬓欲凋。\n独遶曲廊花院闭，夜深灯火雨萧萧。",
        "dynasty": "宋",
        "collection_info": null
    },
    {
        "uuid": "c3c81a26b35ed2a4a79ffc8322ddeea3",
        "title": "依韵和程给事赠法云长老重喜",
        "author": "陆佃",
        "content": "识字如今尚未深，扫廊才悟便能吟。\n法云香火修行久，夜半潮声避梵音。",
        "dynasty": "宋",
        "collection_info": null
    },
    {
        "uuid": "3a34830f11dd5c260d291f176cf3e7c9",
        "title": "送俞括知贡州",
        "author": "陆佃",
        "content": "太守官清着破衫，祇应泉水误名贪。\n遥知雁足书难到，州在衡阳尽近南。",
        "dynasty": "宋",
        "collection_info": null
    },
    {
        "uuid": "900f2445fa50cca7e1b79371d80c944e",
        "title": "悼亡八首  其一",
        "author": "陆佃",
        "content": "索寞还寻静处行，物华如旧岁华更。\n绿槐苍桧曾相识，想见英雄讶瘦生。",
        "dynasty": "宋",
        "collection_info": null
    },
    {
        "uuid": "3856e5a3f58d9a791a029b40f53ee2b5",
        "title": "悼亡八首  其二",
        "author": "陆佃",
        "content": "深炷炉香浅点茶，午庭愁寂下寒鸦。\n佳人仙去无消息，肠断春风一院花。",
        "dynasty": "宋",
        "collection_info": null
    },
    {
        "uuid": "8c601051651d8e998c6b9f7f0b7d8382",
        "title": "悼亡八首  其三",
        "author": "陆佃",
        "content": "雪消姑射丰肌尽，云入阳台短梦频。\n可惜舞衣犹粉黛，不堪歌扇已埃尘。",
        "dynasty": "宋",
        "collection_info": null
    },
    {
        "uuid": "59c5249fc984a90f04e4d157a287515d",
        "title": "悼亡八首  其四",
        "author": "陆佃",
        "content": "春远落花随水尽，夜深明月向人圆。\n昆崙欲使知无路，仙苑分明隔洞天。",
        "dynasty": "宋",
        "collection_info": null
    },
    {
        "uuid": "4890da41bb419d1281d1c9703be093c1",
        "title": "悼亡八首  其五",
        "author": "陆佃",
        "content": "风月相望也不多，祇应清浅隔天河。\n欲凭乌鹊传消息，一度逢秋一度过。",
        "dynasty": "宋",
        "collection_info": null
    },
    {
        "uuid": "94db52f4016f75a39ed907cd62ce8973",
        "title": "悼亡八首  其六",
        "author": "陆佃",
        "content": "忽地轻红四散飞，寻常春色未应稀。\n东风大是无情思，吹落余香便不归。",
        "dynasty": "宋",
        "collection_info": null
    },
    {
        "uuid": "a9bdbd3f0f0218d68b8e61bbd26623ac",
        "title": "悼亡八首  其七",
        "author": "陆佃",
        "content": "百花流转逐浮萍，柔质那堪殒妙龄。\n画手若能图列女，玉颜应许上丹青。",
        "dynasty": "宋",
        "collection_info": null
    },
    {
        "uuid": "25e2ee58a7c1fdeb9fdc93a1837f8e4b",
        "title": "悼亡八首  其八",
        "author": "陆佃",
        "content": "淡红浓紫总销魂，春恨无人可共论。\n徙倚暮寒襟袖薄，落花门巷月黄昏。",
        "dynasty": "宋",
        "collection_info": null
    },
    {
        "uuid": "3c640d9c3b1e902701eb783b25482ea9",
        "title": "题李门下江行初雪图二首  其一",
        "author": "陆佃",
        "content": "渔翁披得一渔蓑，物色虽幽奈冷何。\n长怪高宗问霖雨，元来黔首要中和。",
        "dynasty": "宋",
        "collection_info": null
    },
    {
        "uuid": "dfbb668ccdac1597fec5a7677da95f74",
        "title": "题李门下江行初雪图二首  其二",
        "author": "陆佃",
        "content": "须知元化仗丹青，移得沧江在画屏。\n看取干坤一般色，可怜长短谩相形。",
        "dynasty": "宋",
        "collection_info": null
    },
    {
        "uuid": "af294e39348f96d1b7b38c1df1573652",
        "title": "题王允中至乐堂",
        "author": "陆佃",
        "content": "颜巷虽贫乐有余，箪瓢终不换金珠。\n长安大第连云起，还有君家此乐无。",
        "dynasty": "宋",
        "collection_info": null
    },
    {
        "uuid": "138f65502363e64880585a982b5edd8a",
        "title": "传神诗",
        "author": "陆佃",
        "content": "富贵从来我自知，商岩霖雨偶愆期。\n祇应鬚鬓年来改，不及高宗梦裏时。",
        "dynasty": "宋",
        "collection_info": null
    },
    {
        "uuid": "a13f62a3b30d723450d4f20ce025de1c",
        "title": "送陈初道录",
        "author": "陆佃",
        "content": "巉岩瘦骨欲成金，云锁三茅洞府深。\n莫遣桃花流水出，等閒应被客相寻。",
        "dynasty": "宋",
        "collection_info": null
    },
    {
        "uuid": "45348ec01f6c4be2ce497ee0b31ab108",
        "title": "赠别吴兴太守中父学士",
        "author": "陆佃",
        "content": "蓬山仙子任天真，乞领南麾奏疏频。\n金锁阙边辞黼座，水晶宫裏约朱轮。\n公庭事简烦丞掾，斋阁诗多泣鬼神。\n莫为行春恋苕霅，銮坡挥笔待词臣。",
        "dynasty": "宋",
        "collection_info": null
    },
    {
        "uuid": "54077da2c935f380d895603b645aae51",
        "title": "句  其一",
        "author": "陆佃",
        "content": "辂从元朔朝时破，花是高秋宴后萎。",
        "dynasty": "宋",
        "collection_info": null
    },
    {
        "uuid": "df63a88d7e1f803db8dddd4087a6469e",
        "title": "句  其二",
        "author": "陆佃",
        "content": "润色圣猷双孔子，调燮元化两周公。",
        "dynasty": "宋",
        "collection_info": null
    }
]