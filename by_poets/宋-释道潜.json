[
    {
        "title": "庐山杂兴  其一",
        "author": "释道潜",
        "content": "古帝论匡山，南国之德镇。\n迩来得跻攀，此语始吾信。\n雄雄压九江，矗矗排万仞。\n青天落飞瀑，白日雷霆震。\n石镜俄忽开，孤光舞而运。\n异花无冬春，瑶草亦芳润。\n远公初渡江，道誉蔼东晋。\n刘雷赞高风，遯世各无闷。\n陈迹虎溪头，于今谁与讯。",
        "dynasty": "宋",
        "collection_info": null
    },
    {
        "title": "庐山杂兴  其二",
        "author": "释道潜",
        "content": "众峰势连环，万迭不可穷。\n香炉独秀拔，佳气常葱葱。\n长风卷游雾，晓壁开曈眬。\n招提出其下，楼观排青红。\n回眸盻五老，刻削金芙蓉。\n宜哉谪仙子，爱此巢云松。",
        "dynasty": "宋",
        "collection_info": null
    },
    {
        "title": "庐山杂兴  其三",
        "author": "释道潜",
        "content": "白鹤峰后原，逶迤旷平陆。\n道周问樵子，古实青牛谷。\n披榛得径路，曳杖惊麋鹿。\n鲍生古骚人，曾过炼师宿。\n明月古坛边，题诗记修竹。\n兹焉废耕陇，岁晏空菽粟。\n薄日静衔山，惊湍泻哀玉。\n回首睇吾庐，风幡隔林麓。",
        "dynasty": "宋",
        "collection_info": null
    },
    {
        "title": "庐山杂兴  其四",
        "author": "释道潜",
        "content": "山南信美矣，山北尤增奇。\n春风锦绣谷，红素自相依。\n梯空上绝巘，云日惊倒窥。\n崖壁晕祥光，五色成颇梨。\n旁通大林寺，松竹短且欹。\n乐天当日游，四月桃始披。\n余龄愿寄此，永与人世违。",
        "dynasty": "宋",
        "collection_info": null
    },
    {
        "title": "庐山杂兴  其五",
        "author": "释道潜",
        "content": "少文好山林，每往辄忘归。\n余生千载后，独与斯人违。\n朅来炉峰下，结宇聊栖迟。\n长林拱茂木，九夏遗炎曦。\n溪雨昼忽破，藤花照清漪。\n黄鹂语深竹，可听不可窥。",
        "dynasty": "宋",
        "collection_info": null
    },
    {
        "title": "庐山杂兴  其六",
        "author": "释道潜",
        "content": "暮峰腾玄云，飞雨来滂沱。\n乱点洒苍壁，森森挂青萝。\n须臾涨前溪，荡荡浮银河。\n中流转巨石，出没如鼋鼍。\n天宇夜开霁，星蟾莹摩挲。\n玲珑辨崖树，宛转照庭柯。\n咏诗无桀句，奈此佳景何。",
        "dynasty": "宋",
        "collection_info": null
    },
    {
        "title": "庐山杂兴  其七",
        "author": "释道潜",
        "content": "中岩不知暑，但觉昼景长。\n朝来出孤定，踽踽行西冈。\n风泉漱石齿，松雨飞苍苍。\n猿鸟亦我喜，鹿麋还相将。\n乔林积翠下，粲然瞩孤芳。\n冉冉抱绝格，霏霏浮暗香。\n山祇善守护，每吐云雾藏。\n寄言樵苏子，慎勿轻摧伤。",
        "dynasty": "宋",
        "collection_info": null
    },
    {
        "title": "庐山杂兴  其八",
        "author": "释道潜",
        "content": "龙湫亘三峡，草木皆森奇。\n禅余得支径，别坞行逶迤。\n上人吴门秀，邈有方外姿。\n芒鞋衬两足，策策欣相追。\n秋田罢刈穫，云水明空陂。\n双双林中禽，文彩光陆离。\n雍容事饮啄，相顾忘惊飞。\n鲜飈忽腾馥，岩桂飘葳蕤。\n峰端卧落日，眷此忘还期。",
        "dynasty": "宋",
        "collection_info": null
    },
    {
        "title": "庐山杂兴  其九",
        "author": "释道潜",
        "content": "霜清玉绳晓，涧谷风未号。\n澄潭不可极，俛盼惊骨毛。\n岂不有神物，于兹能遁逃。\n海日射两崖，余辉何昭昭。\n游鳞出岸穴，翻覆如银刀。\n偶来殊不恶，胜事俄所遭。\n聊为五字咏，远愧谢与陶。",
        "dynasty": "宋",
        "collection_info": null
    },
    {
        "title": "庐山杂兴  其一○",
        "author": "释道潜",
        "content": "山深云物清，挹玩洗浮虑。\n昨日行涧南，飘然即芒屦。\n风潭耿危彴，晚与樵争度。\n隔水认梅花，方惊岁华暮。\n幽人眇江海，乐事期谁预。\n山月独多情，娟娟迟归路。",
        "dynasty": "宋",
        "collection_info": null
    },
    {
        "title": "庐山杂兴  其一一",
        "author": "释道潜",
        "content": "高岩吐奇云，倏忽千万丈。\n援毫欲名貌，卷缩非一状。\n飞仙或遨游，隠隠出其上。\n惊飈忽吹灭，转盻惟清嶂。\n山中胜事多，彼俗谁能亮。",
        "dynasty": "宋",
        "collection_info": null
    },
    {
        "title": "庐山杂兴  其一二",
        "author": "释道潜",
        "content": "圆月未出岭，众峰环苍苍。\n裴回倚修竹，迟此清夜光。\n俄惊众木颠，滟滟浮银潢。\n玉兔既且跃，浮云亦难妨。\n须臾经中天，下瞩被八荒。\n却瞻中外官，森森敛低昂。",
        "dynasty": "宋",
        "collection_info": null
    },
    {
        "title": "庐山杂兴  其一三",
        "author": "释道潜",
        "content": "一月庐山阳，光风动林壑。\n阴崖拆曾冰，隠隠飞溜落。\n曦和伯化工，万彙欣并作。\n匆匆鸟声聒，艷艷花雾薄。\n瘦骨喜攀跻，芒鞋便荦确。\n期遇山阿人，赏心将共託。",
        "dynasty": "宋",
        "collection_info": null
    },
    {
        "title": "庐山杂兴  其一四",
        "author": "释道潜",
        "content": "五更山雨余，海月漏云表。\n流辉入庭户，烱烱白如缟。\n百舌语空林，关关催欲晓。\n众禽亦和鸣，为我释孤抱。\n杉松本奇姿，洗涤看愈好。\n惆怅桃李花，东风卷如扫。",
        "dynasty": "宋",
        "collection_info": null
    },
    {
        "title": "庐山杂兴  其一五",
        "author": "释道潜",
        "content": "通玄接香谷，夹道青松直。\n高秋得微雨，秀色寒更碧。\n林梢挂红子，照眼明的的。\n散策从所欢，悠悠事遐历。\n僧坊媚烟篆，笑语恋几席。\n陶谢安在哉，空山独行迹。",
        "dynasty": "宋",
        "collection_info": null
    },
    {
        "title": "陈季常静庵",
        "author": "释道潜",
        "content": "庞公与少陵，不肯入州府。\n畏人嫌其真，但喜归茅宇。\n先生岂其徒，与世亦龃龉。\n年来作庵榜以静，静非对动默即语。\n闭门谢客亲荷锄，秀甲珍芽春满圃。\n黄鸡白酒厌妻孥，醉以诗书相媚妩。\n况復家传侍郎后，缥囊玉匣收奇古。\n宝刀错落走金蛇，至药晶荧啸铅虎。\n先生妙龄已绝人，放浪江湖弃簪组。\n居闲自不减前烈，遇物阴施功不数。\n我疑造物已收录，富贵来寻君勿阻。\n不然骑鹤扣玄关，跨跞松乔攀佛祖。",
        "dynasty": "宋",
        "collection_info": null
    },
    {
        "title": "何氏寒碧堂",
        "author": "释道潜",
        "content": "城东十亩春萧瑟，修竹漫山蔼如栉。\n飕飕细浪鸣石齿，黯黯苍云翳朝日。\n虚堂正在无有处，不惜千竿开翠密。\n鸣鸠野鹊亦解喜，颉颃穿林语啾唧。\n但得凉阴过酒樽，莫辞晚色侵书帙。\n蓬莱仙人为书榜，笔端矫矫龙蛇逸。\n壮观南来无与伦，千载风流君不失。",
        "dynasty": "宋",
        "collection_info": null
    },
    {
        "title": "玉荆山人崔君草堂",
        "author": "释道潜",
        "content": "玉荆山苍势蜿蜒，玉荆涧碧涵漪涟。\n山人结庐占幽绝，如使世俗来无缘。\n窗前松竹交夏荫，砌下红紫争春妍。\n清肠终日饱葵藿，耳目久厌论腥膻。\n山空月昼猨鸟寂，象床拂拭翻朱弦。\n泠然细韵发幽指，妙意自得人谁传。\n乌巾席帽事高格，蹇馿独跨何翩翩。\n行当近林就卜筑，与子来往聊穷年。",
        "dynasty": "宋",
        "collection_info": null
    },
    {
        "title": "虚寂堂",
        "author": "释道潜",
        "content": "吾闻卓道士，操节如冰霜。\n学窥老庄本，渊然閟光芒。\n当时世莫识，落魄依四方。\n尝为京洛游，不践声利场。\n衣裾卷尘土，独鹤翻南翔。\n千里不驻足，飘飘指浔阳。\n浔阳多名山，飞仙共徜徉。\n晚岁隠城郭，古宫极凄凉。\n千金售邻壤，增筑成虚堂。\n流尘断四壁，虚白浮中央。\n惜哉今已往，吊影空叹伤。\n頼有贤弟子，黄冠挺昂藏。\n区区慕高格，绰欲传芬芳。\n逐客苏太史，堂堂国之良。\n言为天下重，墨妙逾珪璋。\n为君易华榜，庭户增辉光。\n风流满江左，知子非寻常。",
        "dynasty": "宋",
        "collection_info": null
    },
    {
        "title": "游咏真洞赠陶道人",
        "author": "释道潜",
        "content": "渊明骨已朽，陈迹尚可求。\n我復识其孙，长鬣青两眸。\n相去仅千载，犹能继风流。\n寄迹黄冠中，神姿邈清修。\n相携行洞天，暝色蔼已浮。\n松寒语栖鹤，潭静眠苍虬。\n兰膏照深夜，风磬鸣重楼。\n吾庐閟三峡，清凈亦此侔。\n何时驾鹿车，访我西林丘。",
        "dynasty": "宋",
        "collection_info": null
    },
    {
        "title": "廖司法挽辞",
        "author": "释道潜",
        "content": "吾闻廖夫子，名大不得睹。\n读书尽五车，行义拔前古。\n聚徒从妙龄，所至变邹鲁。\n身虽甘陋巷，志欲望伊吕。\n风云苟超腾，名教当有补。\n蹉跎鬓毛改，寸禄晚方取。\n青衫适南营，素幔归湓浦。\n秋原起新陇，寂寞一抔土。\n悲歌动闾里，清血洒如雨。\n兰玉已含芳，行看秀庭户。",
        "dynasty": "宋",
        "collection_info": null
    },
    {
        "title": "绝句",
        "author": "释道潜",
        "content": "高岩有鸟不知名，款语春风入户庭。\n百舌黄鹂方用事，汝音虽好復谁听。",
        "dynasty": "宋",
        "collection_info": null
    },
    {
        "title": "览秀亭",
        "author": "释道潜",
        "content": "飞甍巨栋出高墉，览秀开亭实有功。\n湓水秋横帘幙外，庐山晴落酒杯中。\n俯窥城郭千艘转，仰见星河四面同。\n江左元规存旧观，孟侯还此继高风。",
        "dynasty": "宋",
        "collection_info": null
    },
    {
        "title": "归宗道中",
        "author": "释道潜",
        "content": "朝日未出海，杖藜适松门。\n老树暗绝壁，萧条闻哀猨。\n迤逦转谷口，悠悠见前村。\n农夫争道来，聒聒更笑喧。\n数辰竞一墟，邸店如云屯。\n或携布与楮，或驱鸡与㹠。\n纵横箕箒材，琐细难具论。\n老翁主贸易，俯仰众所尊。\n区区较寻尺，一一手自翻。\n得无筋力疲，两鬓埋霜根。\n吾乡东南会，百货常源源。\n金镮衣短后，群奴列昆崙。\n通衢旅犀象，颠倒同篱藩。\n鲛绡与翡翠，触目亦已繁。\n少壮供所役，耆年卧高轩。\n翁今处穷独，未易听我言。\n且当具盐米，归家饭儿孙。",
        "dynasty": "宋",
        "collection_info": null
    },
    {
        "title": "寄王慎中教授",
        "author": "释道潜",
        "content": "高人屏迹匡庐山，不入州府今几年。\n煮葵烹藿日一饭，目光炯炯明星悬。\n行修道富神所怜，绛帐弟子如云烟。\n忆昨秋风宿曾巘，杖藜扣户君未眠。\n阶松影月不到席，耿耿唯有青灯然。\n高谈一倾百虑洗，似拂蒿艾披兰荃。\n清诗落笔有余地，顷刻百纸珠玑联。\n锦囊别后有新句，勿惜东使聊相传。",
        "dynasty": "宋",
        "collection_info": null
    },
    {
        "title": "夏日山居  其一",
        "author": "释道潜",
        "content": "杜宇鸣春已歇，蔷薇尚有余花。\n吾庐宛同彭泽，遶屋美荫交加。",
        "dynasty": "宋",
        "collection_info": null
    },
    {
        "title": "夏日山居  其二",
        "author": "释道潜",
        "content": "苦笋争抽豸角，枇杷竞吐骊珠。\n午饭松间睡足，茶瓯满泛云腴。",
        "dynasty": "宋",
        "collection_info": null
    },
    {
        "title": "夏日山居  其三",
        "author": "释道潜",
        "content": "纨扇轻裁孤月，竹簟冷织双纹。\n呼取凉襟幽吹，拂开乱眼浮云。",
        "dynasty": "宋",
        "collection_info": null
    },
    {
        "title": "夏日山居  其四",
        "author": "释道潜",
        "content": "麦浪遥翻陇底，云峰忽起空端。\n拄杖支颐松下，直须细细吟看。",
        "dynasty": "宋",
        "collection_info": null
    },
    {
        "title": "夏日山居  其五",
        "author": "释道潜",
        "content": "山月明含草木，溪风暗度襟裳。\n寂寂帘栊夜半，羽虫相趁飞扬。",
        "dynasty": "宋",
        "collection_info": null
    },
    {
        "title": "夏日山居  其六",
        "author": "释道潜",
        "content": "阴洞石床初扫，谁来共饭胡麻。\n鸟道新疏碧注，为君沉李浮瓜。",
        "dynasty": "宋",
        "collection_info": null
    },
    {
        "title": "夏日山居  其七",
        "author": "释道潜",
        "content": "古径斜依杉竹，熏风永日无人。\n噪鹊鸣鸠去后，一声幽磬南邻。",
        "dynasty": "宋",
        "collection_info": null
    },
    {
        "title": "夏日山居  其八",
        "author": "释道潜",
        "content": "门外溪行碧玉，林梢日堕黄金。\n好景莫愁吟尽，会看月出遥岑。",
        "dynasty": "宋",
        "collection_info": null
    },
    {
        "title": "夏日山居  其九",
        "author": "释道潜",
        "content": "山雨洗开林幄，梧桐日射荆扉。\n傍砌榴花初吐，照人特地光辉。",
        "dynasty": "宋",
        "collection_info": null
    },
    {
        "title": "夏日山居  其一○",
        "author": "释道潜",
        "content": "远壑尚余残照，飞蚊已闹前檐。\n巢燕归来何暮，呼童为汝开帘。",
        "dynasty": "宋",
        "collection_info": null
    },
    {
        "title": "秋江",
        "author": "释道潜",
        "content": "赤叶枫林落酒旗，白沙洲渚夕阳微。\n数声柔橹苍茫外，何处江村人夜归。",
        "dynasty": "宋",
        "collection_info": null
    },
    {
        "title": "周茂叔郎中濂溪",
        "author": "释道潜",
        "content": "莲花峰下水，东出其流长。\n十里漱石齿，锵然韵珩璜。\n坡陀滀野岸，烱烱浮明光。\n衣冠有旷士，眷此宜徜徉。\n乞身不待老，结屋栖其旁。\n高风慕箕颍，不羡尚书郎。\n松菊手自插，葱葱蔚连冈。\n了无川泽营，庶以廉自方。\n禽鱼出阶堑，讵识矰缴防。\n云山侑几席，风月非迎将。\n万事委空洞，颓然寄壶觞。\n诗书丛屋壁，教子心独强。\n翘翘双凤雏，炳炳具文章。\n婆娑刷劲翮，云汉期翱翔。\n高名与溪水，千载同汤汤。",
        "dynasty": "宋",
        "collection_info": null
    },
    {
        "title": "陶宣德逸老堂  其一",
        "author": "释道潜",
        "content": "湓浦城南旧隠沦，一堂无地可栖尘。\n石床春卧荼醾砌，撩乱余花堕酒巾。",
        "dynasty": "宋",
        "collection_info": null
    },
    {
        "title": "陶宣德逸老堂  其二",
        "author": "释道潜",
        "content": "归来诗酒洽天机，骚客无烦咏式微。\n三径就荒松菊在，洗除蒿艾浄秋晖。",
        "dynasty": "宋",
        "collection_info": null
    },
    {
        "title": "夜渡采石",
        "author": "释道潜",
        "content": "沧江夜半月沉辉，客子行舟失渺瀰。\n不用然犀刚照耀，波间百怪恶人窥。",
        "dynasty": "宋",
        "collection_info": null
    },
    {
        "title": "秋日西园  其一",
        "author": "释道潜",
        "content": "日月更代显，光华难并留。\n昔人尚行乐，俯仰无暂休。\n平居得君子，出处常相求。\n良辰援余臂，共作西园游。\n极目瞰平野，缅然见苍洲。\n千林澹霁色，万韵生凉秋。\n露华漙菊英，蔼蔼香可揉。\n参差间畦壠，芋栗森相俦。\n绿蔓无芳姿，碧花茂牵牛。\n低回瞩篱落，树影环清流。\n赏物志已谐，何用登蓬丘。",
        "dynasty": "宋",
        "collection_info": null
    },
    {
        "title": "秋日西园  其二",
        "author": "释道潜",
        "content": "山家无外营，超然闭幽室。\n薄团北窗下，默坐终永日。\n炎景忽差池，凉飈动萧瑟。\n中林多橘柚，粲粲垂华实。\n凭高试裴回，幽兴遽超逸。\n云霞散平冈，太白空际出。\n禽归杳莫辨，积翠锁深蔚。\n吁哉宇宙间，濩落竟一物。\n胡为市朝客，终岁浪汩没。\n翳吾乐余生，胜事良可诘。\n放怀在冥冥，身世两俱失。",
        "dynasty": "宋",
        "collection_info": null
    },
    {
        "title": "秋日西园  其三",
        "author": "释道潜",
        "content": "尝闻晋支遁，矫志归沃洲。\n千载激清风，邈哉谁与俦。\n余今虽不敏，万事非身谋。\n朅来卧穷谷，未觉惭先修。\n一法尚无遣，何劳问三休。\n卷舒在至理，赏咏归优游。\n采薇陟曾阿，濯足依涧流。\n但惊桂花拆，讵识江汉秋。\n沧溟空汗漫，无意狎群鸥。",
        "dynasty": "宋",
        "collection_info": null
    },
    {
        "title": "秋日西园  其四",
        "author": "释道潜",
        "content": "忆昔少壮时，意气摩云霓。\n游心黄卷间，岂顾白日西。\n由来昧根本，旦旦从所迷。\n迩独悟无为，文字如委泥。\n物生岂高下，至道良自齐。\n青山绕吾庐，开户众鸟啼。\n晓日上乔木，秋光媚回溪。\n畸人长往来，绝壁同攀跻。\n遐天浄若扫，旷目无端倪。\n楚客一何苦，登临独曈曈。",
        "dynasty": "宋",
        "collection_info": null
    },
    {
        "title": "秋日西园  其五",
        "author": "释道潜",
        "content": "秋山夜来雨，云气朝尚昏。\n禅庭无来辙，但见落叶繁。\n石室暗灯火，天容开霁痕。\n耳目思远适，旷然启曾轩。\n长谣缓轻策，去去穷深源。\n方塘滟清流，鳬雁静不喧。\n时遭羲皇翁，容与谐笑言。\n邈然采真赏，岁晏谁与论。",
        "dynasty": "宋",
        "collection_info": null
    },
    {
        "title": "寄题济源令杨君兰轩",
        "author": "释道潜",
        "content": "昔人慕猗兰，佩服比修洁。\n往往卒岁间，山中行采掇。\n吁哉昔人去已久，此花憔悴今谁折。\n济源长官真好古，王屋天坛驰远步。\n阳崖月窟得芳丛，满握归来夸所遇。\n凈扫幽轩植藓墀，紫茎绿叶弄奇姿。\n疏帘风软日华薄，芳馥满怀君自知。",
        "dynasty": "宋",
        "collection_info": null
    },
    {
        "title": "送琳上人还杭",
        "author": "释道潜",
        "content": "聚水作一雨，多少近远随所遭。\n或霑枯荄仅濡浃，或入巨海成波涛。\n少林真风今百纪，怅惜至此何萧条。\n喜君齐志早寂寞，同我十载沦刍樵。\n含冲嗜漠不自厌，更欲刺口尝群餚。\n师门祖席在在有，得此失彼良自嘲。\n朅来东南走千里，但愿刈楚逢翘翘。\n駃浮长川不惮恶，陟彼巨巘宁知劳。\n诚专志苦若有相，行断西壤逢英豪。\n金锤扣天玄楗廓，玉电激海明珠高。\n星霜因循共千日，谁尔使子先行包。\n湖山蜿蜒湖水薄，湖上幽人想如昨。\n秋入芙蓉露已漙，晓捲帘栊暑初却。\n明明潭底见行云，谩谩空中闻唳鹤。\n此景从来吾已知，异乡宁羡君先归。\n由来出处元无隔，同看明朝日上时。",
        "dynasty": "宋",
        "collection_info": null
    },
    {
        "title": "春日即事呈定海尉葛叔忱",
        "author": "释道潜",
        "content": "曾台宿霞披，滴沥朝露湿。\n有客独登临，含情空伫立。\n问君伫立何所为，报言远人尝有期。\n菊花黄日出山去，芳草绿时犹未归。\n万壑千岩望何极，愿託孤鸿寄消息。\n少年游衍易蹉跎，翻恐归来不相识。\n满目春晖花烂熳，花底幽禽自相唤。\n纷纷万类皆有从，独我参差邈云汉。\n劝君不用长相思，容颜消竭神空疲。\n无情况有西楼月，夜夜清光照不亏。",
        "dynasty": "宋",
        "collection_info": null
    },
    {
        "title": "临平道中",
        "author": "释道潜",
        "content": "风蒲猎猎弄轻柔，欲立蜻蜓不自由。\n五月临平山下路，藕花无数满汀洲。",
        "dynasty": "宋",
        "collection_info": null
    },
    {
        "title": "寄龙井辨才法师",
        "author": "释道潜",
        "content": "法师安远徒，我见常磬折。\n颓纲制像运，基构甚宏达。\n煌煌四十载，说法倾吴越。\n人天会方丈，万趾常杂沓。\n蔼然如丘山，四座羞蚁垤。\n投老倦挥麈，毅然辞且决。\n饥鹰得秋风，转盼俄一掣。\n结茅南山陲，云萝占幽绝。\n昔我海上还，相寻访林樾。\n夜阑叩微要，猨鸟寂不聒。\n慧风洒幽襟，法雨濯枯枿。\n别来今四载，寒暑惊屡阕。\n相望如晨星，杳杳各天末。\n何当从杖藜，一笑龙泓月。",
        "dynasty": "宋",
        "collection_info": null
    },
    {
        "title": "再游鹤林寺",
        "author": "释道潜",
        "content": "招隠山南寺，重来岁已寒。\n风林惊坠雪，雨涧咽飞湍。\n壁暗诗千首，霜清竹万竿。\n东轩谪仙句，洗眼共君看。",
        "dynasty": "宋",
        "collection_info": null
    },
    {
        "title": "江上秋夜",
        "author": "释道潜",
        "content": "雨暗苍江晚未晴，井梧翻叶动秋声。\n楼头夜半风吹断，月在浮云浅处明。",
        "dynasty": "宋",
        "collection_info": null
    },
    {
        "title": "邵仲恭许相过金山未至",
        "author": "释道潜",
        "content": "二月归来江上居，江流变渌江鸥去。\n时移物改何足论，身世悠悠本非固。\n鸠鸣屋角山雨余，花苞破红满芳树。\n晴窗晓日幽兴催，振衣出户凌高台。\n潮回浪死风色定，缥缈沙岸烟中开。\n故人佳期绝消息，满眼空看暮云碧。\n何日扁舟南渡来，一洒高风破吾臆。",
        "dynasty": "宋",
        "collection_info": null
    },
    {
        "title": "维王府园与王元规承事同赋  其一",
        "author": "释道潜",
        "content": "年少王郎一幅巾，杖藜呼我步城闉。\n红泥亭子阑干外，绝目遥看万树春。",
        "dynasty": "宋",
        "collection_info": null
    },
    {
        "title": "维王府园与王元规承事同赋  其二",
        "author": "释道潜",
        "content": "一霎催花骤雨来，集芳堂下锦千堆。\n浪红狂紫浑争发，不待商量细细开。",
        "dynasty": "宋",
        "collection_info": null
    },
    {
        "title": "维王府园与王元规承事同赋  其三",
        "author": "释道潜",
        "content": "蔼蔼春空宿雾披，桃溪柳陌共逶迤。\n阿戎莫道无才思，细草幽花总要诗。",
        "dynasty": "宋",
        "collection_info": null
    },
    {
        "title": "春晚  其一",
        "author": "释道潜",
        "content": "迭颖丛条翠欲流，午阴浓处听鸣鸠。\n儿童赌罢榆钱去，狼藉春风漫不收。",
        "dynasty": "宋",
        "collection_info": null
    },
    {
        "title": "春晚  其二",
        "author": "释道潜",
        "content": "晓风池沼水澜翻，春尽淮南麦秀寒。\n院落无人日亭午，柳花如雪满阑干。",
        "dynasty": "宋",
        "collection_info": null
    },
    {
        "title": "春晚  其三",
        "author": "释道潜",
        "content": "怪雨盲风卷却春，傍栏萧瑟只青筠。\n引雏燕子朝来去，回首多情语更频。",
        "dynasty": "宋",
        "collection_info": null
    },
    {
        "title": "邵伯道中  其一",
        "author": "释道潜",
        "content": "一道河流远接天，两行官柳復萧然。\n村舂历历鸣何处，彷佛孤烟落日边。",
        "dynasty": "宋",
        "collection_info": null
    },
    {
        "title": "邵伯道中  其二",
        "author": "释道潜",
        "content": "回首山光古寺基，拂天寒木耿斜晖。\n孤撑渐与钟声远，但见风幡竹外飞。",
        "dynasty": "宋",
        "collection_info": null
    },
    {
        "title": "平山堂观雨",
        "author": "释道潜",
        "content": "午枕藜床梦忽惊，柳边雷送雨如倾。\n蜀冈西望芜城路，银竹森森十里横。",
        "dynasty": "宋",
        "collection_info": null
    },
    {
        "title": "建隆秋夜  其一",
        "author": "释道潜",
        "content": "梵呗声沈香雾销，月明金殿影岧峣。\n夜深唯有龛灯在，风露满庭人寂寥。",
        "dynasty": "宋",
        "collection_info": null
    },
    {
        "title": "建隆秋夜  其二",
        "author": "释道潜",
        "content": "娟娟云月照窗扉，纸帐形开梦觉时。\n庭下风篁自成韵，吹箫安用玉人为。",
        "dynasty": "宋",
        "collection_info": null
    },
    {
        "title": "晚步",
        "author": "释道潜",
        "content": "丛薄萧萧朔吹翻，暝鸦辽乱欲投村。\n江南雪后山无数，林表纔分翠一痕。",
        "dynasty": "宋",
        "collection_info": null
    },
    {
        "title": "次韵阎永仁博士同饮蜀井",
        "author": "释道潜",
        "content": "潭潭古甃閟高冈，修绠低悬百尺长。\n廋语乐天推绝特，第泉鸿渐许甘凉。\n金盘谩说漙秋露，玉碗休夸沃蔗浆。\n更有碧梧盘爽荫，坐惊亭午失骄阳。",
        "dynasty": "宋",
        "collection_info": null
    },
    {
        "title": "次韵永仁见赠",
        "author": "释道潜",
        "content": "怜君泣血依坟墓，虽设衡门不妄开。\n盈几贝多翻百遍，同龛弥勒礼千回。\n夜寒幽鸟窥香火，岁暮邻僧数往来。\n何日为余重扫榻，卧听松韵落清哀。",
        "dynasty": "宋",
        "collection_info": null
    },
    {
        "title": "次韵何子温龙图见赠",
        "author": "释道潜",
        "content": "春破邗沟古驿旁，挥毫邂逅沈东阳。\n自惭击壤无高韵，但愧投珠有异光。\n旷达未应输靖节，风流可復羡知章。\n我非照镜迷头客，一接清欢亦似狂。",
        "dynasty": "宋",
        "collection_info": null
    },
    {
        "title": "杨康功待制所藏醉道士石",
        "author": "释道潜",
        "content": "天官夜燕琼楼春，一官大醉颓穹旻。\n飞光贯地若素练，百里鸡犬声纷纷。\n吹风洗雨岁月古，化此顽石良悲辛。\n楚山之老颇知异，濯以涧底清漪沦。\n霓裳彷佛认羽客，楮冠数寸横秋云。\n空斋昼闲戏一击，琅然哀韵还清真。\n我闻天官天所陈，虽復暂屈终当申。\n烈风迅雷一朝作，却上苍苍朝紫宸。",
        "dynasty": "宋",
        "collection_info": null
    },
    {
        "title": "干明夜坐怀孙莘老学士",
        "author": "释道潜",
        "content": "余生飘泊犹断蓬，讵肯低回附根柢。\n兹焉得坎谩栖止，一日从风即轻逝。\n淮南十月寒未苦，耿耿虚堂属宵外。\n星辰错落挂檐庑，爽气侵寻入衣袂。\n桐叶声翻玉露圆，竹枝影扫金波碎。\n安得南邻庞老翁，挥麈堂堂坐相对。",
        "dynasty": "宋",
        "collection_info": null
    },
    {
        "title": "维阳府学四柏堂",
        "author": "释道潜",
        "content": "頖宫本凄凉，庭户无冗长。\n苍然余四栢，终日清相向。\n夫人擅所有，高怀益超放。\n炎蒸五六月，大厦如瓮盎。\n凉飈天外来，披拂逾一饷。\n怳如乘虚舟，破月渡溟涨。\n严冬众木死，薿薿独无恙。\n非求造化私，故与冰雪抗。\n宜亦有神明，兹焉阴所相。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其一",
        "author": "释道潜",
        "content": "春风随意可嬉娱，水有舟航陆有车。\n应笑杨雄未忘我，闭门犹着解嘲书。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其二",
        "author": "释道潜",
        "content": "梦幻皆输古竺干，功名何用咤燕然。\n羡君一棹江南去，碧荠时鱼暮雨边。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其三",
        "author": "释道潜",
        "content": "虎踞龙盘亦漫雄，城荒狐兔往来通。\n可人惟有秦淮月，出没娟娟波浪中。",
        "dynasty": "宋",
        "collection_info": null
    },
    {
        "title": "次韵少游学士送龚深之往金陵见王荆公  其四",
        "author": "释道潜",
        "content": "白下长干春雾披，家家桃李粲朝晖。\n悬知一见毗耶老，心地如灰不更飞。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其一",
        "author": "释道潜",
        "content": "四序自逶迤，田园常局促。\n春阳旋东皋，迫我事铫鎒。\n出种曝篱根，驱牛饮溪曲。\n晖晖明朝阳，聒聒喧布谷。\n颓龄惜筋骸，晓睡谩云足。\n蓐食出柴门，荷篠赴幽谷。\n搴条视柔桑，密叶已舒绿。\n今年气候早，膏雨厌霢霂。\n邻翁时一来，耕耨每相属。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其二",
        "author": "释道潜",
        "content": "离离小麦黄，习习南风度。\n桑枣暗蓬麻，耘锄困朝暮。\n种瓜屋东隅，翠蔓已分布。\n黄花引疏篱，冉冉欲横路。\n白水漫青秧，联翩下鸥鹭。\n新丝换浊酒，肴蔌羞薄具。\n扫洒聚比邻，环坐荫高树。\n稚子羡赢余，牵衣傍翁妪。\n牛羊岭外归，落日林梢去。\n饷妇亦还家，笑言隔烟雾。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其三",
        "author": "释道潜",
        "content": "村落已徂暑，蚊蝇尚喧啾。\n衡门霁朝雨，茅竹归新秋。\n机丝迫邻女，札札无停休。\n中田蔼黄稼，烂熳如云浮。\n渌蚁酿新瓮，嘉鲂钓清流。\n瓦尊迟来客，礼数忘献酬。\n三杯未肯辞，笑语方绸缪。\n时平盗自隠，场圃无宵忧。\n儿孙渐束髮，婚嫁迫所谋。\n款曲从我言，归途蹇淹留。\n林端有月色，相送前溪头。",
        "dynasty": "宋",
        "collection_info": null
    },
    {
        "title": "次韵黄子理宣德田居四时  其四",
        "author": "释道潜",
        "content": "朔吹鸣高林，回塘冰已结。\n牛羊卧茅屋，原野暗飞雪。\n壮男臂雕弓，短后事田猎。\n饥鹰一号呼，荒径洒毛血。\n归来夸意气，邻舍呼饮啜。\n明朝过南山，更欲穷窟穴。\n寒炉然豆萁，光燄时起灭。\n布被拥娇儿，从渠踏裏裂。\n老翁寝不寐，展转念鹅鸭。\n篱落易穿窬，狐狸恐惊发。",
        "dynasty": "宋",
        "collection_info": null
    },
    {
        "title": "和龙直夫秘校细雨  其一",
        "author": "释道潜",
        "content": "细雨连阡陌，轻云湿不飞。\n池寒鸥自卧，巢冷燕催归。\n惨澹疑沈树，飘萧忽近帏。\n檐花霑已久，稍欲堕人衣。",
        "dynasty": "宋",
        "collection_info": null
    },
    {
        "title": "和龙直夫秘校细雨  其二",
        "author": "释道潜",
        "content": "薄雾兼寒雨，凌晨霭未分。\n细宜池上见，清爱竹边闻。\n斗帐侵兰梦，虚櫺逼蕙熏。\n晚来欣小霁，鈎箔见疏云。",
        "dynasty": "宋",
        "collection_info": null
    },
    {
        "title": "和龙直夫秘校细雨  其三",
        "author": "释道潜",
        "content": "傍砌飘纔断，从风强更来。\n斑斑泣蛛网，浥浥汗江梅。\n薄日光时漏，曾阴意未开。\n少陵心易感，诗句写清哀。",
        "dynasty": "宋",
        "collection_info": null
    },
    {
        "title": "次韵孙传师龙图游醴泉寺",
        "author": "释道潜",
        "content": "杨林几曲到城根，中有招提气象昏。\n暝雀聚群盘栋吻，老藤垂蔓覆高垣。\n月生归路无灯火，巷转人家有笑言。\n却掩吾庐还寂寞，冷风摇幔影翩翻。",
        "dynasty": "宋",
        "collection_info": null
    },
    {
        "title": "春晴  其一",
        "author": "释道潜",
        "content": "积雨久不破，曾阴蔽城阙。\n晓来得春风，扫荡凈六合。\n绰约墙头花，依微带残月。\n少年谁家子，骅骝飞蹀躞。\n扬鞭出郊去，逸兴生林樾。\n黄鸟弄柔音，青梅已堪折。\n行乐须及辰，芳时易消歇。",
        "dynasty": "宋",
        "collection_info": null
    },
    {
        "title": "春晴  其二",
        "author": "释道潜",
        "content": "寒食东城隅，青杨夹驰道。\n高楼暖凤笙，绝曲闻缥缈。\n晴日动秋韆，飞烟拂瑶草。\n南邻与北里，良辰竞为好。\n人生逆旅间，何必事枯槁。\n仰首笑春风，兹怀谁与造。",
        "dynasty": "宋",
        "collection_info": null
    },
    {
        "title": "东园  其一",
        "author": "释道潜",
        "content": "斜照明明射竹篱，桑阴翳翳麦蛾飞。\n萧条一径无来辙，时见羸牛引犊归。",
        "dynasty": "宋",
        "collection_info": null
    },
    {
        "title": "东园  其二",
        "author": "释道潜",
        "content": "曲渚回塘孰与期，杖藜终日自忘归。\n隔林彷佛闻机杼，应有人家在翠微。",
        "dynasty": "宋",
        "collection_info": null
    },
    {
        "title": "东园  其三",
        "author": "释道潜",
        "content": "云峰缺处支筇立，溪溜声中弄扇行。\n习习南风吹百草，幽香知有蕙兰生。",
        "dynasty": "宋",
        "collection_info": null
    },
    {
        "title": "淮上  其一",
        "author": "释道潜",
        "content": "芦梢向晓战秋风，浦口寒潮尚未通。\n日出岸沙多细穴，白虾青蟹走无穷。",
        "dynasty": "宋",
        "collection_info": null
    },
    {
        "title": "淮上  其二",
        "author": "释道潜",
        "content": "今夜沙头月上迟，小萤零碎傍船飞。\n可怜光彩虽无限，何似婵娟一寸辉。",
        "dynasty": "宋",
        "collection_info": null
    },
    {
        "title": "淮上  其三",
        "author": "释道潜",
        "content": "天阔阴云低抱树，沙寒鸥鹭欲亲人。\n小航泊处谁家住，修竹疏花宛似春。",
        "dynasty": "宋",
        "collection_info": null
    },
    {
        "title": "冬夜会孙莘老司谏书斋  其一",
        "author": "释道潜",
        "content": "去马来车声已阑，雪云低压暮檐寒。\n地炉山枿烧初熟，软语聊为世外欢。",
        "dynasty": "宋",
        "collection_info": null
    },
    {
        "title": "冬夜会孙莘老司谏书斋  其二",
        "author": "释道潜",
        "content": "碧瓦炉焚袅袅香，红柑紫栗更分尝。\n从来乐事人间少，不惜归途夜漏长。",
        "dynasty": "宋",
        "collection_info": null
    },
    {
        "title": "冬夜会孙莘老司谏书斋  其三",
        "author": "释道潜",
        "content": "多病山人能放旷，忘缘居士解逍遥。\n蒲团迭足清相向，谁道云林胜市朝。",
        "dynasty": "宋",
        "collection_info": null
    },
    {
        "title": "晓出土山",
        "author": "释道潜",
        "content": "遶山修竹晓参差，叶叶涂霜坠碧枝。\n日脚渐高风乍起，萧萧恰似雨来时。",
        "dynasty": "宋",
        "collection_info": null
    },
    {
        "title": "寄蔡彦规主簿",
        "author": "释道潜",
        "content": "遶舍苍烟晚更凝，隔帘新月未多明。\n栖乌着树无余噪，老桧吟风有细声。\n客散愈怜真境好，定回犹觉幻身轻。\n可堪俗子能知味，此语聊传北郭生。",
        "dynasty": "宋",
        "collection_info": null
    },
    {
        "title": "次韵太虚夜坐",
        "author": "释道潜",
        "content": "古寺冬萧瑟，天寒色更冥。\n捲帏延素月，转盼失流星。\n炉底眠枯枿，窗根立冻瓶。\n谈余焚栢子，一燧小烟清。",
        "dynasty": "宋",
        "collection_info": null
    },
    {
        "title": "广陵城外野步呈莘老",
        "author": "释道潜",
        "content": "林梢聒聒鸟声繁，积雪初消涧水浑。\n老树卧波寒影动，野烟浮草夕阳昏。\n风回笛响山前路，犬吠人行竹外村。\n杖屦不知幽兴远，归来新月在柴门。",
        "dynasty": "宋",
        "collection_info": null
    },
    {
        "title": "次韵王通叟寺丞见寄",
        "author": "释道潜",
        "content": "雕斲肝脾欲报公，还如献豕过辽东。\n珠玑屡获渊云妙，土木曾无粲忍风。\n耿耿吟魂嗟异处，迢迢桂魄谩相同。\n锦囊应有新诗在，九曲池边多塞鸿。",
        "dynasty": "宋",
        "collection_info": null
    },
    {
        "title": "寄仲恭",
        "author": "释道潜",
        "content": "晓雨霁郛郭，晴云递纷披。\n曦和拆万物，初茎弄葳蕤。\n儵鱼泳弱藻，漾漾动碧漪。\n缅彼空际山，黛影摇参差。\n感此芳菲节，美人旷佳期。\n音形眇何方，莽莽天一涯。\n长河泮春冰，花浪激箭驰。\n好凭三尺鲤，寄我相思诗。",
        "dynasty": "宋",
        "collection_info": null
    },
    {
        "title": "早秋南楼书事",
        "author": "释道潜",
        "content": "白帝初回天地秋，井梧叶老阴尚稠。\n森森爽气入屏幔，骨冷魂清无汗流。\n觉来览眺觅佳处，挟册独上西南楼。\n崇山广泽坐可挹，远水孤村横道周。\n上窥青天堕海日，下瞰白鹤盘庭楸。\n谁令浓阴起曾嶂，扑扑乱眼如云浮。\n埋林涨壑只俄顷，抚袂掩抑将谁俦。\n明星皎月邈难见，络纬蟋蟀空啁啾。\n安得风生土囊口，万里一扫无停留。\n王孙未归空碧草，我思不见徒离忧。",
        "dynasty": "宋",
        "collection_info": null
    },
    {
        "title": "和莘老经六合西门水亭怀裴学士",
        "author": "释道潜",
        "content": "折柳相从地，重来失旧柯。\n林光延晚照，岸影动霜波。\n碧圃檀栾密，朱檐翡翠过。\n主人成异物，搔首奈情何。",
        "dynasty": "宋",
        "collection_info": null
    },
    {
        "title": "和莘老初至温泉呈庆禅师",
        "author": "释道潜",
        "content": "年华行已老，林莽尚葱苍。\n地胜连龙窟，泉温注鬼汤。\n人风远城市，钟梵近僧坊。\n九夏来投锡，栖心应更凉。",
        "dynasty": "宋",
        "collection_info": null
    },
    {
        "title": "再赋温泉",
        "author": "释道潜",
        "content": "赭落峰前与世分，溶溶汤井翳深云。\n月生滋穴流寒影，风入华清皱碧纹。\n暗引石池波宛转，暖蒸苔壁气氤氲。\n解衣盘礴南窗下，骨肉都融到日曛。",
        "dynasty": "宋",
        "collection_info": null
    },
    {
        "title": "次韵莘老游龙洞",
        "author": "释道潜",
        "content": "曈眬杲日破林垧，杖策相将马暂停。\n路与猿猱争险磴，身随鸿鹄入青冥。\n巉岩曲穴疑无底，盘屈苍虬信有灵。\n能使谢公诗兴动，宛如游刃发新硎。",
        "dynasty": "宋",
        "collection_info": null
    },
    {
        "title": "次韵莘老赠显之",
        "author": "释道潜",
        "content": "盘盘秀岭遶曾檐，方丈门开挹翠岚。\n风激松梢声间发，月留泉底影相涵。\n天机清晓猊台震，险句穷宵虎穴探。\n白傅异时修故事，杖藜应许到云庵。",
        "dynasty": "宋",
        "collection_info": null
    },
    {
        "title": "虚乐亭",
        "author": "释道潜",
        "content": "谁构新亭近翠微，似教陶令洽天机。\n池光引月来檐庑，竹影疏风到客衣。\n爱酒有时携玉斝，无弦聊自拂金徽。\n人间乐事还能几，肯向良辰与物违。",
        "dynasty": "宋",
        "collection_info": null
    },
    {
        "title": "次韵朱伯收主簿观雪  其一",
        "author": "释道潜",
        "content": "朝来密雪蔽天涯，坐目丘园发素华。\n初着败梧惊拥肿，久霑庭竹见欹斜。\n水精不动垂千筯，云母无声落万家。\n安得曾穹返收拾，莫教狼藉浑泥沙。",
        "dynasty": "宋",
        "collection_info": null
    },
    {
        "title": "次韵朱伯收主簿观雪  其二",
        "author": "释道潜",
        "content": "阴风何事吼檐牙，夜半窗前变物华。\n梦断只疑蟾影在，褰帏俄骇练光斜。\n苦侵陋巷凌寒士，强入高楼媚酒家。\n霁后请看庭下草，蕙兰含绿出晴沙。",
        "dynasty": "宋",
        "collection_info": null
    },
    {
        "title": "次韵姜伯辉朝奉宿九曲池",
        "author": "释道潜",
        "content": "当时楼阙已桑麻，陈迹何须置齿牙。\n宛转颓城围绿野，嵚崟孤塔背明霞。\n山云度晚飞琼叶，海月生秋堕桂花。\n圆峤方壶同笑语，终宵疑在水仙家。",
        "dynasty": "宋",
        "collection_info": null
    },
    {
        "title": "邗沟绝句",
        "author": "释道潜",
        "content": "隔屋萧萧风度竹，当空粲粲斗翻芒。\n峥嵘岁月人间暮，目断云山归兴长。",
        "dynasty": "宋",
        "collection_info": null
    },
    {
        "title": "过新开湖寄李端叔大夫",
        "author": "释道潜",
        "content": "新开湖边秋梦晓，鸡犬无声人悄悄。\n试揭疏篷觇日华，水面残星犹缭绕。\n尝闻明珠藏巨浸，光焰一出辉群草。\n篙师为我暂停橹，罔象终期入幽讨。\n波间宛转兴方豪，依然别恨生怀抱。\n故人离群东海头，徇禄摧眉事枯槁。\n菰梢苹末翠犹在，蕙兰憔悴青枫老。\n浪游不知岁月徙，旧约无端失天杪。\n目羡南鸿两两飞，安得身同羽翰小。\n游胥堂在吾必行，一榻数椽应预扫。",
        "dynasty": "宋",
        "collection_info": null
    },
    {
        "title": "都下晓霁",
        "author": "释道潜",
        "content": "千门昨夜雨，万木晓生光。\n御水浮红蕊，宫云丽粉墙。\n转楼迟日静，萦草乱丝长。\n想像西池路，浓阴覆绿杨。",
        "dynasty": "宋",
        "collection_info": null
    },
    {
        "title": "酬邵彦瞻朝奉见寄",
        "author": "释道潜",
        "content": "杨州从事多文华，新诗组织如朝霞。\n高怀忽念朔方客，秋风一纸来天涯。\n都城冠盖属休沐，邂逅过我森如麻。\n开缄传读不知厌，愕立圜视相惊夸。\n上言音形阔川路，下言杖屦埋风沙。\n蹲鸱正熟邀我返，城南古寺无諠譁。\n我今翩然已东下，轻舟早晚从公家。\n平山堂西百尺井，请公为汲烹露芽。",
        "dynasty": "宋",
        "collection_info": null
    },
    {
        "title": "访彭门太守苏子瞻学士",
        "author": "释道潜",
        "content": "眉山鬰茀眉水清，清淑之气钟群形。\n精璆美璞不能擅，散发宇内为豪英。\n煌煌苏氏挺三秀，豫章杞梓参青冥。\n少年着书即稽古，经纬八极何峥嵘。\n未央宫中初射策，落笔游刃挥新硎。\n翰林醉翁发奇叹，台阁四座争相惊。\n逡巡传玩腾众手，一日纸价增都城。\n同时父子擅芳誉，芝兰玉树罗中庭。\n风流浩荡播江海，粲若高汉悬明星。\n前年闻公适吴会，壶浆跪道人争迎。\n浮云流水付幽讨，下视世网鸿毛轻。\n野人弱龄不事事，白首丘壑甘忘情。\n神仙高标独未识，暂弃萝月人间行。\n朝吴暮楚失邂逅，惝怳夜梦还惸惸。\n迩来旅食寄梁苑，坐叹白日徒虚盈。\n彭门千里不惮远，秋风匹马吾能征。\n铃斋吏退属幽款，一看挥尘银河倾。",
        "dynasty": "宋",
        "collection_info": null
    },
    {
        "title": "彭门书事寄少游  其一",
        "author": "释道潜",
        "content": "我思君处君思我，此语由来自谪仙。\n欲借野人传纸尾，待凭新雁寄辽天。",
        "dynasty": "宋",
        "collection_info": null
    },
    {
        "title": "彭门书事寄少游  其二",
        "author": "释道潜",
        "content": "戏马台边驻马蹄，回廊曲院总攀跻。\n秦郎前日曾来否，试拂凝尘觅旧题。",
        "dynasty": "宋",
        "collection_info": null
    },
    {
        "title": "彭门书事寄少游  其三",
        "author": "释道潜",
        "content": "百尺黄楼拂杳冥，楼前风物极峥嵘。\n东州词客浑争咏，独怪相如赋未成。",
        "dynasty": "宋",
        "collection_info": null
    },
    {
        "title": "虚白斋",
        "author": "释道潜",
        "content": "嘉鱼满盘初出水，尚有青萍点红尾。\n银腮戢戢畏烹煎，掘强有时俄自起。\n彼客殷勤赠使君，愿向中厨荐醪醴。\n使君事道不事腹，杞菊终年食甘美。\n传呼慎勿付庖人，百步洪边放清泚。\n回首无欺子产淳，谩道悠然泳波底。",
        "dynasty": "宋",
        "collection_info": null
    },
    {
        "title": "子瞻席上令歌舞者求诗戏以此赠",
        "author": "释道潜",
        "content": "底事东山窈窕娘，不将幽梦嘱襄王。\n禅心已作沾泥絮，肯逐春风上下狂。",
        "dynasty": "宋",
        "collection_info": null
    },
    {
        "title": "陪子瞻登徐州黄楼",
        "author": "释道潜",
        "content": "黄花离披秋日短，使君无事邀僧饭。\n饭余软语爇香幽，共坐圆庵不知晚。\n烛笼持火报黄昏，使君爱客还留连。\n前登修径步超逸，后却从御来联翩。\n城头阴阴未上月，城下激激鸣潺湲。\n渔灯照船沙岸近，贾客夜唱声清圆。\n徘徊始转黄楼侧，银箭铜壶知几刻。\n栏干倚遍惜分携，泣泣芙蓉珠露滴。",
        "dynasty": "宋",
        "collection_info": null
    },
    {
        "title": "逍遥堂书事呈子瞻",
        "author": "释道潜",
        "content": "寻常卧云林，往往厌阛阓。\n今朝郡斋裏，岑寂返可爱。\n曦和破帘栊，幽鸟语庭际。\n开门面修圃，珍木罗翠盖。\n萧疏旧菊丛，裛露有余态。\n主人事天和，万虑屏身外。\n劳生一断梗，何处考根柢。\n安能从物役，扰扰空卒岁。\n脱巾每相从，颇得资傲睨。",
        "dynasty": "宋",
        "collection_info": null
    },
    {
        "title": "次韵子瞻饭别",
        "author": "释道潜",
        "content": "铃閤追随半月强，葵心菊脑厌甘凉。\n身行异土老多病，路忆故山秋易荒。\n西去想难陪蜀芋，南来应得共吴姜。\n白云出处元无定，只恐从风入帝乡。",
        "dynasty": "宋",
        "collection_info": null
    },
    {
        "title": "次韵少游寄李齐州",
        "author": "释道潜",
        "content": "画船京口见停桡，萧洒浑疑谢与陶。\n但把好山供胜践，不将余论挂尘劳。\n谏垣天上经焚草，藩国年来屡梦刀。\n北客近传新政美，未尝因物强吹毛。",
        "dynasty": "宋",
        "collection_info": null
    },
    {
        "title": "次韵少游和子理梅花",
        "author": "释道潜",
        "content": "朔风萧萧方振槁，雪压茅斋欲欹倒。\n门前谁送一枝梅，问讯山僧少病恼。\n强将笔力为摹写，丽句已输何逊早。\n碧桃丹杏空自妍，嚼蕊嗅香无此好。\n先生携酒傍玉丛，醉裏雄辞惊电扫。\n东溪不见谪仙人，江路还逢少陵老。\n我虽不饮为诗牵，不惜山衣同藉草。\n要看陶令插花归，醉卧清风轶轩昊。",
        "dynasty": "宋",
        "collection_info": null
    },
    {
        "title": "自彭门回止淮上因寄子瞻",
        "author": "释道潜",
        "content": "朅来淮上卧萧宫，回首人间万事空。\n院静水沈销薄幔，睡余寒日耿修桐。\n南山访古思杯渡，北海谈经忆孔融。\n寂寞兼葭霜雪后，何时重倚玉青葱。",
        "dynasty": "宋",
        "collection_info": null
    },
    {
        "title": "与曾逢原寺丞相别",
        "author": "释道潜",
        "content": "落叶追奔卷地飞，淮流转处楚山稀。\n君骑黄鹄朝天去，我忆青松旧壑归。\n道在不须惊契阔，情亲聊用惜分违。\n岩居禄隠都如梦，莫向秋风叹式微。",
        "dynasty": "宋",
        "collection_info": null
    },
    {
        "title": "夜泊淮上復寄逢原",
        "author": "释道潜",
        "content": "黄沙白草满淮垠，逆旅萧条思不禁。\n风约乱云归陇首，角催明月出波心。\n槎头涌处潮初上，斗柄移时梦未沈。\n遥想故人投宿地，画船应在碧榆林。",
        "dynasty": "宋",
        "collection_info": null
    },
    {
        "title": "晓发桃源渡寄端叔",
        "author": "释道潜",
        "content": "桃源渡头鸡一鸣，舟子夜起趋南行。\n泯泯河流浮落月，萧萧岸木警秋声。\n依人翡翠霜翎重，拂棹芙蓉露蕊轻。\n为报旧游朝士说，天街何似此中清。",
        "dynasty": "宋",
        "collection_info": null
    },
    {
        "title": "赠邹医",
        "author": "释道潜",
        "content": "君不见宋清市药长安西，众工就取资刀圭。\n疮疡疾病一皆往，所应不必黄金赍。\n度未能酬辄焚券，耻学庸生忧噬脐。\n人人德清莫肯负，日获远利丰子妻。\n公侯馈遗日相属，螘食华衣乘駃騠。\n罗池神人为作传，至今名誉横云霓。\n邹君业医世淮海，泻盛补衰知径蹊。\n玉函金匮恣探讨，拏以自副能不迷。\n顷年西游抵京室，达官贵吏争品题。\n归来乡县颇萧瑟，湖水粘云芳草萋。\n怜余寝瘵古佛剎，每辱珍剂相扶携。\n倾囊倒橐愿为赠，唯有圆蒲并杖藜。\n君闻掉头不我顾，止索诗句光衡圭。\n夜披陈编见清事，重嗟此道今如泥。\n君诚有意嗣前躅，箧笥不忧无锦绨。",
        "dynasty": "宋",
        "collection_info": null
    },
    {
        "title": "寄苏子由着作",
        "author": "释道潜",
        "content": "先生道德若为容，曾向南都幕下逢。\n拔俗高标惊万丈，凌云逸气蔼千重。\n低梧暂宿张家凤，浊水难藏许氏龙。\n岁晚雪霜虽更苦，未应憔悴碧岩松。",
        "dynasty": "宋",
        "collection_info": null
    },
    {
        "title": "赠子固舍人  其一",
        "author": "释道潜",
        "content": "文章炜烨动当时，隽乂虽多不并驰。\n解激颓波旋往古，独怜夫子抱青规。\n山川淑气真能感，宇宙雄名岂浪垂。\n未信长途老天马，行看蹴踏上瑶池。",
        "dynasty": "宋",
        "collection_info": null
    },
    {
        "title": "赠子固舍人  其二",
        "author": "释道潜",
        "content": "吏部遗编久寂寥，颍滨居士亦蓬蒿。\n支流尽屈江湖阔，众阜争隆泰华高。\n落落千章挥琬琰，汤汤万顷起波涛。\n玉堂鹓鹭迟公久，何事崎岖尚梦刀。",
        "dynasty": "宋",
        "collection_info": null
    },
    {
        "title": "宿干明",
        "author": "释道潜",
        "content": "五更风雨闹秋堂，梦断篝灯尚有光。\n明日又为湖上客，船头云水正茫茫。",
        "dynasty": "宋",
        "collection_info": null
    },
    {
        "title": "寄莘老",
        "author": "释道潜",
        "content": "十年手把使君麾，一日归来践赤墀。\n偶尔梦中成故事，凛然霜后见奇姿。\n枯荄在昔尝叨荫，微蚋于今頼附驰。\n况有云庵閟深谷，他时香火与君期。",
        "dynasty": "宋",
        "collection_info": null
    },
    {
        "title": "寄李公择侍郎",
        "author": "释道潜",
        "content": "高城夜寂起清风，月下清霜堕晓空。\n泽国已惊黄橘柚，省垣应对老梧桐。\n青钱旧数文才妙，碧落新游问望隆。\n四海倚公调鼎鼐，伫瞻和气洽冲融。",
        "dynasty": "宋",
        "collection_info": null
    },
    {
        "title": "俞公达待制挽辞  其一",
        "author": "释道潜",
        "content": "金铎哀传静列营，将星飞坠汉蕃惊。\n森森气与秦山在，奄奄魂随陇水倾。\n塞路箫笳悲部曲，海天风雨湿铭旌。\n堪嗟未勒燕然石，遽失连云万里城。",
        "dynasty": "宋",
        "collection_info": null
    },
    {
        "title": "俞公达待制挽辞  其二",
        "author": "释道潜",
        "content": "东吴佳气久氤氲，果见雄才出海滨。\n屡试干将羌破胆，忽摧梁木士霑巾。\n人间梦断黄粱熟，天上楼成白玉新。\n零落山丘今古事，情钟我辈谩伤神。",
        "dynasty": "宋",
        "collection_info": null
    },
    {
        "title": "春行",
        "author": "释道潜",
        "content": "朝入春山千万重，暮归溪上漫匆匆。\n白沙岸口长回首，无数渔灯翠霭中。",
        "dynasty": "宋",
        "collection_info": null
    },
    {
        "title": "次韵传师见过",
        "author": "释道潜",
        "content": "孙郎萧洒逼人衣，咫尺尘埃隔蕙帷。\n陋巷有时过佛剎，谈经还共惜秋晖。\n百年空果冥中谢，一寸灵珠象外归。\n久矣此情人不谕，援毫聊復为君挥。",
        "dynasty": "宋",
        "collection_info": null
    },
    {
        "title": "淮上闻雁寄仲恭",
        "author": "释道潜",
        "content": "欹枕船舷夜橹停，数行南去雁如绳。\n起来欲寄相思字，高拂银河唤不应。",
        "dynasty": "宋",
        "collection_info": null
    },
    {
        "title": "与怡然夜话",
        "author": "释道潜",
        "content": "云埋碧瓦寒侵户，榻照青灯夜色空。\n故国十年无限事，笑谈如在梦魂中。",
        "dynasty": "宋",
        "collection_info": null
    },
    {
        "title": "鹤林寺",
        "author": "释道潜",
        "content": "宛转回廊漫布金，萧条寒日堕墙阴。\n门前合抱松千尺，黄鹤不来年已深。",
        "dynasty": "宋",
        "collection_info": null
    },
    {
        "title": "寄舒尧文教授",
        "author": "释道潜",
        "content": "经纶满腹贮云霓，卓荦丘门道可跻。\n绛帐开时霞影乱，青衿立处雁行齐。\n忆亲麈尾焚香夜，共惜筠梢落月低。\n别后凤毛知更长，五车应已识诠题。",
        "dynasty": "宋",
        "collection_info": null
    },
    {
        "title": "次韵顺上人寄叔康讲师",
        "author": "释道潜",
        "content": "少年好诗书，龌龊空闭户。\n有若丹青徒，秉笔学画虎。\n法师当是时，声价久已负。\n籍籍东州人，高谈慕支许。\n余时迹四方，浪涉川陆苦。\n昨夜北山翁，挑灯同软语。\n因论乡里贤，怅师成独阻。\n南徐号名都，兴发历汉楚。\n峥嵘江上山，王气埋千古。\n至今风前笛，夜夜怨江浦。\n感慨易成吟，安得君来伍。",
        "dynasty": "宋",
        "collection_info": null
    },
    {
        "title": "次韵顺上人登寿宁阁",
        "author": "释道潜",
        "content": "昔过广陵日，兹楼亦盘桓。\n飞甍切星斗，鸿鹄争危栏。\n怳若随扶摇，九万直上抟。\n下视古帝基，萧条空湠漫。\n当时竞豪华，人物镂绮纨。\n孰谓千载后，故宫半耕残。\n城西旧辇道，缭绕犹屈盘。\n咫尺见萤苑，枯桑生昼寒。\n阎闾岂復隘，狐兔穴已宽。\n楚楚但乔木，萋萋无寸山。\n苟非壮士怀，往往不忍看。\n青旗催画角，回首送飞翰。",
        "dynasty": "宋",
        "collection_info": null
    },
    {
        "title": "得端叔淮上书",
        "author": "释道潜",
        "content": "飞鸿从西来，有客遗我书。\n开缄识远意，字字情有余。\n报言历长淮，泛泛乘舳舻。\n天开灭远雾，水碧涵空虚。\n超然忘端倪，身世疑有无。\n徜徉极幽致，恨我失之俱。\n我昔与曾子，兹游颇踌蹰。\n风高当白帝，露冷凋红蕖。\n扁舟仅半月，历览穷朝晡。\n伊人亦才华，俊逸千里驹。\n结交慕豪彦，倜傥非迂儒。\n当时欲相从，恨子隔海隅。\n今朝子独往，我辈还星疏。\n邂逅亦有分，夤缘非强图。\n茫然临西风，俛首良自吁。\n庶几有至理，去彼形迹拘。\n相望云汉间，皎洁同蟾蜍。",
        "dynasty": "宋",
        "collection_info": null
    },
    {
        "title": "送慧悟大师还阙下",
        "author": "释道潜",
        "content": "道人本丘壑，浪为京华居。\n一往二十年，岁月惊须臾。\n禅余挟妙术，出入卿大夫。\n飞扬动天子，声问倾九衢。\n纷彼户外屦，泛如水中鳬。\n高怀倦酬应，逸赏思江湖。\n春风卷衣祴，千里随舳舻。\n中泠涌楼观，圆峤连方壶。\n杖策步鰲头，直上穷崎岖。\n超然万象外，所得良有余。\n兴尽乘白云，飘飘还帝都。",
        "dynasty": "宋",
        "collection_info": null
    },
    {
        "title": "将之金陵寄侍琪服之秀才",
        "author": "释道潜",
        "content": "黄昏落帆牛渚矶，苍石岸黑行人稀。\n渔灯夜深远近没，水鸟月明来去飞。\n瓶盂渐与南斗阔，身世东去将焉为。\n钟山咫尺行可及，会当与子同遨嬉。",
        "dynasty": "宋",
        "collection_info": null
    },
    {
        "title": "钟山夜月",
        "author": "释道潜",
        "content": "万壑千岩夜未央，月华松色共苍苍。\n上方已觉无人语，金殿谁焚栢子香。",
        "dynasty": "宋",
        "collection_info": null
    },
    {
        "title": "睡起",
        "author": "释道潜",
        "content": "红芳落尽踏青青，哑咤黄鹂隔树鸣。\n午睡觉来听不足，杖藜重过竹阴行。",
        "dynasty": "宋",
        "collection_info": null
    },
    {
        "title": "曾子固舍人挽辞  其一",
        "author": "释道潜",
        "content": "命世高标见实难，狂澜既倒頼公还。\n学穷游夏渊源际，文列班杨伯仲间。\n落落声尘随逝水，滔滔论着在名山。\n凄凉四海门人泪，想对秋风为一潸。",
        "dynasty": "宋",
        "collection_info": null
    },
    {
        "title": "曾子固舍人挽辞  其二",
        "author": "释道潜",
        "content": "雄词大册破幽昏，返覆难窥斧凿痕。\n投老雍容归法从，衔哀仓卒去都门。\n云泉已负高秋约，江渚空悲静夜魂。\n谁与朝廷终太史，君王应待鹡鸰原。",
        "dynasty": "宋",
        "collection_info": null
    },
    {
        "title": "子瞻赴守湖州  其一",
        "author": "释道潜",
        "content": "山烟弄灭没，山木含葱苍。\n刺舟傍遥岸，理策升虚堂。\n周遭瞩曾巘，矫矫如翱翔。\n下瞰平田流，澹然浮日光。\n青{炏/劳}解初箨，洗雨闻清香。\n虽云迫前途，真赏岂易忘。",
        "dynasty": "宋",
        "collection_info": null
    },
    {
        "title": "子瞻赴守湖州  其二",
        "author": "释道潜",
        "content": "松门暗朝雨，寂历无行人。\n隆曦忽穿漏，卉木蔚以新。\n阶泉漱石齿，照眼光磷磷。\n史君美无度，卓荦遗嚣尘。\n风标傲竹栢，谈笑凌穹旻。\n何愧沈冥子，卧霞吞结邻。",
        "dynasty": "宋",
        "collection_info": null
    },
    {
        "title": "子瞻赴守湖州  其三",
        "author": "释道潜",
        "content": "扬帆渡江来，洗眼惊翠樾。\n云姿既容裔，鸟咔更清绝。\n凌梯访前踪，琬琰亦未灭。\n嗟我鱼目光，畴能缀明月。\n狂墨扫琅玕，风烟坐中发。\n殊胜区中人，茫茫走飞辙。",
        "dynasty": "宋",
        "collection_info": null
    },
    {
        "title": "吴江垂虹亭同赋得岸字",
        "author": "释道潜",
        "content": "蜿蜒夸长虹，吴会称杰观。\n沦涟几万顷，放目失垠岸。\n倒影射遥山，青螺点空半。\n从来夸震泽，胜事无昏旦。\n破浪涌长鬐，排空度飞翰。\n肺肝入清境，划若春冰泮。\n安得凌九垓，从公游汗漫。",
        "dynasty": "宋",
        "collection_info": null
    },
    {
        "title": "同吴兴尉钱济明南溪泛舟",
        "author": "释道潜",
        "content": "枇杷弄实梅欲黄，海气冥冥错昏昼。\n僧坊亭午隘可鄙，画舸从君逐溪溜。\n斗欣纷翳眼前失，但觉波光翻縠绉。\n苹花洗雨白雪香，荷柄吹风青玉瘦。\n回看行人走南北，蠢蠢岸傍如蚁斗。\n一竿落日丽樵明，绕郭云山相倚构。\n崭崭青壁映彤霞，转盼忽惊开锦绣。\n好将杰句为余写，天乞君才多颖茂。\n锦囊玉刻厌传玩，燕尾蚕头吾未究。\n轻桡欲动蹇淹留，城上哀笳凄已奏。",
        "dynasty": "宋",
        "collection_info": null
    },
    {
        "title": "吴兴道中寄子瞻",
        "author": "释道潜",
        "content": "弱性嗜幽散，出门随所便。\n莲房纷可袭，林幄正高褰。\n群木含晨景，孤撑破宿烟。\n逶迤屯秀崿，宛转滀清涟。\n岸匝藤花暗，崖垂桂影圆。\n引鶵鸣鴶鵴，解箨露婵娟。\n怳若经愚谷，浑疑渡辋川。\n葑田青泛泛，石葛蔓绵绵。\n缅想醉山简，相从狂谪仙。\n援毫更妙韵，愧乏碧云妍。",
        "dynasty": "宋",
        "collection_info": null
    },
    {
        "title": "田居四时  其一",
        "author": "释道潜",
        "content": "原隰春风暖，池塘雁北翔。\n晓耕云坞润，午饭野芹香。\n燕子依茅栋，花枝过土墙。\n东阡与南陌，生事日皇皇。",
        "dynasty": "宋",
        "collection_info": null
    },
    {
        "title": "田居四时  其二",
        "author": "释道潜",
        "content": "五月梅争熟，村村桑柘稀。\n茜裙蚕妇瘦，粉翅乳鹅肥。\n菱蔓滋溪雨，藤花锁钓矶。\n呼儿行采去，亭午候荆扉。",
        "dynasty": "宋",
        "collection_info": null
    },
    {
        "title": "田居四时  其三",
        "author": "释道潜",
        "content": "刈穫终吾事，田园日向闲。\n晚香增橘柚，潦水耗汀湾。\n聚噪栖鸦定，孤吹牧竖还。\n儿童惊野烧，一片起前山。",
        "dynasty": "宋",
        "collection_info": null
    },
    {
        "title": "田居四时  其四",
        "author": "释道潜",
        "content": "汩汩防农雾，穷冬亦谩劳。\n茅檐催日午，篱落听鸡号。\n腊近还移竹，宵闲更索绹。\n春风归早晚，行见事东皋。",
        "dynasty": "宋",
        "collection_info": null
    },
    {
        "title": "夏日龙井书事  其一",
        "author": "释道潜",
        "content": "翠枥高萝结昼阴，骄阳无地迫吾身。\n石崖细听红泉落，林果初尝碧奈新。\n挥麈已欣从惠远，谈经终恨少遗民。\n何时暂着登山屐，来岸乌纱漉酒巾。",
        "dynasty": "宋",
        "collection_info": null
    },
    {
        "title": "夏日龙井书事  其二",
        "author": "释道潜",
        "content": "雨过千岩爽气新，孤怀入夜与谁邻。\n风蝉故故频移树，山月时时自近人。\n礼乐汝其攻我短，形骸吾已付天真。\n露华渐冷飞蚊息，窗裏吟灯亦可亲。",
        "dynasty": "宋",
        "collection_info": null
    },
    {
        "title": "夏日龙井书事  其三",
        "author": "释道潜",
        "content": "自怜多病畏炎曦，长夏投踪此最宜。\n青石白沙含浅濑，碧梧苍竹聒凉飔。\n云中鸡犬听难辨，谷口渔樵问不知。\n斑杖芒鞋随步远，归来幽火认茅茨。",
        "dynasty": "宋",
        "collection_info": null
    },
    {
        "title": "夏日龙井书事  其四",
        "author": "释道潜",
        "content": "朅来人外慰栖迟，谷远山长万事遗。\n好鸟未尝吟俗韵，白云还解弄奇姿。\n藤花冉冉青当户，竹色娟娟碧过篱。\n不羡故人探禹穴，短桡孤榜逐涟漪。",
        "dynasty": "宋",
        "collection_info": null
    },
    {
        "title": "寄俞伯谟宣义昆仲  其一",
        "author": "释道潜",
        "content": "谢家兰玉竞芬芳，千里南来未易忘。\n犹忆娑罗双树院，月明相对坐胡床。",
        "dynasty": "宋",
        "collection_info": null
    },
    {
        "title": "寄俞伯谟宣义昆仲  其二",
        "author": "释道潜",
        "content": "多病侵寻鬓已霜，昔年交友半殊方。\n吴台松栢今何似，想见龙蛇数尺长。",
        "dynasty": "宋",
        "collection_info": null
    },
    {
        "title": "夏夜",
        "author": "释道潜",
        "content": "斗帐昏昏夜气蒸，移床趁月卧中庭。\n紫薇花露霑衣冷，翻觉华胥梦易醒。",
        "dynasty": "宋",
        "collection_info": null
    },
    {
        "title": "送楚上人还广陵庆禅师法席",
        "author": "释道潜",
        "content": "吾乡少年多龌龊，投老家山犹恋着。\n何异酰鸡舞瓮天，肯信十方无壁落。\n羡君壮怀慕远举，万里云山行荦确。\n荆江洞庭虚浩渺，敛裓浮杯心自若。\n去年腊月过湓城，聆我幽修卧云壑。\n朅来相从慰契阔，笑语逸发惊猿鹤。\n春风又復卷征衣，问子东去将何为。\n广陵城西古佛剎，中有老禅吾所师。\n当年与君共伏役，妙道彷佛窥藩篱。\n别来星霜叹已久，夜梦往往神魂驰。\n真金虽已出顽矿，锻炼岂厌增钳锤。\n纵横法缚断除尽，了了方为狮子儿。",
        "dynasty": "宋",
        "collection_info": null
    },
    {
        "title": "晚兴",
        "author": "释道潜",
        "content": "墙角风欺竹影斜，数声啼尽欲栖鸦。\n重门已闭断还往，独卷疏帘进月华。",
        "dynasty": "宋",
        "collection_info": null
    },
    {
        "title": "下湖晚归",
        "author": "释道潜",
        "content": "屈曲莎堤引兴长，肯辞芒屦踏秋霜。\n归来已奏孤城角，撩乱梅花落女墙。",
        "dynasty": "宋",
        "collection_info": null
    },
    {
        "title": "秋日西湖  其一",
        "author": "释道潜",
        "content": "两山斜抱翠逶迤，一水中间似渼陂。\n孤榜独来还独往，鸬鷀鸂鶒莫相疑。",
        "dynasty": "宋",
        "collection_info": null
    },
    {
        "title": "秋日西湖  其二",
        "author": "释道潜",
        "content": "琤然一叶堕空庭，似唤幽人梦欲醒。\n斜倚素屏褰翠幔，沈香烟吐博山青。",
        "dynasty": "宋",
        "collection_info": null
    },
    {
        "title": "秋日西湖  其三",
        "author": "释道潜",
        "content": "南山爽气对朝扉，竹露吹风更湿衣。\n可是吟魂怯清景，何妨着屐步苔矶。",
        "dynasty": "宋",
        "collection_info": null
    },
    {
        "title": "秋日西湖  其四",
        "author": "释道潜",
        "content": "飞来双鹭落寒汀，秋水无痕玉镜清。\n疏蓼黄芦宜掩映，沙边危立太分明。",
        "dynasty": "宋",
        "collection_info": null
    },
    {
        "title": "秋日西湖  其五",
        "author": "释道潜",
        "content": "欲跨高楼旷远情，无端秋雨苦冥冥。\n峥嵘日脚漏云处，瞥见遥山一抹青。",
        "dynasty": "宋",
        "collection_info": null
    },
    {
        "title": "秋日西湖  其六",
        "author": "释道潜",
        "content": "西风夜半捲庭槐，卧听邻翁晓圃开。\n稚子相呼入林去，应知病果落莓苔。",
        "dynasty": "宋",
        "collection_info": null
    },
    {
        "title": "晨起",
        "author": "释道潜",
        "content": "窗扉晓闢对平湖，爽气侵寻冷入肤。\n林迥霜黄垂橘柚，渚清沙碧老菰蒲。\n忘机鸥鹭元相狎，得食猿猱不用呼。\n游目骋怀心正逸，更凭高处立须臾。",
        "dynasty": "宋",
        "collection_info": null
    },
    {
        "title": "戏招李无悔秀才",
        "author": "释道潜",
        "content": "淋漓一雨过秋山，洗出西湖小霁天。\n烱烱鱼鳞含倒景，飘飘羊角卷荒阡。\n野塘白芡珠盈斗，幽浦红蕖锦绕船。\n冷炙残杯当已厌，好来波际弄婵婵。",
        "dynasty": "宋",
        "collection_info": null
    },
    {
        "title": "西湖雪霁寄彦瞻",
        "author": "释道潜",
        "content": "西湖漫天三日雪，上下一色迷空虚。\n曾峦沓嶂杳难辨，彷佛楼观疑有无。\n饥雏乳兽失所食，飞走阡陌空号呼。\n中园却羡啄木鸟，利觜自解谋朝晡。\n晓来钟鼓报新霁，天半稍稍分浮图。\n试凭高楼肆远目，千里颠倒罗琼琚。\n逡巡夜月出海角，光彩猛射来城隅。\n方壶圆峤只在眼，绰约怳晤神仙居。\n咄哉浩景似欺压，谓我不足为传模。\n风流江左杜从事，气格豪赡凌相如。\n安得飘飖跨鸾鹄，手持栗尾来为书。",
        "dynasty": "宋",
        "collection_info": null
    },
    {
        "title": "次韵彦瞻舟次三墩见寄",
        "author": "释道潜",
        "content": "雪消幽港涨漪涟，草际晴丝罥细烟。\n避桨轻鸥翻点点，亚墙修竹静娟娟。\n风流远继东山后，诗句高凌北斗边。\n何日去寻阳羡路，相携青嶂弄云泉。",
        "dynasty": "宋",
        "collection_info": null
    },
    {
        "title": "次韵彦瞻樊良道中",
        "author": "释道潜",
        "content": "几日官河冻不流，朝来微暖始通舟。\n江梅破蕊香犹浅，汀草埋沙绿未浮。\n修网横川鱼乍集，晴云开野雪初收。\n探珠既已从骊颔，何用区区入海搜。",
        "dynasty": "宋",
        "collection_info": null
    },
    {
        "title": "寄张明甫朝奉",
        "author": "释道潜",
        "content": "昔公令吾乡，绿髮气方壮。\n鸣弦坐高堂，百里肃清旷。\n良辰骋遨嬉，茧足履青嶂。\n当时陪杖屦，笑语相颉顽。\n论文希邺都，乐事敦可尚。\n铜章既云解，余亦航海上。\n悠悠亘六载，天角空相望。\n朅来石头城，邂逅慰离怆。\n携手雨花台，俛仰得超放。\n瓶盂徙京口，冉冉抱微恙。\n扁舟乱江来，起我神益王。\n浮云共平生，飘忽无定向。\n去年客梁园，尘土纷冗长。\n狙猿失林木，憔悴无优况。\n独有青桂枝，冰雪不凋丧。\n惠然肯过从，香积仍接饷。\n秋风迫南还，危帆高且张。\n落日通津门，转盼增惋怅。\n寝寐见高标，幽魂惊夜帐。\n相忘同海鱼，千里各云浪。",
        "dynasty": "宋",
        "collection_info": null
    },
    {
        "title": "探梅",
        "author": "释道潜",
        "content": "问讯风篁岭下梅，疏枝冷蕊未全开。\n繁英待得浑如雪，霜晓无人我独来。",
        "dynasty": "宋",
        "collection_info": null
    },
    {
        "title": "岁寒亭",
        "author": "释道潜",
        "content": "草枯蓬断正纷纷，翠干排檐不改阴。\n自是孤根难挫抑，骄霜傲雪本无心。",
        "dynasty": "宋",
        "collection_info": null
    },
    {
        "title": "与元规话别  其一",
        "author": "释道潜",
        "content": "湖水苍茫四接天，短篷孤榜数回旋。\n想君东海东头梦，犹在汀洲白鸟边。",
        "dynasty": "宋",
        "collection_info": null
    },
    {
        "title": "与元规话别  其二",
        "author": "释道潜",
        "content": "雷岫庵南千种梅，含芳准拟为君开。\n冷香秀色谁为主，趁取花时更一来。",
        "dynasty": "宋",
        "collection_info": null
    },
    {
        "title": "春日  其一",
        "author": "释道潜",
        "content": "兰英蕙萼竞芳新，左右吹香暗袭人。\n江海久无骚客赋，一枝唯可荐灵均。",
        "dynasty": "宋",
        "collection_info": null
    },
    {
        "title": "春日  其二",
        "author": "释道潜",
        "content": "清溪白石晓磷磷，洗露桃花两岸新。\n欲觅刘郎家住处，但闻鸡犬不逢人。",
        "dynasty": "宋",
        "collection_info": null
    },
    {
        "title": "春词  其一",
        "author": "释道潜",
        "content": "轻云着地柳垂丝，百尺高台独步时。\n遥爱南邻红杏树，晓来新有过墙枝。",
        "dynasty": "宋",
        "collection_info": null
    },
    {
        "title": "春词  其二",
        "author": "释道潜",
        "content": "蒙蒙小雨暗池塘，远树依微不辨行。\n可是晚来风更恶，杏花香乱扑回廊。",
        "dynasty": "宋",
        "collection_info": null
    },
    {
        "title": "春词  其三",
        "author": "释道潜",
        "content": "冰开池面初浮绿，日促花梢始破红。\n谩道春光来眼底，茫然无意对芳丛。",
        "dynasty": "宋",
        "collection_info": null
    },
    {
        "title": "驻景楼",
        "author": "释道潜",
        "content": "额额高楼古道旁，楼前风物鬰摐摐。\n溪声不断来幽耳，山色常时在小窗。\n金鼎养丹尝驻景，玉罇倾酒屡空缸。\n宋清卖药长安市，千载佳名与子双。",
        "dynasty": "宋",
        "collection_info": null
    },
    {
        "title": "程公闢给事罢会稽道过钱塘因以诗见赠  其一",
        "author": "释道潜",
        "content": "尝闻钟鼓过蓬莱，席上无非八斗才。\n刻烛挥毫公屡胜，投壶饮釂客先颓。\n老元格调真难继，短李风流不易陪。\n鑑水稽山行乐处，后车长是载邹枚。",
        "dynasty": "宋",
        "collection_info": null
    },
    {
        "title": "程公闢给事罢会稽道过钱塘因以诗见赠  其二",
        "author": "释道潜",
        "content": "江干千骑送朱轮，父老无缘借寇恂。\n吴国旌旗开白日，越溪桃李失青春。\n雄名素与珠星烂，妙质长随玉树新。\n当宁比闻思旧德，万方行见入洪钧。",
        "dynasty": "宋",
        "collection_info": null
    },
    {
        "title": "寄济明",
        "author": "释道潜",
        "content": "茫乎一气同浑沦，瀰漫六合无边垠。\n吁哉破散几千载，被在万物含其真。\n清轻为天浊为地，一一厚薄理自匀。\n驽骀骐骥不并厩，夜光鱼目难相亲。\n钱郎少年禀清裔，英姿绰欲挥等伦。\n忠言谠论蹑根本，行义修笃无缁磷。\n是家严君抱劲烈，直笔曾预螭头臣。\n我昔浮游霅溪侧，倾盖遇子情弥欣。\n炎云烧空五六月，漾舟南郭吟青苹。\n溪流宽围野桥碧，溪树静啸凉飈新。\n奇探险取得佳句，欲压柳恽江南春。\n瓶盂属我暂行役，乐事一跌成参辰。\n使君旋亦报西去，纷纷万变难重陈。\n南山暮冬厚积雪，刚茂不死期松筠。",
        "dynasty": "宋",
        "collection_info": null
    },
    {
        "title": "江行寄俞仲宽察院",
        "author": "释道潜",
        "content": "潮回沙浦寒，月落山未晓。\n驾言江上行，行远心亦悄。\n茅屋两三家，鷄声闻缥缈。\n轻风飐垂杨，芳枝何袅袅。\n上有双鸣禽，下有蕙兰草。\n蒸蒸物已繁，灼灼花更好。\n时见頳尾鳞，跳波泳纹藻。\n即事起幽情，情含结怀抱。\n故交如参辰，咫尺旷烟岛。\n红日已三竿，回辕白沙道。\n但闻萧苇间，挐音飞杳杳。",
        "dynasty": "宋",
        "collection_info": null
    },
    {
        "title": "春日杂兴  其一",
        "author": "释道潜",
        "content": "池南池北日融融，水荇风蒲各占丛。\n幸有花枝能照眼，可无诗句补春工。",
        "dynasty": "宋",
        "collection_info": null
    },
    {
        "title": "春日杂兴  其二",
        "author": "释道潜",
        "content": "城根野水渌逶沱，飐飐风船掠岸过。\n日暮蕙兰无处采，渚花汀草占春多。",
        "dynasty": "宋",
        "collection_info": null
    },
    {
        "title": "春日杂兴  其三",
        "author": "释道潜",
        "content": "柳外披烟舒远目，花边植杖坐芳茵。\n能言百舌深藏叶，解舞鵾鸡不避人。",
        "dynasty": "宋",
        "collection_info": null
    },
    {
        "title": "春日杂兴  其四",
        "author": "释道潜",
        "content": "雨阕中庭暖日浮，春禽百种聚喧啾。\n粉腰蜂子尤无頼，挠遍花鬚未肯休。",
        "dynasty": "宋",
        "collection_info": null
    },
    {
        "title": "春日杂兴  其五",
        "author": "释道潜",
        "content": "去岁春风上苑行，烂窥红紫厌平生。\n而今眼底无姚魏，浪蕊浮花懒问名。",
        "dynasty": "宋",
        "collection_info": null
    },
    {
        "title": "春日杂兴  其六",
        "author": "释道潜",
        "content": "碧流如镜转春渠，时送残红出雨余。\n可怕莓苔黏屐齿，强扶筇竹过邻居。",
        "dynasty": "宋",
        "collection_info": null
    },
    {
        "title": "春日杂兴  其七",
        "author": "释道潜",
        "content": "雨洗楼头碧瓦昏，五更残月堕金盆。\n辘轳索转玉绳晓，花底宿禽无数喧。",
        "dynasty": "宋",
        "collection_info": null
    },
    {
        "title": "春日杂兴  其八",
        "author": "释道潜",
        "content": "梅梢青子大于钱，惭愧春光又一年。\n亭午无人初破睡，杜鹃声在柳花边。",
        "dynasty": "宋",
        "collection_info": null
    },
    {
        "title": "春日杂兴  其九",
        "author": "释道潜",
        "content": "戢戢篱根紫笋长，满城桃李罢芬芳。\n东风虽是无情物，送谢迎繁亦更忙。",
        "dynasty": "宋",
        "collection_info": null
    },
    {
        "title": "春日杂兴  其一○",
        "author": "释道潜",
        "content": "树萱移菊助春荣，沐雨梳风擢翠茎。\n童子新能理荒秽，不教萧艾并丛生。",
        "dynasty": "宋",
        "collection_info": null
    },
    {
        "title": "雪堂雨中",
        "author": "释道潜",
        "content": "梢林急雨暮凄凄，帘幕风灯暗欲迷。\n向晓请看南陌上，一番红素掩春泥。",
        "dynasty": "宋",
        "collection_info": null
    },
    {
        "title": "春日赤壁  其一",
        "author": "释道潜",
        "content": "滟滟春江水拍堤，双双出没羡凫鹥。\n白沙青石无泥滓，且逐东风进杖藜。",
        "dynasty": "宋",
        "collection_info": null
    },
    {
        "title": "春日赤壁  其二",
        "author": "释道潜",
        "content": "萧瑟江梅树树空，兰芽犹短未成丛。\n行穷赤壁山西路，只有桃花一样红。",
        "dynasty": "宋",
        "collection_info": null
    },
    {
        "title": "留别雪堂呈子瞻",
        "author": "释道潜",
        "content": "策杖南来寄雪堂，眼看花絮老风光。\n主人今是天涯客，明日孤帆下渺茫。",
        "dynasty": "宋",
        "collection_info": null
    },
    {
        "title": "寄题徐德之先生闲轩",
        "author": "释道潜",
        "content": "建安自古多俊髦，徐子磊落尤其豪。\n论兵说剑走湖海，身勤事左无所遭。\n绿林五校已屠脍，黑衣三卫羞徒劳。\n归来故山便卜筑，脱弃万事轻鸿毛。\n横前涧水漱哀玉，傍舍老枥藏飞猱。\n山蔬何用羡粱肉，鹤氅未必输青袍。\n追云弄月有真趣，慎勿轻语传儿曹。",
        "dynasty": "宋",
        "collection_info": null
    },
    {
        "title": "九江与东坡居士话别",
        "author": "释道潜",
        "content": "霅水黄楼赤壁间，胜游长得共跻攀。\n屠龙冉冉空三载，窥豹悠悠愧一斑。\n投锡云林聊避暑，绝江舟檝自东还。\n求田问舍知何处，杖屦它时访小山。",
        "dynasty": "宋",
        "collection_info": null
    },
    {
        "title": "赠潘邠老秀才",
        "author": "释道潜",
        "content": "去年云梦泽南州，为访太史尝淹留。\n东坡寒碧最佳处，恨不得子同遨游。\n今年庐山深且窅，感君忽来慰枯槁。\n溪月岩云亦有情，昨夜为君颜色好。\n飘飘绿髮方妙年，图史满腹皆精研。\n挥毫应敌风雨快，咳唾落纸珠玑圆。\n广文英豪仅数千，逸群骥子谁与肩。\n男儿穷通故有命，劝子未宜嗟蹭蹬。\n丈夫盖棺事始定，他日雄飞鵰鹗劲。\n草草论文未有涯，匆匆别我却还家。\n秋风更约通玄府，共访仙人卧彩霞。",
        "dynasty": "宋",
        "collection_info": null
    },
    {
        "title": "酬周元翁推官见赠",
        "author": "释道潜",
        "content": "南来济济多俊良，声问逸发推周郎。\n词场较艺一战捷，笔阵独扫千人强。\n烱然眉目行且贵，骥足万里看腾骧。\n吟诗作赋不媚俗，期与往者同芬芳。\n断璋残璧忽我赠，把玩溢目惊辉光。\n自嗟行李久萧瑟，安得置之云锦囊。\n又闻跨马欲过我，此意想君非渺茫。\n山中草木最宜夏，雨余一一含幽香。\n雏鶑乳燕学飞舞，叶底哑咤调圆吭。\n阑干笋蕨虽已老，璀错梅杏犹可尝。\n阴崖碧洞不受暑，谷风习习吹衣凉。\n提携为子扫盘石，谈笑共坐莓苔苍。\n宣毫越楮须盛载，吟取佳句还巾箱。",
        "dynasty": "宋",
        "collection_info": null
    },
    {
        "title": "南康与曾子宣内翰",
        "author": "释道潜",
        "content": "旗亭方喜会高标，杞国天崩促去桡。\n星渚风花朝冉冉，神林雨脚暮萧萧。\n飞流溅沫江翻怒，拆岸颓沙蜃倚骄。\n遥想英雄济川手，壮怀宁復畏倾摇。",
        "dynasty": "宋",
        "collection_info": null
    },
    {
        "title": "曾子开吏部服阕赴召",
        "author": "释道潜",
        "content": "驿骑骎骎破夕烟，西来遇我虎溪前。\n征途乍即应劳止，陈迹重窥更泫然。\n天上归瞻新日月，山中行睹旧林泉。\n感时抚事情何极，且伴幽人此夜禅。",
        "dynasty": "宋",
        "collection_info": null
    },
    {
        "title": "过公择藏书室",
        "author": "释道潜",
        "content": "我公昔未仕，託踪此山阿。\n牙籤列图史，万卷堆嵯峨。\n披剥得精要，卷衣辞薜萝。\n一往三十年，功名叹蹉跎。\n公今陟台省，壮志应未磨。\n出处独不谬，纷纷当奈何。\n脱身早来归，挂冠旧庭柯。\n松窗展故帙，烱烱临羲娥。\n岂復求甚解，聊将寄天和。\n勿忧野马集，勿念虫网罗。\n山祇善守护，早晚潜挥诃。",
        "dynasty": "宋",
        "collection_info": null
    },
    {
        "title": "双溪晓步怀少游子实",
        "author": "释道潜",
        "content": "亭午炎威剧，风溪破晓行。\n纡余怜野彴，错落见长庚。\n翻藻鱼呈媚，梢林露献清。\n二豪俱二阙，此乐与谁并。",
        "dynasty": "宋",
        "collection_info": null
    },
    {
        "title": "寄王元均奉议昆仲",
        "author": "释道潜",
        "content": "崇文学士后，二子皆翘翘。\n异哉荆山麓，产此英琼瑶。\n婆娑翰墨场，文彩相蔚饶。\n顷我未知识，寸心徒摇摇。\n前年广陵城，会合如有招。\n名都冠淮海，气象古所豪。\n林园若棋置，佳处遗尘嚣。\n良辰肯浪负，杖策同嬉遨。\n清谈落玉麈，亹亹如闻韶。\n岁晏乐未阕，离群復萧萧。\n扁舟眇一叶，出没随江潮。\n云山列千里，庐霍尤岧峣。\n孤怀喜自放，跨跞岂惮劳。\n所嗟无二陆，相我吟风骚。",
        "dynasty": "宋",
        "collection_info": null
    },
    {
        "title": "庐山杂兴  其一",
        "author": "释道潜",
        "content": "溪石斑斑舞碎光，岩花冉冉馥幽香。\n当时吴猛逢山处，金阙横开在上方。",
        "dynasty": "宋",
        "collection_info": null
    },
    {
        "title": "庐山杂兴  其二",
        "author": "释道潜",
        "content": "隔崖垂蔓蔚苍苍，隠见莓苔旧石床。\n定有飞仙集其下，月明时復度笙篁。",
        "dynasty": "宋",
        "collection_info": null
    },
    {
        "title": "庐山杂兴  其三",
        "author": "释道潜",
        "content": "高松夹道夕阳明，抱叶风蝉引细声。\n劝尔行人聊驻足，出山无物更能清。",
        "dynasty": "宋",
        "collection_info": null
    },
    {
        "title": "庐山杂兴  其四",
        "author": "释道潜",
        "content": "星渚江边月已生，石桥归路夜峥嵘。\n西风散入松千树，翻覆银河秋浪声。",
        "dynasty": "宋",
        "collection_info": null
    },
    {
        "title": "宿回峰院寄黄择中察院",
        "author": "释道潜",
        "content": "秋堂立四壁，物色夜萧然。\n藜床抱孤影，起坐未成眠。\n曾飈激高梧，万动接虚警。\n感至情先谢，理冥神预领。\n铜壶漏未央，扶杖起彷徨。\n方塘溢繁荇，冷月下疏篁。\n踯躅步空除，风带褭霜裾。\n泯余契幽独，怅子隔川途。\n短短袖中书，明发欲谁寄。\n梁上木鲤鱼，傥能将此意。\n古亦有相思，吾今何所遗。\n浩歌望云水，期子与同归。",
        "dynasty": "宋",
        "collection_info": null
    },
    {
        "title": "寄史院王正仲曾子开二学士",
        "author": "释道潜",
        "content": "太史久不作，千秋想前人。\n朝廷理故事，董职须绝伦。\n青钱两学士，班马相并邻。\n婆娑金闺中，婉娈得所亲。\n学海扬波澜，词林蔼芳春。\n青编炳金雘，允显无曲陈。\n翘翘茂令德，谔谔规缙绅。\n玉堂行见跻，清切凌紫宸。\n野人蹈江海，放浪无边垠。\n相思邈何许，共此青桂轮。",
        "dynasty": "宋",
        "collection_info": null
    },
    {
        "title": "寄东坡昆仲",
        "author": "释道潜",
        "content": "江南十月天未霜，木梢冉冉犹青苍。\n烟沙篁竹媚两岸，亭午气候如春阳。\n吴樯楚柁自纷扰，花鸭鸬鷀殊未忙。\n深湾野浦望不剧，苇间隠隠闻渔桹。\n黄昏无云桂魄满，一川秀色倾银潢。\n何人隔岸弄长笛，吹风渡水声悲凉。\n兰台故人天一方，美景乐事谁相将。\n船窗欹枕夜未央，杳杳孤云空飞扬。",
        "dynasty": "宋",
        "collection_info": null
    },
    {
        "title": "梅花寄章仲粹法曹",
        "author": "释道潜",
        "content": "蕙死兰枯惊岁晏，玉蕤初发照溪寒。\n从来吴苑墙头见，不似匡庐谷底看。\n月浸繁枝香冉冉，露浮红萼晓团团。\n参军诗格追何逊，应笑山人自考槃。",
        "dynasty": "宋",
        "collection_info": null
    },
    {
        "title": "梅花  其一",
        "author": "释道潜",
        "content": "云英粲粲笑相重，结子能参鼎鼐功。\n茜杏妖桃缘格俗，含芳不得与君同。",
        "dynasty": "宋",
        "collection_info": null
    },
    {
        "title": "梅花  其二",
        "author": "释道潜",
        "content": "造化推排力自强，非关着意占年芳。\n繁霜乱雪虚埋没，倾国人知有此香。",
        "dynasty": "宋",
        "collection_info": null
    },
    {
        "title": "梅花  其三",
        "author": "释道潜",
        "content": "枝头灼灼烂生光，弄日骄寒倚短墙。\n欲赋却惭无妙手，使人操笔忆何郎。",
        "dynasty": "宋",
        "collection_info": null
    },
    {
        "title": "寄福州太守孙莘老龙图",
        "author": "释道潜",
        "content": "公生自淮海，弱不游群儿。\n良哉白玉质，烱烱无磷缁。\n澡身以道德，余弃为文词。\n端能处庠序，邈有孔孟姿。\n一朝擅高名，卓然动京师。\n余辉耀天末，烨烨如斗箕。\n校雠芸阁中，精义无参差。\n同时鹓鹭行，半已翔凤池。\n两登谏官室，抗疏犯天威。\n扬舲去江海，旷岁成流离。\n朱轮拥苕霅，五马从合肥。\n编氓仰遗爱，堕泪存丰碑。\n归来遘风树，憔悴不展眉。\n藉苫一室中，四壁无重帷。\n南邻有古剎，而我方栖迟。\n杖藜时过公，泣血闻嗟咨。\n从容劝我坐，一饭常共为。\n蒸蒸沸古鼎，蔌蔌投园葵。\n客来慵应门，客去知为谁。\n礼丧事云既，始领吴门麾。\n瓶盂走梁苑，恨不相追随。\n秋风亟东下，旌旆俄已睽。\n浮川与遵陆，多病亦云疲。\n七闽富名山，空翠相逶迤。\n在昔慕仁智，于今慰遨嬉。\n棠阴想初坐，吏案纷交驰。\n庖刀一为解，往往无孑遗。\n麦秋荐丹实，梅雨裁纤絺。\n黄金燕佳客，柔指鸣哀丝。\n万事不芥蒂，羡公能自怡。",
        "dynasty": "宋",
        "collection_info": null
    },
    {
        "title": "闻子由舟及南昌以寄之",
        "author": "释道潜",
        "content": "高安居士实人龙，五载南迁道愈丰。\n域外城池刚自守，人间膏火讵能攻。\n屡嗟江海星霜隔，行喜云林笑语同。\n五老峰前佳气象，待君一醉吐长虹。",
        "dynasty": "宋",
        "collection_info": null
    },
    {
        "title": "和子由彭蠡湖遇风雪",
        "author": "释道潜",
        "content": "夫子经济材，妙质静而默。\n当年大廷中，如堵观射策。\n雄哉贤父兄，一日并辉赫。\n勋业望夔龙，宁论二千石。\n扶摇吝不借，困此垂天翼。\n五载贬筠阳，区区校寻尺。\n盐车厄骥足，道路行叹惜。\n脱身当岁晏，行李唯典籍。\n高怀久达观，不见憔悴色。\n悠悠东下船，晚次彭蠡侧。\n江风忽崩腾，江水翻且黑。\n飘风断黄芦，落雁委砂碛。\n鹅毛飞雪片，满野来无极。\n龙骧飞万斛，欲进不可得。\n淹留向汀湾，萧瑟日将夕。\n黄昏势渐壮，夜半已堆积。\n鱼龙亦悲啸，凛气增几席。\n青灯冷不眠，坐漱元和液。\n危樯翻晓鸦，霁日动窗隙。\n搴帏望庐山，万仞绝寸碧。\n茫茫银世界，荡荡月阃域。\n顺流復前趋，百里俄顷刻。\n暂停篙橹喧，却着登山屐。\n五老笑相迎，千岩委圭璧。\n纷纷林下士，洗眼冀一识。\n松门共邀迓，香雾浮羃羃。\n相将拥寒炉，软语同夙昔。\n堂堂赤眼师，既往有遗迹。\n惸然窣堵波，缥缈根石壁。\n清晨陪拄杖，缓步蹑山肋。\n裴回憩苍岭，左右抗松枥。\n猿猱侮僮仆，上下或戏剧。\n巴僧眉半雪，解后语乡国。\n却返朱砂峰，招提更岑寂。\n中藏李氏书，盛事夸绝特。\n东坡老居士，迩亦有题墨。\n一览慰君心，都忘远行役。",
        "dynasty": "宋",
        "collection_info": null
    },
    {
        "title": "寄俞秀老清老二居士  其一",
        "author": "释道潜",
        "content": "风溪云巘雪消初，鸟变春声满屋除。\n安得故人同蜡屐，石梁斜日看游鱼。",
        "dynasty": "宋",
        "collection_info": null
    },
    {
        "title": "寄俞秀老清老二居士  其二",
        "author": "释道潜",
        "content": "落星江水接天流，花絮飞时暮雨收。\n波底鲤鱼东去否，尺书烦汝到杨州。",
        "dynasty": "宋",
        "collection_info": null
    },
    {
        "title": "寄俞秀老清老二居士  其三",
        "author": "释道潜",
        "content": "惭愧君家好弟兄，风流宜与晋人并。\n青鞋布袜能从我，共入庐山深处行。",
        "dynasty": "宋",
        "collection_info": null
    },
    {
        "title": "庐山道中怀子瞻",
        "author": "释道潜",
        "content": "谷口晴云散晓光，鸟声呼我渡横塘。\n轻明独爱桃花静，撩乱偏嫌柳絮狂。\n处处丛祠起箫鼓，家家篱落动耕桑。\n去年今日东坡路，拄杖相将探海棠。",
        "dynasty": "宋",
        "collection_info": null
    },
    {
        "title": "酬周亨叔主簿见赠",
        "author": "释道潜",
        "content": "庐山百里蟠穹苍，绝顶阴云常下覆。\n晴日天风忽扫除，翠壁千层开锦绣。\n我来庐山初得君，爱君面有庐山秀。\n长篇险韵使我惊，忽获风流云散后。\n气味清新满牙颊，如入洞庭尝橘柚。\n梅子如钱柳絮飞，杜鹃哀号山雨昼。\n念君明当京邑行，马蹄蹴踏春泥绉。\n黄陂新息道路迥，野饭藜羹须强嗅。\n天街到日夏渐热，车毂相摩汗如溜。\n丈夫功名非苟取，劝子未用轻蓝绶。\n山中五月早归来，涧底清泠当共漱。",
        "dynasty": "宋",
        "collection_info": null
    },
    {
        "title": "访荆国王公  其一",
        "author": "释道潜",
        "content": "浩荡经纶志已行，北山归老思冥冥。\n可妨渡水穿云客，拄杖芒鞋到户庭。",
        "dynasty": "宋",
        "collection_info": null
    },
    {
        "title": "访荆国王公  其二",
        "author": "释道潜",
        "content": "博辩旧闻轻孟子，谈经早不愧杨雄。\n惠能伎俩元无有，还许从容广座中。",
        "dynasty": "宋",
        "collection_info": null
    },
    {
        "title": "访荆国王公  其三",
        "author": "释道潜",
        "content": "苦嫌荣禄早收身，归与渔樵共隠沦。\n白下门西山迤逦，兴来长是岸乌巾。",
        "dynasty": "宋",
        "collection_info": null
    },
    {
        "title": "谒上竺观音大士",
        "author": "释道潜",
        "content": "十年江海去飘然，魂梦长依鹫岭边。\n月地云阶重到处，殷勤稽首白衣僊。",
        "dynasty": "宋",
        "collection_info": null
    },
    {
        "title": "次韵元翁见寄",
        "author": "释道潜",
        "content": "十载离群叹渺茫，良辰无地可相羊。\n何时却入莲花社，软语重焚栢子香。\n蔼蔼春风摇几席，纷纷啼鸟满林塘。\n欲凭海燕传消息，径入君家旧屋梁。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其一",
        "author": "释道潜",
        "content": "一室寥寥北岭隈，午窗孤枕梦初回。\n无端自是风惊竹，错认旁人问疾来。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其二",
        "author": "释道潜",
        "content": "西风薄木晚飕飕，古屋无人夜更幽。\n童子未闲煎药火，隔窗灯影漫悠悠。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其三",
        "author": "释道潜",
        "content": "高梧挂月照床头，聒砌寒螀似怨秋。\n我病尚能安静默，尔曹无事苦啁啾。",
        "dynasty": "宋",
        "collection_info": null
    },
    {
        "title": "病中四绝句呈刘景文左藏  其四",
        "author": "释道潜",
        "content": "竹裏鸣鸦晓欲飞，遽褰疏箔望朝晖。\n莫嫌山色经秋瘦，我亦秋来减带围。",
        "dynasty": "宋",
        "collection_info": null
    },
    {
        "title": "余初入智果院",
        "author": "释道潜",
        "content": "泰山屹天下，四海同仰止。\n我公命世英，突兀等于是。\n胸中廓秋汉，皎绝微云滓。\n当年事危言，轩冕如脱屣。\n正贵知我希，宁惭不吾以。\n风云果再符，六翮排空起。\n一昨厌承明，抗章求迤逦。\n余杭古雄藩，比屋富生齿。\n立谈政即成，兴不负山水。\n雍容敦末契，访我顽且鄙。\n大旆辉松门，禽猿亦惊喜。\n森森门下士，左右粲珠履。\n使君道德姿，圭角非所恃。\n软语如春风，熏然着桃李。\n今朝真胜事，千载足遗美。\n安得笔如椽，磨崖为公纪。",
        "dynasty": "宋",
        "collection_info": null
    },
    {
        "title": "龙井辩才老师新亭",
        "author": "释道潜",
        "content": "远公吾家杰，道妙非壶丘。\n德倾龙象侣，貌盖江湖秋。\n平生经论学，不为名相留。\n滔滔若悬瀑，下注万丈湫。\n昔年谢讲事，众挽不转头。\n刳心老岩穴，百念本不浮。\n东南多望士，唯见此老优。\n翰林天下公，方外寔辈流。\n旌旗虎溪路，竟日泉石游。\n众生病未已，师意可忘忧。",
        "dynasty": "宋",
        "collection_info": null
    },
    {
        "title": "次韵苏仲豫承务寄伯达推官",
        "author": "释道潜",
        "content": "苏子真豪英，气貌严且重。\n幼无儿女姿，嗜好百不动。\n唯余读书事，乃与古人共。\n文章造深淳，词力宽不纵。\n乐哉贤父兄，道义日相从。\n昨朝西湖外，目极孤鸿送。\n高帆去百里，山水乏吟弄。\n作诗投置邮，但述鸰原梦。",
        "dynasty": "宋",
        "collection_info": null
    },
    {
        "title": "辩才生日",
        "author": "释道潜",
        "content": "像末真风恐不传，故生豪杰为人天。\n慈航横截三千界，法雨均沾四十年。\n独鹤精神秋始健，长松根节老弥坚。\n莫将有物观无象，唾雾冰轮处处圆。",
        "dynasty": "宋",
        "collection_info": null
    },
    {
        "title": "寄题解颐堂",
        "author": "释道潜",
        "content": "道人还家今几时，筑室构堂名解颐。\n尺书三遣要我赋，我独老矣何能为。\n尘埃笔研试料理，肝肺枯槁源不滋。\n为君苦思强抽轧，词悭气迫无逶迤。\n东阳自古号多士，文采风流世有之。\n堂成往往献佳句，罗列四壁皆瑰奇。\n譬如钧天已九奏，安用击筑鸣参差。\n又如玉食厌方丈，葵藿欲进旁必嗤。\n他年但约访君去，借君几席聊偃欹。\n堂中插架足书史，牙籤玉轴当细窥。",
        "dynasty": "宋",
        "collection_info": null
    },
    {
        "title": "送仲豫叔党二承务赴试春闱",
        "author": "释道潜",
        "content": "烱烱双黄鹄，雍容振羽仪。\n风高辞泽国，岁暮及天池。\n文彩非凡近，周旋竞陆离。\n明年翔集处，九万是君期。",
        "dynasty": "宋",
        "collection_info": null
    },
    {
        "title": "同苏文饶主簿西湖夜泛",
        "author": "释道潜",
        "content": "凤咮山头暮霭空，月娥飞出广寒宫。\n初登桂檝横湖去，似觉银河有路通。\n掠草飞萤星点点，眠沙宿鹭玉丛丛。\n从来江总文才妙，请付毫端刻画中。",
        "dynasty": "宋",
        "collection_info": null
    },
    {
        "title": "酬钱塘宰王昭叔朝奉",
        "author": "释道潜",
        "content": "令尹胸中万斛宽，簿书堆案岂相关。\n挥毫手过庖刀疾，访胜心同止水闲。\n竹日映檐光破碎，雪云开岭翠连环。\n自嗟不及匡山远，坐对渊明祇愧颜。",
        "dynasty": "宋",
        "collection_info": null
    },
    {
        "title": "景文宠示",
        "author": "释道潜",
        "content": "脱略今山简，能吟旧子春。\n偶因寻胜出，不为采芳人。\n红紫千葩尽，甘酸万颗新。\n江云浮翠壁，霭霭散鱼鳞。",
        "dynasty": "宋",
        "collection_info": null
    },
    {
        "title": "夏夜奉怀景文路分",
        "author": "释道潜",
        "content": "曾櫩霁晚雨，余响犹滴沥。\n天风吹浮云，入夜已无迹。\n月波泛修竹，滟滟流几席。\n兰膏灭众炬，凉气满四壁。\n蕙烟擢铜炉，暗触鼻端息。\n藜床但危坐，万想本空寂。\n肺肝既冷然，纨扇亦暂释。\n将军不吾期，乐事空自得。\n愿言赋长谣，为我记此夕。",
        "dynasty": "宋",
        "collection_info": null
    },
    {
        "title": "次韵景文会朱充仁大夫魏敏中朝奉于望湖楼长句",
        "author": "释道潜",
        "content": "高楼冠浮云，下瞰百顷湖。\n清漪照两岸，秀色含菰蒲。\n骚人富笔力，领略惊须臾。\n短长随万象，肯议鹤与鳬。\n二客各英妙，温温古为徒。\n从公文字饮，所乐非歌呼。\n酒酣挹诸山，高下如迎趋。\n篮舆復迤逦，远访飞来孤。\n炎蒸近亭午，天地如大炉。\n石泉饮吾庐，快意犹过屠。\n松门彻九里，始见灵山隅。\n佳名自开皇，籍甚闻中区。\n幽芳不时艷，地胜乃滋濡。\n招提数四海，雄观宜且无。\n归途憩寿星，寒碧森万株。\n萧骚聒众响，孰辨笙与竽。\n抬眸瞩新榜，蔚蔚气自殊。\n将军恋清绝，劝客颓玉壶。\n道人烹露芽，满盏浮云腴。\n傥无方外姿，未可同此娱。",
        "dynasty": "宋",
        "collection_info": null
    },
    {
        "title": "寒食日玉提刑过访，有诗示怡然并余，余次韵之",
        "author": "释道潜",
        "content": "使君薄珪组，富贵良易足。\n一麾下东南，千里争拭目。\n援毫赋山水，词力泻溪谷。\n胜游便杖屦，聒耳厌丝竹。\n西湖破春冰，晓涨翻晴绿。\n相将二使轺，导从还屏逐。\n后先度岩壑，颉颃追鸾鹄。\n乐事殊未央，酒行宜局促。\n风流俄醉舞，坐客瞻颓玉。\n嵇阮真达生，秦唐谩歌哭。\n斜阳绝湖去，两桨凌波速。\n却寻元龙居，隠隠隔乔木。\n到门呼主人，展画满高屋。\n夕鼓来远近，雨声飘断续。\n篮舆入城市，夹道闹灯烛。\n盛事在余杭，他年见图录。",
        "dynasty": "宋",
        "collection_info": null
    },
    {
        "title": "别苏翰林",
        "author": "释道潜",
        "content": "四海窥人物，其谁似我公。\n论交容末契，许国见深衷。\n渐远吴天月，行披禁殿风。\n玉堂清夜梦，解后过江东。",
        "dynasty": "宋",
        "collection_info": null
    },
    {
        "title": "送景文",
        "author": "释道潜",
        "content": "交游尽四海，厚我乃无几。\n刘侯躯七尺，堂堂信英伟。\n中刚冷如铁，万事肯料理。\n相逢倾盖余，眷眷极终始。\n东南久彻警，将领用儒士。\n三年湖山游，屡得陪屐齿。\n长谣傲云壑，草木俱披靡。\n词锋剉万象，搜索泣山鬼。\n珠玑溢锦囊，所得真富矣。\n轩冕本傥来，功名徒尔耳。\n一廛闻已卜，视此犹脱屣。\n岁晚匡庐山，高栖踵前轨。",
        "dynasty": "宋",
        "collection_info": null
    },
    {
        "title": "赠太守林子中待制",
        "author": "释道潜",
        "content": "拭目除书下九天，邦人争贺使君贤。\n风流谢守宣城日，恺悌龚公渤海年。\n终作盐梅均鼎鼐，且凭觞豆乐山川。\n一门棣萼登台省，盛事骎骎海内传。",
        "dynasty": "宋",
        "collection_info": null
    },
    {
        "title": "四照阁奉陪辩才老师夜坐怀少游学士",
        "author": "释道潜",
        "content": "猨鸟投林已寂然，芭蕉过雨小楼前。\n云依绝壁中间破，月自遥峰缺处圆。\n照坐不须红蜡炬，可人唯有蕙炉烟。\n校雠御府图书客，畴昔还同此夜禅。",
        "dynasty": "宋",
        "collection_info": null
    },
    {
        "title": "赠天竺聪道人",
        "author": "释道潜",
        "content": "完完明月珠，蓄彼万丈渊。\n径寸不可睹，余辉媚清川。\n道人实有道，胶口默不传。\n心闲气自和，眉宇常蔼然。\n邦人昔致师，欲以居法筵。\n文移动帅府，礼数端亦虔。\n冥鸿避网罗，矫翼从高骞。\n朅来灵山隅，圆蒲味深禅。\n盛德不自显，与物同周旋。\n儿曹恃文采，毫末争丑妍。\n相逢广坐间，肯顾斯人贤。\n茫茫大化中，浮名暂腥膻。\n吾知道人意，反汝生哀怜。",
        "dynasty": "宋",
        "collection_info": null
    },
    {
        "title": "送僧游天台",
        "author": "释道潜",
        "content": "海边孤起碧千寻，俯仰应酬壮观心。\n峭壁断崖当岁晏，冷云疏雪上衣襟。\n论怀此日能倾倒，尺素它时嗣好音。\n摘胜穷幽吾老矣，杖藜无復伴登临。",
        "dynasty": "宋",
        "collection_info": null
    },
    {
        "title": "览黄子理诗卷",
        "author": "释道潜",
        "content": "六载南官何所营，百篇翻覆见高情。\n霜鸥露鹄元非俗，雪竹风松本自清。\n俊逸固宜凌鲍照，优游真已逼渊明。\n微言会有知君者，谩拟钟嵘试一评。",
        "dynasty": "宋",
        "collection_info": null
    },
    {
        "title": "梅花寄汝阴苏太守",
        "author": "释道潜",
        "content": "湖山摇落岁方悲，又见梅花破玉蕤。\n一树轻明侵晓岸，数枝清瘦耿疏篱。\n良辰易失空回首，习气难忘尚有诗。\n所向皆公旧题墨，肯辜鱼鸟却来期。",
        "dynasty": "宋",
        "collection_info": null
    },
    {
        "title": "次韵陈敏善秀才见过",
        "author": "释道潜",
        "content": "投老形骸真木偶，水饮岩栖聊自守。\n世事浮云日变迁，我亦何心预臧否。\n故人新自广陵来，问我诗囊近何有。\n吾言淡薄非橄榄，纵可咀嚼聊能久。\n且开窗户话平生，湖色山光翠相纠。\n烘檐暖日气味好，相对蒲团復支肘。\n爱君年少擅才华，诗律清妍无可丑。\n却愁征棹促君还，空听阳关词一首。",
        "dynasty": "宋",
        "collection_info": null
    },
    {
        "title": "都僧正慈化大师挽词  其一",
        "author": "释道潜",
        "content": "领袖吾家事，由来二十春。\n虚怀能应物，直气肯随人。\n逝水流方远，临池墨尚新。\n声闻双树子，不见叶间身。",
        "dynasty": "宋",
        "collection_info": null
    },
    {
        "title": "都僧正慈化大师挽词  其二",
        "author": "释道潜",
        "content": "平生轻长物，身世等鸿毛。\n誉出东南早，人惊节义高。\n玩奇唯水石，结客尽英豪。\n来往元无迹，情钟谩鬰陶。",
        "dynasty": "宋",
        "collection_info": null
    },
    {
        "title": "都僧正慈化大师挽词  其三",
        "author": "释道潜",
        "content": "伏枕时无几，临分若故常。\n寸心能烱烱，去路岂茫茫。\n车马门犹盛，芝兰室更香。\n独余庭下竹，冷韵起悲凉。",
        "dynasty": "宋",
        "collection_info": null
    },
    {
        "title": "次韵吴承老推官观开西湖",
        "author": "释道潜",
        "content": "伟人谋议不求多，事定纷纷自唯阿。\n尽放龟鱼还渌凈，肯容萧苇障前坡。\n一朝美事谁能纪，百尺苍崖尚可磨。\n天上列星当亦喜，月明时下浴晴波。",
        "dynasty": "宋",
        "collection_info": null
    },
    {
        "title": "都僧正既阙子中待制欲余补其位辄辞以小诗遂获免",
        "author": "释道潜",
        "content": "佩德怀恩岂易陈，自嗟麋鹿性难驯。\n流年日月无多子，乞取山林放旷身。",
        "dynasty": "宋",
        "collection_info": null
    },
    {
        "title": "送子中待制  其一",
        "author": "释道潜",
        "content": "翘翘孤凤凰，安巢本阿阁。\n偶来依泽国，归兴遂淹泊。\n江山迫岁华，草木正摇落。\n霜空肃万里，纤翳无处着。\n翻然整羽仪，一举在寥廓。",
        "dynasty": "宋",
        "collection_info": null
    },
    {
        "title": "送子中待制  其二",
        "author": "释道潜",
        "content": "南山有佳木，秀色何葳蕤。\n封植不记年，落落今百围。\n盘根虽自固，烈风无时吹。\n匠手营大厦，众材得施为。\n伟哉梁栋姿，取用不可迟。",
        "dynasty": "宋",
        "collection_info": null
    },
    {
        "title": "送子中待制  其三",
        "author": "释道潜",
        "content": "平生长乐公，声华越三纪。\n文章两京齐，学术游夏比。\n螭头足未安，符竹已屡徙。\n联翩开幕府，烂熳树桃李。\n锋车入帝乡，天马行九轨。\n周旋有程度，驽驾安足拟。",
        "dynasty": "宋",
        "collection_info": null
    },
    {
        "title": "晓发苕溪将次径山呈通判廖明略学士",
        "author": "释道潜",
        "content": "明星耿耿出天东，结束篮舆伴我公。\n蔼蔼梅香侵晓陌，斑斑旗脚转春风。\n胜游此日尘埃外，回首它年梦寐中。\n绝景小诗难壮观，当看醉笔吐长虹。",
        "dynasty": "宋",
        "collection_info": null
    },
    {
        "title": "次韵王行甫奉议湖上晚归遇雨",
        "author": "释道潜",
        "content": "妙龄公子嗜遨嬉，永日湖山未肯归。\n酒帜晓人应惯识，花枝拂帽不须挥。\n轻纨细绮来何处，青盖朱轮去似飞。\n向晚薄雷催急雨，清寒无奈袭裳衣。",
        "dynasty": "宋",
        "collection_info": null
    },
    {
        "title": "同曾仲锡通判游天竺诸山",
        "author": "释道潜",
        "content": "煌煌世胄余，夫子非碌碌。\n由腹有诗书，所以能拔俗。\n得官本河朔，瓜期未云促。\n扁舟下东南，逸兴追鸿鹄。\n遇胜即徜徉，风餐兼露宿。\n嗟余偶倾盖，一笑外羁束。\n杖策每过从，相携访山谷。\n春风披鲜荣，绣错出林麓。\n松门有时尽，幽兴无断续。\n崖转闻钟声，林疏见华屋。\n衔山余落景，归路犹踯躅。\n谁云邺下欢，往事不可復。\n吾曹二三子，所乐亦云足。\n愿公纪新诗，一一能见录。\n船头行北归，囊箧有美玉。\n尘埃京洛人，示与洗心目。",
        "dynasty": "宋",
        "collection_info": null
    },
    {
        "title": "次韵刘韦孟主簿湖上  其一",
        "author": "释道潜",
        "content": "刘郎词笔过兰成，咏遍湖山草木情。\n禄隠太平真乐事，莫思神武挂冠缨。",
        "dynasty": "宋",
        "collection_info": null
    },
    {
        "title": "次韵刘韦孟主簿湖上  其二",
        "author": "释道潜",
        "content": "中流出没一舟虚，缓檝长谣彼自如。\n闻说古来江海上，达人多半寄樵渔。",
        "dynasty": "宋",
        "collection_info": null
    },
    {
        "title": "次韵刘韦孟主簿湖上  其三",
        "author": "释道潜",
        "content": "老葑如云既卷除，风澜百顷翠纡余。\n奇探险取各争赋，谁復能名造物初。",
        "dynasty": "宋",
        "collection_info": null
    },
    {
        "title": "游苕溪道场山",
        "author": "释道潜",
        "content": "东风吹雨过城闉，日照河堤柳映津。\n雨桨差差摇燕尾，千山漠漠散鱼鳞。\n长缘绝境关幽梦，尚喜兹游及暮春。\n兰蕙未衰桃李在，蜂喧鸟咽莫愁人。",
        "dynasty": "宋",
        "collection_info": null
    },
    {
        "title": "夏夜",
        "author": "释道潜",
        "content": "松室开孤定，褰帏纳夜凉。\n婵娟依翠竹，无语过东墙。",
        "dynasty": "宋",
        "collection_info": null
    },
    {
        "title": "送兰花与毛正仲运使  其一",
        "author": "释道潜",
        "content": "幽姿冷艷匪夭饶，曾伴灵均赋楚骚。\n今日移根庭下植，可无佳句与挥毫。",
        "dynasty": "宋",
        "collection_info": null
    },
    {
        "title": "送兰花与毛正仲运使  其二",
        "author": "释道潜",
        "content": "从来託迹喜深林，显晦那求世所闻。\n偶至华堂奉君子，不随桃李斗氤氲。",
        "dynasty": "宋",
        "collection_info": null
    },
    {
        "title": "夏日竹阁",
        "author": "释道潜",
        "content": "沈水擢烟青缭绕，风篁传韵冷萧骚。\n楚山竹簟琉璃滑，卧看炎云槛外高。",
        "dynasty": "宋",
        "collection_info": null
    },
    {
        "title": "送李仲益赴襄阳幕",
        "author": "释道潜",
        "content": "襄阳古名都，雄观压荆楚。\n醉公夸文词，风物粲可数。\n嗟余未历览，彷佛已如睹。\n人生游宦间，得此亦佳遇。\n李俊妙天姿，文行两自负。\n少年志冥鸿，千里轻一举。\n天风不借便，造物暂淹阻。\n既无负郭田，黾勉依幕府。\n贤哉彼方伯，脱略高韵度。\n宁俾簿书役，朱墨事朝暮。\n爽气对西山，清谈共樽俎。\n试问鹿门翁，遗踪今在否。",
        "dynasty": "宋",
        "collection_info": null
    },
    {
        "title": "访勤上人",
        "author": "释道潜",
        "content": "断桥苍壁倚溪斜，赤叶枫林噪晚鸦。\n可怕岭云埋径路，会寻流水到君家。",
        "dynasty": "宋",
        "collection_info": null
    },
    {
        "title": "答柯山晓上人",
        "author": "释道潜",
        "content": "风骚古人事，而我岂所长。\n儿曹嗜章句，余习未易忘。\n根源本无有，真若夏潦潢。\n道人气拔俗，吾党称俊良。\n十年依丛林，实以道自将。\n禅余喜赋咏，妙语逾珪璋。\n世眼独未识，深丛閟孤芳。\n锋锥必颖脱，安肯久处囊。\n子宜力自勉，声问终扬扬。\n吾言岂知子，老大殊荒唐。",
        "dynasty": "宋",
        "collection_info": null
    },
    {
        "title": "送俞伯谟宣德赴辟成都",
        "author": "释道潜",
        "content": "我生落拓如虚舟，万里江湖随演漾。\n君今禄仕亦我同，南北悠悠无定向。\n故乡回首海东头，兄弟十年官塞上。\n才高质美众所奇，杞梓豫章非冗长。\n辟书交飞上庙堂，肯使须臾事闲旷。\n秦山峥嵘堑戎虏，自古征人愁怅望。\n剑门栈阁天下危，去马来车魂欲丧。\n羡君年少勇攀跻，足蹑青冥身益壮。\n旧游陈迹想依然，感物怀亲情独怆。",
        "dynasty": "宋",
        "collection_info": null
    },
    {
        "title": "次韵文饶同自龙井出资国度泛舟以归北山",
        "author": "释道潜",
        "content": "踞虎奔犀列万形，奇观真已过南屏。\n萦云细路杳无尽，落石飞泉静有声。\n十里平湖初卷葑，一天秋色共扬舲。\n停桡共过孤山寺，寂寂林僧半掩扃。",
        "dynasty": "宋",
        "collection_info": null
    },
    {
        "title": "陪司马才仲节推诸君游天竺",
        "author": "释道潜",
        "content": "西郊久不雨，草木无余青。\n薄云弄秋晖，山色时晦冥。\n超然五词客，文采披华星。\n联翩过吾庐，车盖纷满庭。\n相携访灵鹫，细路通岩扃。\n攀翻幽桂丛，衣襟袭芳馨。\n绝境异人世，吾诗岂能名。\n诸豪追邺下，妙语逾琼英。\n愿言一挥写，乐事良难并。\n高空堕海日，归骖尚能停。",
        "dynasty": "宋",
        "collection_info": null
    },
    {
        "title": "呈丞相章公",
        "author": "释道潜",
        "content": "大涤仙翁谢往还，萧然几席奉清闲。\n胸中旧已吞云梦，人望从来重泰山。\n书到钟王方绝学，文非典诰不须攀。\n名言一一皆公语，它日亲闻广坐间。",
        "dynasty": "宋",
        "collection_info": null
    },
    {
        "title": "过定林谒荆公画像  其一",
        "author": "释道潜",
        "content": "古林苍藤一径缠，我公畴昔屡回旋。\n萧萧屋底瞻遗像，杰气英姿尚凛然。",
        "dynasty": "宋",
        "collection_info": null
    },
    {
        "title": "过定林谒荆公画像  其二",
        "author": "释道潜",
        "content": "壁间千字走龙蛇，好事何人护绛纱。\n一读已能生感慨，暮檐萧瑟更啼鸦。",
        "dynasty": "宋",
        "collection_info": null
    },
    {
        "title": "次韵曾子开侍郎话别  其一",
        "author": "释道潜",
        "content": "二纪浮游踏世尘，贤愚了了见情真。\n行藏不昧如公少，细听名言实可人。",
        "dynasty": "宋",
        "collection_info": null
    },
    {
        "title": "次韵曾子开侍郎话别  其二",
        "author": "释道潜",
        "content": "抗论仪曹肯折旋，一麾江海去飘然。\n他时开府余杭郡，来酌吾庐石缝泉。",
        "dynasty": "宋",
        "collection_info": null
    },
    {
        "title": "书梦寄妙懿",
        "author": "释道潜",
        "content": "妙思堂深路屈盘，夜来魂梦忽跻攀。\n道人开户相迎处，宛在修篁翠雾间。",
        "dynasty": "宋",
        "collection_info": null
    },
    {
        "title": "观恭师诗书以二绝勉之  其一",
        "author": "释道潜",
        "content": "吾乡英秀颇能文，子復区区慕碧云。\n请用三多为祖式，他时自与古人群。",
        "dynasty": "宋",
        "collection_info": null
    },
    {
        "title": "观恭师诗书以二绝勉之  其二",
        "author": "释道潜",
        "content": "论书当亦似论兵，军律非严事不成。\n行伍会须同比栉，出奇方可语纵横。",
        "dynasty": "宋",
        "collection_info": null
    },
    {
        "title": "过钟山寻俞清老不遇",
        "author": "释道潜",
        "content": "霜风薄木韵含悲，岁晚寻君失后期。\n夜鹤晓猨惊怨歇，草堂人去已多时。",
        "dynasty": "宋",
        "collection_info": null
    },
    {
        "title": "次韵刘伯昌长官见赠",
        "author": "释道潜",
        "content": "刘侯诗格殆天全，初得西湖纪胜篇。\n锦绣为肠供丽藻，鲸鲵作气吸长川。\n静依北牖开樽俎，醉扫寒梢杂雨烟。\n岁晚扁舟东去急，喜君高调重迁延。",
        "dynasty": "宋",
        "collection_info": null
    },
    {
        "title": "次韵法真禅师送曾敬之宣德昆仲",
        "author": "释道潜",
        "content": "昔与乃翁相遇年，始知有子生且贤。\n尔来双干已争秀，屹屹欲上参高天。\n昨朝较蓺偶不售，他日奏赋闻甘泉。\n方今庙堂喜人物，收拾万彙归陶甄。\n褭蹄麟趾终一出，辉映左右无余妍。\n肯学孟生夸得意，一日走遍春风前。\n嗟余投老隠岩谷，形若槁木心灰然。\n扁舟追子仅千里，彷佛夜梦遥相传。\n西湖风物行岁晏，归赋梅花趁腊先。",
        "dynasty": "宋",
        "collection_info": null
    },
    {
        "title": "送文惠师还金华",
        "author": "释道潜",
        "content": "脱略纷华自妙年，秉心端喜事金僊。\n终期象驭超三界，不羡鹏程越九天。\n考疏穷经心尚壮，依仁据德节尤坚。\n秋风陡起庭闱念，聊寄修江一叶船。",
        "dynasty": "宋",
        "collection_info": null
    },
    {
        "title": "证师圣可桐虚斋",
        "author": "释道潜",
        "content": "吾闻峄山桐，猗猗排秀干。\n栖鸾宿凤信所奇，众木纷纷何足算。\n呜呼，天相彼质，復虚彼心。\n故其声之隠也无阂，其动也无留。\n有叩而鸣，体佚而休。\n嘉上人之妙龄兮，无适俗之卑韵。\n刚有拟于斯桐兮，廓中虚以受训。\n异速成之朝荣兮，培益厚而日敏。\n悼像末之寥寥兮，蹇吾道之不振。\n续芳尘于祖席兮，他日非桐虚上人者而復谁何哉。",
        "dynasty": "宋",
        "collection_info": null
    },
    {
        "title": "规师方外停云斋",
        "author": "释道潜",
        "content": "上人少脱略，出处非拘囚。\n停云倚空端，舒卷良自由。\n纵之千丈强，敛附拳石幽。\n超遥宇宙间，孰与斯人俦。\n铭诗善摹写，居士亦风流。",
        "dynasty": "宋",
        "collection_info": null
    },
    {
        "title": "卜居智果方外以诗见寄次韵奉酬  其一",
        "author": "释道潜",
        "content": "偶来湖上缉衡门，桐长修柯竹有孙。\n引策每从佳处去，望云桥下是西村。",
        "dynasty": "宋",
        "collection_info": null
    },
    {
        "title": "卜居智果方外以诗见寄次韵奉酬  其二",
        "author": "释道潜",
        "content": "青灯残篆夜寥寥，门外秋风振苇萧。\n惭愧高人能见忆，为余西望立溪桥。",
        "dynasty": "宋",
        "collection_info": null
    },
    {
        "title": "次韵周开祖大夫泛湖见访",
        "author": "释道潜",
        "content": "漾漾清漪十里间，画船人似镜中安。\n雨催菡萏幽香发，风触莆萄细浪寒。\n高岸乌纱来静院，倒挥白羽傍曾栏。\n吟毫所遇无遗景，天乞词源北海宽。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其一",
        "author": "释道潜",
        "content": "梦入秋山知几层，霜风吹骨正棱棱。\n苍崖荦确难安足，自说从余授杖藤。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其二",
        "author": "释道潜",
        "content": "朱甍碧瓦碍云浮，共蹑曾梯最上头。\n一饷阑干变风雨，凛然毛髮便惊秋。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其三",
        "author": "释道潜",
        "content": "怪兽胡为出巨津，昂然激水忽翻身。\n鱼龙赑屃何妨事，莫作风波谩恐人。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其四",
        "author": "释道潜",
        "content": "一川修竹映疏花，川上时闻响钓车。\n似到秦人种桃处，谁知梦断却还家。",
        "dynasty": "宋",
        "collection_info": null
    },
    {
        "title": "次韵才仲试院梦中书事见寄  其五",
        "author": "释道潜",
        "content": "崖根乌蜜已先尝，从此知君鬓不霜。\n应笑吾曹事枯槁，山中危坐独休粮。",
        "dynasty": "宋",
        "collection_info": null
    },
    {
        "title": "赠吴子野先生",
        "author": "释道潜",
        "content": "麻田老仙心炯炯，少有高风慕箕颍。\n枕流漱石三十年，眸子瞭焉神更静。\n忽然杖策海上来，至人道妙同尘埃。\n达官贵侯竞招致，往无所欲谁嫌猜。\n迩来一志从吾党，迹与孤云共天壤。\n曹溪有路更攀跻，径蹑毗卢高顶上。",
        "dynasty": "宋",
        "collection_info": null
    },
    {
        "title": "送庠上人",
        "author": "释道潜",
        "content": "点检行装拂与巾，洒然轻别故山春。\n家家门底长安道，举目何须更问津。",
        "dynasty": "宋",
        "collection_info": null
    },
    {
        "title": "次韵才仲山行",
        "author": "释道潜",
        "content": "幕府文书一扫空，何妨行乐醉春风。\n想闻笑语千山外，正在烟云万迭中。\n咔日鸟声喧细碎，照溪花影静玲珑。\n苦吟只恐凋肝肾，夫子还宜少黜聪。",
        "dynasty": "宋",
        "collection_info": null
    },
    {
        "title": "与神智师话别",
        "author": "释道潜",
        "content": "昔我年始壮，託身灵鹫峰。\n主人大导师，鼓舞扬真风。\n四方依绛帐，杂沓象与龙。\n嗟余于此时，已识大士踪。\n纷纷论议场，头角出群雄。\n如何三十载，慧刃藏其锋。\n端居肄业地，了不为世通。\n迩独念西湖，聿来将谁从。\n情随山水远，兴与鱼鸟同。\n平生方外姿，自在如冥鸿。\n明朝復回首，飘洒一孤篷。",
        "dynasty": "宋",
        "collection_info": null
    },
    {
        "title": "晖晖堂",
        "author": "释道潜",
        "content": "堂上何为绝点埃，堂前翠箒扫空阶。\n遥怜薄日晖晖静，影入高人燕坐怀。",
        "dynasty": "宋",
        "collection_info": null
    },
    {
        "title": "次韵嵩阳陈叔易先生见访  其一",
        "author": "释道潜",
        "content": "知君挟册未尝闲，一志端能事孔颜。\n千里扁舟下吴会，眼中收拾只溪山。",
        "dynasty": "宋",
        "collection_info": null
    },
    {
        "title": "次韵嵩阳陈叔易先生见访  其二",
        "author": "释道潜",
        "content": "枯槁长专一壑间，权豪殊未少低颜。\n风云他日超腾去，莫畏移文到北山。",
        "dynasty": "宋",
        "collection_info": null
    },
    {
        "title": "晓霁",
        "author": "释道潜",
        "content": "云拥茅檐水拍渠，晓来新雨过吾庐。\n蔫红宿萼莓苔满，解事长杨自扫除。",
        "dynasty": "宋",
        "collection_info": null
    },
    {
        "title": "次韵龚尧佐帐勾晨起感怀",
        "author": "释道潜",
        "content": "造物纷纷自变更，达人何用较前程。\n芭蕉身世荣枯久，胡蝶梦魂来往轻。\n隔屋相惊铜漏尽，开扉犹爱玉绳横。\n应嫌百吏鳬行进，簿领文书与案平。",
        "dynasty": "宋",
        "collection_info": null
    },
    {
        "title": "远斋",
        "author": "释道潜",
        "content": "君不见昆崙之河与天通，源深发远人莫穷。\n回溪转壑随折衝，末势演溢流于东。\n东溟无旁下无底，浩荡足以家鱼龙。\n嗟哉吾徒虽好学，讵肯着意推所从。\n渊停富滀有若是，孰谓世上无豪雄。\n法师名斋意且远，张皇幽眇见尔聪。\n西来竺书五千轴，期子岁月加磨砻。\n离骚楚词亦谩读，言语黼黻何必工。\n禅余习气如未尽，时倚涧石吟松风。",
        "dynasty": "宋",
        "collection_info": null
    },
    {
        "title": "怀仙阁",
        "author": "释道潜",
        "content": "瀛洲仙人骑皓鹤，佩玉鸣风度寥廓。\n锦溪南望九仙岑，笑指烟霞憩曾阁。\n阁中清绝无纤尘，铜鑪着香夜梦真。\n平明跨鹤出山去，涧草岩花空自春。\n山僧问我入何地，今作玉皇香案吏。\n挟持造化几时还，搔首临风聊一喟。",
        "dynasty": "宋",
        "collection_info": null
    },
    {
        "title": "华亭道中",
        "author": "释道潜",
        "content": "白水茫茫天四空，黄昏小雨湿春风。\n五更百舌催残梦，月到官河柳影中。",
        "dynasty": "宋",
        "collection_info": null
    },
    {
        "title": "同周元翁着作范明远秘校西湖夜泛各赋一首",
        "author": "释道潜",
        "content": "薄云疏雨作还休，白帝撩人巧变秋。\n天地此身均逆旅，江湖几度共离忧。\n暮声断续钟连磬，夜气浮沈浦与洲。\n圆峤方壶吾未羡，敢烦骚客为冥搜。",
        "dynasty": "宋",
        "collection_info": null
    },
    {
        "title": "和元翁",
        "author": "释道潜",
        "content": "高论每逢贤友生，还如讲武得奇兵。\n了无鄙吝胸中物，尚有风流世外情。\n破海玉蟾初未跃，洒空珠露已先倾。\n回桡转柂行三鼓，始见波澜百顷明。",
        "dynasty": "宋",
        "collection_info": null
    },
    {
        "title": "和明远",
        "author": "释道潜",
        "content": "二客风神莹石泉，解衣同缓夜归船。\n已残巾子峰头日，犹认吾庐竹外烟。\n水怪有名殊未见，犀灯无事不须然。\n月明幽渚蒹葭静，珍重沙禽稳睡眠。",
        "dynasty": "宋",
        "collection_info": null
    },
    {
        "title": "次韵月上人秋夜见寄",
        "author": "释道潜",
        "content": "冥鸿振鹭想仪形，数日新秋入梦清。\n丹壑流泉依旧否，碧岩丛桂几时生。\n风来玉户凉初集，露泫银河色渐明。\n黾勉酬君无妙语，夜光鱼目愧相并。",
        "dynasty": "宋",
        "collection_info": null
    },
    {
        "title": "送远上人还金华",
        "author": "释道潜",
        "content": "千林脱叶送残秋，一舸南归兴莫留。\n富渚江平非白马，子陵滩稳异黄牛。\n吟怀览胜宜无倦，才力如君岂易求。\n他日殷勤为细字，尽传佳句到东州。",
        "dynasty": "宋",
        "collection_info": null
    },
    {
        "title": "与愚上人宿天竺  其一",
        "author": "释道潜",
        "content": "夕阳山气蔼葱葱，路转松阴复几重。\n行过石桥人未见，数声先听寺楼钟。",
        "dynasty": "宋",
        "collection_info": null
    },
    {
        "title": "与愚上人宿天竺  其二",
        "author": "释道潜",
        "content": "稽留峰北好林泉，珍重幽栖得所便。\n栢子烟中能宴坐，想无余习可攀缘。",
        "dynasty": "宋",
        "collection_info": null
    },
    {
        "title": "与愚上人宿天竺  其三",
        "author": "释道潜",
        "content": "霜压帘栊露泫条，银河影转斗垂杓。\n清言共失三更梦，错恨芙蓉漏易消。",
        "dynasty": "宋",
        "collection_info": null
    },
    {
        "title": "晨起",
        "author": "释道潜",
        "content": "猿鹤惊呼晓，楼钟动翠微。\n枫林堕清月，疏影乱人衣。",
        "dynasty": "宋",
        "collection_info": null
    },
    {
        "title": "喜不群不疑见访",
        "author": "释道潜",
        "content": "鹊啅庭梧喜满怀，悬知二子下崔嵬。\n山中爽气知多少，半逐风流杖屦来。",
        "dynasty": "宋",
        "collection_info": null
    },
    {
        "title": "送桐江明上人之都下",
        "author": "释道潜",
        "content": "窈窕孤云下翠岑，帝乡闲去本无心。\n红尘满眼急回首，莫遣空山鹤怨深。",
        "dynasty": "宋",
        "collection_info": null
    },
    {
        "title": "送定上人还会稽",
        "author": "释道潜",
        "content": "西风警群木，萧瑟散秋声。\n病客有归思，孤云无恋情。\n月当千里共，人恨四难并。\n苦学谁如子，它年在一鸣。",
        "dynasty": "宋",
        "collection_info": null
    },
    {
        "title": "次韵刘蔡仲秀才雪后登竹阁  其一",
        "author": "释道潜",
        "content": "槛前君子旧虚心，雪后相看意更深。\n晴日暖风催鸟语，翠梢高处啭柔音。",
        "dynasty": "宋",
        "collection_info": null
    },
    {
        "title": "次韵刘蔡仲秀才雪后登竹阁  其二",
        "author": "释道潜",
        "content": "君看楚峤耸巑岏，圭壁千层间翠岚。\n山后一峰尤秀拔，依稀还落剡溪南。",
        "dynasty": "宋",
        "collection_info": null
    },
    {
        "title": "次韵黄仲闵主簿见访游宝云诸寺",
        "author": "释道潜",
        "content": "吾庐附曾阿，松竹蔚行路。\n平生土木躯，羞为折腰具。\n蓼虫甘苦涩，虽死那求遇。\n黄香诸父贤，倾盖如有素。\n相将山水行，所适得佳趣。\n观台深且靓，缟壁悬清句。\n云巢倚空端，下览宜细顾。\n楼台霁雪初，碧瓦尘未涴。\n篮舆指颓景，长挹还辞去。\n怳如山阴集，俛仰已成故。\n重来竟何时，相望碧云暮。",
        "dynasty": "宋",
        "collection_info": null
    },
    {
        "title": "苏世美夫人挽辞",
        "author": "释道潜",
        "content": "夫子刚中早数奇，闺门高节耸当时。\n渊明晚欲归三径，德曜能从赋五噫。\n不见莱衣华髮事，空惊薤露昔人悲。\n故知造物酬阴施，玉立诸郎富白眉。",
        "dynasty": "宋",
        "collection_info": null
    },
    {
        "title": "重居夜坐怀苏伯达昆仲",
        "author": "释道潜",
        "content": "狂风吹林声怒号，隔垣汹汹如秋涛。\n夜阑稍觉群动息，星斗挂檐霜月高。\n东邻书生勤且劳，粲然文采真凤毛。\n遥想下帷应未寝，短檠相对课离骚。",
        "dynasty": "宋",
        "collection_info": null
    },
    {
        "title": "慕容居士双柟轩",
        "author": "释道潜",
        "content": "阳羡溪山名浙右，氤氲淑气无时有。\n遂令比屋慕弦歌，甲第殊科争捷手。\n先生读书三十年，数奇不偶真可怜。\n闭门陋巷聊自隠，箪瓢屡空心晏然。\n南轩前头两佳木，先生抚玩长不足。\n尤爱熏风五月初，白银开花光照屋。\n故人解后相逢遇，指点婆娑索新句。\n君不见少陵杜叟有长吟，莫作凡材等闲赋。",
        "dynasty": "宋",
        "collection_info": null
    },
    {
        "title": "次韵苏端明定武雪浪斋",
        "author": "释道潜",
        "content": "孔明气宇白玉温，忠义勇决踰王尊。\n葛巾羽扇传号令，塞垣彻警无尘昏。\n良辰往往挟将佐，射鵰走马循烟村。\n归来饮酒坐堂上，宾从如云填戟门。\n一朝郡圃得奇石，雪浪触眼惊神魂。\n旁求苍珉琢巨斛，偃然卧土知无根。\n三牛曳归置阶圯，错磨不许留纤痕。\n兴来作诗寄台阁，雄词妙笔争考论。\n将军今谪穷海外，会见羲娥窥覆盆。\n殷勤寄语朔方客，佳致勿毁宜长存。",
        "dynasty": "宋",
        "collection_info": null
    },
    {
        "title": "无为堂",
        "author": "释道潜",
        "content": "无为岂不动，无念非刳心。\n至人均道妙，与物相浮沉。\n青铜一寸明，万象了自分。\n何须苦机械，扰扰乱冲襟。\n晴窗馥烟篆，衣裓蒙余熏。\n超然旷士怀，所得踰古今。",
        "dynasty": "宋",
        "collection_info": null
    },
    {
        "title": "示法颖",
        "author": "释道潜",
        "content": "儿曹汝既识熏莸，卓荦应须力自修。\n一志径从齐客语，万端无受楚人咻。\n卑飞燕雀宜深远，高举鸾凰可并游。\n莫负谪仙当日语，十年名誉满东州。",
        "dynasty": "宋",
        "collection_info": null
    },
    {
        "title": "清聚轩",
        "author": "释道潜",
        "content": "之子吟怀欲称情，故穿幽沼滀清泠。\n傥逢来客议深浅，但道渊源通北溟。",
        "dynasty": "宋",
        "collection_info": null
    },
    {
        "title": "次韵晓师见别欲游京洛",
        "author": "释道潜",
        "content": "春波涨南浦，霁色媚澄鲜。\n扁舟驾两桨，行矣子所便。\n岸花开迤逦，红紫交相妍。\n诗情发浩荡，输泻万壑渊。\n清新逼庾信，雅健追樊川。\n相俦得鸿鹄，翔集固超然。\n衣裓暂尘土，它时洗云泉。\n幽姿復烱烱，不羡玉池莲。",
        "dynasty": "宋",
        "collection_info": null
    },
    {
        "title": "游径山怀司马才仲",
        "author": "释道潜",
        "content": "柔桑蔽野麦初齐，布谷催耕雨一犂。\n略彴时横溪上下，蔷薇间发水东西。\n重寻胜处追前赏，无復斯人手共携。\n回首春风增感慨，绵绵黄鸟更悲啼。",
        "dynasty": "宋",
        "collection_info": null
    },
    {
        "title": "云巢  其一",
        "author": "释道潜",
        "content": "环湖相望百招提，高栋曾轩亦屡跻。\n未若道人基构胜，阑干清与白云齐。",
        "dynasty": "宋",
        "collection_info": null
    },
    {
        "title": "云巢  其二",
        "author": "释道潜",
        "content": "九江秀色可揽结，谪仙爱彼巢云松。\n寂寞风流三百载，此轩奇观蹑前踪。",
        "dynasty": "宋",
        "collection_info": null
    },
    {
        "title": "云巢  其三",
        "author": "释道潜",
        "content": "碧瓦朱甍冠翠微，鬰葱佳气缭窗扉。\n人间尘土纷阡陌，不到藜床燕坐衣。",
        "dynasty": "宋",
        "collection_info": null
    },
    {
        "title": "清明日湖上呈秦少章主簿",
        "author": "释道潜",
        "content": "水边花雾晓氤氲，春入西湖两岸深。\n冶叶倡条他自媚，朽株枯木我何心。\n秋韆索转朱楼角，博塞声喧碧柳阴。\n年少故人方感慨，未应从俗强浮沉。",
        "dynasty": "宋",
        "collection_info": null
    },
    {
        "title": "送诚无上人还洞山文禅师席下",
        "author": "释道潜",
        "content": "上人妙齿遗樊笼，嗜好岂与稠人同。\n岩栖水饮有余裕，期以至道超鸿蒙。\n少林人亡仅千载，末路鼓舞谁为雄。\n江西老褐真望士，蚁趋云合争所从。\n羡君伏役事且久，诚专志苦迷春冬。\n心珠磨错稍精莹，彷佛水月含冲融。\n去岁扁舟下吴会，溪山胜践情所钟。\n芒鞋竹杖霜露入，始知节物徂秋风。\n朝来兴尽挽不住，翻然又逐南征鸿。\n它年相逢定庐岳，与子终老巢云松。",
        "dynasty": "宋",
        "collection_info": null
    },
    {
        "title": "燕默堂",
        "author": "释道潜",
        "content": "万彙干坤裏，谁何识道真。\n喧卑憎末俗，燕默羡高人。\n漏转芙蓉永，香销栢子频。\n他年挥玉麈，堂上挹芳尘。",
        "dynasty": "宋",
        "collection_info": null
    },
    {
        "title": "送严上人还永嘉",
        "author": "释道潜",
        "content": "道人出处孤鸿俦，讵肯低回受羁绊。\n飘风转日历九州，不羡骑鲸游汗漫。\n我生与君几相逢，穷幽摘胜时乃同。\n胸中妙道未容扣，又引高兴辞秋风。\n君家住在孤屿侧，此别何时见颜色。\n欲识相思一寸心，冷月依依挂空碧。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其一",
        "author": "释道潜",
        "content": "江湖堂北是吾庐，缭绕杉篁蔚有余。\n欲问山中近消息，鳞鸿不寄狱中书。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其二",
        "author": "释道潜",
        "content": "诛茅投老卜栖迟，云雨相翻岂易知。\n夜鹤晓猿休怅望，回车復路可无时。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其三",
        "author": "释道潜",
        "content": "数亩檀栾古道边，亭亭气慨上参天。\n未应霜雪能摧抑，不用行人叹可怜。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其四",
        "author": "释道潜",
        "content": "东崦扶疏一树梅，繁英辜负岁时开。\n殷勤寄语兰兼蕙，它日春风我亦来。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其五",
        "author": "释道潜",
        "content": "甘冷宜茶石缝泉，得名初自玉堂仙。\n苍苔滓秽聊疏治，照月涵星復粲然。",
        "dynasty": "宋",
        "collection_info": null
    },
    {
        "title": "吴门狱中怀北山旧隠  其六",
        "author": "释道潜",
        "content": "一径缘云入寿星，竹间窈窕见疏櫺。\n阑干数曲观台上，幽草靓花常满庭。",
        "dynasty": "宋",
        "collection_info": null
    },
    {
        "title": "吴门有怀钱塘何彦时仙尉  其一",
        "author": "释道潜",
        "content": "英妙何郎藴德光，不随人世事炎凉。\n麒麟步武开天上，他日青云道路长。",
        "dynasty": "宋",
        "collection_info": null
    },
    {
        "title": "吴门有怀钱塘何彦时仙尉  其二",
        "author": "释道潜",
        "content": "英游阁前官柳行，柔枝袅袅弄鹅黄。\n多情春色还依旧，独有离人天一方。",
        "dynasty": "宋",
        "collection_info": null
    },
    {
        "title": "吴门有怀钱塘何彦时仙尉  其三",
        "author": "释道潜",
        "content": "湖岸茸茸细草生，芳洲杜若想纵横。\n去年问柳寻花地，谁伴穿云渡水行。",
        "dynasty": "宋",
        "collection_info": null
    },
    {
        "title": "刘咸临秀才挽词  其一",
        "author": "释道潜",
        "content": "刘子江南英，韵胜不友俗。\n闭门诵诗书，户外无来躅。\n昔我寄匡山，岩扉屏幽独。\n君闻跨蹇馿，迢迢访深谷。\n忘怀去畦畛，结好比松竹。\n浮云事忽空，逝水难再復。\n徒有箧中文，千秋成鬼录。",
        "dynasty": "宋",
        "collection_info": null
    },
    {
        "title": "刘咸临秀才挽词  其二",
        "author": "释道潜",
        "content": "异材擢阳阿，秀色方蔚然。\n侵寻掩众阜，屹屹上造天。\n惊飈忽摧殒，中道虚弃捐。\n颜渊古称夭，道德今独妍。\n何求拥肿为，无用徒永年。",
        "dynasty": "宋",
        "collection_info": null
    },
    {
        "title": "刘咸临秀才挽词  其三",
        "author": "释道潜",
        "content": "平生本家学，耻作干时语。\n着书以愚名，绰欲慕前古。\n纷纷诋迂阔，默默君自许。\n弱龄咏风骚，其词哀以苦。\n先生叹奇作，寿达终难与。\n果为冥冥游，一往不可睹。",
        "dynasty": "宋",
        "collection_info": null
    },
    {
        "title": "刘咸临秀才挽词  其四",
        "author": "释道潜",
        "content": "吾希李长吉，异代不得友。\n頼余锦囊篇，把玩时在手。\n斯人君并驾，未易较先后。\n肝脾裹阳秋，落笔粲琼玖。\n当年邂逅初，宛在三峡右。\n相携石桥行，下瞰冰雪溜。\n音容俄永隔，山月空依旧。\n铭诗得黄香，知子垂不朽。",
        "dynasty": "宋",
        "collection_info": null
    },
    {
        "title": "赠霍山人",
        "author": "释道潜",
        "content": "先生少年喜武事，三略六韬曾徧阅。\n胸中云梦吞八九，气胜万夫真勇决。\n防边伊昔从都护，欲取功名继前烈。\n臂弓腰箭事戎装，远出砂场恣游猎。\n擒狐射雁狂且逸，不觉归途迷夜雪。\n败官遭谴失所志，回首飘然辞魏阙。\n挟持妙术当生涯，放浪江湖闲岁月。\n寻常得钱即沽酒，笑与妻奴同饮啜。\n乐天知命了无忧，奕奕红颜浮两颊。\n春风浩荡鲁城边，稠花乱蕊争纷妍。\n方将与君共携手，骋怀游目相回旋。\n兴来别我汶阳去，黄鹄一举难留连。\n村桥野店醉斜日，路人谁识地行仙。",
        "dynasty": "宋",
        "collection_info": null
    },
    {
        "title": "送刘不已推官罢奉符尉入都注拟",
        "author": "释道潜",
        "content": "少年读书破万卷，河朔声名压诸彦。\n词场百战功不成，晚得青衫非所愿。\n白头况有北堂亲，斗禄强须甘冗贱。\n三年一尉泰山下，簿领区区事弓箭。\n追穷寇盗走山谷，肯为风霜辞怯懦。\n要功冀赏本无心，脱去仅能逃所谴。\n草枯蓬断岁将徂，结束行装抵京县。\n达官贵吏急贤材，一鹗君须预论荐。\n投竿舍筑去作相，邂逅风云一朝变。\n造物于人自有时，未足为君生忿怨。",
        "dynasty": "宋",
        "collection_info": null
    },
    {
        "title": "过彭城观陈传道知录所藏东坡公画",
        "author": "释道潜",
        "content": "枯株瘦石两相望，南北悠悠径路长。\n卷尽平冈三百里，风枝雨叶更飘扬。",
        "dynasty": "宋",
        "collection_info": null
    },
    {
        "title": "淮上观水",
        "author": "释道潜",
        "content": "桐柏昆崙日夜倾，投溪注壑本无情。\n乍为含垢千寻浊，不作矜人一掬清。",
        "dynasty": "宋",
        "collection_info": null
    },
    {
        "title": "戏书诚师秋景小屏",
        "author": "释道潜",
        "content": "黄芦败苇两三丛，彷佛江湖在眼中。\n雁鸭惊呼缘底事，一时昂首立秋风。",
        "dynasty": "宋",
        "collection_info": null
    },
    {
        "title": "过韫秀堂观仲豫二诗因次其韵  其一",
        "author": "释道潜",
        "content": "箕南斗北各殊方，谁信相思去梦长。\n蓬断草枯当岁晏，寥寥空对蕙炉香。",
        "dynasty": "宋",
        "collection_info": null
    },
    {
        "title": "过韫秀堂观仲豫二诗因次其韵  其二",
        "author": "释道潜",
        "content": "荆溪一别十年余，流窜何尝定所居。\n等与山河同幻质，更将三界作蘧庐。",
        "dynasty": "宋",
        "collection_info": null
    },
    {
        "title": "次韵聪师见寄  其一",
        "author": "释道潜",
        "content": "三年东鲁贬，闭户实超然。\n静极通幽眇，神游岂间焉。\n独全霜后操，未异火中莲。\n不似沈湘客，徒怀忿与悁。",
        "dynasty": "宋",
        "collection_info": null
    },
    {
        "title": "次韵聪师见寄  其二",
        "author": "释道潜",
        "content": "夙学谁知子，源流务所滋。\n风骚追五柳，禅寂拟长髭。\n桂魄元昭晰，浮云自蔽亏。\n险夷终一节，吾以古为师。",
        "dynasty": "宋",
        "collection_info": null
    },
    {
        "title": "次韵升师见招  其一",
        "author": "释道潜",
        "content": "老去年光知几寻，无端华髮苦相侵。\n独怜碧眼平生旧，未改青松一寸心。\n欲扣禅关当岁晏，肯愁溪路隔云深。\n相逢试探梅花信，应有香鬚擢碎金。",
        "dynasty": "宋",
        "collection_info": null
    },
    {
        "title": "次韵升师见招  其二",
        "author": "释道潜",
        "content": "儿童笺管已能操，书乏吟窗几兔毫。\n文囿垣墙增渐广，词林枝叶势方高。\n嗟余旧喜论周诰，晚岁无心讽楚骚。\n羡子得时勤述作，宛如秋浦涌云涛。",
        "dynasty": "宋",
        "collection_info": null
    },
    {
        "title": "残菊",
        "author": "释道潜",
        "content": "霜摧露殒万枝空，丛菊鲜鲜尚见容。\n细蕊冷香聊自媚，无心引蝶更勾蜂。",
        "dynasty": "宋",
        "collection_info": null
    },
    {
        "title": "涤轩",
        "author": "释道潜",
        "content": "隔云穿窦引涓涓，喷玉跳珠亦可怜。\n心垢本无何用涤，戏将萧洒度流年。",
        "dynasty": "宋",
        "collection_info": null
    },
    {
        "title": "千顷廨院观司马才仲遗墨次韵",
        "author": "释道潜",
        "content": "蒙蒙春雨暗村桥，竹裏禽啼婆餠焦。\n度谷倦闻车轧轧，穿林愁听马萧萧。\n细窥陈迹僧坊静，默想风流鄙吝消。\n浮魄沉魂今已矣，无人为作楚词招。",
        "dynasty": "宋",
        "collection_info": null
    },
    {
        "title": "唐昌王悦道桃竹轩",
        "author": "释道潜",
        "content": "余杭门西山迤逦，屹屹千峰插天起。\n穷幽摘胜过三邑，随处云林皆可喜。\n迩来杖策到君家，始觉溪山逢骨髓。\n争流万壑会目前，竞秀千岩对窗几。\n丹枫洗雨秋霁余，白鸟出没岚光裏。\n主人韵胜无尘埃，翠竹红桃相映栽。\n良辰樽俎凭谁共，友月朋云自往来。",
        "dynasty": "宋",
        "collection_info": null
    },
    {
        "title": "溪上",
        "author": "释道潜",
        "content": "红蓼丛边双鹭飞，波痕翻动碧琉璃。\n须臾相趁却回首，斜立垂杨烟外枝。",
        "dynasty": "宋",
        "collection_info": null
    },
    {
        "title": "听盛道人琴  其一",
        "author": "释道潜",
        "content": "阴云收雨阁曾檐，寂寂西风不动帘。\n烧尽夜堂红蜡炬，高山流水听无厌。",
        "dynasty": "宋",
        "collection_info": null
    },
    {
        "title": "听盛道人琴  其二",
        "author": "释道潜",
        "content": "有客浮游不定家，玉琴三尺当生涯。\n从来正始无人会，掉首高歌乌帽斜。",
        "dynasty": "宋",
        "collection_info": null
    },
    {
        "title": "千顷山圆镜堂呈应禅师",
        "author": "释道潜",
        "content": "兹山嵯峨冠天下，一径萦云行两舍。\n始穷绝顶见招提，碧阁丹楼屹如画。\n门前池水滀蜿蜒，座上风雷惊昼夜。\n峨眉五台夸壮观，品目真不此为亚。\n伟哉南师非世人，开荒闢土初椎轮。\n寥寥相望三百载，废兴一一难具陈。\n丹丘大士来鼓舞，气象焕发重增新。\n投金输赆走南北，法雨所被无涯津。\n虚堂选胜得佳处，隆檐巨栋成逡巡。\n窗扉洞达舒两目，异景错出罗蓁蓁。\n朝云夜月常万顷，寒光炯炯如镕银。\n堂中隠几人何似，湛若玉毛悬秋旻。\n牓名圆镜示来客，庶使方寸无缁磷。",
        "dynasty": "宋",
        "collection_info": null
    },
    {
        "title": "沈道原养浩堂",
        "author": "释道潜",
        "content": "尘劳万计日纷纷，未碍堂中养浩心。\n花草暗香来屋角，溪山爽气入衣襟。\n樽中白酒无时有，箧裏清诗不废吟。\n夜夜邻家助幽致，数声羌管弄微音。",
        "dynasty": "宋",
        "collection_info": null
    },
    {
        "title": "宣上人玉渊堂",
        "author": "释道潜",
        "content": "玉渊閟苍崖，源深杳难测。\n但见涓涓附箨龙，宛转来投小池侧。\n小池方折余两寻，蛙黾不游苔不侵。\n青天无云落寒影，沈柔见底空人心。\n妙哉支公营小筑，气象萧然真不俗。\n夜吟朝讲度流年，何用峥嵘夸杰屋。",
        "dynasty": "宋",
        "collection_info": null
    },
    {
        "title": "与定师话别六言  其一",
        "author": "释道潜",
        "content": "客有来从东越，示余满把琼瑶。\n万壑千岩钟秀，故知多士翘翘。",
        "dynasty": "宋",
        "collection_info": null
    },
    {
        "title": "与定师话别六言  其二",
        "author": "释道潜",
        "content": "雪解松筠振色，气回兰蕙含芳。\n兴动剡溪吟客，梦先归鸟飞翔。",
        "dynasty": "宋",
        "collection_info": null
    },
    {
        "title": "与定师话别六言  其三",
        "author": "释道潜",
        "content": "出海涛雷方震，横江雪阵如山。\n一叶舟轻飞燕，飘然掠水东还。",
        "dynasty": "宋",
        "collection_info": null
    },
    {
        "title": "与定师话别六言  其四",
        "author": "释道潜",
        "content": "凤咮山含暮霭，西陵月破黄昏。\n惯作江湖离别，未应当此销魂。",
        "dynasty": "宋",
        "collection_info": null
    },
    {
        "title": "慧觉孜师绿筠轩",
        "author": "释道潜",
        "content": "绿筠萧萧含爽籁，幽姿冷落人难爱。\n壁间但有谪仙词，声名自到江湖外。\n当年创轩非壮观，局促帘栊日亏蔽。\n一朝经画有底难，推倒墙头了无碍。\n坐挹西南十里山，彩翠浮空屹相对。\n开池凿圃增气象，佳致真为一方最。\n鸟声鸣春春渐融，兰芽蕙出初蒙茸。\n我来正值新雨定，弄日吹香闻座中。\n主人散策邀我步，池南池北聊从容。\n会待龙孙添夏荫，借君此地眠清风。",
        "dynasty": "宋",
        "collection_info": null
    },
    {
        "title": "夏夜智果怀武康令毛泽民",
        "author": "释道潜",
        "content": "暮磬寥寥殷上方，笼纱朱火影微茫。\n窗虚竹凈雨初阕，云润星辉夜更凉。\n落枕松声惊瑟瑟，扑帘香雾霭苍苍。\n遥怜散髮东堂老，正卧风漪六尺床。",
        "dynasty": "宋",
        "collection_info": null
    },
    {
        "title": "寄宗室赵伯言朝请",
        "author": "释道潜",
        "content": "赵侯天人裔，雅韵能拔俗。\n岂意江湖间，解后识眉目。\n高谈为余倾，落落如转毂。\n端无贵富骄，但有文字欲。\n交游多望士，颉颃争驰逐。\n艰难风义高，迹与古人续。\n铜章领剧邑，宛在江之曲。\n鸣弦陶永日，了不事鞭扑。\n新诗拟建安，简远词不缛。\n锦囊有余弃，示我仅盈轴。\n持还故山栖，把玩时反覆。\n美哉韶濩音，锵然落岩谷。\n嗟余真浅陋，学海无一掬。\n仰君东溟深，短绠不可触。",
        "dynasty": "宋",
        "collection_info": null
    },
    {
        "title": "读东坡居士南迁诗",
        "author": "释道潜",
        "content": "居士胸中真旷夷，南行万里尚能诗。\n牢笼天地词方壮，弹压山川气未衰。\n忠义凛然刚不负，瘴烟虽苦力何施。\n往来惯酌曹溪水，一滴还应契祖师。",
        "dynasty": "宋",
        "collection_info": null
    },
    {
        "title": "读闻復诗卷",
        "author": "释道潜",
        "content": "诗律久已废，宏纲谁与操。\n断弦那虑续，吾党有英髦。\n气稳侔彭泽，词幽近楚骚。\n未输汤从事，独诧碧云高。",
        "dynasty": "宋",
        "collection_info": null
    },
    {
        "title": "次韵闻復庐山见怀",
        "author": "释道潜",
        "content": "匡庐三载恣徜徉，肯惮衣裘弊雪霜。\n学彻死生追粲忍，力穷骚雅陋齐梁。\n心源素与秋潭静，定水宁同夏潦潢。\n邂逅逢余旧题墨，藓封苔駮不成行。",
        "dynasty": "宋",
        "collection_info": null
    },
    {
        "title": "夏日寄愚坦二上人",
        "author": "释道潜",
        "content": "仙潭从古水云乡，不羡西湖六月凉。\n支港官河通市井，采菱拾翠有舟航。\n觚棱迥与星辰接，铁凤疑参鹳鹤翔。\n九夏登临输二子，一时摹写付诗囊。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其一",
        "author": "释道潜",
        "content": "山水初无今古，人间自有沈浮。\n试问行歌野老，桑麻用事何忧。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其二",
        "author": "释道潜",
        "content": "老葑年来席卷，吴侬旧恨弥申。\n昨夜冯夷鼓吹，遨嬉抵彻诸邻。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其三",
        "author": "释道潜",
        "content": "夜深一碧万顷，彷佛明河接天。\n岸曲风篁成韵，绝胜细管危弦。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其四",
        "author": "释道潜",
        "content": "西湖清浅可泛，湍险岂类瞿塘。\n随处菰蒲莲芡，栉风沐雨尤香。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其五",
        "author": "释道潜",
        "content": "南窗寄傲一榻，午帐风来卷舒。\n懒蹑子云陈迹，解嘲更续成书。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其六",
        "author": "释道潜",
        "content": "烧空火云万丈，气焰信可流金。\n嗟尔龟鱼得计，适然游泳滋深。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其七",
        "author": "释道潜",
        "content": "栎杜侵阶美荫，鸣蝉託质初凉。\n熏风正被草木，莫作秋声感伤。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其八",
        "author": "释道潜",
        "content": "柱础争流余润，油云忽改山容。\n定有盲风怪雨，晓来已听鼍龙。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其九",
        "author": "释道潜",
        "content": "湖光宛同玉镜，堤柳閟若房栊。\n六月行人过此，未输仙客壶中。",
        "dynasty": "宋",
        "collection_info": null
    },
    {
        "title": "次韵闻復西湖夏日六言  其一○",
        "author": "释道潜",
        "content": "河汉斗杓横七，重城漏鼓传三。\n露鹤一声何许，嘎然震响空岩。",
        "dynasty": "宋",
        "collection_info": null
    },
    {
        "title": "夏夜偶兴",
        "author": "释道潜",
        "content": "微阳堕曾巘，归翼投空林。\n龛灯閟古殿，梵呗无余音。\n眷兹石壁下，徐风散冲襟。\n缺月如断环，依微挂松阴。\n清晖婉相属，永夜谐吾心。\n空生大觉中，一沤示浮沉。\n此身沤中客，冥观无古今。\n昔我婴世故，纷纷那重陈。\n且求华胥梦，胡蝶相追寻。",
        "dynasty": "宋",
        "collection_info": null
    },
    {
        "title": "次韵古上人湖上步月",
        "author": "释道潜",
        "content": "寻常西湖月，云雾多袭明。\n兹宵实昭晰，似慰诗人情。\n低昂见列宿，戢曜非光荧。\n起余二三子，微咏哦新声。\n杖藜山前去，鷄犬寂不鸣。\n兰皋宿鹭群，回首时自惊。\n君看南北山，气象真峥嵘。\n参差烟树丛，一一含余清。\n上人江南秀，邂逅意所倾。\n夜阑劝復路，浩兴殊未盈。",
        "dynasty": "宋",
        "collection_info": null
    },
    {
        "title": "临江月上人",
        "author": "释道潜",
        "content": "能仁说教满竺干，流入中国余五千。\n于中妙经为最胜，顗师所解尤通玄。\n化行吴会连海壖，纷纷得法如云烟。\n见闻读诵又其次，随类譬率无间焉。\n呜呼上人志且坚，善邀佛子同法筵。\n妙香炷炉馥旃檀，十科劝进追昔贤。\n旁行贝叶轴似椽，卷舒朝暮往復旋。\n利根微种聊穷研，鱼兔一获忘蹄筌。\n自余区区顾未然，澜翻口舌如涌泉。\n外物交错心匪缘，功成一朝脱爱缠。\n晔如红蕖濯清渊，俯仰千圣遽可肩。\n茫茫苦海旁无边，不有舟栰谁能先。\n乌蟾疾驰如走丸，咨尔佛子无睡眠。",
        "dynasty": "宋",
        "collection_info": null
    },
    {
        "title": "琅琊山茶仙亭呈曾子开侍郎",
        "author": "释道潜",
        "content": "滁山虽僻左，谪宦皆名臣。\n后先闻数公，卓然皆凤麟。\n忆昨绍圣初，谴公俾省循。\n盛德忘怨悱，虚怀随屈信。\n政成思览眺，兴与烟霞亲。\n后车载邹枚，主客惊路人。\n逶迤度山谷，导从屏所陈。\n渔樵许争席，解后全天真。\n泠泠庶子泉，味压康王珍。\n团团小圆月，色冠闽山春。\n白足相与饭，溪毛撷青芹。\n熊鱼得兼美，乐事无涯津。\n花瓷劝引满，疏瀹贯百神。\n危亭倚岩阿，榜额独未新。\n牧之擅风流，茶仙夸绝伦。\n相望三百载，公能嗣芳尘。",
        "dynasty": "宋",
        "collection_info": null
    },
    {
        "title": "送钱持正主簿西归",
        "author": "释道潜",
        "content": "兰陵号多士，君实名家孙。\n高才縻管库，枳棘栖鸳鸾。\n一旦谢朱墨，超然整归轩。\n迎秋饯伏初，炎威尚歊烦。\n松陵接苕霅，迤逦皆清源。\n舟子宜夜泛，苹风生梦魂。\n回塘官柳行，千树如云屯。\n明河挂柳外，凉月低金盆。\n兹行信有得，它日为余言。",
        "dynasty": "宋",
        "collection_info": null
    },
    {
        "title": "寄子开内翰",
        "author": "释道潜",
        "content": "天将有作会云龙，一德君臣邂逅同。\n表率衣冠真领袖，羽仪台阁旧家风。\n词林岂独专周诰，衮职深期补舜聪。\n四海滞淹公可弃，尽收鳬雁集庭中。",
        "dynasty": "宋",
        "collection_info": null
    },
    {
        "title": "赠潜照月师",
        "author": "释道潜",
        "content": "吴兴上人心志苦，笔研十年耕学圃。\n形癯骨瘦神独清，耿若霜鸥立秋浦。\n锦囊新诗殊汗漫，妙语间发犹稽古。\n铢锄冗长更磨揉，激浊疏清导灵府。\n自然韵胜遗岛可，远跂渊明追步武。\n瓶盂劝子适四方，莫学匏瓜甘堕窳。\n崇山广泽徧游览，始信凭高极天宇。\n蓺成技进蔚文采，楚楚华身竟何补。\n茫乎三界同传舍，而我与君俱逆旅。\n不如回首依老褐，妙精明心求许与。\n鸣蝉委蜕藁壤余，脱略秋风即高举。",
        "dynasty": "宋",
        "collection_info": null
    },
    {
        "title": "垂慈堂木樨花",
        "author": "释道潜",
        "content": "堂下高花屹两株，繁英碎萼巧连茹。\n猛香匪占春园盛，清烈仍分里巷余。\n长抱秋蟾滋夜气，偶摇风露堕阶除。\n根盘厚地知方壮，封植何人考厥初。",
        "dynasty": "宋",
        "collection_info": null
    },
    {
        "title": "次韵关子容晚霁  其一",
        "author": "释道潜",
        "content": "小院回廊明霁霞，疏帘未捲尚横斜。\n应怜碧砌无尘滓，石竹红薇靓有花。",
        "dynasty": "宋",
        "collection_info": null
    },
    {
        "title": "次韵关子容晚霁  其二",
        "author": "释道潜",
        "content": "飞帘初遣雨师回，独上江城百尺台。\n万景横前方领略，越山仍欲送青来。",
        "dynasty": "宋",
        "collection_info": null
    },
    {
        "title": "再和湖上晚归  其一",
        "author": "释道潜",
        "content": "漾舟归路兴何赊，水树低凉一道斜。\n菱蔓蒹葭都卷尽，芙蓉炯炯独开花。",
        "dynasty": "宋",
        "collection_info": null
    },
    {
        "title": "再和湖上晚归  其二",
        "author": "释道潜",
        "content": "云披雾卷仰昭回，试望翻经古石台。\n应有秋香生桂树，吹风肯傍暮船来。",
        "dynasty": "宋",
        "collection_info": null
    },
    {
        "title": "次韵子容同圣功见过  其一",
        "author": "释道潜",
        "content": "檀栾小径閟阴阴，解鞅停骖步更深。\n知我山栖久牢落，故留佳句比南金。",
        "dynasty": "宋",
        "collection_info": null
    },
    {
        "title": "次韵子容同圣功见过  其二",
        "author": "释道潜",
        "content": "桃李君家世布阴，棣华雍穆义还深。\n浮云百变何须怪，张耳陈余旧断金。",
        "dynasty": "宋",
        "collection_info": null
    },
    {
        "title": "续许元裕梦中作  其一",
        "author": "释道潜",
        "content": "北窗支枕梦幽微，隠隠神明发暗机。\n未可病中惊老去，会须花底唤春归。",
        "dynasty": "宋",
        "collection_info": null
    },
    {
        "title": "续许元裕梦中作  其二",
        "author": "释道潜",
        "content": "琉璃虽破彩云飞，演庆高门未易衰。\n既有嘉祥能兆梦，定须他日产熊罴。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其一",
        "author": "释道潜",
        "content": "泽畔蒹葭萧瑟，露华落日珠浮。\n抚事少陵多感，万端独立怀忧。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其二",
        "author": "释道潜",
        "content": "禅余偶登绝巘，据石聊为欠申。\n眼界谩分畦畛，谁知大道无邻。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其三",
        "author": "释道潜",
        "content": "楚客当年何苦，愁怀缭转非舒。\n頼有管城公子，离骚万恨能书。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其四",
        "author": "释道潜",
        "content": "西湖发挥有素，最盛唯夸乐天。\n遗爱到今不朽，长堤一道如弦。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其五",
        "author": "释道潜",
        "content": "处士尚余陈迹，断碑横卧林塘。\n婉约梅花秀句，骚人万古传香。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其六",
        "author": "释道潜",
        "content": "草蔓行将溃茂，菊英稍稍敷金。\n南浦愁窥去燕，海山莽苍云深。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其七",
        "author": "释道潜",
        "content": "江城秋至几日，风物斗觉凄凉。\n邻女机丝何有，夜闻促织悲伤。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其八",
        "author": "释道潜",
        "content": "人物年来衰谢，背绳追曲周容。\n嗟尔得时蝘蜓，故能嘲哂龟龙。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其九",
        "author": "释道潜",
        "content": "凉月娟娟清媚，舒光巧入帘栊。\n万籁声同比竹，细窥一一空中。",
        "dynasty": "宋",
        "collection_info": null
    },
    {
        "title": "次韵闻復湖上秋日六言  其一○",
        "author": "释道潜",
        "content": "可怪狙公巧黠，犹迷暮四朝三。\n老我身如枯枿，兀然不动幽岩。",
        "dynasty": "宋",
        "collection_info": null
    },
    {
        "title": "观宗室赵明发使君所画访戴图并二小诗因次其韵  其一",
        "author": "释道潜",
        "content": "水石追摩诘，风骚类小山。\n每来窥二妙，恋恋欲忘还。",
        "dynasty": "宋",
        "collection_info": null
    },
    {
        "title": "观宗室赵明发使君所画访戴图并二小诗因次其韵  其二",
        "author": "释道潜",
        "content": "巉绝千峰玉，清妍五字诗。\n胸中盘爽气，彷佛几人知。",
        "dynasty": "宋",
        "collection_info": null
    },
    {
        "title": "次韵楼试可承议见招",
        "author": "释道潜",
        "content": "东州羁旅迹谁亲，夫子端能给我贫。\n默识松筠霜后操，静看桃李梦中春。\n嵩阳胜绝高天下，县令风流迈古人。\n待得芳菲开烂熳，去随行乐后车尘。",
        "dynasty": "宋",
        "collection_info": null
    },
    {
        "title": "次韵秦少游学士  其一",
        "author": "释道潜",
        "content": "数幅生绡上，形容万态心。\n坐窥天下胜，何用远登临。",
        "dynasty": "宋",
        "collection_info": null
    },
    {
        "title": "次韵秦少游学士  其二",
        "author": "释道潜",
        "content": "漠漠云披岫，班斑雨弄晴。\n横江舟一叶，注目使人惊。",
        "dynasty": "宋",
        "collection_info": null
    },
    {
        "title": "次韵秦少游学士  其三",
        "author": "释道潜",
        "content": "阳秋閟肝膈，无处见微茫。\n时作丹青戏，风流冠帝乡。",
        "dynasty": "宋",
        "collection_info": null
    },
    {
        "title": "次韵秦少游学士  其四",
        "author": "释道潜",
        "content": "参差山接野，渺莽水连空。\n笠钓沙头客，真宜避世翁。",
        "dynasty": "宋",
        "collection_info": null
    },
    {
        "title": "春阴",
        "author": "释道潜",
        "content": "浮云易作雨无端，未放春泥十日干。\n须信杏园憔悴煞，从来花骨不禁寒。",
        "dynasty": "宋",
        "collection_info": null
    },
    {
        "title": "次韵伯言明发登西楼望桃花  其一",
        "author": "释道潜",
        "content": "江南梅子已生仁，京国桃花始放春。\n气候不齐虽可恨，一枝犹得见墙闉。",
        "dynasty": "宋",
        "collection_info": null
    },
    {
        "title": "次韵伯言明发登西楼望桃花  其二",
        "author": "释道潜",
        "content": "小楼西望那人家，出屋香梢几树花。\n只恐东风能作恶，乱红如雨堕窗纱。",
        "dynasty": "宋",
        "collection_info": null
    },
    {
        "title": "送伯言赴姑苏上幕",
        "author": "释道潜",
        "content": "都城公子海，贤否良难会。\n从容翰墨场，班班知所诣。\n超然三四公，词学昔人配。\n源流出苏黄，汲引功岂细。\n斯人固才华，气节復远迈。\n一官从幕府，未觉簿书碍。\n投刃却鳬行，岸巾依物外。\n凝香久寂寞，清绝今可继。\n初辞广陌尘，笑鼓春江枻。\n楚岫与吴山，相望挹空际。\n莫唱渭城歌，临流增叹喟。",
        "dynasty": "宋",
        "collection_info": null
    },
    {
        "title": "赠欧阳季默承议",
        "author": "释道潜",
        "content": "先公跨箕尾，摇曳旋天关。\n于今二纪余，肯復来人间。\n时时对遗编，彷佛窥一斑。\n梦寐思见之，何从暂追攀。\n迩来都城裏，忽睹庭中兰。\n方寸实惊喜，典刑斯可观。\n抱疴一榻上，骨瘦清琅玕。\n为余设幽几，气貌徐以宽。\n微词落玉麈，文彩真孔鸾。\n棣华惜未识，妙誉闻朝端。\n先公德未泯，四海共仰叹。\n愿言付百世，清风嗣门阑。",
        "dynasty": "宋",
        "collection_info": null
    },
    {
        "title": "次韵刘延中廷直见赠",
        "author": "释道潜",
        "content": "刘郎世胄子，苦学穷渊源。\n羞为一掬清，欲效千丈浑。\n君看长鲸质，涧壑岂所存。\n操觚妙述作，斧凿无纤痕。\n钟牙不世出，审音谁復论。\n鹓鶵理劲翮，云汉思孤鶱。\n上追鸾皇游，下弃燕雀喧。\n建安夸七子，壮气君可吞。\n九衢苦昏霾，槐阴蔽重门。\n良辰为我饭，满案余芳荪。\n软语夜达旦，未觉罢神魂。\n须知名教乐，不羡富贵尊。",
        "dynasty": "宋",
        "collection_info": null
    },
    {
        "title": "酬刘巨载舍人见赠所画山水扇",
        "author": "释道潜",
        "content": "冰纨玉粉凈无尘，墨妙扶疏更绝伦。\n试问挥毫底人物，不言从可识天真。",
        "dynasty": "宋",
        "collection_info": null
    },
    {
        "title": "观明发画李贺高轩过图",
        "author": "释道潜",
        "content": "唐年茂宗枝，时平多俊良。\n长吉尤震曜，春林擢孤芳。\n退之于孔门，屹屹真栋梁。\n笔力障百川，风澜息其狂。\n破衣繫麻鞋，右顾生辉光。\n一朝与湜辈，命驾惊煌煌。\n贺初为儿童，随父事迎将。\n须臾命赋诗，英气加激昂。\n长安众词客，声问争推扬。\n风流垂异代，尚想古锦囊。\n君今亦宗英，韵胜斯人方。\n少年肯事事，苦学志独强。\n风骚拟屈宋，妙处相颉颃。\n丹青出戏弄，配古犹擅场。\n形容示往事，彷佛如在旁。\n一径入幽远，古垣缭林庄。\n平桥跨渌水，丛薄含葱苍。\n晴窗为披拂，佳兴杳难忘。",
        "dynasty": "宋",
        "collection_info": null
    },
    {
        "title": "次韵东坡居士过岭",
        "author": "释道潜",
        "content": "一时迁客尽难堪，二老高怀默自甘。\n造物定知还岭北，暮年宁许丧天南。\n安排拄杖寻庐阜，斗薮征衣洗瘴岚。\n他日相逢长夜语，残灯飞烬落毵毵。",
        "dynasty": "宋",
        "collection_info": null
    },
    {
        "title": "次韵代岭上老人答",
        "author": "释道潜",
        "content": "闲持箕箒扫崔嵬，夹道松阴尽我栽。\n人去人归真一笑，坏空成住互轮回。",
        "dynasty": "宋",
        "collection_info": null
    },
    {
        "title": "次韵子由侍郎书事二首  其一",
        "author": "释道潜",
        "content": "七年依岭外，遇物即防闲。\n宿负初偿毕，他生岂復还。\n飘飘疑鹤骨，奕奕蔼童颜。\n自许乔松寿，玄机密锁关。",
        "dynasty": "宋",
        "collection_info": null
    },
    {
        "title": "次韵子由侍郎书事二首  其二",
        "author": "释道潜",
        "content": "直材不易得，于国实长城。\n造父还能御，骅骝岂惮行。\n买田邻少室，为计老余生。\n居士来何晚，江淮遣候迎。",
        "dynasty": "宋",
        "collection_info": null
    },
    {
        "title": "次韵试可见访峻极遇雨",
        "author": "释道潜",
        "content": "都城尘土倦茫茫，独喜西来策甚长。\n避暑禅房依亢爽，可人溪雨作清凉。\n飞蚊斗绝檐间闹，乳燕时拳砌下篁。\n县令风流真晋客，谈余玉麈自挥扬。",
        "dynasty": "宋",
        "collection_info": null
    },
    {
        "title": "揖仙亭",
        "author": "释道潜",
        "content": "崧阳古令尹，制锦夸妙手。\n鸣弦对高堂，坐使风俗厚。\n政成思考槃，觞豆宴宾友。\n开亭面缑岭，佳致昔未有。\n云烟霭葱昽，青壁冠星斗。\n王子果真仙，揖君千载后。\n鸾车驻缥缈，彷佛容暂偶。\n天风吹箫笙，凄响落户牖。\n纷纷惊坐客，往往为回首。\n相顾勿復言，且进杯中酒。",
        "dynasty": "宋",
        "collection_info": null
    },
    {
        "title": "次韵试可同游法王岳寺",
        "author": "释道潜",
        "content": "两山修径尽榛芜，谩诧当年幸翠舆。\n空睹宸文藏宝构，不逢衲子话真如。\n林深想见灵根茂，地胜宜多隠者居。\n凉月照人归路好，傍溪嘉树影扶疏。",
        "dynasty": "宋",
        "collection_info": null
    },
    {
        "title": "次韵试可喜雨",
        "author": "释道潜",
        "content": "东阡北陌久黄埃，天遣神龙讵用媒。\n云似涛头山半起，雨如银竹望中来。\n奔输涧谷时颓岸，喷激龟鱼或曝腮。\n民物有秋真可喜，池莲从此更须栽。",
        "dynasty": "宋",
        "collection_info": null
    },
    {
        "title": "峻极夏夜",
        "author": "释道潜",
        "content": "广庭无凡株，鬰鬰两佳树。\n扶疏饶美荫，盘错根本固。\n朝披叶底风，夜泫衣上露。\n禅余自循绕，百匝未忍住。\n月华中天来，左右发晖素。\n清景非人间，泠然洗吾虑。\n缅彼大梁下，炎蒸毒朝暮。\n朱门晓未开，马足已驰骛。\n摧眉事权要，幸彼一盼顾。\n素标插君头，扰扰独不悟。",
        "dynasty": "宋",
        "collection_info": null
    },
    {
        "title": "观宗室曹夫人画  其一",
        "author": "释道潜",
        "content": "野水平林眇不穷，雪翻鸥鹭点晴空。\n洞房岂识江湖趣，意象冥将造化同。",
        "dynasty": "宋",
        "collection_info": null
    },
    {
        "title": "观宗室曹夫人画  其二",
        "author": "释道潜",
        "content": "华屋生知世胄荣，谁教天付与多能。\n西风白草牛羊晚，隠见横冈一两层。",
        "dynasty": "宋",
        "collection_info": null
    },
    {
        "title": "观宗室曹夫人画  其三",
        "author": "释道潜",
        "content": "临平山下藕花洲，旁引官河一带流。\n雨棹风帆有无处，笔端须与细冥搜。",
        "dynasty": "宋",
        "collection_info": null
    },
    {
        "title": "次韵阳翟尉黄天选见寄",
        "author": "释道潜",
        "content": "寓形宇宙间，佚我方以老。\n流光安足恃，百岁同过鸟。\n顷余婴网罗，文彩缘自表。\n自古山林人，何曾识机巧。\n但记寒岩翁，论心秋月皎。\n黄香十年旧，学术参众妙。\n虚怀养天和，肯徇奔走闹。\n官居职事理，晨起何用早。\n桐阴满西斋，叱吏供洒扫。\n眷余东南来，野饭煮芹藻。\n先生既清尚，令尹亦高蹈。\n相将古寺行，软语颓晚照。\n公家有畸人，虚缘能自葆。\n卜筑嵩山阳，行当从结好。\n山中饶胜境，一览未易了。\n何时命巾车，共陟云外峤。\n翻愁筋力疲，不随追勇踔。\n公诗拟南山，雄拔千丈峭。\n形容逼天真，解后适其要。\n藩篱吾未窥，敢议穷阃奥。",
        "dynasty": "宋",
        "collection_info": null
    },
    {
        "title": "次韵试可岳祠祭土宿斋",
        "author": "释道潜",
        "content": "神祠斋馆卧耽耽，五鼓星河屡起瞻。\n剑佩森森趋帝右，衣冠肃肃奉宸严。\n风传远壑松千树，人拥回廊月一帘。\n四岳旌幢初会散，晨乌声动庙竿尖。",
        "dynasty": "宋",
        "collection_info": null
    },
    {
        "title": "赠宗室德强团练",
        "author": "释道潜",
        "content": "造物赋象质，于余颇能名。\n琼瑶琢其骨，冲和擅其清。\n公生华屋贵，好学从妙龄。\n才高岂容遏，卓然以文鸣。\n厚德滋善养，雍容无暂矜。\n区区草茅人，未必真尔能。\n家藏三万轴，插架连屋楹。\n牙籤示题目，探赜手不停。\n微言固澹泊，嗜好如饴饧。\n祖宗开鸿基，累圣致太平。\n诜诜既蕃衍，绰绰亦见称。\n裕陵喜人物，教率从典刑。\n联翩试文艺，议论参公卿。\n公材实杞梓，落落非杉柽。\n愿言勤着书，会当补朝廷。\n他时树勋业，彜鼎信可铭。",
        "dynasty": "宋",
        "collection_info": null
    },
    {
        "title": "秋声",
        "author": "释道潜",
        "content": "古槐花落小中庭，夜半风来捲叶鸣。\n颍水先生如尚在，呼儿应问此何声。",
        "dynasty": "宋",
        "collection_info": null
    },
    {
        "title": "次韵天选寄逍遥庵黄居士",
        "author": "释道潜",
        "content": "收得词场举子身，拂衣高卧傍嶙峋。\n休言白日壶中胜，且看红颜镜裏春。\n富贵群争虽有路，山林独往岂无人。\n恐君未识陶彭泽，故约篮舆访采真。",
        "dynasty": "宋",
        "collection_info": null
    },
    {
        "title": "次韵试可同谒子晋祠  其一",
        "author": "释道潜",
        "content": "古栢连冈三万株，朝烟破日翠扶疏。\n投鞭下马得幽径，共谒宾天帝子居。",
        "dynasty": "宋",
        "collection_info": null
    },
    {
        "title": "次韵试可同谒子晋祠  其二",
        "author": "释道潜",
        "content": "遗荣少海猛无双，便逐浮丘出帝乡。\n可笑而今居富贵，亦思高举上苍苍。",
        "dynasty": "宋",
        "collection_info": null
    },
    {
        "title": "哭少游学士  其一",
        "author": "释道潜",
        "content": "江左有豪英，超骧世无伦。\n妙龄已述作，识造穷天人。\n儒林老先生，相与为友宾。\n客来叩治乱，亹亹披霜筠。\n波澜与枝叶，犹足夸后尘。\n青衫入仕初，十手争扶轮。\n孤嘲可敌众，志鬰不得信。\n造物念流落，荐收付洪钧。\n干将不许就，中昼如有神。\n七年投炎荒，日与山鬼邻。\n妻孥各异土，相望同参辰。\n秋风吹黄茅，八月瘴雾新。\n回车婴重疠，惸惸无与亲。\n中原尚杳隔，坟陇怀棘薪。\n凄凉浯水头，魂逝归无因。\n精爽竟了了，挽章见情真。\n流传到京阙，悲读闻缙绅。\n斯人傥不亡，光华国之珍。\n彼苍未易晓，三叹鼻酸辛。",
        "dynasty": "宋",
        "collection_info": null
    },
    {
        "title": "哭少游学士  其二",
        "author": "释道潜",
        "content": "念子少年日，豪气吞九州。\n读书知穾奥，游刃无全牛。\n当时所献策，考致第一流。\n论高追贾谊，气胜凌马周。\n胜理非空文，灼可资庙谋。\n危根易摇动，谓子不好修。\n呜呼一齐人，柰彼众楚咻。\n孔门余四科，士岂一律求。\n区区事屠钓，崛起为公侯。\n数奇信有命，君亦忘怨尤。\n平生所着书，字字铿琳球。\n子道决不泯，千载传芳猷。",
        "dynasty": "宋",
        "collection_info": null
    },
    {
        "title": "哭少游学士  其三",
        "author": "释道潜",
        "content": "瓶盂客京口，彷佛熙宁末。\n君方驾扁舟，归来自苕霅。\n中泠忽相值，倾盖忘楚越。\n禅挥庞老锋，辩鼓子贡舌。\n连宵极名谈，江阁倚清绝。\n扣槛出鼋鼍，时取一笑发。\n邗沟介淮海，济济多俊杰。\n良辰苦招要，结好从此设。\n堂堂紫髯翁，道德冠前烈。\n风流广文先，烱烱事修洁。\n老禅魁丛林，冠盖趋杂沓。\n三豪相继往，墓木叶屡脱。\n子今復云亡，枯棋愈残缺。\n相逢旧好间，悲诧那忍说。\n明年东下船，繫缆竹西月。\n茗奠蜀冈南，弹指当永诀。",
        "dynasty": "宋",
        "collection_info": null
    },
    {
        "title": "寄王晋卿都尉",
        "author": "释道潜",
        "content": "主第耽耽冠北城，位居侯伯固尊荣。\n肯将踏月趋朝脚，来伴穿云渡水行。\n池上红蕖应渐老，山中紫笋尚抽萌。\n嵩阳迤逦川原胜，闻说它时卜钓耕。",
        "dynasty": "宋",
        "collection_info": null
    },
    {
        "title": "与田承君宗丞话旧",
        "author": "释道潜",
        "content": "赤日下西谷，松门敛余晖。\n萧萧征马鸣，客子来者谁。\n故人田子方，六月并州归。\n崎岖千里道，问子来何为。\n君命不竢驾，讵敢辞炎曦。\n禅庭梵呗歇，软语同逶迤。\n梧桐挂凉月，清润含裳衣。\n人生实萍梗，同附一渺瀰。\n惊风或暂先，波定还相依。\n昔我在南兖，识君英妙时。\n轩轩勇气节，凛凛如熊罴。\n声名固已早，时命殊淹迟。\n今兹向魏阙，骥足将腾夷。\n圣君隆至治，谏诤求瑕玼。\n尝闻至人语，子可补拾遗。\n一言开尧聪，四海风俗移。\n无为外重失，蹇谔当自持。\n赠言古者事，吾岂忘前规。",
        "dynasty": "宋",
        "collection_info": null
    },
    {
        "title": "登岳顶呈试可邦直",
        "author": "释道潜",
        "content": "伟哉中国擅五岳，巍巍崧高据其尊。\n四时百辟尽朝会，云幢烟盖来追奔。\n自余众阜何足数，扰扰罗列真儿孙。\n秋霖乍开原野凈，隆曦破海浮朝暾。\n渊明旷达不事事，胜日结客游山樊。\n山腰下马蹑风磴，杖屦诘曲跻巑岏。\n窗经玉女猨鸟寂，石漱飞浏鸣潺湲。\n长松吟风和哀响，肌肤凛栗凄神魂。\n行穷绝顶已晡侧，云烟为我开余昏。\n昂头去天惊尺五，星斗历历俯可扪。\n超然拟与人世绝，彷佛有路通昆崙。\n洛阳奇峰三十六，领略併入一眼吞。\n平生方寸喜壮观，兹游气豁殊轩轩。\n二豪词笔有余地，请赋杰句留山巅。\n风流便可付千载，欧梅尹谢相与传。",
        "dynasty": "宋",
        "collection_info": null
    },
    {
        "title": "送王彦龄承务还河内",
        "author": "释道潜",
        "content": "武陵王郎高韵度，鞍马四方无定住。\n眼逢泉石便吟哦，咳唾珠玑不论数。\n我亦悠悠事不羁，浪萍风梗随安之。\n少室山前古兰若，邂逅便与同襟期。\n兴来岸帻一长啸，清声激越穿云峤。\n竹林故事独未泯，人物如君亦高调。\n秋风猎猎促鸣蝉，归路千山入马鞭。\n白袍乌袖宜图画，不羡襄阳孟浩然。",
        "dynasty": "宋",
        "collection_info": null
    },
    {
        "title": "寄宗室周臣观察",
        "author": "释道潜",
        "content": "帝胄天孙多茂良，似公人物更难方。\n诗书自负青云器，风月能收古锦囊。\n科斗雷文陈几席，鳞衣蚁食耀杯觞。\n都城邂逅倾迟素，崧少归来一梦长。",
        "dynasty": "宋",
        "collection_info": null
    },
    {
        "title": "题宗室公震防御画后",
        "author": "释道潜",
        "content": "错莫江云结暝阴，归飞宿翼半浮沉。\n毫端领略无遗种，想见雍容物外心。\n蒹葭照雪含余润，古木欃天气老成。\n山谷不来居士死，何人为子一题评。",
        "dynasty": "宋",
        "collection_info": null
    },
    {
        "title": "同赵伯充防御观东坡所画枯木  其一",
        "author": "释道潜",
        "content": "经纶志业终不试，晚岁收功翰墨林。\n偶向僧坊委陈迹，每经风雨听龙吟。",
        "dynasty": "宋",
        "collection_info": null
    },
    {
        "title": "同赵伯充防御观东坡所画枯木  其二",
        "author": "释道潜",
        "content": "萧然素壁倚枯枝，行路惊嗟况所思。\n惆怅骑鲸天上去，却来人世恐无期。",
        "dynasty": "宋",
        "collection_info": null
    },
    {
        "title": "大年观察许作从驾出南熏门雪霁图因以诗督之",
        "author": "释道潜",
        "content": "南熏门外照初阳，宝马琱鞍从玉皇。\n千丈雪云开远野，万枝琼树斗新粧。\n笔端妙处君先得，老去闲情我未忘。\n乞与山林资翫好，高悬素壁烂生光。",
        "dynasty": "宋",
        "collection_info": null
    },
    {
        "title": "与廖明略学士赋余干县白云亭一首呈吴明府",
        "author": "释道潜",
        "content": "白云翔太虚，时来傍孤城。\n超然此荣观，常恐鸾鹤迎。\n能赋自畴昔，骚人遗典刑。\n嗣音竟有属，异代逢渊明。\n挥毫无停缀，临流有余清。\n光风转洲渚，爽气生轩楹。\n况復廖常州，吐辞皆正声。\n跂予浪续貂，坐想徒摇旌。",
        "dynasty": "宋",
        "collection_info": null
    },
    {
        "title": "赋王立之承奉园亭 大裘轩",
        "author": "释道潜",
        "content": "经纶志四海，龃龉不得申。\n大裘纵千丈，姑覆洛阳春。",
        "dynasty": "宋",
        "collection_info": null
    },
    {
        "title": "赋王立之承奉园亭 载酒堂",
        "author": "释道潜",
        "content": "子云草玄时，载酒客常满。\n君今慕若人，竹户谁来款。",
        "dynasty": "宋",
        "collection_info": null
    },
    {
        "title": "赋王立之承奉园亭 漱醉亭",
        "author": "释道潜",
        "content": "潭潭百尺井，汲引鸣飞澜。\n惊回午醉客，一漱齿颊寒。",
        "dynasty": "宋",
        "collection_info": null
    },
    {
        "title": "赋王立之承奉园亭 介庵",
        "author": "释道潜",
        "content": "一庵容宇宙，介意安在哉。\n珍重庵中人，空洞无纤埃。",
        "dynasty": "宋",
        "collection_info": null
    },
    {
        "title": "赋王立之承奉园亭 顿有亭",
        "author": "释道潜",
        "content": "君家十亭观，棋置宛相望。\n是中富墨妙，伟哉苏与黄。",
        "dynasty": "宋",
        "collection_info": null
    },
    {
        "title": "赋王立之承奉园亭 亦爱亭",
        "author": "释道潜",
        "content": "扶疏荫佳木，五月风来徐。\n渊明方偃卧，亦自爱吾庐。",
        "dynasty": "宋",
        "collection_info": null
    },
    {
        "title": "赋王立之承奉园亭 永日亭",
        "author": "释道潜",
        "content": "长安贵富人，岁月马上迁。\n岸巾怡永日，心事独翛然。",
        "dynasty": "宋",
        "collection_info": null
    },
    {
        "title": "赋王立之承奉园亭 求定斋",
        "author": "释道潜",
        "content": "南华鑑止水，炯然见须眉。\n夫子果能定，物岂逃妍媸。",
        "dynasty": "宋",
        "collection_info": null
    },
    {
        "title": "赋王立之承奉园亭 泠然斋",
        "author": "释道潜",
        "content": "虚室昼生白，清风袭衣屦。\n圆蒲燕坐人，泠然欲仙去。",
        "dynasty": "宋",
        "collection_info": null
    },
    {
        "title": "赋王立之承奉园亭 赋归堂",
        "author": "释道潜",
        "content": "王郎英妙年，功名固堪勉。\n浩然赋归欤，持操真可羡。",
        "dynasty": "宋",
        "collection_info": null
    },
    {
        "title": "送慈义偁师游嵩少",
        "author": "释道潜",
        "content": "道人家住锦溪头，衣裓常含爽气浮。\n偶踏尘埃经北阙，却寻云水过西州。\n冰销阴壑兰芽动，柳岸长条春意柔。\n少室峰前无异路，莫将陈迹苦追求。",
        "dynasty": "宋",
        "collection_info": null
    },
    {
        "title": "东坡先生挽词  其一",
        "author": "释道潜",
        "content": "造物周千载，真材得豫章。\n经纶等伊吕，辞学过班杨。\n德厚倾蛮貊，名高震虏羌。\n数奇终不偶，难与问苍苍。",
        "dynasty": "宋",
        "collection_info": null
    },
    {
        "title": "东坡先生挽词  其二",
        "author": "释道潜",
        "content": "博学无前古，雄文冠两京。\n笔头千字落，词力九河倾。\n雅量同安石，高才类孔明。\n平生勋业志，鬰鬰閟佳城。",
        "dynasty": "宋",
        "collection_info": null
    },
    {
        "title": "东坡先生挽词  其三",
        "author": "释道潜",
        "content": "少年持国论，不羡洛阳人。\n抗疏忘机骫，危言骇搢绅。\n丹衷那有谓，康济在斯民。\n竟谪江湖去，端居寂寞滨。",
        "dynasty": "宋",
        "collection_info": null
    },
    {
        "title": "东坡先生挽词  其四",
        "author": "释道潜",
        "content": "初復中原日，人争拜马蹄。\n梅花辞庾岭，甘溜酌曹溪。\n梁木倾何速，椿年竟不齐。\n灵輀向崧洛，行路亦悽悽。",
        "dynasty": "宋",
        "collection_info": null
    },
    {
        "title": "东坡先生挽词  其五",
        "author": "释道潜",
        "content": "一时英俊附门墉，兄弟从来号两龙。\n雄辩未饶端木赐，题评肯下郭林宗。\n精神烱烱风前鹤，操节棱棱雪后松。\n无復胜游参杖屦，追云弄月更雍容。",
        "dynasty": "宋",
        "collection_info": null
    },
    {
        "title": "东坡先生挽词  其六",
        "author": "释道潜",
        "content": "群惊投老窜炎荒，瘴雨蛮烟岂易当。\n焘气内全真自葆，铁心无动亦何妨。\n海山出处凭谁共，蜑叟追随乐未央。\n准易着书人不见，微言分付有诸郎。",
        "dynasty": "宋",
        "collection_info": null
    },
    {
        "title": "东坡先生挽词  其七",
        "author": "释道潜",
        "content": "羽扇纶巾拥帅权，高才大纛拂云烟。\n初闻父老诵嘉语，绰有风流似昔贤。\n谪籍数年居瘴海，功名无分勒燕然。\n空余雪浪斋中石，留与邦人万古传。",
        "dynasty": "宋",
        "collection_info": null
    },
    {
        "title": "东坡先生挽词  其八",
        "author": "释道潜",
        "content": "当年吴会友名缁，尽是人天大导师。\n拔俗高标元自悟，妙明真觉本何疑。\n篮舆行处依然在，莲社风流固已衰。\n它日西湖吊陈迹，断桥堤柳不胜悲。",
        "dynasty": "宋",
        "collection_info": null
    },
    {
        "title": "东坡先生挽词  其九",
        "author": "释道潜",
        "content": "德政从来主意宽，奋髯时怒岂容奸。\n傥逢大事能谈笑，未必风流劣谢安。",
        "dynasty": "宋",
        "collection_info": null
    },
    {
        "title": "东坡先生挽词  其一○",
        "author": "释道潜",
        "content": "峨冠正笏立谈丛，凛凛群惊国士风。\n却戴葛巾从杖屦，直将和气接儿童。",
        "dynasty": "宋",
        "collection_info": null
    },
    {
        "title": "东坡先生挽词  其一一",
        "author": "释道潜",
        "content": "大河当日决澶渊，横被东徐正渺漫。\n城上结庐亲指顾，敢将忠义折狂澜。",
        "dynasty": "宋",
        "collection_info": null
    },
    {
        "title": "东坡先生挽词  其一二",
        "author": "释道潜",
        "content": "文登五日召公归，海市奇观与愿违。\n已蛰鱼龙能再起，人间异事古来稀。",
        "dynasty": "宋",
        "collection_info": null
    },
    {
        "title": "东坡先生挽词  其一三",
        "author": "释道潜",
        "content": "西湖卷葑拓漪涟，十里横吞碧玉天。\n自谓前身真白傅，至今陈迹尚依然。",
        "dynasty": "宋",
        "collection_info": null
    },
    {
        "title": "东坡先生挽词  其一四",
        "author": "释道潜",
        "content": "临淮大士本无私，应物长于险处施。\n亲护舟航渡南海，知公盛德未全衰。",
        "dynasty": "宋",
        "collection_info": null
    },
    {
        "title": "东坡先生挽词  其一五",
        "author": "释道潜",
        "content": "画图虽不上凌烟，道德芬芳满世间。\n辽鹤已归东海去，列仙风骨若为攀。",
        "dynasty": "宋",
        "collection_info": null
    },
    {
        "title": "孔子韶方平与其侄处度相访于香山作此诗以赠之",
        "author": "释道潜",
        "content": "洙泗芬芳远，高材尚可求。\n二难俱韵胜，小阮更风流。\n语款时容接，诗豪未易酬。\n平生喜人物，邂逅此相投。",
        "dynasty": "宋",
        "collection_info": null
    },
    {
        "title": "孔平子书閤所藏石菖蒲",
        "author": "释道潜",
        "content": "寒溪之滨，沙石之窦。\n产此灵苗，蔚然而秀。\n有美君子，采持而归。\n文石相并，滀涵清漪。\n根盘九节，霜雪不槁。\n置之幽斋，永以为好。",
        "dynasty": "宋",
        "collection_info": null
    },
    {
        "title": "送处度赴试",
        "author": "释道潜",
        "content": "异哉曲阜几世孙，白玉受性良且温。\n诗书礼义祖家学，扰扰自余何足论。\n良辰往往专吟讽，远压曹刘攀屈宋。\n肯与齐梁作后尘，秋月春花恣嘲弄。\n我方杖策过西州，指点云山结胜游。\n已有诏书催去兴，岂宜泉石更淹留。\n征车晓送登长陌，月没参横河汉白。\n期君安稳上龙门，不怕临流遭点额。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其一",
        "author": "释道潜",
        "content": "万事年来即罢休，心萦云水尚追求。\n草堂早晚投君宿，纸帐蒲团不用收。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其二",
        "author": "释道潜",
        "content": "菊丛稍稍敷金蕊，荞麦芃芃放雪花。\n榆柳缭墙苍霭密，谁知中有隠人家。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其三",
        "author": "释道潜",
        "content": "白头幕府尚崎岖，南亩归休盍早图。\n滍上山川要佳句，安排风月待相如。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其四",
        "author": "释道潜",
        "content": "舍南舍北尽云山，此处躬耕有底难。\n社饮鸡豚好邻里，一杯相属百忧宽。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其五",
        "author": "释道潜",
        "content": "马蹄逐逐走埃尘，官府宁容自在身。\n夜宿南溪孔居士，青灯相对话悲辛。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其六",
        "author": "释道潜",
        "content": "爱君檐外萧萧竹，翠干扶疏一样齐。\n莫道此君无俯仰，惊风坠雪亦须低。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其七",
        "author": "释道潜",
        "content": "端居终日少逢迎，佳客时来一座倾。\n不见诸郎事弦管，幽窗唯有读书声。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其八",
        "author": "释道潜",
        "content": "肝胆未应分楚越，高曾元共水云乡。\n爱君善作离骚语，清警殊非俗肺肠。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其九",
        "author": "释道潜",
        "content": "仲尼道德高千古，老子微言冠百家。\n余泽风流俱擅美，那云玉树倚兼葭。",
        "dynasty": "宋",
        "collection_info": null
    },
    {
        "title": "次韵李端叔题孔方平书斋壁  其一○",
        "author": "释道潜",
        "content": "吾党从来迹易亲，只缘同是箇中人。\n滍川鱼鸟浑相识，来往沙头肯厌频。",
        "dynasty": "宋",
        "collection_info": null
    },
    {
        "title": "行歌亭  其一",
        "author": "释道潜",
        "content": "自古山林浪得名，欲要人爵谩逃形。\n唯余滍上行歌者，独免移文勒户庭。",
        "dynasty": "宋",
        "collection_info": null
    },
    {
        "title": "行歌亭  其二",
        "author": "释道潜",
        "content": "先生本自负经纶，志在丘园世莫亲。\n不信请看门下客，尽为金马玉堂人。",
        "dynasty": "宋",
        "collection_info": null
    },
    {
        "title": "行歌亭  其三",
        "author": "释道潜",
        "content": "尝闻箕颍卧巢由，振荡高风冠九州。\n欲识当年孔宁极，依稀堪与若人俦。",
        "dynasty": "宋",
        "collection_info": null
    },
    {
        "title": "行歌亭  其四",
        "author": "释道潜",
        "content": "滍川胜气蔼葱葱，远访先生旧隠风。\n阅礼敦诗见犹子，故知余泽未终穷。",
        "dynasty": "宋",
        "collection_info": null
    },
    {
        "title": "次韵孔处度李荣期同游汝阳城西等慈寺溪堂",
        "author": "释道潜",
        "content": "汝阳介崧洛，郡邑古且幽。\n出郭纔数里，招提据清流。\n千章鬰古木，中有百尺楼。\n循梯到朱栏，眼接万象游。\n二豪俱才华，笔力胜九牛。\n佳辰同览眺，高怀肯悲秋。\n轩渠发笑语，辽乱惊鳬鸥。\n平生读书要，取用不假鈎。\n想当援毫初，应手如见投。\n挹子明月光，泠然洗吾眸。",
        "dynasty": "宋",
        "collection_info": null
    },
    {
        "title": "次韵方平见寄",
        "author": "释道潜",
        "content": "黄花弄色近重阳，山果红梨迥得霜。\n节物撩人兴不浅，交情如子味何长。\n终期雾豹栖岩穴，且作宾鸿寄野塘。\n它日西湖能过我，胡麻供饭煮芹香。",
        "dynasty": "宋",
        "collection_info": null
    },
    {
        "title": "寄题南阳刘氏松堂",
        "author": "释道潜",
        "content": "南阳自古夸雄都，山川淑气无时无。\n中间豪杰相间出，卧龙光武兴王图。\n有唐昌黎百世士，布衣奋起为师儒。\n风流异代骨虽朽，余泽尚可濡焦枯。\n刘郎先子挺奇质，志业文史称乡闾。\n词场较蓺一不售，掉头便卜溪山居。\n朋云友月终岁事，挟册教子犹区区。\n青松寸根手自植，气概今已凌凡株。\n虬髯龙甲拂天籁，飒若风雨来江湖。\n悲哉孝思论罔极，新构永与甘棠俱。\n西州骚人竞与赋，盛事相诧无贤愚。\n续貂自昔人所诮，诗成出袖增踌躇。",
        "dynasty": "宋",
        "collection_info": null
    },
    {
        "title": "同韩子苍游黄山观约高寿朋张公硕不至",
        "author": "释道潜",
        "content": "驼裘跃马去翩翩，一舍逡巡箭脱弦。\n仙事未须穷传记，胜游聊为好山川。\n穿林络石惊寒浏，缭白萦青对篆烟。\n惆怅能文二三子，操觚安得共周旋。",
        "dynasty": "宋",
        "collection_info": null
    },
    {
        "title": "子苍见和二篇再用前韵酬之",
        "author": "释道潜",
        "content": "涉世伊余实强颜，伤弓困翼尚惊弦。\n论文已失李太白，采药行寻葛稚川。\n请置黄公新石研，归磨潘子古松烟。\n幽窗写就经纶志，它日风云去斡旋。",
        "dynasty": "宋",
        "collection_info": null
    },
    {
        "title": "次韵王潜翁题王孝孙所藏摩诘听松图",
        "author": "释道潜",
        "content": "辋川奇处固难评，眼裏瞳人要自明。\n落落信为霜后操，萧萧那虑世间声。\n忘言我已输三士，妙曲渠宁羡九成。\n此去黄尘沙漠底，时时开匣睹余清。",
        "dynasty": "宋",
        "collection_info": null
    },
    {
        "title": "游叶城韩氏东园",
        "author": "释道潜",
        "content": "曾台累榭蔚相望，古木连云出缭墙。\n可但陶朱能计略，须知猗顿亦材良。\n松风菊露滋清夜，楚舞吴歌奉宴觞。\n好在诸郎俱挟册，起家儒术未应忘。",
        "dynasty": "宋",
        "collection_info": null
    },
    {
        "title": "过张公硕廷直息轩",
        "author": "释道潜",
        "content": "涪翁六蓺学，力可当万人。\n施州亦英特，文武备一身。\n风味真颉颃，宛然喜相亲。\n诗坛尝屡战，妙誉倾缙绅。\n涪翁往播迁，风义颇凋沦。\n施州奋不顾，伏腊赒且勤。\n霜雪槁群木，凛然见松筠。\n施州归夜台，遗编照青春。\n嗟我独不识，览卷徒悲辛。\n有子绍门户，飘飘气方振。\n能文得父风，作语殊不陈。\n流源日疏凿，岂易量涯津。\n结庐依通衢，隔墙闹蹄轮。\n颓然小轩上，息偃全天真。\n男儿功名志，蠖屈终一申。\n谁能效急急，俛仰车马尘。\n涪翁为子名，高意庶可循。",
        "dynasty": "宋",
        "collection_info": null
    },
    {
        "title": "静舍与蔡秀如承事会话",
        "author": "释道潜",
        "content": "浮云无根蒂，合散不可拘。\n忽然随高风，千里各须臾。\n吾生共天壤，出处良亦如。\n忆昔淮水滨，与君倾盖初。\n翘翘两弟昆，文彩照冰壶。\n门阑本世胄，折节胜寒儒。\n扁舟倚高岸，为我饭伊蒲。\n清谈落犀麈，鄙吝惊扫除。\n一别今四载，相忘寄江湖。\n朅来过汝颍，吊旧投生刍。\n夤缘访山水，岁晚倦回车。\n萧萧古寺底，彷佛日已晡。\n闻君户外音，倒屣迎前趋。\n胡为乎来哉，吏牒颇驰驱。\n高材困所役，何似林间樗。\n清寒凛败屋，猛燄焚枯株。\n胡床坐相对，气貌温以舒。\n明朝各异县，那得同蘧庐。\n无烦叹离索，且尽一笑娱。",
        "dynasty": "宋",
        "collection_info": null
    },
    {
        "title": "赠耿纯叔秘校二令侄",
        "author": "释道潜",
        "content": "高门知积庆，堂上有诸郎。\n礼乐非童子，诗书见义方。\n经营羞弱羽，腾踏羡飞黄。\n富贵由勤苦，五车安可忘。",
        "dynasty": "宋",
        "collection_info": null
    },
    {
        "title": "读子苍诗卷  其一",
        "author": "释道潜",
        "content": "蜀国奇男子，能文到古人。\n淳源稽大雅，妙曲和阳春。\n节物惊摇落，僧坊断四邻。\n看君新着述，时与短檠亲。",
        "dynasty": "宋",
        "collection_info": null
    },
    {
        "title": "读子苍诗卷  其二",
        "author": "释道潜",
        "content": "大册雄文未许窥，百篇先读海陵诗。\n疲驽伏枥空骧首，飞兔流星作么追。",
        "dynasty": "宋",
        "collection_info": null
    },
    {
        "title": "赠贤上人",
        "author": "释道潜",
        "content": "恒山道人弃妻孥，坏衣祝髮从浮图。\n爱缠欲网岂易脱，慧剑划断真须臾。\n飘然云水出乡国，力学生死来东都。\n心猨意马就羁束，肯逐万境争驰驱。\n回看旧事真一梦，清渭浊泾良自殊。\n楚山岁晚俄邂逅，雪屋对语依圆蒲。\n劝子南游下吴越，小航短棹寻西湖。\n我家住处湖岸北，如椽翠竹森千株。\n竹间扣扉试访我，定有猨鹤声相呼。",
        "dynasty": "宋",
        "collection_info": null
    },
    {
        "title": "次韵高寿朋殿直喜雪  其一",
        "author": "释道潜",
        "content": "俄顷风云变物华，撒盐飞絮斗轻花。\n只应陋巷无贫者，玉户瑶阶共一家。",
        "dynasty": "宋",
        "collection_info": null
    },
    {
        "title": "次韵高寿朋殿直喜雪  其二",
        "author": "释道潜",
        "content": "挟风穿箔打窗纱，窗裏人看窗外花。\n喷玉流珠君岂羡，从来自是五侯家。",
        "dynasty": "宋",
        "collection_info": null
    },
    {
        "title": "书申正己秀才所藏雀竹图后  其一",
        "author": "释道潜",
        "content": "荒园古堑雪溟蒙，细竹枯条共一丛。\n寒雀喧饥正无頼，输他孔翠食樊笼。",
        "dynasty": "宋",
        "collection_info": null
    },
    {
        "title": "书申正己秀才所藏雀竹图后  其二",
        "author": "释道潜",
        "content": "樊笼得食暂时优，身世经年类楚囚。\n何似东阡与南陌，暖风晴日恣遨游。",
        "dynasty": "宋",
        "collection_info": null
    },
    {
        "title": "过韩氏庄登小阁  其一",
        "author": "释道潜",
        "content": "缭墙千堵气雄深，小构亭亭出数寻。\n刈穫一空云水白，阑干注目见遥岑。",
        "dynasty": "宋",
        "collection_info": null
    },
    {
        "title": "过韩氏庄登小阁  其二",
        "author": "释道潜",
        "content": "玉秀兰芬好弟昆，时来挟册视田园。\n囷场古木千章合，彷佛秦人避世村。",
        "dynasty": "宋",
        "collection_info": null
    },
    {
        "title": "郑元规秀才内乐庵",
        "author": "释道潜",
        "content": "内乐名庵谁所择，涧上文人题榜额。\n想见风流庵内人，定匪纷华域中客。\n纡朱怀金何足夸，箪食瓢饮真生涯。\n了无忧患到心境，得失鸡虫良可嗟。",
        "dynasty": "宋",
        "collection_info": null
    },
    {
        "title": "李荣期秀才杞菊轩",
        "author": "释道潜",
        "content": "草木助盘餐，纷纷固多品。\n精英唯竹萌，香软独楮菌。\n杞菊于其间，甘清有余韵。\n达人忘口体，道德自滋润。\n天随与东坡，风味实相近。\n穷通均一致，了不见喜愠。\n春苗共采撷，秋英配兰纫。\n后先属文词，金声而玉振。\n李子妙穷经，屡遭有司摈。\n奔军未云怯，再举当决阵。\n开轩植杞菊，澹泊守定分。\n回头语世俗，未用诮饥困。\n二豪勉跻攀，孔圣故许进。\n长卿亦何人，区区能慕蔺。",
        "dynasty": "宋",
        "collection_info": null
    },
    {
        "title": "寄潘仲升秀才",
        "author": "释道潜",
        "content": "汉唐夸汝南，豪杰不胜数。\n山川有灵蓄，鬰鬰久不吐。\n迩来见潘子，秀色实眉宇。\n是家贤伯仲，学术本邹鲁。\n他时俱特立，肯与哙等伍。\n浪为叶城游，邂逅得晤语。\n异乡逢岁晏，越鸟思南举。\n江湖结后期，细与论今古。",
        "dynasty": "宋",
        "collection_info": null
    },
    {
        "title": "次韵方平送李南仲赴试春闱",
        "author": "释道潜",
        "content": "四溟鳬雁集天池，十目先看俊翮飞。\n养气有余吞大敌，穷经无缪识玄微。\n尘埃旧服辞阿緆，雨露新袍授楚衣。\n拜命还家春尚好，桃花流水涨渔矶。",
        "dynasty": "宋",
        "collection_info": null
    },
    {
        "title": "刘福老长官佚老堂",
        "author": "释道潜",
        "content": "渊明未挂冠，志已蹈方外。\n何时辞五斗，散髮从傲睨。\n闲中气味好，至乐无与对。\n黄香识君心，机事劝早计。\n古来轩冕事，端受外物制。\n有如缠蔓瓜，讵肯脱根蒂。\n一朝秋风至，零落惊溃溃。\n佚老得天和，晚景期百岁。\n超然闾里间，高风邈难继。",
        "dynasty": "宋",
        "collection_info": null
    },
    {
        "title": "赠权上人兼简其兄高致虚秀才",
        "author": "释道潜",
        "content": "豫章山川足灵气，天与四时滋万彙。\n翘然双干秀一门，儒释殊科道无异。\n一操经术游广文，一事瓶盂寻祖意。\n功名生死两俱彻，论报君亲各无愧。\n上人余力擅风骚，三昧何妨间游戏。\n穷愁肯学郊与岛，高瞻已能追晋魏。\n文章妙处均制馔，不放咸酸伤至味。\n少陵彭泽造其真，运斤成风有余地。\n眉阳老人文所宗，此语得之吾敢秘。\n斯君向上踏玄关，奔逸绝尘那可跂。",
        "dynasty": "宋",
        "collection_info": null
    },
    {
        "title": "孙传师密学挽辞  其一",
        "author": "释道潜",
        "content": "淮海衣冠盛，门阑占一时。\n朝廷矜棣萼，人物得熊罴。\n暂倚轩裳贵，还随舟壑移。\n新阡埋玉树，黄雾惨余悲。",
        "dynasty": "宋",
        "collection_info": null
    },
    {
        "title": "孙传师密学挽辞  其二",
        "author": "释道潜",
        "content": "王畿初作邑，终日坐鸣弦。\n雅量能知变，平戎在未然。\n裕陵俄识拔，鹏路遽腾骞。\n二十年间事，凄凉付逝川。",
        "dynasty": "宋",
        "collection_info": null
    },
    {
        "title": "孙传师密学挽辞  其三",
        "author": "释道潜",
        "content": "逸气凌崧华，高标蔼搢绅。\n经纶真汉将，谈笑却胡尘。\n白首遭微谴，青云阻要津。\n功名关造物，一语未能陈。",
        "dynasty": "宋",
        "collection_info": null
    },
    {
        "title": "孙传师密学挽辞  其四",
        "author": "释道潜",
        "content": "伯仲持哀日，余方倾盖初。\n炷香翻贝叶，酌茗饭园蔬。\n一作邗沟别，空传桂岭书。\n升堂揖遗像，回首意何如。",
        "dynasty": "宋",
        "collection_info": null
    },
    {
        "title": "孙志甫主簿挽词  其一",
        "author": "释道潜",
        "content": "彼美荆岑玉，斯人实可俦。\n眉间见和气，皮裏识阳秋。\n夫子常称德，蓬山素并游。\n一官虽不寿，抚己亦何羞。",
        "dynasty": "宋",
        "collection_info": null
    },
    {
        "title": "孙志甫主簿挽词  其二",
        "author": "释道潜",
        "content": "笃学谁如子，穷经志亦勤。\n干将曾未试，宝气已沈沦。\n天远终难问，眉酸谩自颦。\n伫瞻兰玉秀，褒及墓中身。",
        "dynasty": "宋",
        "collection_info": null
    },
    {
        "title": "次韵张敏叔工部题郭殿直远趣轩",
        "author": "释道潜",
        "content": "高栋曾轩何用为，此轩虽小景无遗。\n惜当麦壠堆青日，不见波涛卷雪时。\n眼底衣冠多邂逅，胸中贵贱少参差。\n问君卜筑隋堤上，几见春光上柳丝。",
        "dynasty": "宋",
        "collection_info": null
    },
    {
        "title": "蒙泉堂",
        "author": "释道潜",
        "content": "百尺苍崖底，蒙泉自我名。\n滀涵滋造化，汲引绝亏盈。\n碧甃深仍固，朱栏小易成。\n慇懃中夜月，长与照澄明。",
        "dynasty": "宋",
        "collection_info": null
    },
    {
        "title": "八月十七夜梦中作",
        "author": "释道潜",
        "content": "夜半秋江不见人，翠荷擎出露华新。\n江神水仙来共饮，一掬遗我生精神。",
        "dynasty": "宋",
        "collection_info": null
    },
    {
        "title": "哭休上人",
        "author": "释道潜",
        "content": "从来疑造物，无处识其真。\n好月难终夕，名花不尽春。\n青灯空照室，白㲲谩遗巾。\n泣血怜慈母，悲酸动四邻。",
        "dynasty": "宋",
        "collection_info": null
    },
    {
        "title": "邃隠堂",
        "author": "释道潜",
        "content": "雅构何幽眇，真宜邃隠名。\n朝云半峰秀，夜月一帘明。\n终岁尘痕少，无时爽气清。\n炷香翻贝叶，安稳老余生。",
        "dynasty": "宋",
        "collection_info": null
    },
    {
        "title": "宁川西寺水阁呈周格非承议",
        "author": "释道潜",
        "content": "岧峣画栋与云平，一派寒流玉镜清。\n三岛胜形方足拟，千钧笔力始能名。\n鸥翻翠霭光中去，山倚朱栏静处横。\n令尹政闲勤把酒，风流未减谢宣城。",
        "dynasty": "宋",
        "collection_info": null
    },
    {
        "title": "僧首然师院北轩观牡丹",
        "author": "释道潜",
        "content": "鸟声鸣春春渐融，千花万草争春工。\n纷纷桃李自缭乱，牡丹得体能从容。\n琱栏玉砌昇晓日，轻烟薄雾初冥蒙。\n深红浅紫忽烂熳，如以蜀锦罗庭中。\n姚黄贵极未易睹，绿叶遮护藏深丛。\n露华膏沐披正色，肯事夭冶分纤秾。\n从来品目压天下，百卉羞涩莫敢同。\n清浄老禅根道妙，即此幻色谈真空。\n上人封植匪玩好，庶敬先烈存遗风。\n遨芳公子应未耳，且乐樽俎怡歌钟。",
        "dynasty": "宋",
        "collection_info": null
    },
    {
        "title": "用法颖韵寄信上人",
        "author": "释道潜",
        "content": "怀素高闲世罕追，君今端与若人期。\n龙蛇落纸惊飞电，心手相忘岂所思。\n骥子神驹天与俊，朝燕暮越足难羁。\n超然遽作双溪别，肯学纷纷儿女悲。",
        "dynasty": "宋",
        "collection_info": null
    },
    {
        "title": "昌化双溪堂呈府签判赵德茂宣德",
        "author": "释道潜",
        "content": "吴会溪山总可怜，此堂雄览独能全。\n银河两派来天上，黛色千峰落槛前。\n樵斧声沉苍霭裏，钓竿人立白鸥边。\n多才李贺知无敌，妙句行看陋众妍。",
        "dynasty": "宋",
        "collection_info": null
    },
    {
        "title": "用法颖韵寄诜上人",
        "author": "释道潜",
        "content": "吾生出处异周颙，猨鹤休惊蕙帐空。\n木笋荐盘非世味，胡麻供饭古人风。\n时翻贝叶千行偈，战胜诗魔五字功。\n杖屦傥来偿素约，与君同尽此生中。",
        "dynasty": "宋",
        "collection_info": null
    },
    {
        "title": "山中书事",
        "author": "释道潜",
        "content": "身世从来薄所营，晚归丘壑更忘情。\n随眠烦恼何曾有，无树菩提本不生。\n布袜青鞋供我老，月溪沙路恣经行。\n细炊云子斋厨饭，要配香芹碧涧羹。",
        "dynasty": "宋",
        "collection_info": null
    },
    {
        "title": "次韵孔天瑞秀才见寄",
        "author": "释道潜",
        "content": "双溪秋色最关情，想见登临爽气生。\n木落草枯山自瘦，潦收沙白水偏明。\n眼中旧事烟云散，箧裏新诗早晚成。\n来岁如今好时节，看君高步蹑鹏程。",
        "dynasty": "宋",
        "collection_info": null
    },
    {
        "title": "听天竺慧照师琴",
        "author": "释道潜",
        "content": "太古淳音久已亏，多君妙指善医治。\n高山流水意虽在，白雪阳春和者谁。\n不放惊飈侵涧户，只容明月侍帘帷。\n满堂宾客俱倾耳，共失芙蓉漏转时。",
        "dynasty": "宋",
        "collection_info": null
    },
    {
        "title": "寄伯言明发",
        "author": "释道潜",
        "content": "御城东畔听鸣珂，公子当年为我过。\n论议凛然无两可，文章妙绝具三多。\n情亲意合方倾倒，云散风流欲奈何。\n傥附南鸿寄消息，吾今踪迹閟岩阿。",
        "dynasty": "宋",
        "collection_info": null
    },
    {
        "title": "过玉师室观霅川范生梅花",
        "author": "释道潜",
        "content": "桃李韵粗俗，江梅清独妍。\n幽姿有时睹，如揖姑射仙。\n从来丹青手，默数三四贤。\n徐熙擅江左，赵子名西川。\n中间復谁何，绝特推老边。\n风流迨兹泯，范子俄超然。\n乃知苕霅胜，秀气常回旋。\n斯人非画师，势利不可镌。\n兴来即挥毫，游戏三昧前。\n一枝岂易得，答子能拳拳。\n横斜有余态，肌粉含霏烟。\n我来玩几席，叹赏徒留连。\n恨无处士诗，二妙相并传。",
        "dynasty": "宋",
        "collection_info": null
    },
    {
        "title": "处顺斋",
        "author": "释道潜",
        "content": "生前不用惊毁誉，身后何须千载名。\n处顺安时真旷达，本无哀乐动幽情。",
        "dynasty": "宋",
        "collection_info": null
    },
    {
        "title": "赠圣可证师",
        "author": "释道潜",
        "content": "吾道日凋丧，末流殊可嗟。\n师门互开闢，学者如泥沙。\n欲求超然姿，驽厩搜渥洼。\n子初为儿童，岐嶷众所夸。\n长能游学海，宛转穷津涯。\n谁知蓬蒿底，忽睹挺生麻。\n向来挈瓶盂，同我栖烟霞。\n朝昏事禅悦，神观静不譁。\n子今未三十，涵养滋根芽。\n行看觉苑中，绰现优昙花。",
        "dynasty": "宋",
        "collection_info": null
    },
    {
        "title": "次韵通守杨叔丰大夫游狼山  其一",
        "author": "释道潜",
        "content": "朱轮千骑拥郊垧，政暇寻山固有名。\n眼接青苍心已喜，身经旷野路尤平。\n潮吞浦溆浑如海，蜃吐烟云谩作城。\n欲访真仙迷紫府，空端依约步虚声。",
        "dynasty": "宋",
        "collection_info": null
    },
    {
        "title": "次韵通守杨叔丰大夫游狼山  其二",
        "author": "释道潜",
        "content": "吴楚封疆一望间，时平无事可相关。\n乐天标致元非俗，灵运襟怀本爱山。\n蜡屐斜穿横岭上，角巾相对野僧闲。\n扁舟却恨南来晚，胜事风流不预攀。",
        "dynasty": "宋",
        "collection_info": null
    },
    {
        "title": "过都监赵思正崇班容膝庵",
        "author": "释道潜",
        "content": "公子居闲厌华屋，一官江海辞羁束。\n端能有志学渊明，数板垣墙营小筑。\n榜名容膝雅所宜，寄傲南窗聊自足。\n祖宗承平逾百年，胄绪蕃衍如云烟。\n敦诗阅礼不胜数，人物似君尤卓然。\n论文讲蓺未易料，虚己下士常折旋。\n忆昔初逢大梁下，风味向人如倒蔗。\n苦遭猨鹤促还山，回首相望惊百舍。\n谁言江路渺云涛，一舸春风重命驾。",
        "dynasty": "宋",
        "collection_info": null
    },
    {
        "title": "酬王衮臣朝奉见赠",
        "author": "释道潜",
        "content": "吾闻终南山，鬰茀参斗牛。\n其下多贤豪，学术贯九流。\n公生实异禀，气夺河汉秋。\n妙龄升广文，岐嶷压上游。\n登科三十年，仕宦真悠悠。\n功名信有命，富贵岂力求。\n迩来居海上，未解钟仪囚。\n高怀素闻道，对客忘咿嚘。\n相懽固倾倒，不可即掉头。\n今我来自东，邂逅欣绸缪。\n新诗激谬懦，词力劲且遒。\n怳如开武库，左右森戈矛。\n便当偃旗鼓，罢战为良谋。\n与公从逍遥，放浪追子休。",
        "dynasty": "宋",
        "collection_info": null
    },
    {
        "title": "观宗室伯山司户诗卷",
        "author": "释道潜",
        "content": "参军暂辍簿书忙，为我聊开古锦囊。\n玉骨已能含秀气，珠玑那解不辉光。\n王孙挟策真难事，妙质如君岂易量。\n它日雠书天禄阁，声名端可继刘郎。",
        "dynasty": "宋",
        "collection_info": null
    },
    {
        "title": "次韵思正雨中偶兴",
        "author": "释道潜",
        "content": "招提岑寂古城隈，海雨江风日日来。\n但觉园林芳意尽，不知红紫为谁开。\n花飞南陌浑空柳，绿染中庭半是苔。\n有客衝泥能过我，笋舆驼褐夜深回。",
        "dynasty": "宋",
        "collection_info": null
    },
    {
        "title": "酬赵存道都曹见赠",
        "author": "释道潜",
        "content": "骚人久无闻，风雅日浸衰。\n汀洲空兰芷，憔悴无芳姿。\n参军妙述作，鲍谢相并驰。\n明珠不自耀，光彩閟陆离。\n聊因五斗粟，暂寄东海湄。\n官身虽簿领，游刃能一麾。\n寥寥古寺空，转砌春日迟。\n闭关时却扫，寂寂下书帷。\n唐虞悉观览，百氏了不遗。\n论文慎许可，纪律严自持。\n昨朝发新咏，落语皆瑰奇。\n世无杨德祖，讵识黄绢词。",
        "dynasty": "宋",
        "collection_info": null
    },
    {
        "title": "次韵思正游南寺赏牡丹",
        "author": "释道潜",
        "content": "丛芳依小院，妙色发纤秾。\n绰约宜朝露，温柔怯午风。\n兴随懽宴尽，事逐断云空。\n应待酴醾放，招携更与同。",
        "dynasty": "宋",
        "collection_info": null
    },
    {
        "title": "赠思正令子",
        "author": "释道潜",
        "content": "堪爱君家小凤雏，炯然眉目照冰壶。\n他年足逸诗书圃，翰墨场中千里驹。",
        "dynasty": "宋",
        "collection_info": null
    },
    {
        "title": "思正挈家游张氏园有诗俾余次韵",
        "author": "释道潜",
        "content": "邦人莫讶气如虹，生长皇家富贵丛。\n陶写年华樽俎外，吟哦风物笑谈中。\n伶伦奏曲千般巧，锦綵缠头一样红。\n琴瑟献酬还可乐，牵衣儿女復相同。",
        "dynasty": "宋",
        "collection_info": null
    },
    {
        "title": "维杨秋日西郊  其一",
        "author": "释道潜",
        "content": "雨洗高梧爽气浮，鸣蝉相唤作新秋。\n翻空白鸟一行去，目送冈峦欲尽头。",
        "dynasty": "宋",
        "collection_info": null
    },
    {
        "title": "维杨秋日西郊  其二",
        "author": "释道潜",
        "content": "瓜花零落豆花繁，秋入隋家旧苑看。\n水调遗音今寂寞，空余坏道泻哀湍。",
        "dynasty": "宋",
        "collection_info": null
    },
    {
        "title": "维杨秋日西郊  其三",
        "author": "释道潜",
        "content": "潦水初收古涧清，小桥斜倚数鱼行。\n神林社日传箫鼓，秋稼如云岁有成。",
        "dynasty": "宋",
        "collection_info": null
    },
    {
        "title": "维杨秋日西郊  其四",
        "author": "释道潜",
        "content": "枯榆偃蹇若苍龙，影占荒郊半亩宫。\n下有牧羊双稚子，卧吹芦管对西风。",
        "dynasty": "宋",
        "collection_info": null
    },
    {
        "title": "题东坡墨竹赠官妓",
        "author": "释道潜",
        "content": "小凤团笺已自奇，谪仙重扫岁寒枝。\n梢头余墨犹含润，恰似梳风洗雨时。",
        "dynasty": "宋",
        "collection_info": null
    },
    {
        "title": "秋",
        "author": "释道潜",
        "content": "墙角风欺竹影斜，数声啼尽欲栖鸦。\n重门已闭断还往，独捲疏帘看月华。",
        "dynasty": "宋",
        "collection_info": null
    },
    {
        "title": "醉眠亭",
        "author": "释道潜",
        "content": "尝闻李谪仙，饮酒兴无尽。\n醉来卧空山，天地即衾枕。\n当时放迹奇，流俗不可近。\n君今外形骸，与世不拘窘。\n寸心合虚旷，万事一以泯。\n开亭向幽圃，朝夕事醉寝。\n茅檐落日欲醒时，起对婵娟拂瑶轸。",
        "dynasty": "宋",
        "collection_info": null
    },
    {
        "title": "归溪上",
        "author": "释道潜",
        "content": "市朝尘土污人衣，远忆云山便赋归。\n溪水绕门秋欲晚，苕花漠漠鹭鸶飞。",
        "dynasty": "宋",
        "collection_info": null
    },
    {
        "title": "梅花",
        "author": "释道潜",
        "content": "咸平处士风流远，招得梅花枝上魂。\n疏影暗香如昨日，不知人世几黄昏。",
        "dynasty": "宋",
        "collection_info": null
    },
    {
        "title": "句  其一",
        "author": "释道潜",
        "content": "风约乱云归陇首，角催明月出波心。",
        "dynasty": "宋",
        "collection_info": null
    },
    {
        "title": "句  其二",
        "author": "释道潜",
        "content": "浩瀚霜风刮天地，温泉火井无生意。",
        "dynasty": "宋",
        "collection_info": null
    },
    {
        "title": "句  其三",
        "author": "释道潜",
        "content": "但看黄鹤山顶云，化作白龙潭上雨。",
        "dynasty": "宋",
        "collection_info": null
    },
    {
        "title": "句  其四",
        "author": "释道潜",
        "content": "堕杳霭更上，迎晖亭徙倚。",
        "dynasty": "宋",
        "collection_info": null
    }
]