[
    {
        "uuid": "5f26aa7eaf08bafc62788858313b405c",
        "title": "隠居杂兴  其一",
        "author": "杨公远",
        "content": "碧云深处着吾庐，远却喧嚣尽自如。\n呵砚磨冰朝炼句，拥炉烧叶夜观书。\n人生穷达乘轩鹤，世事盈虚赋芧狙。\n勘破已无朝市梦，软红端不上衣裾。",
        "dynasty": "宋",
        "collection_info": null
    },
    {
        "uuid": "8304496a1931861890bfa94b21dd7aa4",
        "title": "隠居杂兴  其二",
        "author": "杨公远",
        "content": "身世悠悠付等閒，卢仝破屋恰三间。\n暂时结伴窗前月，耐久论交户外山。\n竹鼎篆香消更爇，锦囊诗卷改还删。\n是非荣辱俱乌有，翻笑人间两触蛮。",
        "dynasty": "宋",
        "collection_info": null
    },
    {
        "uuid": "1cb9eb2583bd0506970a0afd0ef44cbe",
        "title": "隠居杂兴  其三",
        "author": "杨公远",
        "content": "老屋荒寒亦自清，柴门虽设只长扃。\n数行古隶閒居赋，半壁行书陋室铭。\n□□□□□□□，研朱滴露勘黄庭。\n此生与世虽无补，笔底青山到了青。",
        "dynasty": "宋",
        "collection_info": null
    },
    {
        "uuid": "ba38ecf8f857e90d653c2ebfc7c6dd3c",
        "title": "隠居杂兴  其四",
        "author": "杨公远",
        "content": "生计新来喜有涯，莳菘栽韮树桑麻。\n惯眠纸帐三竿日，饱听萍池两部蛙。\n往事真成看堕甑，凡身安敢望乘槎。\n一般受用还官样，门外黄蜂为报衙。",
        "dynasty": "宋",
        "collection_info": null
    },
    {
        "uuid": "e8e32a38108aabf3401956d117c8d7a8",
        "title": "隠居杂兴  其五",
        "author": "杨公远",
        "content": "髼松两鬓欲成丝，又是桃红李白时。\n百岁光阴须藉酒，一生志趣莫过诗。\n世情因向贫中识，画思方知老后宜。\n却喜半犁新雨过，旋分菊本莳东篱。",
        "dynasty": "宋",
        "collection_info": null
    },
    {
        "uuid": "3cce5404fdcc345c0af7339929fc5cfb",
        "title": "隠居杂兴  其六",
        "author": "杨公远",
        "content": "一味幽閒了此生，那曾怀刺谒公卿。\n无官可署名虽晦，有句堪吟思自清。\n棋要藏机何用着，琴能识趣底须声。\n何当办取青蓑笠，去趁农夫学耦耕。",
        "dynasty": "宋",
        "collection_info": null
    },
    {
        "uuid": "a348694b6676bf09dda852258dcd6476",
        "title": "隠居杂兴  其七",
        "author": "杨公远",
        "content": "萧然天地一吟身，着向荒村野水滨。\n耳底松声风奏乐，窗间竹影月传神。\n无田种秫难谋醉，有砚遗家未是贫。\n除却推敲无别事，襟怀拍塞四时春。",
        "dynasty": "宋",
        "collection_info": null
    },
    {
        "uuid": "3d794768a0e8022b027e8986fcafacd8",
        "title": "隠居杂兴  其八",
        "author": "杨公远",
        "content": "篱编红槿障蓬茅，半近城闉半近郊。\n苔绣曲蹊千万点，梅窥碧沼两三梢。\n閒将今古浇胸臆，懒把荣枯问卦爻。\n一自渔樵分席后，清泉白石与论交。",
        "dynasty": "宋",
        "collection_info": null
    },
    {
        "uuid": "7c5ce47963ddc79e0f3f820693c27324",
        "title": "隠居杂兴  其九",
        "author": "杨公远",
        "content": "槎牙诗骨等梅臞，试启青铜失故吾。\n啖蔗祇应佳境近，解袍那想故人无。\n推排景物归吟卷，安顿江山入画图。\n只此可堪供活计，底须舍瑟学齐竽。",
        "dynasty": "宋",
        "collection_info": null
    },
    {
        "uuid": "69838144b750f6b94fe946a09e03602c",
        "title": "隠居杂兴  其一○",
        "author": "杨公远",
        "content": "诘曲通村小径开，依山结屋任低隈。\n无从问字高人过，有不嫌贫长者来。\n煮茗烧残柴带叶，脱巾漉起酒和醅。\n绝怜笔砚香犹在，集句曾赓百咏梅。",
        "dynasty": "宋",
        "collection_info": null
    },
    {
        "uuid": "ee116b77e63d478d7077cb9dfbacec42",
        "title": "中秋",
        "author": "杨公远",
        "content": "秋气平分雨乍晴，残云敛尽楚天清。\n野人不趁□花课，赢得今宵看月明。",
        "dynasty": "宋",
        "collection_info": null
    },
    {
        "uuid": "3aed04539f6f40bd807749e947926bd1",
        "title": "雨过閒步",
        "author": "杨公远",
        "content": "霏微雨过不成泥，小步何妨曳杖藜。\n半露好山云断续，轻笼淡日树高低。\n池塘有梦春生草，桃李无言下自蹊。\n政此新晴犹未定，那堪又听竹鸡啼。",
        "dynasty": "宋",
        "collection_info": null
    },
    {
        "uuid": "1f3eee93d54c3725012ee04af71bb58a",
        "title": "鹭",
        "author": "杨公远",
        "content": "飘然片雪下晴空，终日盘旋浅濑中。\n行近鸥鳬风致别，立依蒲蓼画图同。\n数茎丝髮心何虑，一世鱼餐体不丰。\n历遍江湖真漫浪，前身应想是渔翁。",
        "dynasty": "宋",
        "collection_info": null
    },
    {
        "uuid": "13fca3dd4060fd56e38e0c75ee6e2dc5",
        "title": "溪行",
        "author": "杨公远",
        "content": "通村一径遶清溪，缓步行来曳杖藜。\n风弄柳丝垂袅袅，红桃映水压枝低。",
        "dynasty": "宋",
        "collection_info": null
    },
    {
        "uuid": "633bd1ea64898a9fbbc6cd1e3dc2ff83",
        "title": "梅花五首  其一",
        "author": "杨公远",
        "content": "草木根荄暖未回，□□□□□□□。\n□□□□□□□，老干槎牙一半摧。\n水急可曾流影去，雪深还不碍香来。\n赤松孤竹真渠友，万紫千红总皂台。",
        "dynasty": "宋",
        "collection_info": null
    },
    {
        "uuid": "4a40e7f4e3a4f0131ed295f2a08b5208",
        "title": "梅花五首  其二",
        "author": "杨公远",
        "content": "高标独立岁寒时，不受狂蜂浪蝶知。\n树百千年枯更好，花三两点少为奇。\n暗香疎影孤山句，却月凌风水部诗。\n顾我对渠吟未稳，且将淡墨貌横枝。",
        "dynasty": "宋",
        "collection_info": null
    },
    {
        "uuid": "f70657dc50176b70614c99bd570c0c58",
        "title": "梅花五首  其三",
        "author": "杨公远",
        "content": "屋檐斜入一枝低，欲为形容颇费思。\n萧洒花裁冰脑缀，横斜干倚斗杓垂。\n风浮香动更阑后，窗映枝横月转时。\n最是孤高难着语，只宜索笑莫言诗。",
        "dynasty": "宋",
        "collection_info": null
    },
    {
        "uuid": "365598e059a4e21a72ae7c65f7b76663",
        "title": "梅花五首  其四",
        "author": "杨公远",
        "content": "横隔片烟争向静，深藏翠幕全真性。\n霞拖数缕日初沉，月挂一眉天未暝。\n问讯频敲碧玉枝，觅诗踏遍苍苔径。\n有时小醉倚幽窗，只藉清香闻得醒。",
        "dynasty": "宋",
        "collection_info": null
    },
    {
        "uuid": "658248d92647a50124e18db8945c10db",
        "title": "梅花五首  其五",
        "author": "杨公远",
        "content": "半黏残雪不胜清，可惜梢头欠月明。\n影不横斜冰未泮，香微漏洩晓初晴。\n餐毡苏武应同调，披氅王恭想再生。\n忍冻保全清节在，为渠从此定交盟。",
        "dynasty": "宋",
        "collection_info": null
    },
    {
        "uuid": "a0e75346449eb8fb912dca777ed1ee01",
        "title": "萤",
        "author": "杨公远",
        "content": "飞萤生腐草，熠耀暗中游。\n贴水灯相照，穿林火独幽。\n风前疑烬落，雨裏讶星流。\n映读除车胤，今人肯效不。",
        "dynasty": "宋",
        "collection_info": null
    },
    {
        "uuid": "825805739adfdcac9a4875e4f3186f62",
        "title": "白杜鹃花",
        "author": "杨公远",
        "content": "从来只说映山红，幻出铅华夺化工。\n莫是杜鹃飞不到，故无啼血染芳丛。",
        "dynasty": "宋",
        "collection_info": null
    },
    {
        "uuid": "9d4f25869b52aa18c335e5452336d145",
        "title": "雨后  其一",
        "author": "杨公远",
        "content": "春色相将老，幽禽百样吟。\n一犁新雨骤，满地落花深。\n麦秀风翻浪，秧青水透针。\n年登应可卜，稍稍慰侬心。",
        "dynasty": "宋",
        "collection_info": null
    },
    {
        "uuid": "d22dbfd4915afe09fdbbec339e0dc62a",
        "title": "雨后  其二",
        "author": "杨公远",
        "content": "沛然倾霔战骄阳，飒飒风来作晚凉。\n吹散浮云澄玉宇，敲残枯叶堕银床。\n韩檠擢用因书荐，班扇投閒被雨妨。\n自此吟情辜不得，一秋景物要平章。",
        "dynasty": "宋",
        "collection_info": null
    },
    {
        "uuid": "768463dff7fd67b4223d31ae255f03ff",
        "title": "雪",
        "author": "杨公远",
        "content": "怪得云顽冻不开，漫空忽搅豆稭灰。\n青留一半窗前竹，白胜三分屋外梅。\n剡曲舟应撑月去，灞桥馿想得诗回。\n吾侬喜有煎茶兴，不羡销金帐底杯。",
        "dynasty": "宋",
        "collection_info": null
    },
    {
        "uuid": "28f1c9d54a56c2c076c75dadac0f382b",
        "title": "白茅道中",
        "author": "杨公远",
        "content": "支筇过岭坳，对景试推敲。\n野水书之字，山田画卦爻。\n云归峰露顶，叶落树留梢。\n问此名何地，人言是白茅。",
        "dynasty": "宋",
        "collection_info": null
    },
    {
        "uuid": "8d64fe3d80b3d9dcf890df16495190c2",
        "title": "次程斗山韵",
        "author": "杨公远",
        "content": "口作蛩吟肩耸山，了无萦繫一生閒。\n梦回春草池塘外，诗在梅花烟雨间。\n但得双眸长炯炯，从教两鬓自斑斑。\n此身穷达何消问，天道乘除去復还。",
        "dynasty": "宋",
        "collection_info": null
    },
    {
        "uuid": "c0294392694b43cfd3946db27b8e0982",
        "title": "次吴篁屿山行",
        "author": "杨公远",
        "content": "诘曲深林小径斜，杖藜徐步访山家。\n老翁□□无祗待，禁酒官严又禁茶。",
        "dynasty": "宋",
        "collection_info": null
    },
    {
        "uuid": "77d67b61e9fb89435818baf8524bac0f",
        "title": "闻鹃  其一",
        "author": "杨公远",
        "content": "帝魄声声切，教侬听不禁。\n都缘伤国破，岂是怨春深。\n枕上幽人思，灯前逆旅心。\n花枝疑恨血，到处映山林。",
        "dynasty": "宋",
        "collection_info": null
    },
    {
        "uuid": "87ca662c54ddb65422d9c9747b75f1c1",
        "title": "闻鹃  其二",
        "author": "杨公远",
        "content": "春阑闻杜宇，归去意难禁。\n蜀道连天崄，郫城隠雾深。\n差池当日事，懊恨此生心。\n阅世多兴废，君休忆故林。",
        "dynasty": "宋",
        "collection_info": null
    },
    {
        "uuid": "f8656778af3af1b73479b8e3926132e2",
        "title": "次程直学秋雨感",
        "author": "杨公远",
        "content": "一雨战秋阳，风生衣袂举。\n更不假蒲葵，秋阳眇何许。\n浑如赫赫人，其技只鼯鼠。\n须信有循环，凉生屏烦暑。\n此意默领会，何劳向人语。",
        "dynasty": "宋",
        "collection_info": null
    },
    {
        "uuid": "0fb847ee1e1bb6b0ee4669a6493054c5",
        "title": "弔讷相次仲宣韵  其一",
        "author": "杨公远",
        "content": "两字清忠帝衮褒，都缘稳把济川篙。\n后来诸老多成败，何似先生勇退高。",
        "dynasty": "宋",
        "collection_info": null
    },
    {
        "uuid": "656dc093e2d97538480f09388baaafb9",
        "title": "弔讷相次仲宣韵  其二",
        "author": "杨公远",
        "content": "官居鼎鼐只儒酸，雅淡襟期耐岁寒。\n拂袖乘箕天上去，斑斑青史后人看。",
        "dynasty": "宋",
        "collection_info": null
    },
    {
        "uuid": "e2f8fc4f0fb8baa478a7628c91bd3f03",
        "title": "始生书怀",
        "author": "杨公远",
        "content": "非贤非智半痴聋，性禀天然雅淡中。\n閒阅废兴槐国梦，细思得失楚人弓。\n事无欺世心何愧，诗为伤时句不工。\n却谢梅花开几点，年年此日伴山翁。",
        "dynasty": "宋",
        "collection_info": null
    },
    {
        "uuid": "5ba2daa98517afc587d7f6eb00857b32",
        "title": "黄山",
        "author": "杨公远",
        "content": "古今墨客兼骚客，推许黄山甲众山。\n三十六峰层汉外，百千万岫乱云间。\n炼丹帝往名长在，捣药仙归臼已閒。\n叶落花开人寂寂，雄鸣雌和鸟关关。\n瀑湍岩罅常飞沫，砂现崖巅未带殷。\n水畔青牛眠正稳，源头白鹿去仍还。\n清潭易见鱼翻锦，幽洞难窥豹露斑。\n着罢棋枰留嶂顶，流来桃片点溪湾。\n鸾翔弄影非无侣，鹤唳衝天岂类鹇。\n空谷伐柯樵父远，平川唤犊牧儿顽。\n石缾倾注泉那竭，瑶草敷荣地匪悭。\n老桧络藤缠夭矫，苍苔蚀径遶迴环。\n遥知衲子明空苦，应笑贪夫竞触蛮。\n断续小桥艰跋涉，崎岖绝磴费跻攀。\n枝头果熟猿争取，树杪梢枯鹊为删。\n虎踞风前疑啸吼，龙潜潭底想盘跧。\n水帘珠贯何曾捲，石室云封底用𣡬。\n对峙容浮高耸峭，合流曹院响湲潺。\n汤泉浴起能轻骨，药鼎餐遗可驻颜。\n胜概不穷吟不尽，一时模写在人寰。",
        "dynasty": "宋",
        "collection_info": null
    },
    {
        "uuid": "982bcbfed5751663ffdab0b733c432f8",
        "title": "宫词",
        "author": "杨公远",
        "content": "燕语鶑啼日正长，六宫桃李闹春光。\n妾身虽未承恩泽，却喜君恩泽万方。",
        "dynasty": "宋",
        "collection_info": null
    },
    {
        "uuid": "ede7d66635f892e444024a82702ac9b2",
        "title": "次敏斋陈先生月艇",
        "author": "杨公远",
        "content": "小池新舣野航轻，分得江湖一段清。\n最是好天良月夜，婵娟冷浸入窗明。",
        "dynasty": "宋",
        "collection_info": null
    },
    {
        "uuid": "2427704b55c2794f832d626622f6b794",
        "title": "闷书",
        "author": "杨公远",
        "content": "闷来咄咄向空书，怪底年来每事疎。\n着脚左如旋磨蚁，进身难似上竿鱼。\n不逢贤者休弹铗，谩说侯门可曳裾。\n毕竟归农为上策，买将蓑笠去耕锄。",
        "dynasty": "宋",
        "collection_info": null
    },
    {
        "uuid": "78c12f3b14455ff191bb2e197e076267",
        "title": "次冰寮尤倅落叶",
        "author": "杨公远",
        "content": "陡觉老秋郊，山臞出岭坳。\n萧骚风脱叶，清峭树留梢。\n渐失牛羊径，难藏鹳鹊巢。\n炉烧供夜读，童扫莫轻抛。",
        "dynasty": "宋",
        "collection_info": null
    },
    {
        "uuid": "6a0705981ec8737354183eea80c74eb8",
        "title": "偶成",
        "author": "杨公远",
        "content": "世路崎岖蜀道难，长年兀兀坐柴关。\n诗才得句心先喜，事不萦怀梦亦閒。\n已种苍竿环碧沼，旋营矮屋傍青山。\n倘来轩冕虽无分，赢得优游天地间。",
        "dynasty": "宋",
        "collection_info": null
    },
    {
        "uuid": "5a81ae199ee24104d1fedf2684df2a51",
        "title": "次兰皋自咏",
        "author": "杨公远",
        "content": "生来无分对书灯，却喜逢人便眼青。\n枵腹谩临求米帖，学耕频勘相牛经。\n崚嶒骨相身长健，磊磈襟怀鬓未星。\n密掩柴扉盘膝坐，人非人是底须听。",
        "dynasty": "宋",
        "collection_info": null
    },
    {
        "uuid": "dc5bb0068541401c3c3830ff82ab6a9d",
        "title": "次宋省斋避暑",
        "author": "杨公远",
        "content": "何处避炎威，好是幽人屋。\n拂拂来清风，苍松间修竹。\n坐久细哦诗，惜不疗饥腹。\n念彼田舍翁，桔槔声断续。\n谁知汉阴老，抱瓮灌园谷。\n顾我本无机，所愿年谷熟。",
        "dynasty": "宋",
        "collection_info": null
    },
    {
        "uuid": "4bcb2b8c31ee470e038c66eeb334b297",
        "title": "寓干明观  其一",
        "author": "杨公远",
        "content": "梗迹寄琳宫，萧然万虑空。\n观碁评胜负，拂剑认雌雄。\n香篆消还续，缾花白间红。\n自怜閒雅趣，恰共羽流同。",
        "dynasty": "宋",
        "collection_info": null
    },
    {
        "uuid": "4e0de81a5024f292968570ee80f1b164",
        "title": "寓干明观  其二",
        "author": "杨公远",
        "content": "无奈雨潺潺，驱除恶况难。\n三杯官酒薄，一掬客心酸。\n画卷慵拈起，书编谩展看。\n更谁堪与话，时对老黄冠。",
        "dynasty": "宋",
        "collection_info": null
    },
    {
        "uuid": "625a9b8e23ecb74377a7f3a62b5c9680",
        "title": "寓干明观  其三",
        "author": "杨公远",
        "content": "多谢老弥明，金芽石鼎烹。\n一瓯浮雪白，两腋觉风清。\n齿颊回真味，诗联悟道情。\n北窗高卧处，魂梦到蓬瀛。",
        "dynasty": "宋",
        "collection_info": null
    },
    {
        "uuid": "acb781bca574b89e5ab341f60f43cfbb",
        "title": "寓干明观  其四",
        "author": "杨公远",
        "content": "丹室白云深，红尘不受侵。\n鸣琴惊鹤梦，弹铗恐龙吟。\n只有清虚事，全无名利心。\n谢渠为下榻，买酒共侬斟。",
        "dynasty": "宋",
        "collection_info": null
    },
    {
        "uuid": "8980f337e4c146e554ce1276bbf92bb8",
        "title": "寓干明观  其五",
        "author": "杨公远",
        "content": "月色上窗纱，移来竹影斜。\n夜深人已寂，更转鼓频挝。\n杜宇惊幽梦，银釭坠细花。\n一时浑不记，身在羽人家。",
        "dynasty": "宋",
        "collection_info": null
    },
    {
        "uuid": "b6a96989f49777718077dec4d9ba1774",
        "title": "大佛头次程斗山",
        "author": "杨公远",
        "content": "丈六金身本自然，如今丈六未齐肩。\n当时若起亭亭立，只恐纔余尺五天。",
        "dynasty": "宋",
        "collection_info": null
    },
    {
        "uuid": "e5985847ceeaeafc70301c5992f4e608",
        "title": "清明日雨中闻鹃  其一",
        "author": "杨公远",
        "content": "蜀魄抑何灵，年年不负盟。\n才过百五日，便作两三声。\n渠自怀归计，人因恼别情。\n凄凉无处着，那更雨如倾。",
        "dynasty": "宋",
        "collection_info": null
    },
    {
        "uuid": "1144d0ff54864500137776aa1630507c",
        "title": "清明日雨中闻鹃  其二",
        "author": "杨公远",
        "content": "家轻授鳌灵，不拟再寻盟。\n故业成荒址，中心饮恨声。\n废兴犹反掌，今古总伤情。\n最是初闻处，令人泪欲倾。",
        "dynasty": "宋",
        "collection_info": null
    },
    {
        "uuid": "aeb525387496ad762f7ab519981fc731",
        "title": "借虚谷太博狂吟十诗韵书怀併呈太博  其一",
        "author": "杨公远",
        "content": "钟鼎箪瓢信宿缘，且将閒逸度余年。\n诗敲雪月风花夜，画捲江湖烟雨天。\n三尺焦桐方外友，一泓老砚郭边田。\n自惭野趣无拘束，敢和清吟一十篇。",
        "dynasty": "宋",
        "collection_info": null
    },
    {
        "uuid": "e0d3735958c4981c778045c28d25fa18",
        "title": "借虚谷太博狂吟十诗韵书怀併呈太博  其二",
        "author": "杨公远",
        "content": "竹马纔抛又是翁，年来自觉转疎慵。\n欲开竹下三三径，还借毫端六六峰。\n处世竟无非理事，对人那有可惭容。\n浮沈聊尔从吾好，却笑南阳说卧龙。",
        "dynasty": "宋",
        "collection_info": null
    },
    {
        "uuid": "b40f7d13882f79f2b3cfe1c478d175b1",
        "title": "借虚谷太博狂吟十诗韵书怀併呈太博  其三",
        "author": "杨公远",
        "content": "幽事知谁可共论，烟浮清晓月黄昏。\n吟梅细味逋仙句，植蕙閒招楚客魂。\n暴富小池蛙奏乐，安贫陋室席为门。\n吾生幸自无荣辱，一任傍人笑作村。",
        "dynasty": "宋",
        "collection_info": null
    },
    {
        "uuid": "013faab870096ea9ea3f205b5ff67bf3",
        "title": "借虚谷太博狂吟十诗韵书怀併呈太博  其四",
        "author": "杨公远",
        "content": "头颅搭飒一山翁，万事随宜敢讳穷。\n不结东华尘土梦，何干北海马牛风。\n半生踪迹从容裏，一片襟期冷淡中。\n兀坐有时参世味，古今兴废转头空。",
        "dynasty": "宋",
        "collection_info": null
    },
    {
        "uuid": "edd2b3f822ab48b443ab1680f7617ac9",
        "title": "借虚谷太博狂吟十诗韵书怀併呈太博  其五",
        "author": "杨公远",
        "content": "失笑如何了此生，须教日日醉乌程。\n是非不较人情好，穷达休论世路平。\n钓月耕云何限乐，枕流漱石有余清。\n近来转觉身强健，剩喜双瞳炯炯明。",
        "dynasty": "宋",
        "collection_info": null
    },
    {
        "uuid": "3a776526ebfd38718a3aedae188cc700",
        "title": "借虚谷太博狂吟十诗韵书怀併呈太博  其六",
        "author": "杨公远",
        "content": "书剑谋生总不成，效渠东野以诗鸣。\n未知唐宋源流异，却喜江湖句法轻。\n肩耸每同臞鹤立，口吟端似冷蛩声。\n自怜绝少惊人句，生怕人传浪得名。",
        "dynasty": "宋",
        "collection_info": null
    },
    {
        "uuid": "417da86ca09df41fbbececbf57977c19",
        "title": "借虚谷太博狂吟十诗韵书怀併呈太博  其七",
        "author": "杨公远",
        "content": "一生不把两眉愁，厌听瓢声笑许由。\n愿荷锄来翻畎亩，懒携刺去谒公侯。\n酒倾明月清风夜，诗琢空山落木秋。\n坎止流行俱莫问，自然霜雪未蒙头。",
        "dynasty": "宋",
        "collection_info": null
    },
    {
        "uuid": "ccbd0027bfe3e0e67788250a180fb454",
        "title": "借虚谷太博狂吟十诗韵书怀併呈太博  其八",
        "author": "杨公远",
        "content": "吾庐近野却依城，弹压风光藉酒兵。\n山色可供图画趣，泉流聊当管絃声。\n眼前无事方安逸，天下丰年即太平。\n权势从来难倚仗，祇宜孤立度浮生。",
        "dynasty": "宋",
        "collection_info": null
    },
    {
        "uuid": "3acdd87845dd0a7656019808beb510ee",
        "title": "借虚谷太博狂吟十诗韵书怀併呈太博  其九",
        "author": "杨公远",
        "content": "身世悠悠岁月侵，儿时历练到如今。\n梅臞元禀冰霜操，松老犹坚铁石心。\n世道任从渠否泰，人情岂为我辰参。\n欲知卜隠在何处，寂寞荒村烟树深。",
        "dynasty": "宋",
        "collection_info": null
    },
    {
        "uuid": "e9e4d5b997a27550ddb373f75c5b1150",
        "title": "借虚谷太博狂吟十诗韵书怀併呈太博  其一○",
        "author": "杨公远",
        "content": "径曲通村深復深，听鶑吟歇听蝉吟。\n园林幽雅已成趣，朝市纷华岂到心。\n匣冷冯驩长铗剑，壁悬元亮不絃琴。\n故知忤世皆缘直，有口从今只合瘖。",
        "dynasty": "宋",
        "collection_info": null
    },
    {
        "uuid": "41bde9f4457dfc265b63c11965b80731",
        "title": "一溪赵宰惠诗次韵谢",
        "author": "杨公远",
        "content": "古歙遭逢定宿缘，作成和气致丰年。\n一溪浪静一溪月，百里民安百里天。\n草茂圜扉花满县，雨余村落水通田。\n正惭欠识荆州愿，忽拜雕冰镂玉篇。",
        "dynasty": "宋",
        "collection_info": null
    },
    {
        "uuid": "a7d86aad75957c676caa9df1511171bf",
        "title": "高斋韩东尉用前韵见寄次韵谢",
        "author": "杨公远",
        "content": "世间名利我无缘，饱看黄花又一年。\n鬓有几根从带雪，心无一事可欺天。\n筑居易办观梅阁，取醉难谋种秫田。\n欲谒昌黎论此意，那知先已寄新篇。",
        "dynasty": "宋",
        "collection_info": null
    },
    {
        "uuid": "719f5d67a898218e155a1b5bc57c554f",
        "title": "听磵泉琴次赵丞韵",
        "author": "杨公远",
        "content": "来谒磵泉琴，都忘利与名。\n初闻心地爽，饱听耳根清。\n三峡流波势，九皋鸣鹤声。\n更期明月夜，共此畅幽情。",
        "dynasty": "宋",
        "collection_info": null
    },
    {
        "uuid": "e3af49c74b176f7a3c2eac4018d6e3ac",
        "title": "生朝",
        "author": "杨公远",
        "content": "初度今朝四二年，头颅堪笑尚依然。\n故庐仅有三间月，负郭曾无二顷田。\n雅淡生涯图画裏，清新吟思竹梅边。\n焚香只祝吾亲健，此外穷通付老天。",
        "dynasty": "宋",
        "collection_info": null
    },
    {
        "uuid": "8b5f2176f36aff307e61b85aeaf62be4",
        "title": "清明后旬日不闻鹃",
        "author": "杨公远",
        "content": "过了清明又一旬，不闻杜宇免伤情。\n算渠会得羁人意，应向山林僻处鸣。",
        "dynasty": "宋",
        "collection_info": null
    },
    {
        "uuid": "9c12e37c1641c95cc5e19b8a34862971",
        "title": "次程斗山村居韵  其一",
        "author": "杨公远",
        "content": "隠迹深村裏，年今四十余。\n谩携三寸管，欠读几行书。\n爱竹和烟种，移梅带月锄。\n箪瓢还自乐，饭糗茹青蔬。",
        "dynasty": "宋",
        "collection_info": null
    },
    {
        "uuid": "e9bad1c5e91eacfe70a56b5507fcc577",
        "title": "次程斗山村居韵  其二",
        "author": "杨公远",
        "content": "萧洒园池上，依然一故庐。\n苍苔封曲径，老鹤伴閒居。\n计拙身还逸，颜酡鬓任疎。\n日长无个事，穷达尽教渠。",
        "dynasty": "宋",
        "collection_info": null
    },
    {
        "uuid": "cb4fa59583074cd6494f1320f8b60a20",
        "title": "次程斗山村居韵  其三",
        "author": "杨公远",
        "content": "山势主宾立，溪流泾渭分。\n景幽诗易得，兴逸酒难醺。\n有累营家燕，无心出岫云。\n若言朝市事，毫髮不曾闻。",
        "dynasty": "宋",
        "collection_info": null
    },
    {
        "uuid": "01bd520ac967875399acf0daccc46a64",
        "title": "次程斗山村居韵  其四",
        "author": "杨公远",
        "content": "融和天气好，携杖作清游。\n景物自消长，禽言或去留。\n人登山际寺，花映水边楼。\n欲写归吟卷，敲推手不休。",
        "dynasty": "宋",
        "collection_info": null
    },
    {
        "uuid": "9a7e9c013b9d510917d75677168e5abc",
        "title": "次程斗山村居韵  其五",
        "author": "杨公远",
        "content": "搔头无别想，得句但长吟。\n懒到风波地，坚存铁石心。\n人情从冷热，世态任浮沈。\n却喜虚檐外，清吹满竹林。",
        "dynasty": "宋",
        "collection_info": null
    },
    {
        "uuid": "be5051bd63ffcac7f9330136d74a7aea",
        "title": "次程斗山村居韵  其六",
        "author": "杨公远",
        "content": "茅结两间月，白云分半间。\n利名俱拚舍，云月共清閒。\n来辙元无俗，论交頼有山。\n谢渠梁上燕，社后又飞还。",
        "dynasty": "宋",
        "collection_info": null
    },
    {
        "uuid": "5bff9c2991035007713ffe02b6476cb9",
        "title": "次程斗山村居韵  其七",
        "author": "杨公远",
        "content": "山中閒宰相，日日有蜂衙。\n剑戟门前竹，枪棋鼎内茶。\n鶑歌喉宛转，蝶舞翅欹斜。\n只此堪娱乐，何消解语花。",
        "dynasty": "宋",
        "collection_info": null
    },
    {
        "uuid": "1b201517f9daa2ceeee4dfd9ebff2c07",
        "title": "次程斗山村居韵  其八",
        "author": "杨公远",
        "content": "村疃多幽趣，谁言景象稀。\n云欹山卸帽，苔长石添衣。\n一岁惊春老，千林觉绿肥。\n可怜双蛱蝶，又傍菜花飞。",
        "dynasty": "宋",
        "collection_info": null
    },
    {
        "uuid": "6e97490fc4668166daa62fca9e2eb9cf",
        "title": "次程斗山村居韵  其九",
        "author": "杨公远",
        "content": "生来疎拙甚，怕与俗流同。\n颇识一丁字，宁牵两石弓。\n夜敲筛柳月，晓对落花风。\n但得身无事，何消效送穷。",
        "dynasty": "宋",
        "collection_info": null
    },
    {
        "uuid": "82b439291049b364d40be8e3eba3e3fc",
        "title": "次程斗山村居韵  其一○",
        "author": "杨公远",
        "content": "诗骨清臞甚，几如沈隠侯。\n自编篱象眼，为护笋猫头。\n日有丘园乐，身无世俗愁。\n怜渠名利客，汩汩几时休。",
        "dynasty": "宋",
        "collection_info": null
    },
    {
        "uuid": "e694325a0c7794e1510d5c8b535a9339",
        "title": "再用韵  其一",
        "author": "杨公远",
        "content": "非郭非山住，萧然乐有余。\n昼长延客话，夜静课儿书。\n药润晴时晒，畦硗雨后锄。\n近来生计好，新味富佳蔬。",
        "dynasty": "宋",
        "collection_info": null
    },
    {
        "uuid": "c69b7fc9c261cfeb3c6748ce79868c1b",
        "title": "再用韵  其二",
        "author": "杨公远",
        "content": "数椽欹欲压，髣髴玉川庐。\n不结市朝梦，惟便水竹居。\n静中谙世味，贫裏见亲疏。\n忽怪幽池涨，元通灌稻渠。",
        "dynasty": "宋",
        "collection_info": null
    },
    {
        "uuid": "bd4ca937a9c7f7ffb8cb5f87a6aae786",
        "title": "再用韵  其三",
        "author": "杨公远",
        "content": "村深林密处，路向小桥分。\n屋老诛茅葺，肠枯借酒醺。\n废兴随反掌，富贵等浮云。\n近更浇漓甚，伤怀不忍闻。",
        "dynasty": "宋",
        "collection_info": null
    },
    {
        "uuid": "b87b40fde99f6ed98f5a07b6060304b2",
        "title": "再用韵  其四",
        "author": "杨公远",
        "content": "林塘幽復僻，俗士可曾游。\n景物因人胜，茶瓜为客留。\n纳凉寻密竹，凝眺倚层楼。\n浮世荣枯事，从今莫问休。",
        "dynasty": "宋",
        "collection_info": null
    },
    {
        "uuid": "1d8555559be6799cfdb138f3bababf88",
        "title": "再用韵  其五",
        "author": "杨公远",
        "content": "閒拂苍苔坐，新蝉伴我吟。\n有山堪着眼，无事可萦心。\n风细荷香度，池清鸟影沈。\n诗成惭句拙，那得落鸡林。",
        "dynasty": "宋",
        "collection_info": null
    },
    {
        "uuid": "f99cf7ce5b7ba9507b5a1993992b75ed",
        "title": "再用韵  其六",
        "author": "杨公远",
        "content": "孤竹赤松子，定交泉石间。\n不关渠势利，落得自萧閒。\n画写景中景，云分山外山。\n兴来时散策，兴尽便知还。",
        "dynasty": "宋",
        "collection_info": null
    },
    {
        "uuid": "956a919cf5d2f3489d714ea8a911ffd2",
        "title": "再用韵  其七",
        "author": "杨公远",
        "content": "遶檐森竹木，环列类排衙。\n供客何消酒，论文只藉茶。\n禽声喧昼永，日影印窗斜。\n更有清虚事，凭栏看藕花。",
        "dynasty": "宋",
        "collection_info": null
    },
    {
        "uuid": "32ef9bcb75bc79fd6a52d53c4993d092",
        "title": "再用韵  其八",
        "author": "杨公远",
        "content": "地僻人烟少，林深辙迹稀。\n折蕉当巨扇，裁葛作单衣。\n田绿秧初遍，梅红雨后肥。\n茅檐喧闹处，紫燕引雏飞。",
        "dynasty": "宋",
        "collection_info": null
    },
    {
        "uuid": "ebf23c646632483fd71c26bad2bbfd75",
        "title": "再用韵  其九",
        "author": "杨公远",
        "content": "平生丘壑趣，閒雅更谁同。\n养竹苔三径，栽花地一弓。\n棋边消永日，琴上鼓熏风。\n静裏谋生计，优游道不穷。",
        "dynasty": "宋",
        "collection_info": null
    },
    {
        "uuid": "8f36a3b192cf4248622ebb42fff1e7f7",
        "title": "再用韵  其一○",
        "author": "杨公远",
        "content": "骨相寒如许，那封万户侯。\n红颜非藉酒，白雪未蒙头。\n事少浑无梦，身閒岂有愁。\n老天能覆我，饱暖四宜休。",
        "dynasty": "宋",
        "collection_info": null
    },
    {
        "uuid": "825297620e90f678d530a6a2c3ec8676",
        "title": "三用韵  其一",
        "author": "杨公远",
        "content": "卜筑郊垧外，宽閒一亩余。\n汲泉朝灌菊，炙烛夜观书。\n酒熟邀朋酌，园荒课仆锄。\n喜尝红稻饭，旋荐晚菘蔬。",
        "dynasty": "宋",
        "collection_info": null
    },
    {
        "uuid": "8a60494acea02ee8aa1442d5fc76dcd8",
        "title": "三用韵  其二",
        "author": "杨公远",
        "content": "地不喧车马，萧然一草庐。\n曲通樵牧径，正合野人居。\n秋老欣禾熟，林寒觉叶疏。\n高歌仍鼓腹，世事岂关渠。",
        "dynasty": "宋",
        "collection_info": null
    },
    {
        "uuid": "8b4d741adc7eff0b9155b66273e9840c",
        "title": "三用韵  其三",
        "author": "杨公远",
        "content": "屋头明月上，此夕又秋分。\n千里人俱共，三杯酒自醺。\n河清疑有水，夜永喜无云。\n桂树婆娑影，天香满世闻。",
        "dynasty": "宋",
        "collection_info": null
    },
    {
        "uuid": "694ffda13c02e046c8cf7a4d3e0441ab",
        "title": "三用韵  其四",
        "author": "杨公远",
        "content": "人生期满百，有兴且追游。\n白髮来非约，青春去莫留。\n兔乌双转毂，今古一凭楼。\n莫问穷通事，从今付分休。",
        "dynasty": "宋",
        "collection_info": null
    },
    {
        "uuid": "48a636ffca3432547546bb6f24d6b12d",
        "title": "三用韵  其五",
        "author": "杨公远",
        "content": "夜凉清似水，凄切只蛩吟。\n唤起离人思，催残懒妇心。\n敲梧风淅淅，筛竹月沈沈。\n颢气微茫裏，依稀见远林。",
        "dynasty": "宋",
        "collection_info": null
    },
    {
        "uuid": "46b31c7b24fe19adbd18d53c89d00978",
        "title": "三用韵  其六",
        "author": "杨公远",
        "content": "性野耽幽隠，茅茨一二间。\n身侔黄鹤瘦，心与白云閒。\n囊裏诗无俗，毫端画有山。\n忽惊时节换，塞鴈又南还。",
        "dynasty": "宋",
        "collection_info": null
    },
    {
        "uuid": "3f334520adb9d21511c954cbc3ff95d0",
        "title": "三用韵  其七",
        "author": "杨公远",
        "content": "不作皱眉事，何烦古押衙。\n且尝桑落酒，更瀹雨前茶。\n风锐霜初结，天寒日易斜。\n莫言秋色老，犹自有黄花。",
        "dynasty": "宋",
        "collection_info": null
    },
    {
        "uuid": "8c12865bfcb932424b8fb3de22b3c5da",
        "title": "三用韵  其八",
        "author": "杨公远",
        "content": "陡觉秋萧索，林端叶渐稀。\n菊残堪作枕，荷老不成衣。\n着句愁诗俗，持螯喜蟹肥。\n晚来风色紧，吹起荻花飞。",
        "dynasty": "宋",
        "collection_info": null
    },
    {
        "uuid": "a849af3691061f1892063e6a3533128a",
        "title": "三用韵  其九",
        "author": "杨公远",
        "content": "生计虽随分，年来迥不同。\n穷通槐国梦，得失楚人弓。\n世事埋云月，人情过耳风。\n但教强健在，佳况自无穷。",
        "dynasty": "宋",
        "collection_info": null
    },
    {
        "uuid": "0fbf65c36aab3ddfd3f5e73ad7485d19",
        "title": "三用韵  其一○",
        "author": "杨公远",
        "content": "无官堪受禄，有橘当封侯。\n俗事退三舍，吟情出一头。\n策筇枝纵步，买竹叶浇愁。\n又是秋归去，推移不暂休。",
        "dynasty": "宋",
        "collection_info": null
    },
    {
        "uuid": "767cadd9d708d815f5452f5b70c7e1d1",
        "title": "四用韵  其一",
        "author": "杨公远",
        "content": "探梅时节近，春小已秋余。\n饭足农家乐，年丰史笔书。\n篱隈眠茧栗，池浅立舂锄。\n对景閒吟句，风骚没笋蔬。",
        "dynasty": "宋",
        "collection_info": null
    },
    {
        "uuid": "41932800303724fe61313f3d56680c43",
        "title": "四用韵  其二",
        "author": "杨公远",
        "content": "朝市何曾梦，山林自结庐。\n清幽无俗事，萧洒类僧居。\n地锁苔痕润，池窥竹影疎。\n每番新雨过，门外水成渠。",
        "dynasty": "宋",
        "collection_info": null
    },
    {
        "uuid": "0f7478055e6723ae7b256a07320a74e4",
        "title": "四用韵  其三",
        "author": "杨公远",
        "content": "朔风号万窍，冷色倍三分。\n榾柮炉偏暖，茅柴酒易醺。\n烘梅悭爱日，酿雪布彤云。\n今是丰年瑞，吾侬政乐闻。",
        "dynasty": "宋",
        "collection_info": null
    },
    {
        "uuid": "adc3d0aea8fd451754980aa0bf380440",
        "title": "四用韵  其四",
        "author": "杨公远",
        "content": "小醉初醒后，衝寒作兴游。\n宿云山顶散，残雪树根留。\n檐溜悬冰柱，风威冻玉楼。\n欲吟吟未稳，归拥地炉休。",
        "dynasty": "宋",
        "collection_info": null
    },
    {
        "uuid": "c01893c3cf39ffe1135d60dbc2898936",
        "title": "四用韵  其五",
        "author": "杨公远",
        "content": "梦觉灯初烬，搔头谩短吟。\n人生随宿分，世虑莫萦心。\n霜结风声息，参横月影沈。\n此时朝市客，争似卧家林。",
        "dynasty": "宋",
        "collection_info": null
    },
    {
        "uuid": "ccb708ce4a906039149a21ed5282d59b",
        "title": "四用韵  其六",
        "author": "杨公远",
        "content": "活计人知否，无声诗句间。\n高低烟树古，来往钓舟閒。\n练挂千寻瀑，屏围几座山。\n天涯无限景，只仗笔追还。",
        "dynasty": "宋",
        "collection_info": null
    },
    {
        "uuid": "0837ce28416261dc4b9069cba8784349",
        "title": "四用韵  其七",
        "author": "杨公远",
        "content": "捲起黄紬被，何消道放衙。\n瓦盆常贮酒，雪水旋煎茶。\n但得诗联稳，从教竹屋斜。\n助侬高兴处，索笑共梅花。",
        "dynasty": "宋",
        "collection_info": null
    },
    {
        "uuid": "7b383193f809b451fbbd5ecc54747c77",
        "title": "四用韵  其八",
        "author": "杨公远",
        "content": "六出新裁就，漫空密又稀。\n独行无鹤氅，冷卧有牛衣。\n竹顶千钧重，梅添十倍肥。\n品题输谢女，柳絮逐风飞。",
        "dynasty": "宋",
        "collection_info": null
    },
    {
        "uuid": "94b22e05749b2cc5dd1568b05fa03cea",
        "title": "四用韵  其九",
        "author": "杨公远",
        "content": "爱梅能独立，不与众芳同。\n花贮香千斛，梢笼月一弓。\n倚松还傍竹，洗雨更梳风。\n和靖清吟后，题评愈不穷。",
        "dynasty": "宋",
        "collection_info": null
    },
    {
        "uuid": "d525afde32884a1ed9d9f29f57c0b313",
        "title": "四用韵  其一○",
        "author": "杨公远",
        "content": "因循身渐老，性懒谒王侯。\n尝到新蓝尾，翻余旧历头。\n春来虽可喜，岁去抑何愁。\n桃板书联句，三平二满休。",
        "dynasty": "宋",
        "collection_info": null
    },
    {
        "uuid": "80293f74ec349ea78a14fee436cb74c8",
        "title": "见远楼次敏斋陈先生韵",
        "author": "杨公远",
        "content": "目欲穷千里，楼头着意看。\n云横知岫远，野迥觉天宽。\n对景诗怀壮，乘风衣袂寒。\n主人还解事，容我恣凭阑。",
        "dynasty": "宋",
        "collection_info": null
    },
    {
        "uuid": "86246d57d6e76d34946ba1815049fe08",
        "title": "次汪制议梅岩韵",
        "author": "杨公远",
        "content": "梅倚幽岩顶，花开碧藓枝。\n了无脂粉态，惟有雪霜姿。\n一点香清远，千年树倔奇。\n和羹风味在，那许浪题诗。",
        "dynasty": "宋",
        "collection_info": null
    },
    {
        "uuid": "76684869fdb0a9163ad919a1f6d39257",
        "title": "览镜",
        "author": "杨公远",
        "content": "览镜颜非昔，相将老态催。\n青春弹指去，白雪上头来。\n兴逸三杯酒，诗清百咏梅。\n襟期除此外，万事付悠哉。",
        "dynasty": "宋",
        "collection_info": null
    },
    {
        "uuid": "1285d5aaeb73477139a136b1c2fce86e",
        "title": "闰九日",
        "author": "杨公远",
        "content": "九日重逢恼肺肠，世情底事便炎凉。\n今朝有酒还堪醉，不信黄花不復香。",
        "dynasty": "宋",
        "collection_info": null
    },
    {
        "uuid": "d117cd4095f807e0af22bc9541f374e3",
        "title": "喜晴",
        "author": "杨公远",
        "content": "厌听滴檐声，风回喜乍晴。\n润添新柳重，瘦损落花轻。\n山翠云初敛，溪浑水渐清。\n野人无别事，杖策又郊行。",
        "dynasty": "宋",
        "collection_info": null
    },
    {
        "uuid": "78e6102f23b3fb2bb323c6e7c349ecd7",
        "title": "促织",
        "author": "杨公远",
        "content": "促人机杼意殊深，彻夜啾啾不绝吟。\n莫入五侯庭院去，青蛾红粉少知心。",
        "dynasty": "宋",
        "collection_info": null
    },
    {
        "uuid": "ddb476348bf35d9c27762b628106f5a1",
        "title": "除夜",
        "author": "杨公远",
        "content": "老境渐相干，饶侬鬓未斑。\n岁华今夜换，天道此时还。\n累重家常俭，身轻心自閒。\n莫愁生计薄，笔底有青山。",
        "dynasty": "宋",
        "collection_info": null
    },
    {
        "uuid": "8276f52105607492d729721592f60c4f",
        "title": "再谒紫极宫",
        "author": "杨公远",
        "content": "一去重来已十年，头颅堪笑尚依然。\n何当了却尘纷事，来结梅花纸帐缘。",
        "dynasty": "宋",
        "collection_info": null
    },
    {
        "uuid": "ebcf374600c1bdfef50b8feab11b32e1",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其一",
        "author": "杨公远",
        "content": "疎影横斜水清浅，冰容不比寻常见。\n若非采石谪仙魂，定是汨罗骚客面。\n鹤膝枝低俯镜奁，鸭头波静澄江练。\n凭谁说与老孤山，敢续君诗君莫厌。",
        "dynasty": "宋",
        "collection_info": null
    },
    {
        "uuid": "287dbba3d0fad968469fd177850c4aab",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其二",
        "author": "杨公远",
        "content": "暗香浮动月黄昏，斗转参横月闯门。\n香一线通清晓梦，影千枝写悄诗魂。\n荒寒老屋疎篱处，寂寞断桥流水村。\n青女横陈鸡唱彻，悬知烟雾暝云根。",
        "dynasty": "宋",
        "collection_info": null
    },
    {
        "uuid": "7690aae0228061fcb29ad3695fa7afe2",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其三",
        "author": "杨公远",
        "content": "雪后园林纔半树，支筇细认孤山路。\n云顽未敛风更严，木冻且僵天欲莫。\n冷蕊依稀无处寻，清香髣髴暗中度。\n翻思立马老坡翁，月上黄昏方得句。",
        "dynasty": "宋",
        "collection_info": null
    },
    {
        "uuid": "880c9e216b23c362bee901847b7e5e1a",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其四",
        "author": "杨公远",
        "content": "水边篱落忽横枝，不受狂蜂浪蝶知。\n万紫千红俱寂寞，三花五蕊自新奇。\n风号浪涌连天起，雪作云凝拂地垂。\n此景此时难着脚，输渠耐冷立江湄。",
        "dynasty": "宋",
        "collection_info": null
    },
    {
        "uuid": "37b2977d7f0d9607a062d26bc87620df",
        "title": "偶得李竹屋居士摘和靖先生梅诗四联演成八韵句工而韵险似难继和愧不自揣僭敢续貂珠玉在傍觉我形秽  其五",
        "author": "杨公远",
        "content": "池水倒窥疎影动，任渠羌管吹三弄。\n碧波清浅浄无痕，老榦槎牙坚耐冻。\n花放羞同桃李场，香来偏恼诗人梦。\n当年曾醉老师雄，翠羽双双疑作凤。",
        "dynasty": "宋",
        "collection_info": null
    },
    {
        "uuid": "6b78a52b0507a16fa1064a45f7338876",
        "title": "江草塘袖诗言别次韵以饯",
        "author": "杨公远",
        "content": "数日君不来，欲赋莫云诗。\n今朝忽过我，欢然如先期。\n谈论已忘倦，坐卧犹忘机。\n正尔踌躇间，袖出言别诗。\n且知束锦囊，届途无多时。\n使我心为感，使我心为悲。\n此意竟何如，写作送行诗。\n君不鄙我句，喜色形鬚眉。\n明朝天一方，胥会知何时。",
        "dynasty": "宋",
        "collection_info": null
    },
    {
        "uuid": "e0a48714d4b12c5901cb39b3402f7037",
        "title": "次兰皋吴堂长晓起",
        "author": "杨公远",
        "content": "晓起披衣不奈寒，搔头自愧转疎顽。\n吟情冷淡梅花外，画思微茫烟雨间。\n有兴何妨终日醉，无求赢得此生閒。\n要知人事循环理，岁月推移去復还。",
        "dynasty": "宋",
        "collection_info": null
    },
    {
        "uuid": "242b1424785187a1bbb5b16f5213a3b7",
        "title": "生朝",
        "author": "杨公远",
        "content": "浮生四十自今朝，一味清閒宿分招。\n山在笔端长不老，雪于鬓裏幸相饶。\n有时得句难缄口，无事干人懒折腰。\n多谢梅花为我寿，年年先放小溪桥。",
        "dynasty": "宋",
        "collection_info": null
    },
    {
        "uuid": "905f0e4b9acda3b6b270afe0bc9dea3c",
        "title": "贽雨村施权宰",
        "author": "杨公远",
        "content": "旌旆来时桂未华，如今烟柳又藏鸦。\n一尘不着千家月，万象无私满县花。\n草茂圜扉春寂静，吏閒庭院燕諠譁。\n剩膺当路飞腾剡，玉笋催班已有涯。",
        "dynasty": "宋",
        "collection_info": null
    },
    {
        "uuid": "c3a02f5536d4bdc2dc90757d0db1a609",
        "title": "偶题",
        "author": "杨公远",
        "content": "鹅黄又染柳丝丝，自笑劳生作么为。\n雨耒云耕三寸管，风櫺月牖一联诗。\n酒逢知己何妨醉，事不如人且待时。\n祇恁眼前随分去，展开怀抱豁双眉。",
        "dynasty": "宋",
        "collection_info": null
    },
    {
        "uuid": "8ae3df1933cbb58da6c3c0e806b632e6",
        "title": "懒",
        "author": "杨公远",
        "content": "疎懒春来分外添，蒲团兀坐地炉边。\n关心事少夜悭梦，酌酒杯多昼亦眠。\n琴有徽絃姑挂壁，诗无眼目谩成篇。\n自怜不似门前柳，才得东风翠拂天。",
        "dynasty": "宋",
        "collection_info": null
    },
    {
        "uuid": "64a8592e5d98b9fe90070c3c2af3dd43",
        "title": "次黄山中山居韵  其一",
        "author": "杨公远",
        "content": "山居无一事，所得趣何深。\n阅世秋声赋，存心夜气箴。\n步徐携葛杖，兴逸鼓嵇琴。\n最喜疎篱下，悠然见翠岑。",
        "dynasty": "宋",
        "collection_info": null
    },
    {
        "uuid": "aac57b4d23333f54813bbf9c47ead8a7",
        "title": "次黄山中山居韵  其二",
        "author": "杨公远",
        "content": "结茅林麓久，老大鬓丝多。\n浮世几棋局，生涯一钓蓑。\n位卑希少室，饮醉达无何。\n勘破红尘事，风恬水不波。",
        "dynasty": "宋",
        "collection_info": null
    },
    {
        "uuid": "61cef44c7526c6685701a413455efef0",
        "title": "雪月梅",
        "author": "杨公远",
        "content": "寒梅开后雪初晴，敛尽残云月又生。\n月映雪时梅更好，梅横月处雪争明。\n羡渠结伴成三白，添我相亲即四清。\n今夕细吟诗说与，来年此际莫寒盟。",
        "dynasty": "宋",
        "collection_info": null
    },
    {
        "uuid": "1074eeadde243e495c3db4bb02a59be9",
        "title": "次赵篷窗岁莫",
        "author": "杨公远",
        "content": "人间历日又天颁，造化推移岂暂閒。\n春到却添诗思好，年高何惜鬓毛斑。\n非干己事慵开口，不受人情免厚颜。\n试问近来知我者，梅花之外只青山。",
        "dynasty": "宋",
        "collection_info": null
    },
    {
        "uuid": "1f9fdb38bf621db04b037924553c6c1d",
        "title": "有感",
        "author": "杨公远",
        "content": "勘破浮生且任真，底须苦苦役精神。\n静观历代千张纸，细数英才几掬尘。\n朝市只尊黄阁贵，山林谁念素衣贫。\n何如领取閒风月，赢得襟怀日日春。",
        "dynasty": "宋",
        "collection_info": null
    },
    {
        "uuid": "1f8b454e2b23d96ed1487f67913cc05d",
        "title": "旅寓",
        "author": "杨公远",
        "content": "忆昔离家日，村村煮茧香。\n因循淹五月，次第过重阳。\n排闷诗多感，怀归梦最长。\n君言名利事，都只付亡羊。",
        "dynasty": "宋",
        "collection_info": null
    },
    {
        "uuid": "396c6f813f8095281b9f1a25384f4816",
        "title": "池塘生春草",
        "author": "杨公远",
        "content": "燕寝凝香梦更清，梦回得句快吟情。\n可怜人化辽天鹤，池上年年草自生。",
        "dynasty": "宋",
        "collection_info": null
    },
    {
        "uuid": "97a0e910524d7c1b944cb8a95819ec67",
        "title": "偶成",
        "author": "杨公远",
        "content": "抱膝长吟更短歌，百年身世易蹉跎。\n事逢如意从来少，诗不惊人空自多。\n暖日烘时花着子，东风吹后草成莎。\n看渠天道无私覆，寒谷阳春有脚么。",
        "dynasty": "宋",
        "collection_info": null
    },
    {
        "uuid": "9182e2db9e0e80ce38e10d6a2c779202",
        "title": "次兰皋擘蟹",
        "author": "杨公远",
        "content": "江湖郭索草泥行，不料遭人入鼎烹。\n勇恃甲戈身莫卫，富藏金玉味还清。\n持螯细咀仍三咏，把酒高吟快一生。\n鲈脍侯鲭应退舍，算渠只合伴香橙。",
        "dynasty": "宋",
        "collection_info": null
    },
    {
        "uuid": "e3fba7c953813384b21c99f657e20e6d",
        "title": "旅寓岑寂中园丁送花四品因赋五绝  其一",
        "author": "杨公远",
        "content": "倚遍阑干日欲斜，春光撩动客思家。\n园丁颇识人岑寂，特地携来四品花。",
        "dynasty": "宋",
        "collection_info": null
    },
    {
        "uuid": "68385404d1c03d720bc3e10e5a01bf9f",
        "title": "旅寓岑寂中园丁送花四品因赋五绝  其二",
        "author": "杨公远",
        "content": "玉蕊花开触处芳，甆缾安顿细平章。\n怕渠不肯梅花弟，能趁春风七里香。",
        "dynasty": "宋",
        "collection_info": null
    },
    {
        "uuid": "b5859ebcc37330d04e469e8fd7002ef4",
        "title": "旅寓岑寂中园丁送花四品因赋五绝  其三",
        "author": "杨公远",
        "content": "百叶夭桃簇绛绡，向人含笑态妖娆。\n开元天子曾抬举，簪向妃冠恨便消。",
        "dynasty": "宋",
        "collection_info": null
    },
    {
        "uuid": "b5157115d5103bf6587bcd2f2abe74f5",
        "title": "旅寓岑寂中园丁送花四品因赋五绝  其四",
        "author": "杨公远",
        "content": "西蜀名花别样芳，玉环睡起试新粧。\n化工还有无情处，祇与胭脂不与香。",
        "dynasty": "宋",
        "collection_info": null
    },
    {
        "uuid": "d71f16b059ea779c735b1d9ceb98adb3",
        "title": "旅寓岑寂中园丁送花四品因赋五绝  其五",
        "author": "杨公远",
        "content": "粉绡细剪缀枝条，无奈盈盈笑靥娇。\n最是短篱遥认处，浑如腊雪未全消。",
        "dynasty": "宋",
        "collection_info": null
    },
    {
        "uuid": "cc3c7dab042cf2d9b81a23aafe91cb4b",
        "title": "次菊坡汪判丞",
        "author": "杨公远",
        "content": "襟期坡上菊，禀得一天秋。\n德述须银管，诗吟耸玉楼。\n不关心富贵，爱隠迹林丘。\n只恐符商梦，桃源莫可留。",
        "dynasty": "宋",
        "collection_info": null
    },
    {
        "uuid": "56746352287df8867bef20c2a1403683",
        "title": "次兰皋秋感",
        "author": "杨公远",
        "content": "向晚郊墟送嫩凉，征鸿点点又南翔。\n年光迅似离弦箭，世事艰于上水航。\n月不冷炎来户牖，诗多凄怨感蛩螀。\n秋容莫道全萧索，篱菊芙蓉竞试粧。",
        "dynasty": "宋",
        "collection_info": null
    },
    {
        "uuid": "d47a41d457d0ca57f080afe4077bbb19",
        "title": "次宋省斋立秋",
        "author": "杨公远",
        "content": "纔见春花荣，又见春花谢。\n花谢绿成阴，瞬目逢炎夏。\n谁知俯仰间，祝融便回驾。\n却喜西风来，美矣难酬价。\n且效柴桑人，寄傲南窗下。\n此意自领会，那许傍人借。\n所愿无荣辱，静中观物化。",
        "dynasty": "宋",
        "collection_info": null
    },
    {
        "uuid": "80def599520b4eb4ae40b3979f80df38",
        "title": "病腰",
        "author": "杨公远",
        "content": "偶病腰疼失步伤，艰行终日坐胡床。\n非干骑鹤因钱重，岂是悬鱼为带长。\n倒屣蔡邕那敢效，休官陶令却相当。\n名方细检无良剂，祇好频频酌酒浆。",
        "dynasty": "宋",
        "collection_info": null
    },
    {
        "uuid": "d09d45c28f212cd208b3458f446754a4",
        "title": "雪  其一",
        "author": "杨公远",
        "content": "万籁更深寂不鸣，窗间恍觉月微明。\n情知是雪疑非雪，忽听前村折竹声。",
        "dynasty": "宋",
        "collection_info": null
    },
    {
        "uuid": "aa32103d86c22c2b023d359addc3a9bf",
        "title": "雪  其二",
        "author": "杨公远",
        "content": "无奈风威冷逼衾，起来搔首更披襟。\n方知搅下漫空雪，已积阶前尺许深。",
        "dynasty": "宋",
        "collection_info": null
    },
    {
        "uuid": "ed9bda15e933b403f5a12691f7f11666",
        "title": "雪  其三",
        "author": "杨公远",
        "content": "祇应王母宴瑶池，宴罢羣仙趁醉归。\n驾凤鞭鸾仍驭鹤，满空风捲羽毛飞。",
        "dynasty": "宋",
        "collection_info": null
    },
    {
        "uuid": "02dab30e20246a12427bfc3dfb5d8a78",
        "title": "雪  其四",
        "author": "杨公远",
        "content": "天教尘世换规模，万象忧愁心未孚。\n一夜苍松鬚白尽，青山顿觉老头颅。",
        "dynasty": "宋",
        "collection_info": null
    },
    {
        "uuid": "212c70cd50f357863de90294aed0491b",
        "title": "雪  其五",
        "author": "杨公远",
        "content": "堆琼积玉遍阶除，个是骚人富贵余。\n莫道得渠无用处，寒窗能映夜观书。",
        "dynasty": "宋",
        "collection_info": null
    },
    {
        "uuid": "b0724a13b6eba331cb245fee03fc0b61",
        "title": "雪  其六",
        "author": "杨公远",
        "content": "造化须臾变物华，园林无处不梅花。\n三间矮屋清溪上，疑似林逋处士家。",
        "dynasty": "宋",
        "collection_info": null
    },
    {
        "uuid": "adab60a4441d81bc4ccecffd49180a1e",
        "title": "雪  其七",
        "author": "杨公远",
        "content": "喧呼童稚塑狮儿，髣髴形模便有威。\n枯炭点睛铃用橘，酒杯迭迭印毛衣。",
        "dynasty": "宋",
        "collection_info": null
    },
    {
        "uuid": "22e8e3d10aa873192244c8332b8f2888",
        "title": "雪  其八",
        "author": "杨公远",
        "content": "腊前三白兆丰年，此话农家万古传。\n近值世更人事改，生民全藉老天怜。",
        "dynasty": "宋",
        "collection_info": null
    },
    {
        "uuid": "7d1e55342927829897e3b636ed05c497",
        "title": "雪  其九",
        "author": "杨公远",
        "content": "雪满干坤月满天，剡溪风景尚依然。\n戴逵仙去徽之死，乘兴无人更棹船。",
        "dynasty": "宋",
        "collection_info": null
    },
    {
        "uuid": "466de5af970ed06c365264e5d493e2a0",
        "title": "雪  其一○",
        "author": "杨公远",
        "content": "彻夜阴风恣怒号，谁家帐底饮羊羔。\n何如榾柮炉边坐，雪水煎茶兴味高。",
        "dynasty": "宋",
        "collection_info": null
    },
    {
        "uuid": "8ae1916061f9ea79c236610a36de4d55",
        "title": "春夜雪再用韵  其一",
        "author": "杨公远",
        "content": "东风怒撼树梢鸣，冻住顽云黯不明。\n兀坐炉边閒侧耳，春虫撩乱扑窗声。",
        "dynasty": "宋",
        "collection_info": null
    },
    {
        "uuid": "b6e60d89c9594305fcb513275efc9d71",
        "title": "春夜雪再用韵  其二",
        "author": "杨公远",
        "content": "向晓披衣更拥衾，略无一事恼胸襟。\n起来点检窗前雪，地上无多屋上深。",
        "dynasty": "宋",
        "collection_info": null
    },
    {
        "uuid": "72cdc8ad025e6996413ec53d2e31e958",
        "title": "春夜雪再用韵  其三",
        "author": "杨公远",
        "content": "诗梦关情草满池，东皇已向岁前归。\n怪渠杨柳摇金未，底事漫空絮便飞。",
        "dynasty": "宋",
        "collection_info": null
    },
    {
        "uuid": "541571aa8efe1b9c6798ff260caaa34d",
        "title": "春夜雪再用韵  其四",
        "author": "杨公远",
        "content": "江梅带雪状糢糊，梅雪相逢意不孚。\n雪逊无香梅逊白，雪消梅现旧头颅。",
        "dynasty": "宋",
        "collection_info": null
    },
    {
        "uuid": "0f11d32367057bf70de84972448e668b",
        "title": "春夜雪再用韵  其五",
        "author": "杨公远",
        "content": "茆檐堆积未消除，仔细观来半尺余。\n腊后春前知几白，丰年可卜史官书。",
        "dynasty": "宋",
        "collection_info": null
    },
    {
        "uuid": "ed9f6c3a995e91f74f5761be4c9a22fd",
        "title": "春夜雪再用韵  其六",
        "author": "杨公远",
        "content": "琼林玉树竞奢华，老眼光摇眩有花。\n莫是幻成银色界，楼台胜处梵王家。",
        "dynasty": "宋",
        "collection_info": null
    },
    {
        "uuid": "7f5e18076e059b145cb825fbd3d59abd",
        "title": "春夜雪再用韵  其七",
        "author": "杨公远",
        "content": "仙禽洒羽半天飞，疑是归来老令威。\n粧点江乡堪入画，渔翁披得满蓑衣。",
        "dynasty": "宋",
        "collection_info": null
    },
    {
        "uuid": "e45818b3649fca2e758987c0fa2ca6f2",
        "title": "春夜雪再用韵  其八",
        "author": "杨公远",
        "content": "数声爆竹入新年，万紫千红信息传。\n巽二搀先施妙手，花开顷刻更堪怜。",
        "dynasty": "宋",
        "collection_info": null
    },
    {
        "uuid": "e5984724a9a957cfef99398ce967a824",
        "title": "春夜雪再用韵  其九",
        "author": "杨公远",
        "content": "一色寰区水墨天，了无尘翳自天然。\n惜乎官禁缾无酒，胜赏空辜药玉船。",
        "dynasty": "宋",
        "collection_info": null
    },
    {
        "uuid": "1edc619e3cb9d389824d07f930490494",
        "title": "春夜雪再用韵  其一○",
        "author": "杨公远",
        "content": "雪霁风犹万窍号，微吟拥鼻袖无羔。\n一寒如此还风味，和得诗成句法高。",
        "dynasty": "宋",
        "collection_info": null
    },
    {
        "uuid": "d407f2d26888023a150002699582cd2e",
        "title": "苦雨",
        "author": "杨公远",
        "content": "滴碎空阶颇厌听，恼人况又近清明。\n三分春忽二分过，十日天无一日晴。\n寒沁柳眉愁寂寂，湿凝花脸泪盈盈。\n苍穹好悯云霓望，留作甘霖助有成。",
        "dynasty": "宋",
        "collection_info": null
    },
    {
        "uuid": "1e02bebe647cdaa9b96831e1c572b92e",
        "title": "次罗梅谷诗画总观",
        "author": "杨公远",
        "content": "梅谷梅应占作魁，不论时节遣花开。\n传真旧说华光老，诗到林逋俱压倒。\n华光去后谁逼真，补之笔底生阳春。\n月香水影许多态，竹外斜枝奇且怪。\n后来若问谁解无声兼有声，须还梅谷野趣相与共推评。",
        "dynasty": "宋",
        "collection_info": null
    },
    {
        "uuid": "0c227bf139c7ba726110607ffe5ed147",
        "title": "雪消",
        "author": "杨公远",
        "content": "风姨剪水作花钿，铺遍干坤惜不坚。\n滑滑淤泥溶暖日，潺潺檐溜滴晴天。\n山头白了青还在，梅脸肥添瘦復前。\n倒指兼旬犹是腊，愿期再作兆丰年。",
        "dynasty": "宋",
        "collection_info": null
    },
    {
        "uuid": "3617fd3f18d0dadad247710916baa3e3",
        "title": "次宋省斋木犀  其一",
        "author": "杨公远",
        "content": "西风生桂子，香色总关情。\n篱菊宜交友，山矾可弟兄。\n惯承秋露重，独占楚天清。\n对此须吟句，呼童索管城。",
        "dynasty": "宋",
        "collection_info": null
    },
    {
        "uuid": "3915a851e4061d8cb302a023a3f29af4",
        "title": "次宋省斋木犀  其二",
        "author": "杨公远",
        "content": "颢气清如许，全钟在木犀。\n碎金羞色浅，片脑愧香低。\n根析蟾宫种，诗吟茧纸题。\n折来供鼻观，何用上天梯。",
        "dynasty": "宋",
        "collection_info": null
    },
    {
        "uuid": "11e6ea3c7b1205ce3f1e9304dc170f9d",
        "title": "见竹溪罗权府",
        "author": "杨公远",
        "content": "琅玕万箇碧云深，长覆晴川数亩阴。\n渭水侯封元有节，葛陂龙化本无心。\n波光静处涵清影，滩濑鸣时和好音。\n除却寒流相映外，此君那许俗尘侵。",
        "dynasty": "宋",
        "collection_info": null
    },
    {
        "uuid": "e3c3c9ecdfe6923d75ce57c99f07e465",
        "title": "见古梅吴府教",
        "author": "杨公远",
        "content": "万木风饕冻欲痴，孤根逗暖正斯时。\n树槎牙历百千岁，花摘索开三两枝。\n兄弟山矾应未称，交朋松竹恐相宜。\n玉堂标致和羹味，可是香名满世知。",
        "dynasty": "宋",
        "collection_info": null
    },
    {
        "uuid": "080cfe3f7d0a48199b6e61cb21ac1373",
        "title": "次宋省斋怀竹洲",
        "author": "杨公远",
        "content": "苍洲无恙在，依旧匝溪湾。\n阑护竹三径，屋环梅数间。\n幽池生草梦，危石绣苔斑。\n遥想衔杯处，何曾醉玉山。",
        "dynasty": "宋",
        "collection_info": null
    },
    {
        "uuid": "a479919f5a49079c57f7a0f4102ce8fe",
        "title": "探梅",
        "author": "杨公远",
        "content": "傍水寻梅步水湄，轻寒轻暖日斜时。\n不辞二里还三里，且看南枝又北枝。\n蘂胜珠圆香胜脑，花如玉洁蔕如脂。\n绝怜疎影横清浅，欲为题诗未敢诗。",
        "dynasty": "宋",
        "collection_info": null
    },
    {
        "uuid": "7ff9f1f5c8eaab74a18c077dd7d16e38",
        "title": "次省斋桂花",
        "author": "杨公远",
        "content": "羡君诗句正而葩，閒对西风赋桂花。\n可惜分来蟾窟种，如今开遍野人家。",
        "dynasty": "宋",
        "collection_info": null
    },
    {
        "uuid": "a13526105bdffb0dcf42c0bb7b3571a2",
        "title": "池上芙蓉",
        "author": "杨公远",
        "content": "小池擎雨已无荷，池上芙蓉映碧波。\n初试晨粧铜镜浄，未醒卯醉玉颜酡。\n一秋造化全钟此，十月风光尚属他。\n除却篱边丛菊伴，别谁能奈晓霜何。",
        "dynasty": "宋",
        "collection_info": null
    },
    {
        "uuid": "25e285814713d1debce8388c1850b037",
        "title": "次朋山郑管辖韵",
        "author": "杨公远",
        "content": "朋山心与白云閒，一点尘嚣不可干。\n披褐朝真香篆袅，登坛召将剑芒寒。\n棋枰子落鸣飞雹，石鼎茶煎吼怒湍。\n待得功成丹九转，愿随鸡犬事刘安。",
        "dynasty": "宋",
        "collection_info": null
    },
    {
        "uuid": "21eb16d2de087230ec3e63db3d0dbe0b",
        "title": "次赵都使心田寿域韵",
        "author": "杨公远",
        "content": "非园非圃亦非垧，寸地无多好力耕。\n岂藉锄犁开旷荡，但除尘垢自和平。\n云收月挂天长浄，水止风恬浪不生。\n寿域预营真得所，王家茧室可齐名。",
        "dynasty": "宋",
        "collection_info": null
    },
    {
        "uuid": "d49316eb389894a25662806e1459a2e9",
        "title": "借汪路教韵题赵东麓判丞临清堂",
        "author": "杨公远",
        "content": "结屋俯清溪，萧然迥出奇。\n书藏千万卷，梅浸两三枝。\n入竹风声细，移花日影迟。\n乐山仍乐水，何虑復何思。\n菊有陶潜逸，兰无屈子悲。\n娱情琴上操，遣兴局间棋。\n对客频倾酒，临流剩赋诗。\n要将閒度日，只恐道关时。\n触目多幽致，留题总色丝。\n细吟增敬羡，貂续匪佳辞。",
        "dynasty": "宋",
        "collection_info": null
    },
    {
        "uuid": "c0fe1bc4ecbaae7ed1048b2d0e95bb99",
        "title": "远浦归帆",
        "author": "杨公远",
        "content": "江山胜处簇人家，楼阁重重枕水涯。\n试倚阑干凝望眼，帆归远浦隔芦花。",
        "dynasty": "宋",
        "collection_info": null
    },
    {
        "uuid": "fe87ec41de5b12fbf1faa7bef295c6bc",
        "title": "烟寺晚钟",
        "author": "杨公远",
        "content": "山寺钟敲晚照残，僧归云暝费跻攀。\n浮屠屹立巅崖顶，恰在烟岚紫翠间。",
        "dynasty": "宋",
        "collection_info": null
    },
    {
        "uuid": "74a65daec477fbc543d64d098564ba16",
        "title": "平沙起鴈",
        "author": "杨公远",
        "content": "极目青山带夕阳，平沙漠漠水茫茫。\n几声渔笛芦花外，惊起斜飞鴈一行。",
        "dynasty": "宋",
        "collection_info": null
    },
    {
        "uuid": "ff5c305f722e138d454e4e2d66c60653",
        "title": "江天莫雪",
        "author": "杨公远",
        "content": "垂垂四幕冻云顽，万木号风晚更寒。\n繫缆渔人归去后，乱飞柳絮满江干。",
        "dynasty": "宋",
        "collection_info": null
    },
    {
        "uuid": "18a50ab70cc4396f2716714e4dbca634",
        "title": "潇湘夜雨",
        "author": "杨公远",
        "content": "薄莫维舟古岸边，浓云泼墨暗江天。\n道林岳麓知何处，雨打篷窗夜不眠。",
        "dynasty": "宋",
        "collection_info": null
    },
    {
        "uuid": "bd1a079d3ebb02fbbb97b1b2f7a2a429",
        "title": "洞庭秋月",
        "author": "杨公远",
        "content": "月色湖天浸岳城，芦花渺渺白铺汀。\n玻瓈万顷清无滓，只有君山一点青。",
        "dynasty": "宋",
        "collection_info": null
    },
    {
        "uuid": "c51f9b14ce74c79b6189c41d4b521e86",
        "title": "山市晴岚",
        "author": "杨公远",
        "content": "横岚髣髴抹高冈，村市人家酿秫香。\n溪上晓来争渡急，裹盐沽酒趁虚忙。",
        "dynasty": "宋",
        "collection_info": null
    },
    {
        "uuid": "336dae7fad3aa2cfec26f216eb44e4b6",
        "title": "渔村夕照",
        "author": "杨公远",
        "content": "一簇渔家古渡头，生涯只在几扁舟。\n归来晒网斜阳外，欵乃数声烟树秋。",
        "dynasty": "宋",
        "collection_info": null
    },
    {
        "uuid": "d95d255c3d0453311cc35d2ccd8b7e80",
        "title": "上赵相公  其一",
        "author": "杨公远",
        "content": "天教古歙巧遭逢，和气熏蒸蚕麦丰。\n重见龚黄宣德化，再生韩柳振文风。\n万间广厦人人共，千里明蟾处处同。\n端的相门还拜相，鲁公行即继周公。",
        "dynasty": "宋",
        "collection_info": null
    },
    {
        "uuid": "cd15461ba4b2833ecc5cecc6a3b905c6",
        "title": "上赵相公  其二",
        "author": "杨公远",
        "content": "彻骨清贫颇自怜，生涯淡薄只随缘。\n搜罗景象画多趣，抖擞襟期诗几篇。\n毛颖漫供烟雨耒，石泓聊当稻粱田。\n化炉倘赐甄陶意，便是人生际遇年。",
        "dynasty": "宋",
        "collection_info": null
    },
    {
        "uuid": "a5590a022d0fcaf0fccfc91830cf7798",
        "title": "次姚吏隠惠诗韵",
        "author": "杨公远",
        "content": "相逢一笑信前缘，闻道先吾岂较年。\n洒落襟期良夜月，冲融气宇小春天。\n喜评曲直人间事，懒问肥硗郭外田。\n忙裏依然清兴在，时时不吝惠新篇。",
        "dynasty": "宋",
        "collection_info": null
    },
    {
        "uuid": "995dfd7d849e84222b62d317e9ec51b3",
        "title": "龙金庵次壁间韵",
        "author": "杨公远",
        "content": "续得远公派，结庵千仞巅。\n利名俱拚舍，寒暑任推迁。\n供佛燃香篆，餐松嚥石泉。\n箇中三昧处，克广自无边。",
        "dynasty": "宋",
        "collection_info": null
    },
    {
        "uuid": "62ef9e336e5299540e0278e57e6a28ba",
        "title": "学稼",
        "author": "杨公远",
        "content": "尘埃面目半生勤，去住浑如出岫云。\n腹馁谩挥求米帖，囊空徒诵送穷文。\n诗书满架何堪煮，稌黍盈畴政乐闻。\n欲办烟蓑并雨笠，愿随田叟学耕耘。",
        "dynasty": "宋",
        "collection_info": null
    },
    {
        "uuid": "02d1cd8631cf8a11bee064f280793f4a",
        "title": "学圃",
        "author": "杨公远",
        "content": "萧然身世尽宽舒，剩有工夫学种蔬。\n每汲清泉勤抱瓮，旋锄荒圃谩携书。\n绿葵紫芥香尤美，春韭秋菘味有余。\n时撷鲜苗烹石铫，朱门肉食不如渠。",
        "dynasty": "宋",
        "collection_info": null
    },
    {
        "uuid": "954fdf856d6e82506c71d2c1c14316c8",
        "title": "学渔",
        "author": "杨公远",
        "content": "年来懒问是和非，谩向沧浪理钓矶。\n折取绿荷充蒻笠，收将红芰缉蓑衣。\n秋风莼菜鲈堪脍，春水桃花鳜正肥。\n身逐烟波逃世虑，沙鸥汀鹭共忘机。",
        "dynasty": "宋",
        "collection_info": null
    },
    {
        "uuid": "10f76eb72fd1616a2ee592f49d0869fb",
        "title": "学樵",
        "author": "杨公远",
        "content": "因嫌踪迹混尘嚣，腰斧高歌去采樵。\n欲效买臣无贵骨，何如王质有仙标。\n丁丁伐木空山外，轧轧肩薪小径遥。\n一任雪天霜月夜，且将带叶地炉烧。",
        "dynasty": "宋",
        "collection_info": null
    },
    {
        "uuid": "eb3079ee327fc2e81df3399c7be8027c",
        "title": "次江草塘",
        "author": "杨公远",
        "content": "西堂梦彻草塘春，得句浑无半点尘。\n却喜寥寥千古后，只今分付与诗人。",
        "dynasty": "宋",
        "collection_info": null
    },
    {
        "uuid": "f16b0a9015d1e9b7e17f588b8f5c3988",
        "title": "次黄山中进退韵以饯",
        "author": "杨公远",
        "content": "会聚浑无定，云萍一样观。\n今朝酬俚句，明日隔重山。\n鸿便书须寄，秋期盟莫寒。\n算来无远别，底用唱阳关。",
        "dynasty": "宋",
        "collection_info": null
    },
    {
        "uuid": "6a50909c83fe1c2187183cac1f8e076c",
        "title": "次吴篁屿赠别",
        "author": "杨公远",
        "content": "每嗟人世等浮沤，会聚如云散復收。\n诗赋别情无白雪，酒浇离思有青州。\n见梅须寄一枝信，对月还关两地愁。\n此去若逢风雨夜，肯思细话对床不。",
        "dynasty": "宋",
        "collection_info": null
    },
    {
        "uuid": "fda46c22bd59a179306daee8fb20ec39",
        "title": "次余静庵寒夜诗思  其一",
        "author": "杨公远",
        "content": "地炉煨芋栗，兀坐数寒更。\n香篆消重爇，银釭剔復明。\n月穿窗隙过，风拂树梢鸣。\n唤醒吟边兴，敲推睡不成。",
        "dynasty": "宋",
        "collection_info": null
    },
    {
        "uuid": "0d40db2e3b106f7158f2c316eccb5da4",
        "title": "次余静庵寒夜诗思  其二",
        "author": "杨公远",
        "content": "拂拭蒲团坐，从渠岁事更。\n年来心益壮，老去眼增明。\n月牖描梅影，风檐撼铎鸣。\n撩侬诗兴动，得句自天成。",
        "dynasty": "宋",
        "collection_info": null
    },
    {
        "uuid": "74fe18eae2dd350ca10a762896585bad",
        "title": "蜡梅",
        "author": "杨公远",
        "content": "一种孤芳别样奇，化工镕蜡雪霜时。\n正怜粉蝶归何处，却怪黄蜂集满枝。\n衣效道粧香惹袖，面侔佛相脸无脂。\n清名也受梅花号，底事林逋不赠诗。",
        "dynasty": "宋",
        "collection_info": null
    },
    {
        "uuid": "5ec8299d777cec86836ea2d56e03d9eb",
        "title": "逗春海棠",
        "author": "杨公远",
        "content": "蜀地名花迥出奇，玉环卯醉未醒时。\n只开春暖二三月，偶冒冬寒四五枝。\n晓带清霜浓傅粉，晚迎红日淡匀脂。\n惜渠未敢轻攀折，子美如何少得诗。",
        "dynasty": "宋",
        "collection_info": null
    },
    {
        "uuid": "0b5236a9bd99327da0eb98d9ee810b0f",
        "title": "除夜",
        "author": "杨公远",
        "content": "檐溜声中送旧年，团圞笑语不成眠。\n忽惊雷吼三更后，始悟春回半月前。\n桃板欲题诗未稳，灯花频结兆开先。\n明朝贺客无祗待，汲水煎茶当酒传。",
        "dynasty": "宋",
        "collection_info": null
    },
    {
        "uuid": "ffd12775e2680c277b8d56fb19f6340a",
        "title": "次黄山中首尾吟",
        "author": "杨公远",
        "content": "双井源流绰有声，襟期一片玉壶清。\n吟成物外风骚句，付与人间月旦评。\n随柳问花知雅兴，论心握手见交情。\n英雄标致真难敌，双井源流绰有声。",
        "dynasty": "宋",
        "collection_info": null
    },
    {
        "uuid": "80635dbb9fc0109ac30a8762da24a4a7",
        "title": "初度寓郡",
        "author": "杨公远",
        "content": "得失荣枯付分休，康强之外復何求。\n灵台洞彻天无夜，银海精明月正秋。\n谩赋律章酬诞节，旋沽官醖破羁愁。\n生来结得梅花伴，长占春风第一筹。",
        "dynasty": "宋",
        "collection_info": null
    },
    {
        "uuid": "5aee069c49240fc4336a616bec9c00b9",
        "title": "次余静庵晚望欲雪",
        "author": "杨公远",
        "content": "凝眸天欲莫，乌鹊认巢归。\n万窍号风急，千林脱叶稀。\n云顽垂地暝，屋冷带烟霏。\n默想滕郎意，商量剪水飞。",
        "dynasty": "宋",
        "collection_info": null
    },
    {
        "uuid": "71dc6a54b74ea2fd441277c2461d0405",
        "title": "再韵",
        "author": "杨公远",
        "content": "牧竖横清笛，骑牛引犊归。\n阴凝山髣髴，暝合树依稀。\n风逼衣裘冷，天将雨雪霏。\n倚阑遥睇处，接翅有鸦飞。",
        "dynasty": "宋",
        "collection_info": null
    },
    {
        "uuid": "320a0a4cd631034df54fde8b86692cab",
        "title": "自述",
        "author": "杨公远",
        "content": "年踰半百颇酸心，眼底朋俦试选抡。\n松竹梅花三益友，诗书画卷一閒人。\n北窗高卧那非乐，南阮甘贫只任真。\n却喜生无荣辱事，底须姓字动朝绅。",
        "dynasty": "宋",
        "collection_info": null
    },
    {
        "uuid": "d7953e52f411f0acd52df849f40630c1",
        "title": "次宋省斋问月",
        "author": "杨公远",
        "content": "开樽酹酒问婵娟，来照人间是几年。\n从古到今今復古，纔圆又缺缺还圆。\n隔千里共何同异，描万象真无丑妍。\n最是婆娑仙桂树，新枝不长出青天。",
        "dynasty": "宋",
        "collection_info": null
    },
    {
        "uuid": "6e1d57fa0068ddc299042ba2abfebfa6",
        "title": "借张山长韵呈方虚谷  其一",
        "author": "杨公远",
        "content": "幡然何事赋归来，领略黄山酬玉杯。\n敲月几编虽满世，泽民一念未宜灰。\n笑呼臞鹤梅边去，旋买寒花竹外栽。\n襟度汪汪千万顷，眼青应为野人开。",
        "dynasty": "宋",
        "collection_info": null
    },
    {
        "uuid": "e83ef7d9e44ec3a4fa48229ca4d5a9f7",
        "title": "借张山长韵呈方虚谷  其二",
        "author": "杨公远",
        "content": "归来默坐似心斋，南北曾穿几緉鞋。\n踏遍关河才思古，名知草木宦情佳。\n桐江胜景归吟卷，练水寒云入壮怀。\n试数时贤谁敢并，苏黄端的是同侪。",
        "dynasty": "宋",
        "collection_info": null
    },
    {
        "uuid": "f460b350cc7fcaa2a766742e16768093",
        "title": "借张山长韵呈方虚谷  其三",
        "author": "杨公远",
        "content": "楼台寂寂白云堆，三径萦迂锁翠苔。\n怪得菊松多喜色，祇缘琴鹤已归来。\n人瞻北斗光尤灿，门对南山掩復开。\n野客再持漫刺谒，不应袖手又空回。",
        "dynasty": "宋",
        "collection_info": null
    },
    {
        "uuid": "fa1548f8d21757c8f6c430b8a9373308",
        "title": "次韵别黄山中",
        "author": "杨公远",
        "content": "相逢祇在万山阿，每愧才疎藉琢磨。\n昨日忽来明日去，会时常少别时多。\n茶聊当酒匆匆话，诗为言怀细细哦。\n折得梅花须寄我，不然携杖早相过。",
        "dynasty": "宋",
        "collection_info": null
    },
    {
        "uuid": "ed891056c6a9f74c01b6a9179f6297bb",
        "title": "九日",
        "author": "杨公远",
        "content": "造化推移秋意深，安排景物逐时新。\n又逢九日寒花节，不觉三年逆旅身。\n乌帽恋头浑忤俗，白衣送酒竟无人。\n翻思杜牧牛山句，谁解清吟继后尘。",
        "dynasty": "宋",
        "collection_info": null
    },
    {
        "uuid": "0c28e7cb2d3a07ba91bcc906c85292c3",
        "title": "次宋省斋九月十日",
        "author": "杨公远",
        "content": "恰说重阳又罢休，奈何乌兔去悠悠。\n可怜节后人心别，未信花前蝶意愁。\n病裏不禁三盏酒，客中虚负一年秋。\n来年昨日登高兴，强健还能痛饮不。",
        "dynasty": "宋",
        "collection_info": null
    },
    {
        "uuid": "311192ba3b12e6f1e72d0c2712668b2f",
        "title": "次省斋韵觅友梅索笑集不蒙见惠再借韵",
        "author": "杨公远",
        "content": "巨编藏古锦，风雅续遗音。\n雷电欲下取，辟易不敢侵。\n真趣谁领会，一如陶潜琴。\n所言正而大，讵比郑声淫。\n疑有造化炉，炼铁成黄金。\n箇是绝世宝，何必问西琛。\n有时吟竹外，竹影弄清阴。\n有时歌梅边，梅香散水沈。\n所以形之句，毋乃得之心。\n俗子敢再请，幸尔勿沈吟。",
        "dynasty": "宋",
        "collection_info": null
    },
    {
        "uuid": "b9a2673b79526e9ce90b9bf41592354d",
        "title": "次宋省斋七夕雨  其一",
        "author": "杨公远",
        "content": "自笑生来作么为，百无一解太痴愚。\n今宵欲觅天孙巧，未审天孙乞我无。",
        "dynasty": "宋",
        "collection_info": null
    },
    {
        "uuid": "0e1abbdb7c6a98cfeb257cb2a4598ffb",
        "title": "次宋省斋七夕雨  其二",
        "author": "杨公远",
        "content": "织女河边渡鹊桥，风吹仙袂举飘飘。\n洗车一夜霶𩃱雨，图得人间起旱苗。",
        "dynasty": "宋",
        "collection_info": null
    },
    {
        "uuid": "de8ddcaabe58c490682aa0f0edab1674",
        "title": "次宋省斋七夕雨  其三",
        "author": "杨公远",
        "content": "人言此夕会双星，騃女痴儿竞乞灵。\n学织学耕非我事，何如牛角自横经。",
        "dynasty": "宋",
        "collection_info": null
    },
    {
        "uuid": "640d8c040698faa12f535a4231dca3b0",
        "title": "次姚舍人  其一",
        "author": "杨公远",
        "content": "披起绵衣换葛裘，不禁时序去悠悠。\n吴江枫老萧萧下，紫塞鸿归点点秋。\n几幅蛮笺诗状景，一声羌笛客凭楼。\n羁怀正此无聊奈，细雨檐花分外愁。",
        "dynasty": "宋",
        "collection_info": null
    },
    {
        "uuid": "5a80b6d8441398af8da071a2932f6515",
        "title": "次姚舍人  其二",
        "author": "杨公远",
        "content": "斜岸乌纱落魄裘，得宽閒处且悠悠。\n任渠名利浓于酒，顾我情怀淡似秋。\n黄菊苍松陶令宅，清风明月庾公楼。\n翻思二老今何在，景物依然恼客愁。",
        "dynasty": "宋",
        "collection_info": null
    },
    {
        "uuid": "aea543f06cf1ea4cb14dbcfecc35bda9",
        "title": "次友梅编校独卧床",
        "author": "杨公远",
        "content": "梅花纸帐伴书窗，毡褥平铺小小床。\n趺膝横琴情自适，曲肱当枕乐偏长。\n诗魂直透冰霜国，衾锦那沾粉腻香。\n丈五日高眠正熟，不知前古又三皇。",
        "dynasty": "宋",
        "collection_info": null
    },
    {
        "uuid": "5d29b0224adf0698ba9c5c82f6d94f72",
        "title": "癸未元日",
        "author": "杨公远",
        "content": "桃板休题只任真，也无艰苦与悲辛。\n屠苏后饮身虽老，毛颖频挥道不贫。\n昨夜灯花今岁兆，今朝元日昨宵春。\n迩来时俗全非古，乌帽长衫能几人。",
        "dynasty": "宋",
        "collection_info": null
    },
    {
        "uuid": "8da21a33b161c50c8a97bf28b7fa2eaf",
        "title": "铜缾簪梅",
        "author": "杨公远",
        "content": "梅花点点自清真，雪虐风饕苦且辛。\n白玉堂开虽是贵，古铜缾浸亦非贫。\n爱渠夜写灯前影，类我时挥笔底春。\n雅趣有谁能领会，华光已后更无人。",
        "dynasty": "宋",
        "collection_info": null
    },
    {
        "uuid": "5bac640ae58a06df26ab728d8f2f71ac",
        "title": "游南山次刘晓窗韵二首  其一",
        "author": "杨公远",
        "content": "神仙窟宅白云扃，山径迂迴峻復平。\n烟冷恐遗丹竈在，草深不向斗坛生。\n市廛尘隔二三里，岩谷禽啼一两声。\n莫讶此来仙不见，遥岑寸碧眼增明。",
        "dynasty": "宋",
        "collection_info": null
    },
    {
        "uuid": "50917fd91304c18dbc0525bcfd46e1a3",
        "title": "游南山次刘晓窗韵二首  其二",
        "author": "杨公远",
        "content": "李白曾来问姓名，宣平疑是古初平。\n负薪出处天将曙，沽酒归时月又生。\n鸡啄遗丹非有意，瓢悬老树寂无声。\n寒泉满沼依然在，静夜长涵星斗明。",
        "dynasty": "宋",
        "collection_info": null
    },
    {
        "uuid": "fd081568cdc0275c755246edfe4837e1",
        "title": "龙金庵次黄山中",
        "author": "杨公远",
        "content": "清风明月逐时新，天付幽人直万金。\n和得诗成无箇事，来时可惜不携琴。",
        "dynasty": "宋",
        "collection_info": null
    },
    {
        "uuid": "57ca40720954b862be84daacd6761521",
        "title": "龙金庵借张山长韵",
        "author": "杨公远",
        "content": "道人结屋万山阿，趺坐焚香意味多。\n尘事不干心已寂，年华易度髮难皤。\n薇烹石铫供常馔，茶煮山泉当太和。\n我亦非贪名利者，拟来入社许侬么。",
        "dynasty": "宋",
        "collection_info": null
    },
    {
        "uuid": "63652364228e50dc3cb5ff601707a454",
        "title": "题徐氏聚秀楼",
        "author": "杨公远",
        "content": "轮奂危危百尺楼，阑干徙倚豁双眸。\n插天万仞黄山耸，遶郭千寻练水流。\n风月不消钱可买，主宾须要味相投。\n四时景物俱收敛，引得诗人竞唱酬。",
        "dynasty": "宋",
        "collection_info": null
    },
    {
        "uuid": "90d3f4aa6e5a20b267dbee44c47d393c",
        "title": "残梅",
        "author": "杨公远",
        "content": "暗香消歇粉粧残，点点虚庭碧藓间。\n却怪贫家新富贵，地茵纯用鹿胎斑。",
        "dynasty": "宋",
        "collection_info": null
    },
    {
        "uuid": "6c7f1b50e6f53b7b1c3e09b8a91ba481",
        "title": "还刘晓窗吟卷就用卷端韵",
        "author": "杨公远",
        "content": "细观吟卷压阳春，字字新奇绝点尘。\n既已学诗兼学礼，底须忧道更忧贫。\n鸟啼花落萧閒日，月白风清自在身。\n内景通明谁会得，窗寒曙色正精神。",
        "dynasty": "宋",
        "collection_info": null
    },
    {
        "uuid": "e6447f8076fc9480978315a9e292a809",
        "title": "诗家",
        "author": "杨公远",
        "content": "松下云根迂菊径，梅边竹外着茆茨。\n天教管领閒风月，得句无非妙色丝。",
        "dynasty": "宋",
        "collection_info": null
    },
    {
        "uuid": "8920f6bfc91bee8060d4e5af6fad0109",
        "title": "诗坛",
        "author": "杨公远",
        "content": "突兀骚坛依汉立，英豪元帅凛霜威。\n四时景物知多少，一一投降听指挥。",
        "dynasty": "宋",
        "collection_info": null
    },
    {
        "uuid": "b5e1d05e824c05d71c669e79d5a4a549",
        "title": "诗将",
        "author": "杨公远",
        "content": "草木森罗归队伍，溪山辽遶作城池。\n运筹决胜应无敌，郊岛从旁作鼓旗。",
        "dynasty": "宋",
        "collection_info": null
    },
    {
        "uuid": "e8afd03793b758aabd379d50abafa5ed",
        "title": "诗匠",
        "author": "杨公远",
        "content": "吴刚运斧惟修月，轮扁挥斤妙斲轮。\n好句何须劳斧凿，无痕无迹自天真。",
        "dynasty": "宋",
        "collection_info": null
    },
    {
        "uuid": "624a583988123e8ffa5be97c2322fdba",
        "title": "诗笔",
        "author": "杨公远",
        "content": "银管空虚藏兔颖，冰怀磊磈吐天葩。\n有时挥扫浑无碍，尽道毫锋自有花。",
        "dynasty": "宋",
        "collection_info": null
    },
    {
        "uuid": "adc8c5ecf724fea3443ee654ba2486fe",
        "title": "诗筒",
        "author": "杨公远",
        "content": "短篇吟了长篇续，旧韵酬成新韵催。\n一节此君缄锦绣，奚奴携去又携来。",
        "dynasty": "宋",
        "collection_info": null
    },
    {
        "uuid": "b19b3fca66fe04c0a9bec23bf6e23cbb",
        "title": "诗牌",
        "author": "杨公远",
        "content": "閒亭虚阁多标揭，旧句新篇各斗工。\n为拂尘埃题数语，敢期他日碧沙笼。",
        "dynasty": "宋",
        "collection_info": null
    },
    {
        "uuid": "26fb794664949d5f4813fe79555cc603",
        "title": "诗壁",
        "author": "杨公远",
        "content": "一方素壁龙蛇走，几首新诗冰雪清。\n语好惊人看不足，教侬技痒动吟情。",
        "dynasty": "宋",
        "collection_info": null
    },
    {
        "uuid": "bcb6e5d7c6a4b618d90a5a160f8856de",
        "title": "诗癖",
        "author": "杨公远",
        "content": "生来性癖耽佳句，吟得诗成似有神。\n险语岂惟惊鬼胆，直须字字要惊人。",
        "dynasty": "宋",
        "collection_info": null
    },
    {
        "uuid": "4591aa3e4c8b49fc1c21cda25007e298",
        "title": "诗狂",
        "author": "杨公远",
        "content": "掬取长江供砚水，借将碧汉作蛮笺。\n兴来拈起如椽笔，大咏高吟欲上天。",
        "dynasty": "宋",
        "collection_info": null
    },
    {
        "uuid": "d6fedd2d2538bcdf62869694c2ea35d4",
        "title": "蝶  其一",
        "author": "杨公远",
        "content": "磔索银鬚细，翩翩粉翅柔。\n百花巡已遍，入梦戏庄周。",
        "dynasty": "宋",
        "collection_info": null
    },
    {
        "uuid": "d045fa206b2164a15c5ec6a4df86ecd0",
        "title": "蝶  其二",
        "author": "杨公远",
        "content": "款款穿芳径，双双度短墙。\n不知身是幻，抵死恋花香。",
        "dynasty": "宋",
        "collection_info": null
    },
    {
        "uuid": "411a6abf2dded10669c30d67c171c826",
        "title": "自笑  其一",
        "author": "杨公远",
        "content": "自笑人生立世难，甘辛滋味饱曾参。\n头颅潦倒梅横雪，心地通明月印潭。\n诗欠惊人徒着意，事多忤俗更休谈。\n何如领略三杯酒，不必如泥只半酣。",
        "dynasty": "宋",
        "collection_info": null
    },
    {
        "uuid": "d09b61dcf8efe777bd6b0a5439fa93bb",
        "title": "自笑  其二",
        "author": "杨公远",
        "content": "东郊结屋恰三间，景物供吟要细参。\n红日射芒穿密树，青山倒影浴寒潭。\n樵虽分席当时话，客为同心尽日谈。\n最是北窗高卧处，如雷鼻息睡偏酣。",
        "dynasty": "宋",
        "collection_info": null
    },
    {
        "uuid": "f184582c90226d69c6793ed28e562a08",
        "title": "癸未中秋",
        "author": "杨公远",
        "content": "凉入郊墟暑渐微，奈何节序暗推移。\n景逢三五秋分夜，光异寻常月满时。\n按舞霓裳仙绰约，长舂灵药兔迷离。\n广寒宫桂花空发，近世无人折一枝。",
        "dynasty": "宋",
        "collection_info": null
    },
    {
        "uuid": "3d571a7fd61749c82927329322895212",
        "title": "次程国舍",
        "author": "杨公远",
        "content": "欲坐春风欠宿缘，识荆琳宇忆当年。\n初逢脱略知心地，再见从容值暑天。\n万卷诗书君有种，一犁烟雨我无田。\n晓来喜报檐前鹊，忽得珠玑璨两篇。",
        "dynasty": "宋",
        "collection_info": null
    },
    {
        "uuid": "f6c337fa0cea3657787216af8f75b4f3",
        "title": "夷齐",
        "author": "杨公远",
        "content": "因请休兵谏不行，首阳遁迹似沽名。\n既言不食周家粟，薇蕨谁家土上生。",
        "dynasty": "宋",
        "collection_info": null
    },
    {
        "uuid": "4e78a6bab229f765968c86392da71758",
        "title": "呈康总管相公",
        "author": "杨公远",
        "content": "古汴文章伯，来为我郡侯。\n一心天不夜，千里月长秋。\n政压龚黄辈，诗侪李杜俦。\n雷门持布鼓，肯瞩电光不。",
        "dynasty": "宋",
        "collection_info": null
    },
    {
        "uuid": "be636d80fcde649ba60aa32c18f237bb",
        "title": "九日",
        "author": "杨公远",
        "content": "满城风雨霍然开，不负登临亦快哉。\n时俗半无乌帽堕，世情那有白衣来。\n且沽薄酒酬佳节，欲赋新诗愧短才。\n折得黄花簪两鬓，任渠两鬓自毰毸。",
        "dynasty": "宋",
        "collection_info": null
    },
    {
        "uuid": "1d75c76a035b933b4f7872549fa9a4b0",
        "title": "十日宋省斋有诗谓不及同登南山独步乌聊山",
        "author": "杨公远",
        "content": "我辈登高崄更遥，闻君独步上乌聊。\n休嗟昨日浑无兴，须信明年尚有条。\n节后黄花香未减，年高黑鬓雪偏饶。\n拂笺续罢新诗句，回首重阳越一朝。",
        "dynasty": "宋",
        "collection_info": null
    },
    {
        "uuid": "46489443efa1dfea85e890dcaec3e7f1",
        "title": "孙芝田见示吟编一诗捲锦",
        "author": "杨公远",
        "content": "细诵芝田诗一编，了无斧凿自天然。\n豪雄虹抹斜阳外，雅淡梅横缺月边。\n点石化金非是幻，脱胎换骨欲成仙。\n箇般才调真难敌，行看鸡林声价传。",
        "dynasty": "宋",
        "collection_info": null
    },
    {
        "uuid": "dd6e5b6cef2ab042c58f751f7f5378d2",
        "title": "重阳已过半月菊花方开  其一",
        "author": "杨公远",
        "content": "过了重阳半月余，菊花方见放东篱。\n香清不减登山日，色好偏过泛酒时。\n餐落英真成浪语，存荒径岂是虚辞。\n生来宁耐风霜挫，晚节腾芳满世知。",
        "dynasty": "宋",
        "collection_info": null
    },
    {
        "uuid": "759081945af5c39139689cc6f0b1490e",
        "title": "重阳已过半月菊花方开  其二",
        "author": "杨公远",
        "content": "西风转北又旬余，才见黄花粲短篱。\n底事不开重九日，何心却趁小春时。\n芳传栗里陶潜径，香入离骚屈子辞。\n不肯趋时真隠逸，岂教尘世俗人知。",
        "dynasty": "宋",
        "collection_info": null
    },
    {
        "uuid": "a15aa6ec316ad08bc1604e3f1be650d7",
        "title": "子陵",
        "author": "杨公远",
        "content": "三聘玄纁莫可辞，此行为满故人思。\n一宵共榻论心事，却被司天太史知。",
        "dynasty": "宋",
        "collection_info": null
    },
    {
        "uuid": "6357e9dd59e86427b44f03ea753d72e0",
        "title": "和靖",
        "author": "杨公远",
        "content": "湖上吟翁道味长，孤坟今已草成荒。\n姓名犹寄梅花上，一度开时一度香。",
        "dynasty": "宋",
        "collection_info": null
    },
    {
        "uuid": "e479fc1b59a7e16e814289d24fd35ebe",
        "title": "万竹乃竹洲曾孙也万竹子常新恩弃儒于干明入道伯父友梅以诗饯之因次韵",
        "author": "杨公远",
        "content": "洲上檀栾竹万竿，此君得所一般般。\n根虽易地终无异，操直参天也不难。\n冠借皮为疑斗灿，杖凭枝作觉龙寒。\n步虚词罢幽閒处，好勘黄庭悟寸丹。",
        "dynasty": "宋",
        "collection_info": null
    },
    {
        "uuid": "51a680728c9fe811d7621da2fb2ffa04",
        "title": "昨携拙稿呈康使君郢正以诗促之",
        "author": "杨公远",
        "content": "昨携拙稿乞挥斤，安敢颙颙觊赏音。\n明月清风聊寓意，孤峰绝岸颇留心。\n驽逢伯乐方增重，剑遇张华免陆沈。\n肯把灵丹攻鄙俗，珍藏何啻万黄金。",
        "dynasty": "宋",
        "collection_info": null
    },
    {
        "uuid": "3cddea371a6037a3d183bd069461ae7b",
        "title": "次文长老",
        "author": "杨公远",
        "content": "久向人间脱俗缘，了无罣碍度年年。\n一尘不惹菩提树，四大俱空兜率天。\n閒爇篆香供鼻观，静翻贝叶养心田。\n推敲对景清吟处，应是浑无蔬笋篇。",
        "dynasty": "宋",
        "collection_info": null
    },
    {
        "uuid": "36788be4ed48ff0f3f802bdb5166201b",
        "title": "次干明观汪新恩",
        "author": "杨公远",
        "content": "家世桃源越几年，蓦携书卷觅安全。\n来寻竹所山房处，为结梅花纸帐缘。\n白鹤词歌明月下，黄庭经勘晚风前。\n他时九转功成后，稳驾真人莲叶船。",
        "dynasty": "宋",
        "collection_info": null
    },
    {
        "uuid": "1a4ac28202aade41b417b70043080ce8",
        "title": "次程直学对镜",
        "author": "杨公远",
        "content": "青铜频启看，瘦劣沈东阳。\n鬓染秋霜色，身期晚节香。\n閒情耽水石，幽梦遶池塘。\n何似伊川脉，渊源道味长。",
        "dynasty": "宋",
        "collection_info": null
    },
    {
        "uuid": "57f7e24ad50ac92981c25c100b0ba4ce",
        "title": "白水池次俞山长韵",
        "author": "杨公远",
        "content": "石眼泉流乳，盈池永不干。\n空明涵玉润，湛彻带云寒。\n月浸知无异，鸥来认却难。\n何郎今在否，好向此凭阑。",
        "dynasty": "宋",
        "collection_info": null
    },
    {
        "uuid": "1c890dfd5ce97aad813936c5bb4baed4",
        "title": "次宋省斋菊花五绝  其一",
        "author": "杨公远",
        "content": "东篱粲处正秋高，气骨清寒等孟郊。\n试问羣芳谁是侣，梅花差可作平交。",
        "dynasty": "宋",
        "collection_info": null
    },
    {
        "uuid": "fa5bc0dbc8c808f9614c7c6bcd508201",
        "title": "次宋省斋菊花五绝  其二",
        "author": "杨公远",
        "content": "凡卉徒妖迥不同，输渠篱下自丛丛。\n趋时未肯隠君子，毕竟依然带晋风。",
        "dynasty": "宋",
        "collection_info": null
    },
    {
        "uuid": "034ae1865d59837188af5c4738383fe5",
        "title": "次宋省斋菊花五绝  其三",
        "author": "杨公远",
        "content": "细嚼芳英清肺腑，离骚一语传千古。\n灵均去后谁知心，幸有柴桑人作主。",
        "dynasty": "宋",
        "collection_info": null
    },
    {
        "uuid": "1a77ff98407f3ebe777eaeaa26aa5e2d",
        "title": "次宋省斋菊花五绝  其四",
        "author": "杨公远",
        "content": "千花万卉已俱亡，独占秋光点点黄。\n露冷霜浓难着脚，甘心宁耐此荒凉。",
        "dynasty": "宋",
        "collection_info": null
    },
    {
        "uuid": "68a7bb518149716617f17e7585b55ca0",
        "title": "次宋省斋菊花五绝  其五",
        "author": "杨公远",
        "content": "万木归根叶渐空，淡烟斜照有无中。\n客怀对此无情思，頼有知心老菊丛。",
        "dynasty": "宋",
        "collection_info": null
    },
    {
        "uuid": "945e45cf51a9e121c6e90cd6a70eb469",
        "title": "省斋寄诗用韵走笔以谢  其一",
        "author": "杨公远",
        "content": "每思分袂岁寒天，又见荷钱贴水圆。\n月落梁间清夜后，云生江上晚风前。\n题诗茧纸无由达，结梦花屏又復还。\n会晤未龟空怅恨，何时握手共欢然。",
        "dynasty": "宋",
        "collection_info": null
    },
    {
        "uuid": "95e299596bdb6c222df4862e1768bd2f",
        "title": "省斋寄诗用韵走笔以谢  其二",
        "author": "杨公远",
        "content": "竟日昏昏醉梦中，俄惊绿暗石榴红。\n两三箇月书全杳，四五篇诗信忽通。\n身世愧无鸿鹄志，交情叹作马牛风。\n如今暂效相如计，较着无声迥不同。",
        "dynasty": "宋",
        "collection_info": null
    },
    {
        "uuid": "3cb9dacb021eb06058bbec9488b55c48",
        "title": "黄山中用省斋韵见寄次韵谢  其一",
        "author": "杨公远",
        "content": "话别匆匆二月天，回眸两见月亏圆。\n数声干鹊纔闻后，一幅鸾笺忽堕前。\n风雨对床何日遂，鴈鱼传信几时还。\n每逢骚客论心处，说着山中意悄然。",
        "dynasty": "宋",
        "collection_info": null
    },
    {
        "uuid": "2d63e16ed5eea68451166757cc1e201a",
        "title": "黄山中用省斋韵见寄次韵谢  其二",
        "author": "杨公远",
        "content": "幽窗兀兀坐愁中，忽拜山中小篆红。\n心事尽从诗裏见，交情全在帖间通。\n从容笑语知何日，老草赓酬寄便风。\n多谢绨袍尤恋恋，箇般襟度有谁同。",
        "dynasty": "宋",
        "collection_info": null
    },
    {
        "uuid": "44ad58cbd504f92e32c1b2d0a25eea72",
        "title": "康使君惠诗借韵谢",
        "author": "杨公远",
        "content": "几幅生绡扫麝煤，枯梢黏藓石封苔。\n布成野水云山去，博得金章玉句来。\n眉白自惭非我有，眼青多藉为侬开。\n一经题品多增价，古锦光芒亦壮哉。",
        "dynasty": "宋",
        "collection_info": null
    },
    {
        "uuid": "7b2b657335fd79e1792a424294227f87",
        "title": "次刘晓窗九日韵  其一",
        "author": "杨公远",
        "content": "门前何用白衣来，旋买官醪亦可杯。\n笑问黄花前日事，未生陶令为谁开。",
        "dynasty": "宋",
        "collection_info": null
    },
    {
        "uuid": "5ca8342d13dd44fb7dd9929def5a9d38",
        "title": "次刘晓窗九日韵  其二",
        "author": "杨公远",
        "content": "自怜萍梗老羁孤，暂寓僧寮不用租。\n九日有钱还可醉，不然萸菊酒俱无。",
        "dynasty": "宋",
        "collection_info": null
    },
    {
        "uuid": "e67dbd9d2e721d88d451d50d7a6fd1af",
        "title": "次刘晓窗九日韵  其三",
        "author": "杨公远",
        "content": "秋菊何尝委片英，都缘气韵禀清宁。\n欲将此意灵均道，只恐灵均唤不醒。",
        "dynasty": "宋",
        "collection_info": null
    },
    {
        "uuid": "0221569e208935c74fa14107a76e296c",
        "title": "次刘晓窗九日韵  其四",
        "author": "杨公远",
        "content": "西风摇落鴈南飞，黄叶深深拥竹扉。\n佳节只消拚酩酊，牛山何事泪沾衣。",
        "dynasty": "宋",
        "collection_info": null
    },
    {
        "uuid": "05984ce11e040190eecc38221646d21e",
        "title": "次刘晓窗九日韵  其五",
        "author": "杨公远",
        "content": "篱下寒花色自妍，折来泛酒更新鲜。\n化工底事宁多巧，铸出黄金满地钱。",
        "dynasty": "宋",
        "collection_info": null
    },
    {
        "uuid": "cd8c826ae12462c90d105162f1f2b001",
        "title": "次刘晓窗九日韵  其六",
        "author": "杨公远",
        "content": "佩萸囊菊陟崔嵬，世俗想传有自来。\n顾我此身强健在，不消囊佩亦无灾。",
        "dynasty": "宋",
        "collection_info": null
    },
    {
        "uuid": "7287540f71c15f3ad8d750bd1d316813",
        "title": "次刘晓窗九日韵  其七",
        "author": "杨公远",
        "content": "菊花偏作道家粧，开遍重岩与断冈。\n醉后折来簪短鬓，老夫翻学少年狂。",
        "dynasty": "宋",
        "collection_info": null
    },
    {
        "uuid": "90d4b8d95f99996e5a6fcb853984130a",
        "title": "次刘晓窗九日韵  其八",
        "author": "杨公远",
        "content": "黄花堆积若钱流，粧点诗家富贵秋。\n元亮不将渠贳酒，空留遗恨尚悠悠。",
        "dynasty": "宋",
        "collection_info": null
    },
    {
        "uuid": "1bf7be3e251e0fa198887e2c8f366f8d",
        "title": "次刘晓窗九日韵  其九",
        "author": "杨公远",
        "content": "人皆九日醉流霞，君汲山泉自煮茶。\n可是诗成无点俗，祇应吟笔灿生花。",
        "dynasty": "宋",
        "collection_info": null
    },
    {
        "uuid": "cc7fe19abb585a1f7ff0306299b18f5f",
        "title": "月下看白莲  其一",
        "author": "杨公远",
        "content": "藕花呈素质，兔魄散清光。\n我试平章看，嫦娥伴六郎。",
        "dynasty": "宋",
        "collection_info": null
    },
    {
        "uuid": "dbe9be372a8398a9ca2dc4e87b8191e5",
        "title": "月下看白莲  其二",
        "author": "杨公远",
        "content": "别岸花孤袅，冰姿带月痕。\n波沈花月影，疑是谪仙魂。",
        "dynasty": "宋",
        "collection_info": null
    },
    {
        "uuid": "0bb2cc0e54350471938294e0e3aa3c6a",
        "title": "月下看白莲",
        "author": "杨公远",
        "content": "十里荷花带月看，花和月色一般般。\n祇应舞彻霓裳曲，宫女三千下广寒。",
        "dynasty": "宋",
        "collection_info": null
    },
    {
        "uuid": "4404d547c31ca5efa78d324f896dc697",
        "title": "酬黄仲宣见寄",
        "author": "杨公远",
        "content": "倦走南州与北州，竹篱茅舍足清幽。\n但教有酒名从事，何必为官见督邮。\n谢友寄诗通间阔，拂笺泚笔细赓酬。\n虽然可写胸中意，难写胸中半点愁。",
        "dynasty": "宋",
        "collection_info": null
    },
    {
        "uuid": "f1173054aba802889caacd12d357a4c1",
        "title": "立春旬日雨作不止",
        "author": "杨公远",
        "content": "检起床头历又新，吁嗟老境渐侵寻。\n十朝春恰九朝雨，一日晴还半日阴。\n滴碎空阶声已厌，寒欺薄酒力难禁。\n绝怜窗外苍苔地，积得残梅寸许深。",
        "dynasty": "宋",
        "collection_info": null
    },
    {
        "uuid": "f81d004113b840dd6916a04e6ff4d62f",
        "title": "回岭观瀑",
        "author": "杨公远",
        "content": "瘦筇支我上山头，拂石盘桓看瀑流。\n莫讶喧豗何太急，要归江海济行舟。",
        "dynasty": "宋",
        "collection_info": null
    },
    {
        "uuid": "40b273f76eaf73f8fc2be7527a9c7683",
        "title": "闷书  其一",
        "author": "杨公远",
        "content": "转眼纔余五日春，东奔西走废光阴。\n一泓砚裏谋生意，几句诗中写客心。\n贯斗衝牛雷焕剑，高山流水伯牙琴。\n莫将未遇添惆怅，自有名公为赏音。",
        "dynasty": "宋",
        "collection_info": null
    },
    {
        "uuid": "a9fdeb31603e6c60eada0cc585e378fd",
        "title": "闷书  其二",
        "author": "杨公远",
        "content": "客裏因循断送春，况逢天气半晴阴。\n生来百事少如意，老去千般都上心。\n长铗空弹冯氏剑，良材还斲蔡翁琴。\n愁怀正此无分付，多谢黄鹂送好音。",
        "dynasty": "宋",
        "collection_info": null
    },
    {
        "uuid": "a9d3ecc0150041b5ca41512d9ce9da61",
        "title": "回岭",
        "author": "杨公远",
        "content": "梯级层层步颇艰，岭头清吹逼人寒。\n四边绝壁诗怀壮，一片苍空眼界宽。\n何处山坳吞落照，长年石罅喷鸣湍。\n支筇对景盘桓久，领略留将作画看。",
        "dynasty": "宋",
        "collection_info": null
    },
    {
        "uuid": "6672802c5a95a8af51b6c23a5aeeb09e",
        "title": "寓婺源紫虚观",
        "author": "杨公远",
        "content": "书卷携来寓紫虚，凭高凝眺更无余。\n五山结邑龙盘踞，一水依城带卷舒。\n旦暮鼓钟喧梵宇，高低楼阁壮神居。\n年时除却酬香者，阛阓行人往復疎。",
        "dynasty": "宋",
        "collection_info": null
    },
    {
        "uuid": "c70e4795ae269b0aa0959204735b183c",
        "title": "回溪道中",
        "author": "杨公远",
        "content": "山束溪流窄径迂，眼前景物入诗无。\n田中蝌蚪古文字，柳下舂鉏新画图。\n巨室储茶供客贩，小旗夸酒诱人沽。\n行行不记几多里，回首林端日又晡。",
        "dynasty": "宋",
        "collection_info": null
    },
    {
        "uuid": "0322ae1507b43a5b14569b72510579e3",
        "title": "到陈村",
        "author": "杨公远",
        "content": "半日修途适到陈，因思尼父倍伤神。\n行囊抖擞幸余半，旅馆萧条苦乏薪。\n唤仆买杯苏脚倦，拂尘题句效眉颦。\n孤村落日黄昏后，一觉明朝又问津。",
        "dynasty": "宋",
        "collection_info": null
    },
    {
        "uuid": "89f1a9136037a0e56f962db0ca96621c",
        "title": "次韵酬孙艮斋  其一",
        "author": "杨公远",
        "content": "抱膝孤吟欠范模，愿随鸡犬藉丹炉。\n傥能化得尘凡骨，差胜无声水墨图。",
        "dynasty": "宋",
        "collection_info": null
    },
    {
        "uuid": "08eb7a85a3df1f6ad79b46c64d435156",
        "title": "次韵酬孙艮斋  其二",
        "author": "杨公远",
        "content": "风竹萧萧密掩门，苔封支径曲通村。\n野人自有家林趣，那得荣华入梦魂。",
        "dynasty": "宋",
        "collection_info": null
    },
    {
        "uuid": "89e98c1a889d516c746a6ae2fd309d93",
        "title": "次韵酬孙艮斋  其三",
        "author": "杨公远",
        "content": "想倚危楼十二阑，诗成可是过方干。\n好风吹堕寒窗底，胜得仙翁九转丹。",
        "dynasty": "宋",
        "collection_info": null
    },
    {
        "uuid": "1f8045a87081304fc56261389b6e88ff",
        "title": "次韵立秋",
        "author": "杨公远",
        "content": "白帝交承下令时，蒲葵絺葛竖降旗。\n书亲灯火儿曹喜，鴈过沙场士卒悲。\n夜月一帘虽旧识，西风半榻是新知。\n从今景物皆清致，多办吟笺剩赋诗。",
        "dynasty": "宋",
        "collection_info": null
    },
    {
        "uuid": "791c08ae1768c3b61b0a21adfbf39e5d",
        "title": "九日登高次宋省斋韵",
        "author": "杨公远",
        "content": "久出尝思赋式微，半生心事少人知。\n登高且泛寒花酒，扶老须凭劲竹枝。\n樵径缓跻山诘曲，羁怀难琢句新奇。\n绝怜万里澄秋霁，辜负潘郎风雨诗。",
        "dynasty": "宋",
        "collection_info": null
    },
    {
        "uuid": "5915419d621dc0f7ea1f04cada3d8038",
        "title": "见山真意",
        "author": "杨公远",
        "content": "栗里幽深自结庐，东篱采菊足清娱。\n偶然触目南山好，相对沈吟一语无。",
        "dynasty": "宋",
        "collection_info": null
    },
    {
        "uuid": "8a3817a4b7efeb36856e327f976d08ef",
        "title": "早行",
        "author": "杨公远",
        "content": "黄粱已熟梦初醒，束担匆匆促去程。\n手挈杖端和袖裹，气呵髭上觉冰生。\n山衔斗柄两三点，犬吠篱根四五声。\n何处梅花开较早，清香暗度动诗情。",
        "dynasty": "宋",
        "collection_info": null
    },
    {
        "uuid": "72131ca1ca021c5726772f9f00974a3c",
        "title": "菊梅交承",
        "author": "杨公远",
        "content": "寒花璨璨遶东篱，露洗霜欺未肯萎。\n褪却清香谁领略，北风吹上小梅枝。",
        "dynasty": "宋",
        "collection_info": null
    },
    {
        "uuid": "c96289eaf6f1d34418ea1e385f53d993",
        "title": "夜坐  其一",
        "author": "杨公远",
        "content": "门外霜风猎猎声，拥炉坐对一灯明。\n閒思浮世古今事，倦听荒城长短更。\n满榻诗书终有味，半生名利竟无成。\n从人笑我衣冠别，虽不趋时却自清。",
        "dynasty": "宋",
        "collection_info": null
    },
    {
        "uuid": "9c1fa389de77c7d6c6215e71efed0141",
        "title": "夜坐  其二",
        "author": "杨公远",
        "content": "相伴青灯坐矮窗，老来计拙负年光。\n画灰有句羞才短，就枕无眠畏夜长。\n世路难跻缘峻崄，人情易见为炎凉。\n知心却藉风和月，时度梅花一线香。",
        "dynasty": "宋",
        "collection_info": null
    },
    {
        "uuid": "0fe31343d1ce01e2aa35a788b2fffa8a",
        "title": "再韵  其一",
        "author": "杨公远",
        "content": "听彻茶烹蚓窍声，挑灯开卷眼能明。\n□□□□□□□，过了残冬岁又更。\n世事间关人易老，容怀萧索寐难成。\n推窗且对梅花月，便觉尘襟一晌清。",
        "dynasty": "宋",
        "collection_info": null
    },
    {
        "uuid": "94a3b98b9c78b20c25501a1a2018952d",
        "title": "再韵  其二",
        "author": "杨公远",
        "content": "榾柮炉红密掩窗，伤嗟劳役度时光。\n朝三虽怒暮还四，鳬短难添鹤自长。\n老忆少年成感慨，吟残永夜越凄凉。\n教儿检点铜匜看，报道犹存一缕香。",
        "dynasty": "宋",
        "collection_info": null
    },
    {
        "uuid": "db98f7264e6bc2676c2489b24145eeec",
        "title": "生朝  其一",
        "author": "杨公远",
        "content": "生朝自颂岂非呆，吟得诗成亦快哉。\n六十平头悭两岁，百千往事付三杯。\n在家清苦僧留髮，立世支离栎不材。\n却是与梅缘分厚，年年此日向侬开。",
        "dynasty": "宋",
        "collection_info": null
    },
    {
        "uuid": "c92604ae112dc1af65e5a06ff8b185d1",
        "title": "生朝  其二",
        "author": "杨公远",
        "content": "七年客裏度初生，诗骨依然只鹤形。\n梅亦清臞鬚却白，吾将潦倒鬓还青。\n愧无德可书银管，幸有酒堪储玉缾。\n一点灵台尘不滓，何消修炼勘黄庭。",
        "dynasty": "宋",
        "collection_info": null
    },
    {
        "uuid": "149727837b77236c5b9919c406777398",
        "title": "冬晴",
        "author": "杨公远",
        "content": "岁序从教自改更，老天有意活苍生。\n一冬晴暖雨全少，三日阴寒雪不成。\n谩拥地炉然榾柮，每忧时事验欃枪。\n庭前问讯枯梅树，怕有南枝绽玉英。",
        "dynasty": "宋",
        "collection_info": null
    },
    {
        "uuid": "6e4c497f3d135032002d7fad56bb9e8f",
        "title": "观梅",
        "author": "杨公远",
        "content": "老来宠辱两无闻，纔见梅花喜十分。\n冰雪相看虽属我，干坤独步却输君。\n受知和靖黄昏月，入梦昌龄落寞云。\n从此暗香来不断，何消更把水沈焚。",
        "dynasty": "宋",
        "collection_info": null
    },
    {
        "uuid": "5e1bc99c42629461553066706b34ea24",
        "title": "探梅",
        "author": "杨公远",
        "content": "竹杖芒鞋作兴来，来时准拟有花开。\n谁知老树荒烟裏，地冷孤根暖未回。",
        "dynasty": "宋",
        "collection_info": null
    },
    {
        "uuid": "39bff476c18e7e5c09fbacea4c3694e0",
        "title": "访梅",
        "author": "杨公远",
        "content": "荒寒茅屋是谁家，独木桥横小径斜。\n却是无人行到处，春风先已到梅花。",
        "dynasty": "宋",
        "collection_info": null
    },
    {
        "uuid": "ef4697739e4962aa0686940932960a95",
        "title": "寄梅",
        "author": "杨公远",
        "content": "方愧无由洗俗尘，喜逢竹外一枝春。\n看来未敢轻攀折，待侑诗篇赠故人。",
        "dynasty": "宋",
        "collection_info": null
    },
    {
        "uuid": "21925363d8fbad06934ab6ed98640698",
        "title": "赋梅",
        "author": "杨公远",
        "content": "雪月云烟件件宜，骚人墨客费寻思。\n怕渠因得逋仙句，不要人言半字诗。",
        "dynasty": "宋",
        "collection_info": null
    },
    {
        "uuid": "aba2a8e05bee7c8b28d5fba2ee274e8d",
        "title": "观梅",
        "author": "杨公远",
        "content": "东阁观梅效少陵，巡檐索笑面生春。\n试将心事从渠道，恰又无言领略人。",
        "dynasty": "宋",
        "collection_info": null
    },
    {
        "uuid": "2ad0dd1af9f2fc671324253c185386c6",
        "title": "折梅",
        "author": "杨公远",
        "content": "折时须拣带苔枝，两蘂三花尽自奇。\n簪向银缾全俗了，古铜缾浸恰相宜。",
        "dynasty": "宋",
        "collection_info": null
    },
    {
        "uuid": "65038ce9689d32ae588a6bc209c2aa3e",
        "title": "写梅",
        "author": "杨公远",
        "content": "为渠模写未为难，只要稀疎不要繁。\n雪月风烟俱属我，一时收拾付毫端。",
        "dynasty": "宋",
        "collection_info": null
    },
    {
        "uuid": "5eacc75769d6ac9335ff665b7e8b161f",
        "title": "红梅",
        "author": "杨公远",
        "content": "特立孤高耐岁寒，渥丹颜貌带儒酸。\n荆公诗句休拈出，北地人今已熟看。",
        "dynasty": "宋",
        "collection_info": null
    },
    {
        "uuid": "2c897124fd9b84438cb4110ef89f5162",
        "title": "千叶梅",
        "author": "杨公远",
        "content": "千叶梅开一样清，向人含笑似多情。\n化工只么宁多巧，碎剪琼瑶细簇成。",
        "dynasty": "宋",
        "collection_info": null
    },
    {
        "uuid": "c0f64edd63f7e01d3b04d886124ce0f7",
        "title": "雪梅",
        "author": "杨公远",
        "content": "冻合顽云四幕垂，须臾六出搅空飞。\n梅花自禀清臞相，底事添渠十倍肥。",
        "dynasty": "宋",
        "collection_info": null
    },
    {
        "uuid": "36df37f52ab1d902dd94457c9f836a46",
        "title": "月梅",
        "author": "杨公远",
        "content": "梢如鹿角月如眉，月到梢头分外宜。\n梅得月来无限好，月和梅看越清奇。",
        "dynasty": "宋",
        "collection_info": null
    },
    {
        "uuid": "b440ec346554abbd74e5f55857ba3768",
        "title": "烟梅",
        "author": "杨公远",
        "content": "玉妃谪堕作梅花，不与羣芳定等差。\n莫是清高嫌俗眼，故张翠幕淡笼遮。",
        "dynasty": "宋",
        "collection_info": null
    },
    {
        "uuid": "f4b226a4cd0a4601249457ccb85857a8",
        "title": "霜梅",
        "author": "杨公远",
        "content": "梅到更阑自主张，依然不住散清香。\n横陈青女无端甚，也要教渠学粉妆。",
        "dynasty": "宋",
        "collection_info": null
    },
    {
        "uuid": "2838ffae5e5cc8213e327d7a365ae5f4",
        "title": "冰梅",
        "author": "杨公远",
        "content": "绝怜花带雪璘珑，彷佛惟存蜡蔕红。\n一夜清寒风结冻，分明身在水晶宫。",
        "dynasty": "宋",
        "collection_info": null
    },
    {
        "uuid": "e0784e48aa95065fff937dcb6a85a2a3",
        "title": "照水梅",
        "author": "杨公远",
        "content": "梢横鹤膝小池东，几点疎花冷淡中。\n自是晓妆匀未了，故抬粉面对青铜。",
        "dynasty": "宋",
        "collection_info": null
    },
    {
        "uuid": "af81195157df8fb5cd27e1227b202c97",
        "title": "梅影",
        "author": "杨公远",
        "content": "柴门相对月华新，月上梅梢绝点尘。\n却是嫦娥工性巧，不须泓颖画全身。",
        "dynasty": "宋",
        "collection_info": null
    },
    {
        "uuid": "ef564c1a9e0873ee265fc990da544896",
        "title": "早梅",
        "author": "杨公远",
        "content": "篱下丛丛菊老时，清香飞上向南枝。\n化工未必无私意，试问春风知不知。",
        "dynasty": "宋",
        "collection_info": null
    },
    {
        "uuid": "a8e89a88844f161378d3cb0f33a2236d",
        "title": "迟梅",
        "author": "杨公远",
        "content": "尽道孤根逗暖回，缘何春至未肧胎。\n东皇想是怜孤独，留与羣芳作伴开。",
        "dynasty": "宋",
        "collection_info": null
    },
    {
        "uuid": "b78e4a11ae87f96802c7d98276720666",
        "title": "残梅",
        "author": "杨公远",
        "content": "可惜梢头烂漫芳，无心要趁寿阳妆。\n宁教片片随风去，点在苔痕骨也香。",
        "dynasty": "宋",
        "collection_info": null
    },
    {
        "uuid": "e87d21b01dbea78a32de7f89b6e81cbf",
        "title": "梅实",
        "author": "杨公远",
        "content": "纍纍青子缀枝丫，一味含酸软齿牙。\n不独曹军资止渴，也曾调鼎佐商家。",
        "dynasty": "宋",
        "collection_info": null
    },
    {
        "uuid": "f4b02af01074c3fcfb3167c00a1f85c4",
        "title": "十二月二十九夜大雪  其一",
        "author": "杨公远",
        "content": "六出霏霏饯岁华，终宵撩乱扑窗纱。\n未言造化工夫巧，且看干坤景象奢。\n□□□□□□□，□□□□□□花。\n明朝正旦常年别，琼户瑶阶一样夸。",
        "dynasty": "宋",
        "collection_info": null
    },
    {
        "uuid": "58a2eb29ce172d482f04f4f9eea08ae6",
        "title": "十二月二十九夜大雪  其二",
        "author": "杨公远",
        "content": "岁已云除四日春，正嗟无雪慰农心。\n重衾夜觉十分冷，平地朝看一尺深。\n剡曲舟虽无月载，灞桥景更有谁吟。\n今宵拚饮椒花酒，醉后烹茶自赏音。",
        "dynasty": "宋",
        "collection_info": null
    },
    {
        "uuid": "750747b41d9fb40461f7ae6bf65040e2",
        "title": "十二月二十九夜大雪  其三",
        "author": "杨公远",
        "content": "天教滕六下良宵，恰值人间正颂椒。\n万屋高低皆玉洁，四山远迩绝尘嚣。\n苍髯铁面亦华髮，直节虚心也折腰。\n可惜梅花无觅处，祇应低亚小溪桥。",
        "dynasty": "宋",
        "collection_info": null
    },
    {
        "uuid": "af1762b942447aba55bf0d717d2aa328",
        "title": "友梅吴编校寿宫之侧筑庵曰全归有诗十咏敬次之  其一",
        "author": "杨公远",
        "content": "达人谋事岂踌躇，寿域天开不费鉏。\n结得庵成无点俗，栽梅莳竹当幽居。",
        "dynasty": "宋",
        "collection_info": null
    },
    {
        "uuid": "9fd3e8f6b0da329eb2ce1922759a67c5",
        "title": "友梅吴编校寿宫之侧筑庵曰全归有诗十咏敬次之  其二",
        "author": "杨公远",
        "content": "盖世功名水一杯，君曾勘破箇中来。\n平生不问凡红紫，莫逆交情只是梅。",
        "dynasty": "宋",
        "collection_info": null
    },
    {
        "uuid": "025329db841207f607a7515885d97493",
        "title": "友梅吴编校寿宫之侧筑庵曰全归有诗十咏敬次之  其三",
        "author": "杨公远",
        "content": "寿宅虽然已预营，手栽松柏待亭亭。\n童颜鹤髮身强健，长对商山万古青。",
        "dynasty": "宋",
        "collection_info": null
    },
    {
        "uuid": "d869fd3dcd30705aa557efecb09685f7",
        "title": "友梅吴编校寿宫之侧筑庵曰全归有诗十咏敬次之  其四",
        "author": "杨公远",
        "content": "休论马鬣卧牛形，后拥前堆要有情。\n自是主人心地好，老天分付不应轻。",
        "dynasty": "宋",
        "collection_info": null
    },
    {
        "uuid": "668ccd3ba3c079c3f132240d55d8902e",
        "title": "友梅吴编校寿宫之侧筑庵曰全归有诗十咏敬次之  其五",
        "author": "杨公远",
        "content": "屋瞰梅间倚竹林，一炉香篆一张琴。\n有时月上黄昏后，三弄寒梅夜正深。",
        "dynasty": "宋",
        "collection_info": null
    },
    {
        "uuid": "0e18df02095d6c2eb52c6b8e0415a436",
        "title": "友梅吴编校寿宫之侧筑庵曰全归有诗十咏敬次之  其六",
        "author": "杨公远",
        "content": "梅花本是一难兄，山谷当时错用情。\n毕竟渠家知己在，仙矾赢得浪驰声。",
        "dynasty": "宋",
        "collection_info": null
    },
    {
        "uuid": "2bab6a5f1c04257822377e8c33456620",
        "title": "友梅吴编校寿宫之侧筑庵曰全归有诗十咏敬次之  其七",
        "author": "杨公远",
        "content": "游山瓢具竹边安，石鼎松边瀹凤团。\n更向梅边观鹤舞，好将模作画图看。",
        "dynasty": "宋",
        "collection_info": null
    },
    {
        "uuid": "28ada969810fd4a5e4827c1593819301",
        "title": "友梅吴编校寿宫之侧筑庵曰全归有诗十咏敬次之  其八",
        "author": "杨公远",
        "content": "庵外山环翠作堆，庵前山秀长台莱。\n主人日日携琴去，直到松梢月上回。",
        "dynasty": "宋",
        "collection_info": null
    },
    {
        "uuid": "5be1130fc2d861787c461f515c0a7268",
        "title": "友梅吴编校寿宫之侧筑庵曰全归有诗十咏敬次之  其九",
        "author": "杨公远",
        "content": "颜貌元非借酒红，那堪和气更春风。\n梅边索笑閒吟处，句法清圆字字工。",
        "dynasty": "宋",
        "collection_info": null
    },
    {
        "uuid": "535e6e86abe0ae3484e7216cffd78a26",
        "title": "友梅吴编校寿宫之侧筑庵曰全归有诗十咏敬次之  其一○",
        "author": "杨公远",
        "content": "竹满长洲蔬满畦，四时丰富足豚鸡。\n况君剩有羊腔禄，笑我犹余几瓮虀。",
        "dynasty": "宋",
        "collection_info": null
    },
    {
        "uuid": "d5b5a6d9440c6b2d17de88015d780f9c",
        "title": "上巳同省斋直轩郊游直轩有诗次韵是日又值寒食节",
        "author": "杨公远",
        "content": "韶光又是二分过，日月如梭可奈何。\n对景诗成新意少，持杯量减旧时多。\n禁烟修禊偶同日，落絮飞花逐逝波。\n祇恐阴晴天不定，明朝有兴亦蹉跎。",
        "dynasty": "宋",
        "collection_info": null
    },
    {
        "uuid": "b6dc31a0e3f4953308a59c6dae56e7d8",
        "title": "春夜听雨",
        "author": "杨公远",
        "content": "小楼炙烛未成眠，好雨知时听不厌。\n风急斜敲窗上纸，檐高微洒楯边帘。\n花应憔悴啼丹脸，麦定惺愡磔翠髯。\n添得明朝诗兴好，池塘草长水渐渐。",
        "dynasty": "宋",
        "collection_info": null
    },
    {
        "uuid": "02bbd580218de3b2805e016c97af6f38",
        "title": "见王书史系按察司所委平反劝课",
        "author": "杨公远",
        "content": "翩翩旌旆下吾邦，六邑喧传姓字香。\n不着一尘秋夜月，谨施三尺晓天霜。\n平反狱讼缧囚喜，劝课农桑惰叟忙。\n昨拜荆州天与幸，敢趋行幕献诗章。",
        "dynasty": "宋",
        "collection_info": null
    },
    {
        "uuid": "b9420b1240ce42373cbcfd97efd73c18",
        "title": "再用韵奉酬",
        "author": "杨公远",
        "content": "褰帷暂驻小山邦，正值芳春百卉香。\n洞彻胸襟欺雪月，英豪名誉冷风霜。\n评分曲直奸人畏，诗费赓酬竟日忙。\n寒士无声增重处，珠玑璀璨赐平章。",
        "dynasty": "宋",
        "collection_info": null
    },
    {
        "uuid": "b6aa41980394348878b7e94dbaf29f13",
        "title": "三用韵奉酬",
        "author": "杨公远",
        "content": "山水新安斗大邦，也烦临按马蹄香。\n扶持秀士蛟逢雨，纠察贪夫草遇霜。\n对景诗成吟思好，劭农心切去装忙。\n自惭野叟何为者，白雪阳春拜两章。",
        "dynasty": "宋",
        "collection_info": null
    },
    {
        "uuid": "91fb8010a335b01e12280f76077fb4b7",
        "title": "四用韵奉酬",
        "author": "杨公远",
        "content": "文献中州仰大邦，姓名由此带天香。\n襟怀月照江湖水，谈笑风生齿颊霜。\n天理每从閒处见，诗篇常向静中忙。\n明朝小队郊垧去，傥有新吟寄一章。",
        "dynasty": "宋",
        "collection_info": null
    },
    {
        "uuid": "2dcf1a01b01a93195c9f60eed54b5eb6",
        "title": "五用韵奉酬见寄  其一",
        "author": "杨公远",
        "content": "扬鞭迤逦历乡邦，留得清名处处香。\n六邑春风浓似酒，一轮秋月冷于霜。\n苏回民瘼宦情好，听彻鹃声归兴忙。\n满路溪山无限好，祇应裁剪入词章。",
        "dynasty": "宋",
        "collection_info": null
    },
    {
        "uuid": "9af49b93a5d2c91a83fedd38473db920",
        "title": "五用韵奉酬见寄  其二",
        "author": "杨公远",
        "content": "潦倒无成困一邦，江湖姓字可曾香。\n兴来且泛三杯酒，老去从添两鬓霜。\n画思诗情虽我有，名缰利锁任渠忙。\n寒窗兀坐浑无事，閒阅离骚诵九章。",
        "dynasty": "宋",
        "collection_info": null
    },
    {
        "uuid": "8ac279247c7beba7577000114a9bbcfd",
        "title": "寄陆同府",
        "author": "杨公远",
        "content": "忆昔轻舟衣锦还，青红旗帜满江边。\n正逢时节梅将潦，又见池塘柳欲绵。\n千古棠阴思召伯，一封芝诏下尧天。\n行看大展经纶手，霖雨苍生四海传。",
        "dynasty": "宋",
        "collection_info": null
    },
    {
        "uuid": "294e04a967a6f4b75a98142fe7a1ea54",
        "title": "呈赵提领",
        "author": "杨公远",
        "content": "从容依绿泛莲红，吾郡生民有幸逢。\n政事分明天外月，风标翘楚雪中松。\n携琴领鹤宦情好，横笛倚楼诗兴浓。\n腾茂蜚英闻帝里，行看宠锡禄千钟。",
        "dynasty": "宋",
        "collection_info": null
    },
    {
        "uuid": "a320ba200a82ecfe0625fb5474460472",
        "title": "迓王书史六邑劝课回四绝  其一",
        "author": "杨公远",
        "content": "雕鞍骏马骤如飞，正是春风柳絮时。\n夹道居民争看处，青红小队曳旌旗。",
        "dynasty": "宋",
        "collection_info": null
    },
    {
        "uuid": "56459b6be835ff8fc3fa5b89f2ac2773",
        "title": "迓王书史六邑劝课回四绝  其二",
        "author": "杨公远",
        "content": "一犁雨足快耕农，可卜今年岁事丰。\n喜见四郊生意好，秧针刺水麦梳风。",
        "dynasty": "宋",
        "collection_info": null
    },
    {
        "uuid": "fcd83ad8a6678c7c4b477ae743199277",
        "title": "迓王书史六邑劝课回四绝  其三",
        "author": "杨公远",
        "content": "杜鹃声裏莫春天，桑柘村村绿似烟。\n分茧称丝将有日，吴蚕今已起三眠。",
        "dynasty": "宋",
        "collection_info": null
    },
    {
        "uuid": "ee4104c7a3adfac34cdec5b56fa7c63f",
        "title": "迓王书史六邑劝课回四绝  其四",
        "author": "杨公远",
        "content": "匆匆出郭又经旬，和气熏蒸处处春。\n料得锦囊诗拍塞，寄来曾拜一篇新。",
        "dynasty": "宋",
        "collection_info": null
    },
    {
        "uuid": "061a8d1f1e059f4ad5409ba6f37799fe",
        "title": "再韵奉酬  其一",
        "author": "杨公远",
        "content": "穿帘燕子作双飞，恰是春光欲老时。\n公退祇应无箇事，山泉石鼎煮鎗旗。",
        "dynasty": "宋",
        "collection_info": null
    },
    {
        "uuid": "69043bc13e146ce43a9d41da62ae40ce",
        "title": "再韵奉酬  其二",
        "author": "杨公远",
        "content": "夫耕妇饷念斯农，蚕麦将登庆小丰。\n不是今年天意好，皆由教雨与仁风。",
        "dynasty": "宋",
        "collection_info": null
    },
    {
        "uuid": "324b419dd3320a65ba70ea5851961e92",
        "title": "再韵奉酬  其三",
        "author": "杨公远",
        "content": "杨花一任雪漫天，清坐鈎帘对篆烟。\n应是日长诗酒罢，困来閒向北窗眠。",
        "dynasty": "宋",
        "collection_info": null
    },
    {
        "uuid": "b5beeb599db2bef21426964d697527f7",
        "title": "再韵奉酬  其四",
        "author": "杨公远",
        "content": "自愧浮生又六旬，苦无情况度残春。\n谩吟俚句尘清听，多谢赓酬字字新。",
        "dynasty": "宋",
        "collection_info": null
    },
    {
        "uuid": "7a089dfad5e7168fc82af292400d48c0",
        "title": "三用韵奉酬  其一",
        "author": "杨公远",
        "content": "龙蛇满纸势如飞，浄几明窗得句时。\n一阵好风吹过我，吟余束手竖降旗。",
        "dynasty": "宋",
        "collection_info": null
    },
    {
        "uuid": "f80942ba665484eb13924e8157897234",
        "title": "三用韵奉酬  其二",
        "author": "杨公远",
        "content": "不是骚人不是农，笔耕墨耒愿年丰。\n有时啜罢卢仝茗，习习能生两腋风。",
        "dynasty": "宋",
        "collection_info": null
    },
    {
        "uuid": "de79cc7d7445a1c7a0f402cfd0fc8c75",
        "title": "三用韵奉酬  其三",
        "author": "杨公远",
        "content": "乍雨微寒养麦天，村村斜日起炊烟。\n老夫但愧缾无酒，芳草如茵好醉眠。",
        "dynasty": "宋",
        "collection_info": null
    },
    {
        "uuid": "510685f15a771822881988205f432972",
        "title": "三用韵奉酬  其四",
        "author": "杨公远",
        "content": "今日韶光满九旬，浮生又了一年春。\n莫言虚度浑无补，学得先生句法新。",
        "dynasty": "宋",
        "collection_info": null
    },
    {
        "uuid": "b5cfffbf72c347b2939c4ac5818a88db",
        "title": "饯王书史",
        "author": "杨公远",
        "content": "揽辔来时柳未烟，榴花又见火初然。\n一春人坐冰霜国，四野农歌蚕麦天。\n教雨仁风弥歙境，屏山练水入吟编。\n明朝马首东归去，伫看清名到日边。",
        "dynasty": "宋",
        "collection_info": null
    },
    {
        "uuid": "0f5ea29d2c93b4268c1d1c4babd68780",
        "title": "初夏旅中  其一",
        "author": "杨公远",
        "content": "乌兔双飞去若梭，又逢天气正清和。\n绿空桑柘蚕成茧，青遍田畴犊卧莎。\n好景常供诗料足，浮生每叹客愁多。\n家山不是无风月，斗粟区区可奈何。",
        "dynasty": "宋",
        "collection_info": null
    },
    {
        "uuid": "1429713c7ee1f03b78f43bfe6e7cbec0",
        "title": "初夏旅中  其二",
        "author": "杨公远",
        "content": "早起窗前拥弊裘，鬓毛萧散冷飕飕。\n葵榴花发已云夏，竹树风生却似秋。\n骤雨乍晴双港涨，宿云初敛四山幽。\n客怀顿觉添萧洒，且放吟情出一头。",
        "dynasty": "宋",
        "collection_info": null
    },
    {
        "uuid": "6b46227fc7e8ecb98939bf6c96346387",
        "title": "初夏旅中  其三",
        "author": "杨公远",
        "content": "往来萧寺几经年，时向僧窗听说禅。\n一事不成空老去，三椽聊寓幸安眠。\n诗篇冰雪无蔬气，粥饭齑盐有道缘。\n欲卜归期犹未定，况闻绿树有啼鹃。",
        "dynasty": "宋",
        "collection_info": null
    },
    {
        "uuid": "e9b1a96e904463d4beb988a62519b532",
        "title": "初夏旅中  其四",
        "author": "杨公远",
        "content": "吟髭细捻祇堪伤，几度徘徊立夕阳。\n诗不疗饥徒着意，酒能作病莫持觞。\n此心轩豁出云月，浮世间关逆水航。\n多谢老天怜我在，长教穷健又何妨。",
        "dynasty": "宋",
        "collection_info": null
    },
    {
        "uuid": "0854a1b61f5f41a3af920c0c085bcb02",
        "title": "初夏旅中  其五",
        "author": "杨公远",
        "content": "每忆吾庐隠者居，天然景物足清娱。\n树林阴翳鶑求友，帘幕深沈燕引雏。\n可钓可耕盘谷序，堪诗堪画辋川图。\n何当归去北窗卧，能胜羲皇以上无。",
        "dynasty": "宋",
        "collection_info": null
    },
    {
        "uuid": "6b34a7ce277d6738691c575ea202f259",
        "title": "竹夫人",
        "author": "杨公远",
        "content": "羞领青奴号，由来节操刚。\n有生惟具眼，不妬为无肠。\n恋恋言何寂，娟娟体自凉。\n弃捐知素分，那敢望专房。",
        "dynasty": "宋",
        "collection_info": null
    },
    {
        "uuid": "1fec8596c50d02d37e16d177dde8ff18",
        "title": "饯康侯  其一",
        "author": "杨公远",
        "content": "报政三年满，还容借寇么。\n丝纶来帝幄，襦袴蔼民歌。\n遗爱棠阴茂，留传锦句多。\n苍生今有待，霖雨早滂沱。",
        "dynasty": "宋",
        "collection_info": null
    },
    {
        "uuid": "55c59035abbe19d41a73cdbff426239a",
        "title": "饯康侯  其二",
        "author": "杨公远",
        "content": "古歙何多幸，民叨抚育恩。\n清声冠今古，浩气满干坤。\n夜月一船载，秋风三径存。\n莫能攀去辙，恋恋劝金樽。",
        "dynasty": "宋",
        "collection_info": null
    },
    {
        "uuid": "8284f9ca192860a1de173a93cc58afc9",
        "title": "新安江上次程南仲韵",
        "author": "杨公远",
        "content": "石阑斜护崎岖径，村酒频浇磊磈胸。\n好是黄山供望眼，白云分出两三峰。",
        "dynasty": "宋",
        "collection_info": null
    },
    {
        "uuid": "079ae77ef496c1517c46a5338ce1f490",
        "title": "次韵凌义山  其一",
        "author": "杨公远",
        "content": "自怜老境渐侵寻，检点头颅雪旋深。\n无酒浇愁还独啸，有时得句但长吟。\n一天月色涵秋意，四壁蛩声恼客心。\n好是夜凉清似水，萧萧风度古松林。",
        "dynasty": "宋",
        "collection_info": null
    },
    {
        "uuid": "ac52a81a8b64d54e53f69e4943d3f770",
        "title": "次韵凌义山  其二",
        "author": "杨公远",
        "content": "眼前诗料底消寻，移入蛮笺别浅深。\n无斧凿痕方造妙，超尘俗表始堪吟。\n物情体状须留意，句眼推敲好用心。\n试看咏梅千万首，影香独数老逋林。",
        "dynasty": "宋",
        "collection_info": null
    },
    {
        "uuid": "8ea7d905dbcac59c00c0b4bd8f226685",
        "title": "促织用前韵",
        "author": "杨公远",
        "content": "儿童探穴戏搜寻，隐迹苔阶深復深。\n见敌有时能勇斗，无情终夜只清吟。\n唤回枕上羁人梦，恼碎闺中织妇心。\n莫向当今机局去，抛梭络纬已林林。",
        "dynasty": "宋",
        "collection_info": null
    },
    {
        "uuid": "879aa1d32dd877dc6fcccdfca7459d4f",
        "title": "水西行散次韵程南仲",
        "author": "杨公远",
        "content": "散步招提去，禅房幽更深。\n开经醒俗眼，瀹茗洗尘心。\n石罅泉长溜，林巅蝉独吟。\n诗成书雪壁，恐或有知音。",
        "dynasty": "宋",
        "collection_info": null
    },
    {
        "uuid": "02428209a5f2aba49b03bda91a6243e7",
        "title": "次韵黄仲宣九日",
        "author": "杨公远",
        "content": "又逢重九日，七载寓僧庐。\n送酒人何在，迎风帽自如。\n萸肥含味远，菊瘦着花疎。\n祇么酬佳节，诗成茧纸书。",
        "dynasty": "宋",
        "collection_info": null
    },
    {
        "uuid": "6294c493b794bba6662cc664b2ea77a2",
        "title": "九日同王月溪访紫阳有诗次韵",
        "author": "杨公远",
        "content": "西风凄紧未成霜，拄杖横拖访紫阳。\n遶郭溪山千古胜，泛杯萸菊一时香。\n鬓边有雪身还健，笔底无尘句不狂。\n佳节直须拚酩酊，浑如仙在白云乡。",
        "dynasty": "宋",
        "collection_info": null
    },
    {
        "uuid": "79cff1d12ffbe8a6c4905a2a166afb61",
        "title": "用前韵酬郑山长",
        "author": "杨公远",
        "content": "短鬓萧萧已半霜，从教憔悴胜东阳。\n磨穿老砚画成趣，捻断吟髭句不香。\n月下行歌閒放逸，酒边起舞发清狂。\n欲过郑老论心事，可惜相逢各异乡。",
        "dynasty": "宋",
        "collection_info": null
    },
    {
        "uuid": "51fdd0ebfca2f8bdcdaa1e2e49c69852",
        "title": "用前韵酬项性初",
        "author": "杨公远",
        "content": "连年客裏度星霜，过了重阳又一阳。\n篱下正怜丛菊老，风前将领早梅香。\n宁同子美吟诗瘦，岂效宽饶肆酒狂。\n欲卜归期犹未定，空劳魂梦遶江乡。",
        "dynasty": "宋",
        "collection_info": null
    },
    {
        "uuid": "c0a429d50d730f4ac8bfa1acbddbf0b3",
        "title": "次韵郑山长九日",
        "author": "杨公远",
        "content": "诗逢佳节应酬忙，三斗何妨效汝阳。\n帽任欹斜双鬓白，菊无今古数枝黄。\n龙山景物自消长，栗里琴书今在亡。\n往事莫谈添感慨，醒时也作次公狂。",
        "dynasty": "宋",
        "collection_info": null
    },
    {
        "uuid": "182507bd24fb2d7da4e427c96ad91de6",
        "title": "江天晓望次南仲韵",
        "author": "杨公远",
        "content": "江天向晓缊轻寒，雾捲云收眼界宽。\n鴈起沙头兵出戍，鹭翘柳上雪成团。\n数声柔橹船初发，一片寒芦叶半干。\n无奈满前诗料富，耽吟几致废朝餐。",
        "dynasty": "宋",
        "collection_info": null
    },
    {
        "uuid": "ced4f2b629f2d84952118678af12215e",
        "title": "饮归次南仲韵",
        "author": "杨公远",
        "content": "霜后枫林浑似缬，篱边菊老香初歇。\n昏昏醉梦了时光，一任头颅堆白雪。",
        "dynasty": "宋",
        "collection_info": null
    },
    {
        "uuid": "a784ce4da5443e279d300ae53b88c3a4",
        "title": "次汪菊坡秋深韵",
        "author": "杨公远",
        "content": "秋深天气肃，风紧袭人衣。\n搅梦蛩声碎，惊心鴈阵飞。\n事嗟今日别，身愧昔年非。\n欲办青蓑笠，沧浪理钓矶。",
        "dynasty": "宋",
        "collection_info": null
    },
    {
        "uuid": "28b22570cd34b234f5d60c318717b75d",
        "title": "寄饯东麓赵赞府之官湖南",
        "author": "杨公远",
        "content": "忆昔鸣驺闯草庐，欢然把酒话襟期。\n自从六月袂分后，又是重阳节过时。\n江左英贤姑佐邑，湖南松竹助哦诗。\n饯违不及空惆怅，傥或逢梅寄一枝。",
        "dynasty": "宋",
        "collection_info": null
    },
    {
        "uuid": "302ae41c17828b6d8f49fa1a334a50f5",
        "title": "泊浙江东岸次斗山韵",
        "author": "杨公远",
        "content": "渺渺江空阔，停帆首屡回。\n渔家编苇荻，蜃气幻楼台。\n逸少亭应在，鸱夷棹不来。\n一鈎新月上，时把篾篷推。",
        "dynasty": "宋",
        "collection_info": null
    },
    {
        "uuid": "357fac56bb5e786760418e65f38ac903",
        "title": "谒和靖先生墓借斗山韵",
        "author": "杨公远",
        "content": "孤山仙冢草菲菲，姓字留将后世知。\n遣稿文无封禅事，名家梅有影香诗。\n祇惭老子携琴晚，不见苍头放鹤时。\n一瓣心香聊敢敬，寒泉自掬酹甆巵。",
        "dynasty": "宋",
        "collection_info": null
    },
    {
        "uuid": "a3ff7fab3e3474307887bd4587cc5d8e",
        "title": "黄盆渡次友人韵",
        "author": "杨公远",
        "content": "到得黄盆九月天，呼童弛担驻征鞯。\n迢迢江水天连楚，漠漠淮乡稻满田。\n酒旆风翻疎柳外，渔家网晒夕阳边。\n买将郭索倾杯处，对景诗成恰一篇。",
        "dynasty": "宋",
        "collection_info": null
    },
    {
        "uuid": "aafaa4fd113b72801967efb4e7fa357d",
        "title": "芳溪閒步",
        "author": "杨公远",
        "content": "竹杖芒鞋度断冈，崎岖小径遶寒塘。\n野梅照水初含白，山菊支霜未委黄。\n对景每番成感慨，把杯几度放疎狂。\n此生但只安吾分，无辱无荣寿且康。",
        "dynasty": "宋",
        "collection_info": null
    },
    {
        "uuid": "c101cc0e78d83ffad6cce9cddbf7185a",
        "title": "呈许使君  其一",
        "author": "杨公远",
        "content": "河岳中原地，英贤间世生。\n气雄虹万丈，心浄月三更。\n韩柳文同妙，龚黄政共清。\n新安人有分，月旦愿推评。",
        "dynasty": "宋",
        "collection_info": null
    },
    {
        "uuid": "5cd43ccb51202215cc8db7f870966b8f",
        "title": "呈许使君  其二",
        "author": "杨公远",
        "content": "蒙泉清彻底，更不着纤尘。\n滕阁曾逢月，花屏又遇春。\n采芹尊秀士，拔薤抑强民。\n祇恐芝泥召，催归侍紫宸。",
        "dynasty": "宋",
        "collection_info": null
    },
    {
        "uuid": "a3e8c47687a5e8df5e26fd19b029dec8",
        "title": "张道士山房次程南仲韵",
        "author": "杨公远",
        "content": "丹房萧洒绝纤埃，石径萦纡闢草莱。\n窗外果从猿摘去，山中芝藉鹤衔回。\n一瓯白雪汤轻注，三尺青蛇匣不开。\n如许清虚尘世隔，明朝再约抱琴来。",
        "dynasty": "宋",
        "collection_info": null
    },
    {
        "uuid": "c794d02af2e3ba8ad7ec114c590fde2b",
        "title": "谢许侯特顾",
        "author": "杨公远",
        "content": "传呼门外骇还惊，忙着荷衣倒屣迎。\n皂盖朱幡人从简，雕鞍绣勒马蹄轻。\n羣中驽顿增高价，爨下桐方有烈声。\n多谢使君青顾后，免教汩没度浮生。",
        "dynasty": "宋",
        "collection_info": null
    },
    {
        "uuid": "34cbe34d899ccac09c4c0c5eb7fbbfe1",
        "title": "冬夜次南仲韵",
        "author": "杨公远",
        "content": "风号紧紧闭柴门，榾柮炉边了不闻。\n窗外月明谁是主，输渠梅竹自平分。",
        "dynasty": "宋",
        "collection_info": null
    },
    {
        "uuid": "e1b57f769e18a0da67737d318b43f009",
        "title": "寿许侯",
        "author": "杨公远",
        "content": "冬孟犹余一叶蓂，中原贤哲此时生。\n星辉南极躔吴分，月出东山照歙城。\n耐与寒花香晚节，清如冷蕊味和羹。\n童颜鹤髮神仙骨，便是崆峒老广成。",
        "dynasty": "宋",
        "collection_info": null
    },
    {
        "uuid": "40a3fdd84d1f40352cce348d4df5c0cd",
        "title": "次南仲韵",
        "author": "杨公远",
        "content": "回首明年六十春，依然不改古衣巾。\n画图萧洒诗千首，心地通明月一轮。\n钟鼎虚名虽是贵，箪瓢陋巷且安贫。\n客来问我平生事，宠辱俱无老逸民。",
        "dynasty": "宋",
        "collection_info": null
    },
    {
        "uuid": "79d9ae1c27d7eb92225710c95889d1b4",
        "title": "谒秋崖先生方吏部墓借斗山韵",
        "author": "杨公远",
        "content": "崖翁底事姓名香，照世文章日月光。\n葭坞留荷啼晓露，茧窝埋玉黯斜阳。\n碑刊地记生前撰，甃蚀苔痕去后荒。\n一炷炉熏瞻敬罢，教人空结九回肠。",
        "dynasty": "宋",
        "collection_info": null
    },
    {
        "uuid": "bd92d3f48d3e06c89f29255430dd4cd2",
        "title": "次韵塞下曲",
        "author": "杨公远",
        "content": "貂裘毡帽紫骅骝，挟弹弯弧架铁矛。\n飞放归来天欲暮，数声羌笛起高楼。",
        "dynasty": "宋",
        "collection_info": null
    },
    {
        "uuid": "6331c7122ebab2ca641ac04f5a5d3a4a",
        "title": "观中桃花次友人韵",
        "author": "杨公远",
        "content": "琳宫深处小桃红，当日玄都事已空。\n今见花开浑似旧，不知又隔几春风。",
        "dynasty": "宋",
        "collection_info": null
    },
    {
        "uuid": "ae2bbabcacf1d5322ef3b642a5661832",
        "title": "拙稿呈许侯",
        "author": "杨公远",
        "content": "拙稿携将谒使君，区区那敢冀知闻。\n编成初卷如终卷，赋就三分诵七分。\n妄意僭干修月斧，删芜端藉运风斤。\n一经题品便佳士，庶别丛间莸与熏。",
        "dynasty": "宋",
        "collection_info": null
    },
    {
        "uuid": "c95579448b131188bc2c4ac8cfac257d",
        "title": "贽林路教",
        "author": "杨公远",
        "content": "千载孤山处士星，只将閒逸了平生。\n一联好句香犹在，几世闻孙声最清。\n泮水工夫施教雨，梅花标格待和羹。\n不知野叟何缘分，邂逅城闉幸识荆。",
        "dynasty": "宋",
        "collection_info": null
    },
    {
        "uuid": "3a6c029115ac091dc32c180c69de268f",
        "title": "许侯赠诗借韵谢  其一",
        "author": "杨公远",
        "content": "挥洒云烟笔有神，衮褒字字烛吾真。\n从今诗画多增重，寒谷顿回天地春。",
        "dynasty": "宋",
        "collection_info": null
    },
    {
        "uuid": "94c972bb5d815bc57b240c15114950af",
        "title": "许侯赠诗借韵谢  其二",
        "author": "杨公远",
        "content": "政彻宸旒久有声，何消入梦更图形。\n行看大展经纶手，整顿干坤万国宁。",
        "dynasty": "宋",
        "collection_info": null
    },
    {
        "uuid": "dbf3e3290c29c9ed4e90e4bd3591683b",
        "title": "初度",
        "author": "杨公远",
        "content": "行止由来不自如，八年初度寓僧庐。\n半生閒逸云无定，两鬓萧骚雪尚疎。\n岂愿身荣如卫鹤，祇惭技拙类黔馿。\n今朝六十从头起，数到稀年更有余。",
        "dynasty": "宋",
        "collection_info": null
    },
    {
        "uuid": "d6e13242c595eeb6d2ebb4a28cf6fa81",
        "title": "借吴直轩韵别黄仲宣",
        "author": "杨公远",
        "content": "世路间关迥不同，生涯淡薄砚池中。\n买蓑去伴玄真子，着句来违黄石公。\n虽慰晓猿兼夜鹤，却嗟社燕与秋鸿。\n从今雪月交光夜，乘兴当思泛短篷。",
        "dynasty": "宋",
        "collection_info": null
    },
    {
        "uuid": "b1dc4316314352dc3e881e34cedf2f3c",
        "title": "次吴友梅假山韵",
        "author": "杨公远",
        "content": "石骨嵌岩耸怪形，主人对此快诗情。\n若教老笔来模仿，盘礴终朝画不成。",
        "dynasty": "宋",
        "collection_info": null
    },
    {
        "uuid": "ed09390f540f85d4cf71c1ba175b6aa4",
        "title": "花朝",
        "author": "杨公远",
        "content": "花朝恰了一分春，雨雪阴霾占两旬。\n物态未妍寒瑟缩，人生易老事因循。\n洗瓷杯酌浮蛆酒，拥地炉烧带叶薪。\n翻忆昔年成感慨，长官出郭劭耕民。",
        "dynasty": "宋",
        "collection_info": null
    },
    {
        "uuid": "344524cacce1679fef8f748bef6690c7",
        "title": "上疏斋卢按察",
        "author": "杨公远",
        "content": "歙境争先覩使星，玉川风致是前生。\n壮怀学富五千卷，明月光分十一城。\n吏立寒冰惊号令，民沾和气乐耘耕。\n政声久彻宸旒听，行看金瓯覆姓名。",
        "dynasty": "宋",
        "collection_info": null
    },
    {
        "uuid": "90e810a5b4de686bb399295fa817c787",
        "title": "又",
        "author": "杨公远",
        "content": "自怜双鬓已星星，书剑无成老此生。\n愿识荆州轻万户，要令和璧重连城。\n敲推风月诗随兴，模写江山笔代耕。\n闻道珠玑囊拍塞，愿分颗粒振声名。",
        "dynasty": "宋",
        "collection_info": null
    },
    {
        "uuid": "a0431aaf89649031e78b920f1b9a6fef",
        "title": "诗谒按察疏斋赐贱号二大字赋诗以谢",
        "author": "杨公远",
        "content": "幸披云雾覩青天，尽道山人有宿缘。\n得坐春风纔半日，胜居尘世已千年。\n槎枯许到银河畔，葭老容依玉树边。\n两字光芒关不住，私心犹敢觅新篇。",
        "dynasty": "宋",
        "collection_info": null
    },
    {
        "uuid": "69e16a2be6bbdc3fe0c9b5f75752752d",
        "title": "病起  其一",
        "author": "杨公远",
        "content": "一病已兼旬，朝来试整襟。\n眼前惊雾散，耳底怪蝉吟。\n检点尘侵砚，爬搔雪满簪。\n春归浑未省，绿树又成阴。",
        "dynasty": "宋",
        "collection_info": null
    },
    {
        "uuid": "8fa88fdc83b1aae5e7eae42740f69b26",
        "title": "病起  其二",
        "author": "杨公远",
        "content": "弹指叹吟身，悭悭满六旬。\n维摩宁久病，孺子岂长贫。\n虽欠诗边兴，还存笔底春。\n莫言憔悴损，梅瘦越精神。",
        "dynasty": "宋",
        "collection_info": null
    },
    {
        "uuid": "f31c509945f27a1c30f939d37c76d136",
        "title": "病起  其三",
        "author": "杨公远",
        "content": "病起觉痴聋，徐行脚蹑空。\n杖能供半力，药已奏全功。\n整顿身仍健，优游道未穷。\n呼儿涤泓颖，拂素貌渔翁。",
        "dynasty": "宋",
        "collection_info": null
    },
    {
        "uuid": "6a8eedb75378ec3b29850652783ab18a",
        "title": "清明",
        "author": "杨公远",
        "content": "清明又向客中过，忆着家山事若何。\n未及扫松徒怅恨，偶因得句漫吟哦。\n六旬身世忧怀少，九十春光阴雨多。\n对景岂宜虚负却，把杯须拚醉颜酡。",
        "dynasty": "宋",
        "collection_info": null
    },
    {
        "uuid": "fb04d73d3a999bb2d9c47a97993af287",
        "title": "游水西次吴秋磵韵",
        "author": "杨公远",
        "content": "松阴石径绝纤埃，缓步行春得得来。\n风景一川诗料足，楼台两岸画图开。\n山花乱插髼松鬓，村酒频倾潋滟杯。\n扶醉归来天欲莫，数声鼓角又相催。",
        "dynasty": "宋",
        "collection_info": null
    },
    {
        "uuid": "e7b1f5b4007aab39f2a8dae9dc500202",
        "title": "饯卢按察",
        "author": "杨公远",
        "content": "轺车至日岁将更，又趁熏风理去程。\n历遍山城留好句，苏回民瘼快舆情。\n人言但有官如此，世道应无事不平。\n祇恐江东难久驻，看看诏趣秉钧衡。",
        "dynasty": "宋",
        "collection_info": null
    },
    {
        "uuid": "15fd90ac246fa085541a780c4312c05c",
        "title": "借虚翁涌金门城望五诗韵以写幽居之兴  其一",
        "author": "杨公远",
        "content": "数竿修竹半池荷，密掩柴门少客过。\n笔底画能希李郭，囊中诗欠似阴何。\n一心夜月炯长在，两鬓秋霜积未多。\n花甲明年重数起，幸逢尘世息兵戈。",
        "dynasty": "宋",
        "collection_info": null
    },
    {
        "uuid": "6d739328d97d44e88a0a2983be1fa1d5",
        "title": "借虚翁涌金门城望五诗韵以写幽居之兴  其二",
        "author": "杨公远",
        "content": "半生迹未历江湖，闢地东郊旋剪芜。\n结屋池边尘自少，莳梅窗外俗全无。\n偶来啜茗谢良友，不肯趋时愧腐儒。\n却笑一寒难措手，欲裨短褐拆天吴。",
        "dynasty": "宋",
        "collection_info": null
    },
    {
        "uuid": "019e6d4d8834e13d2fe59e6a5b280726",
        "title": "借虚翁涌金门城望五诗韵以写幽居之兴  其三",
        "author": "杨公远",
        "content": "时光迅速走双轮，忽忆前朝事已陈。\n门外难交骑马客，竹边惟结话诗人。\n生来岂羡陶朱富，老去宁甘原宪贫。\n处世自怜浑不解，江山聊助笔头春。",
        "dynasty": "宋",
        "collection_info": null
    },
    {
        "uuid": "30d14f91b2f144e23f6e495899bfaed0",
        "title": "借虚翁涌金门城望五诗韵以写幽居之兴  其四",
        "author": "杨公远",
        "content": "细捻吟髭谩赋诗，骚人那敢与争驰。\n倾杯对月风清夜，倚杖观山云敛时。\n世事安危浑莫问，人生得失底须悲。\n何当琢就梅花句，付与高楼画角吹。",
        "dynasty": "宋",
        "collection_info": null
    },
    {
        "uuid": "b964c794a4e1f468668c822152d40786",
        "title": "借虚翁涌金门城望五诗韵以写幽居之兴  其五",
        "author": "杨公远",
        "content": "堂标野趣岂虚传，坐看朝岚与夕烟。\n支径萦迂斜傍竹，幽池清浅倒涵天。\n少年心付沾泥絮，晚景身犹顺水船。\n却喜传家惟老砚，麝煤磨尽可曾穿。",
        "dynasty": "宋",
        "collection_info": null
    },
    {
        "uuid": "a64b2d366c1e6db1c65f74c9ae7f1429",
        "title": "避暑次叶教授韵",
        "author": "杨公远",
        "content": "炎天无处涤烦心，拂拭苍苔坐茂林。\n贪捻吟髭搜好句，不知日转已移阴。",
        "dynasty": "宋",
        "collection_info": null
    },
    {
        "uuid": "504f2d469c32557176dabf6b70f50ab1",
        "title": "感怀  其一",
        "author": "杨公远",
        "content": "桂薪玉米转煎熬，口体区区不胜劳。\n今日难谋明日计，老年徒羡少年豪。\n皮肤剥落诗方熟，鬓髮沧浪画愈高。\n自顾一寒成感慨，有谁能肯解绨袍。",
        "dynasty": "宋",
        "collection_info": null
    },
    {
        "uuid": "8f4e96b1904e13ddf836b3f047ae3e53",
        "title": "感怀  其二",
        "author": "杨公远",
        "content": "长吟抱膝更欷歔，较着前时迥不如。\n世事看来巢幕燕，人生勘破上竿鱼。\n投非所好缘工瑟，见匪相知懒曳裾。\n造物岂应私困我，还须水到自成渠。",
        "dynasty": "宋",
        "collection_info": null
    },
    {
        "uuid": "8bb802d34d05249d5c4d349c818cac0a",
        "title": "次金东园农家杂咏  其一",
        "author": "杨公远",
        "content": "买酒割鸡祠社后，踏歌搥鼓闹清明。\n柔桑叶长蚕苗出，从此关门禁客行。",
        "dynasty": "宋",
        "collection_info": null
    },
    {
        "uuid": "8d2d6e3a04a51c88db605902e4861598",
        "title": "次金东园农家杂咏  其二",
        "author": "杨公远",
        "content": "林下欹倾茅草屋，门前诘曲竹笆篱。\n数声清笛知何处，牛背斜阳牧竖吹。",
        "dynasty": "宋",
        "collection_info": null
    },
    {
        "uuid": "68db661013cd8e97383df3d7a49b6b7e",
        "title": "次金东园农家杂咏  其三",
        "author": "杨公远",
        "content": "迟日丽时秧刺水，午风暄处麦掀髯。\n一村桃杏红如锦，旋数青铜傍酒帘。",
        "dynasty": "宋",
        "collection_info": null
    },
    {
        "uuid": "bbb906c7d152ce121ea1699a58272c22",
        "title": "次金东园农家杂咏  其四",
        "author": "杨公远",
        "content": "趁雨足时翻畎亩，插秧遍后便耔耘。\n愿天频把甘霖霔，伫看丰年万顷云。",
        "dynasty": "宋",
        "collection_info": null
    },
    {
        "uuid": "5d11f6c3ed7e6959823bafd92f7f43f4",
        "title": "次金东园农家杂咏  其五",
        "author": "杨公远",
        "content": "尝稻翻匙夸白雪，腰鎌荷担刈黄云。\n逢人谩说空辛苦，偿债输官费九分。",
        "dynasty": "宋",
        "collection_info": null
    },
    {
        "uuid": "68df7d0096528a023d5c0b3590e5b9bf",
        "title": "次金东园农家杂咏  其六",
        "author": "杨公远",
        "content": "四郊䆉稏高低熟，几处连耞澎湃声。\n妇饷区区无寸暇，绩麻犹趁月华明。",
        "dynasty": "宋",
        "collection_info": null
    },
    {
        "uuid": "fa807e47c02089da14bd7123254f571c",
        "title": "次金东园农家杂咏  其七",
        "author": "杨公远",
        "content": "战伐已闻初卸甲，耘耔却喜近添丁。\n明年小稔应堪望，雪后平畴宿麦青。",
        "dynasty": "宋",
        "collection_info": null
    },
    {
        "uuid": "d5fd6c2686eec3c66981ddbd3a123a14",
        "title": "次金东园农家杂咏  其八",
        "author": "杨公远",
        "content": "妇作生涯勤杼轴，夫营活计在桑田。\n老翁榾柮炉边坐，幼稚檐前负日暄。",
        "dynasty": "宋",
        "collection_info": null
    },
    {
        "uuid": "bf6d273364d39009cb7c5492a102bd15",
        "title": "次金东园渔家杂咏  其一",
        "author": "杨公远",
        "content": "繫缆旋编新箬笠，喜晴仍晒旧蓑衣。\n岸飞柳絮河鲀上，春涨几添一尺肥。",
        "dynasty": "宋",
        "collection_info": null
    },
    {
        "uuid": "4de85d422bd6dfb0010e04126c95d05b",
        "title": "次金东园渔家杂咏  其二",
        "author": "杨公远",
        "content": "篙撑舴艋閒来往，手把丝纶自卷舒。\n妻子已谙风露惯，篷窗便可当茅庐。",
        "dynasty": "宋",
        "collection_info": null
    },
    {
        "uuid": "94e3173482ebce0eccd9683e7d70aa73",
        "title": "次金东园渔家杂咏  其三",
        "author": "杨公远",
        "content": "醉来要把鹏为饵，夜后长将月作鈎。\n浮利浮名浑不问，数声欵乃转船头。",
        "dynasty": "宋",
        "collection_info": null
    },
    {
        "uuid": "0595673c3d79bdb0801537ee2c46c618",
        "title": "次金东园渔家杂咏  其四",
        "author": "杨公远",
        "content": "经行苇荻沙头熟，出没风涛胆气麤。\n博得酒归明月夜，呼儿作脍旋批鲈。",
        "dynasty": "宋",
        "collection_info": null
    },
    {
        "uuid": "0b6e7db7d872835c1be2af53f7e375b1",
        "title": "次金东园渔家杂咏  其五",
        "author": "杨公远",
        "content": "爱玄真子吟佳句，笑老姜公用直鈎。\n一片水乡供活计，四时风月在扁舟。",
        "dynasty": "宋",
        "collection_info": null
    },
    {
        "uuid": "19f37d2f5fdff07347414afbef6a600c",
        "title": "次金东园渔家杂咏  其六",
        "author": "杨公远",
        "content": "两岸芦花飞雪絮，一江秋水接银河。\n平生不结荣华梦，只把青蓑当绮罗。",
        "dynasty": "宋",
        "collection_info": null
    },
    {
        "uuid": "edef9b8ca82fb1c0012ff44ac5418b0e",
        "title": "次金东园渔家杂咏  其七",
        "author": "杨公远",
        "content": "那有清霜来鬓上，略无閒事上眉头。\n傍人借问家何处，一叶轻舟水面浮。",
        "dynasty": "宋",
        "collection_info": null
    },
    {
        "uuid": "13dbfda53c5fac35bb6b5626675d9a46",
        "title": "次金东园渔家杂咏  其八",
        "author": "杨公远",
        "content": "风紧岸边安钓艇，云浓空裏散杨花。\n披蓑顶笠携鱼去，遥指前村问酒家。",
        "dynasty": "宋",
        "collection_info": null
    },
    {
        "uuid": "9cda19e34e52edca483f0ae0700ce9c8",
        "title": "书怀",
        "author": "杨公远",
        "content": "检点头颅髮半丝，老来刬地费支持。\n技缘冷淡知音寡，事每差池赋命奇。\n一暴十寒良可叹，三平二满且随宜。\n杜门懒出过从少，自录唐诗旋课儿。",
        "dynasty": "宋",
        "collection_info": null
    },
    {
        "uuid": "f54031bb5c8a2675bc0c3919071af3f4",
        "title": "荷花",
        "author": "杨公远",
        "content": "竹边窗外小池塘，青盖亭亭拥靓妆。\n莫把仙娥相比拟，合将君子为平章。\n凋时堪供真人艇，老去犹充楚客裳。\n几夜月明风露下，输侬受用许清香。",
        "dynasty": "宋",
        "collection_info": null
    },
    {
        "uuid": "441609c6e0af5223d792fc04d8139f66",
        "title": "白莲",
        "author": "杨公远",
        "content": "横塘清浅藕花开，绰约冰姿绝点埃。\n雨过浑疑汤餠试，风生却讶玉山颓。\n未经太液承恩去，先向东林结社来。\n铨次羣芳须第一，妖红丽紫尽舆台。",
        "dynasty": "宋",
        "collection_info": null
    },
    {
        "uuid": "ee5c33425a741874b0e23c910e764347",
        "title": "饯赵可斋朝京",
        "author": "杨公远",
        "content": "秋高秣马理征鞍，琴鹤相随上帝关。\n已有声名闻草木，又将诗句动夷蛮。\n金銮未赐金莲炬，玉陛将催玉笋班。\n管取来年三二月，定看昼着锦衣还。",
        "dynasty": "宋",
        "collection_info": null
    },
    {
        "uuid": "497cb6f4459cd143f690be866df1fe74",
        "title": "寄东麓赵赞府  其一",
        "author": "杨公远",
        "content": "佐邑{氵赀}阳绰有声，文章政事冠羣英。\n南墙松想乘閒咏，北海樽闻已戒倾。\n横笛倚楼襟度逸，携琴带鹤宦情轻。\n结知当路交飞剡，行看除书下玉京。",
        "dynasty": "宋",
        "collection_info": null
    },
    {
        "uuid": "a7b4be8a05a2a46cb053b05b19ab5962",
        "title": "寄东麓赵赞府  其二",
        "author": "杨公远",
        "content": "黄花开后骤征鞍，再见黄花秋又残。\n隻字未能通间阔，长笺先辱问平安。\n共看明月隔千里，独对西风愧一寒。\n祇有麓翁知我者，何时会面话辛酸。",
        "dynasty": "宋",
        "collection_info": null
    },
    {
        "uuid": "6d1320ceb40833638de3a13952f52058",
        "title": "寿许侯",
        "author": "杨公远",
        "content": "星辉南极彩云边，律转黄钟一日前。\n河岳间生贤太守，椿松齐算老神仙。\n心犹秋月烛千里，人在春风度两年。\n祇恐练溪难久驻，行看飞诏下尧天。",
        "dynasty": "宋",
        "collection_info": null
    },
    {
        "uuid": "982f74401ea7493909bc4cf7779270c2",
        "title": "连日雪次黄仲宣韵  其一",
        "author": "杨公远",
        "content": "天遣冯夷剪水飞，拏空万木冻龙痴。\n寒思坡老玉楼句，清想刘叉冰柱诗。\n谩拥地炉然竹火，更垂纸帐当罗帷。\n谁知预作丰年瑞，不疗贫家眼下饥。",
        "dynasty": "宋",
        "collection_info": null
    },
    {
        "uuid": "e00ed2599b2fd0b4b317a60215a045dc",
        "title": "连日雪次黄仲宣韵  其二",
        "author": "杨公远",
        "content": "连朝飞雪满山城，恰负人言雪易晴。\n梅顿添肥香不减，竹虽暂屈节还清。\n闭门僵卧嗟寒士，煮水烹茶任巨卿。\n但喜遗蝗深入地，休夸李愬把吴平。",
        "dynasty": "宋",
        "collection_info": null
    },
    {
        "uuid": "d3f545491c44739bf7c3762b00e1b37b",
        "title": "始生书怀  其一",
        "author": "杨公远",
        "content": "连年客裏度生朝，自草新诗慰寂寥。\n却喜窗前风景好，梅花初放雪初消。",
        "dynasty": "宋",
        "collection_info": null
    },
    {
        "uuid": "ac67b727ec9a78ca41d144297416a0a4",
        "title": "始生书怀  其二",
        "author": "杨公远",
        "content": "浮生六十度春秋，无辱无荣尽自由。\n但得此身强健在，明年花甲又从头。",
        "dynasty": "宋",
        "collection_info": null
    },
    {
        "uuid": "674c863695f1499b84bb7e70e40281a7",
        "title": "始生书怀  其三",
        "author": "杨公远",
        "content": "一片閒云出岫迟，诗情画思老来宜。\n莫言末技浑无用，传入鸡林未可知。",
        "dynasty": "宋",
        "collection_info": null
    },
    {
        "uuid": "e7ba68fac051d045e2061f8a32cf045f",
        "title": "次程南仲韵  其一",
        "author": "杨公远",
        "content": "老来鹤髮更鸡皮，计解曾无六出奇。\n耕钓云烟三寸管，剪裁风月几联诗。\n逢人多谢开青眼，顾我惟惭匪白眉。\n世路近来虽着脚，不如退步学聋痴。",
        "dynasty": "宋",
        "collection_info": null
    },
    {
        "uuid": "a7decb547dfed96a3fcc1e0b299c75ac",
        "title": "次程南仲韵  其二",
        "author": "杨公远",
        "content": "生意窗前草不除，翛翛苍玉自扶疎。\n贫将入骨谁怜我，富欲掀天命属渠。\n学圃频观种树传，杜门几似绝交书。\n有时间有过从者，分席非樵即是渔。",
        "dynasty": "宋",
        "collection_info": null
    },
    {
        "uuid": "f258dda697974bfc54bf31fa1b604620",
        "title": "次程南仲韵  其三",
        "author": "杨公远",
        "content": "兴来呼酒乏瓷巵，自笑醄醄作么为。\n细诵坡仙前后赋，更歌元亮去来辞。\n一心湛彻长如水，两鬓髼松半欲丝。\n毕竟不消惆怅得，苍松独傲岁寒时。",
        "dynasty": "宋",
        "collection_info": null
    },
    {
        "uuid": "82986d095f4f9b606fd66800ee9a969b",
        "title": "次程南仲韵  其四",
        "author": "杨公远",
        "content": "倒指头颅六十余，尤堪抱瓮灌园蔬。\n生来自得江山趣，身后何消竹帛书。\n无事关怀心寂寂，有时敲句意徐徐。\n乘閒问柳寻花去，缓步安然当小车。",
        "dynasty": "宋",
        "collection_info": null
    },
    {
        "uuid": "565374ac6b9f02bab44a8c27de6973cf",
        "title": "次程南仲韵  其五",
        "author": "杨公远",
        "content": "剩喜壶中别是天，诛茆结屋竹梅边。\n伴人有意一泓砚，笑我无缘二顷田。\n半醉半醒知酒圣，非空非色悟僧禅。\n门前青嶂浑如画，云去云来树倚巅。",
        "dynasty": "宋",
        "collection_info": null
    }
]