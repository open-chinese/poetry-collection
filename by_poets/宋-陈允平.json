[
    {
        "uuid": "d633d6ac9a21dcba2c1655bc041d58ca",
        "title": "摸鱼儿 倚东风、画阑十二",
        "author": "陈允平",
        "content": "倚东风、画阑十二，芳阴帘幕低护。\n玉屏翠冷梨花瘦，寂寞小楼烟雨。\n肠断处。\n怅折柳柔情，旧别长亭路。\n年华似羽。\n任锦瑟声寒，琼箫梦远，羞对彩莺舞。\n文园赋。\n重忆河桥眉妩。\n啼痕犹溅纨素。\n丁香共结相思恨，空托绣罗金缕。\n春已暮。\n踪燕约莺盟，无计留春住。\n伤春倦旅。\n趁暗绿稀红，扁舟短棹，载酒送春去。",
        "dynasty": "宋",
        "collection_info": null
    },
    {
        "uuid": "368c90a588b14bb7dab46f5a8d63c96a",
        "title": "木兰花慢 杜鹃声渐老",
        "author": "陈允平",
        "content": "杜鹃声渐老，过花信、几番风。\n爱翠幄笼晴，文梭扬暖，阑槛青红。\n新妆步摇未稳，捧心娇、乍入馆娃宫。\n消得金壶万朵，护风帘幄重重。\n匆匆。\n少小忆相逢。\n诗鬓已成翁。\n且持杯秉烛，天香院落，同赏芳秾。\n花应怕春去早，尽迟迟、待取绿阴浓。\n拼却花前醉也，梦随蝴蝶西东。",
        "dynasty": "宋",
        "collection_info": null
    },
    {
        "uuid": "d7d6126870206b556ccb50f0b35ec163",
        "title": "绛都春 秋千倦倚",
        "author": "陈允平",
        "content": "秋千倦倚，正海棠半坼，不耐春寒。\n殢雨弄晴，飞梭庭院绣帘闲。\n梅妆欲试芳情懒。\n翠颦愁入眉弯。\n雾蝉香冷，霞绡泪搵，恨袭湘兰。\n悄悄池台步晚。\n任红熏杏靥，碧沁苔痕。\n燕子未来，东风无语又黄昏。\n琴心不度春云远。\n断肠难托啼鹃。\n夜深犹倚，垂杨二十四阑。",
        "dynasty": "宋",
        "collection_info": null
    },
    {
        "uuid": "35454d89d77a4d18a1d0fb64195c3c4e",
        "title": "酹江月・念奴娇 汉江露冷",
        "author": "陈允平",
        "content": "汉江露冷，是谁将瑶瑟，弹向云中。\n一曲清泠声渐杳，月高人在珠宫。\n晕额黄轻，涂腮粉艳，罗带织青葱。\n天香吹散，佩环犹自丁东。\n回首杜若汀洲，金钿玉镜，何日得相逢。\n独立飘飘烟浪远，袜尘羞溅春红。\n渺渺予怀，迢迢良夜，三十六陂风。\n九疑何处，断云飞度千峰。",
        "dynasty": "宋",
        "collection_info": null
    },
    {
        "uuid": "84bf9605d809487ff7f83d865aab61c9",
        "title": "倦寻芳 杏檐转午",
        "author": "陈允平",
        "content": "杏檐转午。\n青漏沈沈，春梦无据。\n凤锦龟纱，空闭酒尘香雾。\n流水行云天四远，玉箫声断人何处。\n倦寻芳，镇情尖翠压，强拈飞絮。\n记旧约、荼縻开后，屈指心期，数了还数。\n误我凭阑，几度片帆南浦。\n燕懒莺慵春去也，落花犹是东风主。\n正销凝，被愁鹃、又啼烟树。",
        "dynasty": "宋",
        "collection_info": null
    },
    {
        "uuid": "c323267eb1b9a4aa116eb0ce215bdf41",
        "title": "大酺 渐入融和",
        "author": "陈允平",
        "content": "渐入融和，金莲放、人在东风楼阁。\n天香吹辇路，净无云一点，桂柳霜魄。\n雪霁梅飘，春柔柳嫩，半卷真珠帘箔。\n迢迢鸣鞘过，隘车钿辔玉，暗尘轻掠。\n拥琼管吹龙，朱弦弹凤，柳衢花陌。\n鳌山侵碧落。\n绛绡远，春霭浮鳷鹊。\n民共乐、金吾禁静，翠跸声闲，遍青门、尽停鱼钥。\n衩袜寒初觉。\n方怪失、绣鸳弓窄。\n误良夜、瑶台约。\n渐彩霞散，双阙星微烟薄。\n洞天共谁夸鹤。",
        "dynasty": "宋",
        "collection_info": null
    },
    {
        "uuid": "4fd17aa1ed57c848e894a16c0427a5e3",
        "title": "永遇乐 玉腕笼寒",
        "author": "陈允平",
        "content": "玉腕笼寒，翠阑凭晓，莺调新簧。\n暗水穿苔，游丝度柳，人静芳昼长。\n云南归雁，楼西飞燕，去来惯认炎凉。\n王孙远，青青草色，几回望断柔肠。\n蔷薇旧约，尊前一笑，等闲孤负年光。\n斗草庭空，抛梭架冷，帘外风絮香。\n伤春情绪，惜花时候，日斜尚未成妆。\n闻嬉笑，谁家女伴，又还采桑。",
        "dynasty": "宋",
        "collection_info": null
    },
    {
        "uuid": "7e1a56619724a91e70ab29ed13c3ad4b",
        "title": "月上海棠 游丝弄晚",
        "author": "陈允平",
        "content": "游丝弄晚，卷帘看处，燕重来时候。\n正秋千亭榭，锦窠春透。\n梦回褪浴华清，凝温泉、绛绡微皱。\n芳阴底，人立东风，露华如昼。\n宜酒。\n啼香泪薄，醉玉痕深，与春同瘦。\n想当年金谷，步帷初绣。\n彩云影里徘徊，娇无语、夜寒归后。\n莺窗晓，花间重携素手。",
        "dynasty": "宋",
        "collection_info": null
    },
    {
        "uuid": "427bed506d8d424cda562a347e52aa97",
        "title": "疏影 千峰翠玉",
        "author": "陈允平",
        "content": "千峰翠玉。\n送孤云伴我，罗窗清宿。\n拂晓凭虚，春碧生寒，衣单瘦倚筇竹。\n东风不解吹愁醒，但芳草、溪城南北。\n认雾鬟，遥锁修颦，眉妩为谁愁独。\n江上轻鸥似识，背昭亭两两，飞破晴渌。\n一片苍烟，隔断家山，梦绕石窗萝屋。\n相看不厌朝还暮，算几度、赤阑干曲。\n待倩诗、收拾归来，写作卧游屏幅。",
        "dynasty": "宋",
        "collection_info": null
    },
    {
        "uuid": "c493a496b7e3c49c7d579d011674c86d",
        "title": "暗香 霁天秋色",
        "author": "陈允平",
        "content": "霁天秋色。\n正倚楼待月，谁伴横笛。\n涨绿浮空，闲数河星手堪摘。\n弥望澄光练净，分付与、玄晖才笔。\n烟溆阔，云远波平，归鸟趁风席。\n南国。\n信音寂。\n怅雁渚渡闲，鹭汀沙积。\n藓碑露泣。\n时拊遗踪暗嗟忆。\n人事空随逝水。\n今古但、双流一碧。\n待办取、蓑共笠，小舟泛得。",
        "dynasty": "宋",
        "collection_info": null
    },
    {
        "uuid": "cbb425dadd726e8b547f5dc2e741dc61",
        "title": "水龙吟 杜鹃啼老春愁",
        "author": "陈允平",
        "content": "杜鹃啼老春愁，泪痕吹作胭脂雨。\n飞花乱点，东风枝上，红翔翠翥。\n丹穴鸣初，碧梧栖未，凄凉山坞。\n怅琼姬梦远，玉箫声断，孤鸾影、对谁舞。\n林下风光自许。\n算何必、玉京瑶圃。\n阑干醉倚，游尘香散，芳菲无主。\n经院僧眠，月楼钟静，欲飞还驻。\n待青松、化尽苍龙头角，共乘云去。",
        "dynasty": "宋",
        "collection_info": null
    },
    {
        "uuid": "4a37d4679fd98e8a01a18f277d404609",
        "title": "齐天乐 湖光祗在阑干外",
        "author": "陈允平",
        "content": "湖光祗在阑干外，凭虚远迷三楚。\n旧柳犹青，平芜自碧，几度朝昏烟雨。\n天涯倦旅。\n爱小却游鞭，共挥谈尘。\n顿觉尘清，宦情高下等风絮。\n芝山苍翠缥缈，黯然仙梦杳，吟思飞去。\n故国楼台，斜阳巷陌，回首白云何处。\n无心访古。\n对双塔栖鸦，半汀归鹭。\n立尽荷香，月明人笑语。",
        "dynasty": "宋",
        "collection_info": null
    },
    {
        "uuid": "4daf0357896debfb4d1c8c12fa3b140a",
        "title": "酹江月・念奴娇 霁空虹雨",
        "author": "陈允平",
        "content": "霁空虹雨，傍螀啼莎草，宿鹭汀洲。\n隔岸人家砧杵急，微寒先到帘钩。\n步幄尘高，征衫酒润，谁暖玉香篝。\n风灯微暗，夜长频换更筹。\n应是雁柱调筝，鸳梭织锦，付与两眉愁。\n不似尊前今夜月，几度同上南楼。\n红叶无情，黄花有恨，孤负十分秋。\n归心如醉，梦魂飞趁东流。",
        "dynasty": "宋",
        "collection_info": null
    },
    {
        "uuid": "70b5d82484027b36fb9418914895dd0f",
        "title": "桂枝香 残蝉乍歇",
        "author": "陈允平",
        "content": "残蝉乍歇。\n又乱叶打窗，蛩韵凄切。\n寂寞天香院宇，露凉时节。\n乘鸾扇底婆娑影，幻清虚、广寒宫阙。\n小山秋重，千岩夜悄，举尊邀月。\n甚赋得、仙标道骨。\n倩谁捣玄霜，犹未成屑。\n回首蓝桥路迥，梦魂飞越。\n雕阑翠甃金英满，洒西风、非雨非雪。\n惜花心性，输他少年，等闲攀折。",
        "dynasty": "宋",
        "collection_info": null
    },
    {
        "uuid": "1f33c7e0924b3bfc870b2f7ae9c1207a",
        "title": "汉宫春 开尽荼䕷",
        "author": "陈允平",
        "content": "开尽荼䕷，正桑云麦浪，天气如秋。\n南园露梢半坼，金粟丝头。\n温香傍酒，尽多娇、不识春愁。\n莺院悄，轻阴弄晚，何人堪伴清游。\n偏爱紫蕤黄袅，想金壶胜赏，依旧扬州。\n花前夜阑醉后，斜月当楼。\n翻阶句好，记玄晖、此日风流。\n双鬓改，一枝帽底，如今应为花羞。",
        "dynasty": "宋",
        "collection_info": null
    },
    {
        "uuid": "7dd8d0467563cd2303543026139109f0",
        "title": "木兰花慢 爱吟休问瘦",
        "author": "陈允平",
        "content": "爱吟休问瘦，为诗句、几凭阑。\n有可画亭台，宜春帐箔，如寄身闲。\n胸中四时胜景，小蓬莱、幻出五云间。\n一掬苹香暗沼，半梢松影虚坛。\n相看。\n倦羽久知还。\n回首鹭盟寒。\n记步屧寻云，呼灯听雨，越岭吴峦。\n幽情未应共懒，把周郎旧曲谱新翻。\n帘外垂杨自舞，为君时按弓弯。",
        "dynasty": "宋",
        "collection_info": null
    },
    {
        "uuid": "46e842fb347f53c899eabcc2bd8bbed8",
        "title": "宝鼎见・宝鼎现 六鳌初驾",
        "author": "陈允平",
        "content": "六鳌初驾，缥缈蓬阆，移来洲岛。\n还又是、梅飘冰泮，一夜青阳回海表。\n渐媚景、傍元宵时候，花底馀寒料峭。\n更喜报、三边晏静，人乐清平宇宙。\n画鼓簇队行春早。\n拥烟花、粉黛缭绕。\n开洞府、桃源路窈。\n戟外东风吹岸柳。\n正翠霭、映星桥月榭，十里红莲绽了。\n庆万家、珠帘半卷，绰约歌裙舞袖。\n重锦绣幄围香，阖凤管鸾丝环奏。\n望非烟非雾，春在壶天易晓。\n早隐隐、半空星斗。\n看取收灯后。\n趁凤书、吹入黄扉，立马金门玉漏。",
        "dynasty": "宋",
        "collection_info": null
    },
    {
        "uuid": "baf988780bf3687b79bf4ca810f00f3b",
        "title": "八宝妆 望远秋平",
        "author": "陈允平",
        "content": "望远秋平。\n初过雨、微茫水满烟汀。\n乱葓疏柳，犹带数点残萤。\n待月重帘谁共倚，信鸿断续两三声。\n夜如何，顿凉骤觉，纨扇无情。\n还思骖莺素约，念凤箫雁瑟，取次尘生。\n旧日潘郎，双鬓半已星星。\n琴心锦意暗懒，又争奈、西风吹恨醒。\n屏山冷，怕梦魂、飞度蓝桥不成。",
        "dynasty": "宋",
        "collection_info": null
    },
    {
        "uuid": "7f85e756d84c3d73e42e43d3ab30d811",
        "title": "昼锦堂 上苑寒收",
        "author": "陈允平",
        "content": "上苑寒收，西塍雨歇，东风是处花柳。\n步锦笼纱，依旧五陵台沼。\n绣帘珠箔金翠袅，琐窗雕槛青红斗。\n频回首。\n茶灶酒垆，春时几番携手。\n知否。\n人渐老。\n嗟眼为花狂，肩为诗瘦。\n唤醒乡心，无奈数声啼鸟。\n秉烛清游嫌夜短，采香新意输年少。\n归来好。\n皈趁故园池阁，绿阴芳草。",
        "dynasty": "宋",
        "collection_info": null
    },
    {
        "uuid": "2402a2b6679f539fbd3aa6d6bb88dc44",
        "title": "绮罗香 雁宇苍寒",
        "author": "陈允平",
        "content": "雁宇苍寒，蛩疏翠冷，又是凄凉时候。\n小揭珠帘，夜润唾花罗皱。\n饶晓鹭、独立衰荷，溯归燕、尚栖残柳。\n想黄花，羞涩东篱，断无新句到重九。\n孤檠清梦易觉，肠断唐宫旧曲，声迷官漏。\n滴入愁心，秋似玉楼人瘦。\n烟槛外、催落梧桐，带西风、乱捎鸳甃。\n记画檐，灯影沈沈，共裁春夜韭。",
        "dynasty": "宋",
        "collection_info": null
    },
    {
        "uuid": "720b23bdc8964f95e49c66036fb4f99e",
        "title": "探春・探春慢 上苑乌啼",
        "author": "陈允平",
        "content": "上苑乌啼，中洲鹭起，疏钟才度云窈。\n篆冷香篝，灯微尘幌，残梦犹吟芳草。\n搔首卷帘看，认何处、六桥烟柳。\n翠绕才舣西泠，趁取过湖人少。\n掠水风花缭绕。\n还暗忆年时，旗亭歌酒。\n隐约春声，钿车宝勒，次第凤城开了。\n惟有踏青心，纵早起、不嫌寒峭。\n画阑闲立，东风旧红谁扫。",
        "dynasty": "宋",
        "collection_info": null
    },
    {
        "uuid": "47767f335b1cba4b2054fd06c6ce0f0c",
        "title": "秋霁 千顷玻璃",
        "author": "陈允平",
        "content": "千顷玻璃，远送目斜阳，渐下林阒。\n题叶人归，采菱舟散，望中水天一色。\n碾空桂魄。\n玉绳低转云无迹。\n有素鸥，闲伴夜深，呼棹过环碧。\n相思万里，顿隔婵媛，几回琼台，同驻鸾翼。\n对西风、恁谁问取，人间那得有今夕。\n应笑广寒宫殿窄。\n露冷烟淡，还看数点残星，两行新雁，倚楼横笛。",
        "dynasty": "宋",
        "collection_info": null
    },
    {
        "uuid": "61557d00e30481df8b5e42fefbd2eb29",
        "title": "百字令・念奴娇 凝云冱晓",
        "author": "陈允平",
        "content": "凝云冱晓，正シ花才积，荻絮初残。\n华表翩跹何处鹤，爱吟人在孤山。\n冻解苔铺，冰融沙甃，谁凭玉勾阑。\n茸衫毡帽，冷香吹上吟鞍。\n将次柳际琼销，梅边粉瘦，添做十分寒。\n闲踏轻澌来荐菊，半潭新涨微澜。\n水北峰峦，城阴楼观，留向月中看。\n巘云深处，好风飞下晴湍。",
        "dynasty": "宋",
        "collection_info": null
    },
    {
        "uuid": "df8ee47f31e626cb21d5d51d05beced7",
        "title": "扫花游・扫地游 数峰蘸碧",
        "author": "陈允平",
        "content": "数峰蘸碧，记载酒甘园，柳塘花坞。\n最堪避暑。\n爱莲香送晚，翠娇红妩。\n欸乃菱歌乍起，兰桡竞举。\n日斜处。\n望孤鹜断霞，初下芳杜。\n遥想山寺古。\n看倒影金轮，溯光朱户。\n瞑烟带树。\n有投林鹭宿，凭楼僧语。\n可惜流年，付与朝钟暮鼓。\n漫凝伫。\n步长桥、月明归去。",
        "dynasty": "宋",
        "collection_info": null
    },
    {
        "uuid": "ed3442bd02bc07c8aa1c551ef265dec7",
        "title": "八声甘州 放船杨柳下",
        "author": "陈允平",
        "content": "放船杨柳下，听鸣蝉、熏风小新堤。\n正烟葓露蓼，飞尘酿玉，第五桥西。\n遥认青罗盖底，宫女夜游池。\n谁在鸳鸯浦，独棹玻璃。\n一片天机云锦，见凌波碧翠，照日胭脂。\n是西湖西子，晴抹雨妆时。\n便相将无情秋思，向菰蒲深处落红衣。\n醺醺里，半篙香梦，月转星移。",
        "dynasty": "宋",
        "collection_info": null
    },
    {
        "uuid": "35c6aa2f401f8ae2189e7504dec52057",
        "title": "蓦山溪 春波浮渌",
        "author": "陈允平",
        "content": "春波浮渌，小隐桃溪路。\n烟雨正林塘，翠不碍、锦鳞来去。\n芹香藻腻，偏爱鲤花肥，檐影下，柳阴中，逐浪吹萍絮。\n宫沟泉滑，怕有题红句。\n钩饵已忘机，都付与、人间儿女。\n濠梁兴在，鸥鹭笑人痴。\n三湘梦，五湖心，云水苍茫处。",
        "dynasty": "宋",
        "collection_info": null
    },
    {
        "uuid": "3fde83a975c24d109c276f064dcd763a",
        "title": "齐天乐 赤阑桥畔斜阳外",
        "author": "陈允平",
        "content": "赤阑桥畔斜阳外，临江暮山凝紫。\n戏鼓才停，渔榔乍歇，一片芙蓉秋水。\n馀霞散绮。\n正银钥停关，画船催舣。\n鱼板敲残，数声初入万松里。\n坡翁诗梦未老，翠微楼上月，曾共谁倚。\n御苑烟花，宫斜露草，几度西风弹指。\n黄昏尽也，有眠月闲僧，醉香游子。\n鹫岭啼猿，唤人吟思起。",
        "dynasty": "宋",
        "collection_info": null
    },
    {
        "uuid": "10bb02843e6899fb8d061f95f0e6ce36",
        "title": "黄莺儿 六波烟黛浮空远",
        "author": "陈允平",
        "content": "六波烟黛浮空远，南陌嘤嘤，乔木初迁，纱窗无眠，画阑凭晓。\n看并宿暗黄深，织雾金梭小。\n那人携酒听时，料把春来，诗梦惊觉。\n飞绕。\n翠接断桥云，绿漾新堤草。\n数声娇啭，婉娩如愁，调簧弄歌尖巧。\n随燕啅软尘低，蝶妥游丝袅。\n最怜舞絮飞花，唤却东风老。",
        "dynasty": "宋",
        "collection_info": null
    },
    {
        "uuid": "d9494ea5eb785b8a3c836fd491b9eb20",
        "title": "渡江云 三神山路杳",
        "author": "陈允平",
        "content": "三神山路杳，六鳌驾浪，幻境□西湖。\n水连天四远，翠台如鼎，簇簇小浮图。\n烟沈雾迥，怪蜃楼、飞入清虚。\n秋夜长，一轮蟾素，渐渐出云衢。\n遥看寒光金镜，皓彩明珰，正人间三五。\n总输与、鸥眠葑蓼，鹭立菰蒲。\n笙歌唤醒鱼龙睡，向贝阙、争取明珠。\n清梦断，西风醉宿冰壶。",
        "dynasty": "宋",
        "collection_info": null
    },
    {
        "uuid": "d5bdbf431d5912f591e15b53dfb4c9cc",
        "title": "婆罗门引 髻鬟对耸",
        "author": "陈允平",
        "content": "髻鬟对耸，万松扶玉上青冥。\n西风共倚，烟南水北，石荒苔老，三十六梯平。\n爱翠尖如削，天外亭亭。\n高寒梦惊。\n是何夕堕双星。\n无限苍崖紫岫，谁拊棱层。\n薜萝深处，算少年、游屐几番登。\n河汉近、疑在蓬瀛。",
        "dynasty": "宋",
        "collection_info": null
    },
    {
        "uuid": "9556c863f5bd5b30547a44a10f21cd9a",
        "title": "明月引・江城梅花引 雨馀芳草碧萧萧",
        "author": "陈允平",
        "content": "雨馀芳草碧萧萧。\n暗春潮。\n荡双桡。\n紫凤青鸾，旧梦带文箫。\n绰约佩环风不定，云欲堕，六铢香，天外飘。\n相思为谁兰恨销。\n渺湘魂、无处招。\n素纨犹在，真真意、还倩谁描。\n舞镜空圆，羞对月明宵。\n镜里心心心里月，君去矣，旧东风，新画桥。",
        "dynasty": "宋",
        "collection_info": null
    },
    {
        "uuid": "8642c6af8d084515e12b4d19c8520ee4",
        "title": "糖多令・唐多令 何处是秋风",
        "author": "陈允平",
        "content": "何处是秋风。\n月明霜露中。\n算凄凉、未到梧桐。\n曾向垂虹桥上看，有几树、水边枫。\n客路怕相逢。\n酒浓愁更浓。\n数归期、犹是秋冬。\n欲寄相思无好句，聊折赠、雁来红。",
        "dynasty": "宋",
        "collection_info": null
    },
    {
        "uuid": "38efcc114bf0c0cfc94ecd3d446e17bf",
        "title": "江城子 东风吹恨上眉弯",
        "author": "陈允平",
        "content": "东风吹恨上眉弯。\n燕初还。\n杏花残。\n帘里春深，帘外雨声寒。\n拾翠芳期孤负却，空脉脉，倚阑干。\n流苏香重玉连环。\n绕屏山。\n宝筝闲。\n泪薄鲛绡，零露湿红兰。\n瘦却舞腰浑可事，银蹀躞，半阑珊。",
        "dynasty": "宋",
        "collection_info": null
    },
    {
        "uuid": "feb03e1793f8617fefd1e1d45e6611fc",
        "title": "思佳客 一曲清歌酒一锺",
        "author": "陈允平",
        "content": "一曲清歌酒一锺。\n舞裙摇曳石榴红。\n宝筝弦矗冰蚕缕，珠箔香飘水麝风。\n娇娅姹，笑迎逢。\n合欢罗带两心同。\n彩云不觉归来晚，月转觚棱夜气中。",
        "dynasty": "宋",
        "collection_info": null
    },
    {
        "uuid": "f587bd239b75c26d2e00ca80681e4dce",
        "title": "思佳客 压鬓钗横翠凤头",
        "author": "陈允平",
        "content": "压鬓钗横翠凤头。\n玉柔春腻粉香流。\n红酣醉靥花含笑，碧翦颦眉柳弄愁。\n偏婀娜，太温柔。\n水情云意两绸缪。\n佯羞不顾双飞蝶，独背秋千傍画楼。",
        "dynasty": "宋",
        "collection_info": null
    },
    {
        "uuid": "42ca7e926499f9f5eb6af1e3d45602c7",
        "title": "思佳客 锦幄沉沉宝篆残",
        "author": "陈允平",
        "content": "锦幄沉沉宝篆残。\n惜春无语凭阑干。\n庭前芳草空惆怅，帘外飞花自往还。\n金屋静，玉箫闲。\n一尊芳酒驻红颜。\n东风落尽荼䕷雪，满院清香夜不寒。",
        "dynasty": "宋",
        "collection_info": null
    },
    {
        "uuid": "875ea1fc5ad472ce01e4475ac8b77b94",
        "title": "思佳客 玉辔青骢去不归",
        "author": "陈允平",
        "content": "玉辔青骢去不归。\n锦中频织断肠诗。\n窗凭绣日莺声婉，帘卷香云雁影回。\n金缕扇，碧罗衣。\n蝶魂飞度画阑西。\n花开花落春多少，独有层楼双燕知。",
        "dynasty": "宋",
        "collection_info": null
    },
    {
        "uuid": "67849ae8042fcd1c4c080811efc352c0",
        "title": "思佳客 曾约双琼品凤箫",
        "author": "陈允平",
        "content": "曾约双琼品凤箫。\n玉台光映玉娇娆。\n银花烛冷飞罗暗，宝悄香融曲篆销。\n帘影乱，漏声迢。\n佩云清入楚天遥。\n题红未托相思约，明月空归第五桥。",
        "dynasty": "宋",
        "collection_info": null
    },
    {
        "uuid": "0cdee0d4a859653ed40581820a1dc939",
        "title": "惜分飞 钏阁桃腮香玉溜",
        "author": "陈允平",
        "content": "钏阁桃腮香玉溜。\n困倚银床倦绣。\n双燕归来后。\n相思叶底寻红豆。\n碧唾春衫还在否。\n重理弓弯舞袖。\n锦藉芙蓉皱。\n翠腰羞对垂杨瘦。",
        "dynasty": "宋",
        "collection_info": null
    },
    {
        "uuid": "7e22d9f032b95fb24ae7f079b6e8388a",
        "title": "长相思 风萧萧",
        "author": "陈允平",
        "content": "风萧萧。\n雨骚骚。\n风雨萧骚梧叶飘。\n潇湘江畔楼。\n云迢迢。\n水遥遥。\n云水迢遥天尽头。\n相思心上秋。",
        "dynasty": "宋",
        "collection_info": null
    },
    {
        "uuid": "fd751baa67b7590f7102a6feb16360da",
        "title": "祝英台近 待春来",
        "author": "陈允平",
        "content": "待春来，春又到，花底自徘徊。\n春浅花迟，携酒为春催。\n可堪碧小红微，黄轻紫艳，东风外、妆点池台。\n且衔杯。\n无奈年少心情，看花能几回。\n春自年年，花自为春开。\n是他春为花愁，花因春瘦，花残后、人未归来。",
        "dynasty": "宋",
        "collection_info": null
    },
    {
        "uuid": "05b5b5d09330f4f86f816f7af15f77d3",
        "title": "恋绣衾 缃桃红浅柳褪黄",
        "author": "陈允平",
        "content": "缃桃红浅柳褪黄。\n燕初来、宫漏渐长。\n任日转、花梢也，倚兰屏、犹未试妆。\n秦鸾旧曲无心理，忆年时、相傍采桑。\n听绿树、娇莺啭，一声声、都是断肠。",
        "dynasty": "宋",
        "collection_info": null
    },
    {
        "uuid": "78da14c1eedc40c90afeca434a4dbefc",
        "title": "南歌子 素质盈盈瘦",
        "author": "陈允平",
        "content": "素质盈盈瘦，娇姿淡淡妆。\n曲勾兰畔倚秋娘。\n一撮风流都在、晚西凉。\n彩线串层玉，金篝络细香。\n半钩新月浸牙床。\n犹记东华年少、那门相。",
        "dynasty": "宋",
        "collection_info": null
    },
    {
        "uuid": "3c1e872dbbe3dacee45b92f8a16d5d0f",
        "title": "恋绣衾 银鸳金凤画暗销",
        "author": "陈允平",
        "content": "银鸳金凤画暗销。\n晓帘栊、新翠渐交。\n算多少、相思恨，被东风，吹上柳梢。\n罗窗夜夜梨花瘦，奈月明、香梦易消。\n便拟倩、题红叶，趁落花、流过谢桥。",
        "dynasty": "宋",
        "collection_info": null
    },
    {
        "uuid": "804de0fcb4c0417c443ac7df02904c7c",
        "title": "谒金门 春欲去",
        "author": "陈允平",
        "content": "春欲去。\n无计得留春住。\n纵着天涯浑柳絮。\n春归还有路。\n恨煞多情杜宇。\n愁煞无情风雨。\n春自悠悠人自苦。\n莺花谁是主。",
        "dynasty": "宋",
        "collection_info": null
    },
    {
        "uuid": "3edd470f3607b3fa8b724843a2bafb9f",
        "title": "菩萨蛮 杏花枝上莺声嫩",
        "author": "陈允平",
        "content": "杏花枝上莺声嫩。\n凤屏倦倚人初困。\n金兽莫添香。\n香浓情转伤。\n云沉归雁杳。\n绿涨江南草。\n独倚夕阳楼。\n双帆何处舟。",
        "dynasty": "宋",
        "collection_info": null
    },
    {
        "uuid": "394486d78125d1d7b538ef99da4fef16",
        "title": "青玉案 凉亭背倚斜阳树",
        "author": "陈允平",
        "content": "凉亭背倚斜阳树。\n过几阵、菰蒲雨。\n自棹轻舟穿柳去。\n绿裙红袂，与花相似，撑入花深处。\n妾家住在鸳鸯浦。\n妾貌如花被花妒。\n折得花归娇厮觑。\n花心多怨，妾心多恨，胜似莲心苦。",
        "dynasty": "宋",
        "collection_info": null
    },
    {
        "uuid": "8525a73b75acbb2c5305c4d6c1bc50ab",
        "title": "恋绣衾 多情无语敛黛眉",
        "author": "陈允平",
        "content": "多情无语敛黛眉。\n寄相思、偏仗柳枝。\n待折向、尊前唱，奈东风、吹做絮飞。\n归来醉抱瑟琶睡，正酒醒、香尽漏移。\n无赖是、梨花梦，被月明、偏照帐儿。",
        "dynasty": "宋",
        "collection_info": null
    },
    {
        "uuid": "23162c9dba97cae85b408519c48afb47",
        "title": "南歌子 懒傍青鸾镜",
        "author": "陈允平",
        "content": "懒傍青鸾镜，慵簪翠凤翘。\n玉屏春重宝香销。\n因甚不忺梳洗、怕登楼。\n载酒垂杨浦，停桡杜若洲。\n伤春情绪寄箜篌。\n流水残阳芳草、伴人愁。",
        "dynasty": "宋",
        "collection_info": null
    },
    {
        "uuid": "2209c74a4775ad88c31174aecdb17f29",
        "title": "醉桃源・阮郎归 东风开到坼桐花",
        "author": "陈允平",
        "content": "东风开到坼桐花。\n游蜂初报衙。\n兽环微掩是谁家。\n琐窗金绣纱。\n环佩小，领巾斜。\n绿云双髻鸦。\n佯羞无限托琵琶。\n笑拈萱草芽。",
        "dynasty": "宋",
        "collection_info": null
    },
    {
        "uuid": "8ea574812268f8237f0d16d1c5488693",
        "title": "清平乐 凤城春浅",
        "author": "陈允平",
        "content": "凤城春浅。\n寒压花梢颤。\n有约不来梁上燕。\n十二绣帘空卷。\n去年共倚秋千。\n今年独倚阑干。\n误了海棠时候，不成直待花残。",
        "dynasty": "宋",
        "collection_info": null
    },
    {
        "uuid": "75d72c600cfbce069c78ff2f83549873",
        "title": "谒金门 春又晚",
        "author": "陈允平",
        "content": "春又晚。\n枝上绿深红浅。\n燕语呢喃明似翦。\n采香人渐远。\n草色池塘碧软。\n丝竹谁家坊院。\n拂拂和风初着扇。\n蜂情愁不展。",
        "dynasty": "宋",
        "collection_info": null
    },
    {
        "uuid": "7256259dd2ca2bfa389c9b950cac63b9",
        "title": "浣溪沙 杨柳烟深五凤楼",
        "author": "陈允平",
        "content": "杨柳烟深五凤楼。\n绣帘风扬玉梭球。\n夜寒谁伴锦香篝。\n残月情圆晓梦，落花无语诉春愁。\n宝笙偷按小梁州。",
        "dynasty": "宋",
        "collection_info": null
    },
    {
        "uuid": "663cc22f206927c71012bc2831fb6276",
        "title": "鹧鸪天 谁向瑶台品凤箫",
        "author": "陈允平",
        "content": "谁向瑶台品凤箫。\n碧虚浮动桂花秋。\n风从帘幕吹香远，人在阑干待月高。\n金粟地，蕊珠楼。\n佩云襟雾玉逍遥。\n仙娥已有玄霜约，便好骑鲸上九霄。",
        "dynasty": "宋",
        "collection_info": null
    },
    {
        "uuid": "42129bf11b1348f6f1155159c48a72c0",
        "title": "谒金门 风不定",
        "author": "陈允平",
        "content": "风不定。\n吹漾一帘波影。\n归燕无期春正永。\n海棠眠未醒。\n筝雁别来谁整。\n好梦不堪重省。\n闲看鸳鸯交素颈。\n凭阑襟袖冷。",
        "dynasty": "宋",
        "collection_info": null
    },
    {
        "uuid": "010b88f38a04518539219a787c1f4540",
        "title": "朝中措 欲晴又雨雨还晴",
        "author": "陈允平",
        "content": "欲晴又雨雨还晴。\n时节又清明。\n红杏墙头燕语，碧桃枝上莺声。\n轻衫短帽，扁舟小棹，几度旗亭。\n斗草踏青天气，买花载酒心情。",
        "dynasty": "宋",
        "collection_info": null
    },
    {
        "uuid": "dea235d4dd7b195a37688c2de940a864",
        "title": "小重山 岸柳黄深绿渐饶",
        "author": "陈允平",
        "content": "岸柳黄深绿渐饶。\n林塘初雨过，涨蒲萄。\n秋千亭榭彩旗交。\n莺声里，春在杏花梢。\n慵整翠云翘。\n眉尖愁两点，倩谁描。\n斜阳芳草暗魂销。\n东风远，犹凭赤阑桥。",
        "dynasty": "宋",
        "collection_info": null
    },
    {
        "uuid": "715b1a2fa1ffd511b9c922dee63f5b4c",
        "title": "霜天晓角 玄霜绛雪",
        "author": "陈允平",
        "content": "玄霜绛雪。\n散作秋林缬。\n昨夜西风吹过，最好是、睡时节。\n香绝。\n高处折。\n中秋还有月。\n此际人间天上，是两个、广寒阙。",
        "dynasty": "宋",
        "collection_info": null
    },
    {
        "uuid": "606f16c79b8c32b2ed700ad75ac6454e",
        "title": "糖多令・唐多令 明月可中庭",
        "author": "陈允平",
        "content": "明月可中庭。\n萧萧络纬声。\n画阑秋、千树吹香。\n玉宇无尘凉似水，销不尽、许多清。\n欲醉醉还醒。\n欲吟吟未成。\n拈金英、三嗅微馨。\n应有乘鸾天上女，随风露、下青冥。",
        "dynasty": "宋",
        "collection_info": null
    },
    {
        "uuid": "e0095ea434e990e03279fdcc72ab87ed",
        "title": "柳梢青 藓迹苔痕",
        "author": "陈允平",
        "content": "藓迹苔痕。\n香浮砚席，影蘸吟尊。\n雪正商量，同云淡淡，微月昏昏。\n孤山往事谁论。\n但招得、逋仙断魂。\n客里相逢，数枝驿路，千树江村。",
        "dynasty": "宋",
        "collection_info": null
    },
    {
        "uuid": "936c128ffd43b3c3d28c72a74d2a0a8b",
        "title": "柳梢青 沁月凝霜",
        "author": "陈允平",
        "content": "沁月凝霜。\n精神好处，曾悟花光。\n带雪煎茶，和冰酿酒，聊润枯肠。\n看花小立疏廊。\n道是雪、如何恁香。\n几度巡檐，一枝清瘦，疑在蓬窗。",
        "dynasty": "宋",
        "collection_info": null
    },
    {
        "uuid": "d26d76be3b599d8423d1d4933806540b",
        "title": "柳梢青 菊谢东篱",
        "author": "陈允平",
        "content": "菊谢东篱。\n问梅开未，先问南枝。\n两蕊三花，松边傍石，竹外临溪。\n尊前暗忆年时。\n算笛里、关情是伊。\n何逊风流，林逋标致，一二联诗。",
        "dynasty": "宋",
        "collection_info": null
    },
    {
        "uuid": "103ce382d4d78f8fc732538f4bf1f38e",
        "title": "柳梢青 片片花飞",
        "author": "陈允平",
        "content": "片片花飞。\n风前疏树，雪后残枝。\n刬地多情，带将明月，来伴书帏。\n岁寒心事谁知。\n向篱落、微斜半敧。\n添得闲愁，酒将阑处，吟未成时。",
        "dynasty": "宋",
        "collection_info": null
    },
    {
        "uuid": "10a7d10ab58740399fa6184433012880",
        "title": "思佳客 簇簇红云冷欲凝",
        "author": "陈允平",
        "content": "簇簇红云冷欲凝。\n东风特地唤花醒。\n数枝夜色当银烛，一段春娇入画屏。\n如有恨，似多情。\n柳边莺语十分明。\n柳边莺语如何说，莫笑梅花太瘦生。",
        "dynasty": "宋",
        "collection_info": null
    },
    {
        "uuid": "e0476107689b667b6cdbe6c2878d7d90",
        "title": "糖多令・唐多令 休去采芙蓉",
        "author": "陈允平",
        "content": "休去采芙蓉。\n秋江烟水空。\n带斜阳、一片征鸿。\n欲顿闲愁无顿处，都着在两眉峰。\n心事寄题红。\n画桥流水东。\n断肠人、无奈秋浓。\n回首层楼归去懒，早新月、挂梧桐。",
        "dynasty": "宋",
        "collection_info": null
    },
    {
        "uuid": "02d34e3671bfa24f3a6f8b65a9b8fb14",
        "title": "瑞龙吟 双溪墅",
        "author": "陈允平",
        "content": "双溪墅。\n重见种玉锄云，采花研露。\n遥知绿野芳浓，锦堂燕子，迎门共舞。\n近前语。\n还问去年山馆，旧经行处。\n西风鸿水边上，惊千里苑，梅英乍吐。\n几度月昏霜晓，望驰天北，驿传湘渚。\n冷艳暗香春寒，刬地清苦。\n看看翠幄，青子江头路。\n才收尽、蛮烟瘴雨，初回轻暑。\n便忆南园趣。\n唤人况有，多情杜宇。\n此计非迟暮。\n都付与、和羹功成归去。\n海榴院落，长逢重午。",
        "dynasty": "宋",
        "collection_info": null
    },
    {
        "uuid": "ac5815b25d1406b99e3b4ed0e1a60098",
        "title": "渡江云 桐花寒食近",
        "author": "陈允平",
        "content": "桐花寒食近，青门紫陌，不禁绿杨烟。\n正长眉仙客，来向人间，听鹤语溪泉。\n清和天气，为栽培、种玉心田。\n莺昼长，一尊芳酒，容与看芝山。\n庭闲。\n东风榆荚，夜雨苔痕，满地欲流钱。\n爱墙阴、成蹊桃李，春自无言。\n殷勤晓鹊凭檐喜，丹凤下、红药阶前。\n兰砌晓，香飘舞袖斓斒。",
        "dynasty": "宋",
        "collection_info": null
    },
    {
        "uuid": "4370a3ef3ba70c589d33a1a5019df3da",
        "title": "八声甘州 两台帘对卷",
        "author": "陈允平",
        "content": "两台帘对卷，燕芹香、风花近清明。\n望春弥柳际，流红水布，暖縠天晴。\n谁信闲襟似水，时忆语溪耕。\n襟抱番江阔，云远波平。\n静昼轻挥玉尘，见春扉草绿，暮冶烟青。\n问清华姓字，几度录虬屏。\n看西湖、一汀鸳鹭，正晓风、残月两三星。\n早归来，赴花鱼宴，宫树闻莺。",
        "dynasty": "宋",
        "collection_info": null
    },
    {
        "uuid": "ad965038b964a8d8729db174f7303a79",
        "title": "三犯渡江云・渡江云 风流三径远",
        "author": "陈允平",
        "content": "风流三径远，此君淡薄，谁与伴清足。\n岁寒人自得，傍石锄云，闲里种苍玉。\n琅玕翠立，爱细雨、疏烟初沐。\n春昼长，秋声不断，洗红尘凡俗。\n高独。\n虚心共许，淡节相期，几人闲棋局。\n堪爱处，月明琴院，雪晴书屋。\n心盟更许青松结，笑四时、梅矾兰菊。\n庭砌晓，东风旋添新绿。",
        "dynasty": "宋",
        "collection_info": null
    },
    {
        "uuid": "acf107023550ceaca191a164b9a56e4c",
        "title": "过秦楼 谷雨收寒",
        "author": "陈允平",
        "content": "谷雨收寒，茶烟扬晓，又是牡丹时候。\n浮龟碧水，听鹤丹山，彩屋幔亭依旧。\n和气缥缈人间，满谷红云，德星呈秀。\n向东风种就，一亭兰茁，玉香初茂。\n遥想曲度娇莺，舞低轻燕，二十四帘芳昼。\n清溪九曲，上已风光，觞咏似山阴否。\n翠阁凝清，正宜瀹茗银罂，熨香金斗。\n看双鸾飞下，长生殿里，赐蔷薇酒。",
        "dynasty": "宋",
        "collection_info": null
    },
    {
        "uuid": "17ba23380505ea56320df404d73bd6fd",
        "title": "醉蓬莱 正槐龙欲老",
        "author": "陈允平",
        "content": "正槐龙欲老，影动朱门，熏风帘卷。\n竹外人清，听秋声将转。\n梦草池塘，种兰庭砌，爽气生葵扇。\n香染黄扉，律调翠简，赏音清宴。\n因念南阳，碧幢烟静，纶玉宣频，辔丝催遣。\n带锡犀虹，宠下甘泉殿。\n笑指蓬莱，画舸东去，向五云葱茜。\n骑竹欢迎，贺家湖上，绿香红茜。",
        "dynasty": "宋",
        "collection_info": null
    },
    {
        "uuid": "192f4e03750cbef124f3f55a6ec63d0c",
        "title": "法曲献仙音 风箨晴暄",
        "author": "陈允平",
        "content": "风箨晴暄，昼桐阴早，燕阁新香时度。\n沁月楼台，带山城郭，西湖翠娇红妩。\n甚爱此闲中趣，寻盟旧鸥鹭。\n共容与。\n倚阑干、静看飞絮。\n吟啸里，帘卷暖烟霁雨。\n向一碧波璃，几东风、呼棹来去。\n秀玉芳兰，伴丝簧、庭院笑语。\n渐梅霖清润，喜近槐扉初暑。",
        "dynasty": "宋",
        "collection_info": null
    },
    {
        "uuid": "adf8802d7a0df09210164f27c31c09a1",
        "title": "八声甘州 帘垂鸱尾阁",
        "author": "陈允平",
        "content": "帘垂鸱尾阁，桂花风、天香满黄扉。\n向郁罗霄汉，朝回金阙，心运璇玑。\n一点元台初度，八表共清辉。\n紫塞烟尘静，捷羽东飞。\n此际钱塘江上，爱月仍夜色，潮正秋期。\n想波仙冰妹，同日宴瑶池。\n报龙楼、玉音宣劝，赐紫金、杯泛日中葵。\n庆千秋，醉长生酒，歌太平诗。",
        "dynasty": "宋",
        "collection_info": null
    },
    {
        "uuid": "19521c92027b145d3e2a0bdd4cd10cd3",
        "title": "兰陵王 楚天碧",
        "author": "陈允平",
        "content": "楚天碧。\n秋晚尘清禁陌。\n朝鸡静，班退晓墀，回马金门漏犹滴。\n千官佩如织。\n来作黄扉寿客。\n黑头相，玉虹紫貂，亲奉春慈拜南极。\n丛萱燕堂北。\n正霭护犀帷，香泛鲛额。\n瑶池女伴驻鸾翼。\n拥歌袖笼翠，舞鞯铺锦，屏开家庆怎画得。\n想人在仙宅。\n今夕。\n是何夕。\n正月满槐厅，凉透杶席。\n黄花满地弄寒色。\n喜蛩雨初霁，雁风又息。\n龙楼宣劝，万岁里、宴太液。",
        "dynasty": "宋",
        "collection_info": null
    },
    {
        "uuid": "5ec5982e9396b339fdc80e7f88a264db",
        "title": "木兰花慢 江南春信早",
        "author": "陈允平",
        "content": "江南春信早，问谁是、百花魁。\n过揽桂褰蓉，纫兰采菊，独许寒梅。\n阳和渐回涧底，向水西、先放一枝开。\n潇洒纤琼瘦玉，化工月翦云裁。\n诗催。\n付与雪襟怀。\n消得暗香来。\n算知心惟有，青松瘦竹，白石苍苔。\n年年上林胜赏，拈清芳、蘸入紫金杯。\n须信和羹未晚，岁寒聊自徘徊。",
        "dynasty": "宋",
        "collection_info": null
    },
    {
        "uuid": "84a47b2f1bd7bdc7c8861d958bcfc288",
        "title": "摸鱼儿 过重阳、晚香犹耐",
        "author": "陈允平",
        "content": "过重阳、晚香犹耐，江城风露初峭。\n梅花已索巡檐笑，春入数枝红小。\n寒恁早。\n正帘卷苍云，和气生芝草。\n金虬篆袅。\n喜人乐丰年，波澄瀚海，星斗焕牙纛。\n家山近，游宴十洲三岛。\n石桥诗思频绕。\n朱颜白发神仙样，谁信玉关人老。\n春渐好。\n望阊阖天低，咫尺瞻黄道。\n祥云缥缈。\n看柳色沙堤，莺声禁辇，鸣佩凤池晓。",
        "dynasty": "宋",
        "collection_info": null
    },
    {
        "uuid": "577a35203c9967acfe7cc4c1a07b03ea",
        "title": "汉宫春 帘卷苍云",
        "author": "陈允平",
        "content": "帘卷苍云，爱初翔凤尾，忽驾虬枝。\n青青岁寒自保，越样清奇。\n参天溜雨，带疏苔、密藓芳蕤。\n天赋与，凌霜傲雪，臞然山泽风姿。\n他年楝梁共许，记雪山巫峡，曾赋新诗。\n庭前可人翠幄，葱蒨烟霏。\n高标劲节，有青松、绿竹心知。\n来试倚，摩挲黛色，一尊相祝齐眉。",
        "dynasty": "宋",
        "collection_info": null
    },
    {
        "uuid": "cb41f5f2a4dd539b80a635ae7eefa7ed",
        "title": "汉宫春 春满芝田",
        "author": "陈允平",
        "content": "春满芝田，正鹤飞空霭，龟引清涟。\n祥云满谷缥缈，非雾非烟。\n莺花燕柳，占年年、三月长安。\n天气好，新声暖响，东风十二雕阑。\n葱蒨兽炉香袅，映金貂玉佩，绿鬓朱颜。\n何妨买花载酒，日日湖边。\n烟光万顷，恁清闲、才是神仙。\n芳昼永，珠帘静卷，悠然相对南山。",
        "dynasty": "宋",
        "collection_info": null
    },
    {
        "uuid": "58a15ae31909d2244e170364d15f98a3",
        "title": "风入松 西清人住水云乡",
        "author": "陈允平",
        "content": "西清人住水云乡。\n心静日偏长。\n闲中自乐壶天趣，笑红尘、谁是羲皇。\n叠嶂双溪争似，西湖雨色晴光。\n碧龟巢处藕花香。\n波影浸书床。\n庭前一种红兰树，熏风又、吹长瑶芳。\n竹外椿前舞彩，柳边槐底鸣珰。",
        "dynasty": "宋",
        "collection_info": null
    },
    {
        "uuid": "c3c15c60702ff56f9fa1c00409410d1f",
        "title": "西湖明月引・江城梅花引 朝回花底晓星明",
        "author": "陈允平",
        "content": "朝回花底晓星明。\n瑞烟凝。\n暖风轻。\n修禊湔裙，时节又闻莺。\n绰约岸桃堤柳近，波万顷，碧琉璃，镜样平。\n仙翁佩襟秋水清。\n渺莲舟，浮翠瀛。\n御楼香近，东风里、吹下青冥。\n鲛撷围红，春在牡丹屏。\n日正迟迟人正酒，画帘外，一声声，卖放生。",
        "dynasty": "宋",
        "collection_info": null
    },
    {
        "uuid": "7e5f2016ea6ff7b97bc2469fd4695919",
        "title": "临江仙 门外湖光清似玉",
        "author": "陈允平",
        "content": "门外湖光清似玉，雨桐烟柳扶疏。\n爱闲吾亦爱吾庐。\n炉香心在在，杯酒乐如如。\n有子专城才四十，诸孙颗颗明珠。\n传家衣钵只诗书。\n一坡存菊意，千岁学松臞。",
        "dynasty": "宋",
        "collection_info": null
    },
    {
        "uuid": "98ded36cec7dc406d808a9ee7b32b1cd",
        "title": "少年游 光风怀抱玉精神",
        "author": "陈允平",
        "content": "光风怀抱玉精神。\n不染世间尘。\n香暖衣篝，歌题彩扇，清似晋时人。\n柳边小驻朝天马，一笑领佳宾。\n帘卷湖山，花围尊俎，同醉碧桃春。",
        "dynasty": "宋",
        "collection_info": null
    },
    {
        "uuid": "33ecf6ace8a63f90f041306776af9e27",
        "title": "鹧鸪天 四壁图书静不哗",
        "author": "陈允平",
        "content": "四壁图书静不哗。\n里湖深处隐人家。\n斑衣自斗百家彩，乌帽亲裁一幅纱。\n新酿酒，旋烹茶。\n半溪霜月正梅花。\n前庭手种红兰树，看到春风第二芽。",
        "dynasty": "宋",
        "collection_info": null
    },
    {
        "uuid": "41dfb62a74110a2bbdd0a9349f4afff8",
        "title": "霜天晓角 月树风枝",
        "author": "陈允平",
        "content": "月树风枝。\n孤山两字诗。\n来到十洲三岛，香得更、十分奇。\n阳和迟自迟。\n冰霜欺怎欺。\n且伴岁寒人醉，有移种、玉堂时。",
        "dynasty": "宋",
        "collection_info": null
    },
    {
        "uuid": "ab78b8c1661c5abf29fc4622af6c4c63",
        "title": "瑞鹤仙 燕归帘半卷",
        "author": "陈允平",
        "content": "燕归帘半卷。\n正漏约琼签，笙调玉管。\n蛾眉画来浅。\n甚春衫懒试，夜灯慵翦。\n香温梦暖。\n诉芳心、芭蕉未展。\n渺双波、望极江空，二十四桥凭遍。\n葱茜。\n银屏彩凤，雾帐金蝉，旧家坊院。\n烟花弄晚。\n芳草恨，断魂远。\n对东风无语，绿阴深处，时见飞红数片。\n算多情、尚有黄鹂，向人睍睆。",
        "dynasty": "宋",
        "collection_info": null
    },
    {
        "uuid": "2dbdeff185b86dc823debe931f81a395",
        "title": "垂杨 银屏梦觉",
        "author": "陈允平",
        "content": "银屏梦觉。\n渐浅黄嫩绿，一声莺小。\n细雨轻尘，建章初闭东风悄。\n依然千树长安道。\n翠云锁、玉窗深窈。\n断桥人、空倚斜阳，带旧愁多少。\n还是清明过了。\n任烟缕露条，碧纤青袅。\n恨隔天涯，几回惆怅苏堤晓。\n飞花满地谁为扫。\n甚薄幸、随波缥缈。\n纵啼鹃、不唤春归，人自老。",
        "dynasty": "宋",
        "collection_info": null
    },
    {
        "uuid": "506ad76830bd7cc94e53fae5702a069b",
        "title": "瑞龙吟 长安路",
        "author": "陈允平",
        "content": "长安路。\n还是燕乳莺娇，度帘迁树。\n层楼十二阑干，绣帘半卷，相思处处。\n漫凭伫。\n因念彩云初到，琐窗琼户。\n梨花犹却春寒，翠羞粉怨，尊前解语。\n空有章台烟柳，瘦纤仍似，宫腰飞舞。\n憔悴暗觉文园，双鬓非故。\n闲拈断叶，重托殷勤句。\n频回首、河桥素约，津亭归步。\n恨逐芳尘去。\n眩醉眼尽，游丝乱绪。\n肠结愁千缕。\n深院静，东风落红如雨。\n画屏梦绕，一篝香絮。",
        "dynasty": "宋",
        "collection_info": null
    },
    {
        "uuid": "8aa9c6cc1baee8e6cd3959b83f419ef6",
        "title": "风流子 阑干休去倚",
        "author": "陈允平",
        "content": "阑干休去倚，长亭外、烟草带愁归。\n正晓阴帘幕，绮罗清润，西风环佩，金玉参差。\n深院悄，乱蝉嘶夏木，双燕别春泥。\n满地残花，蝶圆凉梦，半亭落叶，蛩感秋悲。\n兰屏馀香在，销魂处、憔悴瘦不胜衣。\n谁念凤楼当日，星约云期。\n怅倦理鸾筝，朱弦空暗，强临鸳镜，锦带闲垂。\n别后两峰眉恨，千里心知。",
        "dynasty": "宋",
        "collection_info": null
    },
    {
        "uuid": "844fdadb9d3753de28c72685d90ad5e1",
        "title": "风流子 残梦绕林塘",
        "author": "陈允平",
        "content": "残梦绕林塘。\n诗添瘦、瘦不似东阳。\n正流水荡红，暗通幽径，嫩篁翻翠，斜映回墙。\n对握宝筝低度曲，销蜡靓新簧。\n莺懒昼长，燕闲人倦，乍亲花簟，慵引壶觞。\n帘栊深深地，歌尘静、芳草自碧空厢。\n十二画桥，一堤烟树成行。\n向杜鹃声里，绿杨庭院，共寻红豆，同结丁香。\n春已无多，祗愁风雨相妨。",
        "dynasty": "宋",
        "collection_info": null
    },
    {
        "uuid": "e293c3c1fac073157c38071403d71b77",
        "title": "华胥引 涵空斜照",
        "author": "陈允平",
        "content": "涵空斜照，掠水轻岚，满天红叶。\n雁泊平芜，凫依乱荻声唼唼。\n寂寞金井梧桐，渐辘轳伊轧。\n明月纱窗，夜寒孤枕应怯。\n吟老西风，笑衰髯、顿疏如镊。\n锦笺勤重，频剔兰灯自阅。\n多谢征衫初寄，尚宝香熏箧。\n愁忆家山，梦魂飞度千叠。",
        "dynasty": "宋",
        "collection_info": null
    },
    {
        "uuid": "7bb76b10f1d5c79e8d6dd1b8528ccf4a",
        "title": "意难忘 额粉宫黄",
        "author": "陈允平",
        "content": "额粉宫黄。\n衬桃花扇底，歌送瑶觞。\n裙拖金缕细，衫唾碧花香。\n琼佩冷，玉肌凉。\n罗袜步沧浪。\n漫共伊，心盟意约，眼觑眉相。\n连环未结双双。\n似桃源误入，初嫁刘郎。\n珑璁仙子髻，绰约道家妆。\n千种恨、九回肠。\n云雨梦犹妨。\n误少年，红销翠减，虚度风光。",
        "dynasty": "宋",
        "collection_info": null
    },
    {
        "uuid": "f199ae35ca52a58d8c804da41aee092e",
        "title": "宴清都 听彻南楼鼓",
        "author": "陈允平",
        "content": "听彻南楼鼓。\n寒宵迥、玉壶冰漏迟度。\n重温锦幄，低护青毡，曲通朱户。\n巡檐细嚼寒梅，叹寂寞、孤山伴侣。\n更信有、铁石心肠，广平几度曾赋。\n寒深试拥羊裘，松醪自酌，谁伴吟苦。\n摩挲醉眼，阑干笑拍，白鸥惊去。\n梁园胜赏重约，渐玉树、琼花处处。\n怕柳条、未觉春风，青青在否。",
        "dynasty": "宋",
        "collection_info": null
    },
    {
        "uuid": "0da1d1c15fe1fbdbb1290bc868063e12",
        "title": "兰陵王 古堤直",
        "author": "陈允平",
        "content": "古堤直。\n隔水轻阴扬碧。\n东风路，还是舞烟眠露，年年自春色。\n红尘遍京国。\n留滞高阳醉客。\n斜阳外，千缕翠条，彷佛流莺度金尺。\n长亭半陈迹。\n记曾系征鞍，频护歌席。\n匆匆江上又寒食。\n回首处应念，旧曾攀折，依然离恨遍四驿。\n倦游尚南北。\n恻恻。\n怨怀积。\n渐楚榭寒收，隋苑春寂。\n眉颦不尽相思极。\n想人在何处，倚楼横笛。\n闲情似絮，更那听，夜雨滴。",
        "dynasty": "宋",
        "collection_info": null
    },
    {
        "uuid": "57184404f6a9d9b6271ff88e4e48dcdf",
        "title": "琐窗寒 禁烛飞烟",
        "author": "陈允平",
        "content": "禁烛飞烟，东风插柳，万家千户。\n梨花院落，数点弄晴纤雨。\n傍秋千、红云半湿，画帘燕子商春语。\n数十年南北，西湖倦客，曲江行旅。\n日暮。\n花深处。\n对修竹弹棋，戏评格五。\n携尊共约，诗酒云朋月侣。\n念旧游、九陌香尘，倡条冶叶还在否。\n踏青归，醉宿兰舟，枕藉黄金俎。",
        "dynasty": "宋",
        "collection_info": null
    },
    {
        "uuid": "9a7e69aa89e471f596c9eab306b51774",
        "title": "隔浦莲近拍 铅霜初褪凤葆",
        "author": "陈允平",
        "content": "铅霜初褪凤葆。\n碧旆侵云窈。\n万绿伤春远，林幽乐、多禽鸟。\n斜阳堤畔草。\n游鱼闹。\n暗水流萍沼。\n翠钿小。\n凉亭醉倚，接罗巾、任敧倒。\n月明庭树，夜半鹊飞惊晓。\n隔岸苹乡梦渐到。\n吹觉。\n一襟风露尘表。",
        "dynasty": "宋",
        "collection_info": null
    },
    {
        "uuid": "2f03484adaafa82a1e883edb6c04e896",
        "title": "早梅芳・喜迁莺 柳初妍",
        "author": "陈允平",
        "content": "柳初妍，花渐好。\n可恨行期到。\n落梅香尽，澹月朦胧微照。\n风帘银烛暗，露幕金花小。\n纵离歌缓唱，残角又霜晓。\n琐窗前，秦吉了。\n促上长安道。\n扬鞭西去，几点稀星尚云表。\n去程疑是梦，宿酒昏情抱。\n凤楼空，琼箫声渐杳。",
        "dynasty": "宋",
        "collection_info": null
    },
    {
        "uuid": "029acc31b9b592cbdbf194aced833bfa",
        "title": "早梅芳・喜迁莺 凤钗横",
        "author": "陈允平",
        "content": "凤钗横，鸾带绕。\n独步鸳鸯沼。\n阑干斜倚，自打精神对花笑。\n贴衣琼佩冷，衬袜金莲小。\n卷香茵缥缈，舞袖称纤妙。\n梦初成，欢未了。\n明日青门道。\n离云别雨，脉脉无情画堂晓。\n柳边国骄马去，翠阁空凝眺。\n渐春风、绿愁江上草。",
        "dynasty": "宋",
        "collection_info": null
    },
    {
        "uuid": "8d5a8a95db7efb46ba85072d03e6f269",
        "title": "四园竹 昏昏瞑色",
        "author": "陈允平",
        "content": "昏昏瞑色，乱叶拥云扉。\n渚兰风润，庭桂露凉，香动秋帏。\n独向闲亭步月，阑干瘦倚，此情惟有天知。\n纵如其。\n黄花时节归来，因循已误心期。\n欲写相思寄与，愁拂鸾笺。\n粉泪盈盈先满纸。\n正寂寞，楼南雁过稀。",
        "dynasty": "宋",
        "collection_info": null
    },
    {
        "uuid": "fb5393953e011a73f47a0eaa5f5fc9b8",
        "title": "侧犯 晚凉倦浴",
        "author": "陈允平",
        "content": "晚凉倦浴，素妆薄试铅华靓。\n凝定。\n似一朵芙蓉泛清镜。\n轻纨笑自拈，扑蝶鸳鸯径。\n娇懒。\n金凤亸、斜敧翠蝉影。\n冰肌玉骨，衬体红绡莹。\n还暗省。\n记青青、双鬓旧潘令。\n梦想鸾筝，后堂深静。\n何日西风，碧梧金井。",
        "dynasty": "宋",
        "collection_info": null
    },
    {
        "uuid": "d3a9e48b4a7a242dd01063764b89f304",
        "title": "齐天乐 客愁都在斜阳外",
        "author": "陈允平",
        "content": "客愁都在斜阳外，凭阑桂香吹晚。\n乱叶蝉哀，寒汀鹭泊，离绪并刀难翦。\n牙屏半掩。\n渐尘扑冰纨，浪收云簟。\n露入征衣，满襟秋思付诗卷。\n远思前度问酒，凤楼人共倚，归兴无限。\n雁影亭皋，蛩声院落，双阙明河光转。\n田园梦远。\n叹篱菊初黄，涧莼堪荐。\n拄笏西风，四山烟翠敛。",
        "dynasty": "宋",
        "collection_info": null
    },
    {
        "uuid": "cf44f1513e9cc0b605ea7d05489291f6",
        "title": "荔枝香近・荔枝香 杜宇声声频唤",
        "author": "陈允平",
        "content": "杜宇声声频唤，春渐去。\n暗碧柳色依依，湖上迷青雾。\n残香净冼红兰，昨夜朱铅雨。\n金泥帐底，双虬自沈乳。\n天际，渐迤逦片帆南浦。\n一笑蔷薇，别后酒杯慵举。\n江上琵琶，莫遣东风误鹦鹉。\n泪拥通宵蜡炬。",
        "dynasty": "宋",
        "collection_info": null
    },
    {
        "uuid": "7f5c2ecc46b61f458e7dcc0e47652d18",
        "title": "荔枝香近・荔枝香 脸霞香销粉薄",
        "author": "陈允平",
        "content": "脸霞香销粉薄，泪偷泫。\n叆叆金兽，沈水微熏，人帘绿树春阴，糁径红英风卷。\n芳草怨碧，王孙渐远。\n锦屏梦回，恍觉云雨散。\n玉瑟无心理，懒醉琼花宴。\n宝钗翠滑，一缕青丝为君翦。\n别情谁更排遣。",
        "dynasty": "宋",
        "collection_info": null
    },
    {
        "uuid": "2a458cea33f7402011217c5cb12cd857",
        "title": "水龙吟 晓莺啼醒春愁",
        "author": "陈允平",
        "content": "晓莺啼醒春愁，粉香独步千红地。\n庭闲散缟，林空翦雪，鸥惊鹤避。\n妒月魂凄，行云梦冷，温柔乡闭。\n渐黄昏院落，清明时候，东风里、无情泪。\n织翠玲珑叶底。\n倚阑人、玉龙休吹。\n残妆微洗，芳心微露，昭阳睡起。\n恨结连环，舞停双佩，水晶如意。\n倩蜂媒、聘取琼花，细与向、尊前比。",
        "dynasty": "宋",
        "collection_info": null
    },
    {
        "uuid": "6d04904faa9d85c2cec367826a8ef580",
        "title": "六丑 自清明过了",
        "author": "陈允平",
        "content": "自清明过了，渐柳底、莺梭慵掷。\n万红御风，飘飘如附翼。\n锦绣陈迹。\n障地香尘暗，乱蜂似雨，漫冶游南国。\n兰襟缥缈辞湘泽。\n马迹郊原，燕泥巷陌。\n伤春为花深惜。\n叹芳菲薄幸，容易疏隔。\n庭闲人寂。\n空除芳草碧。\n梦里惊春去，如瞬息。\n长安市上狂客。\n为桃源解佩，醉浓欢极。\n无心整、雾襟烟帻。\n惊回处，断雨残云倦倚，画阑干侧。\n相思恨、暗度流汐。\n更杜鹃、院落黄昏近，谁禁受得。",
        "dynasty": "宋",
        "collection_info": null
    },
    {
        "uuid": "e5401264217b24dd8f852077d55a76ff",
        "title": "塞垣春 草碧铺横野",
        "author": "陈允平",
        "content": "草碧铺横野。\n带暝色、归鞍卸。\n烟葭露苇，满汀鸥鹭，人在图画。\n渐一声雁过南楼也。\n更细雨、时飘洒。\n念徽容、都销瘦，漫将纨素描写。\n临镜理残妆，依然是、京兆柔雅。\n落叶感秋声，啼浆叹凉夜。\n对黄花共说憔悴，相思梦、顿醒西窗下。\n两腕玉挑脱，素纤悭半把。",
        "dynasty": "宋",
        "collection_info": null
    },
    {
        "uuid": "56ae3999a58fb88a1d6ff637589f1b5a",
        "title": "扫花游・扫地游 蕙风扬暖",
        "author": "陈允平",
        "content": "蕙风扬暖，渐草色分吴，柳阴迷楚。\n寸心似缕。\n看窥帘燕妥，妒花蝶舞。\n翦翦愁红，万点轻飘泪雨。\n怕春去。\n问杜宇唤春，归去何处。\n后期重细许。\n倩落絮飞烟，障春归路。\n长亭别俎。\n对歌尘舞地，暗伤蛮素。\n算得相思，比着伤春又苦。\n正凭伫。\n听斜阳、断桥箫鼓。",
        "dynasty": "宋",
        "collection_info": null
    },
    {
        "uuid": "fcbc1158fbcefd372bfd4fc0ae86a725",
        "title": "夜飞鹊・夜飞鹊慢 秋江际天阔",
        "author": "陈允平",
        "content": "秋江际天阔，风雨凄其。\n云阴未放晴晖。\n归鸦乱叶更萧索，砧声几处寒衣。\n沙头酒初熟，尽篱边朱槿，竹外青旗。\n潮期尚晚，怕轻离、故故迟迟。\n何以醉中先别，容易为分襟，独抱琴归。\n回首征帆缥缈，津亭寂寞，衰草烟迷。\n虹收霁色，渐落霞孤鹜飞齐。\n更何时，重与论文渭北，翦烛窗西。",
        "dynasty": "宋",
        "collection_info": null
    },
    {
        "uuid": "07e26ae7afa118f9d152095d9b0332ac",
        "title": "满庭芳 槐影连阴",
        "author": "陈允平",
        "content": "槐影连阴，竹光抟露，小荷新绿浮园。\n簟纹如浪，绡帐碧笼烟。\n回合溪桥一曲，初雨过、流水溅溅。\n阑干外，沙鸥野鸟，飞过钓鱼船。\n浮生，同幻境，眼空四海，迹寄三椽。\n但随天、休问我后谁前。\n要识渊明琴趣，真真意、都在无弦。\n熏风里，纶巾羽扇，一枕北窗眠。",
        "dynasty": "宋",
        "collection_info": null
    },
    {
        "uuid": "d87183f6212cedf462b10dccd9039185",
        "title": "花犯 报南枝、东风试暖",
        "author": "陈允平",
        "content": "报南枝、东风试暖，萧萧甚情味。\n乱琼雕缀。\n幻姑射精神，玉蕊佳丽。\n寿阳宴罢妆台倚。\n眉颦羞鹊喜。\n念误却、何郎归去，清香空翠被。\n溪松径竹素知心，青青岁寒友，甘同憔悴。\n渐画角，严城上、雁霜惊坠。\n烟江暮、佩环未解，愁不到、独醒人梦里。\n但恨绕、六桥明月，孤山云畔水。",
        "dynasty": "宋",
        "collection_info": null
    },
    {
        "uuid": "3a407324f51ad5ff0ed8121f231a8172",
        "title": "大酺 雾幕西山",
        "author": "陈允平",
        "content": "雾幕西山，珠帘卷，浓霭凄迷华屋。\n蒲萄新绿涨，正桃花烟浪，乱红翻触。\n绣阁留寒，罗衣怯润，慵理凤楼丝竹。\n东风垂杨恨，锁朱门深静，粉香初熟。\n念缓酌灯前，醉吟孤枕，顿成清独。\n伤心春去速。\n叹美景虚掷如飞毂。\n漫孤负、秋千台榭，拾翠心期，误芳菲、怨眉愁目。\n冷透金篝湿，空展转、画屏山曲。\n梦不到、华胥国。\n闲倚雕槛，试采青青梅菽。\n海棠尚堪对烛。",
        "dynasty": "宋",
        "collection_info": null
    },
    {
        "uuid": "ae29041323ad36e2e779c0d805c5773b",
        "title": "霜叶飞 碧天如水",
        "author": "陈允平",
        "content": "碧天如水，新蟾挂、修眉初画云表。\n半江枫叶自黄昏，深院砧声悄。\n渐凉蝶、残花梦晓。\n西风篱落寒螀小。\n背画阑依依，有数点、流萤乱扑，扇底微照。\n凝望渺漠平芜，蒹葭烟远，过雁远带愁到。\n拼教日日醉斜阳，但素琴横抱。\n记旧谱、归耕未了。\n金徽谁度凄凉调。\n算多少悲秋恨，恨比秋多，比秋犹少。",
        "dynasty": "宋",
        "collection_info": null
    },
    {
        "uuid": "79f598b7e13369ee89d173e8ddca3653",
        "title": "法曲献仙音 油幕收尘",
        "author": "陈允平",
        "content": "油幕收尘。\n素纨招月，一枕苹香微度。\n枕玉牙床，浣冰金斛，熏风夜凉窗户。\n渐睡醒、明河暗，芭蕉几声雨。\n对谁语。\n念徽容已成憔悴，心期误。\n归计欲成又阻。\n寂寞燕楼空，想弓弯、眉黛慵妩。\n泪墨愁笺，纵回文，难写情素。\n便山遥水邈，几度梦魂飞去。",
        "dynasty": "宋",
        "collection_info": null
    },
    {
        "uuid": "c0788d7350f8cf8ec9c9c7d0edce56e5",
        "title": "渡江云 青青江上草",
        "author": "陈允平",
        "content": "青青江上草，片帆浪暖，初泊渡头沙。\n翠筇便瘦倚，问酒垂杨，影里那人家。\n东风未许，漫媚妩、轻试铅华。\n飘佩环、玉波秋莹，双髻绿堆鸦。\n空嗟。\n赤阑桥畔，暗约琴心，傍秋千影下。\n夜渐分、西窗愁对，烟月笼纱。\n离情暗逐春潮去，南浦恨、风苇烟葭。\n肠断处，门前一树桃花。",
        "dynasty": "宋",
        "collection_info": null
    },
    {
        "uuid": "401e084aba16966ec5c7c77e50f4ca5b",
        "title": "应天长 流莺唤梦",
        "author": "陈允平",
        "content": "流莺唤梦，芳草带愁，东风料峭寒色。\n又见杏浆饧粥，家家禁烟食。\n江湖几年倦客。\n曾惯识、凄凉岑寂。\n苦吟瘦，萧索诗肠，空愧郊籍。\n春事正溪山，柳雾花尘，深映翠萝壁。\n更谢多情双燕，归来旧庭宅。\n情丝乱游巷陌。\n怅容易、万红陈迹。\n酒旗直，绿水桥边，犹记曾识。",
        "dynasty": "宋",
        "collection_info": null
    },
    {
        "uuid": "1110a4c16e1a2c6f0462d1266f1f69bc",
        "title": "玉楼春 东风跃马长安道",
        "author": "陈允平",
        "content": "东风跃马长安道。\n一树樱桃花谢了。\n别来千里梦频归，醉里五更愁不到。\n江南两岸无名草。\n雨遍莓苔生嫩葆。\n玉楼人远绿腰闲，帘幕深沈双燕老。",
        "dynasty": "宋",
        "collection_info": null
    },
    {
        "uuid": "a97aba7238eda2838f75df879bb2e468",
        "title": "玉楼春 粉销香减红兰泪",
        "author": "陈允平",
        "content": "粉销香减红兰泪。\n总是文君初别意。\n春风织就闷情怀，夜月砌成愁况未。\n迢迢归梦频东里。\n堪恨洛阳花渐已。\n斜阳日日自相思，三十六陂芳草地。",
        "dynasty": "宋",
        "collection_info": null
    },
    {
        "uuid": "34f0d554c8a246cd1ebe10ff8c23be62",
        "title": "玉楼春 万花丛底曾抬目",
        "author": "陈允平",
        "content": "万花丛底曾抬目。\n澹雅梳妆娇已足。\n夜来鹦鹉梦中人，春去琵琶江上曲。\n双鸾碧重钗头玉。\n裙曳湘罗浮浅绿。\n东风一醉买蛾眉，为拚明珠三万斛。",
        "dynasty": "宋",
        "collection_info": null
    },
    {
        "uuid": "ae38976379a6605a34f777c8fe2007a7",
        "title": "玉楼春 西园斗结秋千了",
        "author": "陈允平",
        "content": "西园斗结秋千了。\n日漾游丝烟外袅。\n小桥杨柳色初浓，别院海棠花正好。\n粉墙低度莺声巧。\n薄薄轻衫宜短帽。\n便拚日日醉芳菲，未必春风留玉貌。",
        "dynasty": "宋",
        "collection_info": null
    },
    {
        "uuid": "33e4c90281b4856607a61cebce355930",
        "title": "玉楼春 柳丝挽得秋光住",
        "author": "陈允平",
        "content": "柳丝挽得秋光住。\n肠断驿亭离别处。\n斜阳一片水边楼，红叶满天江上路。\n来鸿去雁知何数。\n欲问归期朝复暮。\n晚风亭院倚阑干，两岸芦花飞雪絮。",
        "dynasty": "宋",
        "collection_info": null
    },
    {
        "uuid": "028b2ce7e3c59726d12bbab05ce128eb",
        "title": "伤情怨・清商怨 南枝春意正小",
        "author": "陈允平",
        "content": "南枝春意正小。\n篱菊都荒了。\n帐底孤灯，夜来还独照。\n沙洲烟翠渺渺。\n谢塞鸿、频带书到。\n笑拈梅花，今年开较早。",
        "dynasty": "宋",
        "collection_info": null
    },
    {
        "uuid": "f74a8c2ef9e190459da8387a102fca8f",
        "title": "品令 玉壶尘静",
        "author": "陈允平",
        "content": "玉壶尘静。\n蟾光透、一帘疏影。\n偏爱水月楼台近。\n画阑独倚，风度寒香阵。\n犹记曲江烟水恨。\n叹凄凉谁问。\n夜深沙觜霜痕印。\n嚼花拚醉，枝上春无尽。",
        "dynasty": "宋",
        "collection_info": null
    },
    {
        "uuid": "d0ffe71852237c69b013028119a0bdeb",
        "title": "木兰花・玉楼春 长江浩渺山明秀",
        "author": "陈允平",
        "content": "长江浩渺山明秀。\n宛转西风惊客袖。\n相逢才系柳边舟，相别又倾花下酒。\n怪得新来诗骨瘦。\n都在秋娘相识后。\n一天明月照相思，芦荻汀洲霜满首。",
        "dynasty": "宋",
        "collection_info": null
    },
    {
        "uuid": "0a2f843ab9ba10389bf4d51dae58c345",
        "title": "秋蕊香 晚酌宜城酒暖",
        "author": "陈允平",
        "content": "晚酌宜城酒暖。\n玉软嫩红潮面。\n醉中窈窕度娇眼。\n不识愁深恨浅。\n绣窗一缕香绒线。\n击双燕。\n海棠满地夕阳远。\n明月笙歌别院。",
        "dynasty": "宋",
        "collection_info": null
    },
    {
        "uuid": "e9abaf078bec8eb52380c35fee623791",
        "title": "菩萨蛮 银城远枕清江曲",
        "author": "陈允平",
        "content": "银城远枕清江曲。\n汀洲尽画蒹葭绿。\n君上木兰舟。\n妾愁双凤楼。\n角声何处发。\n月浸溪桥雪。\n独自倚阑看。\n风飘襟袖寒。",
        "dynasty": "宋",
        "collection_info": null
    },
    {
        "uuid": "b40fca66b5c31598b4caa85a3eca10bf",
        "title": "丑奴儿・采桑子 岁寒时节千林表",
        "author": "陈允平",
        "content": "岁寒时节千林表，独耐风霜。\n妒粉欺黄。\n澹澹衣裳薄薄妆。\n西湖十二阑干曲，倚遍寒香。\n白鹭横塘。\n一片孤山几夕阳。",
        "dynasty": "宋",
        "collection_info": null
    },
    {
        "uuid": "6930ca11eaf1fea1d061b5d56ab8cb26",
        "title": "感皇恩 体态玉精神",
        "author": "陈允平",
        "content": "体态玉精神，惺憁言语。\n一点灵犀动人处。\n绣香罗帕，为待别时亲付。\n要人长记得，相思苦。\n彩鸾独跨，蓝桥归路。\n憔悴东风自蛮素。\n桃叶杨花，又向空江欲度。\n任洛阳城里，春无数。",
        "dynasty": "宋",
        "collection_info": null
    },
    {
        "uuid": "427c2c6259faff14aea84bc0af79b7db",
        "title": "宴桃源・如梦令 闲倚琐窗工绣",
        "author": "陈允平",
        "content": "闲倚琐窗工绣。\n春困两眉频皱。\n独自下香街，攀折画桥烟柳。\n晴昼。\n晴昼。\n偏称玉楼歌酒。",
        "dynasty": "宋",
        "collection_info": null
    },
    {
        "uuid": "470071ff2b3238a3d30e121751641e93",
        "title": "宴桃源・如梦令 何处春风归路",
        "author": "陈允平",
        "content": "何处春风归路。\n金屋空藏樊素。\n零乱海棠花，愁梦欲随春去。\n情绪。\n情绪。\n粉溅两行冰箸。",
        "dynasty": "宋",
        "collection_info": null
    },
    {
        "uuid": "e0ffdd1946de0cf6ef52f3ace045a0fd",
        "title": "月中行・月宫春 鬓云斜插映山红",
        "author": "陈允平",
        "content": "鬓云斜插映山红。\n春里澹香融。\n自携纨扇出帘栊。\n意欲扑飞虫。\n蔷薇架下偏宜酒，纤纤手、自引金锺。\n倦歌佯醉倚东风。\n愁在落花中。",
        "dynasty": "宋",
        "collection_info": null
    },
    {
        "uuid": "5a4feb81625c5443df53463357e7d91f",
        "title": "渔家傲 日转花梢春已昼",
        "author": "陈允平",
        "content": "日转花梢春已昼。\n双蛾曲理遥山秀。\n百草偏输羞不斗。\n随人后。\n无情自折金丝柳。\n秋水盈盈娇欲溜。\n六么倦舞弓弯袖。\n偷摘青梅推病酒。\n俳徊久。\n一双燕子归时候。",
        "dynasty": "宋",
        "collection_info": null
    },
    {
        "uuid": "c547f45125cbef17c7b49ebbf82e7011",
        "title": "渔家傲 自别春风情意恻",
        "author": "陈允平",
        "content": "自别春风情意恻。\n秦筝不理香尘积。\n去跃青骢游上国。\n归未得。\n何如莫向尊前识。\n薄幸高阳花酒客。\n迷云恋雨青楼侧。\n金屋空闲双凤席。\n离怀适。\n银台烛泪成行滴。",
        "dynasty": "宋",
        "collection_info": null
    },
    {
        "uuid": "4d6373bd614f1602a393770a48ca01a6",
        "title": "定风波 慵拂妆台懒画眉",
        "author": "陈允平",
        "content": "慵拂妆台懒画眉。\n此情惟有落花知。\n流水悠悠春脉脉，闲倚绣屏，犹自立多时。\n有约莫教莺解语，多愁却妒燕于飞。\n一笑蔷薇孤旧约，载酒寻欢，因甚懒支持。",
        "dynasty": "宋",
        "collection_info": null
    },
    {
        "uuid": "c4e803ab344ebbc1a8ac6d6a446f403e",
        "title": "蝶恋花 谢了梨花寒食后",
        "author": "陈允平",
        "content": "谢了梨花寒食后。\n翦翦轻寒，晓色侵书牖。\n寂寞幽斋惟酌酒。\n柔条恨结东风手。\n浅黛娇黄春色透。\n薄雾轻烟，远映苏堤秀。\n目断章台愁举首。\n故人应似青青旧。",
        "dynasty": "宋",
        "collection_info": null
    },
    {
        "uuid": "c20c411b688f6bb2764c4af5f30a00bb",
        "title": "蝶恋花 墙外秋千花影后",
        "author": "陈允平",
        "content": "墙外秋千花影后。\n环兽金悬，暗绿笼朱牖。\n为怯轻寒犹殢酒。\n同心共结怀纤手。\n粉袖盈盈香泪透。\n蹙损双眉，懒画遥山秀。\n柔弱风条低拂首。\n渭城歌舞春如旧。",
        "dynasty": "宋",
        "collection_info": null
    },
    {
        "uuid": "4241783a34f761136d71a68fff270a13",
        "title": "蝶恋花 寂寞长亭人别后",
        "author": "陈允平",
        "content": "寂寞长亭人别后。\n一把垂丝，乱拂闲轩牖。\n三月春光浓似酒。\n传怀莫放纤纤手。\n金缕依依红日透。\n舞彻东风，不减蛮腰秀。\n扑鬓杨花如白首。\n少年张绪心如旧。",
        "dynasty": "宋",
        "collection_info": null
    },
    {
        "uuid": "ea50fb59f07fb01b965b146e79d489ca",
        "title": "蝶恋花 落尽樱桃春去后",
        "author": "陈允平",
        "content": "落尽樱桃春去后。\n舞絮飞绵，扑簌穿帘牖。\n异别情怀愁对酒。\n翠条折赠劳亲手。\n绣幕深沉寒尚透。\n雨雨晴晴，妆点西湖秀。\n怅望章台愁转首。\n画阑十二东风旧。",
        "dynasty": "宋",
        "collection_info": null
    },
    {
        "uuid": "eea1ac8f25fb6e9cb265a3e7c441c1b6",
        "title": "蝶恋花 楼上钟残人渐定",
        "author": "陈允平",
        "content": "楼上钟残人渐定。\n庭户沉沉，月落梧桐井。\n闷倚琐窗灯炯炯。\n兽香闲伴银屏冷。\n淅沥西风吹雁影。\n一曲胡笳，别后谁堪听。\n誓海盟山虚话柄。\n凭书问着无言应。",
        "dynasty": "宋",
        "collection_info": null
    },
    {
        "uuid": "7299bb382290dfd7934805ec4bee8550",
        "title": "红罗袄 别来书渐少",
        "author": "陈允平",
        "content": "别来书渐少，家远梦徒归。\n念去燕来鸿，愁随秋到，旧盟新约，心与天知。\n楚江上、木落林稀。\n西风尚隔心期。\n水阔草离离。\n更皓月照影伤悲。",
        "dynasty": "宋",
        "collection_info": null
    },
    {
        "uuid": "a750fa5093e39fccda717a427f62e589",
        "title": "少年游 兰屏香暖",
        "author": "陈允平",
        "content": "兰屏香暖，松醪味滑，湖蟹荐香橙。\n雁宇秋高，凤台人远，明月自吹笙。\n轻寒翦翦生襟袖，银漏渐催更。\n暗忆年时，桂风庭院，笑并玉肩行。",
        "dynasty": "宋",
        "collection_info": null
    },
    {
        "uuid": "8ea27e897611810fa5b0e6202a1a2f6c",
        "title": "少年游 斜阳冉冉水边楼",
        "author": "陈允平",
        "content": "斜阳冉冉水边楼。\n珠箔水晶钩。\n拍点红牙，萧吹紫玉，低按小梁州。\n双鸾已误青楼约，谁伴月中游。\n倦蝶残花，寒螀落叶，长是替人愁。",
        "dynasty": "宋",
        "collection_info": null
    },
    {
        "uuid": "6988369ad26ed54f4213a3fefbbca666",
        "title": "少年游 画楼深映小屏山",
        "author": "陈允平",
        "content": "画楼深映小屏山。\n帘幕护轻寒。\n比翼香囊，合欢罗帕，都做薄情看。\n如今已误梨花约，何处滞归鞍。\n待约青鸾，彩云同去，飞梦到长安。",
        "dynasty": "宋",
        "collection_info": null
    },
    {
        "uuid": "38076f4eb9138dcde068591c23ca0244",
        "title": "少年游 翠罗裙解缕金丝",
        "author": "陈允平",
        "content": "翠罗裙解缕金丝。\n罗扇掩芳姿。\n柳色凝寒，花情殢雨，生怕踏青迟。\n碧纱窗外莺声嫩，春在海棠枝。\n别后相思，许多憔悴，惟有落红知。",
        "dynasty": "宋",
        "collection_info": null
    },
    {
        "uuid": "f9f8d650dcbaaceb41608f215482a634",
        "title": "还京乐 彩鸾去",
        "author": "陈允平",
        "content": "彩鸾去，适怨清和，锦瑟谁共理。\n奈春光渐老，万金难买，榆钱空费。\n岸草烟无际。\n落花满地芳尘委。\n翠袖里，红粉溅溅，东风吹泪。\n任鸳帏底。\n宝香寒、金兽慵熏绣被，依依离别意味。\n琼钗暗画心期。\n倩啼鹃、为催行李。\n黯销魂，但梦逐巫山，情牵渭水。\n待得归来后，灯前深诉憔悴。",
        "dynasty": "宋",
        "collection_info": null
    },
    {
        "uuid": "58ca12ee4451c5b549f39634a6f3de5b",
        "title": "解连环 寸心谁托",
        "author": "陈允平",
        "content": "寸心谁托。\n望潇湘暮碧，水遥云邈。\n自绣带、同翦合欢，奈鸳枕梦单，凤帏寒薄。\n澹月梨花，别后伴、情怀萧索。\n念伤春渐懒，病酒未忺，两愁无药。\n魂销翠兰紫若。\n任钗沉鬓影，香沁眉角。\n怅画阁、尘满妆台，但玉佩依然，宝筝闲却。\n旧约无凭，误共赏、西园桃萼。\n正天涯、数声杜宇，断肠院落。",
        "dynasty": "宋",
        "collection_info": null
    },
    {
        "uuid": "ec251191d54586ea8d6502e8a4a6b3f3",
        "title": "绮寮怨 满院荼䕷开尽",
        "author": "陈允平",
        "content": "满院荼䕷开尽，杜鹃啼梦醒。\n记晓月、绿水桥边，东风又、折柳旗亭。\n蒙茸轻烟草色，疏帘净、乱织罗带青。\n对一尊、别酒初斟，征衫上、点滴香泪盈。\n几度恨沉断云，飞鸾何处，连环尚结双琼。\n一曲琵琶，湓江上、惯曾听。\n依依翠屏香冷，听夜雨、动离情。\n春深小楼，无心对锦瑟、空涕零。",
        "dynasty": "宋",
        "collection_info": null
    },
    {
        "uuid": "1a36df29e34db644b592dcfa935913a0",
        "title": "玲珑四犯 金屋春深",
        "author": "陈允平",
        "content": "金屋春深，似灼灼娉婷，真真娇艳。\n洗净铅华，依旧曲眉丰脸。\n犹记舞歇凉州，渐缥缈、碧云缭乱。\n白玉环、宝镜偷换。\n别后甚时重见。\n鸾帏凤席鸳鸯荐。\n但空馀、蕙芳兰茜。\n天涯柳色青青恨，不入东风眼。\n惆怅二十四桥，任落絮、飞花乱点。\n奈翠屏、一枕云雨梦，谁惊散。",
        "dynasty": "宋",
        "collection_info": null
    },
    {
        "uuid": "b30b99dc59dafdae1347edaa74c54c8e",
        "title": "丹凤吟 暗柳烟深何处",
        "author": "陈允平",
        "content": "暗柳烟深何处，翡翠帘栊，鸳鸯楼阁。\n芹泥融润，飞燕竞穿珠幕。\n秋千倦倚，还思少年，袜步尘轻，衫裁罗薄。\n陡顿芳心暗老，强理新妆，离思都占眉角。\n过了几番花信，晓来刬地寒意恶。\n可煞东风，甚把夭桃艳杏，故故凌铄。\n伤春憔悴，泪矗粉腮香落。\n挑脱金宽双玉腕，怕人猜偷握。\n渐芳草，恨画阑、休傍着。",
        "dynasty": "宋",
        "collection_info": null
    },
    {
        "uuid": "3268193e4b85dfbc3fd7f281a9091c3b",
        "title": "忆旧游 又眉峰碧聚",
        "author": "陈允平",
        "content": "又眉峰碧聚，记得邮亭，人别中宵。\n翦烛西窗下，听林梢叶坠，雾漠烟潇。\n彩鸾梦逐云去，环佩人扶遥。\n但镜裂鸳奁，钗分燕股，粉腻香销。\n迢迢。\n旧游处，向柳下维舟，花底扬镖。\n更忆西风里，采芙蓉江上，双桨频招。\n怨红一叶应到，明月赤阑桥。\n渐泪浥琼腮，胭脂澹薄羞嫩桃。",
        "dynasty": "宋",
        "collection_info": null
    },
    {
        "uuid": "7b57de75a8e669ea3a62448ad7360170",
        "title": "拜星月慢 漏阁闲签",
        "author": "陈允平",
        "content": "漏阁闲签，琴窗倦谱，露湿宵萤欲暗。\n雁咽凉声，寂寞芙蓉院。\n画檐外，树色惊霜渐改，澹碧云疏星烂。\n旧约桐阴，问何时重见。\n倚银屏、更忆秋娘面。\n想凌波、共立河桥畔。\n重念酒污罗襦，渐金篝香散。\n翦孤灯、伴宿西风馆。\n黄花梦、对发凄凉叹。\n但怅望、一水家山，被红尘隔断。",
        "dynasty": "宋",
        "collection_info": null
    },
    {
        "uuid": "bc282380937f51e14eeb0d6908bc9fc3",
        "title": "倒犯 百尺凤皇楼",
        "author": "陈允平",
        "content": "百尺凤皇楼，碧天暮云初扫。\n冰华散缟。\n双鸾驾镜悬空窈。\n婆娑桂影，香满西风阑干悄。\n渐玉魄金辉，飞度千山表。\n饵玄霜、醉琼醥。\n身在九霄，独步丹梯，飘飘轻雾窵。\n缥缈广寒殿，觉世山河小。\n爱十二、琼楼好。\n算谁知、消息盈虚道。\n任地久天长，今古无私照。\n但仙娥不老。",
        "dynasty": "宋",
        "collection_info": null
    },
    {
        "uuid": "242c2400fbac90863081561ca0c6b325",
        "title": "解语花 鳌峰溯碧",
        "author": "陈允平",
        "content": "鳌峰溯碧，贝阙缘云，桂魄寒光射。\n凤檐鸳瓦。\n星河际、缥缈绣帘高下。\n笙箫奏雅。\n爱雪柳、蛾儿笑把。\n琼佩摇、珠翠盈盈，迤逦飘兰麝。\n陆地金莲照夜。\n富绮罗妆艳，春态容冶。\n笼纱鞍帕。\n香尘过、禁陌宝车骄马。\n游人静也。\n东风里、万红初谢。\n沉醉归、残角霜天，渐落梅声罢。",
        "dynasty": "宋",
        "collection_info": null
    },
    {
        "uuid": "0ba025362442071b43f266950d4e4d46",
        "title": "过秦楼 倦听蛩砧",
        "author": "陈允平",
        "content": "倦听蛩砧，初抛纨扇，隔浦乱钟催晚。\n湘蒲簟冷，楚竹帘稀，窗下乍闻裁翦。\n倦柳梳烟，枯莲蘸水，芙蓉翠深红浅。\n对半床灯火，虚堂凄寂，近书思遍。\n夜漏永、玉宇尘收，银河光烂。\n梦断楚天空远。\n婆娑月树，缥缈仙香，身在广寒宫殿。\n无奈离愁乱织，籍酒销磨，倩花排遣。\n渐江空霜晓，黄芦漠漠，一声来雁。",
        "dynasty": "宋",
        "collection_info": null
    },
    {
        "uuid": "a50d55652f2676091e74693eeb797bb3",
        "title": "过秦楼 翠约苹香",
        "author": "陈允平",
        "content": "翠约苹香。\n绿抟槐阴，隔水晚蝉声断。\n壶冰避暖，钏玉敧凉，倦暑懒拈歌扇。\n云浪缥缈鱼鳞，新月开弦，落星沉箭。\n恨经年闲阔，柔笺空寄，梦随天远。\n憔悴损、臂薄烟绡，腰宽霞缕，锦瑟暗尘侵染。\n韩香犹在，秦镜空圆。\n薄幸旧盟俱变。\n虚蠹春华，为谁容改芳徽，魂飞娇倩。\n凭危楼望断，江外青山乱点。",
        "dynasty": "宋",
        "collection_info": null
    },
    {
        "uuid": "c180f4eaf27918943db96450382776e0",
        "title": "解蹀躞 岸柳飘残黄叶",
        "author": "陈允平",
        "content": "岸柳飘残黄叶，尚学纤腰舞。\n谢他终日，亭前伴羁旅。\n无奈历历寒蝉，为谁唤老西风，伴人吟苦。\n闷无绪。\n记得芙蓉江上，萧娘旧相遇。\n如今憔悴，黄花惯风雨。\n把酒东望家山，醉来一沉闲窗，梦随秋去。",
        "dynasty": "宋",
        "collection_info": null
    },
    {
        "uuid": "b6586140a33c3cc8a24f266f746cb2c0",
        "title": "蕙兰芳引 虹雨乍收",
        "author": "陈允平",
        "content": "虹雨乍收，楚天霁、乱飞秋鹜。\n渐草色衰残，墙外土花暗绿。\n故山鹤怨，流水自、菊篱茅屋。\n日暮诗吟就，澹墨闲题修竹。\n更忆飘蓬，霜绨风葛，几度凉燠。\n叹归去来兮，何日甬东一曲。\n黄芦满望，白云在目。\n但月明月长夜，伴人清独。",
        "dynasty": "宋",
        "collection_info": null
    },
    {
        "uuid": "266c186fe64f1e7d78ae0a6dcd6f1998",
        "title": "六么令 授衣时节",
        "author": "陈允平",
        "content": "授衣时节，犹未定寒燠。\n长空雨收云霁，湛碧秋容沐。\n还是鲈肥蟹美，橡栗村村熟。\n不堪追逐。\n龙山梦远，惆怅田园自黄菊。\n醉中还念倦旅，触景伤心目。\n羞破帽、把茱萸，更忆尊前玉。\n愁立梧桐影下，月转回廊曲。\n归期将卜，西风吹雁，懒寄斜封但相嘱。",
        "dynasty": "宋",
        "collection_info": null
    },
    {
        "uuid": "9fc74967fdb42ff3e8d234644f768714",
        "title": "红林擒近 飞絮迷芳意",
        "author": "陈允平",
        "content": "飞絮迷芳意，落梅销暗香。\n皓鹤泪空碧，白鸥避寒塘。\n妨它踏青斗草，便放晓日东窗。\n先自懒弄晨妆。\n谁奈靓笙簧。\n望帘寻酒市，看钓认渔乡。\n控持紫燕，芹泥未上雕梁。\n想梁园谢馆，群花较晚，但陪玉树频举觞。",
        "dynasty": "宋",
        "collection_info": null
    },
    {
        "uuid": "23fa3c9923ad16029cd00b35293bb2b9",
        "title": "红林擒近 三万六千顷",
        "author": "陈允平",
        "content": "三万六千顷，玉壶天地寒。\n庾岭封的皪，淇园折琅玕。\n漠漠梨花烂漫，纷纷柳絮飞残。\n直疑潢潦惊翻，斜风溯狂澜。\n对此频胜赏，一醉饱清欢。\n呼䣔童翦韭，和冰先荐春盘。\n怕东风吹散，留尊待月，倚阑莫惜今夜看。",
        "dynasty": "宋",
        "collection_info": null
    },
    {
        "uuid": "55f4deef19f1e3f4dcc9f8ad11f97bc8",
        "title": "满路花・促拍满路花 离歌泣断云",
        "author": "陈允平",
        "content": "离歌泣断云，别舞愁飞雪。\n凤皇台上望，琼箫绝。\n钗分玉燕，寸寸回肠折。\n碧空归雁阔。\n犹有疏梅，岁寒独伴高节。\n鲛绡罗帕，泪洒胭脂血。\n悠悠江上水，天连接。\n朱楼遍倚，万里空情切。\n此恨凭谁说。\n天若有情，料天须有区别。",
        "dynasty": "宋",
        "collection_info": null
    },
    {
        "uuid": "cf1d06f7207265b20b0463b7c3389bc4",
        "title": "满路花・促拍满路花 寒轻菊未残",
        "author": "陈允平",
        "content": "寒轻菊未残，春小梅初破。\n兽炉闲拨尽，松明火。\n青毡锦幄，四壁新妆裹。\n重暖香篝，绣被拥银屏，彩鸾空伴云卧。\n相思何处，梦入蓝桥左。\n归期还细数，愁眉锁。\n薄情孤雁，不向楼西过。\n故人应怪我。\n怪我无书，有书还倩谁呵。",
        "dynasty": "宋",
        "collection_info": null
    },
    {
        "uuid": "5acaec98e1aa4bd8a58004f9d6796b69",
        "title": "氐州第一 闲倚江楼",
        "author": "陈允平",
        "content": "闲倚江楼，凉生半臂，天高过雁来小。\n紫芡波寒，青芜烟澹，南浦云帆缥缈。\n潮带离愁，去冉冉、夕阳空照。\n寂寞东篱，白衣人远，渐黄花老。\n见说西湖鸥鹭少。\n孤山路、醉魂飞绕。\n荻蟹初肥，莼鲈更美，尽酒怀诗抱。\n待南枝、春信早。\n巡檐对梅花索笑。\n月落乌啼，渐霜天、钟残梦晓。",
        "dynasty": "宋",
        "collection_info": null
    },
    {
        "uuid": "75de32e0e68c5f0ae7b78f8fa5d09670",
        "title": "尉迟杯 长亭路",
        "author": "陈允平",
        "content": "长亭路。\n望渭北、漠漠春天树。\n殷勤别酒重斟，明日相思何处。\n晴丝扬暖，芳草外、斜阳自南浦。\n望孤帆、影接天涯，一江潮带愁去。\n回首杜若汀州，叹泛梗飘萍，乍散还聚。\n满径残红春归后，犹自有、杨花乱舞。\n怅金徽、梁尘暗锁，算谁是、知音堪共语。\n尽天涯、梦断东风，彩云鸾凤无侣。",
        "dynasty": "宋",
        "collection_info": null
    },
    {
        "uuid": "3f905b9ac891bf424c732dba683ecf04",
        "title": "塞翁吟 睡起鸾钗亸",
        "author": "陈允平",
        "content": "睡起鸾钗亸，金约鬓影胧□桅佩冷，玉丁东。\n镜里对芙蓉。\n秦筝倦理梁尘暗，惆怅燕子楼空。\n山万叠，水千重。\n一叶漫题红。\n忽忽。\n从别后，残云断雨，馀香在、鲛绡帐中。\n更懊恨、灯花无准，写幽愫、锦织回文，小字斜封。\n无人为托，欲倩宾鸿。\n立尽西风。",
        "dynasty": "宋",
        "collection_info": null
    },
    {
        "uuid": "69d2077dc7f37bd4507a5c476c136c0e",
        "title": "绕佛阁 暮烟半敛",
        "author": "陈允平",
        "content": "暮烟半敛。\n云护澹月，斜照楼馆。\n春夜偏短。\n一床耿耿，孤灯晃帏幔。\n玉壶漏满。\n天外渐觉，归雁声远。\n离思凄婉。\n重怀执手，东风翠苹岸。\n料想凤楼人，倦绣回文停彩线。\n憔悴泪积，香销娇粉面。\n叹暗老年光，隙驹流箭。\n梦中空见。\n漫惹起相思，芳意迷乱。\n锦笺重向纱窗展。",
        "dynasty": "宋",
        "collection_info": null
    },
    {
        "uuid": "f561caa17fbf7ae98cdf1362a1674660",
        "title": "庆春宫・高阳台 孤鹜披霞",
        "author": "陈允平",
        "content": "孤鹜披霞，归鞍卸日，晚香菊自寒城。\n虚馆灯闲，征衫尘浣，夜深何处砧声。\n乱蛩催怨，月明里、依稀数星。\n云山迢递，犹误归期，方寸遍萦。\n秋风燕送鸿迎。\n最怜堤柳，白露先零。\n倦倚楼高，恨随天远，桂风和梦俱清。\n故人千里，记翦烛、西窗赋成。\n相如憔悴，宋玉凄凉，酒恨花情。",
        "dynasty": "宋",
        "collection_info": null
    },
    {
        "uuid": "e4d436014dc0a96c9f3fea613f8dddc7",
        "title": "满江红 目断江横",
        "author": "陈允平",
        "content": "目断江横，相思字、难凭雁足。\n从别后、倦歌慵绣，悄无拘束。\n烟柳翠迷星眼恨，露桃红沁霞腮肉。\n傍琐窗、终日对文枰，翻新局。\n频暗把，归期卜。\n芳草恨，阑干曲。\n谢多情海燕，伴愁华屋。\n明月自圆双蝶梦，彩云空伴孤鸾宿。\n任画帘、不卷玉钩闲，扬花扑。",
        "dynasty": "宋",
        "collection_info": null
    },
    {
        "uuid": "c11f01a61083655cb948f22645304ca3",
        "title": "丁香结 尘拥妆台",
        "author": "陈允平",
        "content": "尘拥妆台，翠闲歌扇，金井碧梧风陨。\n听豆虫声小，伴寂寞、冷逼莓墙苍润。\n料凄凉宋玉，悲秋恨、此际怎忍。\n莲塘风露，渐入粉艳，红衣落尽。\n勾引。\n记舞歇弓弯，几度柳围花阵。\n酒薄愁浓，霞腮泪渍，月眉香晕。\n空对秦镜尚缺，暗结回肠寸。\n念纤腰柔弱，都为相如瘦损。",
        "dynasty": "宋",
        "collection_info": null
    },
    {
        "uuid": "dc3297add39d065a17af7f81c03d5618",
        "title": "西河 形胜地",
        "author": "陈允平",
        "content": "形胜地。\n西陵往事重记。\n溶溶王气满东南，英雄闲起。\n凤游何处古台空，长江缥缈无际。\n石头城上试倚。\n吴襟楚带如系。\n乌衣巷陌几斜阳，燕闲旧垒。\n后庭玉树委歌尘，凄凉遗恨流水。\n买花问酒锦绣市。\n醉新亭、芳草千里。\n梦醒觉非今世。\n对三山、半落青天，数点白鹭，飞来西风里。",
        "dynasty": "宋",
        "collection_info": null
    },
    {
        "uuid": "9d02c233d707240eab47c288c89f440b",
        "title": "一寸金 吾爱吾庐",
        "author": "陈允平",
        "content": "吾爱吾庐，甬水东南半村郭。\n试倚楼极目，千山拱翠，舟横沙觜，江迷城脚。\n水满苹风作。\n阑干外、夕阳半落。\n荒烟瞑、几点昏鸦，野色青芜自空廓。\n浩叹飘蓬，春光几度，依依柳边泊。\n念水行云宿，栖迟羁旅，鸥盟鹭伴，归来重约。\n满室凝尘澹，无心处、宦情最薄。\n何时遂、钓笠耕蓑，静观天地乐。",
        "dynasty": "宋",
        "collection_info": null
    },
    {
        "uuid": "b9a5a382e06a14c46dd9a6ff151b8ef1",
        "title": "瑞鹤仙 故庐元负郭",
        "author": "陈允平",
        "content": "故庐元负郭。\n爱树色参差，湖光渺漠。\n楼危万山落。\n俯阑干十二，亸檐飞角。\n花娇柳弱。\n映轻黄、浅黛依约。\n与沙鸥、共结新盟，伴我醉眠醒酌。\n萧散云根石上，瀹茗松泉，注书芸阁。\n莺窥燕幕。\n檐外竹、圃中药。\n念耕烟钓雪，已成活计，一任风波自恶。\n但无心、万事由天，梦中更乐。",
        "dynasty": "宋",
        "collection_info": null
    },
    {
        "uuid": "5b3f684d9ad5590fb301b98ef565520f",
        "title": "浪淘沙慢 暮烟愁",
        "author": "陈允平",
        "content": "暮烟愁，鸦归古树，雁过空堞。\n南浦牙樯渐发。\n阳关歌尽半阕。\n便恨入回肠千万结。\n长亭柳、寸寸攀折。\n望日下长安近，莫遣鳞鸿成闲绝。\n凄切。\n去帆浪远江阔。\n怅顿解连环，西窗下、对烛频哽咽。\n叹百岁光阴，几度离别。\n翠销粉竭。\n信乍圆易散，彩云明月。\n浙水吴山重重叠。\n流苏帐、阳台梦歇。\n暗尘锁、孤鸾秦镜缺。\n羞人问、怕说相思，正满院杨花，落尽东风雪。",
        "dynasty": "宋",
        "collection_info": null
    },
    {
        "uuid": "7f54159a200b565f6268d250da458807",
        "title": "西平乐慢・西平乐 泛梗飘萍",
        "author": "陈允平",
        "content": "泛梗飘萍，入山登陆，迢递雾迥烟赊。\n漠漠蒹葭，依依杨柳，天涯总是愁遮。\n叹寂寞尘埃满眼，梦逐孤云缥缈，春潮带雨，鸥迎远溆，雁别平沙。\n寒食梨花素约，肠断处，对景暗伤嗟。\n晚钟烟寺，晨鸡月店，征褐萧疏，破帽敧斜。\n忆几度、微吟马上，长啸舟中，惯踏新丰巷陌，旧酒犹香，憔悴东风自岁华。\n重忆少年，樱桃渐熟，松粉初黄，短楫欢呼，日日江南，烟村八九人家。",
        "dynasty": "宋",
        "collection_info": null
    },
    {
        "uuid": "1f2ba44fbb507fb42f25c7f743feabfe",
        "title": "南乡子 归雁转西楼",
        "author": "陈允平",
        "content": "归雁转西楼。\n薄幸音书日日收。\n旧恨却凭红叶去，飕飕。\n春水多情日夜流。\n杨柳曲江头。\n烟里青青恨不休。\n九十韶光风雨半，回眸。\n一片花飞一片愁。",
        "dynasty": "宋",
        "collection_info": null
    },
    {
        "uuid": "7b63aace40b16058d299452ca52361dc",
        "title": "望江南・忆江南 娇滴滴",
        "author": "陈允平",
        "content": "娇滴滴，聪隽在秋波。\n六幅香裙拖细縠，一钩尘袜翦轻罗。\n春意动人多。\n临宝鉴，石黛拂修蛾。\n燕子楼头蝴蝶梦，桃花扇底竹枝歌。\n杨柳月婆娑。",
        "dynasty": "宋",
        "collection_info": null
    },
    {
        "uuid": "188e963223ee2600437ceedb70a7ff12",
        "title": "望江南・忆江南 烟漠漠",
        "author": "陈允平",
        "content": "烟漠漠，湖外绿杨堤。\n满地落花春雨后，一帘飞絮夕阳西。\n梁燕落香泥。\n流水恨，和泪入桃溪。\n鹦鹉洲边鹦鹉恨，杜鹃枝上杜鹃啼。\n归思越凄凄。",
        "dynasty": "宋",
        "collection_info": null
    },
    {
        "uuid": "588788f5f77df8adde2540abe2473784",
        "title": "浣溪沙 自别萧郎锦帐寒",
        "author": "陈允平",
        "content": "自别萧郎锦帐寒。\n凤楼日日望平安。\n杏花枝上露才干。\n眉皱但嫌钿翠堕，臂销惟觉钏金宽。\n薄情杨柳殢征鞍。",
        "dynasty": "宋",
        "collection_info": null
    },
    {
        "uuid": "a0190ae952fe125e096b871fe793e524",
        "title": "浣溪沙 一枕华胥梦不成",
        "author": "陈允平",
        "content": "一枕华胥梦不成。\n碧筒香润玉醪倾。\n日长花影过池亭。\n雪藕臂寒鹦较怯，采菱歌发鹭频惊。\n白苹洲上雨初晴。",
        "dynasty": "宋",
        "collection_info": null
    },
    {
        "uuid": "7722200273fdae9bc2c79cabd67eaec8",
        "title": "浣溪沙 约臂金圆隐绛缯",
        "author": "陈允平",
        "content": "约臂金圆隐绛缯。\n枕痕斜印曲花藤。\n玉肌娇软莹如冰。\n护日帘栊迷晓梦，舞风琼佩弄秋声。\n倦妆鸾鉴不忺凭。",
        "dynasty": "宋",
        "collection_info": null
    },
    {
        "uuid": "5ebca355507f94d01d3802572b5293e9",
        "title": "浣溪沙 宝镜奁开素月空",
        "author": "陈允平",
        "content": "宝镜奁开素月空。\n晚妆慵结绣芙蓉。\n殢人娇语更憁憁。\n倦浴金莲轻衫步，捧笙玉笋半当胸。\n枕痕又露一丝红。",
        "dynasty": "宋",
        "collection_info": null
    },
    {
        "uuid": "edc7b4d05e0ac343f02ec40553b6645b",
        "title": "浣溪沙 双倚妆楼宝髻垂",
        "author": "陈允平",
        "content": "双倚妆楼宝髻垂。\n佩环依约下瑶池。\n鬓边斜插碧蝉儿。\n不嫁东风苏小恨，未圆明月柳娘悲。\n舞休愁叠缕金衣。",
        "dynasty": "宋",
        "collection_info": null
    },
    {
        "uuid": "ab38dc3e13cb64495b1d86c52e7230d6",
        "title": "浣溪沙 斗鸭阑干燕子飞",
        "author": "陈允平",
        "content": "斗鸭阑干燕子飞。\n一堤春水漾晴晖。\n女郎何处踏青归。\n生色鞋儿销凤稳，碧罗衫子唾花微。\n后期应待牡丹时。",
        "dynasty": "宋",
        "collection_info": null
    },
    {
        "uuid": "d0ef3ebe436d4efe3a86daca881bc2ef",
        "title": "浣溪沙 六幅蒲帆晓渡平",
        "author": "陈允平",
        "content": "六幅蒲帆晓渡平。\n一江星斗渐西倾。\n离家才是两三程。\n浦外野花如唤客，树头春鸟自呼名。\n五云深处锦官城。",
        "dynasty": "宋",
        "collection_info": null
    },
    {
        "uuid": "492a15d0679302e5cd910d448d46766e",
        "title": "浣溪沙 柳底征鞍花底车",
        "author": "陈允平",
        "content": "柳底征鞍花底车。\n两行香泪湿红襦。\n别来莺燕已春馀。\n梳洗楼台愁独倚，笙歌庭院醉谁扶。\n卷帘闲看玉储胥。",
        "dynasty": "宋",
        "collection_info": null
    },
    {
        "uuid": "31c08abdf10c5f824dbbe0a69db2e206",
        "title": "浣溪沙 十二珠帘绣带垂",
        "author": "陈允平",
        "content": "十二珠帘绣带垂。\n柳烟迷暗楚江涯。\n自携玉笛凭丹梯。\n写恨鸾笺凝粉泪，踏青鸳袜溅金泥。\n落红深处乱莺啼。",
        "dynasty": "宋",
        "collection_info": null
    },
    {
        "uuid": "b61c9225f7b8e16f33e944b0055997f5",
        "title": "浣溪沙 睡起朦腾小篆香",
        "author": "陈允平",
        "content": "睡起朦腾小篆香。\n素纨轻度玉肌凉。\n竹深荷净少炎光。\n雨过乱蝉嘶古柳，日斜双鹭立闲塘。\n更将心事自商量。",
        "dynasty": "宋",
        "collection_info": null
    },
    {
        "uuid": "2a59092ebc33be822d6f18ea414abeb3",
        "title": "点绛唇 眉叶颦愁",
        "author": "陈允平",
        "content": "眉叶颦愁，泪痕红透兰襟润。\n雁声将近。\n须带平安信。\n独倚江楼，落叶风成阵。\n情怀闷。\n蝶随蜂趁。\n满地黄花恨。",
        "dynasty": "宋",
        "collection_info": null
    },
    {
        "uuid": "3da14adcb062dcb8ae210cc6bf199831",
        "title": "点绛唇 别后长亭",
        "author": "陈允平",
        "content": "别后长亭，翠芜寂寞分襟地。\n雁书空寄。\n归梦频东里。\n一曲秋风，写尽渊明意。\n凝情际。\n雨襟烟袂。\n都是黄花泪。",
        "dynasty": "宋",
        "collection_info": null
    },
    {
        "uuid": "dd76d1f15017f4e8144bc52f59422c72",
        "title": "点绛唇 分袂情怀",
        "author": "陈允平",
        "content": "分袂情怀，快风一箭轻帆举。\n暮烟云浦。\n芳草斜阳路。\n输与闲鸥，朝暮潮来去。\n空凝伫。\n小桥樊素。\n金屋春深处。",
        "dynasty": "宋",
        "collection_info": null
    },
    {
        "uuid": "6b569d784a4e66984f9c1b3fd7fa8759",
        "title": "点绛唇 莺语愁春",
        "author": "陈允平",
        "content": "莺语愁春，海棠风里胭脂雨。\n酒怀慵举。\n闲扑亭前絮。\n漠漠斜阳，截断愁来路。\n凭阑伫。\n满怀离苦。\n分付楼南鼓。",
        "dynasty": "宋",
        "collection_info": null
    },
    {
        "uuid": "911563743276f3e2a6adf4e070bb1c47",
        "title": "夜游宫 愁厌眉峰成敛",
        "author": "陈允平",
        "content": "愁厌眉峰成敛。\n几回皱、落花钿点。\n镜里芳容自羞见。\n又黄昏，听南楼，度更箭。\n月引桐阴转。\n珠帘动、影摇花乱。\n雁过西风楚天远。\n待归来，把愁眉，印郎面。",
        "dynasty": "宋",
        "collection_info": null
    },
    {
        "uuid": "40809feccdfb9e19e37112ca53497fc4",
        "title": "夜游宫 窄索楼儿傍水",
        "author": "陈允平",
        "content": "窄索楼儿傍水。\n渐秋到、渔村橘里。\n薄幸江南倦游子。\n恣轻狂，恋高阳，歌酒市。\n独自帘儿底。\n香罗带、翠闲金坠。\n为恼情怀怕拈起。\n对西风，搵啼红，印窗纸。",
        "dynasty": "宋",
        "collection_info": null
    },
    {
        "uuid": "c8ef2a2305600de5b733a5bb89d2a222",
        "title": "诉衷情 绿云凤髻不忺盘",
        "author": "陈允平",
        "content": "绿云凤髻不忺盘。\n情味胜思酸。\n晓色露桃烟杏，空照脸霞丹。\n花渐老，径苔闲。\n锦斓斑。\n怨红一叶，流水东风，好去人间。",
        "dynasty": "宋",
        "collection_info": null
    },
    {
        "uuid": "5878d41248fee4bc5061f06af2d64122",
        "title": "诉衷情 嫩寒侵帐弄微霜",
        "author": "陈允平",
        "content": "嫩寒侵帐弄微霜。\n客泪不成行。\n料得黄花憔悴，何日赋归装。\n楼独倚，漏声长。\n暗情伤。\n凄凉况味，一半悲秋，一半思乡。",
        "dynasty": "宋",
        "collection_info": null
    },
    {
        "uuid": "49fe3cbe07cddd61fa5ad1904e8e591a",
        "title": "一落索 澹澹双蛾疏秀",
        "author": "陈允平",
        "content": "澹澹双蛾疏秀。\n为谁频皱。\n落花何处不春愁，料不是、因花瘦。\n锦字香笺封久。\n鳞鸿稀有。\n舞腰销减不禁愁，怕一似、章台柳。",
        "dynasty": "宋",
        "collection_info": null
    },
    {
        "uuid": "37c0e3ecbe2ca1104034be3deace2b97",
        "title": "一落索 欲寄相思情苦",
        "author": "陈允平",
        "content": "欲寄相思情苦。\n倩流红去。\n满怀写不尽离愁，都化作、无情雨。\n渺渺暮云春树。\n澹烟横素。\n夕阳西下杜鹃啼，怨截断、春归处。",
        "dynasty": "宋",
        "collection_info": null
    },
    {
        "uuid": "f1bb986b2f63693949d815bae3da66c1",
        "title": "迎春乐 垂杨影下黄金屋",
        "author": "陈允平",
        "content": "垂杨影下黄金屋。\n东风渐、粉香熟。\n恨当年、有约骖鸾速。\n误一枕、红云宿。\n带眼宽移腰似束。\n怪何事、褪红销绿。\n背面立秋千，羞人问、连环玉。",
        "dynasty": "宋",
        "collection_info": null
    },
    {
        "uuid": "3da11a7eebc7d81ee692943016ad2870",
        "title": "迎春乐 江湖十载疏狂迹",
        "author": "陈允平",
        "content": "江湖十载疏狂迹。\n红尘里、倦游客。\n驻雕鞍、问柳东风陌。\n花底帽、任敧侧。\n斗酒百篇呼太白。\n傲人世、醉中一息。\n何日归赋来，水之南、云之北。",
        "dynasty": "宋",
        "collection_info": null
    },
    {
        "uuid": "374600511586742f7b1fb0b76e1b05aa",
        "title": "迎春乐 依依一树多情柳",
        "author": "陈允平",
        "content": "依依一树多情柳。\n都未识行人手。\n对青青、共结同心就。\n更共饮、旗亭酒。\n褥上芙蓉铺软绣。\n香不散、彩云春透。\n今岁又相逢，是燕子、归来后。",
        "dynasty": "宋",
        "collection_info": null
    },
    {
        "uuid": "cd0e0d9161d5026c310e107ccab9d3f0",
        "title": "虞美人 春衫薄薄寒犹恋",
        "author": "陈允平",
        "content": "春衫薄薄寒犹恋。\n芳草连天远。\n嫩红和露入桃腮。\n柳外东边楼阁、燕飞来。\n霓裳一曲凭谁按。\n错□□重看。\n金虬闲暖麝檀煤。\n银烛替人垂泪、共心灰。",
        "dynasty": "宋",
        "collection_info": null
    },
    {
        "uuid": "a1eaf23e09268b64d27918d25b33ab0e",
        "title": "虞美人 夕阳楼上都凭遍",
        "author": "陈允平",
        "content": "夕阳楼上都凭遍。\n柳下风吹面。\n强搴罗袖倚重门。\n懒傍玉台鸾镜、暗尘昏。\n离情脉脉如飞絮。\n此恨凭谁语。\n一天明月一江云。\n云外月明、应照凤楼人。",
        "dynasty": "宋",
        "collection_info": null
    },
    {
        "uuid": "b50bc39b2cf985c0a13fa0f81b853354",
        "title": "虞美人 疏林远带寒山小",
        "author": "陈允平",
        "content": "疏林远带寒山小。\n月落霜天晓。\n棹歌初发浦烟中。\n自叹疏狂踪迹、似萍蓬。\n江边衰柳迷津堠。\n归兴浓于酒。\n断烟流水自寒塘。\n十里蒹葭、鸥鹭两三双。",
        "dynasty": "宋",
        "collection_info": null
    },
    {
        "uuid": "3337da01e9f54f1d2bd96f1b1ba85eaa",
        "title": "虞美人 彩云别后房栊悄",
        "author": "陈允平",
        "content": "彩云别后房栊悄。\n愁立西风晓。\n倚阑无语对黄花。\n惆怅玉郎应在、楚江涯。\n钿筝空贮芳尘满。\n寂寞朱弦断。\n夜来一点帐前灯。\n频吐银花双烬、照罗屏。",
        "dynasty": "宋",
        "collection_info": null
    },
    {
        "uuid": "88dca1a2df4a429da995749bcbf4a369",
        "title": "虞美人 玉奁香细流苏暖",
        "author": "陈允平",
        "content": "玉奁香细流苏暖。\n寒日花梢短。\n翠罗尘暗缕金销。\n□□东□华屋、自藏娇。\n当时携手鸳鸯径。\n一笑蔷薇影。\n如今眉黛镇愁封。\n欲问归期消息、望宾鸿。",
        "dynasty": "宋",
        "collection_info": null
    },
    {
        "uuid": "5bfe63e5d847a574d34f7b2c880ad6a7",
        "title": "醉桃源・阮郎归 金闺平帖被青青",
        "author": "陈允平",
        "content": "金闺平帖被青青。\n宝街球路绫。\n晓风吹枕泪成冰。\n梅梢霜露零。\n金鸭暖，宝熏腾。\n晴窗粘冻蝇。\n梦魂空趁断云行。\n江山千里程。",
        "dynasty": "宋",
        "collection_info": null
    },
    {
        "uuid": "359b0cdc45f91438887e9ea0ab26f181",
        "title": "醉桃源・阮郎归 青青杨柳拂堤沙",
        "author": "陈允平",
        "content": "青青杨柳拂堤沙。\n溪头沽酒家。\n吟成醉笔走龙蛇。\n春风双鬓华。\n歌楚女，舞吴娃。\n轻烟笼翠霞。\n倦春娇困宝钗斜。\n绿垂云髻鸦。",
        "dynasty": "宋",
        "collection_info": null
    },
    {
        "uuid": "5e11ee7f3ccbf6a382dd37d97f842f98",
        "title": "凤来朝 百媚春风面",
        "author": "陈允平",
        "content": "百媚春风面。\n凤箫催、绿么舞遍。\n玉鸾钗、半溜乌云乱。\n悄疑是、梦中见。\n曲叹弓弯袖敛。\n绣芙蓉、香尘未断。\n买一笑、千金拼。\n共醉倚、画屏暖。",
        "dynasty": "宋",
        "collection_info": null
    },
    {
        "uuid": "c72082db2e1ce3186828cae256f3f006",
        "title": "垂丝钓 鬓蝉似羽",
        "author": "陈允平",
        "content": "鬓蝉似羽。\n轻纨低映娇妩。\n凭阑看花，仰蜂粘絮。\n春未许。\n宝筝闲玉柱。\n东风暮。\n武陵溪上路。\n娉婷婀娜。\n刘郎依约曾遇。\n鸳俦凤侣。\n重记相逢处。\n云隔阳台雨。\n花解语。\n旧梦还记否。",
        "dynasty": "宋",
        "collection_info": null
    },
    {
        "uuid": "bd50e0a97192da8f04a493fa2390711a",
        "title": "芳草渡・系裙腰 芳草渡",
        "author": "陈允平",
        "content": "芳草渡。\n渐迤逦分飞，鸳俦凤侣。\n洒一枝香泪，梨花寂寞春雨。\n惜别情思苦。\n匆匆深盟诉。\n翠浪远，六幅蒲帆，缥缈东去。\n远顾。\n夕阳冉冉，恨逐潮回南浦路。\n漫空念、归来燕子，双栖旧庭户。\n市桥细柳，尚不减、少年张绪。\n渐瘦损，懒照秦鸾对舞。",
        "dynasty": "宋",
        "collection_info": null
    },
    {
        "uuid": "3ba8cbe0572c7842a3b2f5f9a6c09667",
        "title": "相思引 金谷园林锦绣香",
        "author": "陈允平",
        "content": "金谷园林锦绣香。\n踏青挑菜又相将。\n凤台人远，离思入三湘。\n花着雨添红粉重，柳随风曳碧丝长。\n薄情鸾燕，春去怎商量。",
        "dynasty": "宋",
        "collection_info": null
    },
    {
        "uuid": "0beb9818e82c58ca83a6fe8561a9878f",
        "title": "秦鸾曲",
        "author": "陈允平",
        "content": "盈盈白玉钿，袅袅黄金缕。\n拍拍水晶奁，皎皎珊瑚树。\n帘前双燕飞，门外桃花雨。\n无处说相思，羞对秦鸾舞。",
        "dynasty": "宋",
        "collection_info": null
    },
    {
        "uuid": "dbd4b12b16f2740bb58557a8ef1e4270",
        "title": "登吴山",
        "author": "陈允平",
        "content": "登高一展眺，宫树鬰嵯峨。\n楼阁春风满，东南王气多。\n青天行日月，大地布山河。\n柳色沙堤路，时闻响玉珂。",
        "dynasty": "宋",
        "collection_info": null
    },
    {
        "uuid": "2d72c723ab377b140a4aa8b124f7898d",
        "title": "明皇按乐图",
        "author": "陈允平",
        "content": "日日霓裳宴綵楼，三千歌粉侍宸旒。\n月明宫殿双龙伏，云拥箫韶九凤游。\n翠袖半笼金约臂，宝钗斜坠玉搔头。\n不知舞到弓弯处，一拍春风一拍愁。",
        "dynasty": "宋",
        "collection_info": null
    },
    {
        "uuid": "d0c75bf00b1e5d0ed218ed243e1fc50d",
        "title": "鄂王墓",
        "author": "陈允平",
        "content": "鄂王墓在栖霞岭，一片忠魂万古存。\n镜裏赤心悬日月，剑边英气塞干坤。\n苍苔雨暗龙蛇壁，老树烟凝虎豹旛。\n独倚东风挥客泪，不堪回首望中原。",
        "dynasty": "宋",
        "collection_info": null
    },
    {
        "uuid": "0e512cb66dde9f0b8ddc5353be2ebde9",
        "title": "贺伯父大资休致",
        "author": "陈允平",
        "content": "不恋清时白玉珰，便将身世寄沧浪。\n三朝元老黄枢阁，四海闲人绿野堂。\n楚楚菁兰秋带雨，萧萧寒菊晚宜霜。\n拟成东甬耆英社，剩乐壶天日月长。",
        "dynasty": "宋",
        "collection_info": null
    },
    {
        "uuid": "4b5144935d4fd0de9c3a27b68b0332ef",
        "title": "送中上人游天台",
        "author": "陈允平",
        "content": "师作天台去，长亭復短亭。\n焚香参祖塔，振锡动山灵。\n石罅移菖歜，松根斸茯苓。\n何时白云下，相与话青青。",
        "dynasty": "宋",
        "collection_info": null
    },
    {
        "uuid": "21b1bef5a081b3408be1b51c764353a1",
        "title": "寄王尊师",
        "author": "陈允平",
        "content": "彩云缭绕七香车，洞裏神仙炼紫霞。\n华表鹤归春寂寂，东风吹尽碧桃花。",
        "dynasty": "宋",
        "collection_info": null
    },
    {
        "uuid": "bdd6da5b396807d3d7c62ad59089d967",
        "title": "过田家",
        "author": "陈允平",
        "content": "村南啼布谷，村北响缫车。\n隔浦卖鱼市，傍桥沽酒家。\n野花朝日暖，溪柳背风斜。\n又过东邻去，东邻采菊芽。",
        "dynasty": "宋",
        "collection_info": null
    },
    {
        "uuid": "c15cf732e6dd864f14e941e21b915fb4",
        "title": "秋暮登太白",
        "author": "陈允平",
        "content": "飘飘短褐袍，倚杖立金鳌。\n桥束溪流急，树增山势高。\n白云连海峤，黄叶满亭皋。\n落日西风恶，尘埃两鬓毛。",
        "dynasty": "宋",
        "collection_info": null
    },
    {
        "uuid": "193628cdfda236e8663307f316b3d652",
        "title": "雪",
        "author": "陈允平",
        "content": "楼台万瓦玉鳞鳞，遮尽人间富与贫。\n可笑世情刚道冷，不知片片是阳春。",
        "dynasty": "宋",
        "collection_info": null
    },
    {
        "uuid": "614822c1de8f22be935214c37fef8915",
        "title": "观弈象棋",
        "author": "陈允平",
        "content": "阵势频分合，机锋互应酬。\n马飞关塞月，炮落汉天秋。\n不问知心友，翻成敌面仇。\n谁能劳胜负，独立大江流。",
        "dynasty": "宋",
        "collection_info": null
    },
    {
        "uuid": "66587188e52fb6efd9230982a7458e8e",
        "title": "香奁体",
        "author": "陈允平",
        "content": "小院熏风满，闲庭白昼长。\n蜻蜓杨柳岸，鸂鶒芰荷塘。\n云合朱檐卸，山高翠阁凉。\n蔓滋青薜荔，芽长紫良姜。\n帘幕深深地，阑干曲曲廊。\n淡烟瑶草细，流水碧桃香。\n幡影重门静，苔痕小篆荒。\n螭盘丹鼎雪，龙吸露台浆。\n琴古翻新调，笙沉靘旧簧。\n雨声犀角枕，月色象牙床。\n掌上双鹦鹉，屏间两凤凰。\n石函藏宝剑，金钥启瑶箱。\n扇雉团清影，奁鸳试晓妆。\n霞绡衣窄索，云锦佩玎珰。\n鬓拢金蝉矗，钗横玉燕翔。\n袂飘天水碧，裙溅鬰金黄。\n太液箫初远，蓬壶漏未央。\n流星飞碧落，零雨下银潢。\n去去人千里，迢迢天一方。\n断肠春洛浦，残梦夜潇湘。",
        "dynasty": "宋",
        "collection_info": null
    },
    {
        "uuid": "f8a38cdeb06af06d4afc0c16c83ec861",
        "title": "侍谢立斋小酌湖楼",
        "author": "陈允平",
        "content": "风捲珠帘客佩清，杜鹃啼老送春声。\n水浮亭馆花间出，船载笙歌柳外行。\n千里夕阳归梦远，六桥飞絮马蹄轻。\n栏干倚遍暮天阔，烟树一鈎新月生。",
        "dynasty": "宋",
        "collection_info": null
    },
    {
        "uuid": "9885331d9af19fb3d667eab922c45572",
        "title": "题李丹壶壁",
        "author": "陈允平",
        "content": "闲乘海上槎，来访谪仙家。\n风逆磬声短，日低旛影斜。\n猿攀高树果，蜂采半岩花。\n谁在丹台上，三更炼紫霞。",
        "dynasty": "宋",
        "collection_info": null
    },
    {
        "uuid": "8aae0089594028fde729786410dae14e",
        "title": "谒乌龙庙",
        "author": "陈允平",
        "content": "断碑犹纪唐时事，山气阴沉暗绿苔。\n松木已逾千岁寿，香烟知化几炉灰。\n廊深无月鬼神过，殿古有云风雨来。\n曲曲九溪春水落，子陵滩下復东回。",
        "dynasty": "宋",
        "collection_info": null
    },
    {
        "uuid": "da778461d624c292065fa6304ebf6cf3",
        "title": "即事",
        "author": "陈允平",
        "content": "重重帘幕燕翩翩，尘锁朱楼十四絃。\n榆火渐催寒食节，海棠花畔缚秋千。",
        "dynasty": "宋",
        "collection_info": null
    },
    {
        "uuid": "2b307160bc319d2e34eb78833e870fdc",
        "title": "春词",
        "author": "陈允平",
        "content": "杨柳春风三月三，画桥芳草碧纤纤。\n一双燕子归来后，十二红楼捲绣帘。",
        "dynasty": "宋",
        "collection_info": null
    },
    {
        "uuid": "40442c82d07e66b6aaf1263fb78a09d1",
        "title": "江南谣",
        "author": "陈允平",
        "content": "柳絮飞时话别离，梅花开后待郎归。\n梅花开后无消息，更待明年柳絮飞。",
        "dynasty": "宋",
        "collection_info": null
    },
    {
        "uuid": "72506e7d0d455713c44235de8da00044",
        "title": "嘆镜辞",
        "author": "陈允平",
        "content": "忆妾初嫁时，金屋藏窈窕。\n忽见洛阳人，鬻镜长安道。\n明月掌上寒，团团復皎皎。\n千金买得归，惜之如重宝。\n奁开双凤飞，带结青鸾袅。\n当时照妾颜，妾颜正年少。\n如今照妾颜，妾颜羞已老。\n对镜频嘆嗟，掩镜徒懊恼。\n不恨妾嫁迟，惟恨妾生早。\n此恨空绵绵，天涯满芳草。\n君不见长江逝水无逆流，岁去年来多白头。",
        "dynasty": "宋",
        "collection_info": null
    },
    {
        "uuid": "608f4e43964115d705f72e2d3ac6fc85",
        "title": "登招宝山",
        "author": "陈允平",
        "content": "宇宙初开闢，何神立此山。\n中流天柱石，大地海门关。\n浪恶蛟龙怒，云深虎豹闲。\n潮期与日月，千古一循环。",
        "dynasty": "宋",
        "collection_info": null
    },
    {
        "uuid": "8d8252b1c17b2f14024c42260f733c2d",
        "title": "秋夜游东墅",
        "author": "陈允平",
        "content": "云压高空雁阵低，江城历历草离离。\n楼台秋淡玉箫远，帘幕夜寒铜漏迟。\n明月鹭鸶菱叶浦，西风蟋蟀豆花篱。\n一樽酒尽银河落，犹有残钟出古祠。",
        "dynasty": "宋",
        "collection_info": null
    },
    {
        "uuid": "0a94629eb274dc66a81ce7d46c7fb387",
        "title": "春游曲",
        "author": "陈允平",
        "content": "长安二月东风裏，千红陌上香尘起。\n都人欢呼去踏青，马如游龙车如水。\n两两三三争买花，青楼酒旗三百家。\n长安酒贵人未醉，岸头芳草日半斜。\n谁家女子娇似玉，约莫青春十五六。\n鬰金罗带苏合香，琵琶自度相思曲。\n相思曲，声断续，断续回文不堪读。\n回文断续有续时，离肠寸断无续期。",
        "dynasty": "宋",
        "collection_info": null
    },
    {
        "uuid": "f401aea3d598c27c48a9771f83566c34",
        "title": "春闺怨",
        "author": "陈允平",
        "content": "妾家住在湘江曲，门枕湘江春水绿。\n年年长是暮春时，两岸垂杨啼布谷。\n自君话别湘江头，独上层楼弹箜篌。\n蛾眉不扫远山碧，满堤芳草春正愁。\n举头不见君，但见湘江云。\n江云散復聚，妾心空如熏。\n举头不见君，但见湘江水。\n江水去復回，妾颜为谁美。\n湘江云，湘江水，云水悠悠何日已。\n举头望君君未归，门前杨柳空依依。",
        "dynasty": "宋",
        "collection_info": null
    },
    {
        "uuid": "b296c5b9264801d816ed27cffa21b740",
        "title": "野人家",
        "author": "陈允平",
        "content": "绕江生杜若，满地长辛夷。\n剪草涂新壁，褰藤缚旧篱。\n瓦瓶春贮酒，土竈夜蒸藜。\n独步归来晚，东皋雨一犁。",
        "dynasty": "宋",
        "collection_info": null
    },
    {
        "uuid": "47aeb17d1aa896f50a0903020e11a537",
        "title": "游阳明洞天",
        "author": "陈允平",
        "content": "万木阴沉锁石门，烟霞深处近昆崙。\n洞箫声接玉台磬，宝盖影摇金殿旛。\n湘浦有龙云气湿，越山无鹤露华昏。\n灵芝采尽归何处，溪上白苹花正繁。",
        "dynasty": "宋",
        "collection_info": null
    },
    {
        "uuid": "467e4cb2db32a3709ecab39fc7b9100f",
        "title": "哭楼梅麓",
        "author": "陈允平",
        "content": "白玉楼成去作文，祇从西棘挂朝冠。\n生来病苦相如渴，没后人知范叔寒。\n野店春闲沽酒榼，溪堂月冷钓鱼竿。\n梅花麓上谁弹泪，岁岁东风吹不干。",
        "dynasty": "宋",
        "collection_info": null
    },
    {
        "uuid": "26758786382d5821736bff3cda50c239",
        "title": "宫词",
        "author": "陈允平",
        "content": "三十六宫春漏长，隔帘时送御楼香。\n倚笼尽日教鹦鹉，为我君前说断肠。",
        "dynasty": "宋",
        "collection_info": null
    },
    {
        "uuid": "c7a1f479848109feabf2953b19fb7f80",
        "title": "无题",
        "author": "陈允平",
        "content": "闲拈红叶欲题诗，待得诗成又懒题。\n心事不随流水去，月明人在赤桥西。",
        "dynasty": "宋",
        "collection_info": null
    },
    {
        "uuid": "83a1a0f2d340ad45f67e49e539ffc456",
        "title": "题胡月山吟屋",
        "author": "陈允平",
        "content": "苏公堤上路，日日课新吟。\n流水行花影，斜阳卧柳阴。\n断桥春听乐，矮屋夜鸣琴。\n皎皎山间月，如君一片心。",
        "dynasty": "宋",
        "collection_info": null
    },
    {
        "uuid": "1dbf30af5477ba34f7366bad787d030a",
        "title": "有所思",
        "author": "陈允平",
        "content": "忆昔美人初别时，长亭两岸柳依依。\n今日美人天之涯，美人美人胡不归。\n忆昔君别妾，分破青鸾镜，破镜如破心。\n与妾表相忆，相忆图久深。\n忆昔妾别君，剪断金凤钗，断钗如断肠。\n赠君表相思，相思图久长。\n一日一日復一日，青镜鸾孤钗凤隻。\n未必君相思，能如妾相忆。\n寒衣剪就欲寄君，长安门外无行人。\n雁声半夜西风恶，窗前一片梧桐落。",
        "dynasty": "宋",
        "collection_info": null
    },
    {
        "uuid": "cecb908afb2a22a12d6061fd15a3d490",
        "title": "观猿",
        "author": "陈允平",
        "content": "挂石攀云日半斜，乱山深处饱烟霞。\n香林月满僧归去，啼落春风几树花。",
        "dynasty": "宋",
        "collection_info": null
    },
    {
        "uuid": "f144128fbdf6e1abccfe1f3c3a392f97",
        "title": "失鹤",
        "author": "陈允平",
        "content": "顶上新成九转丹，衔花日日到诗坛。\n夜深飞上云霄去，华表月明风露寒。",
        "dynasty": "宋",
        "collection_info": null
    },
    {
        "uuid": "76e98682cf32dfeb7b7627da84e5f7c2",
        "title": "宿大慈山悟真观",
        "author": "陈允平",
        "content": "终南道士学弹琴，门外松萝锁翠阴。\n濒海八龙朝出洞，隔山群鹿夜归林。\n琪花过雨金风澹，玉树笼烟璧月沉。\n三十六坛钟鼓寂，云璈声接步虚音。",
        "dynasty": "宋",
        "collection_info": null
    },
    {
        "uuid": "8724609ac3abdab1cb16f467a27f0126",
        "title": "寄翁宾旸",
        "author": "陈允平",
        "content": "历历长涂谒鲁侯，征尘宁復恋貂裘。\n江城露冷霜初滑，海谷冰消水欲流。\n夜月观书徐穉榻，春风听乐仲宣楼。\n料君频作西湖梦，曾忆孤山有旧游。",
        "dynasty": "宋",
        "collection_info": null
    },
    {
        "uuid": "bb6e8d1ed9b8bf83b067d524252850fe",
        "title": "下第怀楼寿朋",
        "author": "陈允平",
        "content": "百尺丹梯拟共登，共登天上最高层。\n南山有雾空藏豹，北海无云可化鹏。\n勋业十年尘裏镜，诗书万卷雨前灯。\n桃花开尽不归去，又逐春风过武陵。",
        "dynasty": "宋",
        "collection_info": null
    },
    {
        "uuid": "ede5318a92c3496917a05d38ac20ddcc",
        "title": "别何橘潭",
        "author": "陈允平",
        "content": "驻马赤栏桥，余寒着柳条。\n舟车富阳路，风雨浙江潮。\n惜别津亭暮，思归故国遥。\n临行莫惆怅，回日定花朝。",
        "dynasty": "宋",
        "collection_info": null
    },
    {
        "uuid": "ba6aa3c04c762b3e0fc050e44d8cd478",
        "title": "有感",
        "author": "陈允平",
        "content": "软红尘裏度韶华，杨柳桥边旧酒家。\n燕子不归春渐老，东风开尽刺桐花。",
        "dynasty": "宋",
        "collection_info": null
    },
    {
        "uuid": "c06b105eaaffdd0914041672dfb32397",
        "title": "暮春",
        "author": "陈允平",
        "content": "柳外宫鶑啭晓寒，万花开尽正春残。\n沉香亭北栏干曲，独抱琵琶看牡丹。",
        "dynasty": "宋",
        "collection_info": null
    },
    {
        "uuid": "11e6d9a5d4e71c81b102287d03ec5937",
        "title": "终日",
        "author": "陈允平",
        "content": "终日怀人凭曲栏，余阴未放客衣单。\n祇缘二月风光澹，别作一般天气看。\n梅粉有香销夜雨，柳丝无力受春寒。\n闲情漠漠难拘管，自逐轻鸥下急滩。",
        "dynasty": "宋",
        "collection_info": null
    },
    {
        "uuid": "aab04bd416763781cbede85a227f9af6",
        "title": "过钓台作",
        "author": "陈允平",
        "content": "双台屹屹几春秋，千古高风一钓鈎。\n越岭有云山北障，桐江无浪水东流。\n雪深黄叶埋寒虎，烟暖青莎卧白鸥。\n汉业已随宫树老，月明长到客星楼。",
        "dynasty": "宋",
        "collection_info": null
    },
    {
        "uuid": "e794dd349071e91b60189f6f2ed9ee19",
        "title": "春闺",
        "author": "陈允平",
        "content": "寂寞梨花院落闲，远山愁入两眉弯。\n黄金络索珊瑚坠，独立春风教白鹇。",
        "dynasty": "宋",
        "collection_info": null
    },
    {
        "uuid": "66514c53a46324e070a34db8de34db52",
        "title": "倚楼",
        "author": "陈允平",
        "content": "金虬熏尽鹧鸪班，独上层楼倚画栏。\n满院梨花香寂寞，隔帘风雨正春寒。",
        "dynasty": "宋",
        "collection_info": null
    },
    {
        "uuid": "02ace170f901c07a7d2eb26190cdb33d",
        "title": "严陵郡舍",
        "author": "陈允平",
        "content": "花飞石上班，水落白云湾。\n帘捲千重树，窗开四面山。\n鼓声鱼市近，旗影讼庭闲。\n满目皆吟思，残阳缥缈间。",
        "dynasty": "宋",
        "collection_info": null
    },
    {
        "uuid": "9aeba75136616b5ab3045078db9d921d",
        "title": "西兴",
        "author": "陈允平",
        "content": "西兴潮半落，渔浦日初昏。\n岳面云收脚，沙头浪积痕。\n楼钟鸣野寺，船鼓入江村。\n回首长安路，归心几断魂。",
        "dynasty": "宋",
        "collection_info": null
    },
    {
        "uuid": "df9bc5a309b1886faef551c2194a0113",
        "title": "曹娥庙",
        "author": "陈允平",
        "content": "汉碣嵯峨几百秋，曲坟遗庙越山头。\n潮声侵帐凤屏冷，云气绕台鸾镜愁。\n孝节棱棱双桧立，哀魂渺渺一江流。\n椒觞载奠灵风起，知我怀亲送远舟。",
        "dynasty": "宋",
        "collection_info": null
    },
    {
        "uuid": "c0bb399f05d55080ec80f4acbefc1e8e",
        "title": "梁湖道上",
        "author": "陈允平",
        "content": "东风酒旆斜，浦口第三家。\n谷鸟鸣春树，江鸥起暮沙。\n故乡山渐近，曲岸柳初芽。\n客路归心切，孤帆带落霞。",
        "dynasty": "宋",
        "collection_info": null
    },
    {
        "uuid": "b6f25511c047c498c82d7af6376a6865",
        "title": "闺情",
        "author": "陈允平",
        "content": "闲拈花片贴纱窗，绣幕斜飞燕子双。\n细数归期相次近，倚楼日日望春江。",
        "dynasty": "宋",
        "collection_info": null
    },
    {
        "uuid": "6393cb2430115d9c3e08cc664c19d10b",
        "title": "梅梁堰",
        "author": "陈允平",
        "content": "庙近云涛观，山遥翠欲重。\n祇应溪上木，便是洞中龙。\n堰折潮归海，楼迎浪答钟。\n断碑荒藓合，终古载灵踪。",
        "dynasty": "宋",
        "collection_info": null
    },
    {
        "uuid": "ea6f2ddf2de746153c15d7f91fcb952c",
        "title": "虎丘即事",
        "author": "陈允平",
        "content": "西风剑佩轻，独立妙高亭。\n山吐岩头月，江涵水面星。\n石奔苍虎势，树结老龙形。\n何处吹箫客，扁舟过洞庭。",
        "dynasty": "宋",
        "collection_info": null
    },
    {
        "uuid": "784646f105322079f214770e526e81f3",
        "title": "青龙渡头",
        "author": "陈允平",
        "content": "天阔雁飞飞，淞江鲈正肥。\n柳风欺客帽，松露湿僧衣。\n塔影随潮没，钟声隔岸微。\n不堪回首处，何日可东归。",
        "dynasty": "宋",
        "collection_info": null
    },
    {
        "uuid": "3ccf9a1b196b5a95eaa5a8f6865e991b",
        "title": "仲冬南楼野望",
        "author": "陈允平",
        "content": "绣幕香温生暮寒，淡烟漠漠水漫漫。\n吟残庾岭梅千树，梦绕湘江竹万竿。\n风捲乱鸦栖古塔，雪迷孤雁落前滩。\n一声玉笛人何所，更上南楼独倚栏。",
        "dynasty": "宋",
        "collection_info": null
    },
    {
        "uuid": "f49e0d294c72d6ec99c16a6549544053",
        "title": "夜泊",
        "author": "陈允平",
        "content": "停舟野渡头，客路恨悠悠。\n叶落风千树，钟残月半楼。\n芦花双过雁，莎草独眠鸥。\n山鬼烧青火，飞来照髑髅。",
        "dynasty": "宋",
        "collection_info": null
    },
    {
        "uuid": "e6125a145365f318df5248ba8ccf7cd5",
        "title": "梨花",
        "author": "陈允平",
        "content": "流鶑偷入未央宫，望断昭阳信不通。\n寂寞雨声寒食夜，一枝香泪泣东风。",
        "dynasty": "宋",
        "collection_info": null
    },
    {
        "uuid": "c5ef39abc590223ade5c8fffdae8f7eb",
        "title": "赋林景参梅屿",
        "author": "陈允平",
        "content": "结庐分得雁山云，屿上梅花是四邻。\n水月一天芗世界，冰霜千古玉精神。\n短檠夜雨西窗梦，长铗秋风北塞尘。\n我亦烟波纶钓侣，与君同作岁寒人。",
        "dynasty": "宋",
        "collection_info": null
    },
    {
        "uuid": "8e2058d8b203c0b993845d22e34304c6",
        "title": "怀潘鄮屋",
        "author": "陈允平",
        "content": "洛阳纔解佩，过眼忽秋分。\n四海一明月，千山共白云。\n雁烟迷晓树，虫露湿香芹。\n满纸相思字，临风欲寄君。",
        "dynasty": "宋",
        "collection_info": null
    },
    {
        "uuid": "37299ec51f2c58cb203e33b607b97056",
        "title": "吴江道上",
        "author": "陈允平",
        "content": "夜半扁舟出洞庭，客帆初挂早潮平。\n社风纔起海鹰至，岚雾未收江鹄鸣。\n吴岫乱云擎古塔，楚皋寒叶拥荒城。\n垂虹桥外天连水，无限别离生杜蘅。",
        "dynasty": "宋",
        "collection_info": null
    },
    {
        "uuid": "a166239a2de5d4c8143c34ea3c10d2bf",
        "title": "登西楼怀汤损之",
        "author": "陈允平",
        "content": "杨柳飘飘春思长，绿桥流水绕官墙。\n碧云望断空回首，一半阑干无夕阳。",
        "dynasty": "宋",
        "collection_info": null
    },
    {
        "uuid": "5b8ee1a63234d8d8993dcf3290942823",
        "title": "吴山雪霁",
        "author": "陈允平",
        "content": "九天宫阙春风满，陆地楼台夜月寒。\n铁笛一声吹雁落，片云不到玉阑干。",
        "dynasty": "宋",
        "collection_info": null
    },
    {
        "uuid": "3b6701e3e6ebdc971eea9a657947eb5a",
        "title": "后土庙",
        "author": "陈允平",
        "content": "尘拥妆台翡翠翘，琼花开尽玉魂销。\n昆崙山上天风落，二十四桥吹洞箫。",
        "dynasty": "宋",
        "collection_info": null
    },
    {
        "uuid": "633834c2b747e2a210945d5acfdefeb0",
        "title": "湖上",
        "author": "陈允平",
        "content": "流水断桥边，笙歌拥画船。\n日酣花半醉，春困柳三眠。\n策杖登云洞，观鱼上玉泉。\n凤城归去晚，山锁万重烟。",
        "dynasty": "宋",
        "collection_info": null
    },
    {
        "uuid": "5beb5ce7fa7e235695b551417ca69bba",
        "title": "西湖暮春",
        "author": "陈允平",
        "content": "云山迭迭树重重，浙水迢遥客梦中。\n啼鴂数声春去日，落花满地夜来风。\n松关鹤立吟坛静，竹院僧眠丈室空。\n明日马蹄何处所，夕阳芳草画桥东。",
        "dynasty": "宋",
        "collection_info": null
    },
    {
        "uuid": "bca35f8c5d9eecefd308fffea4b29bde",
        "title": "山房",
        "author": "陈允平",
        "content": "轩窗四面开，风送海云来。\n一阵催花雨，数声惊蛰雷。\n蜗涎明石凳，蚁阵绕山台。\n此际衣偏湿，熏笼着麝煤。",
        "dynasty": "宋",
        "collection_info": null
    },
    {
        "uuid": "7ac0b79edac4d0c38ad5e6cb3f4abacb",
        "title": "马塍道上",
        "author": "陈允平",
        "content": "闲拖瘦竹筇，独步马塍东。\n鸟影青山外，春愁碧树中。\n麦潮风化蝶，樱熟雨生虫。\n莫过溪头去，溪头多落红。",
        "dynasty": "宋",
        "collection_info": null
    },
    {
        "uuid": "14befee4e2d25d848d55ec25d011a904",
        "title": "游仙曲",
        "author": "陈允平",
        "content": "中秋月正明，夜半飞紫琼。\n拂袖天上去，揽衣朝太清。\n缥缈黄金阙，迢遥白玉京。\n离离百宝幢，袅袅九华旌。\n箫韶起碧落，散花飘群英。\n翱翔鸾鹤舞，清彻云璈声。\n凌凌九霄寒，风露薄青冥。\n弱水三万里，仙路眇蓬瀛。\n不赴瑶池宴，相约董双成。\n吹笙骑凤凰，飞上芙蓉城。",
        "dynasty": "宋",
        "collection_info": null
    },
    {
        "uuid": "c863c2bf0d6460c272fc78f1fa19a0b2",
        "title": "戍妇",
        "author": "陈允平",
        "content": "梧桐叶落雁来时，见说沙场未解围。\n夜夜灯前做针线，倩谁边上寄寒衣。",
        "dynasty": "宋",
        "collection_info": null
    },
    {
        "uuid": "b2a487b306192fef0b664a597187d038",
        "title": "过姚秋江钓矶",
        "author": "陈允平",
        "content": "莎草离离碧树闲，祇疑曾是子陵滩。\n槿花篱落虫声碎，芦叶汀洲雁阵寒。\n江上浪平潮正熟，渡头人去月初残。\n夜深不管蛟龙睡，独对西风把钓竿。",
        "dynasty": "宋",
        "collection_info": null
    },
    {
        "uuid": "45b98e1e1a0052974b3b2c0970b766c6",
        "title": "己酉秋留鹤江有感",
        "author": "陈允平",
        "content": "宾鸿几过淀山湖，夜夜西风转辘轳。\n苜蓿草衰江馆静，枇杷叶老石泉枯。\n曲终明月闲歌扇，病去寒灰满药炉。\n客梦不堪千里远，故园篱菊正荒芜。",
        "dynasty": "宋",
        "collection_info": null
    },
    {
        "uuid": "c1d8cf041c0bf3e0d65aa44f1e227aa1",
        "title": "经冯将军墓",
        "author": "陈允平",
        "content": "同山半白云，此地葬将军。\n香火空遗像，朝廷纪旧勋。\n铁衣悬古塔，金钺镇荒坟。\n一涧清泠水，年年生紫芹。",
        "dynasty": "宋",
        "collection_info": null
    },
    {
        "uuid": "b0d08dc84dbc8036c3307e8c4b182762",
        "title": "江村",
        "author": "陈允平",
        "content": "草舍蔬畦绕，柴门竹径通。\n断云遮落日，细雨湿斜风。\n野艾抽花碧，山茄带叶红。\n烟深南浦远，难认楚江枫。",
        "dynasty": "宋",
        "collection_info": null
    },
    {
        "uuid": "a0fc4f6c4ecc542ff327425b78c70adb",
        "title": "江馆野望",
        "author": "陈允平",
        "content": "江边雁过秋，江上暮云愁。\n岭曲山横转，潮回水逆流。\n乱莎行石蟹，残荻卧沙鸥。\n黯淡三更月，何人独倚楼。",
        "dynasty": "宋",
        "collection_info": null
    },
    {
        "uuid": "3e0e326f437826507f23d9ed28c1d9ea",
        "title": "暮秋游虎丘",
        "author": "陈允平",
        "content": "寂寞虚廊暗草莱，天风缭绕宝华台。\n江空露冷蛟龙伏，殿古云深鹳鹊来。\n山馆老松褰绿蔓，石坛芳桂落苍苔。\n寒钟敲断枫桥月，半夜禅僧入定回。",
        "dynasty": "宋",
        "collection_info": null
    },
    {
        "uuid": "6c67ba7e0fdacb2890207283b8fbbd23",
        "title": "小楼",
        "author": "陈允平",
        "content": "寒空漠漠起愁云，玉笛吹残正断魂。\n寂寞小楼帘半捲，雁烟蛩雨又黄昏。",
        "dynasty": "宋",
        "collection_info": null
    },
    {
        "uuid": "46d1265ddd2953a69522326bd8c961f2",
        "title": "侍赵别驾宴寿乐堂",
        "author": "陈允平",
        "content": "别驾移樽宴草堂，四轩帘幕捲斜阳。\n芰荷香满鸳鸯宿，杨柳阴浓翡翠藏。\n风过水亭秋尚热，月侵山阁夜偏凉。\n更阑酒尽不知去，坐看晓星飞玉潢。",
        "dynasty": "宋",
        "collection_info": null
    },
    {
        "uuid": "95a597ada1d77201fc1c6daac7d5bf2c",
        "title": "留鹤江有感",
        "author": "陈允平",
        "content": "抱玉归来泪满襟，世间何许觅知音。\n此生虽有噬脐悔，到死终无尝胆心。\n伏枥马思云路远，避鈎鱼隠石潭深。\n故人若问淞江客，自采芙蓉学楚吟。",
        "dynasty": "宋",
        "collection_info": null
    },
    {
        "uuid": "a11ce07a5e3a88b78b1fbb0933c02eaf",
        "title": "送吴松溪过淮",
        "author": "陈允平",
        "content": "铁砚毛锥未策功，又携琴剑过临邛。\n荆山有玉鸣朝凤，沧海无珠走夜龙。\n浦口月来僧馆榻，渡头霜落客船钟。\n自君别后知音少，空忆雁山溪上松。",
        "dynasty": "宋",
        "collection_info": null
    },
    {
        "uuid": "94a4a7de992265df19b5c374b9f33f2a",
        "title": "送赵知县归天台",
        "author": "陈允平",
        "content": "自是中朝柱石材，西风尘土暗蒿莱。\n河阳县裏花初放，彭泽门前柳未栽。\n准拟鸣珂来凤沼，徘徊抱玉下乌台。\n明朝琴鹤归何处，三径故园多绿苔。",
        "dynasty": "宋",
        "collection_info": null
    },
    {
        "uuid": "cb4b236a54a09452d15e437148f66461",
        "title": "姑苏馆",
        "author": "陈允平",
        "content": "楚岫高低接太行，吴江渺漠下沧浪。\n秋城霜满苇花白，夜馆月寒莎草黄。\n芳苑鹿台初解佩，故宫鸾阁尚鸣珰。\n五湖一叶扁舟去，十二西楼几夕阳。",
        "dynasty": "宋",
        "collection_info": null
    },
    {
        "uuid": "6d2bde3bbe7adbaffa60a77fc3303409",
        "title": "云间洞天",
        "author": "陈允平",
        "content": "门掩青松间绿槐，一奁图画自天开。\n朝霞炼药黄金井，夜月吹笙白玉台。\n树老有枝皆薜荔，地闲无处不莓苔。\n数声野鹤惊残梦，疑是神仙出洞来。",
        "dynasty": "宋",
        "collection_info": null
    },
    {
        "uuid": "ed3ddc7fef1feb5dc15e051b8d5bdde0",
        "title": "采桑行",
        "author": "陈允平",
        "content": "妾本秦罗敷，家住曲江曲。\n门前杨柳青，春风啼布谷。\n树头桑初芽，家家蚕始浴。\n相呼出采桑，采桑如采玉。\n屈曲迴高枝，攀条剪柔绿。\n朝晴采桑南，暮雨采桑北。\n采得桑归迟，小姑怨相促。\n陌上绮罗人，问妾眉何蹙。\n妾恨妾自知，问妾何所欲。\n消磨三十春，渐喜蚕上簇。\n七日收得茧百斤，十日缫成丝两束。\n一丝一线工，织成罗与縠。\n百人共辛勤，一人衣不足。\n举头忽见桑叶黄，低头垂泪羞布裳。",
        "dynasty": "宋",
        "collection_info": null
    },
    {
        "uuid": "39b041aa4f1e56f9911eb41a0b754e65",
        "title": "对烛",
        "author": "陈允平",
        "content": "忽忆巴山夜，西窗风雨寒。\n自怜清影独，谁识寸心丹。\n草长花犹在，香销泪不干。\n海棠贪睡去，惆怅五更残。",
        "dynasty": "宋",
        "collection_info": null
    },
    {
        "uuid": "57359bef43b718ff4f03fa4c0d547b65",
        "title": "春晓",
        "author": "陈允平",
        "content": "晓风猎猎捲芭蕉，帘幕深深燕子巢。\n十二画栏都倚遍，一双蝴蝶上花梢。",
        "dynasty": "宋",
        "collection_info": null
    },
    {
        "uuid": "b4837df0ac9d2d9c6fefd44a224fbfcf",
        "title": "侍赵开府夜宴",
        "author": "陈允平",
        "content": "剩陪华佩醉蟠桃，杨柳飘飘拂午桥。\n夜月楼台行锦障，春风帘幕捲红绡。\n歌传杏苑黄金缕，乐奏梨园紫玉箫。\n银漏滴残珠履散，踏花归去路迢遥。",
        "dynasty": "宋",
        "collection_info": null
    },
    {
        "uuid": "297c3b56c45cf9dabf848f683e0529eb",
        "title": "雷峰少憩",
        "author": "陈允平",
        "content": "倚塔看明月，寒光度玉绳。\n曲堤藏小艇，疏柳见孤灯。\n水竹映苔石，岩花缘涧藤。\n香云吹散后，猿鹤伴高僧。",
        "dynasty": "宋",
        "collection_info": null
    },
    {
        "uuid": "20745ce0b3dd26ac1f244a49beebdbbe",
        "title": "钱塘旅舍",
        "author": "陈允平",
        "content": "云山千万迭，身事恨悠悠。\n客鬓秋风急，乡心夜雨愁。\n蛩鸣邻寺壁，雁过隔湖楼。\n目送千帆远，长江空自流。",
        "dynasty": "宋",
        "collection_info": null
    },
    {
        "uuid": "33e9a8b86aca7f62c94891f483a993ca",
        "title": "避暑",
        "author": "陈允平",
        "content": "避暑入林扃，同僧坐竹亭。\n鸟飞晴地影，龙挂雨天形。\n扫叶铺椰簟，临流注石瓶。\n更无尘迹到，日落梦初醒。",
        "dynasty": "宋",
        "collection_info": null
    },
    {
        "uuid": "1262e8344de04bbc6746dcfdf51d5857",
        "title": "山中吟",
        "author": "陈允平",
        "content": "平生独爱山，日日频跻攀。\n自得山中趣，结庐万山间。\n山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "uuid": "4edf835ac155de0f10144b8de50368ab",
        "title": "山中吟  其一",
        "author": "陈允平",
        "content": "平生独爱山，日日频跻攀。\n自得山中趣，结庐万山间。",
        "dynasty": "宋",
        "collection_info": null
    },
    {
        "uuid": "c2b7b312bcaeebef341a45c3d016277c",
        "title": "山中吟  其二",
        "author": "陈允平",
        "content": "山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "uuid": "3911deb282c44b51e9c8b3b94a4f5250",
        "title": "山中吟  其三",
        "author": "陈允平",
        "content": "日出华山阳，月出庐山岗。\n巫山云漠漠，雁山烟苍苍。",
        "dynasty": "宋",
        "collection_info": null
    },
    {
        "uuid": "f5dfe95ce3ab8454c0de82af2dcc02a4",
        "title": "山中吟  其四",
        "author": "陈允平",
        "content": "东望泰岳松，西望苍梧竹。\n知心侣渔樵，忘情友麋鹿。",
        "dynasty": "宋",
        "collection_info": null
    },
    {
        "uuid": "a8f6c81e5b7e560c7586412a2b9e0ce9",
        "title": "山中吟  其五",
        "author": "陈允平",
        "content": "山深春亦寒，野鸟声绵蛮。\n山花随处发，香风吹幽兰。",
        "dynasty": "宋",
        "collection_info": null
    },
    {
        "uuid": "5ae883c5b6d6cf241b5d0e189067ba4d",
        "title": "山中吟  其六",
        "author": "陈允平",
        "content": "夏日飞火云，枕簟访深僻。\n坐此松竹林，冰泉嗽寒石。",
        "dynasty": "宋",
        "collection_info": null
    },
    {
        "uuid": "caa4c00493bf9268d32909db7385b6bb",
        "title": "山中吟  其七",
        "author": "陈允平",
        "content": "西风凉萧萧，雁过秋空高。\n时有岩桂发，落叶飞长皋。",
        "dynasty": "宋",
        "collection_info": null
    },
    {
        "uuid": "52a35f67c0ff7c1567a2b4dcf324532d",
        "title": "山中吟  其八",
        "author": "陈允平",
        "content": "三冬气凛冽，独立千崖雪。\n横斜溪上梅，影落溪桥月。",
        "dynasty": "宋",
        "collection_info": null
    },
    {
        "uuid": "eb2b4c8fcb0ed6028ab185dce54ee57e",
        "title": "山中吟  其九",
        "author": "陈允平",
        "content": "身在此山中，闲情薄太空。\n行歌白云裏，白云连崆峒。",
        "dynasty": "宋",
        "collection_info": null
    },
    {
        "uuid": "8c08c31abc4f6f57eb0bd59fcf5fcfe9",
        "title": "山中吟  其一○",
        "author": "陈允平",
        "content": "朝餐山上霞，暮采山下药。\n安得山中人，共跨山头鹤。",
        "dynasty": "宋",
        "collection_info": null
    },
    {
        "uuid": "0b72defd1fd4dff76c88fe359f8eef00",
        "title": "无题  其一",
        "author": "陈允平",
        "content": "鲛绡帘捲锦屏开，弱柳丝丝拂吹台。\n闲品琵琶不成调，落花飞趁晓风来。",
        "dynasty": "宋",
        "collection_info": null
    },
    {
        "uuid": "1f11b046c38a405cc4602405ff6e71fc",
        "title": "无题  其二",
        "author": "陈允平",
        "content": "千树琅玕碧玉梢，秋声半夜浙江潮。\n小庭寂寞无人到，谁与同吹月下箫。",
        "dynasty": "宋",
        "collection_info": null
    },
    {
        "uuid": "00b28ed2020f31b80b8de34071f9f637",
        "title": "人日即事",
        "author": "陈允平",
        "content": "春寒犹拨地炉灰，门巷萧条客不来。\n特有落梅三四点，晚风吹上石棋台。",
        "dynasty": "宋",
        "collection_info": null
    },
    {
        "uuid": "207187f262aee4643a06277d8b7c5201",
        "title": "客中怀友",
        "author": "陈允平",
        "content": "霜露湿征衣，行非少壮时。\n何堪万里役，动是一年期。\n高谊贫中见，深情别后知。\n相思相望处，云树碧参差。",
        "dynasty": "宋",
        "collection_info": null
    },
    {
        "uuid": "e9e7dccbc703a683561886054946d3f3",
        "title": "忆诸侄",
        "author": "陈允平",
        "content": "万里经年别，临分手重携。\n地寒冬气早，家远暮云低。\n有信秋凭雁，无眠夜听鸡。\n满怀霜露感，不隔故山西。",
        "dynasty": "宋",
        "collection_info": null
    },
    {
        "uuid": "5e68213db4ddc911d4f72fa725c01d1c",
        "title": "赠杜郎中",
        "author": "陈允平",
        "content": "草堂人远只存诗，几席临风入咏思。\n文印幸传同谷谱，祖灯犹照曲江碑。\n濡毫省闼春霖足，立马君门夜漏迟。\n憔悴江南老词客，柳边曾挹汉威仪。",
        "dynasty": "宋",
        "collection_info": null
    },
    {
        "uuid": "0ed190d1d646bf16e9fd8129ea06af61",
        "title": "赠佛光法师",
        "author": "陈允平",
        "content": "竺寺王城近，金门讲大乘。\n教中初有记，祖外久无僧。\n身被山河衲，心悬日月灯。\n南湖雨华座，十载復谁登。",
        "dynasty": "宋",
        "collection_info": null
    },
    {
        "uuid": "09aa47424e48cd02176257a9c3410e44",
        "title": "赠新罗僧",
        "author": "陈允平",
        "content": "便帆纔过日东来，浅色伽梨短样裁。\n野鹤怨时心共远，海鲸降处定初回。\n长年守律因师戒，中土传经为国灾。\n几日应酬官事了，南湖听法雨华台。",
        "dynasty": "宋",
        "collection_info": null
    },
    {
        "uuid": "b90e9096efcfb22218396b648fe91d68",
        "title": "赠雪窦",
        "author": "陈允平",
        "content": "一从说法雨华台，椶叶蕉花几度开。\n春尽瀑泉犹溅雪，地幽篁竹亦生苔。\n临溪洗钵青猿过，背石持经白鸟来。\n笑指庭前双柏树，住庵时节手亲栽。",
        "dynasty": "宋",
        "collection_info": null
    },
    {
        "uuid": "0f9c7c0e9820952ef136f0ab7284a0cb",
        "title": "赠律师",
        "author": "陈允平",
        "content": "传来二十五条衣，昼夜修行昼夜持。\n老去任教零落尽，猕猴偷□□□□。",
        "dynasty": "宋",
        "collection_info": null
    },
    {
        "uuid": "ab9974ee86cf9995a2c9c16b6cd7746b",
        "title": "赠讷行人",
        "author": "陈允平",
        "content": "诸方参请尽，秋晚别京畿。\n乞食一斋饱，随缘百念微。\n夜声鸣铁笛，寒色脆荷衣。\n久学南山律，终身不敢违。",
        "dynasty": "宋",
        "collection_info": null
    },
    {
        "uuid": "7041ce1a3d2d7b28860731339c5a6d0b",
        "title": "赠东皋恭行人",
        "author": "陈允平",
        "content": "重门临驿路，几向月中开。\n殿势江山合，钟声云水来。\n长吟松溅瀑，久定石生苔。\n九品金沙观，青莲次第栽。",
        "dynasty": "宋",
        "collection_info": null
    },
    {
        "uuid": "9ce7e7e3239f26417a4e27a5d4a35f1f",
        "title": "赠罗知宫",
        "author": "陈允平",
        "content": "霞帔云巾占石床，磬声初引步虚长。\n拟朝碧落非无路，学煮黄金信有方。\n云暗石潭龙骨蜕，草肥山崦麝脐香。\n青城梦窅蓬莱近，沧海为田合种桑。",
        "dynasty": "宋",
        "collection_info": null
    },
    {
        "uuid": "605a45c6cca8eb308582c8fa908cadef",
        "title": "赠明道者",
        "author": "陈允平",
        "content": "三衣终日护，白社踵东林。\n浄业心无住，清斋力不禁。\n莲香秋观静，松吹石桥阴。\n见说溪南虎，时来听梵音。",
        "dynasty": "宋",
        "collection_info": null
    },
    {
        "uuid": "ee1f744c18544558284709ab86f6c667",
        "title": "赠杨子中",
        "author": "陈允平",
        "content": "凤梧鸾竹鬰青葱，文气冲冲五色虹。\n囊裏短歌唐李贺，酒边奇字汉扬雄。\n铜铺雨后芭蕉绿，石井霜前薜荔红。\n茶竈笔床随处有，等闲留客坐春风。",
        "dynasty": "宋",
        "collection_info": null
    },
    {
        "uuid": "33fb67237cb5b8c198faf7c0bef0e3fa",
        "title": "寄模上人",
        "author": "陈允平",
        "content": "林下逢支遁，人疑是宿生。\n病怜诗力减，老觉世缘轻。\n短髮吴霜浄，归心剡雪明。\n相思听猿夜，幽梦隔重城。",
        "dynasty": "宋",
        "collection_info": null
    },
    {
        "uuid": "d8a6c3633a5ad367e4996c64bfc5274f",
        "title": "寄赵庆御",
        "author": "陈允平",
        "content": "十年一别双溪路，君自江南我浙东。\n彼此有书无雁寄，祇应清梦与君同。",
        "dynasty": "宋",
        "collection_info": null
    },
    {
        "uuid": "35f331f4269f981c99007b12146ffed6",
        "title": "寄晚浦张观使",
        "author": "陈允平",
        "content": "不愿生封万户侯，归来却伴赤松游。\n琴书东里三椽屋，诗酒西湖一叶舟。\n雁过客楼秋雨急，乌栖江树暮烟愁。\n频年陡觉生华髮，日日凭高望楚州。",
        "dynasty": "宋",
        "collection_info": null
    },
    {
        "uuid": "200fa3587ced35f3bcf67c7fd58f3560",
        "title": "酬同志",
        "author": "陈允平",
        "content": "风光易销歇，尊□足闲情。\n谷雨春江暮，茶烟晓寺晴。\n认巢归燕熟，辞树落花轻。\n湖上明朝约，初裁白苎成。",
        "dynasty": "宋",
        "collection_info": null
    },
    {
        "uuid": "53f01a386bbf05bf6e56b86dbb7871d9",
        "title": "茅苇",
        "author": "陈允平",
        "content": "白苇黄茅几断魂，数家鷄犬不相闻。\n江南多少朱门闭，桑柘春深绿似云。",
        "dynasty": "宋",
        "collection_info": null
    },
    {
        "uuid": "aad37f66d4aa5ed321f008b4db5393f1",
        "title": "先天李姆庙",
        "author": "陈允平",
        "content": "毓圣功成宴太清，曾遗双履下清冥。\n隧碑重纪先天德，犹是祥符御制铭。",
        "dynasty": "宋",
        "collection_info": null
    },
    {
        "uuid": "c558553a4c8e581a672635f2a90cbf34",
        "title": "宛陵道院",
        "author": "陈允平",
        "content": "阙角溪城下，千年黑蟒蟠。\n云深仙宅窅，竹密醮坛寒。\n汉量铜花绿，隋钟火籀丹。\n天风步虚静，微月听鸣銮。",
        "dynasty": "宋",
        "collection_info": null
    },
    {
        "uuid": "c201ae4fb1327f37e9c32631c8a67c78",
        "title": "伍炼士松隠居",
        "author": "陈允平",
        "content": "树顶危巢堕鹤翎，凌霄花白女萝青。\n无朝无暮云烟起，时有人来采茯苓。",
        "dynasty": "宋",
        "collection_info": null
    },
    {
        "uuid": "4ad75ef5d1ea05c6ee683783fe9a22a1",
        "title": "林道士故庐",
        "author": "陈允平",
        "content": "青城道士跨青牛，去作清都汗漫游。\n朝扣九关朝玉阙，暮回三岛宴金楼。\n丹随鹤舞缑山月，剑伴龙归洛浦秋。\n犹有石房云不散，晓风松柏两飕飗。",
        "dynasty": "宋",
        "collection_info": null
    },
    {
        "uuid": "a92914eaf7ab478ac4222948caf5f167",
        "title": "许宣平祠",
        "author": "陈允平",
        "content": "开元遗逸士，终老紫阳樵。\n市上人犹说，山中隠可招。\n干坤双草履，日月一花瓢。\n堪笑骑鲸者，相逢弱水遥。",
        "dynasty": "宋",
        "collection_info": null
    },
    {
        "uuid": "b4442ee3fe62a4c057dd42b8677a9c74",
        "title": "郭西文孝庙",
        "author": "陈允平",
        "content": "帝子宸游白玉京，江南遗庙尚丹青。\n寝园月暗衣冠古，选阁云深笔砚灵。\n清卫有威森凤戟，娇嫔无语倚龙屏。\n太平天子尊儒学，锦帙黄封赐六经。",
        "dynasty": "宋",
        "collection_info": null
    },
    {
        "uuid": "371b4ba36b57f048d4184828ff53305f",
        "title": "聚景园",
        "author": "陈允平",
        "content": "上苑韶光隔凤城，十分春事属流鶑。\n雨余芳草欲无地，风定落花如有声。\n柳榭云深栖鹳鹊，榉塘沙暖浴鵁鶄。\n年来翠辇经游少，七十二亭空月明。",
        "dynasty": "宋",
        "collection_info": null
    },
    {
        "uuid": "ecfa479e0c78d249bdd5d3d9185e3044",
        "title": "补陀山",
        "author": "陈允平",
        "content": "茫茫东海东，古洞石玲珑。\n蓬岛三山近，华夷一水通。\n鱼龙多变化，日月自虚空。\n此境元非幻，人心隠显中。",
        "dynasty": "宋",
        "collection_info": null
    },
    {
        "uuid": "1042b3567bb6b3c245c7d63f96db8994",
        "title": "四明洞天",
        "author": "陈允平",
        "content": "四壁玲珑耸石楼，四窗云气拥仙游。\n半空星斗浮天井，一洞烟霞透沃洲。\n蜥蜴现时曾呪雨，猕猴啼处客悲秋。\n他年定作山中隠，肯向红尘白尽头。",
        "dynasty": "宋",
        "collection_info": null
    },
    {
        "uuid": "ac851c643fbca0a2be94d88c1c86615f",
        "title": "盘陀",
        "author": "陈允平",
        "content": "盘陀石上看松眠，薜荔凌霄结紫烟。\n何处鹤声惊梦醒，一双飞起茯苓仙。",
        "dynasty": "宋",
        "collection_info": null
    },
    {
        "uuid": "69928053434bc0ad44c44b10ce70db87",
        "title": "江阔",
        "author": "陈允平",
        "content": "江阔雁声遥，何人共寂寥。\n青天不可问，明月若为邀。\n侠士夸骑鹤，蛮奴学射雕。\n平生堂下柳，聊復伴秋宵。",
        "dynasty": "宋",
        "collection_info": null
    },
    {
        "uuid": "b2872c5d1cc562c969177a5927aa9d9b",
        "title": "淮西",
        "author": "陈允平",
        "content": "舟子解贪程，能知倦客情。\n断云微雨霁，远水落霞明。\n驿古如荒庙，山平接废城。\n游淮少年事，今祇叹劳生。",
        "dynasty": "宋",
        "collection_info": null
    },
    {
        "uuid": "a6cfd67f68e1bca8a62633841e5bc2ed",
        "title": "雪窦",
        "author": "陈允平",
        "content": "千年松树冻欲死，夜半老僧眠树根。\n一片海云吹不散，白龙拖雪上昆崙。",
        "dynasty": "宋",
        "collection_info": null
    },
    {
        "uuid": "1dc6d6445cd8e8d542b409f1cdd26e6c",
        "title": "春塘",
        "author": "陈允平",
        "content": "春塘雨歇曙鶑啼，坊院深闲竹树西。\n静倚绿窗看漏水，野花开到白棠梨。",
        "dynasty": "宋",
        "collection_info": null
    },
    {
        "uuid": "8f9ad72c758d30bfa87baa67651e021c",
        "title": "钱塘八月潮",
        "author": "陈允平",
        "content": "五丁椎碎烂银堆，注作东南水一杯。\n秋半忽疑天外雪，夜深俄听月中雷。\n大鹏击浪惊龙卧，老蜃嘘云误燕来。\n日日涛头多拱北，至尊元在鬰箫台。",
        "dynasty": "宋",
        "collection_info": null
    },
    {
        "uuid": "963df65c45799613fea4313eb2f5598c",
        "title": "芝山",
        "author": "陈允平",
        "content": "春风几树石楠开，谁采灵芝去不回。\n彭蠡水分双港落，匡庐云度五峰来。\n钟沉古寺僧初定，月堕长松鸟自哀。\n堪叹昔人携酒地，断碑无主卧苍苔。",
        "dynasty": "宋",
        "collection_info": null
    },
    {
        "uuid": "8d9c0c48bf144aba6a22450e8c00c870",
        "title": "堤上柳",
        "author": "陈允平",
        "content": "暗黄摇曳六桥云，万户千门一日春。\n休把柔条都折尽，明朝多少出城人。",
        "dynasty": "宋",
        "collection_info": null
    },
    {
        "uuid": "914ec8f0fd874c4994fdb28d158e7b56",
        "title": "城西杨梅",
        "author": "陈允平",
        "content": "炎炎火树照千山，南客应同荔子看。\n金谷人游红步障，玉房仙炼紫华丹。\n猩唇泣露珊瑚软，鹤顶迎风玛瑙寒。\n若使汉宫知此味，又添飞驿上长安。",
        "dynasty": "宋",
        "collection_info": null
    },
    {
        "uuid": "3d5cb9a27716c37ccb2e0426157c7be4",
        "title": "僧房薜荔",
        "author": "陈允平",
        "content": "寸草曾收药笼功，谁移野色近禅翁。\n甘同木石抛闲地，耻附松萝上碧空。\n旋长纤枝宜雨绿，未删宿叶待霜红。\n为衣或许湘人采，清彻崇兰两佩风。",
        "dynasty": "宋",
        "collection_info": null
    },
    {
        "uuid": "456328d4da905d6ff91822e88a0a76d5",
        "title": "归燕",
        "author": "陈允平",
        "content": "王谢堂前柳树苍，玉京坟上藓花黄。\n无情又逐东风去，落日朱帘几断肠。",
        "dynasty": "宋",
        "collection_info": null
    },
    {
        "uuid": "99ff8a7b78db399573c5c888d025201b",
        "title": "宿鹭",
        "author": "陈允平",
        "content": "西风历历起寒莎，皆立林宵雪一窠。\n三十六陂烟水阔，夜深无奈月明多。",
        "dynasty": "宋",
        "collection_info": null
    },
    {
        "uuid": "9550fbf2ea57f40c4536addedc3cbd04",
        "title": "猿",
        "author": "陈允平",
        "content": "挂石攀云日半斜，乱山深处饱烟霞。\n香林月满僧归去，啼落春风几树花。",
        "dynasty": "宋",
        "collection_info": null
    },
    {
        "uuid": "91a78cd4488c6bf284d265553cb7726c",
        "title": "故宫",
        "author": "陈允平",
        "content": "琼台玉馆照青红，梦断思陵桧柏风。\n三十二门金锁合，年年春雨扫梧桐。",
        "dynasty": "宋",
        "collection_info": null
    },
    {
        "uuid": "e51cf66f9f6331c7c85673fe1f7f93c8",
        "title": "长门曲",
        "author": "陈允平",
        "content": "紫凤双飞晓镜台，玉楼春冷燕空来。\n蛾眉不及宫前柳，一度春风一度开。",
        "dynasty": "宋",
        "collection_info": null
    },
    {
        "uuid": "f47e700cf0f1c207762cc6cb31071d11",
        "title": "多景楼",
        "author": "陈允平",
        "content": "怀古心情独倚楼，荻花枫叶满江秋。\n地雄吴楚东南会，水接荆扬上下流。\n铁瓮百年春雨梦，铜驼万里夕阳愁。\n西风历历吹征雁，又带边声过石头。",
        "dynasty": "宋",
        "collection_info": null
    },
    {
        "uuid": "f5ff2b31929e261ed6e0ba20ae9719d9",
        "title": "清风阁",
        "author": "陈允平",
        "content": "巍巍楹槛逼星河，城上阑干野色多。\n天目水分波浩渺，大湖山点石嵯峨。\n罗窗夜气吹银烛，翠箔秋声动玉珂。\n我欲乘空呼列子，月明何处起苹歌。",
        "dynasty": "宋",
        "collection_info": null
    },
    {
        "uuid": "d0356a8434688149e5dbfffce9ec312e",
        "title": "冷泉亭",
        "author": "陈允平",
        "content": "西竺峰飞小朶来，闲僧曾共倚崔嵬。\n寒惊玉匣光初泻，晓怯冰壶冻未开。\n云外有香丹桂落，洞中无月白猿哀。\n当年洗耳人何在，拟勺清泠酹碧苔。",
        "dynasty": "宋",
        "collection_info": null
    },
    {
        "uuid": "4bec4bd866c9c3ca6d277e18e6b2dac2",
        "title": "姑苏台",
        "author": "陈允平",
        "content": "高楼三百尺，落日几登临。\n越国一尝胆，吴娃频捧心。\n野猿窥燐火，宫燕语秋霖。\n坐久忽闻笛，五湖烟水深。",
        "dynasty": "宋",
        "collection_info": null
    },
    {
        "uuid": "6c1a144b68027c17c6885eca6b957ba4",
        "title": "春闺",
        "author": "陈允平",
        "content": "终日怀人倚翠阑，别长愁觉钏金宽。\n颦眉钿叶抛鸳甃，弹泪灯花落凤盘。\n梅粉有香供夜雨，柳丝无力受春寒。\n阶前拾得相思子，自结罗囊绣合欢。",
        "dynasty": "宋",
        "collection_info": null
    },
    {
        "uuid": "dd1d95fb6f6deafd559f9f475b8444ec",
        "title": "绿琐",
        "author": "陈允平",
        "content": "绿琐银台烛焰红，月痕斜过井梧东。\n背人约住黄金钏，轻札香罗护守宫。",
        "dynasty": "宋",
        "collection_info": null
    },
    {
        "uuid": "db45a8843136a1aa95a7ebb8471c3e2a",
        "title": "台上",
        "author": "陈允平",
        "content": "客舍新移近鲁台，翛然一榻少尘埃。\n丁宁黄耳休惊吠，不是闲人定不来。",
        "dynasty": "宋",
        "collection_info": null
    },
    {
        "uuid": "65111479e1f1d965229e0cd4b503964f",
        "title": "丰乐楼初成",
        "author": "陈允平",
        "content": "红尘飞不到阑干，十二朱帘捲暮寒。\n上苑鶑啼花木暗，六桥人散水云宽。\n春风玉佩骖黄鹤，夜月琼箫驻紫鸾。\n檐外青青杨柳色，几回曾向画船看。",
        "dynasty": "宋",
        "collection_info": null
    },
    {
        "uuid": "ee7caa15b364a889e8b55ee06745c3f7",
        "title": "竹枝曲",
        "author": "陈允平",
        "content": "峨眉山头月如眉，画眉夬婿归不归。\n十日学德眉似月，眉成又是月圆时。",
        "dynasty": "宋",
        "collection_info": null
    }
]