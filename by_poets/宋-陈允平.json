[
    {
        "uuid": "5490090e48c027d844aa79e9870404fb",
        "title": "摸鱼儿 倚东风、画阑十二",
        "author": "陈允平",
        "content": "倚东风、画阑十二，芳阴帘幕低护。\n玉屏翠冷梨花瘦，寂寞小楼烟雨。\n肠断处。\n怅折柳柔情，旧别长亭路。\n年华似羽。\n任锦瑟声寒，琼箫梦远，羞对彩莺舞。\n文园赋。\n重忆河桥眉妩。\n啼痕犹溅纨素。\n丁香共结相思恨，空托绣罗金缕。\n春已暮。\n踪燕约莺盟，无计留春住。\n伤春倦旅。\n趁暗绿稀红，扁舟短棹，载酒送春去。",
        "dynasty": "宋",
        "collection_info": null
    },
    {
        "uuid": "293defa706a39f6b0e716d5e23503f89",
        "title": "木兰花慢 杜鹃声渐老",
        "author": "陈允平",
        "content": "杜鹃声渐老，过花信、几番风。\n爱翠幄笼晴，文梭扬暖，阑槛青红。\n新妆步摇未稳，捧心娇、乍入馆娃宫。\n消得金壶万朵，护风帘幄重重。\n匆匆。\n少小忆相逢。\n诗鬓已成翁。\n且持杯秉烛，天香院落，同赏芳秾。\n花应怕春去早，尽迟迟、待取绿阴浓。\n拼却花前醉也，梦随蝴蝶西东。",
        "dynasty": "宋",
        "collection_info": null
    },
    {
        "uuid": "5286cd5e6ead08c75fa6d99c1b07aa03",
        "title": "绛都春 秋千倦倚",
        "author": "陈允平",
        "content": "秋千倦倚，正海棠半坼，不耐春寒。\n殢雨弄晴，飞梭庭院绣帘闲。\n梅妆欲试芳情懒。\n翠颦愁入眉弯。\n雾蝉香冷，霞绡泪搵，恨袭湘兰。\n悄悄池台步晚。\n任红熏杏靥，碧沁苔痕。\n燕子未来，东风无语又黄昏。\n琴心不度春云远。\n断肠难托啼鹃。\n夜深犹倚，垂杨二十四阑。",
        "dynasty": "宋",
        "collection_info": null
    },
    {
        "uuid": "8e870e2b464ec31f5da562eb2a00bb7d",
        "title": "酹江月・念奴娇 汉江露冷",
        "author": "陈允平",
        "content": "汉江露冷，是谁将瑶瑟，弹向云中。\n一曲清泠声渐杳，月高人在珠宫。\n晕额黄轻，涂腮粉艳，罗带织青葱。\n天香吹散，佩环犹自丁东。\n回首杜若汀洲，金钿玉镜，何日得相逢。\n独立飘飘烟浪远，袜尘羞溅春红。\n渺渺予怀，迢迢良夜，三十六陂风。\n九疑何处，断云飞度千峰。",
        "dynasty": "宋",
        "collection_info": null
    },
    {
        "uuid": "d7e705dd8c793dfce0c5036560685cac",
        "title": "倦寻芳 杏檐转午",
        "author": "陈允平",
        "content": "杏檐转午。\n青漏沈沈，春梦无据。\n凤锦龟纱，空闭酒尘香雾。\n流水行云天四远，玉箫声断人何处。\n倦寻芳，镇情尖翠压，强拈飞絮。\n记旧约、荼縻开后，屈指心期，数了还数。\n误我凭阑，几度片帆南浦。\n燕懒莺慵春去也，落花犹是东风主。\n正销凝，被愁鹃、又啼烟树。",
        "dynasty": "宋",
        "collection_info": null
    },
    {
        "uuid": "8e4051ae682ecb4ae0080fa39cb0b8b0",
        "title": "大酺 渐入融和",
        "author": "陈允平",
        "content": "渐入融和，金莲放、人在东风楼阁。\n天香吹辇路，净无云一点，桂柳霜魄。\n雪霁梅飘，春柔柳嫩，半卷真珠帘箔。\n迢迢鸣鞘过，隘车钿辔玉，暗尘轻掠。\n拥琼管吹龙，朱弦弹凤，柳衢花陌。\n鳌山侵碧落。\n绛绡远，春霭浮鳷鹊。\n民共乐、金吾禁静，翠跸声闲，遍青门、尽停鱼钥。\n衩袜寒初觉。\n方怪失、绣鸳弓窄。\n误良夜、瑶台约。\n渐彩霞散，双阙星微烟薄。\n洞天共谁夸鹤。",
        "dynasty": "宋",
        "collection_info": null
    },
    {
        "uuid": "39094e70f1e6dee4b6953ef460f1d400",
        "title": "永遇乐 玉腕笼寒",
        "author": "陈允平",
        "content": "玉腕笼寒，翠阑凭晓，莺调新簧。\n暗水穿苔，游丝度柳，人静芳昼长。\n云南归雁，楼西飞燕，去来惯认炎凉。\n王孙远，青青草色，几回望断柔肠。\n蔷薇旧约，尊前一笑，等闲孤负年光。\n斗草庭空，抛梭架冷，帘外风絮香。\n伤春情绪，惜花时候，日斜尚未成妆。\n闻嬉笑，谁家女伴，又还采桑。",
        "dynasty": "宋",
        "collection_info": null
    },
    {
        "uuid": "701ae8d39cd79098cf7f59bfd32a6e9b",
        "title": "月上海棠 游丝弄晚",
        "author": "陈允平",
        "content": "游丝弄晚，卷帘看处，燕重来时候。\n正秋千亭榭，锦窠春透。\n梦回褪浴华清，凝温泉、绛绡微皱。\n芳阴底，人立东风，露华如昼。\n宜酒。\n啼香泪薄，醉玉痕深，与春同瘦。\n想当年金谷，步帷初绣。\n彩云影里徘徊，娇无语、夜寒归后。\n莺窗晓，花间重携素手。",
        "dynasty": "宋",
        "collection_info": null
    },
    {
        "uuid": "419a03ad8dcc3ab6a0a0dc7b54a8dbdb",
        "title": "疏影 千峰翠玉",
        "author": "陈允平",
        "content": "千峰翠玉。\n送孤云伴我，罗窗清宿。\n拂晓凭虚，春碧生寒，衣单瘦倚筇竹。\n东风不解吹愁醒，但芳草、溪城南北。\n认雾鬟，遥锁修颦，眉妩为谁愁独。\n江上轻鸥似识，背昭亭两两，飞破晴渌。\n一片苍烟，隔断家山，梦绕石窗萝屋。\n相看不厌朝还暮，算几度、赤阑干曲。\n待倩诗、收拾归来，写作卧游屏幅。",
        "dynasty": "宋",
        "collection_info": null
    },
    {
        "uuid": "bb1b27caf47adfeff81e01803b7dc442",
        "title": "暗香 霁天秋色",
        "author": "陈允平",
        "content": "霁天秋色。\n正倚楼待月，谁伴横笛。\n涨绿浮空，闲数河星手堪摘。\n弥望澄光练净，分付与、玄晖才笔。\n烟溆阔，云远波平，归鸟趁风席。\n南国。\n信音寂。\n怅雁渚渡闲，鹭汀沙积。\n藓碑露泣。\n时拊遗踪暗嗟忆。\n人事空随逝水。\n今古但、双流一碧。\n待办取、蓑共笠，小舟泛得。",
        "dynasty": "宋",
        "collection_info": null
    },
    {
        "uuid": "5c4e217fd4064441eacf5f1a93d54ed1",
        "title": "水龙吟 杜鹃啼老春愁",
        "author": "陈允平",
        "content": "杜鹃啼老春愁，泪痕吹作胭脂雨。\n飞花乱点，东风枝上，红翔翠翥。\n丹穴鸣初，碧梧栖未，凄凉山坞。\n怅琼姬梦远，玉箫声断，孤鸾影、对谁舞。\n林下风光自许。\n算何必、玉京瑶圃。\n阑干醉倚，游尘香散，芳菲无主。\n经院僧眠，月楼钟静，欲飞还驻。\n待青松、化尽苍龙头角，共乘云去。",
        "dynasty": "宋",
        "collection_info": null
    },
    {
        "uuid": "3318c087947b8a99ddca3f6bce9b640a",
        "title": "齐天乐 湖光祗在阑干外",
        "author": "陈允平",
        "content": "湖光祗在阑干外，凭虚远迷三楚。\n旧柳犹青，平芜自碧，几度朝昏烟雨。\n天涯倦旅。\n爱小却游鞭，共挥谈尘。\n顿觉尘清，宦情高下等风絮。\n芝山苍翠缥缈，黯然仙梦杳，吟思飞去。\n故国楼台，斜阳巷陌，回首白云何处。\n无心访古。\n对双塔栖鸦，半汀归鹭。\n立尽荷香，月明人笑语。",
        "dynasty": "宋",
        "collection_info": null
    },
    {
        "uuid": "bdeeedb22068f976469e6692ddcd73ba",
        "title": "酹江月・念奴娇 霁空虹雨",
        "author": "陈允平",
        "content": "霁空虹雨，傍螀啼莎草，宿鹭汀洲。\n隔岸人家砧杵急，微寒先到帘钩。\n步幄尘高，征衫酒润，谁暖玉香篝。\n风灯微暗，夜长频换更筹。\n应是雁柱调筝，鸳梭织锦，付与两眉愁。\n不似尊前今夜月，几度同上南楼。\n红叶无情，黄花有恨，孤负十分秋。\n归心如醉，梦魂飞趁东流。",
        "dynasty": "宋",
        "collection_info": null
    },
    {
        "uuid": "f3122991daaf648af4927bca6a2ddc8d",
        "title": "桂枝香 残蝉乍歇",
        "author": "陈允平",
        "content": "残蝉乍歇。\n又乱叶打窗，蛩韵凄切。\n寂寞天香院宇，露凉时节。\n乘鸾扇底婆娑影，幻清虚、广寒宫阙。\n小山秋重，千岩夜悄，举尊邀月。\n甚赋得、仙标道骨。\n倩谁捣玄霜，犹未成屑。\n回首蓝桥路迥，梦魂飞越。\n雕阑翠甃金英满，洒西风、非雨非雪。\n惜花心性，输他少年，等闲攀折。",
        "dynasty": "宋",
        "collection_info": null
    },
    {
        "uuid": "e1ec26037088cf8b6b10c8fb2d583bf0",
        "title": "汉宫春 开尽荼䕷",
        "author": "陈允平",
        "content": "开尽荼䕷，正桑云麦浪，天气如秋。\n南园露梢半坼，金粟丝头。\n温香傍酒，尽多娇、不识春愁。\n莺院悄，轻阴弄晚，何人堪伴清游。\n偏爱紫蕤黄袅，想金壶胜赏，依旧扬州。\n花前夜阑醉后，斜月当楼。\n翻阶句好，记玄晖、此日风流。\n双鬓改，一枝帽底，如今应为花羞。",
        "dynasty": "宋",
        "collection_info": null
    },
    {
        "uuid": "19ae68650d22910e47bb02b0a1f7e17e",
        "title": "木兰花慢 爱吟休问瘦",
        "author": "陈允平",
        "content": "爱吟休问瘦，为诗句、几凭阑。\n有可画亭台，宜春帐箔，如寄身闲。\n胸中四时胜景，小蓬莱、幻出五云间。\n一掬苹香暗沼，半梢松影虚坛。\n相看。\n倦羽久知还。\n回首鹭盟寒。\n记步屧寻云，呼灯听雨，越岭吴峦。\n幽情未应共懒，把周郎旧曲谱新翻。\n帘外垂杨自舞，为君时按弓弯。",
        "dynasty": "宋",
        "collection_info": null
    },
    {
        "uuid": "fbccaf40251708e6466f4cd2fa6ae261",
        "title": "宝鼎见・宝鼎现 六鳌初驾",
        "author": "陈允平",
        "content": "六鳌初驾，缥缈蓬阆，移来洲岛。\n还又是、梅飘冰泮，一夜青阳回海表。\n渐媚景、傍元宵时候，花底馀寒料峭。\n更喜报、三边晏静，人乐清平宇宙。\n画鼓簇队行春早。\n拥烟花、粉黛缭绕。\n开洞府、桃源路窈。\n戟外东风吹岸柳。\n正翠霭、映星桥月榭，十里红莲绽了。\n庆万家、珠帘半卷，绰约歌裙舞袖。\n重锦绣幄围香，阖凤管鸾丝环奏。\n望非烟非雾，春在壶天易晓。\n早隐隐、半空星斗。\n看取收灯后。\n趁凤书、吹入黄扉，立马金门玉漏。",
        "dynasty": "宋",
        "collection_info": null
    },
    {
        "uuid": "f9836fa7ac37834648f0b13f4f8a0135",
        "title": "八宝妆 望远秋平",
        "author": "陈允平",
        "content": "望远秋平。\n初过雨、微茫水满烟汀。\n乱葓疏柳，犹带数点残萤。\n待月重帘谁共倚，信鸿断续两三声。\n夜如何，顿凉骤觉，纨扇无情。\n还思骖莺素约，念凤箫雁瑟，取次尘生。\n旧日潘郎，双鬓半已星星。\n琴心锦意暗懒，又争奈、西风吹恨醒。\n屏山冷，怕梦魂、飞度蓝桥不成。",
        "dynasty": "宋",
        "collection_info": null
    },
    {
        "uuid": "2b458a5ec910c55d547696250c778986",
        "title": "昼锦堂 上苑寒收",
        "author": "陈允平",
        "content": "上苑寒收，西塍雨歇，东风是处花柳。\n步锦笼纱，依旧五陵台沼。\n绣帘珠箔金翠袅，琐窗雕槛青红斗。\n频回首。\n茶灶酒垆，春时几番携手。\n知否。\n人渐老。\n嗟眼为花狂，肩为诗瘦。\n唤醒乡心，无奈数声啼鸟。\n秉烛清游嫌夜短，采香新意输年少。\n归来好。\n皈趁故园池阁，绿阴芳草。",
        "dynasty": "宋",
        "collection_info": null
    },
    {
        "uuid": "0b5158387f9c86536e4ed6a59058596f",
        "title": "绮罗香 雁宇苍寒",
        "author": "陈允平",
        "content": "雁宇苍寒，蛩疏翠冷，又是凄凉时候。\n小揭珠帘，夜润唾花罗皱。\n饶晓鹭、独立衰荷，溯归燕、尚栖残柳。\n想黄花，羞涩东篱，断无新句到重九。\n孤檠清梦易觉，肠断唐宫旧曲，声迷官漏。\n滴入愁心，秋似玉楼人瘦。\n烟槛外、催落梧桐，带西风、乱捎鸳甃。\n记画檐，灯影沈沈，共裁春夜韭。",
        "dynasty": "宋",
        "collection_info": null
    },
    {
        "uuid": "4cee7e57d2743d080a5e0658a7a7e293",
        "title": "探春・探春慢 上苑乌啼",
        "author": "陈允平",
        "content": "上苑乌啼，中洲鹭起，疏钟才度云窈。\n篆冷香篝，灯微尘幌，残梦犹吟芳草。\n搔首卷帘看，认何处、六桥烟柳。\n翠绕才舣西泠，趁取过湖人少。\n掠水风花缭绕。\n还暗忆年时，旗亭歌酒。\n隐约春声，钿车宝勒，次第凤城开了。\n惟有踏青心，纵早起、不嫌寒峭。\n画阑闲立，东风旧红谁扫。",
        "dynasty": "宋",
        "collection_info": null
    },
    {
        "uuid": "d86fdfdf2059185a503ad805ae30c126",
        "title": "秋霁 千顷玻璃",
        "author": "陈允平",
        "content": "千顷玻璃，远送目斜阳，渐下林阒。\n题叶人归，采菱舟散，望中水天一色。\n碾空桂魄。\n玉绳低转云无迹。\n有素鸥，闲伴夜深，呼棹过环碧。\n相思万里，顿隔婵媛，几回琼台，同驻鸾翼。\n对西风、恁谁问取，人间那得有今夕。\n应笑广寒宫殿窄。\n露冷烟淡，还看数点残星，两行新雁，倚楼横笛。",
        "dynasty": "宋",
        "collection_info": null
    },
    {
        "uuid": "7dc1dc1601b1e64e08ca08a9c0b2e1e7",
        "title": "百字令・念奴娇 凝云冱晓",
        "author": "陈允平",
        "content": "凝云冱晓，正シ花才积，荻絮初残。\n华表翩跹何处鹤，爱吟人在孤山。\n冻解苔铺，冰融沙甃，谁凭玉勾阑。\n茸衫毡帽，冷香吹上吟鞍。\n将次柳际琼销，梅边粉瘦，添做十分寒。\n闲踏轻澌来荐菊，半潭新涨微澜。\n水北峰峦，城阴楼观，留向月中看。\n巘云深处，好风飞下晴湍。",
        "dynasty": "宋",
        "collection_info": null
    },
    {
        "uuid": "ae2c6ba263071c17f18f0c590768ac5b",
        "title": "扫花游・扫地游 数峰蘸碧",
        "author": "陈允平",
        "content": "数峰蘸碧，记载酒甘园，柳塘花坞。\n最堪避暑。\n爱莲香送晚，翠娇红妩。\n欸乃菱歌乍起，兰桡竞举。\n日斜处。\n望孤鹜断霞，初下芳杜。\n遥想山寺古。\n看倒影金轮，溯光朱户。\n瞑烟带树。\n有投林鹭宿，凭楼僧语。\n可惜流年，付与朝钟暮鼓。\n漫凝伫。\n步长桥、月明归去。",
        "dynasty": "宋",
        "collection_info": null
    },
    {
        "uuid": "98a41cb0e8f14d8a496d51a0908e39b7",
        "title": "八声甘州 放船杨柳下",
        "author": "陈允平",
        "content": "放船杨柳下，听鸣蝉、熏风小新堤。\n正烟葓露蓼，飞尘酿玉，第五桥西。\n遥认青罗盖底，宫女夜游池。\n谁在鸳鸯浦，独棹玻璃。\n一片天机云锦，见凌波碧翠，照日胭脂。\n是西湖西子，晴抹雨妆时。\n便相将无情秋思，向菰蒲深处落红衣。\n醺醺里，半篙香梦，月转星移。",
        "dynasty": "宋",
        "collection_info": null
    },
    {
        "uuid": "409697b78a9879af69bbb67ae3514a8a",
        "title": "蓦山溪 春波浮渌",
        "author": "陈允平",
        "content": "春波浮渌，小隐桃溪路。\n烟雨正林塘，翠不碍、锦鳞来去。\n芹香藻腻，偏爱鲤花肥，檐影下，柳阴中，逐浪吹萍絮。\n宫沟泉滑，怕有题红句。\n钩饵已忘机，都付与、人间儿女。\n濠梁兴在，鸥鹭笑人痴。\n三湘梦，五湖心，云水苍茫处。",
        "dynasty": "宋",
        "collection_info": null
    },
    {
        "uuid": "f5821e73dfa7688626e852cf8e7be405",
        "title": "齐天乐 赤阑桥畔斜阳外",
        "author": "陈允平",
        "content": "赤阑桥畔斜阳外，临江暮山凝紫。\n戏鼓才停，渔榔乍歇，一片芙蓉秋水。\n馀霞散绮。\n正银钥停关，画船催舣。\n鱼板敲残，数声初入万松里。\n坡翁诗梦未老，翠微楼上月，曾共谁倚。\n御苑烟花，宫斜露草，几度西风弹指。\n黄昏尽也，有眠月闲僧，醉香游子。\n鹫岭啼猿，唤人吟思起。",
        "dynasty": "宋",
        "collection_info": null
    },
    {
        "uuid": "6074d2bf48a2767f580e0630c843cc30",
        "title": "黄莺儿 六波烟黛浮空远",
        "author": "陈允平",
        "content": "六波烟黛浮空远，南陌嘤嘤，乔木初迁，纱窗无眠，画阑凭晓。\n看并宿暗黄深，织雾金梭小。\n那人携酒听时，料把春来，诗梦惊觉。\n飞绕。\n翠接断桥云，绿漾新堤草。\n数声娇啭，婉娩如愁，调簧弄歌尖巧。\n随燕啅软尘低，蝶妥游丝袅。\n最怜舞絮飞花，唤却东风老。",
        "dynasty": "宋",
        "collection_info": null
    },
    {
        "uuid": "7162b8b071d4b92499530f1d94113e94",
        "title": "渡江云 三神山路杳",
        "author": "陈允平",
        "content": "三神山路杳，六鳌驾浪，幻境□西湖。\n水连天四远，翠台如鼎，簇簇小浮图。\n烟沈雾迥，怪蜃楼、飞入清虚。\n秋夜长，一轮蟾素，渐渐出云衢。\n遥看寒光金镜，皓彩明珰，正人间三五。\n总输与、鸥眠葑蓼，鹭立菰蒲。\n笙歌唤醒鱼龙睡，向贝阙、争取明珠。\n清梦断，西风醉宿冰壶。",
        "dynasty": "宋",
        "collection_info": null
    },
    {
        "uuid": "47a0ccec3600a1347c1019e12ea051ea",
        "title": "婆罗门引 髻鬟对耸",
        "author": "陈允平",
        "content": "髻鬟对耸，万松扶玉上青冥。\n西风共倚，烟南水北，石荒苔老，三十六梯平。\n爱翠尖如削，天外亭亭。\n高寒梦惊。\n是何夕堕双星。\n无限苍崖紫岫，谁拊棱层。\n薜萝深处，算少年、游屐几番登。\n河汉近、疑在蓬瀛。",
        "dynasty": "宋",
        "collection_info": null
    },
    {
        "uuid": "29e7337c24894226b349b600356ab294",
        "title": "明月引・江城梅花引 雨馀芳草碧萧萧",
        "author": "陈允平",
        "content": "雨馀芳草碧萧萧。\n暗春潮。\n荡双桡。\n紫凤青鸾，旧梦带文箫。\n绰约佩环风不定，云欲堕，六铢香，天外飘。\n相思为谁兰恨销。\n渺湘魂、无处招。\n素纨犹在，真真意、还倩谁描。\n舞镜空圆，羞对月明宵。\n镜里心心心里月，君去矣，旧东风，新画桥。",
        "dynasty": "宋",
        "collection_info": null
    },
    {
        "uuid": "0d01fcf258e64b3b521182daf0585606",
        "title": "糖多令・唐多令 何处是秋风",
        "author": "陈允平",
        "content": "何处是秋风。\n月明霜露中。\n算凄凉、未到梧桐。\n曾向垂虹桥上看，有几树、水边枫。\n客路怕相逢。\n酒浓愁更浓。\n数归期、犹是秋冬。\n欲寄相思无好句，聊折赠、雁来红。",
        "dynasty": "宋",
        "collection_info": null
    },
    {
        "uuid": "2d595d855e3a53f4d5e3f4c21ab8ebde",
        "title": "江城子 东风吹恨上眉弯",
        "author": "陈允平",
        "content": "东风吹恨上眉弯。\n燕初还。\n杏花残。\n帘里春深，帘外雨声寒。\n拾翠芳期孤负却，空脉脉，倚阑干。\n流苏香重玉连环。\n绕屏山。\n宝筝闲。\n泪薄鲛绡，零露湿红兰。\n瘦却舞腰浑可事，银蹀躞，半阑珊。",
        "dynasty": "宋",
        "collection_info": null
    },
    {
        "uuid": "61c52ae1d80befe42de7c3b01e2a6fda",
        "title": "思佳客 一曲清歌酒一锺",
        "author": "陈允平",
        "content": "一曲清歌酒一锺。\n舞裙摇曳石榴红。\n宝筝弦矗冰蚕缕，珠箔香飘水麝风。\n娇娅姹，笑迎逢。\n合欢罗带两心同。\n彩云不觉归来晚，月转觚棱夜气中。",
        "dynasty": "宋",
        "collection_info": null
    },
    {
        "uuid": "64c017ddd193036d818232647b797b95",
        "title": "思佳客 压鬓钗横翠凤头",
        "author": "陈允平",
        "content": "压鬓钗横翠凤头。\n玉柔春腻粉香流。\n红酣醉靥花含笑，碧翦颦眉柳弄愁。\n偏婀娜，太温柔。\n水情云意两绸缪。\n佯羞不顾双飞蝶，独背秋千傍画楼。",
        "dynasty": "宋",
        "collection_info": null
    },
    {
        "uuid": "b414339b0f9c4805215a0532363e47c1",
        "title": "思佳客 锦幄沉沉宝篆残",
        "author": "陈允平",
        "content": "锦幄沉沉宝篆残。\n惜春无语凭阑干。\n庭前芳草空惆怅，帘外飞花自往还。\n金屋静，玉箫闲。\n一尊芳酒驻红颜。\n东风落尽荼䕷雪，满院清香夜不寒。",
        "dynasty": "宋",
        "collection_info": null
    },
    {
        "uuid": "8c9130f479f9905743c5d46d2fad7043",
        "title": "思佳客 玉辔青骢去不归",
        "author": "陈允平",
        "content": "玉辔青骢去不归。\n锦中频织断肠诗。\n窗凭绣日莺声婉，帘卷香云雁影回。\n金缕扇，碧罗衣。\n蝶魂飞度画阑西。\n花开花落春多少，独有层楼双燕知。",
        "dynasty": "宋",
        "collection_info": null
    },
    {
        "uuid": "e327f43fd20e807bfca09033592a48ff",
        "title": "思佳客 曾约双琼品凤箫",
        "author": "陈允平",
        "content": "曾约双琼品凤箫。\n玉台光映玉娇娆。\n银花烛冷飞罗暗，宝悄香融曲篆销。\n帘影乱，漏声迢。\n佩云清入楚天遥。\n题红未托相思约，明月空归第五桥。",
        "dynasty": "宋",
        "collection_info": null
    },
    {
        "uuid": "08761e7d3b728fba083a77008678eb34",
        "title": "惜分飞 钏阁桃腮香玉溜",
        "author": "陈允平",
        "content": "钏阁桃腮香玉溜。\n困倚银床倦绣。\n双燕归来后。\n相思叶底寻红豆。\n碧唾春衫还在否。\n重理弓弯舞袖。\n锦藉芙蓉皱。\n翠腰羞对垂杨瘦。",
        "dynasty": "宋",
        "collection_info": null
    },
    {
        "uuid": "91bb5e1ec167cec9508cfeba5a295aa4",
        "title": "长相思 风萧萧",
        "author": "陈允平",
        "content": "风萧萧。\n雨骚骚。\n风雨萧骚梧叶飘。\n潇湘江畔楼。\n云迢迢。\n水遥遥。\n云水迢遥天尽头。\n相思心上秋。",
        "dynasty": "宋",
        "collection_info": null
    },
    {
        "uuid": "4da87c7638b990c437b4725ec3578aad",
        "title": "祝英台近 待春来",
        "author": "陈允平",
        "content": "待春来，春又到，花底自徘徊。\n春浅花迟，携酒为春催。\n可堪碧小红微，黄轻紫艳，东风外、妆点池台。\n且衔杯。\n无奈年少心情，看花能几回。\n春自年年，花自为春开。\n是他春为花愁，花因春瘦，花残后、人未归来。",
        "dynasty": "宋",
        "collection_info": null
    },
    {
        "uuid": "5ac961f42c09cf58bec9075717041b12",
        "title": "恋绣衾 缃桃红浅柳褪黄",
        "author": "陈允平",
        "content": "缃桃红浅柳褪黄。\n燕初来、宫漏渐长。\n任日转、花梢也，倚兰屏、犹未试妆。\n秦鸾旧曲无心理，忆年时、相傍采桑。\n听绿树、娇莺啭，一声声、都是断肠。",
        "dynasty": "宋",
        "collection_info": null
    },
    {
        "uuid": "4b9092c7fa54e89746fe1e6e47f410f8",
        "title": "南歌子 素质盈盈瘦",
        "author": "陈允平",
        "content": "素质盈盈瘦，娇姿淡淡妆。\n曲勾兰畔倚秋娘。\n一撮风流都在、晚西凉。\n彩线串层玉，金篝络细香。\n半钩新月浸牙床。\n犹记东华年少、那门相。",
        "dynasty": "宋",
        "collection_info": null
    },
    {
        "uuid": "c4b2023275d24a5b79bd0a0172aeca0c",
        "title": "恋绣衾 银鸳金凤画暗销",
        "author": "陈允平",
        "content": "银鸳金凤画暗销。\n晓帘栊、新翠渐交。\n算多少、相思恨，被东风，吹上柳梢。\n罗窗夜夜梨花瘦，奈月明、香梦易消。\n便拟倩、题红叶，趁落花、流过谢桥。",
        "dynasty": "宋",
        "collection_info": null
    },
    {
        "uuid": "7a8b710cb1ac5433be27842d7f74e846",
        "title": "谒金门 春欲去",
        "author": "陈允平",
        "content": "春欲去。\n无计得留春住。\n纵着天涯浑柳絮。\n春归还有路。\n恨煞多情杜宇。\n愁煞无情风雨。\n春自悠悠人自苦。\n莺花谁是主。",
        "dynasty": "宋",
        "collection_info": null
    },
    {
        "uuid": "0f926bff687bcd8bffeb534e29dcba6a",
        "title": "菩萨蛮 杏花枝上莺声嫩",
        "author": "陈允平",
        "content": "杏花枝上莺声嫩。\n凤屏倦倚人初困。\n金兽莫添香。\n香浓情转伤。\n云沉归雁杳。\n绿涨江南草。\n独倚夕阳楼。\n双帆何处舟。",
        "dynasty": "宋",
        "collection_info": null
    },
    {
        "uuid": "a9cc3be7e59b89cc475214879338a507",
        "title": "青玉案 凉亭背倚斜阳树",
        "author": "陈允平",
        "content": "凉亭背倚斜阳树。\n过几阵、菰蒲雨。\n自棹轻舟穿柳去。\n绿裙红袂，与花相似，撑入花深处。\n妾家住在鸳鸯浦。\n妾貌如花被花妒。\n折得花归娇厮觑。\n花心多怨，妾心多恨，胜似莲心苦。",
        "dynasty": "宋",
        "collection_info": null
    },
    {
        "uuid": "79671c0718e9944489d4c13e14ff0c8b",
        "title": "恋绣衾 多情无语敛黛眉",
        "author": "陈允平",
        "content": "多情无语敛黛眉。\n寄相思、偏仗柳枝。\n待折向、尊前唱，奈东风、吹做絮飞。\n归来醉抱瑟琶睡，正酒醒、香尽漏移。\n无赖是、梨花梦，被月明、偏照帐儿。",
        "dynasty": "宋",
        "collection_info": null
    },
    {
        "uuid": "580adf0312db4399da3ad1a29188bbaf",
        "title": "南歌子 懒傍青鸾镜",
        "author": "陈允平",
        "content": "懒傍青鸾镜，慵簪翠凤翘。\n玉屏春重宝香销。\n因甚不忺梳洗、怕登楼。\n载酒垂杨浦，停桡杜若洲。\n伤春情绪寄箜篌。\n流水残阳芳草、伴人愁。",
        "dynasty": "宋",
        "collection_info": null
    },
    {
        "uuid": "012d3652386170a29e057549ee4743d5",
        "title": "醉桃源・阮郎归 东风开到坼桐花",
        "author": "陈允平",
        "content": "东风开到坼桐花。\n游蜂初报衙。\n兽环微掩是谁家。\n琐窗金绣纱。\n环佩小，领巾斜。\n绿云双髻鸦。\n佯羞无限托琵琶。\n笑拈萱草芽。",
        "dynasty": "宋",
        "collection_info": null
    },
    {
        "uuid": "163bf1dbd12e6fea385335ed31c5bdd1",
        "title": "清平乐 凤城春浅",
        "author": "陈允平",
        "content": "凤城春浅。\n寒压花梢颤。\n有约不来梁上燕。\n十二绣帘空卷。\n去年共倚秋千。\n今年独倚阑干。\n误了海棠时候，不成直待花残。",
        "dynasty": "宋",
        "collection_info": null
    },
    {
        "uuid": "f1175415ff1aa166e820b13cf1454529",
        "title": "谒金门 春又晚",
        "author": "陈允平",
        "content": "春又晚。\n枝上绿深红浅。\n燕语呢喃明似翦。\n采香人渐远。\n草色池塘碧软。\n丝竹谁家坊院。\n拂拂和风初着扇。\n蜂情愁不展。",
        "dynasty": "宋",
        "collection_info": null
    },
    {
        "uuid": "3f783e2c2825c111ac322965e82d4406",
        "title": "浣溪沙 杨柳烟深五凤楼",
        "author": "陈允平",
        "content": "杨柳烟深五凤楼。\n绣帘风扬玉梭球。\n夜寒谁伴锦香篝。\n残月情圆晓梦，落花无语诉春愁。\n宝笙偷按小梁州。",
        "dynasty": "宋",
        "collection_info": null
    },
    {
        "uuid": "886f7da9ce55858662eada9bcbdbfc52",
        "title": "鹧鸪天 谁向瑶台品凤箫",
        "author": "陈允平",
        "content": "谁向瑶台品凤箫。\n碧虚浮动桂花秋。\n风从帘幕吹香远，人在阑干待月高。\n金粟地，蕊珠楼。\n佩云襟雾玉逍遥。\n仙娥已有玄霜约，便好骑鲸上九霄。",
        "dynasty": "宋",
        "collection_info": null
    },
    {
        "uuid": "65a8dda0b49ea5693f5c7b54e183e047",
        "title": "谒金门 风不定",
        "author": "陈允平",
        "content": "风不定。\n吹漾一帘波影。\n归燕无期春正永。\n海棠眠未醒。\n筝雁别来谁整。\n好梦不堪重省。\n闲看鸳鸯交素颈。\n凭阑襟袖冷。",
        "dynasty": "宋",
        "collection_info": null
    },
    {
        "uuid": "7502eb7e0c26e562394012bee8317498",
        "title": "朝中措 欲晴又雨雨还晴",
        "author": "陈允平",
        "content": "欲晴又雨雨还晴。\n时节又清明。\n红杏墙头燕语，碧桃枝上莺声。\n轻衫短帽，扁舟小棹，几度旗亭。\n斗草踏青天气，买花载酒心情。",
        "dynasty": "宋",
        "collection_info": null
    },
    {
        "uuid": "5b4ceccf294439b28baeb62dc48f8d93",
        "title": "小重山 岸柳黄深绿渐饶",
        "author": "陈允平",
        "content": "岸柳黄深绿渐饶。\n林塘初雨过，涨蒲萄。\n秋千亭榭彩旗交。\n莺声里，春在杏花梢。\n慵整翠云翘。\n眉尖愁两点，倩谁描。\n斜阳芳草暗魂销。\n东风远，犹凭赤阑桥。",
        "dynasty": "宋",
        "collection_info": null
    },
    {
        "uuid": "6e02e95103ca2fcf3f20d4d22950cc3b",
        "title": "霜天晓角 玄霜绛雪",
        "author": "陈允平",
        "content": "玄霜绛雪。\n散作秋林缬。\n昨夜西风吹过，最好是、睡时节。\n香绝。\n高处折。\n中秋还有月。\n此际人间天上，是两个、广寒阙。",
        "dynasty": "宋",
        "collection_info": null
    },
    {
        "uuid": "9d2fa2e5c0213ae60d1d2527889ae444",
        "title": "糖多令・唐多令 明月可中庭",
        "author": "陈允平",
        "content": "明月可中庭。\n萧萧络纬声。\n画阑秋、千树吹香。\n玉宇无尘凉似水，销不尽、许多清。\n欲醉醉还醒。\n欲吟吟未成。\n拈金英、三嗅微馨。\n应有乘鸾天上女，随风露、下青冥。",
        "dynasty": "宋",
        "collection_info": null
    },
    {
        "uuid": "ca20d96ecb227a15bbbddd16a88fa368",
        "title": "柳梢青 藓迹苔痕",
        "author": "陈允平",
        "content": "藓迹苔痕。\n香浮砚席，影蘸吟尊。\n雪正商量，同云淡淡，微月昏昏。\n孤山往事谁论。\n但招得、逋仙断魂。\n客里相逢，数枝驿路，千树江村。",
        "dynasty": "宋",
        "collection_info": null
    },
    {
        "uuid": "bdb024c8c5a394d11a05bf7e8d9ff53e",
        "title": "柳梢青 沁月凝霜",
        "author": "陈允平",
        "content": "沁月凝霜。\n精神好处，曾悟花光。\n带雪煎茶，和冰酿酒，聊润枯肠。\n看花小立疏廊。\n道是雪、如何恁香。\n几度巡檐，一枝清瘦，疑在蓬窗。",
        "dynasty": "宋",
        "collection_info": null
    },
    {
        "uuid": "f51dc5fd1afd27744b53574ee9fb239c",
        "title": "柳梢青 菊谢东篱",
        "author": "陈允平",
        "content": "菊谢东篱。\n问梅开未，先问南枝。\n两蕊三花，松边傍石，竹外临溪。\n尊前暗忆年时。\n算笛里、关情是伊。\n何逊风流，林逋标致，一二联诗。",
        "dynasty": "宋",
        "collection_info": null
    },
    {
        "uuid": "069570058a1dd1fdc441462af1ff3cf6",
        "title": "柳梢青 片片花飞",
        "author": "陈允平",
        "content": "片片花飞。\n风前疏树，雪后残枝。\n刬地多情，带将明月，来伴书帏。\n岁寒心事谁知。\n向篱落、微斜半敧。\n添得闲愁，酒将阑处，吟未成时。",
        "dynasty": "宋",
        "collection_info": null
    },
    {
        "uuid": "3ccc2508c038b949dce7db784f88b0f5",
        "title": "思佳客 簇簇红云冷欲凝",
        "author": "陈允平",
        "content": "簇簇红云冷欲凝。\n东风特地唤花醒。\n数枝夜色当银烛，一段春娇入画屏。\n如有恨，似多情。\n柳边莺语十分明。\n柳边莺语如何说，莫笑梅花太瘦生。",
        "dynasty": "宋",
        "collection_info": null
    },
    {
        "uuid": "7dab58e862ea5dc50b27c869310a6a76",
        "title": "糖多令・唐多令 休去采芙蓉",
        "author": "陈允平",
        "content": "休去采芙蓉。\n秋江烟水空。\n带斜阳、一片征鸿。\n欲顿闲愁无顿处，都着在两眉峰。\n心事寄题红。\n画桥流水东。\n断肠人、无奈秋浓。\n回首层楼归去懒，早新月、挂梧桐。",
        "dynasty": "宋",
        "collection_info": null
    },
    {
        "uuid": "99469bfec3d4274295ee065464ebb1fb",
        "title": "瑞龙吟 双溪墅",
        "author": "陈允平",
        "content": "双溪墅。\n重见种玉锄云，采花研露。\n遥知绿野芳浓，锦堂燕子，迎门共舞。\n近前语。\n还问去年山馆，旧经行处。\n西风鸿水边上，惊千里苑，梅英乍吐。\n几度月昏霜晓，望驰天北，驿传湘渚。\n冷艳暗香春寒，刬地清苦。\n看看翠幄，青子江头路。\n才收尽、蛮烟瘴雨，初回轻暑。\n便忆南园趣。\n唤人况有，多情杜宇。\n此计非迟暮。\n都付与、和羹功成归去。\n海榴院落，长逢重午。",
        "dynasty": "宋",
        "collection_info": null
    },
    {
        "uuid": "c613d2c8cc016af5696eebdb3c2f2e08",
        "title": "渡江云 桐花寒食近",
        "author": "陈允平",
        "content": "桐花寒食近，青门紫陌，不禁绿杨烟。\n正长眉仙客，来向人间，听鹤语溪泉。\n清和天气，为栽培、种玉心田。\n莺昼长，一尊芳酒，容与看芝山。\n庭闲。\n东风榆荚，夜雨苔痕，满地欲流钱。\n爱墙阴、成蹊桃李，春自无言。\n殷勤晓鹊凭檐喜，丹凤下、红药阶前。\n兰砌晓，香飘舞袖斓斒。",
        "dynasty": "宋",
        "collection_info": null
    },
    {
        "uuid": "6c4d39f205ddff7c765048f0c97d7dde",
        "title": "八声甘州 两台帘对卷",
        "author": "陈允平",
        "content": "两台帘对卷，燕芹香、风花近清明。\n望春弥柳际，流红水布，暖縠天晴。\n谁信闲襟似水，时忆语溪耕。\n襟抱番江阔，云远波平。\n静昼轻挥玉尘，见春扉草绿，暮冶烟青。\n问清华姓字，几度录虬屏。\n看西湖、一汀鸳鹭，正晓风、残月两三星。\n早归来，赴花鱼宴，宫树闻莺。",
        "dynasty": "宋",
        "collection_info": null
    },
    {
        "uuid": "65a89ddcb63129b4d0cceceeb2ae3c47",
        "title": "三犯渡江云・渡江云 风流三径远",
        "author": "陈允平",
        "content": "风流三径远，此君淡薄，谁与伴清足。\n岁寒人自得，傍石锄云，闲里种苍玉。\n琅玕翠立，爱细雨、疏烟初沐。\n春昼长，秋声不断，洗红尘凡俗。\n高独。\n虚心共许，淡节相期，几人闲棋局。\n堪爱处，月明琴院，雪晴书屋。\n心盟更许青松结，笑四时、梅矾兰菊。\n庭砌晓，东风旋添新绿。",
        "dynasty": "宋",
        "collection_info": null
    },
    {
        "uuid": "349fc6f5be1f55e48c839abc68846e2d",
        "title": "过秦楼 谷雨收寒",
        "author": "陈允平",
        "content": "谷雨收寒，茶烟扬晓，又是牡丹时候。\n浮龟碧水，听鹤丹山，彩屋幔亭依旧。\n和气缥缈人间，满谷红云，德星呈秀。\n向东风种就，一亭兰茁，玉香初茂。\n遥想曲度娇莺，舞低轻燕，二十四帘芳昼。\n清溪九曲，上已风光，觞咏似山阴否。\n翠阁凝清，正宜瀹茗银罂，熨香金斗。\n看双鸾飞下，长生殿里，赐蔷薇酒。",
        "dynasty": "宋",
        "collection_info": null
    },
    {
        "uuid": "77aac090c1d3dc1bbec2aca7e43782d5",
        "title": "醉蓬莱 正槐龙欲老",
        "author": "陈允平",
        "content": "正槐龙欲老，影动朱门，熏风帘卷。\n竹外人清，听秋声将转。\n梦草池塘，种兰庭砌，爽气生葵扇。\n香染黄扉，律调翠简，赏音清宴。\n因念南阳，碧幢烟静，纶玉宣频，辔丝催遣。\n带锡犀虹，宠下甘泉殿。\n笑指蓬莱，画舸东去，向五云葱茜。\n骑竹欢迎，贺家湖上，绿香红茜。",
        "dynasty": "宋",
        "collection_info": null
    },
    {
        "uuid": "5d28a749a84519ac916cff3600cb8c3f",
        "title": "法曲献仙音 风箨晴暄",
        "author": "陈允平",
        "content": "风箨晴暄，昼桐阴早，燕阁新香时度。\n沁月楼台，带山城郭，西湖翠娇红妩。\n甚爱此闲中趣，寻盟旧鸥鹭。\n共容与。\n倚阑干、静看飞絮。\n吟啸里，帘卷暖烟霁雨。\n向一碧波璃，几东风、呼棹来去。\n秀玉芳兰，伴丝簧、庭院笑语。\n渐梅霖清润，喜近槐扉初暑。",
        "dynasty": "宋",
        "collection_info": null
    },
    {
        "uuid": "d45ba13753e4087db81d3aa0bd217493",
        "title": "八声甘州 帘垂鸱尾阁",
        "author": "陈允平",
        "content": "帘垂鸱尾阁，桂花风、天香满黄扉。\n向郁罗霄汉，朝回金阙，心运璇玑。\n一点元台初度，八表共清辉。\n紫塞烟尘静，捷羽东飞。\n此际钱塘江上，爱月仍夜色，潮正秋期。\n想波仙冰妹，同日宴瑶池。\n报龙楼、玉音宣劝，赐紫金、杯泛日中葵。\n庆千秋，醉长生酒，歌太平诗。",
        "dynasty": "宋",
        "collection_info": null
    },
    {
        "uuid": "f757089a24107415826313438b068f8e",
        "title": "兰陵王 楚天碧",
        "author": "陈允平",
        "content": "楚天碧。\n秋晚尘清禁陌。\n朝鸡静，班退晓墀，回马金门漏犹滴。\n千官佩如织。\n来作黄扉寿客。\n黑头相，玉虹紫貂，亲奉春慈拜南极。\n丛萱燕堂北。\n正霭护犀帷，香泛鲛额。\n瑶池女伴驻鸾翼。\n拥歌袖笼翠，舞鞯铺锦，屏开家庆怎画得。\n想人在仙宅。\n今夕。\n是何夕。\n正月满槐厅，凉透杶席。\n黄花满地弄寒色。\n喜蛩雨初霁，雁风又息。\n龙楼宣劝，万岁里、宴太液。",
        "dynasty": "宋",
        "collection_info": null
    },
    {
        "uuid": "1d4a8cfc51657c3e5670fed850805250",
        "title": "木兰花慢 江南春信早",
        "author": "陈允平",
        "content": "江南春信早，问谁是、百花魁。\n过揽桂褰蓉，纫兰采菊，独许寒梅。\n阳和渐回涧底，向水西、先放一枝开。\n潇洒纤琼瘦玉，化工月翦云裁。\n诗催。\n付与雪襟怀。\n消得暗香来。\n算知心惟有，青松瘦竹，白石苍苔。\n年年上林胜赏，拈清芳、蘸入紫金杯。\n须信和羹未晚，岁寒聊自徘徊。",
        "dynasty": "宋",
        "collection_info": null
    },
    {
        "uuid": "dca545ac1931a6a144ad7dea875228cf",
        "title": "摸鱼儿 过重阳、晚香犹耐",
        "author": "陈允平",
        "content": "过重阳、晚香犹耐，江城风露初峭。\n梅花已索巡檐笑，春入数枝红小。\n寒恁早。\n正帘卷苍云，和气生芝草。\n金虬篆袅。\n喜人乐丰年，波澄瀚海，星斗焕牙纛。\n家山近，游宴十洲三岛。\n石桥诗思频绕。\n朱颜白发神仙样，谁信玉关人老。\n春渐好。\n望阊阖天低，咫尺瞻黄道。\n祥云缥缈。\n看柳色沙堤，莺声禁辇，鸣佩凤池晓。",
        "dynasty": "宋",
        "collection_info": null
    },
    {
        "uuid": "f19f8e3b800568ec147118a0ba8bdbc2",
        "title": "汉宫春 帘卷苍云",
        "author": "陈允平",
        "content": "帘卷苍云，爱初翔凤尾，忽驾虬枝。\n青青岁寒自保，越样清奇。\n参天溜雨，带疏苔、密藓芳蕤。\n天赋与，凌霜傲雪，臞然山泽风姿。\n他年楝梁共许，记雪山巫峡，曾赋新诗。\n庭前可人翠幄，葱蒨烟霏。\n高标劲节，有青松、绿竹心知。\n来试倚，摩挲黛色，一尊相祝齐眉。",
        "dynasty": "宋",
        "collection_info": null
    },
    {
        "uuid": "d5721e195e32ced4bd117fa58bc37be1",
        "title": "汉宫春 春满芝田",
        "author": "陈允平",
        "content": "春满芝田，正鹤飞空霭，龟引清涟。\n祥云满谷缥缈，非雾非烟。\n莺花燕柳，占年年、三月长安。\n天气好，新声暖响，东风十二雕阑。\n葱蒨兽炉香袅，映金貂玉佩，绿鬓朱颜。\n何妨买花载酒，日日湖边。\n烟光万顷，恁清闲、才是神仙。\n芳昼永，珠帘静卷，悠然相对南山。",
        "dynasty": "宋",
        "collection_info": null
    },
    {
        "uuid": "a76f74e04160845a99d4d09b328d6851",
        "title": "风入松 西清人住水云乡",
        "author": "陈允平",
        "content": "西清人住水云乡。\n心静日偏长。\n闲中自乐壶天趣，笑红尘、谁是羲皇。\n叠嶂双溪争似，西湖雨色晴光。\n碧龟巢处藕花香。\n波影浸书床。\n庭前一种红兰树，熏风又、吹长瑶芳。\n竹外椿前舞彩，柳边槐底鸣珰。",
        "dynasty": "宋",
        "collection_info": null
    },
    {
        "uuid": "3621a21fb475fa6001f8f9d292b4d621",
        "title": "西湖明月引・江城梅花引 朝回花底晓星明",
        "author": "陈允平",
        "content": "朝回花底晓星明。\n瑞烟凝。\n暖风轻。\n修禊湔裙，时节又闻莺。\n绰约岸桃堤柳近，波万顷，碧琉璃，镜样平。\n仙翁佩襟秋水清。\n渺莲舟，浮翠瀛。\n御楼香近，东风里、吹下青冥。\n鲛撷围红，春在牡丹屏。\n日正迟迟人正酒，画帘外，一声声，卖放生。",
        "dynasty": "宋",
        "collection_info": null
    },
    {
        "uuid": "722ba05f880fd5ee8410d4f8d46340cf",
        "title": "临江仙 门外湖光清似玉",
        "author": "陈允平",
        "content": "门外湖光清似玉，雨桐烟柳扶疏。\n爱闲吾亦爱吾庐。\n炉香心在在，杯酒乐如如。\n有子专城才四十，诸孙颗颗明珠。\n传家衣钵只诗书。\n一坡存菊意，千岁学松臞。",
        "dynasty": "宋",
        "collection_info": null
    },
    {
        "uuid": "89b6cc13290a0cc409eac70e7d033228",
        "title": "少年游 光风怀抱玉精神",
        "author": "陈允平",
        "content": "光风怀抱玉精神。\n不染世间尘。\n香暖衣篝，歌题彩扇，清似晋时人。\n柳边小驻朝天马，一笑领佳宾。\n帘卷湖山，花围尊俎，同醉碧桃春。",
        "dynasty": "宋",
        "collection_info": null
    },
    {
        "uuid": "beb52110e8d1cd3e018f76922f78c574",
        "title": "鹧鸪天 四壁图书静不哗",
        "author": "陈允平",
        "content": "四壁图书静不哗。\n里湖深处隐人家。\n斑衣自斗百家彩，乌帽亲裁一幅纱。\n新酿酒，旋烹茶。\n半溪霜月正梅花。\n前庭手种红兰树，看到春风第二芽。",
        "dynasty": "宋",
        "collection_info": null
    },
    {
        "uuid": "76def3732e7dcbf8f223f0cd930ffc77",
        "title": "霜天晓角 月树风枝",
        "author": "陈允平",
        "content": "月树风枝。\n孤山两字诗。\n来到十洲三岛，香得更、十分奇。\n阳和迟自迟。\n冰霜欺怎欺。\n且伴岁寒人醉，有移种、玉堂时。",
        "dynasty": "宋",
        "collection_info": null
    },
    {
        "uuid": "93ece2ce3b9c26dddde99d7843c36ef7",
        "title": "瑞鹤仙 燕归帘半卷",
        "author": "陈允平",
        "content": "燕归帘半卷。\n正漏约琼签，笙调玉管。\n蛾眉画来浅。\n甚春衫懒试，夜灯慵翦。\n香温梦暖。\n诉芳心、芭蕉未展。\n渺双波、望极江空，二十四桥凭遍。\n葱茜。\n银屏彩凤，雾帐金蝉，旧家坊院。\n烟花弄晚。\n芳草恨，断魂远。\n对东风无语，绿阴深处，时见飞红数片。\n算多情、尚有黄鹂，向人睍睆。",
        "dynasty": "宋",
        "collection_info": null
    },
    {
        "uuid": "b993ad616e87e3f9acde3688c2cf187b",
        "title": "垂杨 银屏梦觉",
        "author": "陈允平",
        "content": "银屏梦觉。\n渐浅黄嫩绿，一声莺小。\n细雨轻尘，建章初闭东风悄。\n依然千树长安道。\n翠云锁、玉窗深窈。\n断桥人、空倚斜阳，带旧愁多少。\n还是清明过了。\n任烟缕露条，碧纤青袅。\n恨隔天涯，几回惆怅苏堤晓。\n飞花满地谁为扫。\n甚薄幸、随波缥缈。\n纵啼鹃、不唤春归，人自老。",
        "dynasty": "宋",
        "collection_info": null
    },
    {
        "uuid": "e8bc734d0da9a7b4b22e49011c9bec8e",
        "title": "瑞龙吟 长安路",
        "author": "陈允平",
        "content": "长安路。\n还是燕乳莺娇，度帘迁树。\n层楼十二阑干，绣帘半卷，相思处处。\n漫凭伫。\n因念彩云初到，琐窗琼户。\n梨花犹却春寒，翠羞粉怨，尊前解语。\n空有章台烟柳，瘦纤仍似，宫腰飞舞。\n憔悴暗觉文园，双鬓非故。\n闲拈断叶，重托殷勤句。\n频回首、河桥素约，津亭归步。\n恨逐芳尘去。\n眩醉眼尽，游丝乱绪。\n肠结愁千缕。\n深院静，东风落红如雨。\n画屏梦绕，一篝香絮。",
        "dynasty": "宋",
        "collection_info": null
    },
    {
        "uuid": "3a9d721cd7d2c28981b44d9f08a6e3da",
        "title": "风流子 阑干休去倚",
        "author": "陈允平",
        "content": "阑干休去倚，长亭外、烟草带愁归。\n正晓阴帘幕，绮罗清润，西风环佩，金玉参差。\n深院悄，乱蝉嘶夏木，双燕别春泥。\n满地残花，蝶圆凉梦，半亭落叶，蛩感秋悲。\n兰屏馀香在，销魂处、憔悴瘦不胜衣。\n谁念凤楼当日，星约云期。\n怅倦理鸾筝，朱弦空暗，强临鸳镜，锦带闲垂。\n别后两峰眉恨，千里心知。",
        "dynasty": "宋",
        "collection_info": null
    },
    {
        "uuid": "9e97c4369acde101bb6f3122c552cd95",
        "title": "风流子 残梦绕林塘",
        "author": "陈允平",
        "content": "残梦绕林塘。\n诗添瘦、瘦不似东阳。\n正流水荡红，暗通幽径，嫩篁翻翠，斜映回墙。\n对握宝筝低度曲，销蜡靓新簧。\n莺懒昼长，燕闲人倦，乍亲花簟，慵引壶觞。\n帘栊深深地，歌尘静、芳草自碧空厢。\n十二画桥，一堤烟树成行。\n向杜鹃声里，绿杨庭院，共寻红豆，同结丁香。\n春已无多，祗愁风雨相妨。",
        "dynasty": "宋",
        "collection_info": null
    },
    {
        "uuid": "53a4c8da8466335afa93a1a9a968e69f",
        "title": "华胥引 涵空斜照",
        "author": "陈允平",
        "content": "涵空斜照，掠水轻岚，满天红叶。\n雁泊平芜，凫依乱荻声唼唼。\n寂寞金井梧桐，渐辘轳伊轧。\n明月纱窗，夜寒孤枕应怯。\n吟老西风，笑衰髯、顿疏如镊。\n锦笺勤重，频剔兰灯自阅。\n多谢征衫初寄，尚宝香熏箧。\n愁忆家山，梦魂飞度千叠。",
        "dynasty": "宋",
        "collection_info": null
    },
    {
        "uuid": "cc21d1d13a95015cf2422c321632f495",
        "title": "意难忘 额粉宫黄",
        "author": "陈允平",
        "content": "额粉宫黄。\n衬桃花扇底，歌送瑶觞。\n裙拖金缕细，衫唾碧花香。\n琼佩冷，玉肌凉。\n罗袜步沧浪。\n漫共伊，心盟意约，眼觑眉相。\n连环未结双双。\n似桃源误入，初嫁刘郎。\n珑璁仙子髻，绰约道家妆。\n千种恨、九回肠。\n云雨梦犹妨。\n误少年，红销翠减，虚度风光。",
        "dynasty": "宋",
        "collection_info": null
    },
    {
        "uuid": "928822306c7b13b99027d7d6c47bec26",
        "title": "宴清都 听彻南楼鼓",
        "author": "陈允平",
        "content": "听彻南楼鼓。\n寒宵迥、玉壶冰漏迟度。\n重温锦幄，低护青毡，曲通朱户。\n巡檐细嚼寒梅，叹寂寞、孤山伴侣。\n更信有、铁石心肠，广平几度曾赋。\n寒深试拥羊裘，松醪自酌，谁伴吟苦。\n摩挲醉眼，阑干笑拍，白鸥惊去。\n梁园胜赏重约，渐玉树、琼花处处。\n怕柳条、未觉春风，青青在否。",
        "dynasty": "宋",
        "collection_info": null
    },
    {
        "uuid": "413c9af403accf1ddfdab8bf324f2b6f",
        "title": "兰陵王 古堤直",
        "author": "陈允平",
        "content": "古堤直。\n隔水轻阴扬碧。\n东风路，还是舞烟眠露，年年自春色。\n红尘遍京国。\n留滞高阳醉客。\n斜阳外，千缕翠条，彷佛流莺度金尺。\n长亭半陈迹。\n记曾系征鞍，频护歌席。\n匆匆江上又寒食。\n回首处应念，旧曾攀折，依然离恨遍四驿。\n倦游尚南北。\n恻恻。\n怨怀积。\n渐楚榭寒收，隋苑春寂。\n眉颦不尽相思极。\n想人在何处，倚楼横笛。\n闲情似絮，更那听，夜雨滴。",
        "dynasty": "宋",
        "collection_info": null
    },
    {
        "uuid": "bfec315cf31c6be7255f9d098e865db0",
        "title": "琐窗寒 禁烛飞烟",
        "author": "陈允平",
        "content": "禁烛飞烟，东风插柳，万家千户。\n梨花院落，数点弄晴纤雨。\n傍秋千、红云半湿，画帘燕子商春语。\n数十年南北，西湖倦客，曲江行旅。\n日暮。\n花深处。\n对修竹弹棋，戏评格五。\n携尊共约，诗酒云朋月侣。\n念旧游、九陌香尘，倡条冶叶还在否。\n踏青归，醉宿兰舟，枕藉黄金俎。",
        "dynasty": "宋",
        "collection_info": null
    },
    {
        "uuid": "e0f02fa479df456c448241684f892646",
        "title": "隔浦莲近拍 铅霜初褪凤葆",
        "author": "陈允平",
        "content": "铅霜初褪凤葆。\n碧旆侵云窈。\n万绿伤春远，林幽乐、多禽鸟。\n斜阳堤畔草。\n游鱼闹。\n暗水流萍沼。\n翠钿小。\n凉亭醉倚，接罗巾、任敧倒。\n月明庭树，夜半鹊飞惊晓。\n隔岸苹乡梦渐到。\n吹觉。\n一襟风露尘表。",
        "dynasty": "宋",
        "collection_info": null
    },
    {
        "uuid": "43f657626030f1dcb0078840b0029814",
        "title": "早梅芳・喜迁莺 柳初妍",
        "author": "陈允平",
        "content": "柳初妍，花渐好。\n可恨行期到。\n落梅香尽，澹月朦胧微照。\n风帘银烛暗，露幕金花小。\n纵离歌缓唱，残角又霜晓。\n琐窗前，秦吉了。\n促上长安道。\n扬鞭西去，几点稀星尚云表。\n去程疑是梦，宿酒昏情抱。\n凤楼空，琼箫声渐杳。",
        "dynasty": "宋",
        "collection_info": null
    },
    {
        "uuid": "7ddd3e665625e00025374a81f48fdbe7",
        "title": "早梅芳・喜迁莺 凤钗横",
        "author": "陈允平",
        "content": "凤钗横，鸾带绕。\n独步鸳鸯沼。\n阑干斜倚，自打精神对花笑。\n贴衣琼佩冷，衬袜金莲小。\n卷香茵缥缈，舞袖称纤妙。\n梦初成，欢未了。\n明日青门道。\n离云别雨，脉脉无情画堂晓。\n柳边国骄马去，翠阁空凝眺。\n渐春风、绿愁江上草。",
        "dynasty": "宋",
        "collection_info": null
    },
    {
        "uuid": "ea00d0984ba1663daf31487b74264808",
        "title": "四园竹 昏昏瞑色",
        "author": "陈允平",
        "content": "昏昏瞑色，乱叶拥云扉。\n渚兰风润，庭桂露凉，香动秋帏。\n独向闲亭步月，阑干瘦倚，此情惟有天知。\n纵如其。\n黄花时节归来，因循已误心期。\n欲写相思寄与，愁拂鸾笺。\n粉泪盈盈先满纸。\n正寂寞，楼南雁过稀。",
        "dynasty": "宋",
        "collection_info": null
    },
    {
        "uuid": "5922e689626d0ffe91eb6c7564765ac4",
        "title": "侧犯 晚凉倦浴",
        "author": "陈允平",
        "content": "晚凉倦浴，素妆薄试铅华靓。\n凝定。\n似一朵芙蓉泛清镜。\n轻纨笑自拈，扑蝶鸳鸯径。\n娇懒。\n金凤亸、斜敧翠蝉影。\n冰肌玉骨，衬体红绡莹。\n还暗省。\n记青青、双鬓旧潘令。\n梦想鸾筝，后堂深静。\n何日西风，碧梧金井。",
        "dynasty": "宋",
        "collection_info": null
    },
    {
        "uuid": "36648b6939dd03f6ccb33d93dd5dfaf1",
        "title": "齐天乐 客愁都在斜阳外",
        "author": "陈允平",
        "content": "客愁都在斜阳外，凭阑桂香吹晚。\n乱叶蝉哀，寒汀鹭泊，离绪并刀难翦。\n牙屏半掩。\n渐尘扑冰纨，浪收云簟。\n露入征衣，满襟秋思付诗卷。\n远思前度问酒，凤楼人共倚，归兴无限。\n雁影亭皋，蛩声院落，双阙明河光转。\n田园梦远。\n叹篱菊初黄，涧莼堪荐。\n拄笏西风，四山烟翠敛。",
        "dynasty": "宋",
        "collection_info": null
    },
    {
        "uuid": "290aaef8aa99ae6fc898bb9e58ec07e1",
        "title": "荔枝香近・荔枝香 杜宇声声频唤",
        "author": "陈允平",
        "content": "杜宇声声频唤，春渐去。\n暗碧柳色依依，湖上迷青雾。\n残香净冼红兰，昨夜朱铅雨。\n金泥帐底，双虬自沈乳。\n天际，渐迤逦片帆南浦。\n一笑蔷薇，别后酒杯慵举。\n江上琵琶，莫遣东风误鹦鹉。\n泪拥通宵蜡炬。",
        "dynasty": "宋",
        "collection_info": null
    },
    {
        "uuid": "dfbc2e161fdb6f86faaf59592b91d9aa",
        "title": "荔枝香近・荔枝香 脸霞香销粉薄",
        "author": "陈允平",
        "content": "脸霞香销粉薄，泪偷泫。\n叆叆金兽，沈水微熏，人帘绿树春阴，糁径红英风卷。\n芳草怨碧，王孙渐远。\n锦屏梦回，恍觉云雨散。\n玉瑟无心理，懒醉琼花宴。\n宝钗翠滑，一缕青丝为君翦。\n别情谁更排遣。",
        "dynasty": "宋",
        "collection_info": null
    },
    {
        "uuid": "4b19c22f40dcd6c200c4219892aac81f",
        "title": "水龙吟 晓莺啼醒春愁",
        "author": "陈允平",
        "content": "晓莺啼醒春愁，粉香独步千红地。\n庭闲散缟，林空翦雪，鸥惊鹤避。\n妒月魂凄，行云梦冷，温柔乡闭。\n渐黄昏院落，清明时候，东风里、无情泪。\n织翠玲珑叶底。\n倚阑人、玉龙休吹。\n残妆微洗，芳心微露，昭阳睡起。\n恨结连环，舞停双佩，水晶如意。\n倩蜂媒、聘取琼花，细与向、尊前比。",
        "dynasty": "宋",
        "collection_info": null
    },
    {
        "uuid": "dc5c4bb17933be6e383a80c53056921f",
        "title": "六丑 自清明过了",
        "author": "陈允平",
        "content": "自清明过了，渐柳底、莺梭慵掷。\n万红御风，飘飘如附翼。\n锦绣陈迹。\n障地香尘暗，乱蜂似雨，漫冶游南国。\n兰襟缥缈辞湘泽。\n马迹郊原，燕泥巷陌。\n伤春为花深惜。\n叹芳菲薄幸，容易疏隔。\n庭闲人寂。\n空除芳草碧。\n梦里惊春去，如瞬息。\n长安市上狂客。\n为桃源解佩，醉浓欢极。\n无心整、雾襟烟帻。\n惊回处，断雨残云倦倚，画阑干侧。\n相思恨、暗度流汐。\n更杜鹃、院落黄昏近，谁禁受得。",
        "dynasty": "宋",
        "collection_info": null
    },
    {
        "uuid": "631de69778052f4dccf4b64092645322",
        "title": "塞垣春 草碧铺横野",
        "author": "陈允平",
        "content": "草碧铺横野。\n带暝色、归鞍卸。\n烟葭露苇，满汀鸥鹭，人在图画。\n渐一声雁过南楼也。\n更细雨、时飘洒。\n念徽容、都销瘦，漫将纨素描写。\n临镜理残妆，依然是、京兆柔雅。\n落叶感秋声，啼浆叹凉夜。\n对黄花共说憔悴，相思梦、顿醒西窗下。\n两腕玉挑脱，素纤悭半把。",
        "dynasty": "宋",
        "collection_info": null
    },
    {
        "uuid": "374c21551f59b946a1c2805e62a61093",
        "title": "扫花游・扫地游 蕙风扬暖",
        "author": "陈允平",
        "content": "蕙风扬暖，渐草色分吴，柳阴迷楚。\n寸心似缕。\n看窥帘燕妥，妒花蝶舞。\n翦翦愁红，万点轻飘泪雨。\n怕春去。\n问杜宇唤春，归去何处。\n后期重细许。\n倩落絮飞烟，障春归路。\n长亭别俎。\n对歌尘舞地，暗伤蛮素。\n算得相思，比着伤春又苦。\n正凭伫。\n听斜阳、断桥箫鼓。",
        "dynasty": "宋",
        "collection_info": null
    },
    {
        "uuid": "6a6fe84ebeb25ea658679907dfd9a958",
        "title": "夜飞鹊・夜飞鹊慢 秋江际天阔",
        "author": "陈允平",
        "content": "秋江际天阔，风雨凄其。\n云阴未放晴晖。\n归鸦乱叶更萧索，砧声几处寒衣。\n沙头酒初熟，尽篱边朱槿，竹外青旗。\n潮期尚晚，怕轻离、故故迟迟。\n何以醉中先别，容易为分襟，独抱琴归。\n回首征帆缥缈，津亭寂寞，衰草烟迷。\n虹收霁色，渐落霞孤鹜飞齐。\n更何时，重与论文渭北，翦烛窗西。",
        "dynasty": "宋",
        "collection_info": null
    },
    {
        "uuid": "0bf47b34f40b46577972c7bcf7d0bd94",
        "title": "满庭芳 槐影连阴",
        "author": "陈允平",
        "content": "槐影连阴，竹光抟露，小荷新绿浮园。\n簟纹如浪，绡帐碧笼烟。\n回合溪桥一曲，初雨过、流水溅溅。\n阑干外，沙鸥野鸟，飞过钓鱼船。\n浮生，同幻境，眼空四海，迹寄三椽。\n但随天、休问我后谁前。\n要识渊明琴趣，真真意、都在无弦。\n熏风里，纶巾羽扇，一枕北窗眠。",
        "dynasty": "宋",
        "collection_info": null
    },
    {
        "uuid": "3fa35695dfcfd9216bb30ac0d1df921b",
        "title": "花犯 报南枝、东风试暖",
        "author": "陈允平",
        "content": "报南枝、东风试暖，萧萧甚情味。\n乱琼雕缀。\n幻姑射精神，玉蕊佳丽。\n寿阳宴罢妆台倚。\n眉颦羞鹊喜。\n念误却、何郎归去，清香空翠被。\n溪松径竹素知心，青青岁寒友，甘同憔悴。\n渐画角，严城上、雁霜惊坠。\n烟江暮、佩环未解，愁不到、独醒人梦里。\n但恨绕、六桥明月，孤山云畔水。",
        "dynasty": "宋",
        "collection_info": null
    },
    {
        "uuid": "cc21a9773260de2e80fde40f60d76cd5",
        "title": "大酺 雾幕西山",
        "author": "陈允平",
        "content": "雾幕西山，珠帘卷，浓霭凄迷华屋。\n蒲萄新绿涨，正桃花烟浪，乱红翻触。\n绣阁留寒，罗衣怯润，慵理凤楼丝竹。\n东风垂杨恨，锁朱门深静，粉香初熟。\n念缓酌灯前，醉吟孤枕，顿成清独。\n伤心春去速。\n叹美景虚掷如飞毂。\n漫孤负、秋千台榭，拾翠心期，误芳菲、怨眉愁目。\n冷透金篝湿，空展转、画屏山曲。\n梦不到、华胥国。\n闲倚雕槛，试采青青梅菽。\n海棠尚堪对烛。",
        "dynasty": "宋",
        "collection_info": null
    },
    {
        "uuid": "577ac07f60520e85d6ec7c8dff7eb5d7",
        "title": "霜叶飞 碧天如水",
        "author": "陈允平",
        "content": "碧天如水，新蟾挂、修眉初画云表。\n半江枫叶自黄昏，深院砧声悄。\n渐凉蝶、残花梦晓。\n西风篱落寒螀小。\n背画阑依依，有数点、流萤乱扑，扇底微照。\n凝望渺漠平芜，蒹葭烟远，过雁远带愁到。\n拼教日日醉斜阳，但素琴横抱。\n记旧谱、归耕未了。\n金徽谁度凄凉调。\n算多少悲秋恨，恨比秋多，比秋犹少。",
        "dynasty": "宋",
        "collection_info": null
    },
    {
        "uuid": "cda76a8b8b027955113eb6bb853dfbc5",
        "title": "法曲献仙音 油幕收尘",
        "author": "陈允平",
        "content": "油幕收尘。\n素纨招月，一枕苹香微度。\n枕玉牙床，浣冰金斛，熏风夜凉窗户。\n渐睡醒、明河暗，芭蕉几声雨。\n对谁语。\n念徽容已成憔悴，心期误。\n归计欲成又阻。\n寂寞燕楼空，想弓弯、眉黛慵妩。\n泪墨愁笺，纵回文，难写情素。\n便山遥水邈，几度梦魂飞去。",
        "dynasty": "宋",
        "collection_info": null
    },
    {
        "uuid": "510c5beda19be7299180efcfe6148d14",
        "title": "渡江云 青青江上草",
        "author": "陈允平",
        "content": "青青江上草，片帆浪暖，初泊渡头沙。\n翠筇便瘦倚，问酒垂杨，影里那人家。\n东风未许，漫媚妩、轻试铅华。\n飘佩环、玉波秋莹，双髻绿堆鸦。\n空嗟。\n赤阑桥畔，暗约琴心，傍秋千影下。\n夜渐分、西窗愁对，烟月笼纱。\n离情暗逐春潮去，南浦恨、风苇烟葭。\n肠断处，门前一树桃花。",
        "dynasty": "宋",
        "collection_info": null
    },
    {
        "uuid": "5b075326a01b34900b0fc2e10108f5a6",
        "title": "应天长 流莺唤梦",
        "author": "陈允平",
        "content": "流莺唤梦，芳草带愁，东风料峭寒色。\n又见杏浆饧粥，家家禁烟食。\n江湖几年倦客。\n曾惯识、凄凉岑寂。\n苦吟瘦，萧索诗肠，空愧郊籍。\n春事正溪山，柳雾花尘，深映翠萝壁。\n更谢多情双燕，归来旧庭宅。\n情丝乱游巷陌。\n怅容易、万红陈迹。\n酒旗直，绿水桥边，犹记曾识。",
        "dynasty": "宋",
        "collection_info": null
    },
    {
        "uuid": "ca29d26320731700aaa71e8f1edd6fa3",
        "title": "玉楼春 东风跃马长安道",
        "author": "陈允平",
        "content": "东风跃马长安道。\n一树樱桃花谢了。\n别来千里梦频归，醉里五更愁不到。\n江南两岸无名草。\n雨遍莓苔生嫩葆。\n玉楼人远绿腰闲，帘幕深沈双燕老。",
        "dynasty": "宋",
        "collection_info": null
    },
    {
        "uuid": "5c35fc7c8d8c0ec300b24cc7875fc811",
        "title": "玉楼春 粉销香减红兰泪",
        "author": "陈允平",
        "content": "粉销香减红兰泪。\n总是文君初别意。\n春风织就闷情怀，夜月砌成愁况未。\n迢迢归梦频东里。\n堪恨洛阳花渐已。\n斜阳日日自相思，三十六陂芳草地。",
        "dynasty": "宋",
        "collection_info": null
    },
    {
        "uuid": "59c9945a2af84865f99cea228be5a4fc",
        "title": "玉楼春 万花丛底曾抬目",
        "author": "陈允平",
        "content": "万花丛底曾抬目。\n澹雅梳妆娇已足。\n夜来鹦鹉梦中人，春去琵琶江上曲。\n双鸾碧重钗头玉。\n裙曳湘罗浮浅绿。\n东风一醉买蛾眉，为拚明珠三万斛。",
        "dynasty": "宋",
        "collection_info": null
    },
    {
        "uuid": "270f34d2b99bc4da91252ac16e31bb25",
        "title": "玉楼春 西园斗结秋千了",
        "author": "陈允平",
        "content": "西园斗结秋千了。\n日漾游丝烟外袅。\n小桥杨柳色初浓，别院海棠花正好。\n粉墙低度莺声巧。\n薄薄轻衫宜短帽。\n便拚日日醉芳菲，未必春风留玉貌。",
        "dynasty": "宋",
        "collection_info": null
    },
    {
        "uuid": "728b3f336dfcb490822d15d8b892d6b8",
        "title": "玉楼春 柳丝挽得秋光住",
        "author": "陈允平",
        "content": "柳丝挽得秋光住。\n肠断驿亭离别处。\n斜阳一片水边楼，红叶满天江上路。\n来鸿去雁知何数。\n欲问归期朝复暮。\n晚风亭院倚阑干，两岸芦花飞雪絮。",
        "dynasty": "宋",
        "collection_info": null
    },
    {
        "uuid": "0ea7e6fb2b09f287cd25f80d8da00359",
        "title": "伤情怨・清商怨 南枝春意正小",
        "author": "陈允平",
        "content": "南枝春意正小。\n篱菊都荒了。\n帐底孤灯，夜来还独照。\n沙洲烟翠渺渺。\n谢塞鸿、频带书到。\n笑拈梅花，今年开较早。",
        "dynasty": "宋",
        "collection_info": null
    },
    {
        "uuid": "2c699dbeb19172556af6dcab39b6dccc",
        "title": "品令 玉壶尘静",
        "author": "陈允平",
        "content": "玉壶尘静。\n蟾光透、一帘疏影。\n偏爱水月楼台近。\n画阑独倚，风度寒香阵。\n犹记曲江烟水恨。\n叹凄凉谁问。\n夜深沙觜霜痕印。\n嚼花拚醉，枝上春无尽。",
        "dynasty": "宋",
        "collection_info": null
    },
    {
        "uuid": "996e33a1fbb334b5c76a632fabcb9b29",
        "title": "木兰花・玉楼春 长江浩渺山明秀",
        "author": "陈允平",
        "content": "长江浩渺山明秀。\n宛转西风惊客袖。\n相逢才系柳边舟，相别又倾花下酒。\n怪得新来诗骨瘦。\n都在秋娘相识后。\n一天明月照相思，芦荻汀洲霜满首。",
        "dynasty": "宋",
        "collection_info": null
    },
    {
        "uuid": "5cc5046de573c87e33b20a9f182fcf2f",
        "title": "秋蕊香 晚酌宜城酒暖",
        "author": "陈允平",
        "content": "晚酌宜城酒暖。\n玉软嫩红潮面。\n醉中窈窕度娇眼。\n不识愁深恨浅。\n绣窗一缕香绒线。\n击双燕。\n海棠满地夕阳远。\n明月笙歌别院。",
        "dynasty": "宋",
        "collection_info": null
    },
    {
        "uuid": "5e7a78bab707993317a95930673557d7",
        "title": "菩萨蛮 银城远枕清江曲",
        "author": "陈允平",
        "content": "银城远枕清江曲。\n汀洲尽画蒹葭绿。\n君上木兰舟。\n妾愁双凤楼。\n角声何处发。\n月浸溪桥雪。\n独自倚阑看。\n风飘襟袖寒。",
        "dynasty": "宋",
        "collection_info": null
    },
    {
        "uuid": "f98b0d4dd4662c117ea1a1f3d78927d7",
        "title": "丑奴儿・采桑子 岁寒时节千林表",
        "author": "陈允平",
        "content": "岁寒时节千林表，独耐风霜。\n妒粉欺黄。\n澹澹衣裳薄薄妆。\n西湖十二阑干曲，倚遍寒香。\n白鹭横塘。\n一片孤山几夕阳。",
        "dynasty": "宋",
        "collection_info": null
    },
    {
        "uuid": "56bbcc1005a37d926605eb4d0ad98e5d",
        "title": "感皇恩 体态玉精神",
        "author": "陈允平",
        "content": "体态玉精神，惺憁言语。\n一点灵犀动人处。\n绣香罗帕，为待别时亲付。\n要人长记得，相思苦。\n彩鸾独跨，蓝桥归路。\n憔悴东风自蛮素。\n桃叶杨花，又向空江欲度。\n任洛阳城里，春无数。",
        "dynasty": "宋",
        "collection_info": null
    },
    {
        "uuid": "cbcd8b7724db6861e1e615702f41ee37",
        "title": "宴桃源・如梦令 闲倚琐窗工绣",
        "author": "陈允平",
        "content": "闲倚琐窗工绣。\n春困两眉频皱。\n独自下香街，攀折画桥烟柳。\n晴昼。\n晴昼。\n偏称玉楼歌酒。",
        "dynasty": "宋",
        "collection_info": null
    },
    {
        "uuid": "f35aa9cb867ab690d3a61f9932e34b4d",
        "title": "宴桃源・如梦令 何处春风归路",
        "author": "陈允平",
        "content": "何处春风归路。\n金屋空藏樊素。\n零乱海棠花，愁梦欲随春去。\n情绪。\n情绪。\n粉溅两行冰箸。",
        "dynasty": "宋",
        "collection_info": null
    },
    {
        "uuid": "92ceb7d5307465776131649ccd07bb64",
        "title": "月中行・月宫春 鬓云斜插映山红",
        "author": "陈允平",
        "content": "鬓云斜插映山红。\n春里澹香融。\n自携纨扇出帘栊。\n意欲扑飞虫。\n蔷薇架下偏宜酒，纤纤手、自引金锺。\n倦歌佯醉倚东风。\n愁在落花中。",
        "dynasty": "宋",
        "collection_info": null
    },
    {
        "uuid": "688a8f7cab3172812f75d492f75881c2",
        "title": "渔家傲 日转花梢春已昼",
        "author": "陈允平",
        "content": "日转花梢春已昼。\n双蛾曲理遥山秀。\n百草偏输羞不斗。\n随人后。\n无情自折金丝柳。\n秋水盈盈娇欲溜。\n六么倦舞弓弯袖。\n偷摘青梅推病酒。\n俳徊久。\n一双燕子归时候。",
        "dynasty": "宋",
        "collection_info": null
    },
    {
        "uuid": "636552988476bb6dd39ec8915cda0fc3",
        "title": "渔家傲 自别春风情意恻",
        "author": "陈允平",
        "content": "自别春风情意恻。\n秦筝不理香尘积。\n去跃青骢游上国。\n归未得。\n何如莫向尊前识。\n薄幸高阳花酒客。\n迷云恋雨青楼侧。\n金屋空闲双凤席。\n离怀适。\n银台烛泪成行滴。",
        "dynasty": "宋",
        "collection_info": null
    },
    {
        "uuid": "e8a8b19baff4523bde3f876b658a979a",
        "title": "定风波 慵拂妆台懒画眉",
        "author": "陈允平",
        "content": "慵拂妆台懒画眉。\n此情惟有落花知。\n流水悠悠春脉脉，闲倚绣屏，犹自立多时。\n有约莫教莺解语，多愁却妒燕于飞。\n一笑蔷薇孤旧约，载酒寻欢，因甚懒支持。",
        "dynasty": "宋",
        "collection_info": null
    },
    {
        "uuid": "1f8adec1afd25ee52ae7a7d224c5457a",
        "title": "蝶恋花 谢了梨花寒食后",
        "author": "陈允平",
        "content": "谢了梨花寒食后。\n翦翦轻寒，晓色侵书牖。\n寂寞幽斋惟酌酒。\n柔条恨结东风手。\n浅黛娇黄春色透。\n薄雾轻烟，远映苏堤秀。\n目断章台愁举首。\n故人应似青青旧。",
        "dynasty": "宋",
        "collection_info": null
    },
    {
        "uuid": "5341e7fb81e48917e09331df9ff4352c",
        "title": "蝶恋花 墙外秋千花影后",
        "author": "陈允平",
        "content": "墙外秋千花影后。\n环兽金悬，暗绿笼朱牖。\n为怯轻寒犹殢酒。\n同心共结怀纤手。\n粉袖盈盈香泪透。\n蹙损双眉，懒画遥山秀。\n柔弱风条低拂首。\n渭城歌舞春如旧。",
        "dynasty": "宋",
        "collection_info": null
    },
    {
        "uuid": "ecc05c2e065f33219d5f86eb4880940a",
        "title": "蝶恋花 寂寞长亭人别后",
        "author": "陈允平",
        "content": "寂寞长亭人别后。\n一把垂丝，乱拂闲轩牖。\n三月春光浓似酒。\n传怀莫放纤纤手。\n金缕依依红日透。\n舞彻东风，不减蛮腰秀。\n扑鬓杨花如白首。\n少年张绪心如旧。",
        "dynasty": "宋",
        "collection_info": null
    },
    {
        "uuid": "b3cf47b833063da699735d662b5f0992",
        "title": "蝶恋花 落尽樱桃春去后",
        "author": "陈允平",
        "content": "落尽樱桃春去后。\n舞絮飞绵，扑簌穿帘牖。\n异别情怀愁对酒。\n翠条折赠劳亲手。\n绣幕深沉寒尚透。\n雨雨晴晴，妆点西湖秀。\n怅望章台愁转首。\n画阑十二东风旧。",
        "dynasty": "宋",
        "collection_info": null
    },
    {
        "uuid": "5a3ac06471dfabed207de83239324c7c",
        "title": "蝶恋花 楼上钟残人渐定",
        "author": "陈允平",
        "content": "楼上钟残人渐定。\n庭户沉沉，月落梧桐井。\n闷倚琐窗灯炯炯。\n兽香闲伴银屏冷。\n淅沥西风吹雁影。\n一曲胡笳，别后谁堪听。\n誓海盟山虚话柄。\n凭书问着无言应。",
        "dynasty": "宋",
        "collection_info": null
    },
    {
        "uuid": "2da54e3e596335ab88397e2bd309306c",
        "title": "红罗袄 别来书渐少",
        "author": "陈允平",
        "content": "别来书渐少，家远梦徒归。\n念去燕来鸿，愁随秋到，旧盟新约，心与天知。\n楚江上、木落林稀。\n西风尚隔心期。\n水阔草离离。\n更皓月照影伤悲。",
        "dynasty": "宋",
        "collection_info": null
    },
    {
        "uuid": "3725b55f92ef21ed3a23d21c5022552b",
        "title": "少年游 兰屏香暖",
        "author": "陈允平",
        "content": "兰屏香暖，松醪味滑，湖蟹荐香橙。\n雁宇秋高，凤台人远，明月自吹笙。\n轻寒翦翦生襟袖，银漏渐催更。\n暗忆年时，桂风庭院，笑并玉肩行。",
        "dynasty": "宋",
        "collection_info": null
    },
    {
        "uuid": "53f2a0b3670a6f844045faa6c2bde747",
        "title": "少年游 斜阳冉冉水边楼",
        "author": "陈允平",
        "content": "斜阳冉冉水边楼。\n珠箔水晶钩。\n拍点红牙，萧吹紫玉，低按小梁州。\n双鸾已误青楼约，谁伴月中游。\n倦蝶残花，寒螀落叶，长是替人愁。",
        "dynasty": "宋",
        "collection_info": null
    },
    {
        "uuid": "8ab2cee6c57d5c6f751d39ea02695682",
        "title": "少年游 画楼深映小屏山",
        "author": "陈允平",
        "content": "画楼深映小屏山。\n帘幕护轻寒。\n比翼香囊，合欢罗帕，都做薄情看。\n如今已误梨花约，何处滞归鞍。\n待约青鸾，彩云同去，飞梦到长安。",
        "dynasty": "宋",
        "collection_info": null
    },
    {
        "uuid": "594328de19f5b36c68f16b43c3fe931c",
        "title": "少年游 翠罗裙解缕金丝",
        "author": "陈允平",
        "content": "翠罗裙解缕金丝。\n罗扇掩芳姿。\n柳色凝寒，花情殢雨，生怕踏青迟。\n碧纱窗外莺声嫩，春在海棠枝。\n别后相思，许多憔悴，惟有落红知。",
        "dynasty": "宋",
        "collection_info": null
    },
    {
        "uuid": "da40cc6fc903794f89c8fe9afd7f3fe2",
        "title": "还京乐 彩鸾去",
        "author": "陈允平",
        "content": "彩鸾去，适怨清和，锦瑟谁共理。\n奈春光渐老，万金难买，榆钱空费。\n岸草烟无际。\n落花满地芳尘委。\n翠袖里，红粉溅溅，东风吹泪。\n任鸳帏底。\n宝香寒、金兽慵熏绣被，依依离别意味。\n琼钗暗画心期。\n倩啼鹃、为催行李。\n黯销魂，但梦逐巫山，情牵渭水。\n待得归来后，灯前深诉憔悴。",
        "dynasty": "宋",
        "collection_info": null
    },
    {
        "uuid": "6d51ee2979e3ea927c92f7aa70c46659",
        "title": "解连环 寸心谁托",
        "author": "陈允平",
        "content": "寸心谁托。\n望潇湘暮碧，水遥云邈。\n自绣带、同翦合欢，奈鸳枕梦单，凤帏寒薄。\n澹月梨花，别后伴、情怀萧索。\n念伤春渐懒，病酒未忺，两愁无药。\n魂销翠兰紫若。\n任钗沉鬓影，香沁眉角。\n怅画阁、尘满妆台，但玉佩依然，宝筝闲却。\n旧约无凭，误共赏、西园桃萼。\n正天涯、数声杜宇，断肠院落。",
        "dynasty": "宋",
        "collection_info": null
    },
    {
        "uuid": "f983e5d8e95380c3b0fffcf214d71953",
        "title": "绮寮怨 满院荼䕷开尽",
        "author": "陈允平",
        "content": "满院荼䕷开尽，杜鹃啼梦醒。\n记晓月、绿水桥边，东风又、折柳旗亭。\n蒙茸轻烟草色，疏帘净、乱织罗带青。\n对一尊、别酒初斟，征衫上、点滴香泪盈。\n几度恨沉断云，飞鸾何处，连环尚结双琼。\n一曲琵琶，湓江上、惯曾听。\n依依翠屏香冷，听夜雨、动离情。\n春深小楼，无心对锦瑟、空涕零。",
        "dynasty": "宋",
        "collection_info": null
    },
    {
        "uuid": "38b1c06cff2760ef7f69ccc0ef3325f6",
        "title": "玲珑四犯 金屋春深",
        "author": "陈允平",
        "content": "金屋春深，似灼灼娉婷，真真娇艳。\n洗净铅华，依旧曲眉丰脸。\n犹记舞歇凉州，渐缥缈、碧云缭乱。\n白玉环、宝镜偷换。\n别后甚时重见。\n鸾帏凤席鸳鸯荐。\n但空馀、蕙芳兰茜。\n天涯柳色青青恨，不入东风眼。\n惆怅二十四桥，任落絮、飞花乱点。\n奈翠屏、一枕云雨梦，谁惊散。",
        "dynasty": "宋",
        "collection_info": null
    },
    {
        "uuid": "19744a166c69ff71b2f5014363781d48",
        "title": "丹凤吟 暗柳烟深何处",
        "author": "陈允平",
        "content": "暗柳烟深何处，翡翠帘栊，鸳鸯楼阁。\n芹泥融润，飞燕竞穿珠幕。\n秋千倦倚，还思少年，袜步尘轻，衫裁罗薄。\n陡顿芳心暗老，强理新妆，离思都占眉角。\n过了几番花信，晓来刬地寒意恶。\n可煞东风，甚把夭桃艳杏，故故凌铄。\n伤春憔悴，泪矗粉腮香落。\n挑脱金宽双玉腕，怕人猜偷握。\n渐芳草，恨画阑、休傍着。",
        "dynasty": "宋",
        "collection_info": null
    },
    {
        "uuid": "94c1f50a11688be5f9e257d59ce31ad0",
        "title": "忆旧游 又眉峰碧聚",
        "author": "陈允平",
        "content": "又眉峰碧聚，记得邮亭，人别中宵。\n翦烛西窗下，听林梢叶坠，雾漠烟潇。\n彩鸾梦逐云去，环佩人扶遥。\n但镜裂鸳奁，钗分燕股，粉腻香销。\n迢迢。\n旧游处，向柳下维舟，花底扬镖。\n更忆西风里，采芙蓉江上，双桨频招。\n怨红一叶应到，明月赤阑桥。\n渐泪浥琼腮，胭脂澹薄羞嫩桃。",
        "dynasty": "宋",
        "collection_info": null
    },
    {
        "uuid": "a9093f263a56a0675e3280664a8d580d",
        "title": "拜星月慢 漏阁闲签",
        "author": "陈允平",
        "content": "漏阁闲签，琴窗倦谱，露湿宵萤欲暗。\n雁咽凉声，寂寞芙蓉院。\n画檐外，树色惊霜渐改，澹碧云疏星烂。\n旧约桐阴，问何时重见。\n倚银屏、更忆秋娘面。\n想凌波、共立河桥畔。\n重念酒污罗襦，渐金篝香散。\n翦孤灯、伴宿西风馆。\n黄花梦、对发凄凉叹。\n但怅望、一水家山，被红尘隔断。",
        "dynasty": "宋",
        "collection_info": null
    },
    {
        "uuid": "d5421423ab9d6c6e0057afb82d748485",
        "title": "倒犯 百尺凤皇楼",
        "author": "陈允平",
        "content": "百尺凤皇楼，碧天暮云初扫。\n冰华散缟。\n双鸾驾镜悬空窈。\n婆娑桂影，香满西风阑干悄。\n渐玉魄金辉，飞度千山表。\n饵玄霜、醉琼醥。\n身在九霄，独步丹梯，飘飘轻雾窵。\n缥缈广寒殿，觉世山河小。\n爱十二、琼楼好。\n算谁知、消息盈虚道。\n任地久天长，今古无私照。\n但仙娥不老。",
        "dynasty": "宋",
        "collection_info": null
    },
    {
        "uuid": "a0343d1efc3ef0316f4b4dffa624ba7d",
        "title": "解语花 鳌峰溯碧",
        "author": "陈允平",
        "content": "鳌峰溯碧，贝阙缘云，桂魄寒光射。\n凤檐鸳瓦。\n星河际、缥缈绣帘高下。\n笙箫奏雅。\n爱雪柳、蛾儿笑把。\n琼佩摇、珠翠盈盈，迤逦飘兰麝。\n陆地金莲照夜。\n富绮罗妆艳，春态容冶。\n笼纱鞍帕。\n香尘过、禁陌宝车骄马。\n游人静也。\n东风里、万红初谢。\n沉醉归、残角霜天，渐落梅声罢。",
        "dynasty": "宋",
        "collection_info": null
    },
    {
        "uuid": "f9557e8c0bced7e78f354cb0d194c2dd",
        "title": "过秦楼 倦听蛩砧",
        "author": "陈允平",
        "content": "倦听蛩砧，初抛纨扇，隔浦乱钟催晚。\n湘蒲簟冷，楚竹帘稀，窗下乍闻裁翦。\n倦柳梳烟，枯莲蘸水，芙蓉翠深红浅。\n对半床灯火，虚堂凄寂，近书思遍。\n夜漏永、玉宇尘收，银河光烂。\n梦断楚天空远。\n婆娑月树，缥缈仙香，身在广寒宫殿。\n无奈离愁乱织，籍酒销磨，倩花排遣。\n渐江空霜晓，黄芦漠漠，一声来雁。",
        "dynasty": "宋",
        "collection_info": null
    },
    {
        "uuid": "34b3e363cc8ad65df19c58b77783dd05",
        "title": "过秦楼 翠约苹香",
        "author": "陈允平",
        "content": "翠约苹香。\n绿抟槐阴，隔水晚蝉声断。\n壶冰避暖，钏玉敧凉，倦暑懒拈歌扇。\n云浪缥缈鱼鳞，新月开弦，落星沉箭。\n恨经年闲阔，柔笺空寄，梦随天远。\n憔悴损、臂薄烟绡，腰宽霞缕，锦瑟暗尘侵染。\n韩香犹在，秦镜空圆。\n薄幸旧盟俱变。\n虚蠹春华，为谁容改芳徽，魂飞娇倩。\n凭危楼望断，江外青山乱点。",
        "dynasty": "宋",
        "collection_info": null
    },
    {
        "uuid": "6068607be40b70fa0a1d999a0cc190af",
        "title": "解蹀躞 岸柳飘残黄叶",
        "author": "陈允平",
        "content": "岸柳飘残黄叶，尚学纤腰舞。\n谢他终日，亭前伴羁旅。\n无奈历历寒蝉，为谁唤老西风，伴人吟苦。\n闷无绪。\n记得芙蓉江上，萧娘旧相遇。\n如今憔悴，黄花惯风雨。\n把酒东望家山，醉来一沉闲窗，梦随秋去。",
        "dynasty": "宋",
        "collection_info": null
    },
    {
        "uuid": "4705d23f07b2df05d692d667f8f07b78",
        "title": "蕙兰芳引 虹雨乍收",
        "author": "陈允平",
        "content": "虹雨乍收，楚天霁、乱飞秋鹜。\n渐草色衰残，墙外土花暗绿。\n故山鹤怨，流水自、菊篱茅屋。\n日暮诗吟就，澹墨闲题修竹。\n更忆飘蓬，霜绨风葛，几度凉燠。\n叹归去来兮，何日甬东一曲。\n黄芦满望，白云在目。\n但月明月长夜，伴人清独。",
        "dynasty": "宋",
        "collection_info": null
    },
    {
        "uuid": "cfc763a0a2432c0b499c535d25b6b32e",
        "title": "六么令 授衣时节",
        "author": "陈允平",
        "content": "授衣时节，犹未定寒燠。\n长空雨收云霁，湛碧秋容沐。\n还是鲈肥蟹美，橡栗村村熟。\n不堪追逐。\n龙山梦远，惆怅田园自黄菊。\n醉中还念倦旅，触景伤心目。\n羞破帽、把茱萸，更忆尊前玉。\n愁立梧桐影下，月转回廊曲。\n归期将卜，西风吹雁，懒寄斜封但相嘱。",
        "dynasty": "宋",
        "collection_info": null
    },
    {
        "uuid": "74f76ae13ee3c9955c2487a724cf479c",
        "title": "红林擒近 飞絮迷芳意",
        "author": "陈允平",
        "content": "飞絮迷芳意，落梅销暗香。\n皓鹤泪空碧，白鸥避寒塘。\n妨它踏青斗草，便放晓日东窗。\n先自懒弄晨妆。\n谁奈靓笙簧。\n望帘寻酒市，看钓认渔乡。\n控持紫燕，芹泥未上雕梁。\n想梁园谢馆，群花较晚，但陪玉树频举觞。",
        "dynasty": "宋",
        "collection_info": null
    },
    {
        "uuid": "8939199a9f5fe4af6f2b00b9fc8448b8",
        "title": "红林擒近 三万六千顷",
        "author": "陈允平",
        "content": "三万六千顷，玉壶天地寒。\n庾岭封的皪，淇园折琅玕。\n漠漠梨花烂漫，纷纷柳絮飞残。\n直疑潢潦惊翻，斜风溯狂澜。\n对此频胜赏，一醉饱清欢。\n呼䣔童翦韭，和冰先荐春盘。\n怕东风吹散，留尊待月，倚阑莫惜今夜看。",
        "dynasty": "宋",
        "collection_info": null
    },
    {
        "uuid": "1dc3a367010ad185b18d49e416405bae",
        "title": "满路花・促拍满路花 离歌泣断云",
        "author": "陈允平",
        "content": "离歌泣断云，别舞愁飞雪。\n凤皇台上望，琼箫绝。\n钗分玉燕，寸寸回肠折。\n碧空归雁阔。\n犹有疏梅，岁寒独伴高节。\n鲛绡罗帕，泪洒胭脂血。\n悠悠江上水，天连接。\n朱楼遍倚，万里空情切。\n此恨凭谁说。\n天若有情，料天须有区别。",
        "dynasty": "宋",
        "collection_info": null
    },
    {
        "uuid": "aaa3253d21ce2cc801eb7d74e921e9a7",
        "title": "满路花・促拍满路花 寒轻菊未残",
        "author": "陈允平",
        "content": "寒轻菊未残，春小梅初破。\n兽炉闲拨尽，松明火。\n青毡锦幄，四壁新妆裹。\n重暖香篝，绣被拥银屏，彩鸾空伴云卧。\n相思何处，梦入蓝桥左。\n归期还细数，愁眉锁。\n薄情孤雁，不向楼西过。\n故人应怪我。\n怪我无书，有书还倩谁呵。",
        "dynasty": "宋",
        "collection_info": null
    },
    {
        "uuid": "5195f486f298380a225a5b4c11a99825",
        "title": "氐州第一 闲倚江楼",
        "author": "陈允平",
        "content": "闲倚江楼，凉生半臂，天高过雁来小。\n紫芡波寒，青芜烟澹，南浦云帆缥缈。\n潮带离愁，去冉冉、夕阳空照。\n寂寞东篱，白衣人远，渐黄花老。\n见说西湖鸥鹭少。\n孤山路、醉魂飞绕。\n荻蟹初肥，莼鲈更美，尽酒怀诗抱。\n待南枝、春信早。\n巡檐对梅花索笑。\n月落乌啼，渐霜天、钟残梦晓。",
        "dynasty": "宋",
        "collection_info": null
    },
    {
        "uuid": "db72c94905b7284f472a8169772cb2f8",
        "title": "尉迟杯 长亭路",
        "author": "陈允平",
        "content": "长亭路。\n望渭北、漠漠春天树。\n殷勤别酒重斟，明日相思何处。\n晴丝扬暖，芳草外、斜阳自南浦。\n望孤帆、影接天涯，一江潮带愁去。\n回首杜若汀州，叹泛梗飘萍，乍散还聚。\n满径残红春归后，犹自有、杨花乱舞。\n怅金徽、梁尘暗锁，算谁是、知音堪共语。\n尽天涯、梦断东风，彩云鸾凤无侣。",
        "dynasty": "宋",
        "collection_info": null
    },
    {
        "uuid": "84e3f93f005ae0d1f63f7bd48ed77ff9",
        "title": "塞翁吟 睡起鸾钗亸",
        "author": "陈允平",
        "content": "睡起鸾钗亸，金约鬓影胧□桅佩冷，玉丁东。\n镜里对芙蓉。\n秦筝倦理梁尘暗，惆怅燕子楼空。\n山万叠，水千重。\n一叶漫题红。\n忽忽。\n从别后，残云断雨，馀香在、鲛绡帐中。\n更懊恨、灯花无准，写幽愫、锦织回文，小字斜封。\n无人为托，欲倩宾鸿。\n立尽西风。",
        "dynasty": "宋",
        "collection_info": null
    },
    {
        "uuid": "8c06ae569fa6019306ae81177e1d6841",
        "title": "绕佛阁 暮烟半敛",
        "author": "陈允平",
        "content": "暮烟半敛。\n云护澹月，斜照楼馆。\n春夜偏短。\n一床耿耿，孤灯晃帏幔。\n玉壶漏满。\n天外渐觉，归雁声远。\n离思凄婉。\n重怀执手，东风翠苹岸。\n料想凤楼人，倦绣回文停彩线。\n憔悴泪积，香销娇粉面。\n叹暗老年光，隙驹流箭。\n梦中空见。\n漫惹起相思，芳意迷乱。\n锦笺重向纱窗展。",
        "dynasty": "宋",
        "collection_info": null
    },
    {
        "uuid": "b3b87d071c378820f250724752898001",
        "title": "庆春宫・高阳台 孤鹜披霞",
        "author": "陈允平",
        "content": "孤鹜披霞，归鞍卸日，晚香菊自寒城。\n虚馆灯闲，征衫尘浣，夜深何处砧声。\n乱蛩催怨，月明里、依稀数星。\n云山迢递，犹误归期，方寸遍萦。\n秋风燕送鸿迎。\n最怜堤柳，白露先零。\n倦倚楼高，恨随天远，桂风和梦俱清。\n故人千里，记翦烛、西窗赋成。\n相如憔悴，宋玉凄凉，酒恨花情。",
        "dynasty": "宋",
        "collection_info": null
    },
    {
        "uuid": "a54752f8df080dd02bf13ab5dab389fd",
        "title": "满江红 目断江横",
        "author": "陈允平",
        "content": "目断江横，相思字、难凭雁足。\n从别后、倦歌慵绣，悄无拘束。\n烟柳翠迷星眼恨，露桃红沁霞腮肉。\n傍琐窗、终日对文枰，翻新局。\n频暗把，归期卜。\n芳草恨，阑干曲。\n谢多情海燕，伴愁华屋。\n明月自圆双蝶梦，彩云空伴孤鸾宿。\n任画帘、不卷玉钩闲，扬花扑。",
        "dynasty": "宋",
        "collection_info": null
    },
    {
        "uuid": "eec5cdb5c5c8ac4fa83dce4b5b789e5b",
        "title": "丁香结 尘拥妆台",
        "author": "陈允平",
        "content": "尘拥妆台，翠闲歌扇，金井碧梧风陨。\n听豆虫声小，伴寂寞、冷逼莓墙苍润。\n料凄凉宋玉，悲秋恨、此际怎忍。\n莲塘风露，渐入粉艳，红衣落尽。\n勾引。\n记舞歇弓弯，几度柳围花阵。\n酒薄愁浓，霞腮泪渍，月眉香晕。\n空对秦镜尚缺，暗结回肠寸。\n念纤腰柔弱，都为相如瘦损。",
        "dynasty": "宋",
        "collection_info": null
    },
    {
        "uuid": "f83f4da6d52c35547a4e20c3b73178a9",
        "title": "西河 形胜地",
        "author": "陈允平",
        "content": "形胜地。\n西陵往事重记。\n溶溶王气满东南，英雄闲起。\n凤游何处古台空，长江缥缈无际。\n石头城上试倚。\n吴襟楚带如系。\n乌衣巷陌几斜阳，燕闲旧垒。\n后庭玉树委歌尘，凄凉遗恨流水。\n买花问酒锦绣市。\n醉新亭、芳草千里。\n梦醒觉非今世。\n对三山、半落青天，数点白鹭，飞来西风里。",
        "dynasty": "宋",
        "collection_info": null
    },
    {
        "uuid": "e8d5dc46cce72931b79f9c1a517b19f4",
        "title": "一寸金 吾爱吾庐",
        "author": "陈允平",
        "content": "吾爱吾庐，甬水东南半村郭。\n试倚楼极目，千山拱翠，舟横沙觜，江迷城脚。\n水满苹风作。\n阑干外、夕阳半落。\n荒烟瞑、几点昏鸦，野色青芜自空廓。\n浩叹飘蓬，春光几度，依依柳边泊。\n念水行云宿，栖迟羁旅，鸥盟鹭伴，归来重约。\n满室凝尘澹，无心处、宦情最薄。\n何时遂、钓笠耕蓑，静观天地乐。",
        "dynasty": "宋",
        "collection_info": null
    },
    {
        "uuid": "a981eec3965f211cd4e6f201d51a0433",
        "title": "瑞鹤仙 故庐元负郭",
        "author": "陈允平",
        "content": "故庐元负郭。\n爱树色参差，湖光渺漠。\n楼危万山落。\n俯阑干十二，亸檐飞角。\n花娇柳弱。\n映轻黄、浅黛依约。\n与沙鸥、共结新盟，伴我醉眠醒酌。\n萧散云根石上，瀹茗松泉，注书芸阁。\n莺窥燕幕。\n檐外竹、圃中药。\n念耕烟钓雪，已成活计，一任风波自恶。\n但无心、万事由天，梦中更乐。",
        "dynasty": "宋",
        "collection_info": null
    },
    {
        "uuid": "93a93167af3afe194a0bee6b61f65235",
        "title": "浪淘沙慢 暮烟愁",
        "author": "陈允平",
        "content": "暮烟愁，鸦归古树，雁过空堞。\n南浦牙樯渐发。\n阳关歌尽半阕。\n便恨入回肠千万结。\n长亭柳、寸寸攀折。\n望日下长安近，莫遣鳞鸿成闲绝。\n凄切。\n去帆浪远江阔。\n怅顿解连环，西窗下、对烛频哽咽。\n叹百岁光阴，几度离别。\n翠销粉竭。\n信乍圆易散，彩云明月。\n浙水吴山重重叠。\n流苏帐、阳台梦歇。\n暗尘锁、孤鸾秦镜缺。\n羞人问、怕说相思，正满院杨花，落尽东风雪。",
        "dynasty": "宋",
        "collection_info": null
    },
    {
        "uuid": "faadcaaaa291252d5cc67a0d7b7a37bf",
        "title": "西平乐慢・西平乐 泛梗飘萍",
        "author": "陈允平",
        "content": "泛梗飘萍，入山登陆，迢递雾迥烟赊。\n漠漠蒹葭，依依杨柳，天涯总是愁遮。\n叹寂寞尘埃满眼，梦逐孤云缥缈，春潮带雨，鸥迎远溆，雁别平沙。\n寒食梨花素约，肠断处，对景暗伤嗟。\n晚钟烟寺，晨鸡月店，征褐萧疏，破帽敧斜。\n忆几度、微吟马上，长啸舟中，惯踏新丰巷陌，旧酒犹香，憔悴东风自岁华。\n重忆少年，樱桃渐熟，松粉初黄，短楫欢呼，日日江南，烟村八九人家。",
        "dynasty": "宋",
        "collection_info": null
    },
    {
        "uuid": "eedfda1d0569e6848c5f02290969427d",
        "title": "南乡子 归雁转西楼",
        "author": "陈允平",
        "content": "归雁转西楼。\n薄幸音书日日收。\n旧恨却凭红叶去，飕飕。\n春水多情日夜流。\n杨柳曲江头。\n烟里青青恨不休。\n九十韶光风雨半，回眸。\n一片花飞一片愁。",
        "dynasty": "宋",
        "collection_info": null
    },
    {
        "uuid": "305564ee313f78687d7dfdf5020f3c6c",
        "title": "望江南・忆江南 娇滴滴",
        "author": "陈允平",
        "content": "娇滴滴，聪隽在秋波。\n六幅香裙拖细縠，一钩尘袜翦轻罗。\n春意动人多。\n临宝鉴，石黛拂修蛾。\n燕子楼头蝴蝶梦，桃花扇底竹枝歌。\n杨柳月婆娑。",
        "dynasty": "宋",
        "collection_info": null
    },
    {
        "uuid": "631521618710ffdfb4394be5f4d98992",
        "title": "望江南・忆江南 烟漠漠",
        "author": "陈允平",
        "content": "烟漠漠，湖外绿杨堤。\n满地落花春雨后，一帘飞絮夕阳西。\n梁燕落香泥。\n流水恨，和泪入桃溪。\n鹦鹉洲边鹦鹉恨，杜鹃枝上杜鹃啼。\n归思越凄凄。",
        "dynasty": "宋",
        "collection_info": null
    },
    {
        "uuid": "dc79fb0226de9adce8aa2b80975d03fb",
        "title": "浣溪沙 自别萧郎锦帐寒",
        "author": "陈允平",
        "content": "自别萧郎锦帐寒。\n凤楼日日望平安。\n杏花枝上露才干。\n眉皱但嫌钿翠堕，臂销惟觉钏金宽。\n薄情杨柳殢征鞍。",
        "dynasty": "宋",
        "collection_info": null
    },
    {
        "uuid": "fe8bce0218c1f86ae10fb40cd15ee848",
        "title": "浣溪沙 一枕华胥梦不成",
        "author": "陈允平",
        "content": "一枕华胥梦不成。\n碧筒香润玉醪倾。\n日长花影过池亭。\n雪藕臂寒鹦较怯，采菱歌发鹭频惊。\n白苹洲上雨初晴。",
        "dynasty": "宋",
        "collection_info": null
    },
    {
        "uuid": "d28941a2726587a3e2677b58379f024a",
        "title": "浣溪沙 约臂金圆隐绛缯",
        "author": "陈允平",
        "content": "约臂金圆隐绛缯。\n枕痕斜印曲花藤。\n玉肌娇软莹如冰。\n护日帘栊迷晓梦，舞风琼佩弄秋声。\n倦妆鸾鉴不忺凭。",
        "dynasty": "宋",
        "collection_info": null
    },
    {
        "uuid": "b66777a29a1b0ddd35f129955e95e6b7",
        "title": "浣溪沙 宝镜奁开素月空",
        "author": "陈允平",
        "content": "宝镜奁开素月空。\n晚妆慵结绣芙蓉。\n殢人娇语更憁憁。\n倦浴金莲轻衫步，捧笙玉笋半当胸。\n枕痕又露一丝红。",
        "dynasty": "宋",
        "collection_info": null
    },
    {
        "uuid": "a3f1b4d93dcb59527e958afd9d025fbb",
        "title": "浣溪沙 双倚妆楼宝髻垂",
        "author": "陈允平",
        "content": "双倚妆楼宝髻垂。\n佩环依约下瑶池。\n鬓边斜插碧蝉儿。\n不嫁东风苏小恨，未圆明月柳娘悲。\n舞休愁叠缕金衣。",
        "dynasty": "宋",
        "collection_info": null
    },
    {
        "uuid": "fc1e8eba4f2f4cb66f9faa21aeca1224",
        "title": "浣溪沙 斗鸭阑干燕子飞",
        "author": "陈允平",
        "content": "斗鸭阑干燕子飞。\n一堤春水漾晴晖。\n女郎何处踏青归。\n生色鞋儿销凤稳，碧罗衫子唾花微。\n后期应待牡丹时。",
        "dynasty": "宋",
        "collection_info": null
    },
    {
        "uuid": "dc02f42fbb05e6e46e7c809976f64512",
        "title": "浣溪沙 六幅蒲帆晓渡平",
        "author": "陈允平",
        "content": "六幅蒲帆晓渡平。\n一江星斗渐西倾。\n离家才是两三程。\n浦外野花如唤客，树头春鸟自呼名。\n五云深处锦官城。",
        "dynasty": "宋",
        "collection_info": null
    },
    {
        "uuid": "08ecb3b9c13f2c5cd0abd7aa81f57bdb",
        "title": "浣溪沙 柳底征鞍花底车",
        "author": "陈允平",
        "content": "柳底征鞍花底车。\n两行香泪湿红襦。\n别来莺燕已春馀。\n梳洗楼台愁独倚，笙歌庭院醉谁扶。\n卷帘闲看玉储胥。",
        "dynasty": "宋",
        "collection_info": null
    },
    {
        "uuid": "240dd9306a8ac419ac528f14bf587723",
        "title": "浣溪沙 十二珠帘绣带垂",
        "author": "陈允平",
        "content": "十二珠帘绣带垂。\n柳烟迷暗楚江涯。\n自携玉笛凭丹梯。\n写恨鸾笺凝粉泪，踏青鸳袜溅金泥。\n落红深处乱莺啼。",
        "dynasty": "宋",
        "collection_info": null
    },
    {
        "uuid": "c89a53f88fbc44908f4cadace63631a4",
        "title": "浣溪沙 睡起朦腾小篆香",
        "author": "陈允平",
        "content": "睡起朦腾小篆香。\n素纨轻度玉肌凉。\n竹深荷净少炎光。\n雨过乱蝉嘶古柳，日斜双鹭立闲塘。\n更将心事自商量。",
        "dynasty": "宋",
        "collection_info": null
    },
    {
        "uuid": "b76f423cc6840ad3ad116450daaf31d5",
        "title": "点绛唇 眉叶颦愁",
        "author": "陈允平",
        "content": "眉叶颦愁，泪痕红透兰襟润。\n雁声将近。\n须带平安信。\n独倚江楼，落叶风成阵。\n情怀闷。\n蝶随蜂趁。\n满地黄花恨。",
        "dynasty": "宋",
        "collection_info": null
    },
    {
        "uuid": "fc654b34919dc070287a2207cf7da276",
        "title": "点绛唇 别后长亭",
        "author": "陈允平",
        "content": "别后长亭，翠芜寂寞分襟地。\n雁书空寄。\n归梦频东里。\n一曲秋风，写尽渊明意。\n凝情际。\n雨襟烟袂。\n都是黄花泪。",
        "dynasty": "宋",
        "collection_info": null
    },
    {
        "uuid": "9b3e796f8124220f429b0fb4c78d24ff",
        "title": "点绛唇 分袂情怀",
        "author": "陈允平",
        "content": "分袂情怀，快风一箭轻帆举。\n暮烟云浦。\n芳草斜阳路。\n输与闲鸥，朝暮潮来去。\n空凝伫。\n小桥樊素。\n金屋春深处。",
        "dynasty": "宋",
        "collection_info": null
    },
    {
        "uuid": "d2302acc1eae027d54c30ddcfdace3dc",
        "title": "点绛唇 莺语愁春",
        "author": "陈允平",
        "content": "莺语愁春，海棠风里胭脂雨。\n酒怀慵举。\n闲扑亭前絮。\n漠漠斜阳，截断愁来路。\n凭阑伫。\n满怀离苦。\n分付楼南鼓。",
        "dynasty": "宋",
        "collection_info": null
    },
    {
        "uuid": "303dd8c7eb1b464ed7b4a84a7635b42f",
        "title": "夜游宫 愁厌眉峰成敛",
        "author": "陈允平",
        "content": "愁厌眉峰成敛。\n几回皱、落花钿点。\n镜里芳容自羞见。\n又黄昏，听南楼，度更箭。\n月引桐阴转。\n珠帘动、影摇花乱。\n雁过西风楚天远。\n待归来，把愁眉，印郎面。",
        "dynasty": "宋",
        "collection_info": null
    },
    {
        "uuid": "ee2775339ad61d4901c02394216e7dc3",
        "title": "夜游宫 窄索楼儿傍水",
        "author": "陈允平",
        "content": "窄索楼儿傍水。\n渐秋到、渔村橘里。\n薄幸江南倦游子。\n恣轻狂，恋高阳，歌酒市。\n独自帘儿底。\n香罗带、翠闲金坠。\n为恼情怀怕拈起。\n对西风，搵啼红，印窗纸。",
        "dynasty": "宋",
        "collection_info": null
    },
    {
        "uuid": "5c1f13c180efff4003c17fce51a4d0ab",
        "title": "诉衷情 绿云凤髻不忺盘",
        "author": "陈允平",
        "content": "绿云凤髻不忺盘。\n情味胜思酸。\n晓色露桃烟杏，空照脸霞丹。\n花渐老，径苔闲。\n锦斓斑。\n怨红一叶，流水东风，好去人间。",
        "dynasty": "宋",
        "collection_info": null
    },
    {
        "uuid": "7dbe79e8af0bd2d4460897c37dba17fe",
        "title": "诉衷情 嫩寒侵帐弄微霜",
        "author": "陈允平",
        "content": "嫩寒侵帐弄微霜。\n客泪不成行。\n料得黄花憔悴，何日赋归装。\n楼独倚，漏声长。\n暗情伤。\n凄凉况味，一半悲秋，一半思乡。",
        "dynasty": "宋",
        "collection_info": null
    },
    {
        "uuid": "9923734e3c434d0679c2144a764a34fb",
        "title": "一落索 澹澹双蛾疏秀",
        "author": "陈允平",
        "content": "澹澹双蛾疏秀。\n为谁频皱。\n落花何处不春愁，料不是、因花瘦。\n锦字香笺封久。\n鳞鸿稀有。\n舞腰销减不禁愁，怕一似、章台柳。",
        "dynasty": "宋",
        "collection_info": null
    },
    {
        "uuid": "7ba847df594be26f9acc43faf62b8dcb",
        "title": "一落索 欲寄相思情苦",
        "author": "陈允平",
        "content": "欲寄相思情苦。\n倩流红去。\n满怀写不尽离愁，都化作、无情雨。\n渺渺暮云春树。\n澹烟横素。\n夕阳西下杜鹃啼，怨截断、春归处。",
        "dynasty": "宋",
        "collection_info": null
    },
    {
        "uuid": "1295b18b8e4aa7ec10882f042fa38806",
        "title": "迎春乐 垂杨影下黄金屋",
        "author": "陈允平",
        "content": "垂杨影下黄金屋。\n东风渐、粉香熟。\n恨当年、有约骖鸾速。\n误一枕、红云宿。\n带眼宽移腰似束。\n怪何事、褪红销绿。\n背面立秋千，羞人问、连环玉。",
        "dynasty": "宋",
        "collection_info": null
    },
    {
        "uuid": "b51f56919439abd0d056e046ae8473cc",
        "title": "迎春乐 江湖十载疏狂迹",
        "author": "陈允平",
        "content": "江湖十载疏狂迹。\n红尘里、倦游客。\n驻雕鞍、问柳东风陌。\n花底帽、任敧侧。\n斗酒百篇呼太白。\n傲人世、醉中一息。\n何日归赋来，水之南、云之北。",
        "dynasty": "宋",
        "collection_info": null
    },
    {
        "uuid": "481382d4fb786dc23f385bbb5157eeeb",
        "title": "迎春乐 依依一树多情柳",
        "author": "陈允平",
        "content": "依依一树多情柳。\n都未识行人手。\n对青青、共结同心就。\n更共饮、旗亭酒。\n褥上芙蓉铺软绣。\n香不散、彩云春透。\n今岁又相逢，是燕子、归来后。",
        "dynasty": "宋",
        "collection_info": null
    },
    {
        "uuid": "a51548cfd798f0438ce4810b9a3f1ed1",
        "title": "虞美人 春衫薄薄寒犹恋",
        "author": "陈允平",
        "content": "春衫薄薄寒犹恋。\n芳草连天远。\n嫩红和露入桃腮。\n柳外东边楼阁、燕飞来。\n霓裳一曲凭谁按。\n错□□重看。\n金虬闲暖麝檀煤。\n银烛替人垂泪、共心灰。",
        "dynasty": "宋",
        "collection_info": null
    },
    {
        "uuid": "20d9cdc10b57ae7f7bf22071ab08152a",
        "title": "虞美人 夕阳楼上都凭遍",
        "author": "陈允平",
        "content": "夕阳楼上都凭遍。\n柳下风吹面。\n强搴罗袖倚重门。\n懒傍玉台鸾镜、暗尘昏。\n离情脉脉如飞絮。\n此恨凭谁语。\n一天明月一江云。\n云外月明、应照凤楼人。",
        "dynasty": "宋",
        "collection_info": null
    },
    {
        "uuid": "baca61dc26aab5de4401e15ac3099699",
        "title": "虞美人 疏林远带寒山小",
        "author": "陈允平",
        "content": "疏林远带寒山小。\n月落霜天晓。\n棹歌初发浦烟中。\n自叹疏狂踪迹、似萍蓬。\n江边衰柳迷津堠。\n归兴浓于酒。\n断烟流水自寒塘。\n十里蒹葭、鸥鹭两三双。",
        "dynasty": "宋",
        "collection_info": null
    },
    {
        "uuid": "b0defa0b229814aa22a76d2778a719c4",
        "title": "虞美人 彩云别后房栊悄",
        "author": "陈允平",
        "content": "彩云别后房栊悄。\n愁立西风晓。\n倚阑无语对黄花。\n惆怅玉郎应在、楚江涯。\n钿筝空贮芳尘满。\n寂寞朱弦断。\n夜来一点帐前灯。\n频吐银花双烬、照罗屏。",
        "dynasty": "宋",
        "collection_info": null
    },
    {
        "uuid": "05fba94d397f800d1b4b927261153feb",
        "title": "虞美人 玉奁香细流苏暖",
        "author": "陈允平",
        "content": "玉奁香细流苏暖。\n寒日花梢短。\n翠罗尘暗缕金销。\n□□东□华屋、自藏娇。\n当时携手鸳鸯径。\n一笑蔷薇影。\n如今眉黛镇愁封。\n欲问归期消息、望宾鸿。",
        "dynasty": "宋",
        "collection_info": null
    },
    {
        "uuid": "5369b257e981e23a38ab04191812f83b",
        "title": "醉桃源・阮郎归 金闺平帖被青青",
        "author": "陈允平",
        "content": "金闺平帖被青青。\n宝街球路绫。\n晓风吹枕泪成冰。\n梅梢霜露零。\n金鸭暖，宝熏腾。\n晴窗粘冻蝇。\n梦魂空趁断云行。\n江山千里程。",
        "dynasty": "宋",
        "collection_info": null
    },
    {
        "uuid": "c237dabbe634163a5814005eaf9114f1",
        "title": "醉桃源・阮郎归 青青杨柳拂堤沙",
        "author": "陈允平",
        "content": "青青杨柳拂堤沙。\n溪头沽酒家。\n吟成醉笔走龙蛇。\n春风双鬓华。\n歌楚女，舞吴娃。\n轻烟笼翠霞。\n倦春娇困宝钗斜。\n绿垂云髻鸦。",
        "dynasty": "宋",
        "collection_info": null
    },
    {
        "uuid": "e7017835ec8714cbda89fe5f0ca1b164",
        "title": "凤来朝 百媚春风面",
        "author": "陈允平",
        "content": "百媚春风面。\n凤箫催、绿么舞遍。\n玉鸾钗、半溜乌云乱。\n悄疑是、梦中见。\n曲叹弓弯袖敛。\n绣芙蓉、香尘未断。\n买一笑、千金拼。\n共醉倚、画屏暖。",
        "dynasty": "宋",
        "collection_info": null
    },
    {
        "uuid": "c684ab0ac61aab1cd2e464ad9f56ddd4",
        "title": "垂丝钓 鬓蝉似羽",
        "author": "陈允平",
        "content": "鬓蝉似羽。\n轻纨低映娇妩。\n凭阑看花，仰蜂粘絮。\n春未许。\n宝筝闲玉柱。\n东风暮。\n武陵溪上路。\n娉婷婀娜。\n刘郎依约曾遇。\n鸳俦凤侣。\n重记相逢处。\n云隔阳台雨。\n花解语。\n旧梦还记否。",
        "dynasty": "宋",
        "collection_info": null
    },
    {
        "uuid": "5c9dd75343dfc7bbd37afcf1ebbfe207",
        "title": "芳草渡・系裙腰 芳草渡",
        "author": "陈允平",
        "content": "芳草渡。\n渐迤逦分飞，鸳俦凤侣。\n洒一枝香泪，梨花寂寞春雨。\n惜别情思苦。\n匆匆深盟诉。\n翠浪远，六幅蒲帆，缥缈东去。\n远顾。\n夕阳冉冉，恨逐潮回南浦路。\n漫空念、归来燕子，双栖旧庭户。\n市桥细柳，尚不减、少年张绪。\n渐瘦损，懒照秦鸾对舞。",
        "dynasty": "宋",
        "collection_info": null
    },
    {
        "uuid": "35f2fba70db3ec6861c1887ad468c818",
        "title": "相思引 金谷园林锦绣香",
        "author": "陈允平",
        "content": "金谷园林锦绣香。\n踏青挑菜又相将。\n凤台人远，离思入三湘。\n花着雨添红粉重，柳随风曳碧丝长。\n薄情鸾燕，春去怎商量。",
        "dynasty": "宋",
        "collection_info": null
    },
    {
        "uuid": "db97b1672d4ce5d8e88c691750a2e2be",
        "title": "秦鸾曲",
        "author": "陈允平",
        "content": "盈盈白玉钿，袅袅黄金缕。\n拍拍水晶奁，皎皎珊瑚树。\n帘前双燕飞，门外桃花雨。\n无处说相思，羞对秦鸾舞。",
        "dynasty": "宋",
        "collection_info": null
    },
    {
        "uuid": "e8aad7927a1b224a8a6dbc23c3b88372",
        "title": "登吴山",
        "author": "陈允平",
        "content": "登高一展眺，宫树鬰嵯峨。\n楼阁春风满，东南王气多。\n青天行日月，大地布山河。\n柳色沙堤路，时闻响玉珂。",
        "dynasty": "宋",
        "collection_info": null
    },
    {
        "uuid": "5a5da8fe81857eed760aab88f5c5e814",
        "title": "明皇按乐图",
        "author": "陈允平",
        "content": "日日霓裳宴綵楼，三千歌粉侍宸旒。\n月明宫殿双龙伏，云拥箫韶九凤游。\n翠袖半笼金约臂，宝钗斜坠玉搔头。\n不知舞到弓弯处，一拍春风一拍愁。",
        "dynasty": "宋",
        "collection_info": null
    },
    {
        "uuid": "88f1fb836313a7bc43f3311adc7801b1",
        "title": "鄂王墓",
        "author": "陈允平",
        "content": "鄂王墓在栖霞岭，一片忠魂万古存。\n镜裏赤心悬日月，剑边英气塞干坤。\n苍苔雨暗龙蛇壁，老树烟凝虎豹旛。\n独倚东风挥客泪，不堪回首望中原。",
        "dynasty": "宋",
        "collection_info": null
    },
    {
        "uuid": "3f746449fffa56f2dfb5414e13edbb7a",
        "title": "贺伯父大资休致",
        "author": "陈允平",
        "content": "不恋清时白玉珰，便将身世寄沧浪。\n三朝元老黄枢阁，四海闲人绿野堂。\n楚楚菁兰秋带雨，萧萧寒菊晚宜霜。\n拟成东甬耆英社，剩乐壶天日月长。",
        "dynasty": "宋",
        "collection_info": null
    },
    {
        "uuid": "3d796c2e399d9b2ed87e7420a191dd85",
        "title": "送中上人游天台",
        "author": "陈允平",
        "content": "师作天台去，长亭復短亭。\n焚香参祖塔，振锡动山灵。\n石罅移菖歜，松根斸茯苓。\n何时白云下，相与话青青。",
        "dynasty": "宋",
        "collection_info": null
    },
    {
        "uuid": "b33df081fded519c3ef7218b6c14f277",
        "title": "寄王尊师",
        "author": "陈允平",
        "content": "彩云缭绕七香车，洞裏神仙炼紫霞。\n华表鹤归春寂寂，东风吹尽碧桃花。",
        "dynasty": "宋",
        "collection_info": null
    },
    {
        "uuid": "1f8768a88e384f3a04ce9f1f2f02d2a8",
        "title": "过田家",
        "author": "陈允平",
        "content": "村南啼布谷，村北响缫车。\n隔浦卖鱼市，傍桥沽酒家。\n野花朝日暖，溪柳背风斜。\n又过东邻去，东邻采菊芽。",
        "dynasty": "宋",
        "collection_info": null
    },
    {
        "uuid": "f723ae99e0250773408c6833ae650f18",
        "title": "秋暮登太白",
        "author": "陈允平",
        "content": "飘飘短褐袍，倚杖立金鳌。\n桥束溪流急，树增山势高。\n白云连海峤，黄叶满亭皋。\n落日西风恶，尘埃两鬓毛。",
        "dynasty": "宋",
        "collection_info": null
    },
    {
        "uuid": "1a0ff9d8f55126c486f26221f4195cea",
        "title": "雪",
        "author": "陈允平",
        "content": "楼台万瓦玉鳞鳞，遮尽人间富与贫。\n可笑世情刚道冷，不知片片是阳春。",
        "dynasty": "宋",
        "collection_info": null
    },
    {
        "uuid": "a8b4f05cb9df3e280d77eb73cd093e7f",
        "title": "观弈象棋",
        "author": "陈允平",
        "content": "阵势频分合，机锋互应酬。\n马飞关塞月，炮落汉天秋。\n不问知心友，翻成敌面仇。\n谁能劳胜负，独立大江流。",
        "dynasty": "宋",
        "collection_info": null
    },
    {
        "uuid": "49bc5bab2c383efcb61fd42517aa93f5",
        "title": "香奁体",
        "author": "陈允平",
        "content": "小院熏风满，闲庭白昼长。\n蜻蜓杨柳岸，鸂鶒芰荷塘。\n云合朱檐卸，山高翠阁凉。\n蔓滋青薜荔，芽长紫良姜。\n帘幕深深地，阑干曲曲廊。\n淡烟瑶草细，流水碧桃香。\n幡影重门静，苔痕小篆荒。\n螭盘丹鼎雪，龙吸露台浆。\n琴古翻新调，笙沉靘旧簧。\n雨声犀角枕，月色象牙床。\n掌上双鹦鹉，屏间两凤凰。\n石函藏宝剑，金钥启瑶箱。\n扇雉团清影，奁鸳试晓妆。\n霞绡衣窄索，云锦佩玎珰。\n鬓拢金蝉矗，钗横玉燕翔。\n袂飘天水碧，裙溅鬰金黄。\n太液箫初远，蓬壶漏未央。\n流星飞碧落，零雨下银潢。\n去去人千里，迢迢天一方。\n断肠春洛浦，残梦夜潇湘。",
        "dynasty": "宋",
        "collection_info": null
    },
    {
        "uuid": "d4e617d2657697259d897c25b78d28bd",
        "title": "侍谢立斋小酌湖楼",
        "author": "陈允平",
        "content": "风捲珠帘客佩清，杜鹃啼老送春声。\n水浮亭馆花间出，船载笙歌柳外行。\n千里夕阳归梦远，六桥飞絮马蹄轻。\n栏干倚遍暮天阔，烟树一鈎新月生。",
        "dynasty": "宋",
        "collection_info": null
    },
    {
        "uuid": "67ca0386df959b69489752359a7492d3",
        "title": "题李丹壶壁",
        "author": "陈允平",
        "content": "闲乘海上槎，来访谪仙家。\n风逆磬声短，日低旛影斜。\n猿攀高树果，蜂采半岩花。\n谁在丹台上，三更炼紫霞。",
        "dynasty": "宋",
        "collection_info": null
    },
    {
        "uuid": "13c65ba573d56a6e8599f33e86d6c614",
        "title": "谒乌龙庙",
        "author": "陈允平",
        "content": "断碑犹纪唐时事，山气阴沉暗绿苔。\n松木已逾千岁寿，香烟知化几炉灰。\n廊深无月鬼神过，殿古有云风雨来。\n曲曲九溪春水落，子陵滩下復东回。",
        "dynasty": "宋",
        "collection_info": null
    },
    {
        "uuid": "7f582acca5f8955d6ba44c0ac792313d",
        "title": "即事",
        "author": "陈允平",
        "content": "重重帘幕燕翩翩，尘锁朱楼十四絃。\n榆火渐催寒食节，海棠花畔缚秋千。",
        "dynasty": "宋",
        "collection_info": null
    },
    {
        "uuid": "dcec8ddc0599c123284b8c16cbc2796f",
        "title": "春词",
        "author": "陈允平",
        "content": "杨柳春风三月三，画桥芳草碧纤纤。\n一双燕子归来后，十二红楼捲绣帘。",
        "dynasty": "宋",
        "collection_info": null
    },
    {
        "uuid": "b103971778e6fd0a28d833529ef582a6",
        "title": "江南谣",
        "author": "陈允平",
        "content": "柳絮飞时话别离，梅花开后待郎归。\n梅花开后无消息，更待明年柳絮飞。",
        "dynasty": "宋",
        "collection_info": null
    },
    {
        "uuid": "bce4cb1cfc76aa0a23356bb962b1c4f3",
        "title": "嘆镜辞",
        "author": "陈允平",
        "content": "忆妾初嫁时，金屋藏窈窕。\n忽见洛阳人，鬻镜长安道。\n明月掌上寒，团团復皎皎。\n千金买得归，惜之如重宝。\n奁开双凤飞，带结青鸾袅。\n当时照妾颜，妾颜正年少。\n如今照妾颜，妾颜羞已老。\n对镜频嘆嗟，掩镜徒懊恼。\n不恨妾嫁迟，惟恨妾生早。\n此恨空绵绵，天涯满芳草。\n君不见长江逝水无逆流，岁去年来多白头。",
        "dynasty": "宋",
        "collection_info": null
    },
    {
        "uuid": "9518ed7fd0b54daf2d1ea5e0e2abc0f6",
        "title": "登招宝山",
        "author": "陈允平",
        "content": "宇宙初开闢，何神立此山。\n中流天柱石，大地海门关。\n浪恶蛟龙怒，云深虎豹闲。\n潮期与日月，千古一循环。",
        "dynasty": "宋",
        "collection_info": null
    },
    {
        "uuid": "1458a9603cdd82a8b6b6eb4545baac16",
        "title": "秋夜游东墅",
        "author": "陈允平",
        "content": "云压高空雁阵低，江城历历草离离。\n楼台秋淡玉箫远，帘幕夜寒铜漏迟。\n明月鹭鸶菱叶浦，西风蟋蟀豆花篱。\n一樽酒尽银河落，犹有残钟出古祠。",
        "dynasty": "宋",
        "collection_info": null
    },
    {
        "uuid": "004b5ef0642485ca8c848cfb18b2d5a5",
        "title": "春游曲",
        "author": "陈允平",
        "content": "长安二月东风裏，千红陌上香尘起。\n都人欢呼去踏青，马如游龙车如水。\n两两三三争买花，青楼酒旗三百家。\n长安酒贵人未醉，岸头芳草日半斜。\n谁家女子娇似玉，约莫青春十五六。\n鬰金罗带苏合香，琵琶自度相思曲。\n相思曲，声断续，断续回文不堪读。\n回文断续有续时，离肠寸断无续期。",
        "dynasty": "宋",
        "collection_info": null
    },
    {
        "uuid": "0f8adbbddd84ce24e7ee9d3458c495c8",
        "title": "春闺怨",
        "author": "陈允平",
        "content": "妾家住在湘江曲，门枕湘江春水绿。\n年年长是暮春时，两岸垂杨啼布谷。\n自君话别湘江头，独上层楼弹箜篌。\n蛾眉不扫远山碧，满堤芳草春正愁。\n举头不见君，但见湘江云。\n江云散復聚，妾心空如熏。\n举头不见君，但见湘江水。\n江水去復回，妾颜为谁美。\n湘江云，湘江水，云水悠悠何日已。\n举头望君君未归，门前杨柳空依依。",
        "dynasty": "宋",
        "collection_info": null
    },
    {
        "uuid": "8fbe9062ce8ba4d4061e7651156fad6f",
        "title": "野人家",
        "author": "陈允平",
        "content": "绕江生杜若，满地长辛夷。\n剪草涂新壁，褰藤缚旧篱。\n瓦瓶春贮酒，土竈夜蒸藜。\n独步归来晚，东皋雨一犁。",
        "dynasty": "宋",
        "collection_info": null
    },
    {
        "uuid": "7ea8039d54c2dc336e9baedf481a86fe",
        "title": "游阳明洞天",
        "author": "陈允平",
        "content": "万木阴沉锁石门，烟霞深处近昆崙。\n洞箫声接玉台磬，宝盖影摇金殿旛。\n湘浦有龙云气湿，越山无鹤露华昏。\n灵芝采尽归何处，溪上白苹花正繁。",
        "dynasty": "宋",
        "collection_info": null
    },
    {
        "uuid": "d8e215995d1c74cfea202fd05eadb4ab",
        "title": "哭楼梅麓",
        "author": "陈允平",
        "content": "白玉楼成去作文，祇从西棘挂朝冠。\n生来病苦相如渴，没后人知范叔寒。\n野店春闲沽酒榼，溪堂月冷钓鱼竿。\n梅花麓上谁弹泪，岁岁东风吹不干。",
        "dynasty": "宋",
        "collection_info": null
    },
    {
        "uuid": "0de93ee39c885d0bf1495f7c02696ca6",
        "title": "宫词",
        "author": "陈允平",
        "content": "三十六宫春漏长，隔帘时送御楼香。\n倚笼尽日教鹦鹉，为我君前说断肠。",
        "dynasty": "宋",
        "collection_info": null
    },
    {
        "uuid": "2c1c326d402b55e2e1782f68f33fee16",
        "title": "题胡月山吟屋",
        "author": "陈允平",
        "content": "苏公堤上路，日日课新吟。\n流水行花影，斜阳卧柳阴。\n断桥春听乐，矮屋夜鸣琴。\n皎皎山间月，如君一片心。",
        "dynasty": "宋",
        "collection_info": null
    },
    {
        "uuid": "98b17593c60f65a5aa98b98bb77bd844",
        "title": "有所思",
        "author": "陈允平",
        "content": "忆昔美人初别时，长亭两岸柳依依。\n今日美人天之涯，美人美人胡不归。\n忆昔君别妾，分破青鸾镜，破镜如破心。\n与妾表相忆，相忆图久深。\n忆昔妾别君，剪断金凤钗，断钗如断肠。\n赠君表相思，相思图久长。\n一日一日復一日，青镜鸾孤钗凤隻。\n未必君相思，能如妾相忆。\n寒衣剪就欲寄君，长安门外无行人。\n雁声半夜西风恶，窗前一片梧桐落。",
        "dynasty": "宋",
        "collection_info": null
    },
    {
        "uuid": "acbcab12556505f0d8d313431d0dab49",
        "title": "失鹤",
        "author": "陈允平",
        "content": "顶上新成九转丹，衔花日日到诗坛。\n夜深飞上云霄去，华表月明风露寒。",
        "dynasty": "宋",
        "collection_info": null
    },
    {
        "uuid": "758f83b5cd634dff1db934e47349adf8",
        "title": "宿大慈山悟真观",
        "author": "陈允平",
        "content": "终南道士学弹琴，门外松萝锁翠阴。\n濒海八龙朝出洞，隔山群鹿夜归林。\n琪花过雨金风澹，玉树笼烟璧月沉。\n三十六坛钟鼓寂，云璈声接步虚音。",
        "dynasty": "宋",
        "collection_info": null
    },
    {
        "uuid": "feb60fb066f20607dc622ab934ce6410",
        "title": "寄翁宾旸",
        "author": "陈允平",
        "content": "历历长涂谒鲁侯，征尘宁復恋貂裘。\n江城露冷霜初滑，海谷冰消水欲流。\n夜月观书徐穉榻，春风听乐仲宣楼。\n料君频作西湖梦，曾忆孤山有旧游。",
        "dynasty": "宋",
        "collection_info": null
    },
    {
        "uuid": "52c1dedac1aa6a5342c7071a68e011f0",
        "title": "下第怀楼寿朋",
        "author": "陈允平",
        "content": "百尺丹梯拟共登，共登天上最高层。\n南山有雾空藏豹，北海无云可化鹏。\n勋业十年尘裏镜，诗书万卷雨前灯。\n桃花开尽不归去，又逐春风过武陵。",
        "dynasty": "宋",
        "collection_info": null
    },
    {
        "uuid": "5721a8f93e1c73e98e1494d167f4271e",
        "title": "别何橘潭",
        "author": "陈允平",
        "content": "驻马赤栏桥，余寒着柳条。\n舟车富阳路，风雨浙江潮。\n惜别津亭暮，思归故国遥。\n临行莫惆怅，回日定花朝。",
        "dynasty": "宋",
        "collection_info": null
    },
    {
        "uuid": "634e0f7200576a91e90d66d683ac497d",
        "title": "有感",
        "author": "陈允平",
        "content": "软红尘裏度韶华，杨柳桥边旧酒家。\n燕子不归春渐老，东风开尽刺桐花。",
        "dynasty": "宋",
        "collection_info": null
    },
    {
        "uuid": "b3d05815a09482a5cec64066f06fc339",
        "title": "暮春",
        "author": "陈允平",
        "content": "柳外宫鶑啭晓寒，万花开尽正春残。\n沉香亭北栏干曲，独抱琵琶看牡丹。",
        "dynasty": "宋",
        "collection_info": null
    },
    {
        "uuid": "8646e8fd636ae3a755ee2bd037352967",
        "title": "终日",
        "author": "陈允平",
        "content": "终日怀人凭曲栏，余阴未放客衣单。\n祇缘二月风光澹，别作一般天气看。\n梅粉有香销夜雨，柳丝无力受春寒。\n闲情漠漠难拘管，自逐轻鸥下急滩。",
        "dynasty": "宋",
        "collection_info": null
    },
    {
        "uuid": "a4bba9c4608dcc5218064ea03906d9de",
        "title": "过钓台作",
        "author": "陈允平",
        "content": "双台屹屹几春秋，千古高风一钓鈎。\n越岭有云山北障，桐江无浪水东流。\n雪深黄叶埋寒虎，烟暖青莎卧白鸥。\n汉业已随宫树老，月明长到客星楼。",
        "dynasty": "宋",
        "collection_info": null
    },
    {
        "uuid": "b192ea902e93e27d315cbfe106950e14",
        "title": "春闺",
        "author": "陈允平",
        "content": "寂寞梨花院落闲，远山愁入两眉弯。\n黄金络索珊瑚坠，独立春风教白鹇。",
        "dynasty": "宋",
        "collection_info": null
    },
    {
        "uuid": "97d5f3c1787d11ba3ccb49d6f0d16c18",
        "title": "倚楼",
        "author": "陈允平",
        "content": "金虬熏尽鹧鸪班，独上层楼倚画栏。\n满院梨花香寂寞，隔帘风雨正春寒。",
        "dynasty": "宋",
        "collection_info": null
    },
    {
        "uuid": "8ab892edf5bc0ac5861e1cfda291fbfa",
        "title": "严陵郡舍",
        "author": "陈允平",
        "content": "花飞石上班，水落白云湾。\n帘捲千重树，窗开四面山。\n鼓声鱼市近，旗影讼庭闲。\n满目皆吟思，残阳缥缈间。",
        "dynasty": "宋",
        "collection_info": null
    },
    {
        "uuid": "f553a4a165c3666ee1292d761695c021",
        "title": "西兴",
        "author": "陈允平",
        "content": "西兴潮半落，渔浦日初昏。\n岳面云收脚，沙头浪积痕。\n楼钟鸣野寺，船鼓入江村。\n回首长安路，归心几断魂。",
        "dynasty": "宋",
        "collection_info": null
    },
    {
        "uuid": "bf4c1f47b69687ee86a34f72ca833b76",
        "title": "曹娥庙",
        "author": "陈允平",
        "content": "汉碣嵯峨几百秋，曲坟遗庙越山头。\n潮声侵帐凤屏冷，云气绕台鸾镜愁。\n孝节棱棱双桧立，哀魂渺渺一江流。\n椒觞载奠灵风起，知我怀亲送远舟。",
        "dynasty": "宋",
        "collection_info": null
    },
    {
        "uuid": "940f4ee037d30f1d77d39542a2a1508e",
        "title": "梁湖道上",
        "author": "陈允平",
        "content": "东风酒旆斜，浦口第三家。\n谷鸟鸣春树，江鸥起暮沙。\n故乡山渐近，曲岸柳初芽。\n客路归心切，孤帆带落霞。",
        "dynasty": "宋",
        "collection_info": null
    },
    {
        "uuid": "115b481ff5f61cb28749b6f13f5914e7",
        "title": "闺情",
        "author": "陈允平",
        "content": "闲拈花片贴纱窗，绣幕斜飞燕子双。\n细数归期相次近，倚楼日日望春江。",
        "dynasty": "宋",
        "collection_info": null
    },
    {
        "uuid": "e3597270eb27b15a9e92b512857fb1fc",
        "title": "梅梁堰",
        "author": "陈允平",
        "content": "庙近云涛观，山遥翠欲重。\n祇应溪上木，便是洞中龙。\n堰折潮归海，楼迎浪答钟。\n断碑荒藓合，终古载灵踪。",
        "dynasty": "宋",
        "collection_info": null
    },
    {
        "uuid": "8b39746cfc200c1fc185bdd04b7516a4",
        "title": "虎丘即事",
        "author": "陈允平",
        "content": "西风剑佩轻，独立妙高亭。\n山吐岩头月，江涵水面星。\n石奔苍虎势，树结老龙形。\n何处吹箫客，扁舟过洞庭。",
        "dynasty": "宋",
        "collection_info": null
    },
    {
        "uuid": "663f0b91f827e264c0b2644443c6d9ce",
        "title": "青龙渡头",
        "author": "陈允平",
        "content": "天阔雁飞飞，淞江鲈正肥。\n柳风欺客帽，松露湿僧衣。\n塔影随潮没，钟声隔岸微。\n不堪回首处，何日可东归。",
        "dynasty": "宋",
        "collection_info": null
    },
    {
        "uuid": "457886af3c013aabc14af6917ff35475",
        "title": "仲冬南楼野望",
        "author": "陈允平",
        "content": "绣幕香温生暮寒，淡烟漠漠水漫漫。\n吟残庾岭梅千树，梦绕湘江竹万竿。\n风捲乱鸦栖古塔，雪迷孤雁落前滩。\n一声玉笛人何所，更上南楼独倚栏。",
        "dynasty": "宋",
        "collection_info": null
    },
    {
        "uuid": "b3d9b35e7ea7a6aedde1a735302588ae",
        "title": "夜泊",
        "author": "陈允平",
        "content": "停舟野渡头，客路恨悠悠。\n叶落风千树，钟残月半楼。\n芦花双过雁，莎草独眠鸥。\n山鬼烧青火，飞来照髑髅。",
        "dynasty": "宋",
        "collection_info": null
    },
    {
        "uuid": "46242dcbdc65909910c7e11b5ed1352f",
        "title": "梨花",
        "author": "陈允平",
        "content": "流鶑偷入未央宫，望断昭阳信不通。\n寂寞雨声寒食夜，一枝香泪泣东风。",
        "dynasty": "宋",
        "collection_info": null
    },
    {
        "uuid": "4ef083879682a441f5f075bf63909ca0",
        "title": "吴江道上",
        "author": "陈允平",
        "content": "夜半扁舟出洞庭，客帆初挂早潮平。\n社风纔起海鹰至，岚雾未收江鹄鸣。\n吴岫乱云擎古塔，楚皋寒叶拥荒城。\n垂虹桥外天连水，无限别离生杜蘅。",
        "dynasty": "宋",
        "collection_info": null
    },
    {
        "uuid": "540b8391eb29878a4aa417a21dad4157",
        "title": "登西楼怀汤损之",
        "author": "陈允平",
        "content": "杨柳飘飘春思长，绿桥流水绕官墙。\n碧云望断空回首，一半阑干无夕阳。",
        "dynasty": "宋",
        "collection_info": null
    },
    {
        "uuid": "881d5debbd43dae494dcd38fd195fb43",
        "title": "吴山雪霁",
        "author": "陈允平",
        "content": "九天宫阙春风满，陆地楼台夜月寒。\n铁笛一声吹雁落，片云不到玉阑干。",
        "dynasty": "宋",
        "collection_info": null
    },
    {
        "uuid": "15868e1b8fb7fcd13232c4e3fe0c16a2",
        "title": "后土庙",
        "author": "陈允平",
        "content": "尘拥妆台翡翠翘，琼花开尽玉魂销。\n昆崙山上天风落，二十四桥吹洞箫。",
        "dynasty": "宋",
        "collection_info": null
    },
    {
        "uuid": "94ee315ec14614df659d2f9fe3a7bd7f",
        "title": "湖上",
        "author": "陈允平",
        "content": "流水断桥边，笙歌拥画船。\n日酣花半醉，春困柳三眠。\n策杖登云洞，观鱼上玉泉。\n凤城归去晚，山锁万重烟。",
        "dynasty": "宋",
        "collection_info": null
    },
    {
        "uuid": "a1a2aa636e91864df66a3301abf6d9a6",
        "title": "西湖暮春",
        "author": "陈允平",
        "content": "云山迭迭树重重，浙水迢遥客梦中。\n啼鴂数声春去日，落花满地夜来风。\n松关鹤立吟坛静，竹院僧眠丈室空。\n明日马蹄何处所，夕阳芳草画桥东。",
        "dynasty": "宋",
        "collection_info": null
    },
    {
        "uuid": "36291e615b58f5a992a7bb32ba6a4daf",
        "title": "山房",
        "author": "陈允平",
        "content": "轩窗四面开，风送海云来。\n一阵催花雨，数声惊蛰雷。\n蜗涎明石凳，蚁阵绕山台。\n此际衣偏湿，熏笼着麝煤。",
        "dynasty": "宋",
        "collection_info": null
    },
    {
        "uuid": "162ab8678bae9347455868c054dd720c",
        "title": "马塍道上",
        "author": "陈允平",
        "content": "闲拖瘦竹筇，独步马塍东。\n鸟影青山外，春愁碧树中。\n麦潮风化蝶，樱熟雨生虫。\n莫过溪头去，溪头多落红。",
        "dynasty": "宋",
        "collection_info": null
    },
    {
        "uuid": "45ad638d825a9b5dcdd50348241ed11f",
        "title": "游仙曲",
        "author": "陈允平",
        "content": "中秋月正明，夜半飞紫琼。\n拂袖天上去，揽衣朝太清。\n缥缈黄金阙，迢遥白玉京。\n离离百宝幢，袅袅九华旌。\n箫韶起碧落，散花飘群英。\n翱翔鸾鹤舞，清彻云璈声。\n凌凌九霄寒，风露薄青冥。\n弱水三万里，仙路眇蓬瀛。\n不赴瑶池宴，相约董双成。\n吹笙骑凤凰，飞上芙蓉城。",
        "dynasty": "宋",
        "collection_info": null
    },
    {
        "uuid": "f1a3630788d7746e0f8e6b1b912435f2",
        "title": "戍妇",
        "author": "陈允平",
        "content": "梧桐叶落雁来时，见说沙场未解围。\n夜夜灯前做针线，倩谁边上寄寒衣。",
        "dynasty": "宋",
        "collection_info": null
    },
    {
        "uuid": "18fa07c5e5b1dddbc4dd279c3ea7b7d4",
        "title": "过姚秋江钓矶",
        "author": "陈允平",
        "content": "莎草离离碧树闲，祇疑曾是子陵滩。\n槿花篱落虫声碎，芦叶汀洲雁阵寒。\n江上浪平潮正熟，渡头人去月初残。\n夜深不管蛟龙睡，独对西风把钓竿。",
        "dynasty": "宋",
        "collection_info": null
    },
    {
        "uuid": "b85fc57f5784a695c600ee145b8ac25b",
        "title": "己酉秋留鹤江有感",
        "author": "陈允平",
        "content": "宾鸿几过淀山湖，夜夜西风转辘轳。\n苜蓿草衰江馆静，枇杷叶老石泉枯。\n曲终明月闲歌扇，病去寒灰满药炉。\n客梦不堪千里远，故园篱菊正荒芜。",
        "dynasty": "宋",
        "collection_info": null
    },
    {
        "uuid": "737db7ec1d9d129ba2c4fef462f73913",
        "title": "经冯将军墓",
        "author": "陈允平",
        "content": "同山半白云，此地葬将军。\n香火空遗像，朝廷纪旧勋。\n铁衣悬古塔，金钺镇荒坟。\n一涧清泠水，年年生紫芹。",
        "dynasty": "宋",
        "collection_info": null
    },
    {
        "uuid": "05b09b02e14a36f8e3efdf006b89c775",
        "title": "江村",
        "author": "陈允平",
        "content": "草舍蔬畦绕，柴门竹径通。\n断云遮落日，细雨湿斜风。\n野艾抽花碧，山茄带叶红。\n烟深南浦远，难认楚江枫。",
        "dynasty": "宋",
        "collection_info": null
    },
    {
        "uuid": "9a656269b15b08918ea9be220bdfa7fc",
        "title": "江馆野望",
        "author": "陈允平",
        "content": "江边雁过秋，江上暮云愁。\n岭曲山横转，潮回水逆流。\n乱莎行石蟹，残荻卧沙鸥。\n黯淡三更月，何人独倚楼。",
        "dynasty": "宋",
        "collection_info": null
    },
    {
        "uuid": "2e0490e5872f21daf2b0ca1bacc7e4e6",
        "title": "暮秋游虎丘",
        "author": "陈允平",
        "content": "寂寞虚廊暗草莱，天风缭绕宝华台。\n江空露冷蛟龙伏，殿古云深鹳鹊来。\n山馆老松褰绿蔓，石坛芳桂落苍苔。\n寒钟敲断枫桥月，半夜禅僧入定回。",
        "dynasty": "宋",
        "collection_info": null
    },
    {
        "uuid": "c16097537391d554ccabcab647ad12d6",
        "title": "小楼",
        "author": "陈允平",
        "content": "寒空漠漠起愁云，玉笛吹残正断魂。\n寂寞小楼帘半捲，雁烟蛩雨又黄昏。",
        "dynasty": "宋",
        "collection_info": null
    },
    {
        "uuid": "d8e11b385636b4604408e72038886120",
        "title": "侍赵别驾宴寿乐堂",
        "author": "陈允平",
        "content": "别驾移樽宴草堂，四轩帘幕捲斜阳。\n芰荷香满鸳鸯宿，杨柳阴浓翡翠藏。\n风过水亭秋尚热，月侵山阁夜偏凉。\n更阑酒尽不知去，坐看晓星飞玉潢。",
        "dynasty": "宋",
        "collection_info": null
    },
    {
        "uuid": "648288180b0792f5feb83f1433c44e56",
        "title": "留鹤江有感",
        "author": "陈允平",
        "content": "抱玉归来泪满襟，世间何许觅知音。\n此生虽有噬脐悔，到死终无尝胆心。\n伏枥马思云路远，避鈎鱼隠石潭深。\n故人若问淞江客，自采芙蓉学楚吟。",
        "dynasty": "宋",
        "collection_info": null
    },
    {
        "uuid": "e1d83916bf3e29f95a2e004ed3c97079",
        "title": "送吴松溪过淮",
        "author": "陈允平",
        "content": "铁砚毛锥未策功，又携琴剑过临邛。\n荆山有玉鸣朝凤，沧海无珠走夜龙。\n浦口月来僧馆榻，渡头霜落客船钟。\n自君别后知音少，空忆雁山溪上松。",
        "dynasty": "宋",
        "collection_info": null
    },
    {
        "uuid": "600783f8591535e5f30f903d0f3e7467",
        "title": "送赵知县归天台",
        "author": "陈允平",
        "content": "自是中朝柱石材，西风尘土暗蒿莱。\n河阳县裏花初放，彭泽门前柳未栽。\n准拟鸣珂来凤沼，徘徊抱玉下乌台。\n明朝琴鹤归何处，三径故园多绿苔。",
        "dynasty": "宋",
        "collection_info": null
    },
    {
        "uuid": "b15bc3079b56923e366233274b8dbf21",
        "title": "姑苏馆",
        "author": "陈允平",
        "content": "楚岫高低接太行，吴江渺漠下沧浪。\n秋城霜满苇花白，夜馆月寒莎草黄。\n芳苑鹿台初解佩，故宫鸾阁尚鸣珰。\n五湖一叶扁舟去，十二西楼几夕阳。",
        "dynasty": "宋",
        "collection_info": null
    },
    {
        "uuid": "9fc8fff4b1b6a789eb233e2696ebc71f",
        "title": "云间洞天",
        "author": "陈允平",
        "content": "门掩青松间绿槐，一奁图画自天开。\n朝霞炼药黄金井，夜月吹笙白玉台。\n树老有枝皆薜荔，地闲无处不莓苔。\n数声野鹤惊残梦，疑是神仙出洞来。",
        "dynasty": "宋",
        "collection_info": null
    },
    {
        "uuid": "7b825b14353896f7604f89d9e586fd73",
        "title": "采桑行",
        "author": "陈允平",
        "content": "妾本秦罗敷，家住曲江曲。\n门前杨柳青，春风啼布谷。\n树头桑初芽，家家蚕始浴。\n相呼出采桑，采桑如采玉。\n屈曲迴高枝，攀条剪柔绿。\n朝晴采桑南，暮雨采桑北。\n采得桑归迟，小姑怨相促。\n陌上绮罗人，问妾眉何蹙。\n妾恨妾自知，问妾何所欲。\n消磨三十春，渐喜蚕上簇。\n七日收得茧百斤，十日缫成丝两束。\n一丝一线工，织成罗与縠。\n百人共辛勤，一人衣不足。\n举头忽见桑叶黄，低头垂泪羞布裳。",
        "dynasty": "宋",
        "collection_info": null
    },
    {
        "uuid": "1cd89dfc5039e649cc7eda2e339ee3ae",
        "title": "对烛",
        "author": "陈允平",
        "content": "忽忆巴山夜，西窗风雨寒。\n自怜清影独，谁识寸心丹。\n草长花犹在，香销泪不干。\n海棠贪睡去，惆怅五更残。",
        "dynasty": "宋",
        "collection_info": null
    },
    {
        "uuid": "22b7c0ae2b3d3b954f405910d16d73ed",
        "title": "春晓",
        "author": "陈允平",
        "content": "晓风猎猎捲芭蕉，帘幕深深燕子巢。\n十二画栏都倚遍，一双蝴蝶上花梢。",
        "dynasty": "宋",
        "collection_info": null
    },
    {
        "uuid": "66e9f4da047b22d6c792e7dea7451788",
        "title": "侍赵开府夜宴",
        "author": "陈允平",
        "content": "剩陪华佩醉蟠桃，杨柳飘飘拂午桥。\n夜月楼台行锦障，春风帘幕捲红绡。\n歌传杏苑黄金缕，乐奏梨园紫玉箫。\n银漏滴残珠履散，踏花归去路迢遥。",
        "dynasty": "宋",
        "collection_info": null
    },
    {
        "uuid": "15bf3dcffa7510cfa50066f0cf3e55e0",
        "title": "雷峰少憩",
        "author": "陈允平",
        "content": "倚塔看明月，寒光度玉绳。\n曲堤藏小艇，疏柳见孤灯。\n水竹映苔石，岩花缘涧藤。\n香云吹散后，猿鹤伴高僧。",
        "dynasty": "宋",
        "collection_info": null
    },
    {
        "uuid": "44904a315ce16e77710c213c28ff0c4a",
        "title": "钱塘旅舍",
        "author": "陈允平",
        "content": "云山千万迭，身事恨悠悠。\n客鬓秋风急，乡心夜雨愁。\n蛩鸣邻寺壁，雁过隔湖楼。\n目送千帆远，长江空自流。",
        "dynasty": "宋",
        "collection_info": null
    },
    {
        "uuid": "7a4f4fe0d3f28799a7bb37962431ad24",
        "title": "避暑",
        "author": "陈允平",
        "content": "避暑入林扃，同僧坐竹亭。\n鸟飞晴地影，龙挂雨天形。\n扫叶铺椰簟，临流注石瓶。\n更无尘迹到，日落梦初醒。",
        "dynasty": "宋",
        "collection_info": null
    },
    {
        "uuid": "7b1422f61c04d5454505eb1d1cb1be24",
        "title": "山中吟",
        "author": "陈允平",
        "content": "平生独爱山，日日频跻攀。\n自得山中趣，结庐万山间。\n山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "uuid": "a7bab21d87ba5c78de0e5d5da762673f",
        "title": "山中吟  其一",
        "author": "陈允平",
        "content": "平生独爱山，日日频跻攀。\n自得山中趣，结庐万山间。",
        "dynasty": "宋",
        "collection_info": null
    },
    {
        "uuid": "3fcc087f731c9463ab7e14006b4b40d5",
        "title": "山中吟  其二",
        "author": "陈允平",
        "content": "山西茂林麓，中有盘旋谷。\n飘飘双凤凰，飞立山上玉。",
        "dynasty": "宋",
        "collection_info": null
    },
    {
        "uuid": "69f8585fa471523307457a8b12c63bee",
        "title": "山中吟  其三",
        "author": "陈允平",
        "content": "日出华山阳，月出庐山岗。\n巫山云漠漠，雁山烟苍苍。",
        "dynasty": "宋",
        "collection_info": null
    },
    {
        "uuid": "be5d88fd2c4db1882cf3488700b42a51",
        "title": "山中吟  其四",
        "author": "陈允平",
        "content": "东望泰岳松，西望苍梧竹。\n知心侣渔樵，忘情友麋鹿。",
        "dynasty": "宋",
        "collection_info": null
    },
    {
        "uuid": "ce6537fb717c11cbdac7ecd856e463ea",
        "title": "山中吟  其五",
        "author": "陈允平",
        "content": "山深春亦寒，野鸟声绵蛮。\n山花随处发，香风吹幽兰。",
        "dynasty": "宋",
        "collection_info": null
    },
    {
        "uuid": "0f1ab61fd901d83f196391fb62fcd4b2",
        "title": "山中吟  其六",
        "author": "陈允平",
        "content": "夏日飞火云，枕簟访深僻。\n坐此松竹林，冰泉嗽寒石。",
        "dynasty": "宋",
        "collection_info": null
    },
    {
        "uuid": "6acb2a0ddfb1a1f3b31d8fda112b28ef",
        "title": "山中吟  其七",
        "author": "陈允平",
        "content": "西风凉萧萧，雁过秋空高。\n时有岩桂发，落叶飞长皋。",
        "dynasty": "宋",
        "collection_info": null
    },
    {
        "uuid": "6a4cd15d8a710091b146a1482f4987f5",
        "title": "山中吟  其八",
        "author": "陈允平",
        "content": "三冬气凛冽，独立千崖雪。\n横斜溪上梅，影落溪桥月。",
        "dynasty": "宋",
        "collection_info": null
    },
    {
        "uuid": "f8c1c44a6459fb1f69423bb6d33c5c98",
        "title": "山中吟  其九",
        "author": "陈允平",
        "content": "身在此山中，闲情薄太空。\n行歌白云裏，白云连崆峒。",
        "dynasty": "宋",
        "collection_info": null
    },
    {
        "uuid": "22cfee486bd06455d6fd883b79ca1c47",
        "title": "山中吟  其一○",
        "author": "陈允平",
        "content": "朝餐山上霞，暮采山下药。\n安得山中人，共跨山头鹤。",
        "dynasty": "宋",
        "collection_info": null
    },
    {
        "uuid": "3addd50b6c01b0eac0b7619c868226dd",
        "title": "无题  其一",
        "author": "陈允平",
        "content": "鲛绡帘捲锦屏开，弱柳丝丝拂吹台。\n闲品琵琶不成调，落花飞趁晓风来。",
        "dynasty": "宋",
        "collection_info": null
    },
    {
        "uuid": "d92ae65b587028cc7cfc705ad4192766",
        "title": "无题  其二",
        "author": "陈允平",
        "content": "千树琅玕碧玉梢，秋声半夜浙江潮。\n小庭寂寞无人到，谁与同吹月下箫。",
        "dynasty": "宋",
        "collection_info": null
    },
    {
        "uuid": "40369fadc69ca1f828277c7322fe4f4e",
        "title": "人日即事",
        "author": "陈允平",
        "content": "春寒犹拨地炉灰，门巷萧条客不来。\n特有落梅三四点，晚风吹上石棋台。",
        "dynasty": "宋",
        "collection_info": null
    },
    {
        "uuid": "ee3229c4001c9618d9d0fb4fb24118c5",
        "title": "客中怀友",
        "author": "陈允平",
        "content": "霜露湿征衣，行非少壮时。\n何堪万里役，动是一年期。\n高谊贫中见，深情别后知。\n相思相望处，云树碧参差。",
        "dynasty": "宋",
        "collection_info": null
    },
    {
        "uuid": "7bbb3fcc8221c2467bdf287ef2db045e",
        "title": "忆诸侄",
        "author": "陈允平",
        "content": "万里经年别，临分手重携。\n地寒冬气早，家远暮云低。\n有信秋凭雁，无眠夜听鸡。\n满怀霜露感，不隔故山西。",
        "dynasty": "宋",
        "collection_info": null
    },
    {
        "uuid": "2a78fea6ab150db85605987c22e028ca",
        "title": "赠杜郎中",
        "author": "陈允平",
        "content": "草堂人远只存诗，几席临风入咏思。\n文印幸传同谷谱，祖灯犹照曲江碑。\n濡毫省闼春霖足，立马君门夜漏迟。\n憔悴江南老词客，柳边曾挹汉威仪。",
        "dynasty": "宋",
        "collection_info": null
    },
    {
        "uuid": "a173839ae64284411c543b4a773c2641",
        "title": "赠佛光法师",
        "author": "陈允平",
        "content": "竺寺王城近，金门讲大乘。\n教中初有记，祖外久无僧。\n身被山河衲，心悬日月灯。\n南湖雨华座，十载復谁登。",
        "dynasty": "宋",
        "collection_info": null
    },
    {
        "uuid": "8518cf1ff7b8f7a6e653f3d8ed684807",
        "title": "赠新罗僧",
        "author": "陈允平",
        "content": "便帆纔过日东来，浅色伽梨短样裁。\n野鹤怨时心共远，海鲸降处定初回。\n长年守律因师戒，中土传经为国灾。\n几日应酬官事了，南湖听法雨华台。",
        "dynasty": "宋",
        "collection_info": null
    },
    {
        "uuid": "6b74cc75b3ec87ec55a051f979cf224f",
        "title": "赠雪窦",
        "author": "陈允平",
        "content": "一从说法雨华台，椶叶蕉花几度开。\n春尽瀑泉犹溅雪，地幽篁竹亦生苔。\n临溪洗钵青猿过，背石持经白鸟来。\n笑指庭前双柏树，住庵时节手亲栽。",
        "dynasty": "宋",
        "collection_info": null
    },
    {
        "uuid": "1ad5d10d9cbc8c068d31d405782b3c0d",
        "title": "赠律师",
        "author": "陈允平",
        "content": "传来二十五条衣，昼夜修行昼夜持。\n老去任教零落尽，猕猴偷□□□□。",
        "dynasty": "宋",
        "collection_info": null
    },
    {
        "uuid": "7c707f09f39ac1e0a62d2a368be6625e",
        "title": "赠讷行人",
        "author": "陈允平",
        "content": "诸方参请尽，秋晚别京畿。\n乞食一斋饱，随缘百念微。\n夜声鸣铁笛，寒色脆荷衣。\n久学南山律，终身不敢违。",
        "dynasty": "宋",
        "collection_info": null
    },
    {
        "uuid": "08d004365e399d98fdcd5669147aafb3",
        "title": "赠东皋恭行人",
        "author": "陈允平",
        "content": "重门临驿路，几向月中开。\n殿势江山合，钟声云水来。\n长吟松溅瀑，久定石生苔。\n九品金沙观，青莲次第栽。",
        "dynasty": "宋",
        "collection_info": null
    },
    {
        "uuid": "ab7b76ff4f9c159d2e97be96d5f3d9d0",
        "title": "赠罗知宫",
        "author": "陈允平",
        "content": "霞帔云巾占石床，磬声初引步虚长。\n拟朝碧落非无路，学煮黄金信有方。\n云暗石潭龙骨蜕，草肥山崦麝脐香。\n青城梦窅蓬莱近，沧海为田合种桑。",
        "dynasty": "宋",
        "collection_info": null
    },
    {
        "uuid": "e811fc4af965e04cd25530ff8cfe0a15",
        "title": "赠明道者",
        "author": "陈允平",
        "content": "三衣终日护，白社踵东林。\n浄业心无住，清斋力不禁。\n莲香秋观静，松吹石桥阴。\n见说溪南虎，时来听梵音。",
        "dynasty": "宋",
        "collection_info": null
    },
    {
        "uuid": "5eadfbc080e80a5a3a07014cf2ae13b7",
        "title": "赠杨子中",
        "author": "陈允平",
        "content": "凤梧鸾竹鬰青葱，文气冲冲五色虹。\n囊裏短歌唐李贺，酒边奇字汉扬雄。\n铜铺雨后芭蕉绿，石井霜前薜荔红。\n茶竈笔床随处有，等闲留客坐春风。",
        "dynasty": "宋",
        "collection_info": null
    },
    {
        "uuid": "202de39df6d459def2df8ec908058543",
        "title": "寄模上人",
        "author": "陈允平",
        "content": "林下逢支遁，人疑是宿生。\n病怜诗力减，老觉世缘轻。\n短髮吴霜浄，归心剡雪明。\n相思听猿夜，幽梦隔重城。",
        "dynasty": "宋",
        "collection_info": null
    },
    {
        "uuid": "311d8361f919d6900d559e3cefc2b0bf",
        "title": "寄赵庆御",
        "author": "陈允平",
        "content": "十年一别双溪路，君自江南我浙东。\n彼此有书无雁寄，祇应清梦与君同。",
        "dynasty": "宋",
        "collection_info": null
    },
    {
        "uuid": "234da2facf6165c18cf687857367b580",
        "title": "寄晚浦张观使",
        "author": "陈允平",
        "content": "不愿生封万户侯，归来却伴赤松游。\n琴书东里三椽屋，诗酒西湖一叶舟。\n雁过客楼秋雨急，乌栖江树暮烟愁。\n频年陡觉生华髮，日日凭高望楚州。",
        "dynasty": "宋",
        "collection_info": null
    },
    {
        "uuid": "a21fcb5a85133881a3fb9ac8638a0fbf",
        "title": "酬同志",
        "author": "陈允平",
        "content": "风光易销歇，尊□足闲情。\n谷雨春江暮，茶烟晓寺晴。\n认巢归燕熟，辞树落花轻。\n湖上明朝约，初裁白苎成。",
        "dynasty": "宋",
        "collection_info": null
    },
    {
        "uuid": "23a581b75bf4b52761c52e641c779d0c",
        "title": "茅苇",
        "author": "陈允平",
        "content": "白苇黄茅几断魂，数家鷄犬不相闻。\n江南多少朱门闭，桑柘春深绿似云。",
        "dynasty": "宋",
        "collection_info": null
    },
    {
        "uuid": "edb8f5b0bc0c5ca162cb8b80df12c34f",
        "title": "先天李姆庙",
        "author": "陈允平",
        "content": "毓圣功成宴太清，曾遗双履下清冥。\n隧碑重纪先天德，犹是祥符御制铭。",
        "dynasty": "宋",
        "collection_info": null
    },
    {
        "uuid": "087043f1538a7803fc1ddb3bf9f1cdd7",
        "title": "宛陵道院",
        "author": "陈允平",
        "content": "阙角溪城下，千年黑蟒蟠。\n云深仙宅窅，竹密醮坛寒。\n汉量铜花绿，隋钟火籀丹。\n天风步虚静，微月听鸣銮。",
        "dynasty": "宋",
        "collection_info": null
    },
    {
        "uuid": "56073d0034d88a5eb8a071372c52c00e",
        "title": "伍炼士松隠居",
        "author": "陈允平",
        "content": "树顶危巢堕鹤翎，凌霄花白女萝青。\n无朝无暮云烟起，时有人来采茯苓。",
        "dynasty": "宋",
        "collection_info": null
    },
    {
        "uuid": "b623d5309ca0e25987ffbaee5434d18e",
        "title": "林道士故庐",
        "author": "陈允平",
        "content": "青城道士跨青牛，去作清都汗漫游。\n朝扣九关朝玉阙，暮回三岛宴金楼。\n丹随鹤舞缑山月，剑伴龙归洛浦秋。\n犹有石房云不散，晓风松柏两飕飗。",
        "dynasty": "宋",
        "collection_info": null
    },
    {
        "uuid": "78f7aa213adab68403d45d44125708b3",
        "title": "许宣平祠",
        "author": "陈允平",
        "content": "开元遗逸士，终老紫阳樵。\n市上人犹说，山中隠可招。\n干坤双草履，日月一花瓢。\n堪笑骑鲸者，相逢弱水遥。",
        "dynasty": "宋",
        "collection_info": null
    },
    {
        "uuid": "f6d1149cf353b0360f9ff7c643d7ffcc",
        "title": "郭西文孝庙",
        "author": "陈允平",
        "content": "帝子宸游白玉京，江南遗庙尚丹青。\n寝园月暗衣冠古，选阁云深笔砚灵。\n清卫有威森凤戟，娇嫔无语倚龙屏。\n太平天子尊儒学，锦帙黄封赐六经。",
        "dynasty": "宋",
        "collection_info": null
    },
    {
        "uuid": "7f2685026920b2a61a8a1f7683559afd",
        "title": "聚景园",
        "author": "陈允平",
        "content": "上苑韶光隔凤城，十分春事属流鶑。\n雨余芳草欲无地，风定落花如有声。\n柳榭云深栖鹳鹊，榉塘沙暖浴鵁鶄。\n年来翠辇经游少，七十二亭空月明。",
        "dynasty": "宋",
        "collection_info": null
    },
    {
        "uuid": "6def4e0320f28da2f03a1935ff8cf2d6",
        "title": "补陀山",
        "author": "陈允平",
        "content": "茫茫东海东，古洞石玲珑。\n蓬岛三山近，华夷一水通。\n鱼龙多变化，日月自虚空。\n此境元非幻，人心隠显中。",
        "dynasty": "宋",
        "collection_info": null
    },
    {
        "uuid": "dec543fe377d0ce4ce74bb51d469c659",
        "title": "四明洞天",
        "author": "陈允平",
        "content": "四壁玲珑耸石楼，四窗云气拥仙游。\n半空星斗浮天井，一洞烟霞透沃洲。\n蜥蜴现时曾呪雨，猕猴啼处客悲秋。\n他年定作山中隠，肯向红尘白尽头。",
        "dynasty": "宋",
        "collection_info": null
    },
    {
        "uuid": "f7ae4a44052c4391eaa68e377e7b114b",
        "title": "盘陀",
        "author": "陈允平",
        "content": "盘陀石上看松眠，薜荔凌霄结紫烟。\n何处鹤声惊梦醒，一双飞起茯苓仙。",
        "dynasty": "宋",
        "collection_info": null
    },
    {
        "uuid": "8e5f26fbe1603946d0c24436eac382a3",
        "title": "江阔",
        "author": "陈允平",
        "content": "江阔雁声遥，何人共寂寥。\n青天不可问，明月若为邀。\n侠士夸骑鹤，蛮奴学射雕。\n平生堂下柳，聊復伴秋宵。",
        "dynasty": "宋",
        "collection_info": null
    },
    {
        "uuid": "9264c99791bc614e945724396818ef78",
        "title": "淮西",
        "author": "陈允平",
        "content": "舟子解贪程，能知倦客情。\n断云微雨霁，远水落霞明。\n驿古如荒庙，山平接废城。\n游淮少年事，今祇叹劳生。",
        "dynasty": "宋",
        "collection_info": null
    },
    {
        "uuid": "236b559c43baf1d08661a7632fd639a0",
        "title": "雪窦",
        "author": "陈允平",
        "content": "千年松树冻欲死，夜半老僧眠树根。\n一片海云吹不散，白龙拖雪上昆崙。",
        "dynasty": "宋",
        "collection_info": null
    },
    {
        "uuid": "66cbd06ccd523d67be58025a243e7008",
        "title": "春塘",
        "author": "陈允平",
        "content": "春塘雨歇曙鶑啼，坊院深闲竹树西。\n静倚绿窗看漏水，野花开到白棠梨。",
        "dynasty": "宋",
        "collection_info": null
    },
    {
        "uuid": "ab30b69d83e5f31a00a1a0e5c4d15c50",
        "title": "钱塘八月潮",
        "author": "陈允平",
        "content": "五丁椎碎烂银堆，注作东南水一杯。\n秋半忽疑天外雪，夜深俄听月中雷。\n大鹏击浪惊龙卧，老蜃嘘云误燕来。\n日日涛头多拱北，至尊元在鬰箫台。",
        "dynasty": "宋",
        "collection_info": null
    },
    {
        "uuid": "da817980bd7ef0adac9a456a054f93aa",
        "title": "芝山",
        "author": "陈允平",
        "content": "春风几树石楠开，谁采灵芝去不回。\n彭蠡水分双港落，匡庐云度五峰来。\n钟沉古寺僧初定，月堕长松鸟自哀。\n堪叹昔人携酒地，断碑无主卧苍苔。",
        "dynasty": "宋",
        "collection_info": null
    },
    {
        "uuid": "5a7280fe6e0686d1fb41092575d44666",
        "title": "堤上柳",
        "author": "陈允平",
        "content": "暗黄摇曳六桥云，万户千门一日春。\n休把柔条都折尽，明朝多少出城人。",
        "dynasty": "宋",
        "collection_info": null
    },
    {
        "uuid": "173ffae621f9d30ad76e346280322284",
        "title": "城西杨梅",
        "author": "陈允平",
        "content": "炎炎火树照千山，南客应同荔子看。\n金谷人游红步障，玉房仙炼紫华丹。\n猩唇泣露珊瑚软，鹤顶迎风玛瑙寒。\n若使汉宫知此味，又添飞驿上长安。",
        "dynasty": "宋",
        "collection_info": null
    },
    {
        "uuid": "929296f266040f0eacae6c63e09836fd",
        "title": "僧房薜荔",
        "author": "陈允平",
        "content": "寸草曾收药笼功，谁移野色近禅翁。\n甘同木石抛闲地，耻附松萝上碧空。\n旋长纤枝宜雨绿，未删宿叶待霜红。\n为衣或许湘人采，清彻崇兰两佩风。",
        "dynasty": "宋",
        "collection_info": null
    },
    {
        "uuid": "c8c0d04883b0c15b8e52366d0182ea6b",
        "title": "归燕",
        "author": "陈允平",
        "content": "王谢堂前柳树苍，玉京坟上藓花黄。\n无情又逐东风去，落日朱帘几断肠。",
        "dynasty": "宋",
        "collection_info": null
    },
    {
        "uuid": "5fbfab0950806d907828a8fdabd0cd08",
        "title": "宿鹭",
        "author": "陈允平",
        "content": "西风历历起寒莎，皆立林宵雪一窠。\n三十六陂烟水阔，夜深无奈月明多。",
        "dynasty": "宋",
        "collection_info": null
    },
    {
        "uuid": "26902a6aa77ba693f2769cf2268c80ca",
        "title": "故宫",
        "author": "陈允平",
        "content": "琼台玉馆照青红，梦断思陵桧柏风。\n三十二门金锁合，年年春雨扫梧桐。",
        "dynasty": "宋",
        "collection_info": null
    },
    {
        "uuid": "694b184a61b58ace2e63ab51eb3a5b9e",
        "title": "长门曲",
        "author": "陈允平",
        "content": "紫凤双飞晓镜台，玉楼春冷燕空来。\n蛾眉不及宫前柳，一度春风一度开。",
        "dynasty": "宋",
        "collection_info": null
    },
    {
        "uuid": "1b9c56e3dd8d6f78202887f56853222d",
        "title": "多景楼",
        "author": "陈允平",
        "content": "怀古心情独倚楼，荻花枫叶满江秋。\n地雄吴楚东南会，水接荆扬上下流。\n铁瓮百年春雨梦，铜驼万里夕阳愁。\n西风历历吹征雁，又带边声过石头。",
        "dynasty": "宋",
        "collection_info": null
    },
    {
        "uuid": "09fa9b638a54471ecda902878b70580e",
        "title": "清风阁",
        "author": "陈允平",
        "content": "巍巍楹槛逼星河，城上阑干野色多。\n天目水分波浩渺，大湖山点石嵯峨。\n罗窗夜气吹银烛，翠箔秋声动玉珂。\n我欲乘空呼列子，月明何处起苹歌。",
        "dynasty": "宋",
        "collection_info": null
    },
    {
        "uuid": "caa128a7461487f5386f12a034bef002",
        "title": "冷泉亭",
        "author": "陈允平",
        "content": "西竺峰飞小朶来，闲僧曾共倚崔嵬。\n寒惊玉匣光初泻，晓怯冰壶冻未开。\n云外有香丹桂落，洞中无月白猿哀。\n当年洗耳人何在，拟勺清泠酹碧苔。",
        "dynasty": "宋",
        "collection_info": null
    },
    {
        "uuid": "0ca350b410595a2eb71b45ed8ce947c3",
        "title": "姑苏台",
        "author": "陈允平",
        "content": "高楼三百尺，落日几登临。\n越国一尝胆，吴娃频捧心。\n野猿窥燐火，宫燕语秋霖。\n坐久忽闻笛，五湖烟水深。",
        "dynasty": "宋",
        "collection_info": null
    },
    {
        "uuid": "639d8cd523b9a9e662928f0ff177f45c",
        "title": "春闺",
        "author": "陈允平",
        "content": "终日怀人倚翠阑，别长愁觉钏金宽。\n颦眉钿叶抛鸳甃，弹泪灯花落凤盘。\n梅粉有香供夜雨，柳丝无力受春寒。\n阶前拾得相思子，自结罗囊绣合欢。",
        "dynasty": "宋",
        "collection_info": null
    },
    {
        "uuid": "8c9432fd7cc8bb1d4a286dbbfc67ac10",
        "title": "绿琐",
        "author": "陈允平",
        "content": "绿琐银台烛焰红，月痕斜过井梧东。\n背人约住黄金钏，轻札香罗护守宫。",
        "dynasty": "宋",
        "collection_info": null
    },
    {
        "uuid": "a6f08741ef3a96f20ad1869aa44d0ab5",
        "title": "台上",
        "author": "陈允平",
        "content": "客舍新移近鲁台，翛然一榻少尘埃。\n丁宁黄耳休惊吠，不是闲人定不来。",
        "dynasty": "宋",
        "collection_info": null
    },
    {
        "uuid": "5ee1b92b55ccaee54be7ef3b922ca6a4",
        "title": "丰乐楼初成",
        "author": "陈允平",
        "content": "红尘飞不到阑干，十二朱帘捲暮寒。\n上苑鶑啼花木暗，六桥人散水云宽。\n春风玉佩骖黄鹤，夜月琼箫驻紫鸾。\n檐外青青杨柳色，几回曾向画船看。",
        "dynasty": "宋",
        "collection_info": null
    },
    {
        "uuid": "a6307f99d2037446d88d56e8a43c8ddf",
        "title": "竹枝曲",
        "author": "陈允平",
        "content": "峨眉山头月如眉，画眉夬婿归不归。\n十日学德眉似月，眉成又是月圆时。",
        "dynasty": "宋",
        "collection_info": null
    }
]