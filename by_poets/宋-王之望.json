[
    {
        "uuid": "6297546f975465929f9f0ed2ba69dfdd",
        "title": "菩萨蛮 华灯的皪明金碧",
        "author": "王之望",
        "content": "华灯的皪明金碧。\n玳筵剧饮杯馀湿。\n珠翠隔房栊。\n微闻笑语通。\n蓬瀛知已近。\n青鸟仍传信。\n应为整云鬟。\n教侬倒玉山。",
        "dynasty": "宋",
        "collection_info": null
    },
    {
        "uuid": "8188ce6d993a00fd3cbf58fc1eeae473",
        "title": "好事近 五载复相逢",
        "author": "王之望",
        "content": "五载复相逢，俱被一官驱役。\n惊我雪髯霜鬓，只声香相识。\n翠帷珍重出笙歌，醉迟迟春日。\n亲到鹊桥津畔，见天机停织。",
        "dynasty": "宋",
        "collection_info": null
    },
    {
        "uuid": "adb364105f614c996785d6de279e8bab",
        "title": "好事近 彩舰载娉婷",
        "author": "王之望",
        "content": "彩舰载娉婷，宛在玉楼琼宇。\n人欲御风仙去，觉衣裳飘举。\n玉京咫尺是蓝桥，一见已心许。\n梦解汉皋珠佩，但茫茫烟浦。",
        "dynasty": "宋",
        "collection_info": null
    },
    {
        "uuid": "85b6821ff23748ba9ad0e3740597efd6",
        "title": "好事近 缓带抚雄边",
        "author": "王之望",
        "content": "缓带抚雄边，一面灭烽休役。\n歌舞后堂高宴，喜倾城初识。\n红绫小砑写新词，佳句丽星日。\n从此锦城机杼，把回文休织。",
        "dynasty": "宋",
        "collection_info": null
    },
    {
        "uuid": "e9a5a2bfdbb5dd7ebb4134be29688183",
        "title": "好事近 清唱动梁尘",
        "author": "王之望",
        "content": "清唱动梁尘，窈窕夜深庭宇。\n一笑满斟芳酒，看霞觞争举。\n弓靴三寸坐中倾，惊叹小如许。\n子建向来能赋，过凌波仙浦。",
        "dynasty": "宋",
        "collection_info": null
    },
    {
        "uuid": "7c238858f21c8f0a2182a36fcd006a41",
        "title": "好事近 萧寺两珠红",
        "author": "王之望",
        "content": "萧寺两珠红，欲共晓霞争色。\n独占岁寒天气，正群芳休息。\n坐中清唱并阳春，写物妙诗格。\n霜鬓自羞簪帽，叹如何抛得。",
        "dynasty": "宋",
        "collection_info": null
    },
    {
        "uuid": "6a7194369233179d99fef88b2db16555",
        "title": "减字木兰花 珠帘乍见",
        "author": "王之望",
        "content": "珠帘乍见。\n云雨无踪空有怨。\n锦字新词。\n青鸟衔来恼暗期。\n桃溪得路。\n直到仙家留客处。\n今日东邻。\n远忆当年窥宋人。",
        "dynasty": "宋",
        "collection_info": null
    },
    {
        "uuid": "85a6b6fe1f0b624fd70dd7e677d17822",
        "title": "减字木兰花 糟糠相乐",
        "author": "王之望",
        "content": "糟糠相乐。\n早共梁鸿同隐约。\n着籍天门。\n隔品新封感帝恩。\n满堂儿女。\n妇捧金杯孙屡舞。\n白发卿卿。\n与尔尊前作寿星。",
        "dynasty": "宋",
        "collection_info": null
    },
    {
        "uuid": "fe5161c6d6358558c5c4a3c3798901e1",
        "title": "丑奴儿・采桑子 蒙泉秋色登临处",
        "author": "王之望",
        "content": "蒙泉秋色登临处，愁送将归。\n一梦经时。\n肠断佳人、犹唱渭城词。\n春来重醉分携地，人在天涯。\n别后应知。\n两鬓萧萧、多半已成丝。",
        "dynasty": "宋",
        "collection_info": null
    },
    {
        "uuid": "6ad58b2e1afeaf3a588482a19fe70aee",
        "title": "丑奴儿・采桑子 去年池馆同君醉",
        "author": "王之望",
        "content": "去年池馆同君醉，正是花时。\n隔院韶辉。\n桃李欣欣、如与故人期。\n相望两地今千里，还对芳菲。\n春色分谁。\n雨惨风愁、依旧可怜枝。",
        "dynasty": "宋",
        "collection_info": null
    },
    {
        "uuid": "13eda7c7724bf961c9905095d82308ed",
        "title": "惜分飞 要眇新声生宝柱",
        "author": "王之望",
        "content": "要眇新声生宝柱。\n弹到离肠断处。\n细落檐花雨。\n夜阑清唱行云住。\n洞府春长还易暮。\n凡客暂来终去。\n不忍回头觑。\n乱山流水桃溪路。",
        "dynasty": "宋",
        "collection_info": null
    },
    {
        "uuid": "2bbc99640d2f88f1cff32f70104eff5b",
        "title": "醉花阴 弧门此日犹能记",
        "author": "王之望",
        "content": "弧门此日犹能记。\n叹居诸难系。\n弹指片声中，不觉流年，五十还加二。\n儿童寿酒邀翁醉。\n笑欣欣相戏。\n休画老人星，白发苍髯，怎解如翁似。",
        "dynasty": "宋",
        "collection_info": null
    },
    {
        "uuid": "004ce8eda459d2b67c6b288cf5b370f6",
        "title": "鹧鸪天 撩乱江云雪欲飞",
        "author": "王之望",
        "content": "撩乱江云雪欲飞。\n小轩幽会酒行时。\n佳人喜得鸳鸯侣，豪客争题鹦鹉词。\n歌舞地，喜追随。\n歙州端恨外迁迟。\n谪仙狂监从来识，七步初看子建诗。",
        "dynasty": "宋",
        "collection_info": null
    },
    {
        "uuid": "fc36ed2ba1d4fce3bcb59bcea13befcf",
        "title": "虞美人 鸳鸯碧瓦寒留雪",
        "author": "王之望",
        "content": "鸳鸯碧瓦寒留雪。\n玉树先春发。\n小楼歌舞夜流连。\n月落参横、一梦绕梅边。\n尊前酒量谁能惜。\n都是高阳客。\n十分莫厌羽觞传。\n半醉娉婷、云鬓亸金钿。",
        "dynasty": "宋",
        "collection_info": null
    },
    {
        "uuid": "88a7a70a251958fc98fe57dab4ce7034",
        "title": "小重山 幂幂轻云护晓霜",
        "author": "王之望",
        "content": "幂幂轻云护晓霜。\n银花千万朵，烂韶光。\n宝山金字屡更张。\n笙箫远，帘幕閟重廊。\n车马暗尘香。\n一邦如蜡日，尽豪狂。\n游人归路笑声长。\n长歌里，击壤咏陶唐。",
        "dynasty": "宋",
        "collection_info": null
    },
    {
        "uuid": "45ff18fc318341c0cddccd59fa43d739",
        "title": "临江仙 十二峰前朝复暮",
        "author": "王之望",
        "content": "十二峰前朝复暮，忽愁望断行云。\n梦回江浦晓风清。\n远山思翠黛，蔓草记罗裙。\n锦字织成千万恨，翻成第入新声。\n幽期谁为反离魂。\n主人无浪语，狂客最锺情。",
        "dynasty": "宋",
        "collection_info": null
    },
    {
        "uuid": "0a62d4e0e5d85505b8355946a9bc100e",
        "title": "临江仙 霓作衣裳冰作面",
        "author": "王之望",
        "content": "霓作衣裳冰作面，铅华不涴天真。\n临风几待逐行云。\n自从留得住，不肯系仙裙。\n对客挥毫惊满座，银钩虿尾争新。\n数行草圣妙如神。\n从今王逸少，不学卫夫人。",
        "dynasty": "宋",
        "collection_info": null
    },
    {
        "uuid": "0cb598ff27e32eb6b1aa14faba63ebde",
        "title": "临江仙 家在蓬莱山下住",
        "author": "王之望",
        "content": "家在蓬莱山下住，乘风时到尘寰。\n双凫偶堕网罗间。\n惊容凝粉泪，愁鬓乱云鬟。\n人世风波难久驻，云霞终反仙关。\n虚无仙路拥归鸾。\n却随烟雾去，长向洞天闲。",
        "dynasty": "宋",
        "collection_info": null
    },
    {
        "uuid": "93c5c4e351765bf4c7cf640b66c0f74e",
        "title": "洞仙歌 玉楼玄圃",
        "author": "王之望",
        "content": "玉楼玄圃，旧是神仙伴。\n鸣佩时朝紫皇殿。\n种蟠桃成树，碧柰开花，着子满，金母盘中屡献。\n飘然乘彩凤，东望蓬莱，曾共扁舟五湖泛。\n正珈笄未老，兰玉盈前，春欲转、喜对芳辰开宴。\n愿绿发朱颜镇长新，教岁岁年年，寿觞深劝。",
        "dynasty": "宋",
        "collection_info": null
    },
    {
        "uuid": "ad314951f3b83071ae998d61303ec2a3",
        "title": "满庭芳 海国寒轻",
        "author": "王之望",
        "content": "海国寒轻，江南春早，小梅已漏芳妍。\n岁前冬后，和气欲回旋。\n此际瑶台阆苑，仙人下、白玉云軿。\n人间世，风帆月棹，同泛五湖船。\n当年。\n参谒地，鱼轩象服，锵佩朝天。\n向闽邦开国，福地真传。\n今日华筵寿斝，儿孙拥、兰玉相鲜。\n休辞□，蓬莱清浅，看取变桑田。",
        "dynasty": "宋",
        "collection_info": null
    },
    {
        "uuid": "c90d446e0d833e8aa1a3675c92039179",
        "title": "满庭芳 犀隐雕龙",
        "author": "王之望",
        "content": "犀隐雕龙，蟾将威凤，建溪初贡新芽。\n九天春色，先到列仙家。\n今日磨圭碎璧，天香动、风入窗纱。\n清泉嫩，江南锡乳，一脉贯天涯。\n芳华。\n瑶圃宴，群真飞佩，同引流霞。\n醉琼筵红绿，眼乱繁花。\n一碗分云饮露，尘凡尽、斗牛何赊。\n归途稳，清飙两腋，不用泛灵槎。",
        "dynasty": "宋",
        "collection_info": null
    },
    {
        "uuid": "d9aa3cb4301eb0082e9f10c930e1249f",
        "title": "念奴娇 堂堂七尺",
        "author": "王之望",
        "content": "堂堂七尺，懔一时人物，孤映三蜀。\n闲雅风流豪醉后，犹有临邛遗俗。\n十载虞庠，一官楚塞，雅操凌寒玉。\n江山千里，惠然来慰幽独。\n落笔妙语如神，两章入手，不觉珠盈掬。\n从此西归荣耀处，宁假华旌高纛。\n乐府新声，郢都馀唱，应纪阳春曲。\n老夫一醉，故人高义堪服。",
        "dynasty": "宋",
        "collection_info": null
    },
    {
        "uuid": "de82b976518209bef588e61e96002c00",
        "title": "念奴娇 蒙泉岁晚",
        "author": "王之望",
        "content": "蒙泉岁晚，偶扁舟、同泛一池寒渌。\n四者难并谁信道，草草幽欢能足。\n美景良辰，赏心乐事，更有人如玉。\n今宵此会，陋邦惊破衰俗。\n豪俊傅粉诸孙，几年分袂，一笑还相逐。\n痛饮厌厌清夜永，那管更深催促。\n宋玉词章，陶潜风概，况继前贤躅。\n故人未至，坐中仍对梅福。",
        "dynasty": "宋",
        "collection_info": null
    },
    {
        "uuid": "289ab80d379438561233c0a50da4d8ca",
        "title": "念奴娇 柳花飞絮",
        "author": "王之望",
        "content": "柳花飞絮，又还是、清明寂寞时节。\n洞府人间嗟素手，今日匆匆分拆。\n巧笑难成，含情谁解，顾影无颜色。\n风流满面，却成春恨凄恻。\n云鬓从亸金蝉，纷纷红泪，千点胭脂湿。\n聚调轻盈离调惨，声入低空愁碧。\n祖帐将收，骊驹欲驾，去也劳相忆。\n伤心南浦，断肠芳草如积。",
        "dynasty": "宋",
        "collection_info": null
    },
    {
        "uuid": "b3e13a9fa5ead2446d78df18d1c2d82b",
        "title": "永遇乐 元夜风光",
        "author": "王之望",
        "content": "元夜风光，上都灯火，辉映春色。\n鳌冠仙山，龙衔瑞烛，银阙凌空碧。\n紫烟深拥，黄云孤起，人喜乍瞻天日。\n□云里，□□□□，侍臣□□鹄立。\n雾收霞卷，珠帘开遍，翠幕娉婷争出。\n倾国丛中，钧天合处，忽听鸣清跸。\n貂裘小帽，随车信马，犹忆少年豪逸。\n如今对，山城皓月，但馀叹息。",
        "dynasty": "宋",
        "collection_info": null
    },
    {
        "uuid": "2add5250133c906ee2c0d4ad4d84c42d",
        "title": "风流子 江国东风早",
        "author": "王之望",
        "content": "江国东风早，芳菲又、迤逦报寒梅。\n正元气孕和，小春归候，数丁千载，喜动三台。\n向此际，上天开景运，王国产英材。\n想崇岳洞天，暗书苔藓，海山烟雨，空锁楼台。\n煌煌天人表，琼林与瑶树，照映庭槐。\n中有丽天星斗，惊世风雷。\n况朱颜绿发，年光鼎盛，绣裳华衮，人望归来。\n好对玳筵满举，眉寿觥罍。",
        "dynasty": "宋",
        "collection_info": null
    },
    {
        "uuid": "271c28beb19e36a117fc6b41ae3083d5",
        "title": "七夕",
        "author": "王之望",
        "content": "西风吹繁暑，夜气初宜秋。\n所居稍虚豁，得以消我忧。\n独眠堂中央，一榻无衾裯。\n开轩敞南北，凉飈入翛翛。\n是日七月七，三星已西流。\n残云不成雨，缥缈当空浮。\n云行忽中断，月彩烂不收。\n影落庭树间，枝叶如雕锼。\n草根有小虫，微吟作啾啾。\n岂復厌喧聒，更觉窗户幽。\n我欲终今夕，飞蚊不相谋。\n喧我復啮我，驱去嗟无由。\n但当我自屏，岂与汝辈仇。\n闭门归下帷，蝶梦寻庄周。",
        "dynasty": "宋",
        "collection_info": null
    },
    {
        "uuid": "478610c4bee2cca68dfcb6ba46adc83d",
        "title": "杂诗四首  其一",
        "author": "王之望",
        "content": "有忧乌啼门，有喜鹊噪庐。\n主人闻啼噪，喜鹊唾老乌。\n吉凶实由人，乌鹊何与乎。\n但知预相报，其智各有余。\n人智不如鸟，贪喜忌忧虞。\n遂于乌鹊间，憎爱乃尔殊。\n福至自福至，祸来贵先图。\n二鸟孰有益，嗟哉主人愚。",
        "dynasty": "宋",
        "collection_info": null
    },
    {
        "uuid": "3ab2d2975059b7da97bf90e1fb136391",
        "title": "杂诗四首  其二",
        "author": "王之望",
        "content": "春蚕口吐丝，生人皆仰供。\n蜘蛛丝满腹，祇能打飞虫。\n衣服与网罗，利害岂可同。\n蚕生旬月老，蜘蛛无春冬。\n蚕食惟草木，蜘蛛肉食丰。\n蚕以茧自缚，蜘蛛挂青空。\n蜘蛛有余毒，春蚕有余功。\n受报乃如此，天理不可穷。",
        "dynasty": "宋",
        "collection_info": null
    },
    {
        "uuid": "84949c64dcc4821335515cc01fae01ae",
        "title": "杂诗四首  其三",
        "author": "王之望",
        "content": "龟肉不可食，蟹螯不中卜。\n龟以殻自戕，蟹以味见戮。\n所养殊毅豹，所亡等臧谷。\n一足致患害，内外皆鸩毒。\n嵇康坐才死，霍禹以势族。\n乐哉蟹螯中，贮此老龟肉。",
        "dynasty": "宋",
        "collection_info": null
    },
    {
        "uuid": "a444f4a8f11e370c1a1d30fa89f7f479",
        "title": "杂诗四首  其四",
        "author": "王之望",
        "content": "江发岷山阳，河出昆崙趾。\n渊源既洪深，浩浩并众水。\n东流至渤澥，曲折万余里。\n经山无重数，过郡不知几。\n海边有小溪，近出海山裏。\n未能数里间，已接潮波起。\n到海虽则同，难与江河比。",
        "dynasty": "宋",
        "collection_info": null
    },
    {
        "uuid": "9113fbec672b7777d59961a37ce3c693",
        "title": "书怀  其一",
        "author": "王之望",
        "content": "羣山岸东海，兹地真斗绝。\n洪涛渺翻天，朝夕吐日月。\n虽同一宇宙，迥与朝市别。\n三山在咫尺，芝草吾欲撷。\n未能仙骨轻，稍浣衷肠热。\n从我其谁欤，乘桴晓当发。",
        "dynasty": "宋",
        "collection_info": null
    },
    {
        "uuid": "839f357cd91986d9c0693e2670a14d5f",
        "title": "书怀  其二",
        "author": "王之望",
        "content": "百年胡为哉，万事聊復尔。\n功名早有意，贫贱昔所耻。\n岁月忽蹉跎，少壮何足恃。\n身外非我有，毫髮不可致。\n惟有一寸心，俯仰要无愧。\n归去来山中，高人未吾鄙。",
        "dynasty": "宋",
        "collection_info": null
    },
    {
        "uuid": "0b93f728450aad01260dc57ede479a3c",
        "title": "书怀  其三",
        "author": "王之望",
        "content": "村居何所乐，春至木欣欣。\n夜睇海上月，昼瞻岭头云。\n东家有胜士，杖屦日相亲。\n山行共采蕨，野步仍班荆。\n初见气已合，久游意弥真。\n剧谈復痛饮，相对有余情。",
        "dynasty": "宋",
        "collection_info": null
    },
    {
        "uuid": "a9e9a6779192971d3e8af853b0584714",
        "title": "书怀  其四",
        "author": "王之望",
        "content": "海边寂寞村，春半芳菲月。\n东风所至处，陋境亦佳绝。\n壠麦已翻芒，山花自成列。\n愁肠不堪断，预畏柳飞雪。\n更忧鶗鴂鸣，坐使众芳歇。\n白日不可留，请试餐玉诀。",
        "dynasty": "宋",
        "collection_info": null
    },
    {
        "uuid": "fb29d5697b2c336577eb2a201be81676",
        "title": "山居",
        "author": "王之望",
        "content": "山居入长夏，草树绕我屋。\n微风披拂之，有声来肃肃。\n葳蕤摇散影，掩冉飘暗馥。\n百合开数花，孤芳更清淑。\n我卧北窗下，午枕睡方足。\n挹此一襟凉，泠然若堪掬。\n坐使万虑空，乐哉谢羁束。\n有同颜氏子，坐忘遗耳目。\n又如慧可师，安心得归宿。\n落日行庭前，披衣自扪腹。\n閒扶旧僵石，细数新上竹。\n小禽时下来，相鸣入丛簇。\n见我不惊飞，人禽两幽独。",
        "dynasty": "宋",
        "collection_info": null
    },
    {
        "uuid": "da4a6254bdb4f546a6c1a7370f7573dd",
        "title": "登第后投魏侍郎",
        "author": "王之望",
        "content": "空山学仙子，旧识安期生。\n青霄许相接，凡骨难为轻。\n一朝行业满，九转丹砂成。\n安期忽东来，从帝游玉京。\n下视一笑莞，依然有余情。\n借我白云车，导以虹蜺旌。\n摄身出尘土，随君凌紫清。\n机会倘一失，千载何由丁。",
        "dynasty": "宋",
        "collection_info": null
    },
    {
        "uuid": "abb98f6bdc8bd2a6a5b040a1c84cde3a",
        "title": "汉南晤魏侯彦诚魏侯赠诗期依韵和已而荆门受代归乡襄务冗甚未果答既离襄阳舟中追和",
        "author": "王之望",
        "content": "白头有如新，倾盖或如故。\n乃知意气间，投分自有处。\n魏公使汉南，风采耸一路。\n凋残濡膏泽，冤讼廓氛雾。\n游刃若发硎，调琴不胶柱。\n平生不相识，见我国士遇。\n杯盘倒箱箧，笑语杂巵寓。\n岂惟倾肺腑，便可託婴孺。\n慰我畴昔心，何啻封万户。\n离觞岘山曲，握手惜欢聚。\n江风吹行色，短棹不得住。\n临岐亦何言，加餐纳多祜。",
        "dynasty": "宋",
        "collection_info": null
    },
    {
        "uuid": "ccfd00f1d7ade5bcb3f871b28705ff37",
        "title": "道中寄丹丘亲旧",
        "author": "王之望",
        "content": "别处日已远，别情转绸缪。\n行行千里余，脉脉无时休。\n夜与梦相随，昼与泪俱流。\n山高恨不断，水阔遮无由。\n欲吞不下咽，欲吐不出喉。\n戟我胸肺间，有如鱼挂鈎。\n寻端无从来，了知在心头。\n翻疑一寸心，能容如许愁。\n平生丈夫气，愧此鬚髯虬。\n朝来看蓬鬓，满鑑雪霜浮。",
        "dynasty": "宋",
        "collection_info": null
    },
    {
        "uuid": "a45795031ddc30d2d73aed8b7e56a6e0",
        "title": "上李丈尚书  其一",
        "author": "王之望",
        "content": "天孙司经纬，专巧上帝旁。\n星缕日月针，几经补苍苍。\n弭节游人间，帝服无文章。\n寒女一机素，未知作衣裳。\n再拜愿祈巧，精神通渺茫。\n但恐云车回，虚无往路长。",
        "dynasty": "宋",
        "collection_info": null
    },
    {
        "uuid": "50a5c368877e46354e14e7d0819b2d6d",
        "title": "上李丈尚书  其二",
        "author": "王之望",
        "content": "亭亭涧阿松，冰雪何青青。\n千岁已枯死，流膏生茯苓。\n虽无岁寒姿，气味犹典刑。\n尘土久埋没，谁能验仙经。\n置君药笼中，傥可延年龄。",
        "dynasty": "宋",
        "collection_info": null
    },
    {
        "uuid": "7220fc730b57f18b692c4b384c3b4be8",
        "title": "上李丈尚书  其三",
        "author": "王之望",
        "content": "蓬室有姝女，颜色耀朝晖。\n幽独人未识，婵娟心自知。\n高堂悬宝鑑，美丑良不欺。\n借君一寸光，为妾照蛾眉。\n念当有所适，辞亲结罗衣。\n常恐妾命薄，失身轻薄儿。\n安得嬿婉人，白头同所归。",
        "dynasty": "宋",
        "collection_info": null
    },
    {
        "uuid": "c07eb5f56cd16ca03b3bda18ef1b1eba",
        "title": "魏彦诚见示出守广德朝士送行诗用韵追赋",
        "author": "王之望",
        "content": "肃肃松柏姿，春月惭蒲柳。\n但看霜雪后，何者能不朽。\n君昔辞鸳鸾，出为小邦守。\n治行达明听，眷知从此厚。\n至今两郡碑，德政刊琼玖。\n九醖熟虽迟，要成宗庙酒。",
        "dynasty": "宋",
        "collection_info": null
    },
    {
        "uuid": "35fe7d47e202044a19dfe39a98401b73",
        "title": "食橄榄有感",
        "author": "王之望",
        "content": "余初食橄榄，眉蹙口欲吐。\n稍稍滋味之，久乃见媚妩。\n曲终喜奏雅，先病得后愈。\n功成老大时，亦足酬嘬咀。\n余生足忧患，备已尝险阻。\n犹如蓼中虫，自习蓼中苦。\n不知苦尽处，回味有几许。\n古人倒啖蔗，佳境贵渐取。\n但问有与无，迟暮不犹愈。\n君看道傍李，弃置终泥土。",
        "dynasty": "宋",
        "collection_info": null
    },
    {
        "uuid": "f1362fc292c57e5bb2b893320ff2791d",
        "title": "书白氏长庆集",
        "author": "王之望",
        "content": "我爱乐天文，平易更精切。\n笔端应有口，心事无不说。\n游戏供日用，工巧疑天设。\n述情悉毫釐，辩理穷曲折。\n如我本欲言，挽我开齿颊。\n如人病瘖哑，代我传喉舌。\n驽骀拟举步，骏足过如瞥。\n弱弧未及弯，强弩已穿札。\n抚才初自愧，适意还深惬。\n读尽一编诗，胸怀消百结。",
        "dynasty": "宋",
        "collection_info": null
    },
    {
        "uuid": "1cb4985adf4102299c3caf6b179531a6",
        "title": "移竹",
        "author": "王之望",
        "content": "借宅开小轩，自移一丛竹。\n悠然北窗下，意色都不俗。\n晴影终日幽，风声杪秋肃。\n最怜疏雨过，会有白云宿。\n深培畏不寿，静对殊未足。\n主人已虚心，坐客亦青目。\n四村多修篁，玉立森如束。\n不为人所爱，况復困斤斸。\n天姿奚优劣，地远悬荣辱。\n物情岂固然，世事同一躅。\n何当寻怪石，小垒傍寒绿。\n要收山林趣，密置轩槛曲。\n西峰谩多奇，吾方倦遐瞩。",
        "dynasty": "宋",
        "collection_info": null
    },
    {
        "uuid": "088da5255a58aa4262e7055e81054471",
        "title": "吴传朋游丝书",
        "author": "王之望",
        "content": "鸟迹既茫昧，文字几变更。\n达者擅所长，各就一世名。\n众体森大备，造化无留情。\n独此游丝法，千古秘未呈。\n右军露消息，笔墨无成形。\n伟哉延陵老，三纪常研精。\n绝艺本天得，非假学力成。\n应手快挥洒，援毫谢经营。\n奋迅风雨疾，飘浮鬼神惊。\n风狂蛛网转，春老蚕咽明。\n直如朱弦急，曲若卷髮萦。\n飞梭递往復，折藕分纵横。\n独茧缲不断，风鸢腾更轻。\n希微破余地，妙绝无容声。\n飞白笑冗长，堆墨惭彭亨。\n可怜太纤瘦，不受镌瑶琼。\n咨尔百代后，若为求典刑。",
        "dynasty": "宋",
        "collection_info": null
    },
    {
        "uuid": "de13612f5969f8e71b44cda3507ab02c",
        "title": "病后戏赠同官蒋子权",
        "author": "王之望",
        "content": "吾衰谬养生，任运常坦坦。\n每婴相如病，渐作叔夜懒。\n昨因触大暑，留热在鬲脘。\n医师戒饮酒，所嗜不可断。\n寒热一朝作，水火互濯熯。\n地偏无药饵，伏枕但忧悺。\n同僚有蒋子，爽俊流辈罕。\n作诗宗徐庾，巧语如绣纂。\n间有少陵风，醇音调玉管。\n岂惟诗家秀，从政今可算。\n牢盆有出纳，晓夕亲授筦。\n琴瑟费更张，君能时急缓。\n公余治方书，今昔多所缵。\n有来谒疾病，手自施汤散。\n买药辍俸钱，为民已痌痯。\n我昨病在床，君来问尤款。\n教我煮橘皮，汤热过冰碗。\n继送桔梗汤，一杯去烦懑。\n柴胡作引子，汗出如被趱。\n所投立有效，病去若水浣。\n乃知才艺多，所蓄非窽窽。\n又闻善骑射，长箭必引满。\n设侯六十步，所发无虚簳。\n观君精悍姿，此语不其亶。\n独于围棋低，尺固有所短。\n向来屡小胜，喜气辄衎衎。\n我欲张以羸，不令见矛䂎。\n侈心益骄汰，出语颇夸诞。\n不知小敌坚，一败石破卵。\n大战决雌雄，迟君落新馆。",
        "dynasty": "宋",
        "collection_info": null
    },
    {
        "uuid": "dc0710e8c9d29f64b688e0c0debe4a83",
        "title": "赠范觉民",
        "author": "王之望",
        "content": "范子廊庙器，至宝非凡璞。\n胸怀吞云梦，豪气低华岳。\n昔在童稚时，树立已卓卓。\n曳裾桥门内，崭然见头角。\n岁行在辛丑，帝策询民瘼。\n造庭百千人，衣带矜褒博。\n平居议执政，至此舌为括。\n独余子范子，雅志不可夺。\n吐辞如涌泉，一发孰能遏。\n挥毫不停缀，盈卷无点抹。\n汉廷执戟郎，环顾皆错莫。\n纵横五千字，字字医国药。\n期于必伐病，非徒事迂阔。\n怪言一惊众，士论叹且愕。\n皆云布衣流，志在縻好爵。\n乃尔张危言，身谋胡太错。\n当时羣宗匠，其间多龌龊。\n指言为沽直，欲使趋鼎镬。\n堂堂春官臣，主张独何确。\n谠议既冰释，众口不能铄。\n乙科忽大阐，秋天一鵰鹗。\n传诵争取先，纸价为翔跃。\n声华顿辉赫，蔼然暨南朔。\n忆昔客东都，猥厕英游数。\n每于谈笑间，论议闻謇谔。\n诵语非沽名，生平真所乐。\n乖离三四载，遣我情怀恶。\n间者见眉宇，飒然意气豁。\n亟使罗酒浆，沈沈动清酌。\n秉烛夜相对，谈词恣嘲谑。\n公卿颇历诋，治乱亦商略。\n间出新诗篇，清制皆洒落。\n祇怀苍生忧，肯为穷愁作。\n少陵不忘主，气味若相若。\n倘使任言责，必有裨帷幄。\n奈何谏诤姿，久矣滞丘壑。\n似闻庙堂上，知己被新渥。\n一公丞乌台，一公相黄阁。\n吾君皆太平，二公繄深託。\n荐贤乃报国，看子翔寥廓。",
        "dynasty": "宋",
        "collection_info": null
    },
    {
        "uuid": "1536dc6cb5384be5219c3827a85eea4a",
        "title": "送黄叔愚赴平江教授",
        "author": "王之望",
        "content": "人生水中萍，泛泛随波澜。\n偶然成聚散，谁使为悲欢。\n伊余从君游，两见岁履端。\n相得恨不早，相见常苦难。\n今又舍我去，觉我肝肠酸。\n君诚湖海士，豪气老不刓。\n剧谈愤世俗，怒髮时衝冠。\n向来对宣室，见晚帝兴叹。\n落落不苟合，栖迟犹冷官。\n高才徒白首，未许陪鸳鸾。\n苏台今辅郡，举头见长安。\n会看有追诏，祝君且加餐。\n吾衰钓沧溟，羊裘侣鱼鼋。\n逍遥各有适，快覩扶摇抟。\n尺书倘见存，慰此离忧宽。",
        "dynasty": "宋",
        "collection_info": null
    },
    {
        "uuid": "97c29745e7273dc57b95af9316177525",
        "title": "初至鸿佑成二百字",
        "author": "王之望",
        "content": "我生何悠悠，飘摇若悬旌。\n已破龙华梦，復成鸿佑行。\n鸿佑在何许，海阔山峥嵘。\n地侵鱼龙窟，路与猿猱争。\n晓日见初出，潮波无时平。\n我来秋薄暮，寒雨纷纵横。\n狂飈振林麓，窗户皆有声。\n山鬼夜中号，怪禽篱外鸣。\n我衰不能寐，起行迟天明。\n欻然念身世，百感襟抱盈。\n仲宣昔遭乱，避地之蛮荆。\n登楼赋怀土，悽伤欲无生。\n况我滞瓯越，八见秋风惊。\n憧憧一州间，萧寺六易名。\n已去还復来，如鱼被鈎婴。\n去既无所之，来亦何所营。\n藜藿诚不充，萍蓬甘所丁。\n兹地实乐土，浮生聊耦耕。\n鸰原喜在眼，蠹简能娱情。\n九夷亦何陋，四海皆弟兄。",
        "dynasty": "宋",
        "collection_info": null
    },
    {
        "uuid": "8943c662c0f303dcd7b0864f8e3b3c88",
        "title": "舟至都昌初见庐阜连日阴雨忽尔晚晴云气顿收岩峦尽出截然苍翠立乎巨浸之中真天下之奇观也遥望欣然酌酒赋诗",
        "author": "王之望",
        "content": "久思庐山游，忽至左蠡曲。\n倚船初一望，秀色溢我目。\n百里堆翠黛，千峰矗寒玉。\n阴云知我来，收敛入山腹。\n须臾变光景，尽出一山绿。\n宛如几案间，青铜铸岩谷。\n又如墙壁上，古画挂图轴。\n水光晚苍茫，风气秋肃穆。\n明朝南康岸，舣棹陟山麓。\n欢喜不自持，一杯醉醽醁。",
        "dynasty": "宋",
        "collection_info": null
    },
    {
        "uuid": "56553c2b8aa53929bde4562a34bdfa90",
        "title": "和许总卿  其一",
        "author": "王之望",
        "content": "孔明屡出师，常苦粮食少。\n公今主边计，积粟丘阜小。\n卧龙志空大，流马功竟杳。\n当时若得公，大事指顾了。",
        "dynasty": "宋",
        "collection_info": null
    },
    {
        "uuid": "7da2c092bfdb1a75412079895cbba36f",
        "title": "和许总卿  其二",
        "author": "王之望",
        "content": "从来方面贵，体尊吟咏少。\n君侯七尺躯，诗胆看更小。\n句如星斗烂，气与云天杳。\n词源倒三江，倾泻何时了。",
        "dynasty": "宋",
        "collection_info": null
    },
    {
        "uuid": "6a4fd8fd4ab7c8deba1e8a129e1abe27",
        "title": "和许总卿  其三",
        "author": "王之望",
        "content": "我登峨嵋山，伟观天下少。\n观公惊俗句，更觉眉山小。\n短章锋斩绝，大篇气深杳。\n纸敝墨色渝，读诵不能了。",
        "dynasty": "宋",
        "collection_info": null
    },
    {
        "uuid": "08ad84e2d4b168b24203d22198b02633",
        "title": "赠襄阳帅吴彦猷",
        "author": "王之望",
        "content": "令威千岁归，城郭尚如故。\n我今还故乡，陵谷亦易处。\n荆榛荒旧蹊，溪壑改新路。\n城中十万家，碧瓦生烟雾。\n茅茨变闾阎，旧屋无一柱。\n相逢访亲旧，十百不一遇。\n岂无新人民，往往皆旅寓。\n元帅念疲瘵，抚养若稚孺。\n近闻田裏间，稍稍復逃户。\n会当一二年，功效见生聚。\n但恐锋车来，追诏不容住。\n努力慰斯民，望公若羊祜。",
        "dynasty": "宋",
        "collection_info": null
    },
    {
        "uuid": "ef7d84d22d9d2104e35884c8546074f0",
        "title": "出疆次副使淮阴舟行",
        "author": "王之望",
        "content": "丁年慕请缨，白首翻攘袂。\n輶轩遽凭轼，魏阙频回睇。\n两淮经战争，万物皆憔悴。\n云繁雪霰舞，风猛波涛沸。\n椎凌仅通航，鼓夜无停枻。\n依樯闻喜鹊，酌斚烹鲜鳜。\n出塞那復古，涉川今已利。\n一节谁与持，同舟心靡异。\n奋身徇主忧，图国忘私计。\n昌黎去怀妾，定远老思妹。\n高情独无戚，慧眼不留翳。\n岂惟诗酒豪，抑亦文武备。\n开馆昔登瀛，奉车元起沛。\n君遭功名迫，我堪閒散置。\n他年洛下吟，忆君徒拥鼻。",
        "dynasty": "宋",
        "collection_info": null
    },
    {
        "uuid": "24ad133a4a466869f39cc24ea012390a",
        "title": "投座主张子猷给事",
        "author": "王之望",
        "content": "东风入雕槛，百卉无不花。\n一经造化手，各若矜春华。\n主人最好事，护养从萌芽。\n浇灌与封植，恩光无等差。\n其间一本尤所喜，欲售千金贵无比。\n君不见洛阳好事丞相家，曾剪姚黄贡天子。",
        "dynasty": "宋",
        "collection_info": null
    },
    {
        "uuid": "67c540465d6e62c8954aef2b1284e65b",
        "title": "送贾可封随郭帅还西城三十韵",
        "author": "王之望",
        "content": "岘山之阳汉江浦，黄花九月迷村坞。\n故人船上初识君，白酒黄鷄对樽俎。\n坐中意气最相亲，便许论交输肺腑。\n君时方壮我尚少，杯酒相逢各豪举。\n欲倾沧海入壶觞，不觉风云先笑语。\n烟尘回首暗乡县，避地偷生两羁旅。\n西城邂逅正春风，南郑流离共秋暑。\n扁舟东下一沾巾，汉阴渡头天欲雨。\n君留蜀汉我瓯越，关塞悠悠路修阻。\n每悔昔日但酸辛，欲寄好音谁付与。\n日边失喜双眼明，一笑恍然相劳苦。\n久经丧乱喜强健，语及艰难更悽楚。\n离合悲欢二十载，往事伤心那可数。\n酒后清狂不復能，鬓边白髮今如许。\n向来骥子未总角，今与爷长秀而膴。\n文学崭然已老成，吾徒之衰固其所。\n君材磊磊多大略，胸次纵横杂文武。\n当年上疏请长缨，欲以忠信为干橹。\n驰驱慷慨感知己，十年上佐留边圉。\n一从捧檄傍红莲，几为临戎挥白羽。\n元戎入觐载辎车，策勋进秩光宾主。\n王卿合作水衡丞，庾杲復入将军府。\n胡为侧翅尚随人，千里长城頼裨补。\n汾阳僚吏多将相，家声盛事今犹古。\n致身富贵真未晚，唾手功名不难取。\n岂惟出幕看旌麾，会是封侯裂茅土。\n炎歊六月三吴路，海气昏昏暗天宇。\n骊驹已驾不可留，忧绪中来密如组。\n亦如远送终别离，只有加餐相赠处。\n双鱼莫厌远书频，从此西风日倾伫。",
        "dynasty": "宋",
        "collection_info": null
    },
    {
        "uuid": "e1f6d27c58dcff5d965dd4e8ca1ef209",
        "title": "次韵陈庭藻赴天申燕诗二首  其一",
        "author": "王之望",
        "content": "绍兴圣主垂衣裳，倬然文治昭天章。\n已闻华封祝尧帝，岂但畏垒歌庚桑。\n千秋此日纪佳节，万岁羣臣称寿觞。\n帘前宫扇交翡翠，仗下宝马屯飞黄。\n昭容引仪近日月，御史执法严风霜。\n九宾无譁胪句肃，剑佩俨雅趋侯王。\n一声鸣跸传朱辇，千官赐宴趋文昌。\n湛露尊罍均渥泽，熏风絃管迓休祥。\n浩唱充庭云不动，繁花压帽春风光。\n可怜欢声正四合，不觉暮色来苍苍。\n轩驺散去九衢闹，朝衣醉沥余淋浪。\n小臣病着不能起，但听广乐风声长。",
        "dynasty": "宋",
        "collection_info": null
    },
    {
        "uuid": "6610236211ec62429b4e3b2aea1d4bc2",
        "title": "次韵陈庭藻赴天申燕诗二首  其二",
        "author": "王之望",
        "content": "天申上寿开明堂，羣公祝圣多新章。\n不论文南山成带砺，要看东海生禾桑。\n君恩中台燕百辟，金罍兕觥雕玉觞。\n饭抄香粳云子白，酒泻法酿鹅儿黄。\n宫衣拜赐近端午，轻迭香罗如雪霜。\n功臣彯甲奉朝请，貂冠峩峩来异王。\n中兴盛事须记述，乐府宜得张文昌。\n感寓诸孙今列宿，诗鸣省户为时祥。\n每逢朝家有庆瑞，辄以篇咏赓休光。\n腐儒白首谬通籍，博士一经惭后苍。\n敢陪诗人论风雅，祇与渔父歌沧浪。\n昇平颂声还大手，白傅才力兼诸长。",
        "dynasty": "宋",
        "collection_info": null
    },
    {
        "uuid": "bd809d5a57118b8c6e8bbd8cf594cc47",
        "title": "词源图",
        "author": "王之望",
        "content": "着作之厅屏十幅，怪石沧江莽相束。\n恍然坐我三峡旁，汹汹奔流欲颓屋。\n不知狂澜何处回，壮哉万顷纳一杯。\n自从此画出名手，海潮不復声如雷。\n一时文士罗东观，波涛入笔驱河汉。\n逍遥扪腹日来看，更得丹青助挥翰。\n我本儒中山泽癯，烟蓑祇合老江湖。\n烦将一段好东绢，画箇渔舟钓雪图。",
        "dynasty": "宋",
        "collection_info": null
    },
    {
        "uuid": "5dbd49184a73c1f0eb2b0b789972ebef",
        "title": "王钤辖出示乃祖两令公画像求诗为赋长句",
        "author": "王之望",
        "content": "艺祖开基登九五，驾驭羣雄走龙虎。\n五十余年到章圣，将帅名臣犹接武。\n王家再世蒙休光，父子继踵仍腾骧。\n我从诸孙见画像，绝世风骨何堂堂。\n隋国令公温如玉，方口丰颐秀眉目。\n典刑犹在想可知，骨肉都匀肥不俗。\n小令公为隋国儿，比之乃父加瓌奇。\n凛然满面英豪气，犹有酣战骁雄姿。\n百年神隽今已矣，貌向丹青尚如此。\n虎头不用着三毫，燕颔须教飞万里。\n屹然立向庙堂间，可使边人毛骨寒。\n千载长存麒麟阁，当年肯着鵔鸃冠。\n人物于今宁復有，奇庞谁是功名手。\n麞头鼠目休求官，归作山中耦耕叟。",
        "dynasty": "宋",
        "collection_info": null
    },
    {
        "uuid": "4e5b6e17652e777538ea5ac700937280",
        "title": "登大峨绝顶睹圆相佛光成长句二十韵",
        "author": "王之望",
        "content": "峨眉峻极西南着，万景庄严诸佛住。\n高标天柱八纮张，雄镇坤维百灵赴。\n我来雨霁羣峰出，正值春暄三月暮。\n上方解冻僧入岩，远俗来游客填路。\n篮舆牵挽六十里，梯栈高低三万步。\n鱼贯攀缘筋力疲，鸟腾陡绝神魂惧。\n行经崖坂几萦曲，望极堪舆莽回互。\n锦里遥看井底迷，雪山忽认屏间误。\n幽岩得照石发彩，阴洞有声雷蓄怒。\n楞伽仙音好鸟语，兜罗绵界神龙护。\n沧海潮回波浪平，蓝田日暖烟霏布。\n长虹欻放白毫光，淡墨俄瞻紫金聚。\n应真飞锡众共覩，圆相摄身人自顾。\n六牙白象恍当空，三足赤乌潜隠雾。\n琉璃瓶莹秋月白，优昙花浄含晓露。\n瑞境旁连瓦屋起，合成一界如相附。\n神灯夜从九顶朝，散作千山无尽炷。\n肉眼亲观佛会开，凡躯恐逐仙风骛。\n欲寻傅说箕尾间，休访君平斗牛度。\n便排阊阖陟高圆，扰扰人寰何足寓。",
        "dynasty": "宋",
        "collection_info": null
    },
    {
        "uuid": "36282dda857067a466fa990a2ede97f4",
        "title": "次制帅所和前韵",
        "author": "王之望",
        "content": "圣主忧勤躬万务，英豪宁许山林住。\n弓旌号召士无留，竹帛功名公所赴。\n天表对扬咨见晚，坤维镇抚歌来暮。\n雪山增重绝纷埃，蜀道非难履平路。\n分陕聊烦摅妙略，秉钧已叹迂高步。\n朱轓抚俗远民怀，玉帐折衝荒服惧。\n羽檄不飞烽堠灭，骏骨多收边市互。\n孔明七纵讵非长，户牖六奇真不误。\n农狎其野无外忧，马腾于槽有余怒。\n三陲绝徼皆妥安，诸将雄师今尽护。\n九重益友思直谅，四蜀新声咏宣布。\n帅阃方观勋业成，庙堂行看精神聚。\n嗟我衰迟託末契，辱公敦笃倾殊顾。\n当年献赋诵凌云，上国承颜悦披雾。\n禹门亲覩跃风雷，尧陛初惊承雨露。\n龙颜下瞩顿生光，凤翼高翔从此附。\n称身朝服曳青云，满袖天香携宝炷。\n九霄变化冥鹏升，一纪光阴隙驹骛。\n绨袍雅意念张禄，襦袴余波依叔度。\n他时入觐对金莲，伴直应随玉堂寓。",
        "dynasty": "宋",
        "collection_info": null
    },
    {
        "uuid": "1345b9c2e87ea460a74004abb31703cf",
        "title": "再和",
        "author": "王之望",
        "content": "年将六秩诸衰具，漏尽钟鸣行不住。\n一身许国铢两轻，万里携家斗升赴。\n五羊大夫习劳苦，三鳣先生嗟晚暮。\n分为一世数奇人，踏遍九州多半路。\n早岁尝为梁甫吟，中途已失邯郸步。\n穷通有命常自乐，幽显无惭方不惧。\n每读商书戒十愆，不忧汉法干三互。\n奔走频惊使节光，叨逾敢叹儒冠误。\n车下夺牛任客疑，水中见蟹从人怒。\n怨恩肯效儿女语，正直犹希鬼神护。\n平生事业在方册，将老精神弊泉布。\n九重德意日边远，十万师徒关外聚。\n不令圣泽皆下霑，宁免吾皇尚西顾。\n上为朝廷广霖雨，下令郡邑清蒙雾。\n乘轺无术漫观风，分陕维贤倚行露。\n青天云雾昔曾披，绿水芙蓉今密附。\n郊垧小队连后乘，燕寝清香同妙炷。\n鸟雀难偕鸿鹄飞，驽骀暂逐骅骝骛。\n自怜落落王平子，遇此汪汪黄叔度。\n但忧温诏趣公归，荫宇不容孤迹寓。",
        "dynasty": "宋",
        "collection_info": null
    },
    {
        "uuid": "2188d70db3b2a9c7934b438c647b4010",
        "title": "再和",
        "author": "王之望",
        "content": "珠玑百斛何人付，公有诗筒来不住。\n出尘秀句若霞摛，走笔豪篇逾响赴。\n吟安一字不知老，朝作千篇犹未暮。\n秋天鸿鹄翥浮云，平地骅骝驱熟路。\n分忧制节绵万里，余事文章兼七步。\n千军独扫人共惊，八面俱来我何惧。\n力扛九鼎更妥帖，胸蟠万卷森差互。\n千言未困见纵横，一点不加无谬误。\n音谐律吕凤凰鸣，势薄云天鹏鸟怒。\n流传应有贾客售，在处岂无神物护。\n公诗光焰千丈锦，我诗粗窘一尺布。\n公诗雄富百雉都，我诗穷陋三家聚。\n行经北海恍自失，出见西施羞反顾。\n残膏祇欲借邻光，余润有如蒙晓雾。\n君侯雅志和熏风，圣主恩光深湛露。\n事业终期白日悬，功名已见青云附。\n愿公归侍玉皇案，天香復与金童炷。\n愿公西取王母环，云车直指瑶池骛。\n要当都俞庙堂上，岂久淹留井参度。\n顾我尘埃不足论，屈曲世间随所寓。",
        "dynasty": "宋",
        "collection_info": null
    },
    {
        "uuid": "84002d15969f7d7f2ad98badaf940ee6",
        "title": "许总卿见和再用韵",
        "author": "王之望",
        "content": "四纪才名淹世务，七年符节坤维住。\n褒功屡有玺书来，趋诏尚迟轺传赴。\n男儿功多投老遂，烈士心岂随年暮。\n松杉顶秃始干云，骏驵齿长方识路。\n所临遗迹纪萧规，相继小巫窥禹步。\n补公旧处信有幸，顾我非才深自惧。\n转粟飞刍驱蜀阪，摘山市马司边互。\n伐柯执斧固非难，依样画葫终少误。\n解牛毋叹妙肯綮，养虎尤工时喜怒。\n騋牝三千归圉师，貔貅十万安都护。\n公家遗利悉桑孔，阃将欢心收戍布。\n关信增屯烽燧远，边储入粟舟车聚。\n未归左右展论思，端为西南重忧顾。\n漠北齐盟寻皦日，斗间王气缠非雾。\n坐镇全消玉塞尘，召还应及金茎露。\n佳句忽贻韶濩作，正音乃许巴渝附。\n昼哦蔬饭费三吐，夜诵苇灯残一炷。\n欲随骥尾强争驰，暨到蚁封难并骛。\n囊收甚谨加十袭，笔举復停知几度。\n试将风格比唐人，堪与拾遗参感寓。",
        "dynasty": "宋",
        "collection_info": null
    },
    {
        "uuid": "df90fa3df95c7551952e1fecb6c9bed0",
        "title": "刘侍郎见和再用韵",
        "author": "王之望",
        "content": "大方广佛三身具，境号华严普贤住。\n三千浄土毛孔吞，百亿化身尘剎赴。\n底事眉山迹偏显，端由象法时将暮。\n三乘不起正信心，一线顿开方便路。\n将欲神变惊凡目，故敛光芒归窘步。\n示现虽同人异见，开遮未判谁无惧。\n臂力遥擎妙喜来，顶光近摄清凉互。\n我来亲睹未曾有，方审传闻元不误。\n阳春正值风日好，阴雨不逢雷雹怒。\n入梦惟忧神鬼知，乘危暗有龙天护。\n招提问路方上征，世界当空已先布。\n千林寂历鸟声少，万岭奔腾云气聚。\n高峰初到甫休歇，圆相俄惊成指顾。\n一壶恍入物外天，五里知非世间雾。\n感通咫尺捷影响，变灭须臾嗟电露。\n公居福地宝岩对，身享耆年仙籍附。\n两禁高辞法从班，一灯久续禅宗炷。\n正始余风独后凋，建安逸驾争先骛。\n忽聆酬唱便随喜，要与见闻俱得度。\n愿公且见宰官身，一宅常与轩冕寓。",
        "dynasty": "宋",
        "collection_info": null
    },
    {
        "uuid": "d5c84387fd3eb2de1aa49483f15f5e6d",
        "title": "和人元夕",
        "author": "王之望",
        "content": "长安百尺朱楼高，传筹夜醉闻鸡号。\n金吾弛禁玉漏永，九衢遍走狂欢遨。\n访寻三曲选清唱，交结五陵皆大豪。\n笑将千金买斗酒，轻若九牛亡一毛。\n赋诗更作文字饮，止酒一篇羞和陶。\n笔端百韵斗奇险，坐上几人推俊髦。\n万事转头成短梦，十年屈指如奔涛。\n祇今衰老但悲感，长歌终日弹豪曹。",
        "dynasty": "宋",
        "collection_info": null
    },
    {
        "uuid": "131825ba3c2526b0c157bdc83843224c",
        "title": "和关子东铁尺歌",
        "author": "王之望",
        "content": "先生平生无俗嗜，博取珍奇自娱戏。\n案间双尺本蛟龙，怪底雄雌俱出地。\n含精古铁色沈沈，质白玉兮价黄金。\n有时风雨暗堂室，直恐雷电相搜寻。\n浄业知君专笔砚，白首残编天眼见。\n一朝出此瑞文房，神物化成非锻炼。\n阅遍千人谁得将，主人比德端且方。\n永供黄卷镇边幅，明窗浄几生辉光。\n先生歌成惊杰句，助发铿锵得君故。\n何人似与郭代公，宝剑豪篇不须赋。",
        "dynasty": "宋",
        "collection_info": null
    },
    {
        "uuid": "c951c0198c04cf6cc737884c13733dcb",
        "title": "乙巳四月自都下省欧阳氏姊于封丘时河朔流移满道即事有作寄范觉民",
        "author": "王之望",
        "content": "北出都门道，红尘污客襟。\n号蝉如有意，高柳自成阴。\n辙乱思良马，林幽慕逸禽。\n据鞍回首处，愈觉帝阍深。",
        "dynasty": "宋",
        "collection_info": null
    },
    {
        "uuid": "0df01793f151f686479d4dfa42f46d69",
        "title": "龙华山寺寓居十首  其一",
        "author": "王之望",
        "content": "抱病云山远，兴怀节物新。\n林红纷过雨，岭翠鬰堆春。\n猿鸟时相狎，烟霞日自亲。\n可怜成底事，半世走风尘。",
        "dynasty": "宋",
        "collection_info": null
    },
    {
        "uuid": "125750a40f80dcb9dd86141af19e4337",
        "title": "龙华山寺寓居十首  其二",
        "author": "王之望",
        "content": "斋饭来香积，钟声出翠筠。\n僧投松径远，鸟下石坛驯。\n茶摘春山嫩，泉烹雨涧新。\n萧然烟篆室，处处喜留人。",
        "dynasty": "宋",
        "collection_info": null
    },
    {
        "uuid": "e0c94187d92e177ece39c5428e41251f",
        "title": "龙华山寺寓居十首  其三",
        "author": "王之望",
        "content": "嗜好非前日，颠狂减少年。\n久疏长夜饮，新学小乘禅。\n觅句驱春恨，翻书引昼眠。\n朝来山鸟闹，惊破睡中天。",
        "dynasty": "宋",
        "collection_info": null
    },
    {
        "uuid": "5c95ba6e1ade2e6ad37412b53587ddd7",
        "title": "龙华山寺寓居十首  其四",
        "author": "王之望",
        "content": "作客他乡久，宜人此界稀。\n身閒长挟策，地僻惯披衣。\n妻有虀盐乐，儿因笋蕨肥。\n出门何所适，终日掩荆扉。",
        "dynasty": "宋",
        "collection_info": null
    },
    {
        "uuid": "1ecf35f679604a20ca1d8cfece825efb",
        "title": "龙华山寺寓居十首  其五",
        "author": "王之望",
        "content": "海国幽栖地，春风欲暮时。\n病忧梅雨逼，贫叹麦秋迟。\n併日终无愧，逢年会有期。\n饥寒宁苟免，吾道讳磷缁。",
        "dynasty": "宋",
        "collection_info": null
    },
    {
        "uuid": "7929f30512a137aa3659812a513a35f7",
        "title": "龙华山寺寓居十首  其六",
        "author": "王之望",
        "content": "时节清明过，溪山晴霁初。\n出游偕妇子，相识半樵渔。\n稼穑归宁遂，经纶计已疏。\n渊明至穷约，三径亦吾庐。",
        "dynasty": "宋",
        "collection_info": null
    },
    {
        "uuid": "819e3db6d3e978a8b993b9627d7ef5b4",
        "title": "龙华山寺寓居十首  其七",
        "author": "王之望",
        "content": "羊乳茎犹嫩，猪牙叶未残。\n呼童聊小摘，为尔得加餐。\n仗马卑三品，山雌慕一箪。\n朝来食指动，苦菜入春盘。",
        "dynasty": "宋",
        "collection_info": null
    },
    {
        "uuid": "da6dd7db6ac4b575489593556730b2ed",
        "title": "龙华山寺寓居十首  其八",
        "author": "王之望",
        "content": "有客过松径，呼儿下竹关。\n张灯深夜语，沽酒远村还。\n醇异交公瑾，清非醉景山。\n剧谈自有理，不在浊醪间。",
        "dynasty": "宋",
        "collection_info": null
    },
    {
        "uuid": "4f6374ead3d495a8aee8367812cb4d93",
        "title": "龙华山寺寓居十首  其九",
        "author": "王之望",
        "content": "杜宇来何处，天涯又復鸣。\n空山听更激，寒夜窈难明。\n故国三千里，春风第一声。\n年年羁旅地，愁绝不胜情。",
        "dynasty": "宋",
        "collection_info": null
    },
    {
        "uuid": "1b95840b72fa402259c24aeff50418d1",
        "title": "龙华山寺寓居十首  其一○",
        "author": "王之望",
        "content": "水乡经月雨，潮海暮春天。\n芒种嗟无日，来牟失有年。\n人多逢菜色，村或断炊烟。\n谁谓山中乐，忧来百虑煎。",
        "dynasty": "宋",
        "collection_info": null
    },
    {
        "uuid": "53a6603dccaabd53c762334ec71b3de3",
        "title": "送别祝得之",
        "author": "王之望",
        "content": "倦游淹海上，得子意弥敦。\n文彩与春秀，性情如玉温。\n相从不知久，欲别更何言。\n努力功名会，飞腾入帝阍。",
        "dynasty": "宋",
        "collection_info": null
    },
    {
        "uuid": "3ce37b7388a422094914aabd4da81bad",
        "title": "别友人",
        "author": "王之望",
        "content": "此日天涯别，春风断客魂。\n绿杨初暗路，芳草欲迷村。\n祖帐前山远，骊歌落日昏。\n相思今夜月，不復对清樽。",
        "dynasty": "宋",
        "collection_info": null
    },
    {
        "uuid": "86a57ef9e8bb7ad6b6b9ccad34e84c64",
        "title": "豁然亭",
        "author": "王之望",
        "content": "何处开轩槛，凌虚香霭间。\n胸中吞百粤，眼界抵三山。\n晓日宾沧海，秋潮俯碧湾。\n登临一舒啸，宇宙顿宽閒。",
        "dynasty": "宋",
        "collection_info": null
    },
    {
        "uuid": "615a5de3ad5ab40d9fba6e9283a6867d",
        "title": "同诸乡人泛临安西湖",
        "author": "王之望",
        "content": "短棹夷犹处，湖平酒满觞。\n荷深迷去路，波浅涩归航。\n落日山头暗，西风水面凉。\n今朝一尊共，相对恍江乡。",
        "dynasty": "宋",
        "collection_info": null
    },
    {
        "uuid": "5773fdb7e6bda6f08db2aa2fc55279b8",
        "title": "坐中赠朱尉庆长",
        "author": "王之望",
        "content": "君尉襄阳日，吾方首善游。\n素交微半面，青顾乃双眸。\n有喜一樽共，相期三径幽。\n溪山许分老，为我缮菟裘。",
        "dynasty": "宋",
        "collection_info": null
    },
    {
        "uuid": "6c1df0a4b92c474169754ef8dc572bda",
        "title": "怀李相之",
        "author": "王之望",
        "content": "李子通家旧，人门孰与侔。\n胸中足今古，皮裏贮阳秋。\n尊酒怀清致，关山隔俊游。\n江城携手地，春色黯离忧。",
        "dynasty": "宋",
        "collection_info": null
    },
    {
        "uuid": "a7ea37c9678bf03675e71c4bc139bc9c",
        "title": "相之见和有真能乘兴之句再次韵",
        "author": "王之望",
        "content": "一月如三岁，怀君未足侔。\n情亲频入梦，句好欲生秋。\n真有山阴兴，聊寻河表游。\n翻愁江上别，心事不堪忧。",
        "dynasty": "宋",
        "collection_info": null
    },
    {
        "uuid": "6e23868c4b937bf3076963b840851da8",
        "title": "齐尧佐寄诗许予授代归谷城日相过次韵",
        "author": "王之望",
        "content": "故人千里去，犹记别时歌。\n衰鬓禁愁得，狂怀可奈何。\n南枝春意动，西望夕阳多。\n三径荒凉外，高轩讵肯过。",
        "dynasty": "宋",
        "collection_info": null
    },
    {
        "uuid": "8aa116194a9bcb8fe09dfa3a510ccaa7",
        "title": "和李士举陪提刑徽猷游中梁山临秀远轩以望江中平陆之胜承示佳句且叙故旧离合之感次韵二首  其一",
        "author": "王之望",
        "content": "空翠浮轩槛，岚光拂栋梁。\n江随平野曲，林拥暮山苍。\n城郭犹平日，田畴本乐乡。\n呻吟未休息，衰病意空长。",
        "dynasty": "宋",
        "collection_info": null
    },
    {
        "uuid": "1ceee21cf3a30e3452a0f9f73ab75097",
        "title": "和李士举陪提刑徽猷游中梁山临秀远轩以望江中平陆之胜承示佳句且叙故旧离合之感次韵二首  其二",
        "author": "王之望",
        "content": "京口追游地，钱塘执别年。\n飘流恍如梦，聚散岂其天。\n夙驾行趋诏，当朝正急贤。\n紫荷持从橐，去去入林泉。",
        "dynasty": "宋",
        "collection_info": null
    },
    {
        "uuid": "daf4d99249bb681e84188a269d7f6f79",
        "title": "次韵贺子忱春事",
        "author": "王之望",
        "content": "老境流年速，春风几日晴。\n清尊花下怯，白髮镜中明。\n蝴蝶迷幽梦，仓庚愧好声。\n良辰一尊酒，钟鼎可忘情。",
        "dynasty": "宋",
        "collection_info": null
    },
    {
        "uuid": "dfdf696452c26b7f0a05829e805b604f",
        "title": "挽林给事中母柳夫人词三首  其一",
        "author": "王之望",
        "content": "联德成偕老，和鸣六十春。\n休声传孝妇，余庆产名臣。\n人去虚韦幔，哀深泣孟邻。\n千年凭直笔，图史播芳尘。",
        "dynasty": "宋",
        "collection_info": null
    },
    {
        "uuid": "0e447ba51bc817a6b1f7290a1d168bac",
        "title": "挽林给事中母柳夫人词三首  其二",
        "author": "王之望",
        "content": "作配归华族，生贤瑞国朝。\n升堂拜王导，窥牖识房乔。\n綵服金龟重，安舆驷马骄。\n庆门今鼎盛，环佩忽萧萧。",
        "dynasty": "宋",
        "collection_info": null
    },
    {
        "uuid": "217fe05365a0b70af903109572a97fe1",
        "title": "挽林给事中母柳夫人词三首  其三",
        "author": "王之望",
        "content": "方喜门施戟，俄惊容奠刍。\n孤鸾空对影，老凤独将雏。\n祖送倾朝士，哀荣震帝都。\n祇应归葬处，千两拥山隅。",
        "dynasty": "宋",
        "collection_info": null
    },
    {
        "uuid": "e8ee59479d7118d054a507514c058fce",
        "title": "张和公母秦国太夫人輓词",
        "author": "王之望",
        "content": "誓比共姜早，贫如翟母希。\n三迁功可大，五福报无违。\n衮绣供儿綵，风旛契祖机。\n千秋凭直笔，图史播芳徽。",
        "dynasty": "宋",
        "collection_info": null
    },
    {
        "uuid": "ca62ff7718731c2492fca5158c260289",
        "title": "赠元观正字",
        "author": "王之望",
        "content": "才名四纪蔼簪绅，王谢风流信绝伦。\n云路旧游羣玉府，山城初见谪仙人。\n八龙漂泊知余几，三爵追随莫厌频。\n此会未应轻作别，梅花且醉腊前春。",
        "dynasty": "宋",
        "collection_info": null
    },
    {
        "uuid": "1d2bf20b07954300a73e7eac3fb19cbd",
        "title": "和曾丈赠光化令赵元质",
        "author": "王之望",
        "content": "奔波朝士觅官忙，独买扁舟去意长。\n汲黯旧闻羞作令，冯唐今愧老为郎。\n鹓鸿引去知何慕，鸥鹭归来不乱行。\n窃食端输厕中鼠，惊余犹得饱饥肠。",
        "dynasty": "宋",
        "collection_info": null
    },
    {
        "uuid": "3e620e63853b3c37f3789a85d6e9966c",
        "title": "关子东约中秋游天竺再用前韵有诗和之",
        "author": "王之望",
        "content": "湖光尽处两山开，夹道苍松鬰壮哉。\n水过冷泉双涧合，石飞天竺一峰来。\n胜游喜有幽人约，佳句俄催爽气回。\n桂子中秋正芬馥，流霞好泛月边杯。",
        "dynasty": "宋",
        "collection_info": null
    },
    {
        "uuid": "00ea3ca81c3486061388ce6909c553ba",
        "title": "文监丞出关子东西湖春游倡和且约为重九之游次韵",
        "author": "王之望",
        "content": "西湖烂醉踏青天，秀句重寻未隔年。\n已约清樽携九日，要将黄菊荐三贤。\n深秋风日明寒水，宿雨波澜起画船。\n佳气葱茏如有待，晓粧浓淡抹非烟。",
        "dynasty": "宋",
        "collection_info": null
    },
    {
        "uuid": "15042fb8f6588d3ad9eadb50072671c0",
        "title": "题龙华寺",
        "author": "王之望",
        "content": "孤枕僧庵梦不成，披衣推户竹轩明。\n一天月色连秋色，万树风声似水声。\n小槛沉沉青嶂合，修檐冉冉白云行。\n今宵伫立情何限，晓鑑霜毛两鬓生。",
        "dynasty": "宋",
        "collection_info": null
    },
    {
        "uuid": "7fb789b61b09fd096c30100b8d40eaf8",
        "title": "同年十人会于湖上巫子先拘台制不来有诗次韵",
        "author": "王之望",
        "content": "曲江一散各西东，杯酒重来气尚雄。\n才薄愧参龙虎榜，会难常叹马牛风。\n弟兄半已颠毛白，宾主休辞醉颊红。\n底事坐中犹未乐，车公不遂一尊同。",
        "dynasty": "宋",
        "collection_info": null
    },
    {
        "uuid": "f88ac1ff2042295fd92905659e57aca9",
        "title": "与同舍游浄明是日大寒予独乘马诸公以孟浩然相戏以其乡人故也关丈有诗次韵",
        "author": "王之望",
        "content": "惨淡阴风暗广川，衝寒直到白云边。\n寒馿苦忆长安道，古寺深行小有天。\n岘首诗人穷入画，孤山处士句堪传。\n疑君便是林君復，妙字清题故宛然。",
        "dynasty": "宋",
        "collection_info": null
    },
    {
        "uuid": "35cdfde099415bbf75b8f571961aee52",
        "title": "丈人观设醮留题",
        "author": "王之望",
        "content": "翠麓丹崖敞洞天，琼宫珠殿照云烟。\n森罗壁绘推前辈，缥缈楼居见列仙。\n朝斗坛边星象冷，步虚声内月华圆。\n尘埃迥隔人间世，骨悚魂清夜不眠。",
        "dynasty": "宋",
        "collection_info": null
    },
    {
        "uuid": "2f29a769348590e204edaf9c24534ccf",
        "title": "再用前二诗韵  其一",
        "author": "王之望",
        "content": "洞府仙扃本不关，凡踪长堕世尘间。\n胜游得得今须遍，俗驾迟迟肯遽还。\n绝巘晨光收雨脚，羣峰春色亸烟鬟。\n感通珍重神灵意，诗思虽荒讵敢悭。",
        "dynasty": "宋",
        "collection_info": null
    },
    {
        "uuid": "51b765e5fb7c61742ad8407045e3e6f2",
        "title": "再用前二诗韵  其二",
        "author": "王之望",
        "content": "胜境名标第五天，殊庭佳气蔼非烟。\n鼓钟与看千人会，玉石难分十种仙。\n幽壑旧传灵药富，苍崖曾现宝光圆。\n尘劳未决丹梯急，只得虚堂一夜眠。",
        "dynasty": "宋",
        "collection_info": null
    },
    {
        "uuid": "f4fb87590f461f1e18ddb365c52bab74",
        "title": "栖贤三峡桥次南康守晏德基韵",
        "author": "王之望",
        "content": "古寺深藏紫翠间，清风夹道凛苍官。\n千寻秋色岩峦凈，十里雷声涧谷寒。\n此去洗心应少累，从来蓄眼未经看。\n使君健笔题佳句，一首新诗倒醉澜。",
        "dynasty": "宋",
        "collection_info": null
    },
    {
        "uuid": "d89a0fc3b8d9540a47e28834c583eeb5",
        "title": "题胥解元成美堂",
        "author": "王之望",
        "content": "当年英妙曳青衿，曾习王褒盛德吟。\n骥騄作驹期万里，鸾凰振翼便千寻。\n驰声场屋谁勍敌，好事侯邦尽赏音。\n古语美成须在久，愿君长保岁寒心。",
        "dynasty": "宋",
        "collection_info": null
    },
    {
        "uuid": "ba7080241e93566d34a7ac1861bf6eec",
        "title": "赠元运使",
        "author": "王之望",
        "content": "使节东来炯绣衣，蒙泉景色动旌旗。\n官曹传檄清风肃，老稚随车淑气移。\n赵日可能兼畏爱，苏天那復间公私。\n鸰原更遇蓬瀛客，好驻幨帷十日期。",
        "dynasty": "宋",
        "collection_info": null
    },
    {
        "uuid": "9d6430edba1cdcc09442d8fc6ef93967",
        "title": "缺题",
        "author": "王之望",
        "content": "霜晴爱日晓生东，萧寺山茶赏岁丰。\n锦里出遨驱小队，雪山纳堠狎诸戎。\n叶连油幕侵天碧，花倚朱旗特地红。\n美景良辰万人喜，不妨行乐一尊同。",
        "dynasty": "宋",
        "collection_info": null
    },
    {
        "uuid": "8da0dd78cd4e94ea713a3a9d874332b7",
        "title": "还鲜于蹈夫诗编",
        "author": "王之望",
        "content": "百首新诗句句妍，追还江左一千年。\n春归池草难专美，冷入江枫称所传。\n一字人知吟不到，八分我喜录成编。\n西来所得真多矣，满箧今藏锦绣篇。",
        "dynasty": "宋",
        "collection_info": null
    },
    {
        "uuid": "9cb7bf559ff9e6b078b34f7a0de4888a",
        "title": "温原庙神御北还和谢景思韵",
        "author": "王之望",
        "content": "灵舆归路肃班班，帐殿秋风响佩环。\n九庙向来连北阙，五陵依旧对南山。\n玉衣不受清尘涴，风马应随綵仗还。\n行起奉常陪荐享，天威咫尺侍悬间。",
        "dynasty": "宋",
        "collection_info": null
    },
    {
        "uuid": "4bf61e70bc16b4f3f3dd68704f7c571f",
        "title": "贺刘侍郎三首  其一",
        "author": "王之望",
        "content": "早岁儒林俊誉流，中年持橐侍宸游。\n论思清禁三朝遇，閒散殊庭二纪投。\n迹与香山齐出处，诗将彭泽尽赓酬。\n似闻璧水求三老，行起蒲轮慰九州。",
        "dynasty": "宋",
        "collection_info": null
    },
    {
        "uuid": "d229692f7c014a8ab6e6fe3e75675b54",
        "title": "贺刘侍郎三首  其二",
        "author": "王之望",
        "content": "汉嘉平日想风流，喜作凌云载酒游。\n尘土何时公事了，林泉聊与故人投。\n心期济物衰难强，志在求田老未酬。\n官满便当投劾去，一航从此下扬州。",
        "dynasty": "宋",
        "collection_info": null
    },
    {
        "uuid": "713892cf27b8c4fdcacab62b09bb0196",
        "title": "贺刘侍郎三首  其三",
        "author": "王之望",
        "content": "万景楼头尽日留，乌尤岭上及春游。\n溪潭杳渺游鱼乐，林木阴森倦鸟投。\n千尺梵身名不谬，半轮山月句难酬。\n争流竞秀君休问，更有江声撼一州。",
        "dynasty": "宋",
        "collection_info": null
    },
    {
        "uuid": "e8b878e0007a1f6e5523f77680de736f",
        "title": "题上清宫",
        "author": "王之望",
        "content": "一径缘云彻上台，玉楼银阙冠崔嵬。\n连峰衮衮从天下，迥野茫茫匝地开。\n晓日重溟红浪涌，夜灯千岭瑞光来。\n却归下土人应怪，身自瑶池阆苑回。",
        "dynasty": "宋",
        "collection_info": null
    },
    {
        "uuid": "927a33c3ff7ed45b860de79dea05e73a",
        "title": "留题修觉山绝胜亭",
        "author": "王之望",
        "content": "古寺幽岩万木稠，蜀川一览尽西州。\n依微远树低平野，散漫清江吐乱洲。\n老眼乍明疑岘首，归心忽动忆槎头。\n当年风物悲游子，子美应同故国愁。",
        "dynasty": "宋",
        "collection_info": null
    },
    {
        "uuid": "ac7c965d64d2e6621808a9f0f65d9c88",
        "title": "题广利院",
        "author": "王之望",
        "content": "翠岭苍岩带落霞，水云平野一川斜。\n二山相距无千里，数口俱仙有两家。\n仇穴便当营草屋，武陵何必访桃花。\n择乡试復询风俗，善政人人令尹夸。",
        "dynasty": "宋",
        "collection_info": null
    },
    {
        "uuid": "d1fe2610a64fad994f9d7b8f9d493bc9",
        "title": "寄题谢景思药寮仍用其韵",
        "author": "王之望",
        "content": "城府年来怪迹疏，端因药圃滞巾车。\n芒鞋入谷亲寻种，野服巡栏自把锄。\n室蔼芝兰无俗物，房深花木称僧居。\n他时猿鹤休惊怨，安石宁终老一墟。",
        "dynasty": "宋",
        "collection_info": null
    },
    {
        "uuid": "906570ca3c7d60402281126d7ac7a010",
        "title": "同鲜于蹈夫管养正饮卫氏云亭",
        "author": "王之望",
        "content": "谁结危亭古岸头，云容水态入帘鈎。\n数峰岚翠欲排闼，半夜溪声碍枕流。\n入坐烟霞终日秀，对床风雨一灯幽。\n那知戎马纷纭际，杖屦相陪得胜游。",
        "dynasty": "宋",
        "collection_info": null
    },
    {
        "uuid": "d035793f8762ae5adf97d494d0606a1f",
        "title": "同庞彦才晚酌于涵翠轩",
        "author": "王之望",
        "content": "登临到处久徘徊，水色山光滚滚来。\n百顷烟村抱城郭，数峰云水拥楼台。\n千篇取足诗材剩，万轴横陈画笥开。\n清兴穷探犹未厌，更投涵翠举余杯。",
        "dynasty": "宋",
        "collection_info": null
    },
    {
        "uuid": "befc5cc71bd5895af27e59bb76ba7f3f",
        "title": "上曾二丈仲成  其一",
        "author": "王之望",
        "content": "湖海元龙气尚豪，笑谈谁料已霜毛。\n文章家法西京在，兄弟才名北斗高。\n欲取功名酬老大，岂将州县叹徒劳。\n登坛不独风骚将，出幕他年看节旄。",
        "dynasty": "宋",
        "collection_info": null
    },
    {
        "uuid": "73d58b2e7662c6661a2bdd16430343e8",
        "title": "上曾二丈仲成  其二",
        "author": "王之望",
        "content": "忆拜冰壶日下时，先君未老我方儿。\n庭闱一閟成今昔，世路重来太险巘。\n风义肯忘三益友，姓名愿入八哀诗。\n遗孤么么何能报，泉下幽魂傥有知。",
        "dynasty": "宋",
        "collection_info": null
    },
    {
        "uuid": "eddc056127824fb58661cd0fe559874a",
        "title": "上曾二丈仲成  其三",
        "author": "王之望",
        "content": "患难余生二十年，一身孤苦百忧缠。\n文章昔谓古可到，踪迹今为人所怜。\n憔悴形容勋业镜，归依空寂祖师禅。\n不孤虽有山公在，恐逐龙舒下九泉。",
        "dynasty": "宋",
        "collection_info": null
    },
    {
        "uuid": "1a563fba859fffc26fceb939b615f47c",
        "title": "和关子东笻杖",
        "author": "王之望",
        "content": "老境生涯正倚君，周旋夷险共悲欣。\n最怜磊磊多高节，未肯斑斑出异文。\n汉阁灯来徒照夜，葛陂龙去谩拏云。\n愿为灵寿扶黄髮，廊庙他年看勒勋。",
        "dynasty": "宋",
        "collection_info": null
    },
    {
        "uuid": "bd910a97f8d956726cde8a9d159b6b11",
        "title": "落梅  其一",
        "author": "王之望",
        "content": "春意枝间忽暗惊，乘风作阵去纵横。\n苍苔可忍欺香骨，粉蝶无端乱舞英。\n有恨应羞霜月照，钟情犹頼晚风轻。\n梦回一夜频搔首，肠断空阶骤雨声。",
        "dynasty": "宋",
        "collection_info": null
    },
    {
        "uuid": "715777f284151504edf9c93dbb3a9f52",
        "title": "落梅  其二",
        "author": "王之望",
        "content": "香残粉暗若为情，寂寞空余瘦影横。\n雨后园林无玉树，朝来庭院满琼英。\n浮云冉冉当风尽，飞雪飘飘落砌轻。\n广武为君聊一叹，羣花从此擅名声。",
        "dynasty": "宋",
        "collection_info": null
    },
    {
        "uuid": "e8e630b1a15359262840391ff264da28",
        "title": "挽季通判",
        "author": "王之望",
        "content": "六艺潜心老益尊，此邦耆旧众推贤。\n高文早出诸儒右，清节宜书独行篇。\n白首可怜纔半刺，朱衣犹得贵重泉。\n佳城一閟成千古，寂寞哀笳惨暮烟。",
        "dynasty": "宋",
        "collection_info": null
    },
    {
        "uuid": "3a48e335f7bed493a7143e0534bdd771",
        "title": "挽王教授子节父",
        "author": "王之望",
        "content": "綵衣方喜奉安舆，丹旐俄惊返故居。\n已作善人称里闬，固宜阴德大门闾。\n悟超庭柏心无碍，香茁阶兰庆有余。\n哀挽一声寒日外，萧萧风树锁郊墟。",
        "dynasty": "宋",
        "collection_info": null
    },
    {
        "uuid": "b86a2251e941451ff4ce89d63fb888e6",
        "title": "题蒙泉",
        "author": "王之望",
        "content": "西北峩峩迭嶂来，涛奔浪涌势难回。\n忽临城郭千峰住，下有源泉万斛开。\n鱼鼈宁容腥沼沚，蛟龙曾是起风雷。\n平时寂寞何灵响，岁旱方知济物才。",
        "dynasty": "宋",
        "collection_info": null
    },
    {
        "uuid": "b18c255ba519502c9184f92216f4bb9d",
        "title": "和友人  其一",
        "author": "王之望",
        "content": "弟兄南渡各驰驱，几奉君王尺一除。\n黄耳音书寄怀抱，乌衣门巷惜丘墟。\n澄清孟博荣持节，雅量玄平静着书。\n五桂家风殊未艾，黄山佳气蔼如初。",
        "dynasty": "宋",
        "collection_info": null
    },
    {
        "uuid": "9fa47d7edd92c9f85f6e2ab35a4055c0",
        "title": "和友人  其二",
        "author": "王之望",
        "content": "坐阅江城岁月迁，心劳政拙岂能贤。\n昔游泉石迷寻访，故里风烟喜接连。\n聊假颁宣行素学，敢将迟暮叹华颠。\n他年良史征佳什，会入西京循吏篇。",
        "dynasty": "宋",
        "collection_info": null
    },
    {
        "uuid": "ae2cc66cb0414b61aacd036766dba887",
        "title": "和眉守王郎中",
        "author": "王之望",
        "content": "惊风鸿鹄各翻飞，同落西南蜀一维。\n一日三秋双鬓改，两乡千里寸心驰。\n清香燕寝多佳致，远景楼台发妙词。\n只恐江山留不得，赐环闻已下丹墀。",
        "dynasty": "宋",
        "collection_info": null
    },
    {
        "uuid": "368b5b263571ee7a2a449520f0bd3a3c",
        "title": "寿台州黄守",
        "author": "王之望",
        "content": "千载初平庆未穷，本支今復见仙翁。\n当年郜鼎争尤力，此日于门报已隆。\n政尚宽和承祖烈，量涵清浊称家风。\n赐金增秩知非晚，行看丝纶下禁中。",
        "dynasty": "宋",
        "collection_info": null
    },
    {
        "uuid": "00e0d41eb026ee3081593682b6ec821d",
        "title": "寿处州徐守三首  其一",
        "author": "王之望",
        "content": "仆射文章六百春，人间又见石麒麟。\n朱颜白髮古仙伯，和气清风今德人。\n出处三朝常守道，承宣千里更宜民。\n圣时共政须耆旧，归去千秋辅紫宸。",
        "dynasty": "宋",
        "collection_info": null
    },
    {
        "uuid": "25d2e38c582a56ed4139e6ca92ed2241",
        "title": "寿处州徐守三首  其二",
        "author": "王之望",
        "content": "共理经年惠利丰，此邦歌颂蔼提封。\n仙都洞府春风好，处士星躔瑞气浓。\n道向偓佺传口诀，禅从摩诘悟心宗。\n世间功业公余事，平日高情薄万钟。",
        "dynasty": "宋",
        "collection_info": null
    },
    {
        "uuid": "a1948f05e8ed59994b6ec4a81af2c011",
        "title": "寿处州徐守三首  其三",
        "author": "王之望",
        "content": "赤矢朱弓祖庆绵，五云吉梦世生贤。\n嘉时浃日迎重九，景运中天恰半千。\n律播金商资爽气，露和琼屑引遐年。\n寿觞莫负专城贵，好对西风醉管弦。",
        "dynasty": "宋",
        "collection_info": null
    },
    {
        "uuid": "e6570d3c71a95f838fd9c103df076f54",
        "title": "留题光相寺",
        "author": "王之望",
        "content": "至人悲念摄冥顽，倏见光明指顾间。\n亿劫未曾亲见佛，一宵今得暂栖山。\n从来叶障须除结，此去功名直等閒。\n欲以残年奉香火，尘劳无计恋松关。",
        "dynasty": "宋",
        "collection_info": null
    },
    {
        "uuid": "44733d44118265f222154953fa545c6b",
        "title": "挽张直讲",
        "author": "王之望",
        "content": "早岁英声已绝尘，暮年高节更殊伦。\n绛帷久擅诗书乐，朱邸频酾酒醴醇。\n不许功名书竹帛，祇将文行照簪绅。\n乡邻若欲存遗范，祭社端宜配古今。",
        "dynasty": "宋",
        "collection_info": null
    },
    {
        "uuid": "51bb8b1a8f6a3ac7dffe91457492c059",
        "title": "和李清卿雪",
        "author": "王之望",
        "content": "浩荡天花弄晓光，春风未转忽芬芳。\n人跻物外红尘远，境堕壶中白昼长。\n风柳冷飘三月絮，寒梅幽寄一枝香。\n朝来暴喜家风贵，圆璧方圭满舍旁。",
        "dynasty": "宋",
        "collection_info": null
    },
    {
        "uuid": "2c66cd4d0e316ae865aa053ea1b86f1d",
        "title": "吴明可寄诗次韵为答",
        "author": "王之望",
        "content": "两地相望百舍强，相思空结九回肠。\n君家沧海宾初日，我戍衡山俯夕阳。\n情话何当倾肺腑，倦游聊復信行藏。\n求田问舍真长策，捧檄荣亲道更光。",
        "dynasty": "宋",
        "collection_info": null
    },
    {
        "uuid": "14081506be5e44c2c006272ac8ec729f",
        "title": "房公湖",
        "author": "王之望",
        "content": "金雁桥南二顷湖，房公遗迹未湮芜。\n人游杜牧晚晴赋，境对王维别墅图。\n经始林泉心自巧，折衝廊庙术何迂。\n当时只作幽人计，留得陈陶四万夫。",
        "dynasty": "宋",
        "collection_info": null
    },
    {
        "uuid": "ac64eb8b5681f5e424469a7e5fe5dcd0",
        "title": "皇华馆以上巳落成因修禊事题诗纪之",
        "author": "王之望",
        "content": "泉上新台紫翠环，暮春修禊俯潺湲。\n汉流尚带桃花水，云气初披杏子山。\n柳絮轻扬晴日暖，竹光不动午阴閒。\n时和岁稔游人乐，一醉聊开病守颜。",
        "dynasty": "宋",
        "collection_info": null
    },
    {
        "uuid": "e1852307b362e4055bf67aa3faaad199",
        "title": "吕叔恭运使和题皇华馆诗復次韵",
        "author": "王之望",
        "content": "何处溪声响佩环，洗心堂下转潺湲。\n数株古柳枯临水，百亩丛篁翠倚山。\n岁久刊题多泯灭，时清景物自幽閒。\n轺轩登览留佳句，顿觉林泉发妙颜。",
        "dynasty": "宋",
        "collection_info": null
    },
    {
        "uuid": "d46a52760afe775f31c6c20353c81ec9",
        "title": "帅漕復次韵再和",
        "author": "王之望",
        "content": "二豪诗律晋江东，迭倡更酬卷轴丰。\n狎主齐盟争定霸，互为勍敌锐临戎。\n波澜已得江流助，组丽仍依锦段红。\n入蜀词人多妙句，向来严杜一编同。",
        "dynasty": "宋",
        "collection_info": null
    },
    {
        "uuid": "ae1feb9ebe5b8d838928753a4e830762",
        "title": "中秋同儿侄登宝峰亭",
        "author": "王之望",
        "content": "绝顶凭栏思有余，沧江下眺眇三隅。\n月光此夜十分满，风色今朝一点无。\n乡国不须悲楚蜀，庭阶且喜集封胡。\n史君邂逅分鲜鲫，斫鲙还成逸少图。",
        "dynasty": "宋",
        "collection_info": null
    },
    {
        "uuid": "6fe3f51a80689a65cd88b7af7bd72561",
        "title": "缺题",
        "author": "王之望",
        "content": "天梯云栈转龙旗，细雨凄风暗路岐。\n七夕难忘祈巧夜，三乡不以望仙时。\n曲江若悟贤臣语，汾水宁伤才子词。\n此日铃声肠断处，后庭遗唱未为悲。",
        "dynasty": "宋",
        "collection_info": null
    },
    {
        "uuid": "4230a4d1f1d400816c1b1db60a663898",
        "title": "大龙湫",
        "author": "王之望",
        "content": "瀑水传闻旧壮哉，飞流亭下久徘徊。\n玉龙鳞甲寒犹蛰，银汉波澜冻未开。\n斜日湫潭微溅雨，深冬天地不鸣雷。\n斯游未快平时意，更拟他年得得来。",
        "dynasty": "宋",
        "collection_info": null
    },
    {
        "uuid": "e137dd71c26181a135200ac73b95efb4",
        "title": "次韵刘南伯二首  其一",
        "author": "王之望",
        "content": "晓来庭竹碎秋声，令我思君重怆情。\n三画当年曾擅价，五言今去合知名。\n赋归已荷因风寄，酾藇终期对月倾。\n但愿官军破骄敌，不妨淮海寄余生。",
        "dynasty": "宋",
        "collection_info": null
    },
    {
        "uuid": "51bda39ef97d785111599dd41f17af76",
        "title": "次韵刘南伯二首  其二",
        "author": "王之望",
        "content": "十年踪迹困邅如，多谢韦郎肯寄书。\n千里漫寻苕水梦，一廛方对相山居。\n归心不为莼鲈切，交契应闲简牍疏。\n近向钱塘得嘉种，秋盘何日共新蔬。",
        "dynasty": "宋",
        "collection_info": null
    },
    {
        "uuid": "18d50463082c8dafacbae7f105ee58f8",
        "title": "次韵王圜中二首  其一",
        "author": "王之望",
        "content": "网得金鳞不忍烹，一瓯春菜眼偏明。\n逢君强赋湖阴曲，顾我方趋日照城。\n散坐酴醿留客醉，过庭鹎鵊为谁鸣。\n还朝密迩非轻别，知有蒲轮访姓名。",
        "dynasty": "宋",
        "collection_info": null
    },
    {
        "uuid": "570d58dc528c5fe47e34152751002501",
        "title": "次韵王圜中二首  其二",
        "author": "王之望",
        "content": "舟兀东风怯晓寒，绿杨堤畔见青山。\n遡流不碍朝天去，掉鞅何当拜命还。\n半世光阴忧患裏，他时勋业笑谈间。\n儿童似觉吾衰老，只欲西归便丐閒。",
        "dynasty": "宋",
        "collection_info": null
    },
    {
        "uuid": "3240a03742d24ac5658358312db76870",
        "title": "次韵制帅和王宪二首  其一",
        "author": "王之望",
        "content": "淮水绵绵不绝流，渡江龙化復东游。\n宗盟尚诧当年盛，交分还欣此日投。\n名并邛郲公等继，政称京兆我难酬。\n得时俱为公家计，三窟宁当各一州。",
        "dynasty": "宋",
        "collection_info": null
    },
    {
        "uuid": "7145200f0ea7ac1244040d6b0cbd2d95",
        "title": "次韵制帅和王宪二首  其二",
        "author": "王之望",
        "content": "二麦初收堰水流，西园飞盖使君游。\n羽旄每出邦人喜，壶矢閒同坐客投。\n膏雨应时和气洽，丰年有兆颂声酬。\n政成讼简追胥息，镇静西南五十州。",
        "dynasty": "宋",
        "collection_info": null
    },
    {
        "uuid": "c7335386785c4fadea19fef3ba4e3a9e",
        "title": "次韵陈勉仲见留之什",
        "author": "王之望",
        "content": "新诗俊逸走风雷，愧我驰驱欲强陪。\n花外疏篁青掩映，门前流水绿萦迴。\n高情好客长留客，胜赏传杯莫放杯。\n老懒畏寒朝睡美，报章淹缓莫相催。",
        "dynasty": "宋",
        "collection_info": null
    },
    {
        "uuid": "55d07ccd344c41e6fda13b84578e357f",
        "title": "寄制帅",
        "author": "王之望",
        "content": "五郡驰驱两月忙，少城春事杳相忘。\n鷅鹠鸣处韶光老，鹈鴂声中旅思长。\n曾为青山迂客路，莫偕红旆访仙乡。\n浣花时节归期近，犹及遨头共一觞。",
        "dynasty": "宋",
        "collection_info": null
    },
    {
        "uuid": "315d43acbbc0e3fc3f848cb69dc95640",
        "title": "和制帅",
        "author": "王之望",
        "content": "离索堪惊岁月忙，少城遗爱未曾忘。\n西园尚记英游并，南浦空嗟别恨长。\n壮志且窥勋业镜，高情休忆水云乡。\n玉关柝静边烽息，汉殿归称万岁觞。",
        "dynasty": "宋",
        "collection_info": null
    },
    {
        "uuid": "fcd071f56266f18a7c385ac7525785cd",
        "title": "和制帅  其一",
        "author": "王之望",
        "content": "按部经时走四封，云山有路宝岩通。\n普贤相对圆光裏，摩诘不离方丈中。\n喜有篇章交寄远，恨无羽翼可凌空。\n来诗忽作蛟龙吼，三日能令两耳聋。",
        "dynasty": "宋",
        "collection_info": null
    },
    {
        "uuid": "2779ed31590397f2243c7040893fff4a",
        "title": "和制帅  其二",
        "author": "王之望",
        "content": "自怜麋鹿性疏顽，心在云林迹世间。\n每厌尘埃驱俗驾，不辞险阻访名山。\n池鱼得意时归壑，厩马长鸣暂出闲。\n万仞峰头曾进步，禅机一拨透三关。",
        "dynasty": "宋",
        "collection_info": null
    },
    {
        "uuid": "13aac3a3f5d1a08e62ae469176baf4d2",
        "title": "和制帅  其三",
        "author": "王之望",
        "content": "力求见佛上天梯，忽覩光明志意迷。\n华藏神通惊变现，台山公案好拈提。\n太冲漫作三都赋，子美全无一字题。\n今日诸贤赓妙句，强驱驽驾力难齐。",
        "dynasty": "宋",
        "collection_info": null
    },
    {
        "uuid": "0a4a45ba7bb896e6ab747692a7361468",
        "title": "和制帅  其四",
        "author": "王之望",
        "content": "卿月中天照上流，使星入蜀久西游。\n蟠胸经纬开棋局，出手枭卢转博投。\n学有渊源流不竭，诗如珠玉价难酬。\n词章怪底犹雄健，棠荫曾联柳柳州。",
        "dynasty": "宋",
        "collection_info": null
    },
    {
        "uuid": "da7b8894abc571080298b256af659510",
        "title": "又和  其一",
        "author": "王之望",
        "content": "胜游每恨不相同，邮递犹欣日日通。\n玉帐未容佳境到，云山已在好诗中。\n灵珠忽富千金赠，凡马堪嗟万古空。\n展卷高吟知几过，大音一震耳根聋。",
        "dynasty": "宋",
        "collection_info": null
    },
    {
        "uuid": "d886bf2aa0c5516a76297823f8cd0638",
        "title": "又和  其二",
        "author": "王之望",
        "content": "尘劳汩没老尤顽，遍走岷峨杳霭间。\n筋力已疲难报国，田园有计即归山。\n何期俗驾经时出，却得浮生数日閒。\n已请一麾江海去，故应生入玉门关。",
        "dynasty": "宋",
        "collection_info": null
    },
    {
        "uuid": "6926ebbba0f56f315052fd9e15663b0e",
        "title": "又和  其三",
        "author": "王之望",
        "content": "新篇孤峻绝阶梯，照眼光芒五色迷。\n已向诗坛称独步，不妨祖令更全提。\n真空雅与高情契，绝景终希大手题。\n余事文章暂游戏，要将李杜与名齐。",
        "dynasty": "宋",
        "collection_info": null
    },
    {
        "uuid": "6114fe10698062213c684255ca9e1db6",
        "title": "又和  其四",
        "author": "王之望",
        "content": "住因得坎去乘流，万里西南更倦游。\n三径未成归计晚，一尊犹喜故人投。\n小篇偶寓诗筒去，佳句还劳驿使酬。\n得与诸贤更倡和，故应盛事播西州。",
        "dynasty": "宋",
        "collection_info": null
    },
    {
        "uuid": "f8a3874fbb1f464ee4e1ab84ab060404",
        "title": "浑醉庵诗",
        "author": "王之望",
        "content": "人间岁月都几许，醉裏光阴差较长。\n千日不醒终有尽，百年浑得要为常。\n故人屡过无穷巷，一室能宽有醉乡。\n好事不妨多酌我，老来无復次公狂。",
        "dynasty": "宋",
        "collection_info": null
    },
    {
        "uuid": "0aafe74d1bf66d8255c9d89e22e540f3",
        "title": "又题鸿佑寺",
        "author": "王之望",
        "content": "石佛山头日欲颓，寻僧不遇懒空回。\n青鞋布袜云门路，拄杖穿林归去来。",
        "dynasty": "宋",
        "collection_info": null
    },
    {
        "uuid": "b2a05fbd9009cb5810693af0b1e09ede",
        "title": "戏景思  其一",
        "author": "王之望",
        "content": "明镜佳期故未忘，月圆人缺恨何长。\n阳台朝暮谁为主，梦裏时时怨楚王。",
        "dynasty": "宋",
        "collection_info": null
    },
    {
        "uuid": "da7d12109d9e776f9f5913bd5ba19e39",
        "title": "戏景思  其二",
        "author": "王之望",
        "content": "颜色倾城艺更精，爱卿长是说卿卿。\n卷中昔日崔徽貌，重见应怜太瘦生。",
        "dynasty": "宋",
        "collection_info": null
    },
    {
        "uuid": "ee6b94a48e7fb21022e5cb257cf64e02",
        "title": "题邓寨周氏小园",
        "author": "王之望",
        "content": "径草荒春绿作堆，东风深入小园来。\n可怜几阵嫣香裏，立尽庭前数树梅。",
        "dynasty": "宋",
        "collection_info": null
    },
    {
        "uuid": "9b10da995f5dd205913f6678dc485b5b",
        "title": "病余兀坐偶成二绝  其一",
        "author": "王之望",
        "content": "寂寂经旬病卧家，起来都不记年华。\n一声檐上惊秋晚，墙外初闻卖菊花。",
        "dynasty": "宋",
        "collection_info": null
    },
    {
        "uuid": "a260ebb8363b4ca733e1e8916fd08109",
        "title": "病余兀坐偶成二绝  其二",
        "author": "王之望",
        "content": "病骨栾栾瘦转加，秋风怯傍小窗纱。\n萧然丈室维摩观，一炷清香到日斜。",
        "dynasty": "宋",
        "collection_info": null
    },
    {
        "uuid": "2b9cee89d0ed7b33d1f816fd3c6dac01",
        "title": "倚江亭会上虞伯逵送梅花并二绝句坐上次韵併调贺子忱  其一",
        "author": "王之望",
        "content": "肠断江头索笑花，三三两两逐枝斜。\n忽随清绝惊人句，来自西湖处士家。",
        "dynasty": "宋",
        "collection_info": null
    },
    {
        "uuid": "fb3ecccb8dbe0fa444e25288f0c35afc",
        "title": "倚江亭会上虞伯逵送梅花并二绝句坐上次韵併调贺子忱  其二",
        "author": "王之望",
        "content": "喜见江梅又着花，插来不怕帽檐斜。\n高标幽韵谁真似，人在风流贺监家。",
        "dynasty": "宋",
        "collection_info": null
    },
    {
        "uuid": "f1d14511166a7b61f9008f7e6b3493a7",
        "title": "和姚令威春阴四绝  其一",
        "author": "王之望",
        "content": "急雨颠风带海烟，白头肠断落花天。\n东风为买春光住，柳撒黄金榆掷钱。",
        "dynasty": "宋",
        "collection_info": null
    },
    {
        "uuid": "6754374466d17cf8d48c6198221dd546",
        "title": "和姚令威春阴四绝  其二",
        "author": "王之望",
        "content": "十日春阴昼景微，鸣鸠逐妇几时归。\n柔桑细麦宁馨长，落絮游丝可解飞。",
        "dynasty": "宋",
        "collection_info": null
    },
    {
        "uuid": "f099d4f67b267ad3752f387c1deeb0be",
        "title": "和姚令威春阴四绝  其三",
        "author": "王之望",
        "content": "雨过山村绿满陂，红芳渐少翠阴低。\n春风吹草依然碧，潮水浮花却自西。",
        "dynasty": "宋",
        "collection_info": null
    },
    {
        "uuid": "3534598480f2382d13f6b2cfef9f25d9",
        "title": "和姚令威春阴四绝  其四",
        "author": "王之望",
        "content": "休对风光感物华，且将春酒趁春赊。\n一声杜宇芳菲晚，只有荼𧃲芍药花。",
        "dynasty": "宋",
        "collection_info": null
    },
    {
        "uuid": "eb1da976a844505644901eb096c8857c",
        "title": "题延庆观六时泉",
        "author": "王之望",
        "content": "千尺高崖屏翠琰，六时甘露雨真珠。\n梯岩穿壑身亲到，始信仙灵境界殊。",
        "dynasty": "宋",
        "collection_info": null
    },
    {
        "uuid": "ef2f8467904d3ceb7c5a8bb24ad13753",
        "title": "和尚书李丈六绝  其一",
        "author": "王之望",
        "content": "丈人诗律照青春，句到诸郎副析薪。\n特许八分传阿买，囊收珠玉破清贫。",
        "dynasty": "宋",
        "collection_info": null
    },
    {
        "uuid": "20cbd2c9e589824a774f9efcbbda92bd",
        "title": "和尚书李丈六绝  其二",
        "author": "王之望",
        "content": "风光无頼恼诗翁，健笔凌云思未慵。\n长句数篇欺白雪，江山浩荡发春容。",
        "dynasty": "宋",
        "collection_info": null
    },
    {
        "uuid": "b154dfb9a933a125411a9a92158236ba",
        "title": "和尚书李丈六绝  其三",
        "author": "王之望",
        "content": "近侍三朝捧御床，宫衣犹带内家香。\n殊庭更得流霞助，杖屦春风步履强。",
        "dynasty": "宋",
        "collection_info": null
    },
    {
        "uuid": "74270691fc07e46ab0ea633cfe683233",
        "title": "和尚书李丈六绝  其四",
        "author": "王之望",
        "content": "休论世事苦悲辛，龙卧南阳自有人。\n指日承明却归去，烟花紫禁及青春。",
        "dynasty": "宋",
        "collection_info": null
    },
    {
        "uuid": "4fa63c638ed9bbe4a3fbfd8dd74d2203",
        "title": "和尚书李丈六绝  其五",
        "author": "王之望",
        "content": "经旬山雨暗春辉，桃李成阴总未知。\n试逐东风入城市，不妨尊酒暂娱嬉。",
        "dynasty": "宋",
        "collection_info": null
    },
    {
        "uuid": "26a6b6725657542a78c102856eb2d16d",
        "title": "和尚书李丈六绝  其六",
        "author": "王之望",
        "content": "雨过千山翠色重，羣花欲尽絮飞空。\n牡丹寂寞芬芳晚，日暮朱栏独倚风。",
        "dynasty": "宋",
        "collection_info": null
    },
    {
        "uuid": "b19cd0c1a49398f982118f05fcaca6b2",
        "title": "题真符道中山寺",
        "author": "王之望",
        "content": "江路南风涨白沙，镫馿来憩梵王家。\n片云忽作萧萧雨，梦断僧窗日未斜。",
        "dynasty": "宋",
        "collection_info": null
    },
    {
        "uuid": "712775fc830199c355e38e5f8de439b2",
        "title": "题前诗已天忽作雨戏成一绝",
        "author": "王之望",
        "content": "岁暮灵泉水未饶，苍崖无復舞飞蛟。\n诗成不觉天零雨，料得神龙欲解嘲。",
        "dynasty": "宋",
        "collection_info": null
    },
    {
        "uuid": "6bc0ba53f379de94390a259ba33d4fd0",
        "title": "钟鼓山间久雨二绝  其一",
        "author": "王之望",
        "content": "山雨萧萧不肯住，天寒云愁光景昏。\n桃李红白春风面，有恨无言空泪痕。",
        "dynasty": "宋",
        "collection_info": null
    },
    {
        "uuid": "3069115be6b731734bdbe9d88c349807",
        "title": "钟鼓山间久雨二绝  其二",
        "author": "王之望",
        "content": "高林缥缈强可见，茅屋半山烟雨昏。\n谁家一幅鹅溪绢，古画犹存水墨痕。",
        "dynasty": "宋",
        "collection_info": null
    },
    {
        "uuid": "c771b8aa9122368add43dedd3da4d6c2",
        "title": "次韵王司户梅花五绝不得用古人意及比妇人玉雪并洁白等字  其一",
        "author": "王之望",
        "content": "牢落天涯邂逅逢，清愁幽恨与谁同。\n故园肠断三千里，客裏看花岁又穷。",
        "dynasty": "宋",
        "collection_info": null
    },
    {
        "uuid": "aee7367e4a30a7a0119e5b355d34acac",
        "title": "次韵王司户梅花五绝不得用古人意及比妇人玉雪并洁白等字  其二",
        "author": "王之望",
        "content": "溪外人家处处栽，三分蓓蕾一分开。\n故教嫩萼参差发，似要幽人次第来。",
        "dynasty": "宋",
        "collection_info": null
    },
    {
        "uuid": "8ff9d562a382cdc99bbc596c07e0cd4c",
        "title": "次韵王司户梅花五绝不得用古人意及比妇人玉雪并洁白等字  其三",
        "author": "王之望",
        "content": "可耐幽花发较迟，殷勤为倩晓风吹。\n朝来策杖探消息，香处初开一两枝。",
        "dynasty": "宋",
        "collection_info": null
    },
    {
        "uuid": "855541681c12632fde5b68c93b785bb2",
        "title": "次韵王司户梅花五绝不得用古人意及比妇人玉雪并洁白等字  其四",
        "author": "王之望",
        "content": "闻说江梅已恼人，衝寒着意去寻春。\n枝枝细看枝枝好，岁岁相逢岁岁新。",
        "dynasty": "宋",
        "collection_info": null
    },
    {
        "uuid": "8a1ff6b4832138fd7524f378c48cb892",
        "title": "次韵王司户梅花五绝不得用古人意及比妇人玉雪并洁白等字  其五",
        "author": "王之望",
        "content": "一岁都来几日开，一开能得几回来。\n清尊留待溪边月，不怕山城晚鼓催。",
        "dynasty": "宋",
        "collection_info": null
    },
    {
        "uuid": "037b12ebc73faa7ea31d82366d853474",
        "title": "和钱处和梅花五绝  其一",
        "author": "王之望",
        "content": "万木归根冷未滋，可怜孤绝发寒枝。\n心期本在冰霜后，占得隆冬未恨迟。",
        "dynasty": "宋",
        "collection_info": null
    },
    {
        "uuid": "0251413f8fc601642ed32cf5c4a18d2a",
        "title": "和钱处和梅花五绝  其二",
        "author": "王之望",
        "content": "枝上春风渐有涯，断魂初见两三花。\n一尊尽日看无厌，要待参横月影斜。",
        "dynasty": "宋",
        "collection_info": null
    },
    {
        "uuid": "87b091ad65a0e98184397b88ade9fee4",
        "title": "和钱处和梅花五绝  其三",
        "author": "王之望",
        "content": "莫欺玉蕊瘦栾栾，中有江南长恨端。\n白髮天涯归未得，年年老眼泪中看。",
        "dynasty": "宋",
        "collection_info": null
    },
    {
        "uuid": "2ba04ae48bf6342656e0d4267d4356d8",
        "title": "和钱处和梅花五绝  其四",
        "author": "王之望",
        "content": "铁心开府不妨狂，赋语清便独擅唐。\n堪笑离骚穷逐客，只知兰蕙有幽香。",
        "dynasty": "宋",
        "collection_info": null
    },
    {
        "uuid": "f66f0047c57434d86dcc91f4ad3fef05",
        "title": "和钱处和梅花五绝  其五",
        "author": "王之望",
        "content": "林下风神物外姿，闺房秀色鑑中奇。\n两家标韵谁兼得，会有多情识者知。",
        "dynasty": "宋",
        "collection_info": null
    },
    {
        "uuid": "48d84b01a00d86cb80869decf76adb66",
        "title": "以鼎炉遗关子东有诗相谢次韵  其一",
        "author": "王之望",
        "content": "君家聚古无不有，不腆敝器何足奇。\n两首新诗愧虚辱，恨无郜鼎为君移。",
        "dynasty": "宋",
        "collection_info": null
    },
    {
        "uuid": "b5bcd3def8cdce806e1a17caa1315ca0",
        "title": "以鼎炉遗关子东有诗相谢次韵  其二",
        "author": "王之望",
        "content": "赠君剑川八卦鼎，一餠清泉终日然。\n浄几明窗读周易，妙香时炷不论钱。",
        "dynasty": "宋",
        "collection_info": null
    },
    {
        "uuid": "001b211c3e4c412048b8b40c1637a401",
        "title": "送海棠与姚令威",
        "author": "王之望",
        "content": "酣酣芳意不胜春，一笑嫣然恼杀人。\n分寄多情还解否，要教国色在东邻。",
        "dynasty": "宋",
        "collection_info": null
    },
    {
        "uuid": "3eb9dfe7e5a5ef10cb184a2c4b3fc619",
        "title": "谢景思惠酒并二绝时宗守邀看上元景思不至次韵  其一",
        "author": "王之望",
        "content": "户外惊闻剥啄声，东山消息到柴荆。\n两章着意撩衰白，风味相扶有曲生。",
        "dynasty": "宋",
        "collection_info": null
    },
    {
        "uuid": "2bcb96ff04871a62a5802a69de28b634",
        "title": "谢景思惠酒并二绝时宗守邀看上元景思不至次韵  其二",
        "author": "王之望",
        "content": "使君高会着幽人，灯火元宵醉夜分。\n博士从来文字饮，不妨聊復醉红裙。",
        "dynasty": "宋",
        "collection_info": null
    },
    {
        "uuid": "f91f1e92437c8a5cfd46937d0998eafd",
        "title": "饶守陈粹中有诗见留次韵为谢",
        "author": "王之望",
        "content": "相逢一笑又相离，肠断登临送别时。\n久占都亭惭重客，秋风回首片帆迟。",
        "dynasty": "宋",
        "collection_info": null
    },
    {
        "uuid": "c6771a6e42bd1d822070a003aa7e7eff",
        "title": "郢守乔民瞻寄襄阳雪中三绝因追述前过石城杯酒登临之胜为和  其一",
        "author": "王之望",
        "content": "沧浪渡口莫愁乡，万顷寒烟木落霜。\n珍重使君留客意，一尊芳酒醉斜阳。",
        "dynasty": "宋",
        "collection_info": null
    },
    {
        "uuid": "e55fc5c23218573a834f182cfeaa3016",
        "title": "郢守乔民瞻寄襄阳雪中三绝因追述前过石城杯酒登临之胜为和  其二",
        "author": "王之望",
        "content": "江上危亭思黯然，追游陈迹欲经年。\n别来西望应相忆，郢树荆门共一川。",
        "dynasty": "宋",
        "collection_info": null
    },
    {
        "uuid": "16570860630319d3bec8ee59a0894251",
        "title": "郢守乔民瞻寄襄阳雪中三绝因追述前过石城杯酒登临之胜为和  其三",
        "author": "王之望",
        "content": "白雪楼倾不记秋，楼前江水自悠悠。\n多情犹忆湖南守，一曲阳春白尽头。",
        "dynasty": "宋",
        "collection_info": null
    },
    {
        "uuid": "fdd299be931a5dadf0037027138eed38",
        "title": "浯溪中兴颂碑",
        "author": "王之望",
        "content": "蜀日既衰洛日亡，前星灵武腾光芒。\n元功百战两京復，万里阿瞒归故乡。\n干戈纷纷遍四海，浯碑已立湘江旁。\n太师艰难喜粗定，作此大字龙鸾翔。\n纸摹缣搨四百载，家家传宝踰琳琅。\n唐文中世未变古，燕许偶俪为班扬。\n次山之文可也简，此颂未追周鲁商。\n禄山滔天等穷浇，春秋之法诛无将。\n骋兵二字斥边将，此语岂足惩姦强。\n末篇三章颇辞费，笔力不復能铿锵。\n磨崖勒铭亦何有，反復自赞乃尔详。\n向来各人过许与，举世附和无雌黄。\n淮西仆碑无墨客，惜哉不得逢钟王。",
        "dynasty": "宋",
        "collection_info": null
    },
    {
        "uuid": "0cbcff0506a924fb6c2671915a83d9fb",
        "title": "题王氏秀野堂",
        "author": "王之望",
        "content": "树林阴翳鸟声繁，下有幽人昼掩关。\n五亩邱园傍城市，一堂花竹带云山。\n留连风月真成趣，屏远尘埃雅自闲。\n我访一区无定所，卜邻拟向翠微间。",
        "dynasty": "宋",
        "collection_info": null
    },
    {
        "uuid": "aa193fcf561b2bc7660a5d54c062794b",
        "title": "自公堂诗",
        "author": "王之望",
        "content": "丛石当轩峙，横池傍砌深。\n还将修竹绕，半入古榕阴。\n昼赏风澜皱，宵怜月影侵。\n聊纾江海志，寄此小山林。",
        "dynasty": "宋",
        "collection_info": null
    },
    {
        "uuid": "f4e98aae17e25a50802abe75474cfc0a",
        "title": "再和制帅  其一",
        "author": "王之望",
        "content": "用尽登山力，方知行路难。\n孤峰宁久驻，半岭敢求安。\n远目穷千里，危肠搅百酸。\n川原忽开豁，歧路正平端。",
        "dynasty": "宋",
        "collection_info": null
    },
    {
        "uuid": "24e683dd537ddafe4289f349c5d98a79",
        "title": "再和制帅  其二",
        "author": "王之望",
        "content": "露宿风餐走部封，要询民瘼下情通。\n消磨光景驱驰裏，疲弊精神倥偬中。\n珠玉忽收千里赠，尘埃顿洗一襟空。\n病余快觉心情爽，愈却头风耳不聋。",
        "dynasty": "宋",
        "collection_info": null
    },
    {
        "uuid": "7bea6b6cd8cfb5985ef7030588809728",
        "title": "再和制帅  其三",
        "author": "王之望",
        "content": "丘园养浩久怀安，忽侍天威咫尺间。\n草制方观周诰命，筹边聊重蜀江山。\n抟风已激三千水，掣电终归十二闲。\n天遣词人来作牧，勒铭重刻剑门关。",
        "dynasty": "宋",
        "collection_info": null
    },
    {
        "uuid": "d1ec1a09968b465f142377f60698bc2f",
        "title": "再和制帅  其四",
        "author": "王之望",
        "content": "羁怀感槩少多违，世路迍邅老更迷。\n松槚十年乖种植，妻孥万里困携提。\n龙门偶幸余光借，雁塔曾同伯氏题。\n拥篲祇今知不晚，曹装犹未去三齐。",
        "dynasty": "宋",
        "collection_info": null
    },
    {
        "uuid": "0dacd1b4dedb9ce40ac6c96504a1c89b",
        "title": "再和制帅  其五",
        "author": "王之望",
        "content": "武林一别几经秋，谁料同为锦里游。\n蒹苇已惭瑶树倚，琼琚仍愧木瓜投。\n小诗勉向忙中和，大白难禁醉裏酬。\n他日东南陪晤语，故应相对话刀州。",
        "dynasty": "宋",
        "collection_info": null
    },
    {
        "uuid": "54b9ff74327821399dc9b5564ebdd9b1",
        "title": "再和制帅  其六",
        "author": "王之望",
        "content": "圣主不忘远，惠怀尧所难。\n如何吾所部，疲瘵未全安。\n诏条少宣布，牒诉多悲酸。\n抚节夜长叹，忧惭非一端。",
        "dynasty": "宋",
        "collection_info": null
    },
    {
        "uuid": "d9216a724d275abed937d6f9f41df8e3",
        "title": "过石城  其一",
        "author": "王之望",
        "content": "沧浪渡口莫愁乡，万顷寒烟落木霜。\n珍重使君留客意，一樽芳酒对斜阳。",
        "dynasty": "宋",
        "collection_info": null
    },
    {
        "uuid": "7cc802377ba17329cbabe605b8662590",
        "title": "句  其一",
        "author": "王之望",
        "content": "雪班远岫明苍鬓，春秀奇峰拥翠鬟。",
        "dynasty": "宋",
        "collection_info": null
    },
    {
        "uuid": "129b7012d70e532e2fdde1c7a74cbc4c",
        "title": "句  其二",
        "author": "王之望",
        "content": "神灯点点光可烛，星斗荧荧低欲扪。",
        "dynasty": "宋",
        "collection_info": null
    }
]