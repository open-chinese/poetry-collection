[
    {
        "title": "送狄尚书镇太原",
        "author": "姚合",
        "content": "授钺儒生贵，倾朝赴饯筵。\n麾幢官在省，礼乐将临边。\n代马龙相杂，汾河海暗连。\n远戎移帐幕，高鸟避旌旃。\n天下屯兵处，皇威破虏年。\n防秋嫌垒近，入塞必身先。\n中外恩重迭，科名岁接连。\n散材无所用，老向琐闱眠。",
        "dynasty": "唐",
        "collection_info": null
    },
    {
        "title": "送杨尚书祭西岳",
        "author": "姚合",
        "content": "报功严祀典，宠诏下明庭。\n酒气飘林岭，香烟入杳冥。\n乐清三奏备，词直百神听。\n衣拂云霞湿，诗通水石灵。\n何因逐驺骑，暂得到岩扃。",
        "dynasty": "唐",
        "collection_info": null
    },
    {
        "title": "送李侍御过夏州",
        "author": "姚合",
        "content": "酬恩不顾名，走马觉身轻。\n迢递河边路，苍茫塞上城。\n沙寒无宿雁，虏近少闲兵。\n饮罢挥鞭去，旁人意气生。",
        "dynasty": "唐",
        "collection_info": null
    },
    {
        "title": "送李起居赴池州",
        "author": "姚合",
        "content": "天子念疲民，分忧辍侍臣。\n红旗高起焰，绿野静无尘。\n阙下亲知别，江南惠化新。\n朝昏即千里，且愿话逡巡。",
        "dynasty": "唐",
        "collection_info": null
    },
    {
        "title": "送刘詹事赴寿州",
        "author": "姚合",
        "content": "慇懃莫遽起，四坐悉同袍。\n世上诗难得，林中酒更高。\n隋堤傍杨柳，楚驿在波涛。\n别后书频寄，无辞费笔毫。",
        "dynasty": "唐",
        "collection_info": null
    },
    {
        "title": "送裴大夫赴亳州",
        "author": "姚合",
        "content": "杭人遮道路，垂泣浙江前。\n谯国迎舟舰，行歌汴水边。\n周旋君量远，交代我才偏。\n寒日严旌戟，晴风出管弦。\n一桮诚淡薄，四坐愿留连。\n异政承殊泽，应为天下先。",
        "dynasty": "唐",
        "collection_info": null
    },
    {
        "title": "送徐州韦仅行军",
        "author": "姚合",
        "content": "饯幕俨征轩，行军归大藩。\n山程度函谷，水驿到夷门。\n晓日诗情远，春风酒色浑。\n逡巡何足贵，所贵尽残罇。",
        "dynasty": "唐",
        "collection_info": null
    },
    {
        "title": "送刘禹锡郎中赴苏州 一",
        "author": "姚合",
        "content": "三十年来天下名，衔恩东守阖闾城。\n初经咸谷眠山驿，渐入梁园问水程。\n霁日满江寒浪静，春风遶郭白苹生。\n虎丘野寺吴中少，谁伴吟诗月裏行。",
        "dynasty": "唐",
        "collection_info": null
    },
    {
        "title": "送刘禹锡郎中赴苏州 二",
        "author": "姚合",
        "content": "州城全是故吴宫，香径难寻古藓中。\n云水计程千里远，轩车送别九衢空。\n鹤声高下听无尽，潮色朝昏望不同。\n太守吟诗人自理，小斋闲卧白苹风。",
        "dynasty": "唐",
        "collection_info": null
    },
    {
        "title": "送贾謩赴共城营田",
        "author": "姚合",
        "content": "上国羞长选，戎装贵所从。\n山田依法种，兵食及时供。\n水气诗书软，岚烟笔砚浓。\n几时无事扰，相见得从容。",
        "dynasty": "唐",
        "collection_info": null
    },
    {
        "title": "送裴宰君",
        "author": "姚合",
        "content": "见说为官处，烟霞思不穷。\n夜猿啼户外，瀑水落厨中。\n名药人难识，仙山路易通。\n还应施静化，谁復与君同。",
        "dynasty": "唐",
        "collection_info": null
    },
    {
        "title": "送顾非熊下第归越",
        "author": "姚合",
        "content": "失意寻归路，亲知不復过。\n家山去城远，日月在船多。\n楚塞数逢雁，浙江长有波。\n秋风别乡老，还听鹿鸣歌。",
        "dynasty": "唐",
        "collection_info": null
    },
    {
        "title": "送雍陶游蜀",
        "author": "姚合",
        "content": "春色三千里，愁人意未开。\n木梢穿栈出，雨势隔江来。\n荒馆因花宿，深山羡客迴。\n相如何物在，应只有琴台。",
        "dynasty": "唐",
        "collection_info": null
    },
    {
        "title": "送崔约下第归扬州",
        "author": "姚合",
        "content": "满座诗人吟送酒，离城此会亦应稀。\n春风下第时称屈，秋卷呈亲自束归。\n日晚山花当马落，天阴水鸟傍船飞。\n江边道路多苔藓，尘土无由得上衣。",
        "dynasty": "唐",
        "collection_info": null
    },
    {
        "title": "送李廓侍御赴西川行营",
        "author": "姚合",
        "content": "不道弓箭字，罢官唯醉眠。\n何人荐筹策，走马逐旌旃。\n阵变孤虚外，功成语笑前。\n从今巂州路，无復有烽烟。",
        "dynasty": "唐",
        "collection_info": null
    },
    {
        "title": "送杨尚书赴东川",
        "author": "姚合",
        "content": "郄縠诗书将，衔恩赴梓州。\n遶身垂印绶，护马执戈矛。\n劒阁和铭峭，巴江带字流。\n从来皆惜别，此别復何愁。",
        "dynasty": "唐",
        "collection_info": null
    },
    {
        "title": "送邢郎中赴太原",
        "author": "姚合",
        "content": "上将得良策，恩威作长城。\n如今幷州北，不见有胡兵。\n晋野雨初足，汾河波亦清。\n所从古无比，意气送君行。",
        "dynasty": "唐",
        "collection_info": null
    },
    {
        "title": "送裴中丞赴华州",
        "author": "姚合",
        "content": "我梦何曾应，看君渡浐川。\n自无仙掌分，非是圣心偏。\n径草多生药，庭花半落泉。\n人间有此郡，况在凤城边。",
        "dynasty": "唐",
        "collection_info": null
    },
    {
        "title": "送徐员外赴河中从事",
        "author": "姚合",
        "content": "赤府从军美，儒衣结束轻。\n凉飙下山寺，晓浪满关城。\n闲坐饶诗景，高眠长道情。\n将军不战术，计日立功名。",
        "dynasty": "唐",
        "collection_info": null
    },
    {
        "title": "送殷尧藩侍御赴同州",
        "author": "姚合",
        "content": "吟诗掷酒船，仙掌白楼前。\n从事关中贵，主人天下贤。\n此生无了日，终岁踏离筵。\n何计因归去，深山恣意眠。",
        "dynasty": "唐",
        "collection_info": null
    },
    {
        "title": "送崔中丞赴郑州",
        "author": "姚合",
        "content": "仆射陂前郡，清高越四隣。\n丹霄凤诏下，太守虎符新。\n雾湿关城月，花香驿路尘。\n连枝相庭树，岁岁一家春。",
        "dynasty": "唐",
        "collection_info": null
    },
    {
        "title": "送丁端公赴河阴",
        "author": "姚合",
        "content": "炎天木叶焦，晓夕绝凉飙。\n念子独归县，何人不在朝。\n市连风浪动，帆彻海门遥。\n饮尽樽中酒，同年同寂寥。",
        "dynasty": "唐",
        "collection_info": null
    },
    {
        "title": "送郑尚书赴兴元",
        "author": "姚合",
        "content": "儒有登坛贵，何人得此功。\n红旗烧密雪，白马踏长风。\n斧钺来天上，诗书理汉中。\n方知百胜略，应不在弯弓。",
        "dynasty": "唐",
        "collection_info": null
    },
    {
        "title": "送田使君赴蔡州",
        "author": "姚合",
        "content": "长年离别情，百盏酒须倾。\n诗外应无思，人间半是行。\n路遥嘶白马，林断出红旌。\n功业今应立，淮西有劲兵。",
        "dynasty": "唐",
        "collection_info": null
    },
    {
        "title": "送无可上人游边",
        "author": "姚合",
        "content": "一钵与三衣，经行远近随。\n出家还养母，持律復能诗。\n春雪离京厚，晨钟近塞迟。\n亦知莲府客，夜坐喜同师。",
        "dynasty": "唐",
        "collection_info": null
    },
    {
        "title": "送僧 一",
        "author": "姚合",
        "content": "人间扰扰唯闲事，自见高人只有诗。\n寂寞嵩峰云外寺，常多梦裏过斋时。",
        "dynasty": "唐",
        "collection_info": null
    },
    {
        "title": "送僧 二",
        "author": "姚合",
        "content": "城中听得新经论，却过关东说向人。\n旧国门徒终日望，见时应是见真身。",
        "dynasty": "唐",
        "collection_info": null
    },
    {
        "title": "送宋慎言",
        "author": "姚合",
        "content": "童穉便知闻，如今祗有君。\n百篇诗尽和，一盏酒须分。\n驿路多连水，州城半在云。\n离情同落叶，向晚更纷纷。",
        "dynasty": "唐",
        "collection_info": null
    },
    {
        "title": "送家兄赴任昭义",
        "author": "姚合",
        "content": "早得白眉名，之官濠上城。\n别离浮世事，迢遰长年情。\n广陌垂花影，遥林起雨声。\n出关春草长，过汴夏云生。\n黠吏先潜去，疲人相次迎。\n宴余和酒拜，魂梦共东行。",
        "dynasty": "唐",
        "collection_info": null
    },
    {
        "title": "送崔玄亮赴果州冬夜宴韩卿宅",
        "author": "姚合",
        "content": "兰烛照重茵，飞杯復几分。\n主人寒不寐，上客晓离羣。\n骑吏缘青壁，旌旗度白云。\n劒铭生藓色，巴字迭冰文。\n华省思僊侣，疲民爱使君。\n泠泠唯自适，郡邸有谁闻。",
        "dynasty": "唐",
        "collection_info": null
    },
    {
        "title": "送喻凫校书归毘陵",
        "author": "姚合",
        "content": "主人庭叶黑，诗稿更谁书。\n阙下科名出，乡中赋籍除。\n山春烟树众，江远晚帆疎。\n吾亦家吴者，无因到弊庐。",
        "dynasty": "唐",
        "collection_info": null
    },
    {
        "title": "送董正字武归常州觐亲",
        "author": "姚合",
        "content": "路岐知不尽，离别自无穷。\n行客心方切，主人罇未空。\n楚樯收月下，江树在潮中。\n人各还家去，还家庆不同。",
        "dynasty": "唐",
        "collection_info": null
    },
    {
        "title": "送萧正字往蔡州贺裴相淮西平",
        "author": "姚合",
        "content": "相府旌旄重，还邀上客行。\n今朝郭门路，初彻蔡州城。\n从马唯提酒，防身不要兵。\n从来皆作使，君去是时平。",
        "dynasty": "唐",
        "collection_info": null
    },
    {
        "title": "送进士田卓入华山",
        "author": "姚合",
        "content": "何物随身去，六经与一琴。\n辞家计已久，入谷住应深。\n偶坐僧同石，闲书叶满林。\n业成须谒帝，无贮白云心。",
        "dynasty": "唐",
        "collection_info": null
    },
    {
        "title": "送右司薛员外赴处州",
        "author": "姚合",
        "content": "怀中天子书，腰下使君鱼。\n瀑布和云落，仙都与世疎。\n远程兼水陆，半岁在舟车。\n相送难相别，南风入夏初。",
        "dynasty": "唐",
        "collection_info": null
    },
    {
        "title": "送王建秘书往渭南庄",
        "author": "姚合",
        "content": "白鬚芸阁吏，羸马月中行。\n庄僻难寻路，官闲易出城。\n看山多失饭，过寺故题名。\n秋日田家作，唯添集卷成。",
        "dynasty": "唐",
        "collection_info": null
    },
    {
        "title": "送殷尧藩侍御游山南",
        "author": "姚合",
        "content": "诗境西南好，秋深昼夜蛩。\n人家连水影，驿路在山峰。\n谷静云生石，天寒雪覆松。\n我为公府繫，不得此相从。",
        "dynasty": "唐",
        "collection_info": null
    },
    {
        "title": "送李植侍御",
        "author": "姚合",
        "content": "圣代无邪触，空林獬豸归。\n谁知陇山鸟，长绕玉楼飞。\n风雨依山急，云泉入郭微。\n无同昔年别，别后寄书稀。",
        "dynasty": "唐",
        "collection_info": null
    },
    {
        "title": "送王澹",
        "author": "姚合",
        "content": "常省为官处，门前数树松。\n寻山屐费齿，书石笔无锋。\n果熟猿偷乱，花繁鸟语重。\n今来为客去，惜取最高峰。",
        "dynasty": "唐",
        "collection_info": null
    },
    {
        "title": "送崔之仁",
        "author": "姚合",
        "content": "欲出还成住，前程甚谪迁。\n佯眠随客醉，愁坐似僧禅。\n旧国归何处，春山买欠钱。\n几时无一事，长在故人边。",
        "dynasty": "唐",
        "collection_info": null
    },
    {
        "title": "送孙山人",
        "author": "姚合",
        "content": "山翁来帝里，不肯住多时。\n尘土衣裳重，腥羶仆隶饥。\n林中愁不到，城外老应迟。\n喧寂一为别，相逢未有期。",
        "dynasty": "唐",
        "collection_info": null
    },
    {
        "title": "送费骧",
        "author": "姚合",
        "content": "兄寒弟亦饥，力学少闲时。\n何路免为客，无门卖得诗。\n几人携酒送，独我入山迟。\n少小同居止，今朝始别离。",
        "dynasty": "唐",
        "collection_info": null
    },
    {
        "title": "送河中杨少府宴崔驸马宅",
        "author": "姚合",
        "content": "凤凰楼下醉醺醺，晚出东门蝉渐闻。\n不使乡人治驿路，却将家累宿山云。\n闲时采药随僧去，每月请钱共客分。\n县吏若非三载满，自知无计更寻君。",
        "dynasty": "唐",
        "collection_info": null
    },
    {
        "title": "送文着上人游越",
        "author": "姚合",
        "content": "水石随缘岂计程，东吴相遇别西京。\n夜禅月下袈裟湿，晓上山巅锡杖鸣。\n念我为官应易老，羡师依佛学无生。\n越中多有前朝寺，处处铁钟石磬声。",
        "dynasty": "唐",
        "collection_info": null
    },
    {
        "title": "送无可上人游越",
        "author": "姚合",
        "content": "清晨相访立门前，麻履方袍一少年。\n懒读经文求作佛，愿攻诗句觅昇仙。\n芳春山影花连寺，独夜潮声月满船。\n今日送行偏惜别，共师文字有因缘。",
        "dynasty": "唐",
        "collection_info": null
    },
    {
        "title": "送洛阳张员外",
        "author": "姚合",
        "content": "饯客未归城，东来驺骑迎。\n千山嵩岳峭，百县洛阳清。\n朔雁和云度，川风吹雨晴。\n藓庭公事暇，应祗独吟行。",
        "dynasty": "唐",
        "collection_info": null
    },
    {
        "title": "送少府田中丞入西藩",
        "author": "姚合",
        "content": "萧关路绝久，石堠亦为尘。\n护塞空兵帐，和戎在使臣。\n风沙去国远，雨雪换衣频。\n若问凉州事，凉州多汉人。",
        "dynasty": "唐",
        "collection_info": null
    },
    {
        "title": "送王龟处士",
        "author": "姚合",
        "content": "送客客为谁，朱门处士稀。\n唯修曾子行，不着老莱衣。\n古寺随僧饭，空林共鸟归。\n壶中驻年药，烧得献庭闱。",
        "dynasty": "唐",
        "collection_info": null
    },
    {
        "title": "送崔郎中赴常州",
        "author": "姚合",
        "content": "贵是鸰原在紫微，荣逢知己领黄扉。\n人间盛事今全得，江上政声復欲归。\n风起满城山果落，雨余穿宅水禽飞。\n昔年尝作毘陵客，石峭泉清天下稀。",
        "dynasty": "唐",
        "collection_info": null
    },
    {
        "title": "送林使君赴邵州",
        "author": "姚合",
        "content": "诏书飞下五云间，才子分符不等闲。\n驿路算程多是水，州图管地少于山。\n江头斑竹寻应遍，洞裏丹砂自采还。\n清净化人人自理，终朝无事更相关。",
        "dynasty": "唐",
        "collection_info": null
    },
    {
        "title": "送别友人",
        "author": "姚合",
        "content": "独向山中觅紫芝，山人勾引住多时。\n摘花浸酒春愁尽，烧竹煎茶夜卧迟。\n泉落林梢多碎滴，松生石底足旁枝。\n明朝却欲归城市，问我来期总不知。",
        "dynasty": "唐",
        "collection_info": null
    },
    {
        "title": "送李琮归灵州觐省",
        "author": "姚合",
        "content": "饯席离人起，贪程醉不眠。\n风沙移道路，仆马识山川。\n塞树花开小，关城雪下偏。\n胡尘今已尽，应便促朝天。",
        "dynasty": "唐",
        "collection_info": null
    },
    {
        "title": "送任畹评事赴沂海",
        "author": "姚合",
        "content": "掷笔不作尉，戎衣从嫖姚。\n严冬入都门，仆马气益豪。\n沂州右镇雄，士勇旌旗高。\n洛东无忧虞，半夜开虎牢。\n丈夫贵功勋，不贵爵禄饶。\n仰眠作书生，衣食何由销。\n任生非常才，临事胆不摇。\n必当展长画，逆波斩鲸鳌。\n九陌尘土黑，话别立远郊。\n孟坚勒燕然，岂独在汉朝。",
        "dynasty": "唐",
        "collection_info": null
    },
    {
        "title": "送李余及第归蜀",
        "author": "姚合",
        "content": "蜀山高岧嶤，蜀客无平才。\n日饮锦江水，文章盈其怀。\n十年作贡宾，九年多邅迴。\n春来登高科，升天得梯阶。\n手持冬集书，还家献庭闱。\n人生此为荣，得如君者稀。\n李白蜀道难，羞为无成归。\n子今称意行，所历安觉危。\n与子久相从，今朝忽乖离。\n风飘海中船，会合难自期。\n长安米价高，伊我常渴饥。\n临岐歌送子，无声但陈词。\n义交外不亲，利交内相违。\n勉子慎其道，急若食与衣。\n苦爇道路赤，行人念前驰。\n一杯不可轻，远别方自兹。",
        "dynasty": "唐",
        "collection_info": null
    },
    {
        "title": "送饶州张使君",
        "author": "姚合",
        "content": "鄱阳胜事闻难比，千里连连是稻畦。\n山寺去时通水路，郡图开处是诗题。\n化行应免农人困，庭静惟多野鹤栖。\n饮罢春明门外别，萧条驿路夕阳低。",
        "dynasty": "唐",
        "collection_info": null
    },
    {
        "title": "送张宗原",
        "author": "姚合",
        "content": "东门送客道，春色如死灰。\n一客失意行，十客颜色低。\n住者既无家，去者又非归。\n穷愁一成疾，百药不可治。\n子贤我且愚，命分不合齐。\n谁开蹇踬门，日日同游栖。\n子行何所之，切切食与衣。\n谁能买仁义，令子无寒饥。\n野田不生草，四向生路岐。\n士人甚商贾，终日须东西。\n鸿雁春北去，秋风復南飞。\n勉君向前路，无失相见期。",
        "dynasty": "唐",
        "collection_info": null
    },
    {
        "title": "送王求",
        "author": "姚合",
        "content": "士有经世筹，自无活身策。\n求食道路间，劳困甚徒役。\n我身与子同，日被饥寒迫。\n侧望卿相门，难入坚如石。\n为农昧耕耘，作商迷贸易。\n空把书卷行，投人买罪责。\n六月南风多，苦旱土色赤。\n坐家心尚焦，况乃远作客。\n羸马出郭门，饯饮晓连夕。\n愿君似醉肠，莫谩生忧戚。",
        "dynasty": "唐",
        "collection_info": null
    },
    {
        "title": "送朱庆余及第后归越",
        "author": "姚合",
        "content": "劝君缓上车，乡里有吾庐。\n未得同归去，空令相见疎。\n山晴栖鹤起，天晓落潮初。\n此庆将谁比，献亲冬集书。",
        "dynasty": "唐",
        "collection_info": null
    },
    {
        "title": "送朱庆余越州归觐",
        "author": "姚合",
        "content": "乡书落姓名，太守拜亲荣。\n访我波涛郡，还家雾雨城。\n海山窗外近，镜水世间清。\n何计随君去，邻墙过此生。",
        "dynasty": "唐",
        "collection_info": null
    },
    {
        "title": "送任尊师归蜀觐亲",
        "author": "姚合",
        "content": "白云修道者，归去春风前。\n玉简通仙籍，金丹驻母年。\n锦文江一色，酒气雨相连。\n众说君平死，真师易义全。",
        "dynasty": "唐",
        "collection_info": null
    },
    {
        "title": "送友人游蜀",
        "author": "姚合",
        "content": "送君一壶酒，相别野庭边。\n马上过秋色，舟中到锦川。\n峡猿啼夜雨，蜀鸟噪晨烟。\n莫便不迴首，风光促几年。",
        "dynasty": "唐",
        "collection_info": null
    },
    {
        "title": "送杜立归蜀",
        "author": "姚合",
        "content": "迢递三千里，西南是去程。\n杜陵家已尽，蜀国客重行。\n雪照巴江色，风吹栈阁声。\n马嘶山稍暖，人语店初明。\n旅梦心多感，孤吟气不平。\n谁为李白后，为访锦官城。",
        "dynasty": "唐",
        "collection_info": null
    },
    {
        "title": "送韩湘赴江西从事",
        "author": "姚合",
        "content": "年少登科客，从军诏命新。\n行装有兵器，祖席尽诗人。\n细雨湘城暮，微风楚水春。\n浔阳应足雁，梦泽岂无尘。\n猿叫来山顶，潮痕在树身。\n从容多暇日，佳句寄须频。",
        "dynasty": "唐",
        "collection_info": null
    },
    {
        "title": "送潘传秀才归宣州",
        "author": "姚合",
        "content": "李白坟三尺，嵯峨万古名。\n因君还故里，为我弔先生。\n晴日移虹影，空山出鹤声。\n老郎闲未得，无计此中行。",
        "dynasty": "唐",
        "collection_info": null
    },
    {
        "title": "送僧默然",
        "author": "姚合",
        "content": "出家侍母前，至孝自通禅。\n伏日江头别，秋风樯下眠。\n鸟声猿更促，石色树相连。\n此路多如此，师行亦有缘。",
        "dynasty": "唐",
        "collection_info": null
    },
    {
        "title": "送陟遐上人游天台",
        "author": "姚合",
        "content": "万迭赤城路，终年游客稀。\n朝来送师去，自觉有家非。\n石净山光远，云深海色微。\n此诗成亦鄙，为我写岩扉。",
        "dynasty": "唐",
        "collection_info": null
    },
    {
        "title": "送盛秀才赴举",
        "author": "姚合",
        "content": "重重吴越浙江潮，刺史何门始得消。\n五字州人唯有此，四邻风景合相饶。\n橘村篱落香潜度，竹寺虚空翠自飘。\n君去九衢须说我，病成疎懒懒趋朝。",
        "dynasty": "唐",
        "collection_info": null
    },
    {
        "title": "送僧贞实归杭州天竺",
        "author": "姚合",
        "content": "石桥寺裏最清凉，闻说茆庵寄上方。\n林外猿声连院磬，月中潮色到禅床。\n他生念我身何在，此世唯师性亦忘。\n九陌相逢千里别，青山重迭树苍苍。",
        "dynasty": "唐",
        "collection_info": null
    },
    {
        "title": "送卢二弟茂才罢举游洛谒新相",
        "author": "姚合",
        "content": "踏碎作赋笔，驱车出上京。\n离筵俯岐路，四坐半公卿。\n守命贫难掷，忧身梦数惊。\n今朝赴知己，休咏苦辛行。",
        "dynasty": "唐",
        "collection_info": null
    },
    {
        "title": "送任畹及第归蜀中觐亲",
        "author": "姚合",
        "content": "子规啼欲死，君听固无愁。\n阙下声名出，乡中意气游。\n东川横劒阁，南斗近刀州。\n神圣题前字，千人看不休。",
        "dynasty": "唐",
        "collection_info": null
    },
    {
        "title": "送杜观罢举东游",
        "author": "姚合",
        "content": "秋风离九陌，心事岂云安。\n曾是求名苦，当知此去难。\n辛勤程自远，寂寞夜多寒。\n诗句无人识，应须把劒看。",
        "dynasty": "唐",
        "collection_info": null
    },
    {
        "title": "送狄兼謩下第归故山",
        "author": "姚合",
        "content": "慈恩塔上名，昨日败垂成。\n赁舍应无直，居山岂钓声。\n半年犹小隐，数日得闲行。\n映竹窥猿剧，寻云探鹤情。\n爱花高酒户，煮药污茶铛。\n莫便多时住，烟霄路在城。",
        "dynasty": "唐",
        "collection_info": null
    },
    {
        "title": "送源中丞赴新罗",
        "author": "姚合",
        "content": "赤墀赐对使殊方，官重霜台紫绶光。\n玉节在船清海怪，金函开诏拜夷王。\n云晴渐觉山川异，风便那知道路长。\n谁得似君将雨露，海东万里洒扶桑。",
        "dynasty": "唐",
        "collection_info": null
    },
    {
        "title": "送陈倜赴江陵从事",
        "author": "姚合",
        "content": "荆州胜事众皆闻，幕下今朝又得君。\n才子何须藉科第，男儿终久要功勋。\n江村竹树多于草，山路尘埃半是云。\n新什定知饶景思，不应一向赋从军。",
        "dynasty": "唐",
        "collection_info": null
    },
    {
        "title": "送张郎中副使赴泽潞",
        "author": "姚合",
        "content": "晓陌事戎装，风流粉署郎。\n机筹通变化，除拜出寻常。\n地冷饶霜气，山高碍雁行。\n应无离别恨，车马自生光。",
        "dynasty": "唐",
        "collection_info": null
    },
    {
        "title": "送陆畅侍御归扬州",
        "author": "姚合",
        "content": "故园偏接近，霅水洞庭边。\n归去知何日，相逢各长年。\n山川南北路，风雪别离天。\n楚色穷冬烧，淮声独夜船。\n从军丞相府，谈笑酒杯前。",
        "dynasty": "唐",
        "collection_info": null
    },
    {
        "title": "送韦瑶校书赴越",
        "author": "姚合",
        "content": "寄家临禹穴，乘传出秦关。\n霜落橘满地，潮来帆近山。\n相门宾益贵，水国事多闲。\n晨省高堂后，余欢杯酒间。",
        "dynasty": "唐",
        "collection_info": null
    },
    {
        "title": "送雍陶及第归觐",
        "author": "姚合",
        "content": "献亲冬集书，比橘復何如。\n此去关山远，相思笑语疎。\n路寻丹壑断，人近白云居。\n幽石题名处，凭君亦记余。",
        "dynasty": "唐",
        "collection_info": null
    },
    {
        "title": "送李秀才赴举",
        "author": "姚合",
        "content": "罗剎楼头醉，送君西入京。\n秦吴无限地，山水半分程。\n海上烟霞湿，关中日月明。\n登科旧乡里，当为改嘉名。",
        "dynasty": "唐",
        "collection_info": null
    },
    {
        "title": "送李传秀才归宣州",
        "author": "姚合",
        "content": "谢守青山宅，山孤宅亦平。\n池塘无復见，春草野中生。\n常日登楼望，今朝送客行。\n慇懃拂石壁，为我一书名。",
        "dynasty": "唐",
        "collection_info": null
    },
    {
        "title": "送元绪上人游商山",
        "author": "姚合",
        "content": "万法空门裏，师修历几生。\n过来心已悟，未到行弥精。\n溪寂钟还度，林昏锡独鸣。\n朝簪抽未得，此别岂忘情。",
        "dynasty": "唐",
        "collection_info": null
    },
    {
        "title": "送僧栖真归杭州天竺寺",
        "author": "姚合",
        "content": "吏事日纷然，无因到佛前。\n劳师相借问，知我亦通禅。\n古寺杉松出，残阳钟磬连。\n草庵盘石上，归此是因缘。",
        "dynasty": "唐",
        "collection_info": null
    },
    {
        "title": "送敬法师归福州",
        "author": "姚合",
        "content": "结得随缘伴，蝉鸣方出关。\n新经译旧寺，故国与谁还。\n斋为无钟早，心因罢讲闲。",
        "dynasty": "唐",
        "collection_info": null
    },
    {
        "title": "送清敬阇黎归浙西",
        "author": "姚合",
        "content": "大地无生理，吴中岂是归。\n自翻贝叶偈，人施福田衣。\n夏尽滩声出，潮来日色微。\n郡斋师去后，寂寞夜吟稀。",
        "dynasty": "唐",
        "collection_info": null
    },
    {
        "title": "送贾岛及钟浑",
        "author": "姚合",
        "content": "日日攻诗亦自彊，年年供应在名场。\n春风驿路归何处，紫阁山边是草堂。",
        "dynasty": "唐",
        "collection_info": null
    },
    {
        "title": "送僧游边",
        "author": "姚合",
        "content": "师向边头去，边人业障轻。\n腥羶斋自洁，部落讲还成。\n传教多离寺，随缘不计程。\n三千世界内，何处是无生。",
        "dynasty": "唐",
        "collection_info": null
    },
    {
        "title": "送澄江上人赴兴元郑尚书招",
        "author": "姚合",
        "content": "师经非纸上，师佛在心中。\n觉路何曾异，行人自不同。\n水云晴亦雨，山木夜多风。\n闻结西方社，尚书待远公。",
        "dynasty": "唐",
        "collection_info": null
    },
    {
        "title": "送马戴下第客游",
        "author": "姚合",
        "content": "昨来送君处，亦是九衢中。\n此日慇懃别，前时寂寞同。\n鸟啼寒食雨，花落暮春风。\n向晚离人起，筵收罇未空。",
        "dynasty": "唐",
        "collection_info": null
    },
    {
        "title": "送薛二十三郎中赴婺州",
        "author": "姚合",
        "content": "我住浙江西，君去浙江东。\n日日心来往，不畏浙江风。",
        "dynasty": "唐",
        "collection_info": null
    },
    {
        "title": "送独孤焕评事赴丰州",
        "author": "姚合",
        "content": "东门携酒送廷评，结束从军塞上行。\n深碛路移唯马觉，断蓬风起与鵰平。\n烟生远戍侵云色，冰迭黄河长雪声。\n须凿燕然山上石，登科记裏是闲名。",
        "dynasty": "唐",
        "collection_info": null
    },
    {
        "title": "送张齐物主簿赴内乡",
        "author": "姚合",
        "content": "几年山下事仙翁，名在长生箓籍中。\n烧得药成须寄我，曾为主簿与君同。",
        "dynasty": "唐",
        "collection_info": null
    },
    {
        "title": "送王嗣之典仪城",
        "author": "姚合",
        "content": "日日思朝位，偷闲城外行。\n唯求采药者，不道在官名。\n好异嫌山浅，寻幽喜径生。\n病来文字拙，不要把归城。",
        "dynasty": "唐",
        "collection_info": null
    },
    {
        "title": "别贾岛",
        "author": "姚合",
        "content": "懒作住山人，贫家日赁身。\n书多笔渐重，睡少枕长新。\n野客狂无过，诗仙瘦始真。\n秋风千里去，谁与我相亲。",
        "dynasty": "唐",
        "collection_info": null
    },
    {
        "title": "别李余",
        "author": "姚合",
        "content": "病童随瘦马，难算往来程。\n野寺僧相送，河桥酒滞行。\n足愁无道性，久客会人情。\n何计羁穷尽，同居不出城。",
        "dynasty": "唐",
        "collection_info": null
    },
    {
        "title": "别胡逸",
        "author": "姚合",
        "content": "记得春闱同席试，逡巡何啻十年余。\n今日相逢又相送，予乘五马子单车。",
        "dynasty": "唐",
        "collection_info": null
    },
    {
        "title": "惜别",
        "author": "姚合",
        "content": "酒阑歌罢更迟留，携手思量凭翠楼。\n桃李容华犹叹月，风流才器亦悲秋。\n光阴不觉朝昏过，岐路无穷早晚休。\n似把剪刀裁别恨，两人分得一般愁。",
        "dynasty": "唐",
        "collection_info": null
    },
    {
        "title": "欲别",
        "author": "姚合",
        "content": "山川重迭远茫茫，欲别先忧别恨长。\n红芍药花虽共醉，绿蘼芜影又分将。\n鸳鸯有路高低去，鸿雁南飞一两行。\n惆怅与君烟景迥，不知何日到潇湘。",
        "dynasty": "唐",
        "collection_info": null
    },
    {
        "title": "别杭州",
        "author": "姚合",
        "content": "醉与江涛别，江涛惜我游。\n他年婚嫁了，终老此江头。",
        "dynasty": "唐",
        "collection_info": null
    },
    {
        "title": "寄贾岛",
        "author": "姚合",
        "content": "漫向城中住，儿童不识钱。\n瓮头寒绝酒，竈额晓无烟。\n狂发吟如哭，愁来坐似禅。\n新诗有几首，旋被世人传。",
        "dynasty": "唐",
        "collection_info": null
    },
    {
        "title": "寄王度居士",
        "author": "姚合",
        "content": "顦顇王居士，颠狂不称时。\n天公与贫病，时辈復轻欺。\n茅屋随年借，盘飡逐日移。\n弃嫌官似梦，珍重酒如师。\n无竹栽芦看，思山迭石为。\n静窗留客话，古寺觅僧棊。\n瘦马寒来死，羸童饿得痴。\n唯应寻阮籍，心事远相知。",
        "dynasty": "唐",
        "collection_info": null
    },
    {
        "title": "寄杨茂卿校书",
        "author": "姚合",
        "content": "去年别君时，同宿黎阳城。\n黄河冻欲合，船入冰罅行。\n君为使滑州，我来西入京。\n丈夫不泣别，旁人叹无情。\n到京就省试，落籍先有名。\n惭辱乡荐书，忽欲自受刑。\n还家岂无路，羞为路人轻。\n决心住城中，百败望一成。\n腐草众所弃，犹能化为萤。\n岂我愚暗身，终久不发明。\n所悲道路长，亲爱难合幷。\n还如舟与车，奔走各异程。\n耳目甚短狭，背面若聋盲。\n安得学白日，远见君仪形。",
        "dynasty": "唐",
        "collection_info": null
    },
    {
        "title": "寄杜师义",
        "author": "姚合",
        "content": "出处难相见，同城似异乡。\n点兵寻户籍，烧药试仙方。\n事校千般别，心还一种忙。\n黄金如化得，相寄亦何妨。",
        "dynasty": "唐",
        "collection_info": null
    },
    {
        "title": "寄陆浑县尉李景先",
        "author": "姚合",
        "content": "微俸还同请，唯君独自闲。\n地偏无驿路，药贱管仙山。\n月色生松裏，泉声在石间。\n吟诗復饮酒，何事更相关。",
        "dynasty": "唐",
        "collection_info": null
    },
    {
        "title": "寄酬卢侍御",
        "author": "姚合",
        "content": "诗新得意恣狂疎，挥手终朝力有余。\n今到诗家浑手战，欲题名字倩人书。",
        "dynasty": "唐",
        "collection_info": null
    },
    {
        "title": "寄主客张郎中",
        "author": "姚合",
        "content": "年长方慕道，金丹事参差。\n故园归未得，秋风思难持。\n蹇拙公府弃，朴静高人知。\n以我齐杖屦，昏旭讵相离。\n吟诗红叶寺，对酒黄菊篱。\n所赏未及毕，后游良有期。\n粲粲华省步，屑屑旅客姿。\n未同山中去，固当殊路岐。",
        "dynasty": "唐",
        "collection_info": null
    },
    {
        "title": "寄鄠县尉李廓少府",
        "author": "姚合",
        "content": "岁满休为吏，吟诗着白衣。\n爱山闲卧久，在世此心稀。\n听鹤向风立，捕鱼乘月归。\n比君才不及，谬得侍彤闱。",
        "dynasty": "唐",
        "collection_info": null
    },
    {
        "title": "寄紫阁隐者",
        "author": "姚合",
        "content": "自闻憔客说，无计得相寻。\n几世传高卧，全家在一林。\n养情书览苦，采药路多深。\n愿得为邻里，谁能说此心。",
        "dynasty": "唐",
        "collection_info": null
    },
    {
        "title": "寄国子杨巨源祭酒",
        "author": "姚合",
        "content": "日日新诗出，城中写不禁。\n清高疑对竹，闲雅胜闻琴。\n门户饶秋景，儿童解冷吟。\n云山今作主，还借外人寻。",
        "dynasty": "唐",
        "collection_info": null
    },
    {
        "title": "寄永乐长官殷尧藩",
        "author": "姚合",
        "content": "故人为吏隐，高卧簿书间。\n遶院唯栽药，逢僧只说山。\n此宵欢不接，穷岁信空还。\n何计相寻去，严风雪满关。",
        "dynasty": "唐",
        "collection_info": null
    },
    {
        "title": "冬夜书事寄两省阁老",
        "author": "姚合",
        "content": "天寒渐觉雁声疎，新月微微玉漏初。\n海峤只宜今日去，故乡已过十年余。\n髮稀岂易胜玄冕，眼暗应难写谏书。\n阁下羣公尽高思，谁能携酒访贫居。",
        "dynasty": "唐",
        "collection_info": null
    },
    {
        "title": "寄灵一律师",
        "author": "姚合",
        "content": "梵书钞律千余纸，净院焚香独受持。\n童子病来烟火绝，清泉漱口过斋时。",
        "dynasty": "唐",
        "collection_info": null
    },
    {
        "title": "郡中书事寄默然上人",
        "author": "姚合",
        "content": "郡中饶野兴，过客亦淹留。\n看月江楼晓，寻山石径秋。\n意归何处老，谁免此生愁。\n长爱东林子，安禅百事休。",
        "dynasty": "唐",
        "collection_info": null
    },
    {
        "title": "寄张徯",
        "author": "姚合",
        "content": "幽处寻书坐，朝朝闭竹扉。\n山僧封茗寄，野客乞诗归。\n秋卷多唯好，时名屈更肥。\n明年取前字，杯酒赛春辉。",
        "dynasty": "唐",
        "collection_info": null
    },
    {
        "title": "寄李频",
        "author": "姚合",
        "content": "闭门常不出，惟觉长庭莎。\n朋友来看少，诗书卧读多。\n命随才共薄，愁与醉相和。\n珍重君名字，新登甲乙科。",
        "dynasty": "唐",
        "collection_info": null
    },
    {
        "title": "寄李羣玉",
        "author": "姚合",
        "content": "九衢名与利，无计扰闲人。\n道远期轻世，才高贵重身。\n石脂稀胜乳，玉粉细于尘。\n骨换肌肤腻，心灵气色真。\n嵩山高到日，洛水暖如春。\n居住应安稳，黄金几竈新。",
        "dynasty": "唐",
        "collection_info": null
    },
    {
        "title": "病中书事寄友人",
        "author": "姚合",
        "content": "终日自缠绕，此身无适缘。\n万愁生雨夜，百病凑衰年。\n多睡憎明屋，慵行待暖天。\n疮头梳有蝨，风耳乱无蝉。\n换白方多错，迴金法不全。\n家贫何所怨，将在老僧边。",
        "dynasty": "唐",
        "collection_info": null
    },
    {
        "title": "九日寄钱可復",
        "author": "姚合",
        "content": "数杯黄菊酒，千里白云天。\n上国名方振，戎州病未痊。\n静愁惟忆醉，闲走不胜眠。\n惆怅东门别，相逢知几年。",
        "dynasty": "唐",
        "collection_info": null
    },
    {
        "title": "春日早朝寄刘起居",
        "author": "姚合",
        "content": "九衢寒雾敛，双阙曙光分。\n綵杖迎春日，香烟接瑞云。\n佩声清漏间，天语侍臣闻。\n莫笑冯唐老，还来谒圣君。",
        "dynasty": "唐",
        "collection_info": null
    },
    {
        "title": "秋日寄李支使",
        "author": "姚合",
        "content": "秋思朝来起，侵人暑稍微。\n晓眠离北户，午饭尚生衣。\n山静云初白，枝高果渐稀。\n闻君家海上，莫与燕同归。",
        "dynasty": "唐",
        "collection_info": null
    },
    {
        "title": "寄汴州令狐楚相公",
        "author": "姚合",
        "content": "汴水从今不復浑，秋风鼙鼓动城根。\n梁园台馆关东少，相府旌旗天下尊。\n诗好四方谁敢和，政成三郡自无冤。\n几时诏下归丹阙，还领千官入閤门。",
        "dynasty": "唐",
        "collection_info": null
    },
    {
        "title": "寄东都分司白宾客",
        "author": "姚合",
        "content": "阙下高眠过十旬，南宫印绶乞离身。\n诗中得意应千首，海内嫌官只一人。\n宾客分司真是隐，山泉遶宅岂辞贫。\n竹斋晚起多无事，唯到龙门寺裏频。",
        "dynasty": "唐",
        "collection_info": null
    },
    {
        "title": "寄裴起居",
        "author": "姚合",
        "content": "千官晓立鑪烟裏，立近丹墀是起居。\n彩笔专书皇帝语，书成几卷太平书。",
        "dynasty": "唐",
        "collection_info": null
    },
    {
        "title": "寄狄拾遗时为魏州从事",
        "author": "姚合",
        "content": "少在兵马间，长还繫戎职。\n鸡飞不得远，岂要生羽翼。\n三年城中游，与君最相识。\n应知我中肠，不苟念衣食。\n主人树勋名，欲灭天下贼。\n愚虽乏智谋，愿陈一夫力。\n人生须气健，饥冻缚不得。\n睡当一席宽，觉乃千里窄。\n古人不惧死，所惧死无益。\n至交不可合，一合难离坼。\n君尝相劝勉，苦语毒胸臆。\n百年心知同，谁限河南北。",
        "dynasty": "唐",
        "collection_info": null
    },
    {
        "title": "金州书事寄山中旧友",
        "author": "姚合",
        "content": "安康虽好郡，刺史是憨翁。\n买酒终朝饮，吟诗一室空。\n自知为政拙，众亦觉心公。\n亲事星河在，忧人骨肉同。\n簿书岚色里，鼓角水声中。\n井邑神州接，帆樯海路通。\n野亭晴带雾，竹寺夏多风。\n溉稻长洲白，烧林远岫红。\n旧山期已失，芳草思何穷。\n林下无相笑，男儿五马雄。",
        "dynasty": "唐",
        "collection_info": null
    },
    {
        "title": "寄紫阁无名头陀",
        "author": "姚合",
        "content": "峭行得如如，谁分圣与愚。\n不眠知梦妄，无号免人呼。\n山海禅皆遍，华夷佛岂殊。\n何因接师话，清净在斯须。",
        "dynasty": "唐",
        "collection_info": null
    },
    {
        "title": "寄郁上人",
        "author": "姚合",
        "content": "此生修道浅，愁见未来身。\n谁为传真谛，唯应是上人。\n自悲年已长，渐觉事难亲。\n不向禅门去，他门无了因。",
        "dynasty": "唐",
        "collection_info": null
    },
    {
        "title": "寄孙路秀才",
        "author": "姚合",
        "content": "幽居邻里少，江际復山阿。\n潮去蝉声出，天晴鹤语多。\n老人能步蹇，才子奈贫何。\n曾见春官语，年来虚甲科。",
        "dynasty": "唐",
        "collection_info": null
    },
    {
        "title": "寄安陆友人",
        "author": "姚合",
        "content": "别路在春色，故人云梦中。\n鸟啼三月雨，蝶舞百花风。\n烟束远山碧，霞欹落照红。\n想君登此兴，迴首念飘蓬。",
        "dynasty": "唐",
        "collection_info": null
    },
    {
        "title": "寄马戴",
        "author": "姚合",
        "content": "天府鹿鸣客，幽山秋未归。\n我知方甚爱，众说以为非。\n隔屋闻泉细，和云见鹤微。\n新诗此处得，清峭比应稀。",
        "dynasty": "唐",
        "collection_info": null
    },
    {
        "title": "寄贾岛时任普州司仓",
        "author": "姚合",
        "content": "长沙事可悲，普掾罪谁知。\n千载人空尽，一家冤不移。\n吟寒应齿落，才峭自名垂。\n地远山重迭，难传相忆词。",
        "dynasty": "唐",
        "collection_info": null
    },
    {
        "title": "寄杨工部闻毘陵舍弟自罨溪入茶山",
        "author": "姚合",
        "content": "采茶溪路好，花影半浮沈。\n画舸僧同上，春山客共寻。\n芳新生石际，幽嫩在山阴。\n色是春光染，香惊日气侵。\n试尝应酒醒，封进定恩深。\n芳贻千里外，怡怡太府吟。",
        "dynasty": "唐",
        "collection_info": null
    },
    {
        "title": "寄陕州王司马",
        "author": "姚合",
        "content": "家寄秦城非本心，偶然头上有朝簪。\n自当台直无因醉，一别诗宗更懒吟。\n世事每将愁见扰，年光唯与老相侵。\n欲知居处堪长久，须向山中学煮金。",
        "dynasty": "唐",
        "collection_info": null
    },
    {
        "title": "寄贾岛",
        "author": "姚合",
        "content": "寂寞荒原下，南山祗隔篱。\n家贫唯我并，诗好復谁知。\n草色无穷处，虫声少尽时。\n朝昏鼓不到，闲卧益相宜。",
        "dynasty": "唐",
        "collection_info": null
    },
    {
        "title": "寄崔之仁山人",
        "author": "姚合",
        "content": "百门坡上住，石屋两三间。\n日月难教老，妻儿乞与闲。\n仙经拣客问，药债煮金还。\n何计能相访，终身得在山。",
        "dynasty": "唐",
        "collection_info": null
    },
    {
        "title": "寄嵩岳程光范",
        "author": "姚合",
        "content": "相别何容易，相逢便岁年。\n客来嫌路远，谁得到君边。\n岳色鸟啼裏，钟声竹影前。\n只应访支遁，时得话诗篇。",
        "dynasty": "唐",
        "collection_info": null
    },
    {
        "title": "洛下夜会寄贾岛",
        "author": "姚合",
        "content": "洛下攻诗客，相逢祗是吟。\n夜觞欢稍静，寒屋坐多深。\n乌府偶为吏，沧江长在心。\n忆君难就寝，烛灭復星沈。",
        "dynasty": "唐",
        "collection_info": null
    },
    {
        "title": "寄华州李中丞",
        "author": "姚合",
        "content": "毛女峰前郡，烟霞气转清。\n庭分灵掌影，窗度瀑泉声。\n藓径人稀到，松斋药自生。\n常飡亦芝朮，闲客是公卿。\n看水逢仙鹤，登楼见帝城。\n养生非酒病，难隐是诗名。\n省署尝连步，江皋欲独耕。\n偶题无六义，聊以达微诚。",
        "dynasty": "唐",
        "collection_info": null
    },
    {
        "title": "病中辱谏议惠甘菊药苗因以诗赠",
        "author": "姚合",
        "content": "萧萧一亩宫，种菊十余丛。\n采摘和芳露，封题寄病翁。\n熟宜茶鼎裏，飡称石瓯中。\n香洁将何比，从来味不同。",
        "dynasty": "唐",
        "collection_info": null
    },
    {
        "title": "舟行书事寄杭州崔员外",
        "author": "姚合",
        "content": "张颐任酒浇，开眼信花烧。\n旧国归何滞，新知别又遥。\n夜行篙触石，晚泊缆依桥。\n若未重相见，无门解寂寥。",
        "dynasty": "唐",
        "collection_info": null
    },
    {
        "title": "寄元绪上人",
        "author": "姚合",
        "content": "石窗紫藓墙，此世此清凉。\n研露题诗洁，消冰煮茗香。\n闲云春影薄，孤磬夜声长。\n何计休为吏，从师老草堂。",
        "dynasty": "唐",
        "collection_info": null
    },
    {
        "title": "寄白阁默然",
        "author": "姚合",
        "content": "白阁峰头雪，城中望亦寒。\n高僧多默坐，清夜到明看。\n世上无诸苦，林间只一飡。\n尝闻南北教，所得比师难。",
        "dynasty": "唐",
        "collection_info": null
    },
    {
        "title": "夏日书事寄丘亢处士",
        "author": "姚合",
        "content": "暑天难可度，岂復更持觞。\n树裏鸣蝉咽，宫中午漏长。\n病夫心益躁，静者室应凉。\n几欲相寻去，红尘满路旁。",
        "dynasty": "唐",
        "collection_info": null
    },
    {
        "title": "秋中寄崔道士",
        "author": "姚合",
        "content": "贫居雀喧噪，况乃静巷陌。\n夜眠睡不成，空庭闻露滴。\n旁有一桮酒，欢然如对客。\n月光久逾明，照得笔墨白。\n平生志舒豁，难可似兹夕。\n四肢得自便，虽劳不为役。\n故人山中住，善治活身策。\n五谷口不尝，比僧更闲寂。\n我今暂得安，自谓脱幽戚。\n君身长逍遥，日月争老得。",
        "dynasty": "唐",
        "collection_info": null
    },
    {
        "title": "寄华州崔中丞",
        "author": "姚合",
        "content": "莲华峰下郡，僊洞亦难胜。\n闾里苍苔水，虚空瀑布冰。\n酒香和药熟，山峭过云登。\n清净黎人泰，唯忧急诏征。",
        "dynasty": "唐",
        "collection_info": null
    },
    {
        "title": "秋日书事寄秘书窦少监",
        "author": "姚合",
        "content": "秋气日骚骚，星星双鬓毛。\n凉天吟自远，清夜梦还高。\n林下期同去，人间共是劳。\n头巾何所直，且漉瓮头糟。",
        "dynasty": "唐",
        "collection_info": null
    },
    {
        "title": "友人南游不回因寄",
        "author": "姚合",
        "content": "相思春树绿，千里亦依依。\n鄠杜月频满，潇湘人不归。\n桂花风畔落，烟草蝶双飞。\n一别无消息，水南车迹稀。",
        "dynasty": "唐",
        "collection_info": null
    },
    {
        "title": "早春山居寄城中知己",
        "author": "姚合",
        "content": "阳和潜发荡寒阴，便使川原景象深。\n入户风泉声沥沥，当轩云岫影沈沈。\n残云带雨轻飘雪，嫩柳含烟小绽金。\n虽有眼前诗酒兴，邀游争得称闲心。",
        "dynasty": "唐",
        "collection_info": null
    },
    {
        "title": "辞白宾客归后寄",
        "author": "姚合",
        "content": "千骑红旗不可攀，水头独立暮方还。\n家人怪我浑如病，尊酒休倾笔砚间。",
        "dynasty": "唐",
        "collection_info": null
    },
    {
        "title": "寄右史李定言",
        "author": "姚合",
        "content": "纔归龙尾含鸡舌，更立螭头运兔毫。\n阊阖欲开金漏尽，冕旒初坐御香高。",
        "dynasty": "唐",
        "collection_info": null
    },
    {
        "title": "寄绛州李使君",
        "author": "姚合",
        "content": "独施清静化，千里管横汾。\n黎庶应深感，朝庭亦细闻。\n心期在黄老，家事是功勋。\n物外须仙侣，人间要使君。\n花多匀地落，山近满厅云。\n戎客无因去，西看白日曛。",
        "dynasty": "唐",
        "collection_info": null
    },
    {
        "title": "寄送卢拱秘书游魏州",
        "author": "姚合",
        "content": "太行山下路，荆棘昨来平。\n一自开元后，今逢上客行。\n地形吞北虏，人事接东京。\n埽洒氛埃静，游从气概生。\n蓟门春不艳，淇水暖还清。\n看野风情远，寻花酒病成。\n官闲身自在，诗逸语纵横。\n车马迴应晚，烟光满去程。",
        "dynasty": "唐",
        "collection_info": null
    },
    {
        "title": "秋晚夜坐寄院中诸曹长",
        "author": "姚合",
        "content": "腰间垂印囊，白髮未归乡。\n还往应相责，朝昏亦自伤。\n穷愁山影峭，独夜漏声长。\n寂寞难成寐，寒灯侵晓光。",
        "dynasty": "唐",
        "collection_info": null
    },
    {
        "title": "书怀寄友人",
        "author": "姚合",
        "content": "精心奉北宗，微宦在南宫。\n举世劳为适，开门事不穷。\n年来復几日，蝉去又鸣鸿。\n衰疾谁人问，闲情与酒通。\n四邻寒稍静，九陌夜方空。\n知老何山是，思归愚谷中。",
        "dynasty": "唐",
        "collection_info": null
    },
    {
        "title": "寄无可上人",
        "author": "姚合",
        "content": "十二门中寺，诗僧寺独幽。\n多年松色别，后夜磬声秋。\n见世虑皆尽，来生事更修。\n终须执瓶钵，相逐入牛头。",
        "dynasty": "唐",
        "collection_info": null
    },
    {
        "title": "寄晖上人",
        "author": "姚合",
        "content": "日出月復没，悠悠昏与明。\n修持经几劫，清净到今生。\n林下知无相，人间苦是情。\n终期逐师去，不拟老尘缨。",
        "dynasty": "唐",
        "collection_info": null
    },
    {
        "title": "寄李干",
        "author": "姚合",
        "content": "寻常自怪诗无味，虽被人吟不喜闻。\n见说与君同一格，数篇到火却休焚。",
        "dynasty": "唐",
        "collection_info": null
    },
    {
        "title": "寄贾岛浪仙",
        "author": "姚合",
        "content": "悄悄掩门扉，穷窘自维絷。\n世途已昧履，生计復乖缉。\n疎我非常性，端峭尔孤立。\n往还纵云久，贫蹇岂自习。\n所居率荒野，宁似在京邑。\n院落夕弥空，虫声雁相及。\n衣巾半僧施，蔬药常自拾。\n凛凛寝席单，翳翳竈烟湿。\n颓篱里人度，败壁邻灯入。\n晓思已暂舒，暮愁还更集。\n风凄林叶萎，苔糁行径涩。\n海峤誓同归，橡栗充朝给。",
        "dynasty": "唐",
        "collection_info": null
    },
    {
        "title": "寄九华费冠卿",
        "author": "姚合",
        "content": "逍遥[罾]缴外，高鸟与潜鱼。\n阙下无朝籍，林间有诏书。\n夜眠青玉洞，晓饭白云蔬。\n四海人空老，九华君独居。\n此心谁復识，日与世情疎。",
        "dynasty": "唐",
        "collection_info": null
    },
    {
        "title": "寄不疑上人",
        "author": "姚合",
        "content": "是法修行遍，方栖不二门。\n随缘嫌寺着，见性觉经繁。\n所叹身将老，始闻师一言。\n尘沙千万劫，劫尽佛长存。",
        "dynasty": "唐",
        "collection_info": null
    },
    {
        "title": "寄主客刘郎中",
        "author": "姚合",
        "content": "汉朝共许贾生贤，迁谪还应是宿缘。\n仰德多时方会面，拜兄何暇更论年。\n嵩山晴色来城裏，洛水寒光出岸边。\n清景早朝吟丽思，题诗应费益州笺。",
        "dynasty": "唐",
        "collection_info": null
    },
    {
        "title": "寄周十七起居",
        "author": "姚合",
        "content": "冬冬九陌鼓声齐，百辟朝天马乱嘶。\n月照浓霜寒更远，风吹红烛举还低。\n官清立在金鑪北，仗下归眠玉殿西。\n莫笑老人多独出，晴山荒景觅诗题。",
        "dynasty": "唐",
        "collection_info": null
    },
    {
        "title": "秋夜寄默然上人",
        "author": "姚合",
        "content": "霜月静幽居，闲吟梦觉初。\n秋深夜迢遰，年长意萧疎。\n海上归难遂，人间事尽虚。\n赖师方便语，渐得识真如。",
        "dynasty": "唐",
        "collection_info": null
    },
    {
        "title": "寄王玄伯",
        "author": "姚合",
        "content": "夜归晓出满衣尘，转觉才名带累身。\n莫觅旧来终日醉，世间杯酒属闲人。",
        "dynasty": "唐",
        "collection_info": null
    },
    {
        "title": "寄山中友人",
        "author": "姚合",
        "content": "昨秋今復春，役役是非身。\n海上无归路，城中作老人。\n流年何处在，白日每朝新。\n闻有长生术，将求未有因。",
        "dynasty": "唐",
        "collection_info": null
    },
    {
        "title": "寄陕府内兄郭冏端公",
        "author": "姚合",
        "content": "蹇钝无大计，酷嗜进士名。\n为文性不高，三年住西京。\n相府执文柄，念其心专精。\n薄艺不退辱，特列为门生。\n事出自非意，喜常少于惊。\n春牓四散飞，数日徧八纮。\n眼始见花发，耳得闻鸟鸣。\n免同去年春，兀兀聋与盲。\n家寄河朔间，道路出陕城。\n暌违逾十年，一会豁素诚。\n同游山水穷，狂饮飞大觥。\n起坐不相离，有若亲弟兄。\n中外无亲疎，所算在其情。\n久客贵优饶，一醉旧疾平。\n家远归思切，风雨甚亦行。\n到兹恋仁贤，淹滞一月程。\n新诗忽见示，气逸言纵横。\n缠绵意千里，骚雅文发明。\n永昼吟不休，咽喉干无声。\n羁贫重金玉，今日金玉轻。",
        "dynasty": "唐",
        "collection_info": null
    },
    {
        "title": "寄题蔡州蒋亭兼简田使君",
        "author": "姚合",
        "content": "几岁乱军裏，蒋亭名不销。\n无人知旧径，有药长新苗。\n树宿山禽静，池通野水遥。\n何因同此醉，永望思萧条。",
        "dynasty": "唐",
        "collection_info": null
    },
    {
        "title": "山居寄友人",
        "author": "姚合",
        "content": "独在山阿裏，朝朝遂性情。\n晓泉和雨落，秋草上阶生。\n因客始沽酒，借书方到城。\n诗情聊自遣，不是趁声名。",
        "dynasty": "唐",
        "collection_info": null
    },
    {
        "title": "寄崔之仁山人",
        "author": "姚合",
        "content": "不得之仁消息久，秋来体色復何如。\n苦将杯酒判身病，狂作文章信手书。\n官职卑微从客笑，性灵闲野向钱疎。\n几时身计浑无事，拣取深山一处居。",
        "dynasty": "唐",
        "collection_info": null
    },
    {
        "title": "寄主客刘员外",
        "author": "姚合",
        "content": "蝉稀虫唧唧，露重思悠悠。\n静者多便夜，豪家不见秋。\n同归方欲就，微恙几时瘳。\n今日沧江上，何人理钓舟。",
        "dynasty": "唐",
        "collection_info": null
    },
    {
        "title": "山中寄友人",
        "author": "姚合",
        "content": "路岐何渺邈，在客易蹉跎。\n却是去家远，因循住日多。\n几看春草绿，又见塞鸿过。\n未有进身处，忍教抛薜萝。",
        "dynasty": "唐",
        "collection_info": null
    },
    {
        "title": "寄友人",
        "author": "姚合",
        "content": "日暮掩重扉，抽簪復解衣。\n漏声林下静，萤色月中微。\n秋霁露华结，夜深人语稀。\n慇懃故山路，谁与我同归。",
        "dynasty": "唐",
        "collection_info": null
    },
    {
        "title": "寄李余卧疾",
        "author": "姚合",
        "content": "穷节弥惨栗，我讵自云乐。\n伊人婴疾恙，所对唯苦药。\n寂寞行稍稀，清羸飡自薄。\n幽斋外浮事，梦寐亦简略。\n雪户掩復明，风帘卷还落。\n方持数桮酒，勉子同斟酌。",
        "dynasty": "唐",
        "collection_info": null
    },
    {
        "title": "寄白石师",
        "author": "姚合",
        "content": "白石师何在，师禅白石中。\n无情云可比，不食鸟难同。\n屦下苍苔雪，龛前瀑布风。\n相寻未有计，只是礼虚空。",
        "dynasty": "唐",
        "collection_info": null
    },
    {
        "title": "寄贾岛",
        "author": "姚合",
        "content": "疎拙祗如此，此身谁与同。\n高情向酒上，无事在山中。\n渐老病难理，久贫吟益空。\n赖君时访宿，不避北斋风。",
        "dynasty": "唐",
        "collection_info": null
    },
    {
        "title": "寄默然上人",
        "author": "姚合",
        "content": "晨飡夜復眠，日与月相连。\n天下谁无病，人间乐是禅。\n几生通佛性，一室但香烟。\n结得无为社，还应有宿缘。",
        "dynasty": "唐",
        "collection_info": null
    },
    {
        "title": "寄不出院僧",
        "author": "姚合",
        "content": "不行门外地，斋戒得清真。\n长食施来饭，深居锁定身。\n朝昏常傍佛，起坐省逢人。\n非独心常净，衣无一点尘。",
        "dynasty": "唐",
        "collection_info": null
    },
    {
        "title": "万年县中雨夜会宿寄皇甫甸",
        "author": "姚合",
        "content": "县斋还寂寞，夕雨洗苍苔。\n清气灯微润，寒声竹共来。\n虫移上阶近，客起到门迴。\n想得吟诗处，唯应对酒杯。",
        "dynasty": "唐",
        "collection_info": null
    },
    {
        "title": "寄旧山隐者",
        "author": "姚合",
        "content": "别君须臾间，历日两度新。\n念彼白日长，復值人事并。\n未改当时居，心事如野云。\n朝朝恣行坐，百事都不闻。\n奈何道未尽，出山最艰辛。\n奔走衢路间，四枝不属身。\n名在进士场，笔毫争等伦。\n我性本朴直，词理安得文。\n纵然自称心，又不合众人。\n以此名字低，不如风中尘。\n昨逢卖药客，云是居山邻。\n说君忆我心，顦顇其形神。\n昔是同枝鸟，今作万里分。\n万里亦未遥，喧静终难羣。",
        "dynasty": "唐",
        "collection_info": null
    },
    {
        "title": "新居秋夕寄李廓",
        "author": "姚合",
        "content": "羁滞多共趣，屡屡同室眠。\n稍暇更访诣，宁唯候招延。\n媿君备蔬药，识我性所便。\n罢吏童仆去，洒扫或自专。\n古巷人易息，疎迥自江边。\n幸当中秋夕，復此无云天。\n月华更漏清，露叶光彩鲜。\n四邻亦悄悄，中怀益缠绵。\n兹境罕能致，居闲得弥偏。\n数杯罢復饮，共想山中年。",
        "dynasty": "唐",
        "collection_info": null
    },
    {
        "title": "赠卢大夫将军",
        "author": "姚合",
        "content": "将军身在城，讵得虏尘清。\n酿酒邀闲客，吟诗直禁营。\n苍鹰春不下，战马夜空鸣。\n碣石应无业，皇州独有名。\n上山嫌䯗重，拔劒叹衣生。\n公议今如此，登坛到即行。",
        "dynasty": "唐",
        "collection_info": null
    },
    {
        "title": "赠供奉僧次融",
        "author": "姚合",
        "content": "会解如来意，僧家独有君。\n开经对天子，骑马过声闻。\n本寺远于日，新诗高似云。\n热时吟一句，凉冷胜秋分。",
        "dynasty": "唐",
        "collection_info": null
    },
    {
        "title": "赠王尊师",
        "author": "姚合",
        "content": "先生自说瀛洲路，多在青松白石间。\n海岸夜中常见日，仙宫深处却无山。\n犬随鹤去游诸洞，龙作人来问大还。\n今日偶闻尘外事，朝簪未掷復何颜。",
        "dynasty": "唐",
        "collection_info": null
    },
    {
        "title": "赠常州院僧",
        "author": "姚合",
        "content": "一住毘陵寺，师应祗信缘。\n院贫人施食，窗静鸟窥禅。\n古磬声难尽，秋灯色更鲜。\n仍闻开讲日，湖上少鱼船。",
        "dynasty": "唐",
        "collection_info": null
    },
    {
        "title": "赠卢沙弥小师",
        "author": "姚合",
        "content": "怕见世间事，削头披佛衣。\n年小未受戒，会解如老师。\n天与出家肠，一食斋不饥。\n麻履踏雪路，与马不肯骑。\n嫌我身腥羶，似我见戎夷。\n彼此见会异，对面成别离。\n我师文宣王，立教垂书诗。\n但全仁义心，自然便慈悲。\n两教大体同，无处辨是非。\n莫以衣服别，到头不相知。",
        "dynasty": "唐",
        "collection_info": null
    },
    {
        "title": "赠张籍太祝",
        "author": "姚合",
        "content": "绝妙江南曲，凄凉怨女诗。\n古风无手敌，新语是人知。\n飞动应由格，功夫过却奇。\n麟台添集卷，乐府换歌词。\n李白应先拜，刘祯必自疑。\n贫须君子救，病合国家医。\n野客开山借，邻僧与米炊。\n甘贫辞聘币，依选受官资。\n多见愁连晓，稀闻债尽时。\n圣朝文物盛，太祝独低眉。",
        "dynasty": "唐",
        "collection_info": null
    },
    {
        "title": "赠丘郎中",
        "author": "姚合",
        "content": "绕篱栽杏种黄精，晓侍垆烟暮出城。\n万事将身求总易，学君难得是长生。",
        "dynasty": "唐",
        "collection_info": null
    },
    {
        "title": "赠王建司马",
        "author": "姚合",
        "content": "久向空门隐，交亲亦不知。\n文高轻古意，官冷似前资。\n老觉僧斋健，贫还酒债迟。\n仙方小字写，行坐把相随。",
        "dynasty": "唐",
        "collection_info": null
    },
    {
        "title": "赠任士曹",
        "author": "姚合",
        "content": "宪皇十一祀，共得春闱书。\n道直淹曹掾，命通侍玉除。\n浮生年月促，九陌笑言疎。\n何计同归去，沧江有弊庐。",
        "dynasty": "唐",
        "collection_info": null
    },
    {
        "title": "赠刘[叉]",
        "author": "姚合",
        "content": "自君离海上，垂钓更何人。\n独宿空堂雨，闲行九陌尘。\n避时曾变姓，救难似嫌身。\n何处相期宿，咸阳酒市春。",
        "dynasty": "唐",
        "collection_info": null
    },
    {
        "title": "赠僧绍明",
        "author": "姚合",
        "content": "西方清净路，此路出何门。\n见说师知处，从来佛不言。\n今生多病恼，自晓至黄昏。\n唯寐方无事，那堪梦亦喧。",
        "dynasty": "唐",
        "collection_info": null
    },
    {
        "title": "赠张质山人",
        "author": "姚合",
        "content": "先生居处僻，荆棘与墙齐。\n酒好宁论价，诗狂不着题。\n烧成度世药，踏尽上山梯。\n懒听闲人语，争如谷鸟啼。",
        "dynasty": "唐",
        "collection_info": null
    },
    {
        "title": "赠少室山麻襦僧",
        "author": "姚合",
        "content": "秖辫麻为衲，此中经几春。\n庵前多猛兽，径小绝行人。\n泉近濆瓶履，山深少垢尘。\n想师正法指，喻我独迷津。",
        "dynasty": "唐",
        "collection_info": null
    },
    {
        "title": "赠王山人",
        "author": "姚合",
        "content": "贤哲论独诞，吾宗次定今。\n诗吟天地广，觉印果因深。\n教演归恭敬，名标中外钦。\n既能施六度，了悟达双林。",
        "dynasty": "唐",
        "collection_info": null
    },
    {
        "title": "赠终南山傅山人",
        "author": "姚合",
        "content": "七十未成事，终南苍鬓翁。\n老来诗兴苦，贫去酒肠空。\n蟠蛰身仍病，鹏抟力未通。\n已无烧药本，唯有着书功。\n白马时何晚，青龙岁欲终。\n生涯枯叶下，家口乱云中。\n潭静鱼惊水，天晴鹤唳风。\n悲君还姓傅，独不梦高宗。",
        "dynasty": "唐",
        "collection_info": null
    },
    {
        "title": "使两浙赠罗隐",
        "author": "姚合",
        "content": "平日时风好涕流，谗书虽盛一名休。\n寰区叹屈瞻天问，夷貊闻诗过海求。\n向夕便思青琐拜，近年寻伴赤松游。\n何当世祖从人望，早以公台命卓侯。",
        "dynasty": "唐",
        "collection_info": null
    },
    {
        "title": "闲居遣怀十首 一",
        "author": "姚合",
        "content": "身外无徭役，开门百事闲。\n倚松听唳鹤，策杖望秋山。\n萍任连池绿，苔从匝地斑。\n料无车马客，何必扫柴关。",
        "dynasty": "唐",
        "collection_info": null
    },
    {
        "title": "闲居遣怀十首 二",
        "author": "姚合",
        "content": "闲卧销长日，亲朋笑我疎。\n诗篇随分有，人事度年无。\n情性僻难改，愁怀酒为除。\n谁能思此计，空备满床书。",
        "dynasty": "唐",
        "collection_info": null
    },
    {
        "title": "闲居遣怀十首 三",
        "author": "姚合",
        "content": "白日逍遥过，看山復遶池。\n展书寻古事，翻卷改新诗。\n赊酒风前酌，留僧竹裏棊。\n同人笑相问，羡我足闲时。",
        "dynasty": "唐",
        "collection_info": null
    },
    {
        "title": "闲居遣怀十首 四",
        "author": "姚合",
        "content": "好景时牵目，茅斋兴有余。\n远山经雨后，庭树得秋初。\n道侣怜栽药，高人笑养鱼。\n优游随本性，甘被弃慵疎。",
        "dynasty": "唐",
        "collection_info": null
    },
    {
        "title": "闲居遣怀十首 五",
        "author": "姚合",
        "content": "永日厨烟绝，何曾暂废吟。\n闲时随思缉，小酒恣情斟。\n看月嫌松密，垂纶爱水深。\n世间多少事，无事可关心。",
        "dynasty": "唐",
        "collection_info": null
    },
    {
        "title": "闲居遣怀十首 六",
        "author": "姚合",
        "content": "一生能几日，愁恨也无端。\n遇酒酕醄饮，逢花烂熳看。\n青云非失路，白髮未相干。\n以此多携解，将心但自宽。",
        "dynasty": "唐",
        "collection_info": null
    },
    {
        "title": "闲居遣怀十首 七",
        "author": "姚合",
        "content": "万事徒纷扰，难关枕上身。\n朗吟销白日，沈醉度青春。\n演步怜山近，闲眠厌客频。\n市朝曾不到，长免满衣尘。",
        "dynasty": "唐",
        "collection_info": null
    },
    {
        "title": "闲居遣怀十首 八",
        "author": "姚合",
        "content": "野性多疎惰，幽栖更称情。\n独行看影笑，闲坐弄琴声。\n懒拜腰肢硬，慵趋礼乐生。\n业文随日遣，不是为求名。",
        "dynasty": "唐",
        "collection_info": null
    },
    {
        "title": "闲居遣怀十首 九",
        "author": "姚合",
        "content": "生计甘寥落，高名愧自由。\n惯无身外事，不信世间愁。\n好酒盈桮酌，闲诗任笔酬。\n凉风从入户，云水更宜秋。",
        "dynasty": "唐",
        "collection_info": null
    },
    {
        "title": "闲居遣怀十首 十",
        "author": "姚合",
        "content": "拙直难和洽，从人笑掩关。\n不能行户外，宁解走尘间。\n被酒长酣思，无愁可上颜。\n何言归去事，着处是青山。",
        "dynasty": "唐",
        "collection_info": null
    },
    {
        "title": "武功县中作三十首 一",
        "author": "姚合",
        "content": "县去帝城远，为官与隐齐。\n马随山鹿放，鸡杂野禽栖。\n遶舍惟藤架，侵阶是药畦。\n更师嵇叔夜，不拟作书题。",
        "dynasty": "唐",
        "collection_info": null
    },
    {
        "title": "武功县中作三十首 二",
        "author": "姚合",
        "content": "方拙天然性，为官是事疎。\n惟寻向山路，不寄入城书。\n因病多收药，缘飡学钓鱼。\n养身成好事，此外更空虚。",
        "dynasty": "唐",
        "collection_info": null
    },
    {
        "title": "武功县中作三十首 三",
        "author": "姚合",
        "content": "微官如马足，祗是在泥尘。\n到处贫随我，终年老趁人。\n簿书销眼力，桮酒耗心神。\n早作归休计，深居养此身。",
        "dynasty": "唐",
        "collection_info": null
    },
    {
        "title": "武功县中作三十首 四",
        "author": "姚合",
        "content": "簿书多不会，薄俸亦难销。\n醉卧慵开眼，闲行懒繫腰。\n移花兼蝶至，买石得云饶。\n且自心中乐，从他笑寂寥。",
        "dynasty": "唐",
        "collection_info": null
    },
    {
        "title": "武功县中作三十首 五",
        "author": "姚合",
        "content": "晓钟惊睡觉，事事便相关。\n小市柴薪贵，贫家砧杵闲。\n读书多旋忘，赊酒数空还。\n长羡刘伶辈，高眠出世间。",
        "dynasty": "唐",
        "collection_info": null
    },
    {
        "title": "武功县中作三十首 六",
        "author": "姚合",
        "content": "性疎常爱卧，亲故笑悠悠。\n纵出多携枕，因衙始裹头。\n上山方觉老，过寺暂忘愁。\n三考千余日，低腰不拟休。",
        "dynasty": "唐",
        "collection_info": null
    },
    {
        "title": "武功县中作三十首 七",
        "author": "姚合",
        "content": "客至皆相笑，诗书满卧床。\n爱闲求病假，因醉弃官方。\n鬓髮寒唯短，衣衫瘦渐长。\n自嫌多检束，不似旧来狂。",
        "dynasty": "唐",
        "collection_info": null
    },
    {
        "title": "武功县中作三十首 八",
        "author": "姚合",
        "content": "一日看除目，终年损道心。\n山亦衝雪上，诗好带风吟。\n野客嫌知印，家人笑买琴。\n只应随分过，已是错弥深。",
        "dynasty": "唐",
        "collection_info": null
    },
    {
        "title": "武功县中作三十首 九",
        "author": "姚合",
        "content": "邻里皆相爱，门开数见过。\n秋凉送客远，夜静咏诗多。\n就架题书目，寻栏记药窠。\n到官无别事，种得满庭莎。",
        "dynasty": "唐",
        "collection_info": null
    },
    {
        "title": "武功县中作三十首 十",
        "author": "姚合",
        "content": "穷达天应与，人间事莫论。\n微官长似客，远县岂胜村。\n竟日多无食，连宵不闭门。\n斋心调笔砚，唯写五千言。",
        "dynasty": "唐",
        "collection_info": null
    },
    {
        "title": "武功县中作三十首 十一",
        "author": "姚合",
        "content": "县僻仍牢落，游人到便迴。\n路当边地去，村入郭门来。\n酒户愁偏长，诗情病不开。\n可曾衙小吏，恐谓踏青苔。",
        "dynasty": "唐",
        "collection_info": null
    },
    {
        "title": "武功县中作三十首 十二",
        "author": "姚合",
        "content": "自下青山路，三年着绿衣。\n官卑食肉僭，才短事人非。\n野客教长醉，高僧劝早归。\n不知何计是，免与本心违。",
        "dynasty": "唐",
        "collection_info": null
    },
    {
        "title": "武功县中作三十首 十三",
        "author": "姚合",
        "content": "日出方能起，庭前看种莎。\n吏来山鸟散，酒熟野人过。\n岐路荒城少，烟霞远岫多。\n同官数相引，下马上西[坡]。",
        "dynasty": "唐",
        "collection_info": null
    },
    {
        "title": "武功县中作三十首 十四",
        "author": "姚合",
        "content": "作吏荒城裏，穷愁欲不胜。\n病多唯识药，年老渐亲僧。\n梦觉空堂月，诗成满砚冰。\n故人多得路，寂寞不相称。",
        "dynasty": "唐",
        "collection_info": null
    },
    {
        "title": "武功县中作三十首 十五",
        "author": "姚合",
        "content": "谁念东山客，栖栖守印床。\n何年得事尽，终日逐人忙。\n醉卧谁知呌，闲书不着行。\n人间长检束，与此岂相当。",
        "dynasty": "唐",
        "collection_info": null
    },
    {
        "title": "武功县中作三十首 十六",
        "author": "姚合",
        "content": "朝朝眉不展，多病怕逢迎。\n引水远通涧，垒山高过城。\n秋灯照树色，寒雨落池声。\n好是吟诗夜，披衣坐到明。",
        "dynasty": "唐",
        "collection_info": null
    },
    {
        "title": "武功县中作三十首 十七",
        "author": "姚合",
        "content": "簿籍谁能问，风寒趁早眠。\n每旬常乞假，隔月探支钱。\n还往嫌诗僻，亲情怪酒颠。\n谋身须上计，终久是归田。",
        "dynasty": "唐",
        "collection_info": null
    },
    {
        "title": "武功县中作三十首 十八",
        "author": "姚合",
        "content": "闭门风雨裏，落叶与阶齐。\n野客嫌桮小，山翁喜枕低。\n听琴知道性，寻药得诗题。\n谁更能骑马，闲行祗杖藜。",
        "dynasty": "唐",
        "collection_info": null
    },
    {
        "title": "武功县中作三十首 十九",
        "author": "姚合",
        "content": "腥羶都不食，稍稍觉神清。\n夜犬因风吠，邻鸡带雨鸣。\n守官常卧病，学道别称名。\n小有洞中路，谁能引我行。",
        "dynasty": "唐",
        "collection_info": null
    },
    {
        "title": "武功县中作三十首 二十",
        "author": "姚合",
        "content": "宦名浑不计，酒熟且开封。\n晴月销灯色，寒天挫笔锋。\n惊禽时并起，闲客数相逢。\n旧国萧条思，青山隔几重。",
        "dynasty": "唐",
        "collection_info": null
    },
    {
        "title": "武功县中作三十首 二十一",
        "author": "姚合",
        "content": "假日多无事，谁知我独忙。\n移山入县宅，种竹上城墙。\n惊蝶遗花蘂，游蜂带蜜香。\n唯愁明早出，端坐吏人旁。",
        "dynasty": "唐",
        "collection_info": null
    },
    {
        "title": "武功县中作三十首 二十二",
        "author": "姚合",
        "content": "门外青山路，因循自不归。\n养生宜县僻，说品喜官微。\n净爱山僧饭，闲披野客衣。\n谁怜幽谷鸟，不解入城飞。",
        "dynasty": "唐",
        "collection_info": null
    },
    {
        "title": "武功县中作三十首 二十三",
        "author": "姚合",
        "content": "一官无限日，愁闷欲何如。\n扫舍惊巢燕，寻方落壁鱼。\n从僧乞净水，凭客报闲书。\n白髮谁能镊，年来四十余。",
        "dynasty": "唐",
        "collection_info": null
    },
    {
        "title": "武功县中作三十首 二十四",
        "author": "姚合",
        "content": "朝朝门不闭，长似在山时。\n宾客抽书读，儿童斫竹骑。\n久贫还易老，多病懒能医。\n道友应相怪，休官日已迟。",
        "dynasty": "唐",
        "collection_info": null
    },
    {
        "title": "武功县中作三十首 二十五",
        "author": "姚合",
        "content": "戚戚常无思，循资格上官。\n闲人得事晚，常骨觅仙难。\n醉卧疑身病，贫居觉道宽。\n新诗久不写，自算少人看。",
        "dynasty": "唐",
        "collection_info": null
    },
    {
        "title": "武功县中作三十首 二十六",
        "author": "姚合",
        "content": "漫作容身计，今知拙有余。\n青衫迎驿使，白髮忆山居。\n道友怜蔬食，吏人嫌草书。\n须为长久事，归去自耕锄。",
        "dynasty": "唐",
        "collection_info": null
    },
    {
        "title": "武功县中作三十首 二十七",
        "author": "姚合",
        "content": "主印三年坐，山居百事休。\n焚香开敕库，踏月上城楼。\n饮酒多成病，吟诗易长愁。\n慇懃问渔者，暂借手中钩。",
        "dynasty": "唐",
        "collection_info": null
    },
    {
        "title": "武功县中作三十首 二十八",
        "author": "姚合",
        "content": "长忆青山下，深居遂性情。\n垒阶溪石净，烧竹竈烟轻。\n点笔图云势，弹琴学鸟声。\n今朝知县印，梦裏百忧生。",
        "dynasty": "唐",
        "collection_info": null
    },
    {
        "title": "武功县中作三十首 二十九",
        "author": "姚合",
        "content": "自知狂僻性，吏事固相疎。\n祗是看山立，无嫌出县居。\n印朱霑墨砚，户籍杂经书。\n月俸寻常请，无妨乏斗储。",
        "dynasty": "唐",
        "collection_info": null
    },
    {
        "title": "武功县中作三十首 三十",
        "author": "姚合",
        "content": "作吏无能事，为文旧致功。\n诗标八病外，心落百忧中。\n拜别登朝客，归依炼药翁。\n不知还往内，谁与此心同。",
        "dynasty": "唐",
        "collection_info": null
    },
    {
        "title": "罢武功县将入城 一",
        "author": "姚合",
        "content": "乍抛衫笏觉身轻，依旧还称学道名。\n欲泥山僧分屋住，羞从野老借牛耕。\n妻儿尽怕为逋客，亲故相邀遣到城。\n无奈同官珍重意，几迴临路却休行。",
        "dynasty": "唐",
        "collection_info": null
    },
    {
        "title": "罢武功县将入城 二",
        "author": "姚合",
        "content": "青衫脱下便狂歌，种薤栽莎斸古坡。\n野客相逢添酒病，春山暂上着诗魔。\n亦知官罢贫还甚，且喜闲来睡得多。\n欲与九衢亲故别，明朝拄杖始经过。",
        "dynasty": "唐",
        "collection_info": null
    },
    {
        "title": "秋日闲居二首 一",
        "author": "姚合",
        "content": "九陌宅重重，何门怜此翁。\n荒庭唯菊茂，幽径与山通。\n落叶带衣上，闲云来酒中。\n此心谁得见，林下鹿应同。",
        "dynasty": "唐",
        "collection_info": null
    },
    {
        "title": "秋日闲居二首 二",
        "author": "姚合",
        "content": "先忆花时节，家山听更归。\n爱诗看古集，忆酒典寒衣。\n睡少身还健，愁多食不肥。\n自怜疎懒性，无事出门稀。",
        "dynasty": "唐",
        "collection_info": null
    },
    {
        "title": "闲居晚夏",
        "author": "姚合",
        "content": "闲居无事扰，旧病亦多痊。\n选字诗中老，看山屋外眠。\n片霞侵落日，繁叶咽鸣蝉。\n对此心还乐，谁知乏酒钱。",
        "dynasty": "唐",
        "collection_info": null
    },
    {
        "title": "闲居",
        "author": "姚合",
        "content": "不自识疎鄙，终年住在城。\n过门无马迹，满宅是蝉声。\n带病吟虽苦，休官梦已清。\n何当学禅观，依止古先生。",
        "dynasty": "唐",
        "collection_info": null
    },
    {
        "title": "街西居三首 一",
        "author": "姚合",
        "content": "受得山野性，住城多事违。\n青山在宅南，迴首东西稀。\n浅浅一井泉，数家同汲之。\n独我恶水浊，凿井庭之陲。\n自凿还自饮，亦为众所非。\n吁嗟世间事，洁身诚难为。",
        "dynasty": "唐",
        "collection_info": null
    },
    {
        "title": "街西居三首 二",
        "author": "姚合",
        "content": "日出穷巷喜，温然胜重衣。\n重衣岂不暖，所暖人不齐。\n兀兀復行行，不离阶与墀。",
        "dynasty": "唐",
        "collection_info": null
    },
    {
        "title": "街西居三首 三",
        "author": "姚合",
        "content": "丈夫非马蹄，安得知路岐。\n穷贱飱茹薄，兴与养性宜。\n乃知长生术，豪贵难得之。",
        "dynasty": "唐",
        "collection_info": null
    },
    {
        "title": "闲居遣兴",
        "author": "姚合",
        "content": "终年城裏住，门户似山林。\n客怪身名晚，妻嫌酒病深。\n写方多识药，失谱废弹琴。\n文字非经济，空虚用破心。",
        "dynasty": "唐",
        "collection_info": null
    },
    {
        "title": "庄居即事",
        "author": "姚合",
        "content": "休看小字大书名，向日持经眼却明。\n时过无心求富贵，身闲不梦见公卿。\n因寻岳寺荤辛断，自到王城礼数生。\n斜月照床新睡觉，西风半夜鹤来声。",
        "dynasty": "唐",
        "collection_info": null
    },
    {
        "title": "亲仁里居",
        "author": "姚合",
        "content": "三年赁舍亲仁里，寂寞何曾似在城。\n饮酒自缘防冷病，寻人多是为闲行。\n轩车无路通门巷，亲友因诗道姓名。\n自别青山归未得，羡君长听石泉声。",
        "dynasty": "唐",
        "collection_info": null
    },
    {
        "title": "庄居野行",
        "author": "姚合",
        "content": "客行野田间，此屋皆闭户。\n借问屋中人，尽去作商贾。\n官家不税商，税农服作苦。\n居人尽东西，道路侵壠亩。\n采玉上山颠，探珠入水府。\n边兵索衣食，此物同泥土。\n古来一人耕，三人食犹饥。\n如今千万家，无一把锄犂。\n我仓常空虚，我田生蒺藜。\n上天不雨粟，何由活烝黎。",
        "dynasty": "唐",
        "collection_info": null
    },
    {
        "title": "春日闲居",
        "author": "姚合",
        "content": "居止日萧条，庭前唯药苗。\n身闲眠自久，眼荖视还遥。\n檐燕酬莺语，邻花杂絮飘。\n客来无酒饮，搔首掷空瓢。",
        "dynasty": "唐",
        "collection_info": null
    },
    {
        "title": "独居",
        "author": "姚合",
        "content": "深闭柴门长不出，功夫自课少闲时。\n翻音免问他人字，覆局何劳对手棊。\n生计如云无定所，穷愁似影每相随。\n到头归向青山是，尘路茫茫欲告谁。",
        "dynasty": "唐",
        "collection_info": null
    },
    {
        "title": "早春闲居",
        "author": "姚合",
        "content": "寂寞日何为，闲居春色迟。\n惊风起庭雪，寒雨长檐澌。\n强饮樽中酒，嘲山世外诗。\n此生仍且在，难与老相离。",
        "dynasty": "唐",
        "collection_info": null
    },
    {
        "title": "原上新居",
        "author": "姚合",
        "content": "秋来梨果熟，行哭小儿饥。\n邻富鸡长往，庄贫客渐稀。\n借牛耕地晚，卖树纳钱迟。\n墙下当官道，依前夹竹篱。",
        "dynasty": "唐",
        "collection_info": null
    },
    {
        "title": "将归山",
        "author": "姚合",
        "content": "野人惯去山中住，自到城来闷不胜。\n宫树蝉声多却乐，侯门月色少于灯。\n饥来唯拟重餐药，归去还应只别僧。\n闻道旧溪茆屋畔，春风新上数枝藤。",
        "dynasty": "唐",
        "collection_info": null
    },
    {
        "title": "山中述怀",
        "author": "姚合",
        "content": "为客久未归，寒山独掩扉。\n晓来山鸟散，雨过杏花稀。\n天远云空积，溪深水自微。\n此情对春色，尽醉欲忘机。",
        "dynasty": "唐",
        "collection_info": null
    },
    {
        "title": "偶然书怀",
        "author": "姚合",
        "content": "十年通籍入金门，自媿名微枉搢绅。\n炼得丹砂疑不食，从兹白髮日相亲。\n家山迢遰归无路，桮酒稀疎病到身。\n汉有冯唐唐有我，老为郎吏更何人。",
        "dynasty": "唐",
        "collection_info": null
    },
    {
        "title": "客舍有怀",
        "author": "姚合",
        "content": "旅人无事喜，终日思悠悠。\n逢酒嫌桮浅，寻书怕字稠。\n贫来许钱圣，梦觉见身愁。\n寂寞中林下，饥鹰望到秋。",
        "dynasty": "唐",
        "collection_info": null
    },
    {
        "title": "及第后夜中书事",
        "author": "姚合",
        "content": "夜睡常惊起，春光属野夫。\n新衔添一字，旧友逊前途。\n喜过还疑梦，狂来不似儒。\n爱花持烛看，忆酒犯街沽。\n天上名应定，人间盛更无。\n报恩丞相閤，何啻杀微躯。",
        "dynasty": "唐",
        "collection_info": null
    },
    {
        "title": "偶题",
        "author": "姚合",
        "content": "年年九陌看春还，旧隐空劳梦寐间。\n迟日逍遥芸草长，圣朝清净谏臣闲。\n偶逢游客同倾酒，自有前驺耻见山。\n道侣书来相责诮，朝朝欲报作何颜。",
        "dynasty": "唐",
        "collection_info": null
    },
    {
        "title": "感时",
        "author": "姚合",
        "content": "忆昔未出身，索寞无精神。\n逢人话天命，自贱如埃尘。\n君今纔出身，飒爽鞍马春。\n逢人话天命，自重如千钧。\n信涉名利道，举动皆丧真。\n君今自世情，何况天下人。",
        "dynasty": "唐",
        "collection_info": null
    },
    {
        "title": "忆山",
        "author": "姚合",
        "content": "闲处无人到，乖疎称野情。\n日高搔首起，林下散衣行。\n泉引窗前过，云看石罅生。\n别来愁欲老，虚负出山名。",
        "dynasty": "唐",
        "collection_info": null
    },
    {
        "title": "客游旅怀",
        "author": "姚合",
        "content": "客行无定止，终日路岐间。\n马为赊来贵，僮缘借得顽。\n诗书愁触雨，店舍喜逢山。\n旧业嵩阳下，三年未得还。",
        "dynasty": "唐",
        "collection_info": null
    },
    {
        "title": "迎春",
        "author": "姚合",
        "content": "半年留醉待花开，晓去迎春夜始迴。\n风暖慢行寻曲水，天晴远望立高台。\n亦知无处将诗请，唯得终朝把酒催。\n今日柳条全弄色，游人相伴看春来。",
        "dynasty": "唐",
        "collection_info": null
    },
    {
        "title": "游春十二首 一",
        "author": "姚合",
        "content": "正月一日后，寻春更不眠。\n自知还近僻，众说过于颠。\n看水宁依路，登山欲到天。\n悠悠芳思起，多是晚风前。",
        "dynasty": "唐",
        "collection_info": null
    },
    {
        "title": "游春十二首 二",
        "author": "姚合",
        "content": "官卑长少事，县僻又无城。\n未晓衝寒起，迎春忍病行。\n树枝风掉软，菜甲土浮轻。\n好箇林间鹊，今朝足喜声。",
        "dynasty": "唐",
        "collection_info": null
    },
    {
        "title": "游春十二首 三",
        "author": "姚合",
        "content": "诗酒相牵引，朝朝思不穷。\n苔痕雪水裏，春色竹烟中。\n迎雨缘池草，摧花倚树风。\n书非名利事，爱此少人同。",
        "dynasty": "唐",
        "collection_info": null
    },
    {
        "title": "游春十二首 四",
        "author": "姚合",
        "content": "尘中主印吏，谁遣有高情。\n趁暖檐前坐，寻芳树底行。\n土融凝墅色，冰败满池声。\n渐觉春相泥，朝来睡不轻。",
        "dynasty": "唐",
        "collection_info": null
    },
    {
        "title": "游春十二首 五",
        "author": "姚合",
        "content": "疎顽无异事，随例但添年。\n旧历藏深箧，新衣薄絮绵。\n暖风浑酒色，晴日畅琴弦。\n同伴无辞困，游春贵在先。",
        "dynasty": "唐",
        "collection_info": null
    },
    {
        "title": "游春十二首 六",
        "author": "姚合",
        "content": "看春长不足，岂更觉身劳。\n寺裏花枝净，山中水色高。\n嫩云轻似絮，新草细如毛。\n併起诗人思，还应费笔毫。",
        "dynasty": "唐",
        "collection_info": null
    },
    {
        "title": "游春十二首 七",
        "author": "姚合",
        "content": "悠悠小县吏，顦顇入新年。\n远思遭诗恼，闲情被酒牵。\n恋花林下饮，爱草野中眠。\n疎懒今成性，谁人肯更怜。",
        "dynasty": "唐",
        "collection_info": null
    },
    {
        "title": "游春十二首 八",
        "author": "姚合",
        "content": "处处春光遍，游人亦不稀。\n向阳倾冷酒，看影试新衣。\n嫩树行移长，幽禽语旋飞。\n同来皆去尽，衝夜独吟归。",
        "dynasty": "唐",
        "collection_info": null
    },
    {
        "title": "游春十二首 九",
        "author": "姚合",
        "content": "朝朝看春色，春色似相怜。\n酒醒莺啼裏，诗成蝶舞前。\n摘花盈手露，折竹满庭烟。\n亲故多相笑，疎狂似少年。",
        "dynasty": "唐",
        "collection_info": null
    },
    {
        "title": "游春十二首 十",
        "author": "姚合",
        "content": "卑官还不恶，行止得逍遥。\n晴野花侵路，春陂水上桥。\n尘埃生暖色，药草长新苗。\n看却烟光散，狂风处处飘。",
        "dynasty": "唐",
        "collection_info": null
    },
    {
        "title": "游春十二首 十一",
        "author": "姚合",
        "content": "身被春光引，经时更不归。\n嚼花香满口，书竹粉黏衣。\n弄日莺狂语，迎风蝶倒飞。\n自知疎懒性，得事亦应稀。",
        "dynasty": "唐",
        "collection_info": null
    },
    {
        "title": "游春十二首 十二",
        "author": "姚合",
        "content": "晓脱青衫出，闲行气味长。\n一瓶春酒色，数顷野花香。\n朝客闻应羡，山僧见亦狂。\n不将僮仆去，恐为损风光。",
        "dynasty": "唐",
        "collection_info": null
    },
    {
        "title": "赏春",
        "author": "姚合",
        "content": "闲人祗是爱春光，迎得春来喜欲狂。\n买酒怕迟教走马，看花嫌远自移床。\n娇莺语足方离树，戏蝶飞高始过墙。\n颠倒醉眠三数日，人间百事不思量。",
        "dynasty": "唐",
        "collection_info": null
    },
    {
        "title": "春日即事",
        "author": "姚合",
        "content": "春来眠不得，谁復念生涯。\n夜听四邻乐，朝寻九陌花。\n轻烟浮草色，微雨濯年华。\n乞假非关病，朝衣在酒家。",
        "dynasty": "唐",
        "collection_info": null
    },
    {
        "title": "春日江次",
        "author": "姚合",
        "content": "野步出茆斋，闲行坐石台。\n久悲乡路远，犹喜杏花开。\n鸥鹭皆飞去，帆樯何处来？\n因凝千里目，落日尚徘徊。",
        "dynasty": "唐",
        "collection_info": null
    },
    {
        "title": "扬州春词三首 一",
        "author": "姚合",
        "content": "广陵寒食天，无雾復无烟。\n暖日凝花柳，春风散管弦。\n园林多是宅，车马少于船。\n莫唤游人住，游人困不眠。",
        "dynasty": "唐",
        "collection_info": null
    },
    {
        "title": "扬州春词三首 二",
        "author": "姚合",
        "content": "满郭是春光，街衢土亦香。\n竹风轻履舃，花露腻衣裳。\n谷鸟鸣还艳，山夫到更狂。\n可怜游赏地，炀帝国倾亡。",
        "dynasty": "唐",
        "collection_info": null
    },
    {
        "title": "扬州春词三首 三",
        "author": "姚合",
        "content": "江北烟光裏，淮南胜事多。\n市鄽持烛入，邻里漾船过。\n有地惟栽竹，无家不养鹅。\n春风荡城郭，满耳是笙歌。",
        "dynasty": "唐",
        "collection_info": null
    },
    {
        "title": "寒食二首 一",
        "author": "姚合",
        "content": "今朝一百五，出户雨初晴。\n舞爱双飞蝶，歌闻百啭莺。\n江深青草岸，花满白云城。\n为政多孱懦，应无酷吏名。",
        "dynasty": "唐",
        "collection_info": null
    },
    {
        "title": "寒食二首 二",
        "author": "姚合",
        "content": "出城烟火少，况復是今朝。\n闲坐将谁语，临觞只自谣。\n阶前春藓徧，衣上落花飘。\n伎乐州人戏，使君心寂寥。",
        "dynasty": "唐",
        "collection_info": null
    },
    {
        "title": "暮春书事",
        "author": "姚合",
        "content": "穷巷少芳菲，苍苔一径微。\n酒醒闻客别，年长送春归。\n宿愿眠云峤，浮名繫锁闱。\n未因丞相庇，难得脱朝衣。",
        "dynasty": "唐",
        "collection_info": null
    },
    {
        "title": "春晚雨中",
        "author": "姚合",
        "content": "寂寂春将老，闲人强自欢。\n迎风莺语涩，带雨蝶飞难。\n傍砌木初长，眠花景渐阑。\n临轩平目望，情思若为宽。",
        "dynasty": "唐",
        "collection_info": null
    },
    {
        "title": "送春",
        "author": "姚合",
        "content": "昨迎今復送，来晚去逡巡。\n芳尽空繁树，愁多独病身。\n静思倾酒懒，闲望上楼频。\n为向春风道，明年早报春。",
        "dynasty": "唐",
        "collection_info": null
    },
    {
        "title": "别春",
        "author": "姚合",
        "content": "留春不得被春欺，春若无情遣泥谁。\n寂寞自疑生冷病，凄凉还似别亲知。\n随风未辨归何处，浇酒唯求住少时。\n一去近当三百日，从朝至夜是相思。",
        "dynasty": "唐",
        "collection_info": null
    },
    {
        "title": "夏夜",
        "author": "姚合",
        "content": "闲斋深夜静，独坐又闲行。\n密树月笼影，疎篱水隔声。\n断猨时叫谷，栖鸟每摇柽。\n寂寞求名士，谁知此夕情。",
        "dynasty": "唐",
        "collection_info": null
    },
    {
        "title": "秋日有怀",
        "author": "姚合",
        "content": "秋来不復眠，但觉思悠然。\n菊色欲经露，虫声渐替蝉。\n诗情生酒裏，心事在山边。\n旧里无因到，西风又一年。",
        "dynasty": "唐",
        "collection_info": null
    },
    {
        "title": "秋夕遣怀",
        "author": "姚合",
        "content": "昨宵白露下，秋气满山城。\n风劲衣巾脆，窗虚笔墨轻。\n临书爱真迹，避酒怕狂名。\n祗拟随麋鹿，悠悠过一生。",
        "dynasty": "唐",
        "collection_info": null
    },
    {
        "title": "秋中夜坐",
        "author": "姚合",
        "content": "疎散永无事，不眠常夜分。\n月中松露滴，风引鹤同闻。",
        "dynasty": "唐",
        "collection_info": null
    },
    {
        "title": "同卫尉崔少卿九月六日饮",
        "author": "姚合",
        "content": "酒熟菊还芳，花飘盏亦香。\n与君先一醉，举世待重阳。\n风色初晴利，虫声向晚长。\n此时如不饮，心事亦应伤。",
        "dynasty": "唐",
        "collection_info": null
    },
    {
        "title": "九日忆砚山旧居",
        "author": "姚合",
        "content": "帝里闲人少，谁同把酒桮。\n砚山篱下菊，今日几枝开。\n晓角惊眠起，秋风引病来。\n长年归思切，更值雁声催。",
        "dynasty": "唐",
        "collection_info": null
    },
    {
        "title": "秋晚江次",
        "author": "姚合",
        "content": "萧萧晚景寒，独立望江壖。\n沙渚几行鴈，风湾一隻船。\n落霞澄返照，孤屿隔微烟。\n极目思无尽，乡心到眼前。",
        "dynasty": "唐",
        "collection_info": null
    },
    {
        "title": "除夜二首 一",
        "author": "姚合",
        "content": "衰残归未遂，寂寞此宵情。\n旧国当千里，新年隔数更。\n寒犹近北峭，风渐向东生。\n谁见长安陌，晨钟度火城。",
        "dynasty": "唐",
        "collection_info": null
    },
    {
        "title": "除夜二首 二",
        "author": "姚合",
        "content": "慇懃惜此夜，此夜在逡巡。\n烛尽年还别，鸡鸣老更新。\n傩声方去疫，酒色已迎春。\n明日持杯处，谁为最后人。",
        "dynasty": "唐",
        "collection_info": null
    },
    {
        "title": "晦日送穷三首 一",
        "author": "姚合",
        "content": "年年到此日，沥酒拜街中。\n万户千门看，无人不送穷。",
        "dynasty": "唐",
        "collection_info": null
    },
    {
        "title": "晦日送穷三首 二",
        "author": "姚合",
        "content": "送穷穷不去，相泥欲何为。\n今日官家宅，淹留又几时。",
        "dynasty": "唐",
        "collection_info": null
    },
    {
        "title": "晦日送穷三首 三",
        "author": "姚合",
        "content": "古人皆恨别，此别恨消魂。\n只是空相送，年年不出门。",
        "dynasty": "唐",
        "collection_info": null
    },
    {
        "title": "咏云",
        "author": "姚合",
        "content": "霭霭纷纷不可穷，戛笙歌处尽随龙。\n来依银汉一千里，归傍巫山十二峰。\n呈瑞每闻开丽色，避风仍见挂乔松。\n怜君翠染双蝉鬓，镜裏朝朝近玉容。",
        "dynasty": "唐",
        "collection_info": null
    },
    {
        "title": "咏雪",
        "author": "姚合",
        "content": "愁云残腊下阳台，混却干坤六出开。\n与月交光呈瑞色，共花争艳傍寒梅。\n飞随郢客歌声远，散逐宫娥舞袖迴。\n其那知音不相见，剡溪乘兴为君来。",
        "dynasty": "唐",
        "collection_info": null
    },
    {
        "title": "郡中对雪",
        "author": "姚合",
        "content": "霏微着草树，渐布与阶平。\n远近如空色，飘扬无落声。\n飞鸦疑翅重，去马觉蹄轻。\n遥想故山下，樵夫应滞行。",
        "dynasty": "唐",
        "collection_info": null
    },
    {
        "title": "对月",
        "author": "姚合",
        "content": "银轮玉兔向东流，莹净三更正好游。\n一片黑云何处起，皁罗笼却水精毬。",
        "dynasty": "唐",
        "collection_info": null
    },
    {
        "title": "八月十五夜看月",
        "author": "姚合",
        "content": "亭亭千万里，三五復秋中。\n此夕光应绝，常时思不同。\n九霄微有露，四海静无风。\n惆怅逡巡别，谁能看碧空。",
        "dynasty": "唐",
        "collection_info": null
    },
    {
        "title": "赋月华临静夜",
        "author": "姚合",
        "content": "长空埃𡏖灭，皎皎月华临。\n色正秋将半，光鲜夜自深。\n九霄晴更彻，四野气难侵。\n静照遥山出，孤明列宿沈。\n高人应不寐，惊鹊復何心。",
        "dynasty": "唐",
        "collection_info": null
    },
    {
        "title": "酬任畴协律夏中苦雨见寄",
        "author": "姚合",
        "content": "银汉波澜溢，经旬雨未休。\n细听宜隔牖，远望忆高楼。\n风急飘还断，云低落更稠。\n走童惊掣电，饥鸟啄浮沤。\n丝网张空际，蛛绳续瓦沟。\n青蛙多入户，潢潦欲胜舟。\n雷怒疑山破，池浑似土流。\n灰人漫禳厌，水马恣沈浮。\n广陌应翻浪，贫居恐作湫。\n阳精藏不耀，阴气盛难收。\n远色重林暮，繁声四壁秋。\n望晴思见日，防冷欲披裘。\n枕润眠还懒，车羸出转忧。\n散空烟漠漠，迸溜竹修修。\n树暗蝉吟咽，巢倾燕语愁。\n琴书凉簟净，灯烛夜窗幽。\n天下那能向，龙边岂易求。\n湿烟凝竈额，荒草覆墙头。\n酒思凄方罢，诗情耿始抽。\n下床先仗屐，汲井恐飘瓯。\n危坐徒相忆，佳期未有由。\n劳君寄新什，终日不能酬。",
        "dynasty": "唐",
        "collection_info": null
    },
    {
        "title": "和座主相公雨中作",
        "author": "姚合",
        "content": "清气润华屋，东风吹雨匀。\n花低惊艳重，竹净觉声真。\n山际凝如雾，云中散似尘。\n萧萧下碧落，点点救生民。\n缓洒雷霆细，微霑瓦砾新。\n诗成难继和，造化笔通神。",
        "dynasty": "唐",
        "collection_info": null
    },
    {
        "title": "恶神行雨",
        "author": "姚合",
        "content": "凶神扇𥳽恶神行，汹涌挨排白雾生。\n风击水凹波扑凸，雨漴山口地嵌坑。\n龙喷黑气翻腾滚，鬼掣红光劈划揁。\n哮吼忽雷声揭石，满天啾唧闹轰轰。",
        "dynasty": "唐",
        "collection_info": null
    },
    {
        "title": "苦雨",
        "author": "姚合",
        "content": "江昏山半晴，南阻绝人行。\n葭菼连云色，松杉共雨声。\n早秋仍燕舞，深夜更鼍鸣。\n为报迷津客，讹言未可轻。",
        "dynasty": "唐",
        "collection_info": null
    },
    {
        "title": "题凤翔西郭新亭",
        "author": "姚合",
        "content": "西郭尘埃外，新亭制度奇。\n地形当要处，人力是闲时。\n结构方殊绝，高低更合宜。\n栋梁清俸买，松竹远山移。\n佛寺幽难敌，仙家景可追。\n良工惭巧尽，上客恨逢迟。\n两面寒波涨，当前软柳垂。\n清虚宜月入，凉冷胜风吹。\n宴赏军容静，登临妓乐随。\n鱼龙听弦管，凫鹤识旌旗。\n泛鹢春流阔，飞觞白日欹。\n闲花长在户，嫩藓乍缘墀。\n永望情无极，频来困不辞。\n云峰晴转翠，烟树晓逾滋。\n向野惟贪静，临空遽觉危。\n行人如不到，游乐更何为。",
        "dynasty": "唐",
        "collection_info": null
    },
    {
        "title": "题金州西园九首 江榭",
        "author": "姚合",
        "content": "亭亭白云榭，下有清江流。\n见江不得亲，不如波上鸥。\n有榭江可见，无榭无双眸。",
        "dynasty": "唐",
        "collection_info": null
    },
    {
        "title": "题金州西园九首 药堂",
        "author": "姚合",
        "content": "僮仆不到阈，双扉常自关。\n四壁画远水，堂前耸秋山。\n时闻有仙鼠，窃药檐隙间。",
        "dynasty": "唐",
        "collection_info": null
    },
    {
        "title": "题金州西园九首 草阁",
        "author": "姚合",
        "content": "编草覆柏椽，轩扉皆竹织。\n閤成似僧居，学僧居未得。\n有时公府劳，还復来此息。",
        "dynasty": "唐",
        "collection_info": null
    },
    {
        "title": "题金州西园九首 松坛",
        "author": "姚合",
        "content": "盘盘松上盖，下覆青石坛。\n月中零露垂，日出露尚漙。\n山翁称绝境，海桥无所观。",
        "dynasty": "唐",
        "collection_info": null
    },
    {
        "title": "题金州西园九首 葼径",
        "author": "姚合",
        "content": "药院径亦高，往来踏葼影。\n方当繁暑日，草屩微微冷。\n爱此不能行，折薪坐煎茗。",
        "dynasty": "唐",
        "collection_info": null
    },
    {
        "title": "题金州西园九首 垣竹",
        "author": "姚合",
        "content": "种竹爱庭际，亦以资玩赏。\n穷秋雨萧条，但见墙垣长。\n宣尼高数仞，固应非土壤。",
        "dynasty": "唐",
        "collection_info": null
    },
    {
        "title": "题金州西园九首 石庭",
        "author": "姚合",
        "content": "布石满山庭，磷磷洁还清。\n幽人常履此，月下屐齿鸣。\n药草枝叶动，似向山中生。",
        "dynasty": "唐",
        "collection_info": null
    },
    {
        "title": "题金州西园九首 莓苔",
        "author": "姚合",
        "content": "茅堂阶岂高，数寸是苔藓。\n只恐秋雨中，窗户亦不溅。\n眼前无此物，我情何由遣。",
        "dynasty": "唐",
        "collection_info": null
    },
    {
        "title": "题金州西园九首 芭蕉屏",
        "author": "姚合",
        "content": "芭蕉丛丛生，月照参差影。\n数叶大如墙，作我门之屏。\n稍稍闻见稀，耳目得安静。",
        "dynasty": "唐",
        "collection_info": null
    },
    {
        "title": "杏溪十首 杏溪",
        "author": "姚合",
        "content": "桃花四散飞，桃子压枝垂。\n寂寂青阴裏，幽人举步迟。\n慇懃念此径，我去復来谁。",
        "dynasty": "唐",
        "collection_info": null
    },
    {
        "title": "杏溪十首 莲塘",
        "author": "姚合",
        "content": "方塘菡萏高，繁艳相照耀。\n幽人夜眠起，忽疑野中烧。\n晓寻不知休，白石岸亦峭。",
        "dynasty": "唐",
        "collection_info": null
    },
    {
        "title": "杏溪十首 架水藤",
        "author": "姚合",
        "content": "蒙蒙紫花藤，下復清溪水。\n若遣随波流，不如风飘起。\n风飘或近堤，随波千万里。",
        "dynasty": "唐",
        "collection_info": null
    },
    {
        "title": "杏溪十首 石潭",
        "author": "姚合",
        "content": "晓向潭上行，夕就潭边宿。\n清冷无波澜，潎潎鱼相逐。\n钓翁坐不起，见我往来熟。",
        "dynasty": "唐",
        "collection_info": null
    },
    {
        "title": "杏溪十首 溪路",
        "author": "姚合",
        "content": "此路何潇洒，永无公卿迹。\n日日多往来，藜杖与桑屐。\n路边何所有，磊磊青渌石。",
        "dynasty": "唐",
        "collection_info": null
    },
    {
        "title": "杏溪十首 望江峰",
        "author": "姚合",
        "content": "念昔有此峰，在彼江陵先。\n举世未能知，愚亦望同贤。\n我来心益闷，欲上天公笺。",
        "dynasty": "唐",
        "collection_info": null
    },
    {
        "title": "杏溪十首 杏水",
        "author": "姚合",
        "content": "不与江水接，自出林中央。\n穿花復远水，一山闻杏香。\n我来持茗瓯，日屡此来尝。",
        "dynasty": "唐",
        "collection_info": null
    },
    {
        "title": "杏溪十首 渚上竹",
        "author": "姚合",
        "content": "叶叶新春筠，下復清浅流。\n微风屡此来，决决復修修。\n诗人月下吟，月堕吟不休。",
        "dynasty": "唐",
        "collection_info": null
    },
    {
        "title": "杏溪十首 枫林堰",
        "author": "姚合",
        "content": "森森枫树林，护此石门堰。\n杏堤数里余，枫影覆亦徧。\n鸬鷀与钓童，质异同所愿。",
        "dynasty": "唐",
        "collection_info": null
    },
    {
        "title": "杏溪十首 石濑",
        "author": "姚合",
        "content": "散漫復潺湲，半砂半和石。\n清风波亦无，历历鱼可搦。\n我来亦屡久，归路常日夕。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 濯缨溪",
        "author": "姚合",
        "content": "旧山宁要去，此有濯缨泉。\n晓景松枝覆，秋光月色连。\n行寻屐齿尽，坐对角巾偏。\n寂寂幽栖处，无妨请俸钱。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 垂钓亭",
        "author": "姚合",
        "content": "由钓起茅亭，柴扉復竹楹。\n波清见丝影，坐久识鱼情。\n白鸟依窗宿，青蒲傍砌生。\n欲同渔父舍，须自减逢迎。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 吟诗岛",
        "author": "姚合",
        "content": "幽岛藓层层，诗人日日登。\n坐危石是榻，吟冷唾成冰。\n静对唯秋水，同来但老僧。\n竹枝题字处，小篆復谁能。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 竹裏径",
        "author": "姚合",
        "content": "微径婵娟裏，唯闻静者知。\n迹深苔长处，步狭笋生时。\n高是连幽树，穷应到曲池。\n纱巾灵寿杖，行乐復相宜。",
        "dynasty": "唐",
        "collection_info": null
    },
    {
        "title": "陕下厉玄侍御宅五题 泛觞泉",
        "author": "姚合",
        "content": "不上酒家楼，池边日献酬。\n杯来转巴字，客坐遶方流。\n酹滴苔纹断，泉连石岸秋。\n若能山下置，岁晚愿同游。",
        "dynasty": "唐",
        "collection_info": null
    },
    {
        "title": "题僧院引泉",
        "author": "姚合",
        "content": "泉眼高千尺，山僧取得归。\n架空横竹引，凿石透渠飞。\n洗药溪流浊，浇花雨力微。\n朝昏长遶看，护惜似持衣。",
        "dynasty": "唐",
        "collection_info": null
    },
    {
        "title": "题家园新池",
        "author": "姚合",
        "content": "数日自穿池，引泉来近陂。\n寻渠通咽处，遶岸待清时。\n深好求鱼养，闲堪与鹤期。\n幽声听难尽，入夜睡常迟。",
        "dynasty": "唐",
        "collection_info": null
    },
    {
        "title": "咏盆池",
        "author": "姚合",
        "content": "浮萍重迭水团圆，客遶千遭屐齿痕。\n莫惊池裏寻常满，一井清泉是上源。",
        "dynasty": "唐",
        "collection_info": null
    },
    {
        "title": "买太湖石",
        "author": "姚合",
        "content": "我尝游太湖，爱石青嵯峨。\n波澜取不得，自后长咨嗟。\n奇哉卖石翁，不傍豪贵家。\n负石听苦吟，虽贫亦来过。\n贵我辨识精，取价復不多。\n比之昔所见，珍怪颇更加。\n背面淙注痕，孔隙若琢磨。\n水称至柔物，湖乃生壮波。\n或云此天生，嵌空亦非他。\n气质偶不合，如地生江河。\n置之书房前，晓雾常纷罗。\n碧光入四邻，墙壁难蔽遮。\n客来谓我宅，忽若岩之阿。",
        "dynasty": "唐",
        "collection_info": null
    },
    {
        "title": "天竺寺殿前立石",
        "author": "姚合",
        "content": "补天残片女娲抛，扑落禅门压地坳。\n霹雳划深龙旧攫，屈槃痕浅虎新抓。\n苔黏月眼风挑剔，尘结云头雨磕敲。\n秋至莫言长矻立，春来自有薜萝交。",
        "dynasty": "唐",
        "collection_info": null
    },
    {
        "title": "杭州观潮",
        "author": "姚合",
        "content": "楼有章亭号，涛来自古今。\n势连苍海阔，色比白云深。\n怒雪驱寒气，狂雷散大音。\n浪高风更起，波急石难沈。\n鸟惧多遥过，龙惊不敢吟。\n坳如开玉穴，危似走琼岑。\n但褫千人魄，那知伍相心。\n岸摧连古道，洲涨碚丛林。\n跳沫山皆湿，当江日半阴。\n天然与禹凿，此理遣谁寻。",
        "dynasty": "唐",
        "collection_info": null
    },
    {
        "title": "题李频新居",
        "author": "姚合",
        "content": "赁居求贱处，深僻任人嫌。\n盖地花如绣，当门竹胜帘。\n劝僧尝药酒，教仆辨书签。\n庭际山宜小，休令着石添。",
        "dynasty": "唐",
        "collection_info": null
    },
    {
        "title": "寄题纵上人院",
        "author": "姚合",
        "content": "营营是与非，前乐后还悲。\n今世已如此，他生愿似师。\n禅房空旦暮，画壁半陈隋。\n遶径苍苔迹，幽人来是谁。",
        "dynasty": "唐",
        "collection_info": null
    },
    {
        "title": "题山寺",
        "author": "姚合",
        "content": "千重山崦裏，楼阁影参差。\n未暇寻僧院，先看置寺碑。\n竹深行渐暗，石稳坐多时。\n古塔虫蛇善，阴廊鸟雀痴。\n云开上界近，泉落下方迟。\n为爱青桐叶，因题满树诗。",
        "dynasty": "唐",
        "collection_info": null
    },
    {
        "title": "题贞女祠",
        "author": "姚合",
        "content": "此女骨为土，贞名不可移。\n精灵閟何处，苹藻奠空祠。\n水石生异状，杉松无病枝。\n我来方谢雨，延滞失归期。",
        "dynasty": "唐",
        "collection_info": null
    },
    {
        "title": "题刑部马员外修行里南街新居",
        "author": "姚合",
        "content": "帝里谁无宅，青山秖属君。\n闲窗连竹色，幽砌上苔文。\n远近高低树，东西南北云。\n朝朝常独见，免被四邻分。",
        "dynasty": "唐",
        "collection_info": null
    },
    {
        "title": "题郭侍郎亲仁里幽居",
        "author": "姚合",
        "content": "入门尘外思，苔径药苗间。\n洞裏应生玉，庭前自有山。\n帝城唯此静，朝客更谁闲。\n野鹤松中语，时时去復还。",
        "dynasty": "唐",
        "collection_info": null
    },
    {
        "title": "题宣义池亭",
        "author": "姚合",
        "content": "春入池亭好，风光暖更鲜。\n寻芳行不困，逐胜坐还迁。\n细草乱如髮，幽禽鸣似弦。\n苔文翻古篆，石色学秋天。\n花落能漂酒，萍开解避船。\n暂来还愈疾，久住合成仙。\n迸笋搘阶起，垂藤压树偏。\n此生应借看，自计买无钱。",
        "dynasty": "唐",
        "collection_info": null
    },
    {
        "title": "题薛十二池亭",
        "author": "姚合",
        "content": "每日树边消一日，遶池行过又须行。\n异花多是非时有，好竹皆当要处生。\n斜立小桥看岛势，远移幽石作泉声。\n浮萍着岸风吹歇，水面无尘晚更清。",
        "dynasty": "唐",
        "collection_info": null
    },
    {
        "title": "题大理崔少卿驸马林亭",
        "author": "姚合",
        "content": "每来归意懒，都尉似山人。\n台榭栖双鹭，松篁隔四邻。\n迸泉清胜雨，深洞暖如春。\n更看题诗处，前轩粉壁新。",
        "dynasty": "唐",
        "collection_info": null
    },
    {
        "title": "题杭州南亭",
        "author": "姚合",
        "content": "旧隐即云林，思归日日深。\n如今来此地，无復有前心。\n古石生灵草，长松栖异禽。\n暮潮檐下过，溅浪湿衣襟。",
        "dynasty": "唐",
        "collection_info": null
    },
    {
        "title": "题郑驸马林亭",
        "author": "姚合",
        "content": "东园连宅起，胜事与心期。\n幽洞自生药，新篁迸入池。\n密林行不尽，芳草坐难移。\n石翠疑无质，莺歌似有词。\n莎台高出树，藓壁净题诗。\n我独多来赏，九衢人不知。",
        "dynasty": "唐",
        "collection_info": null
    },
    {
        "title": "题厉玄侍御所居",
        "author": "姚合",
        "content": "幽栖一亩宫，清峭似山峰。\n邻里不通径，俸钱唯买松。\n野人时寄宿，谷鸟自相逢。\n朝路床前是，谁知晓起慵。",
        "dynasty": "唐",
        "collection_info": null
    },
    {
        "title": "题田将军宅",
        "author": "姚合",
        "content": "焚香书院最风流，莎草缘墙绿藓秋。\n近砌别穿浇药井，临街新起看山楼。\n栖禽恋竹明犹在，闲客观花夜未休。\n好是暗移城裏宅，清凉浑得似江头。",
        "dynasty": "唐",
        "collection_info": null
    },
    {
        "title": "题崔驸马宅",
        "author": "姚合",
        "content": "心在林泉身在城，凤凰楼下得闲名。\n洞中见凿寻仙路，月裏犹烧煮药铛。\n数树异花皆敕赐，并竿修竹自天生。\n诗人多说离君宅，不得青苔地上行。",
        "dynasty": "唐",
        "collection_info": null
    },
    {
        "title": "题河上亭",
        "author": "姚合",
        "content": "亭亭河上亭，鱼踯水禽鸣。\n九曲何时尽，千峰今日清。\n晨光秋更远，暑气夏常轻。\n桮裏移樯影，琴中有浪声。\n岸莎连砌静，渔火入窗明。\n来此多沈醉，神高无宿酲。",
        "dynasty": "唐",
        "collection_info": null
    },
    {
        "title": "题长安薛员外水阁",
        "author": "姚合",
        "content": "亭亭新阁成，风景益鲜明。\n石尽太湖色，水多湘渚声。\n翠筠和粉长，零露逐荷倾。\n时倚高窗望，幽寻小径行。\n林疎看鸟语，池近识鱼情。\n政暇招闲客，唯将酒送迎。",
        "dynasty": "唐",
        "collection_info": null
    },
    {
        "title": "题梁国公主池亭",
        "author": "姚合",
        "content": "平阳池馆枕秦川，门鏁南山一带烟。\n素柰花开西子面，绿榆枝种沈郎钱。\n装帘玳瑁随风落，庭岸鵁鶄趁暖眠。\n寂寞空余歌舞地，玉箫惊起凤归天。",
        "dynasty": "唐",
        "collection_info": null
    },
    {
        "title": "寄题尉迟少卿郊居",
        "author": "姚合",
        "content": "卿仕在关东，林居思不穷。\n朝衣挂壁上，廐马放田中。\n隅坐唯禅子，随行只药童。\n砌莎留宿露，庭竹出清风。\n浓翠生苔点，辛香发桂丛。\n莲池伊水入，石径远山通。\n愚者心还静，高人迹自同。\n无能相近住，终日羡邻翁。",
        "dynasty": "唐",
        "collection_info": null
    },
    {
        "title": "题永城驿",
        "author": "姚合",
        "content": "秋赋春还计尽违，自知身是拙求知。\n惟思旷海无休日，却喜孤舟似去时。\n连浦一程兼汴宋，夹堤千柳杂唐隋。\n从来此恨皆前达，敢负吾君作楚词。",
        "dynasty": "唐",
        "collection_info": null
    },
    {
        "title": "过张邯郸庄",
        "author": "姚合",
        "content": "客行长似病，烦热束四肢。\n到君读书堂，忽若逢良医。\n堂前水交流，堂下树交枝。\n两门延风凉，洗我昏浊肌。\n与子还往熟，坐卧恣所宜。\n时时相献酬，文字当酒巵。\n野饭具藜藿，永日亦不饥。\n苟飡非其所，鲙炙为蒺藜。\n时清士人闲，耕作唯文词。\n岂独乡里荐，当取四海知。",
        "dynasty": "唐",
        "collection_info": null
    },
    {
        "title": "过杨处士幽居",
        "author": "姚合",
        "content": "引水穿风竹，幽声胜远溪。\n裁衣延野客，翦翅养山鸡。\n酒熟听琴酌，诗成削树题。\n惟愁春气暖，松下雪和泥。",
        "dynasty": "唐",
        "collection_info": null
    },
    {
        "title": "过李处士山居",
        "author": "姚合",
        "content": "闲居昼掩扉，门柳荫蔬畦。\n因病方收药，寻僧始度溪。\n少逢人到户，时有燕衔泥。\n萧洒身无事，名高孰与齐。",
        "dynasty": "唐",
        "collection_info": null
    },
    {
        "title": "过无可僧院",
        "author": "姚合",
        "content": "忆师眠復起，永夜思迢迢。\n月下门方掩，林中寺更遥。\n钟声空下界，池色在清宵。\n终拟修禅观，窗间卷欲烧。",
        "dynasty": "唐",
        "collection_info": null
    },
    {
        "title": "过稠上人院",
        "author": "姚合",
        "content": "清羸一饭师，闲院亦披衣。\n应诏常翻译，修心出是非。\n雪中疎磬度，林际晚风归。\n蔬食常来此，人间护净稀。",
        "dynasty": "唐",
        "collection_info": null
    },
    {
        "title": "过不疑上人院",
        "author": "姚合",
        "content": "九经通大义，内典自应精。\n帘冷连松影，苔深减覆声。\n相逢幸此日，相失恐来生。\n觉路何门去，师须引我行。",
        "dynasty": "唐",
        "collection_info": null
    },
    {
        "title": "过昙花宝上人院",
        "author": "姚合",
        "content": "九陌最幽寺，吾师院復深。\n烟霜同覆屋，松竹杂成林。\n鸟语境弥寂，客来机自沈。\n早知能到此，应不戴朝簪。",
        "dynasty": "唐",
        "collection_info": null
    },
    {
        "title": "过杜氏江亭",
        "author": "姚合",
        "content": "上国千余里，逢春且胜游。\n暂闻新鸟戏，似解旅人愁。\n野色吞山尽，江烟衬水流。\n村醪须一醉，无恨滞行舟。",
        "dynasty": "唐",
        "collection_info": null
    },
    {
        "title": "过张云峰院宿",
        "author": "姚合",
        "content": "不吃胡麻饭，杯中自得仙。\n隔篱招好客，扫室置芳筵。\n家酝香醪嫩，时新异果鲜。\n夜深唯畏晓，坐稳岂思眠。\n棊罢嫌无敌，诗成贵在前。\n明朝题壁上，谁得众人传。",
        "dynasty": "唐",
        "collection_info": null
    },
    {
        "title": "过钦上人院",
        "author": "姚合",
        "content": "有相无相身，唯师说始真。\n修篁半庭影，清磬几僧邻。\n古壁丹青落，虚檐鸟雀驯。\n伊余求了义，羸马往来频。",
        "dynasty": "唐",
        "collection_info": null
    },
    {
        "title": "过无可上人院",
        "author": "姚合",
        "content": "寥寥听不尽，孤磬与疎钟。\n烦恼师长别，清凉我暂逢。\n蚁行经古藓，鹤毳落深松。\n自想归时路，尘埃復几重。",
        "dynasty": "唐",
        "collection_info": null
    },
    {
        "title": "过城南僧院",
        "author": "姚合",
        "content": "寺对远山起，幽居仍是师。\n斜阳通暗隙，残雪落疎篱。\n松静鹤栖定，廊虚钟尽迟。\n朝朝趋府吏，来此是相宜。",
        "dynasty": "唐",
        "collection_info": null
    },
    {
        "title": "过灵泉寺",
        "author": "姚合",
        "content": "偶寻灵迹去，幽径入氲氛。\n转壑惊飞鸟，穿山踏乱云。\n水从岩下落，溪向寺前分。\n释子游何处，空堂日渐曛。",
        "dynasty": "唐",
        "collection_info": null
    },
    {
        "title": "过天津桥晴望",
        "author": "姚合",
        "content": "闲立津桥上，寒光动远林。\n皇宫对嵩顶，清洛贯城心。\n雪路初晴出，人家向晚深。\n自从王在镐，天宝至如今。",
        "dynasty": "唐",
        "collection_info": null
    },
    {
        "title": "春日游慈恩寺",
        "author": "姚合",
        "content": "年长归何处，青山未有家。\n赏春无酒饮，多看寺中花。",
        "dynasty": "唐",
        "collection_info": null
    },
    {
        "title": "游天台上方",
        "author": "姚合",
        "content": "晓上上方高处立，路人羡我此时身。\n白云向我头上过，我更羡他云路人。",
        "dynasty": "唐",
        "collection_info": null
    },
    {
        "title": "游终南山",
        "author": "姚合",
        "content": "策杖度溪桥，云深步数劳。\n青猿吟岭际，白鹤坐松梢。\n天外浮烟远，山根野水交。\n自缘名利繫，好此结蓬茆。",
        "dynasty": "唐",
        "collection_info": null
    },
    {
        "title": "游杏溪兰若",
        "author": "姚合",
        "content": "踏得度溪湾，晨游暮不还。\n月明松影路，春满杏花山。\n戏狖跳林末，高僧住石间。\n未肯离腰组，来此復何颜。",
        "dynasty": "唐",
        "collection_info": null
    },
    {
        "title": "游谢公亭",
        "author": "姚合",
        "content": "行行方避梦，又到谢亭来。\n举世皆如此，伊余何处迴？\n竹鲜多透石，泉洁亦无苔。\n坐与僧同语，谁能顾酒杯。",
        "dynasty": "唐",
        "collection_info": null
    },
    {
        "title": "游阳河岸",
        "author": "姚合",
        "content": "终日游山困，今朝始傍河。\n寻芳愁路尽，逢景畏人多。\n鸟语催沽酒，鱼来似听歌。\n醉时眠石上，肢体自婆娑。",
        "dynasty": "唐",
        "collection_info": null
    },
    {
        "title": "游河桥晓望",
        "author": "姚合",
        "content": "闲上津桥立，天涯一望间。\n秋风波上岸，旭日气连山。\n偶圣今方变，朝宗岂復还。\n昆崙在蕃界，作将亦何颜。",
        "dynasty": "唐",
        "collection_info": null
    },
    {
        "title": "秋夜月中登天坛",
        "author": "姚合",
        "content": "秋蟾流异彩，斋洁上坛行。\n天近星辰大，山深世界清。\n仙飙石上起，海日夜中明。\n何计长来此，闲眠过一生。",
        "dynasty": "唐",
        "collection_info": null
    },
    {
        "title": "游昊天玄都观",
        "author": "姚合",
        "content": "性同相见易，紫府共闲行。\n阴径红桃落，秋坛白石生。\n藓文连竹色，鹤语应松声。\n风定药香细，树声泉气清。\n垂檐灵草影，遶壁古山名。\n围外坊无禁，归时踏月明。",
        "dynasty": "唐",
        "collection_info": null
    },
    {
        "title": "同裴起居厉侍御放朝游曲江",
        "author": "姚合",
        "content": "暑月放朝频，青槐路绝尘。\n雨晴江色出，风动草香新。\n独立分幽岛，同行得静人。\n此欢宜稍滞，此去与谁亲。",
        "dynasty": "唐",
        "collection_info": null
    },
    {
        "title": "晓望华清宫",
        "author": "姚合",
        "content": "晓看楼殿更鲜明，遥隔朱栏见鹿行。\n武帝自知身不死，教修玉殿号长生。",
        "dynasty": "唐",
        "collection_info": null
    },
    {
        "title": "夏日登楼晚望",
        "author": "姚合",
        "content": "避暑高楼上，平芜望不穷。\n鸟穿山色去，人歇树阴中。\n数带长河水，千条弱柳风。\n暗思多少事，懒话与芝翁。",
        "dynasty": "唐",
        "collection_info": null
    },
    {
        "title": "霁后登楼",
        "author": "姚合",
        "content": "高楼初霁后，远望思无穷。\n雨洗青山净，春蒸大野融。\n碧池舒暖景，若柳亸和风。\n为有登临兴，独吟落照中。",
        "dynasty": "唐",
        "collection_info": null
    },
    {
        "title": "早夏郡楼宴集",
        "author": "姚合",
        "content": "官散有闲情，登楼步稍轻。\n窗云带雨气，林鸟杂人声。\n晓日襟前度，微风酒上生。\n城中会难得，扫壁各书名。",
        "dynasty": "唐",
        "collection_info": null
    },
    {
        "title": "夜宴太仆田卿宅",
        "author": "姚合",
        "content": "故人九寺长，邀我此同欢。\n永夜开筵静，中年饮酒难。\n微风侵烛影，迭漏过林端。\n腊后分朝日，天明几刻残。",
        "dynasty": "唐",
        "collection_info": null
    },
    {
        "title": "春日同会卫尉崔少卿宅",
        "author": "姚合",
        "content": "诗家会诗客，池阁晓初晴。\n鸟尽山中语，琴多谱外声。\n映花相劝酒，入洞各题名。\n疎野常如此，谁人信在城。",
        "dynasty": "唐",
        "collection_info": null
    },
    {
        "title": "军城夜会",
        "author": "姚合",
        "content": "军城夜禁乐，饮酒每题诗。\n坐稳吟难尽，寒多醉较迟。\n远钟惊漏压，微月被灯欺。\n此会诚堪惜，天明是别离。",
        "dynasty": "唐",
        "collection_info": null
    },
    {
        "title": "晦日宴刘值录事宅",
        "author": "姚合",
        "content": "花落莺飞深院静，满堂宾客尽诗人。\n城中杯酒家家有，唯是君家酒送春。",
        "dynasty": "唐",
        "collection_info": null
    },
    {
        "title": "宴光禄田卿宅",
        "author": "姚合",
        "content": "竹裏开华馆，珍羞次第尝。\n春风酒影动，晴日乐声长。\n久坐难辞醉，衰年亦暂狂。\n慇懃还继烛，永夕梦相妨。",
        "dynasty": "唐",
        "collection_info": null
    },
    {
        "title": "会将作崔监东园",
        "author": "姚合",
        "content": "墙北走红尘，墙东接白云。\n山光衣上见，药气酒中闻。\n此会诚堪惜，穷秋日又曛。\n人间唯有醉，醉后復何云。",
        "dynasty": "唐",
        "collection_info": null
    },
    {
        "title": "同诸公会太府韩卿宅",
        "author": "姚合",
        "content": "九寺名卿才思雄，邀欢笔下与杯中。\n六街鼓绝尘埃息，四座筵开语笑同。\n燄燄兰缸明狭室，丁丁玉漏发深宫。\n即听鸡唱天门晓，吏事相牵西復东。",
        "dynasty": "唐",
        "collection_info": null
    },
    {
        "title": "乞酒",
        "author": "姚合",
        "content": "闻君有美酒，与我正相宜。\n溢瓮清如水，黏杯半似脂。\n岂唯消旧病，且要引新诗。\n况此便便腹，无非是满巵。",
        "dynasty": "唐",
        "collection_info": null
    },
    {
        "title": "寄卫拾遗乞酒",
        "author": "姚合",
        "content": "老人罢巵酒，不醉已经年。\n自饮君家酒，一杯三日眠。\n味轻花上露，色似洞中泉。\n莫厌时时寄，须知法未传。",
        "dynasty": "唐",
        "collection_info": null
    },
    {
        "title": "乞新茶",
        "author": "姚合",
        "content": "嫩绿微黄碧涧春，采时闻道断荤辛。\n不将钱买将诗乞，借问山翁有几人。",
        "dynasty": "唐",
        "collection_info": null
    },
    {
        "title": "西掖寓直春晓闻残漏",
        "author": "姚合",
        "content": "直庐仙掖近，春气曙犹寒。\n隐隐银河在，丁丁玉漏残。\n微风飘更切，万籁杂应难。\n凤阁明初启，鸡人唱渐阑。\n静宜来禁裏，清是下云端。\n我识朝天路，从容自整冠。",
        "dynasty": "唐",
        "collection_info": null
    },
    {
        "title": "杭州郡斋南亭",
        "author": "姚合",
        "content": "符印悬腰下，东山不得归。\n独行南北近，渐老往还稀。\n迸笋侵窗长，惊蝉出树飞。\n田田池上叶，长是使君衣。",
        "dynasty": "唐",
        "collection_info": null
    },
    {
        "title": "郡中西园",
        "author": "姚合",
        "content": "西园春欲尽，芳草径难分。\n静语唯幽鸟，闲眠独使君。\n密林生雨气，古石带潮文。\n虽去清秋远，朝朝见白云。",
        "dynasty": "唐",
        "collection_info": null
    },
    {
        "title": "杭州官舍偶书",
        "author": "姚合",
        "content": "钱塘刺史谩题诗，贫褊无恩懦少威。\n春尽酒杯花影在，潮迴画槛水声微。\n闲吟山际邀僧上，暮入林中看鹤归。\n无术理人人自理，朝朝渐觉簿书稀。",
        "dynasty": "唐",
        "collection_info": null
    },
    {
        "title": "省直书事",
        "author": "姚合",
        "content": "默默沧江老，官分右掖荣。\n立朝班近殿，奏直上知名。\n晓雾和香气，晴楼下乐声。\n蜀笺金屑腻，月兔笔毫精。\n禁树霏烟覆，宫墙瑞草生。\n露盘秋更出，玉漏昼还清。\n碧藓无尘染，寒蝉似鸟鸣。\n竹深云自宿，天近日先明。\n孱懦难封诏，疎愚但掷觥。\n素飡终日足，宁免众人轻。",
        "dynasty": "唐",
        "collection_info": null
    },
    {
        "title": "杭州官舍即事",
        "author": "姚合",
        "content": "临江府署清，闲卧復闲行。\n苔藓疎尘色，梧桐出雨声。\n渐除身外事，暗作道家名。\n更喜仙山近，庭前药自生。",
        "dynasty": "唐",
        "collection_info": null
    },
    {
        "title": "假日书事呈院中司徒",
        "author": "姚合",
        "content": "十日公府静，巾栉起清晨。\n寒蝉近衰柳，古木似高人。\n学佛宁忧老，为儒自喜贫。\n海山归未得，芝朮梦中春。",
        "dynasty": "唐",
        "collection_info": null
    },
    {
        "title": "书县丞旧厅",
        "author": "姚合",
        "content": "宫殿半山上，人家向下居。\n古厅眠易魇，老吏语多虚。\n雨水浇荒竹，溪沙拥废渠。\n圣朝收外府，皆是九天除。",
        "dynasty": "唐",
        "collection_info": null
    },
    {
        "title": "县中秋宿",
        "author": "姚合",
        "content": "鼓绝门方掩，萧条作吏心。\n露垂庭际草，萤照竹间禽。\n棊罢嫌无月，眠迟听尽碪。\n还知未离此，时復更相寻。",
        "dynasty": "唐",
        "collection_info": null
    },
    {
        "title": "夏夜宿江驿",
        "author": "姚合",
        "content": "竹屋临江岸，清宵兴自长。\n夜深倾北斗，叶落映横塘。\n渚闹渔歌响，风和角糉香。\n却愁南去棹，早晚到潇湘。",
        "dynasty": "唐",
        "collection_info": null
    },
    {
        "title": "陕城即事",
        "author": "姚合",
        "content": "左右分京阙，黄河与宅连。\n何功来此地，窃位已经年。\n天下才弥小，关中镇最先。\n陇山望可见，惆怅是穷边。",
        "dynasty": "唐",
        "collection_info": null
    },
    {
        "title": "和东都令狐留守相公",
        "author": "姚合",
        "content": "除官东守洛阳宫，恩比藩方任更雄。\n拜表出时传七刻，排班衙日有三公。\n旌旗严重临关外，庭宇清深接禁中。\n三十六峰诗酒思，朝朝闲望与谁同。",
        "dynasty": "唐",
        "collection_info": null
    },
    {
        "title": "和高谏议蒙兼宾客时入翰苑",
        "author": "姚合",
        "content": "兼秩恩归第一流，时寻仙路向瀛洲。\n钟声迢递银河晓，林色葱笼玉露秋。\n紫殿讲筵邻御座，青宫宾榻入龙楼。\n从来共结归山侣，今日多应独自休。",
        "dynasty": "唐",
        "collection_info": null
    },
    {
        "title": "和卢给事酬裴员外",
        "author": "姚合",
        "content": "南山雪色彻皇州，钟鼓声交晓气浮。\n鸳鹭簪裾上龙尾，蓬莱宫殿压鳌头。\n夕郎夜直吟仙掖，天乐和声下禁楼。\n赠荅诗成才思敌，病夫欲和几朝愁。",
        "dynasty": "唐",
        "collection_info": null
    },
    {
        "title": "和裴结端公早朝",
        "author": "姚合",
        "content": "鱼钥千门启，鸡人唱晓传。\n冕旒临玉殿，丞相入炉烟。\n列位同居左，分行忝在前。\n仰闻天语近，俯拜佩声连。\n綵杖祥光动，彤庭霁色鲜。\n威仪谁可纪，柱史有新篇。",
        "dynasty": "唐",
        "collection_info": null
    },
    {
        "title": "和门下李相饯西蜀相公",
        "author": "姚合",
        "content": "圣朝同舜日，作相有夔龙。\n理化知无外，烝黎尽可封。\n燮和皆达识，出入并登庸。\n武骑增余勇，儒冠贵所从。\n赠诗全六义，出镇越千峰。\n连日陈天乐，芳筵迭酒钟。\n乌台情已洽，凤阁分弥浓。\n栈转旌摇水，崖高马蹋松。\n恩深施远俗，化美见前踪。\n江晓流巴字，山晴耸剑峰。\n双油拥上宰，四海羡临邛。\n先路声华远，离京诏旨重。\n岁除今向尽，春色即相逢。\n嫩叶抽頳蘂，新苔长翠茸。\n冰销鱼潎潎，林暖鸟噰噰。\n泉落闻难尽，花开看不供。\n青城方眷恋，黄阁竟从容。\n计日归台席，还听长乐钟。",
        "dynasty": "唐",
        "collection_info": null
    },
    {
        "title": "和座主相公西亭秋日即事",
        "author": "姚合",
        "content": "西亭秋望好，宁要更垂帘。\n夫子墙还峻，酇侯宅过谦。\n微风红叶下，新雨绿苔黏。\n窗外松初长，栏中药旋添。\n海图装玉轴，书目记牙籤。\n竹色晴连地，山光远入檐。\n酒浓杯稍重，诗冷语多尖。\n属和才虽浅，题高免客嫌。",
        "dynasty": "唐",
        "collection_info": null
    },
    {
        "title": "和秘书崔少监春日游青龙寺僧院",
        "author": "姚合",
        "content": "官清书府足闲时，晓起攀花折柳枝。\n九陌城中寻不尽，千峰寺裏看相宜。\n高人酒味多和药，自古风光只属诗。\n见说往来多静者，未知前日更逢谁。",
        "dynasty": "唐",
        "collection_info": null
    },
    {
        "title": "和李绅助教不赴看花",
        "author": "姚合",
        "content": "笑辞聘礼深坊住，门馆长闲似退居。\n太学官资清品秩，高人公事说经书。\n年华未是登朝晚，春色何因向酒疎。\n且看牡丹吟丽句，不知此外復何如。",
        "dynasty": "唐",
        "collection_info": null
    },
    {
        "title": "和李十二舍人冬至日",
        "author": "姚合",
        "content": "献寿人皆庆，南山復北堂。\n从今千万日，此日又初长。",
        "dynasty": "唐",
        "collection_info": null
    },
    {
        "title": "和裴令公新成绿野堂即事",
        "author": "姚合",
        "content": "结构立嘉名，轩窗四面明。\n丘墙高莫比，萧宅僻还清。\n池际龟潜戏，庭前药旋生。\n树深檐稍邃，石峭径难平。\n道旷襟情远，神闲视听精。\n古今功独出，大小隐俱成。\n曙雨新苔色，秋风长桂声。\n携诗就竹写，取酒对花倾。\n古寺招僧饭，方塘看鹤行。\n人间无此贵，半仗暮归城。",
        "dynasty": "唐",
        "collection_info": null
    },
    {
        "title": "和厉玄侍御题户部李相公庐山西林草堂",
        "author": "姚合",
        "content": "茅屋临江起，登庸復应期。\n遥知归去日，自致太平时。\n幽药禅僧护，高窗宿鸟窥。\n行人尽歌咏，唯子独能诗。",
        "dynasty": "唐",
        "collection_info": null
    },
    {
        "title": "和郑相演杨尚书蜀中唱和诗",
        "author": "姚合",
        "content": "天福坤维厚，忠贤拥节旄。\n江同渭滨远，山似傅岩高。\n元气符才格，文星照笔毫。\n五言全丽则，六义出风骚。\n圣日麻双下，洪炉柄共操。\n宠荣连雨露，先后比萧曹。\n唱绝时难和，吟多客讵劳。\n四方虽纸贵，谁怕费钱刀。",
        "dynasty": "唐",
        "collection_info": null
    },
    {
        "title": "和户部侍郎省中晚归",
        "author": "姚合",
        "content": "寒日南宫晚，闲吟半醉归。\n位高行路静，诗好和人稀。\n古树苔文匝，遥峰雪色微。\n宁知逢彩笔，寂寞有光辉。",
        "dynasty": "唐",
        "collection_info": null
    },
    {
        "title": "和元八郎中秋居",
        "author": "姚合",
        "content": "圣代无为化，郎中似散仙。\n晚眠随客醉，夜坐学僧禅。\n酒用林花酿，茶将野水煎。\n人生知此味，独恨少因缘。",
        "dynasty": "唐",
        "collection_info": null
    },
    {
        "title": "和李十二舍人裴四二舍人两阁老酬白少傅见寄",
        "author": "姚合",
        "content": "罢草王言星岁久，嵩高山色日相亲。\n萧条雨夜吟连晓，撩乱花时看尽春。\n此世逍遥应独得，古来闲散有谁邻。\n林中长老呼居士，天下书生仰达人。\n酒挈数瓶杯亦阔，诗成千首语皆新。\n纶闱并命诚宜贺，不念衰年寄上频。",
        "dynasty": "唐",
        "collection_info": null
    },
    {
        "title": "和刘禹锡主客冬初拜表怀上都故人",
        "author": "姚合",
        "content": "九陌喧喧骑吏催，百官拜表禁城开。\n林疎晓日明红叶，尘静寒霜覆绿苔。\n玉佩声微班始定，金函光动按初来。\n此时共想朝天客，谢食方从阁裏迴。",
        "dynasty": "唐",
        "collection_info": null
    },
    {
        "title": "和太仆田卿酬殷尧藩侍御见寄",
        "author": "姚合",
        "content": "往还知分熟，酬赠思同新。\n嗜饮殷偏逸，闲吟卿亦贫。\n古苔寒更翠，修竹静无邻。\n促席灯浮酒，听鸿霜满身。\n浅才唯是我，高论更何人。\n携手宜相访，穷行少路尘。",
        "dynasty": "唐",
        "collection_info": null
    },
    {
        "title": "和膳部李郎中秋夕",
        "author": "姚合",
        "content": "淅淅復修修，凉风似水流。\n此生难免老，举世大同愁。\n萤影明苔藓，鸿声傍斗牛。\n犹分省署直，何日是归休。",
        "dynasty": "唐",
        "collection_info": null
    },
    {
        "title": "和前吏部韩侍郎夜泛南溪",
        "author": "姚合",
        "content": "辞得官来疾渐平，世间难有此高情。\n新秋月满南溪裏，引客乘船处处行。",
        "dynasty": "唐",
        "collection_info": null
    },
    {
        "title": "和王郎中题华州李中丞厅",
        "author": "姚合",
        "content": "莲华峰下郡斋前，遶砌穿池贮瀑泉。\n君到亦应闲不得，主人草圣復诗仙。",
        "dynasty": "唐",
        "collection_info": null
    },
    {
        "title": "和厉玄侍御无可上人会宿见寄",
        "author": "姚合",
        "content": "九衢难会宿，况復是寒天。\n朝客清贫老，林僧默悟禅。\n眠迟消漏水，吟苦堕寒涎。\n异日来寻我，沧江有钓船。",
        "dynasty": "唐",
        "collection_info": null
    },
    {
        "title": "和令狐六员外直夜即事寄上相公",
        "author": "姚合",
        "content": "霜台同处轩窗接，粉署先登语笑疎。\n皓月满帘听玉漏，紫泥盈手发天书。\n吟诗清美招闲客，对酒逍遥卧直庐。\n荣贵人间难有比，相公离此十年余。",
        "dynasty": "唐",
        "collection_info": null
    },
    {
        "title": "答孟侍御早朝见寄",
        "author": "姚合",
        "content": "河倾月向西，九陌鼓声齐。\n尘静霜华远，烟生曙色低。\n禁门人已度，宫树鸟犹栖。\n疎懒劳相问，登山有旧梯。",
        "dynasty": "唐",
        "collection_info": null
    },
    {
        "title": "和友人新居园上",
        "author": "姚合",
        "content": "新居多野思，不似在京城。\n墙上云相压，庭前竹乱生。\n寻师望药力，依谱上琴声。\n好是中秋夜，无尘有月明。",
        "dynasty": "唐",
        "collection_info": null
    },
    {
        "title": "和裴令公游南庄忆白二十韦七二宾客",
        "author": "姚合",
        "content": "四郊初雨歇，高树滴犹残。\n池满红莲湿，云收绿野宽。\n花开半山晓，竹动数村寒。\n鬬雀翻衣袂，惊鱼触钓竿。\n罇前多野客，膝下尽郎官。\n斸石通泉脉，移松出药栏。\n关东分务重，天下似公难。\n半醉思韦白，题诗染彩翰。",
        "dynasty": "唐",
        "collection_info": null
    },
    {
        "title": "和李舍人秋日卧疾言怀",
        "author": "姚合",
        "content": "闲卧襟情远，西风菊渐芳。\n虚窗通晓景，珍簟卷秋光。\n果坠青莎径，尘离绿藓墙。\n药奁开静室，书阁出丛篁。\n对酒吟难尽，思山梦稍长。\n王言生彩笔，朝服惹炉香。\n松影幽连砌，虫声冷到床。\n诗成谁敢和，清思若怀霜。",
        "dynasty": "唐",
        "collection_info": null
    },
    {
        "title": "和李十二舍人直日放朝对雪",
        "author": "姚合",
        "content": "今朝街鼓何人听，朝客开门对雪眠。\n岂比直庐丹禁裏，九重天近色弥鲜。",
        "dynasty": "唐",
        "collection_info": null
    },
    {
        "title": "荅李频秀才",
        "author": "姚合",
        "content": "一年离九陌，壁上挂朝袍。\n物外诗情远，人间酒味高。\n思归知病长，失寝觉神劳。\n衰老无多思，因君把笔毫。",
        "dynasty": "唐",
        "collection_info": null
    },
    {
        "title": "荅胡遇",
        "author": "姚合",
        "content": "一会一分离，贫游少定期。\n酒多为客稳，米贵入城迟。\n晴日偷将睡，秋山乞与诗。\n纵然眉得展，不似见君时。",
        "dynasty": "唐",
        "collection_info": null
    },
    {
        "title": "荅友人招游",
        "author": "姚合",
        "content": "不来知尽怪，失意懒春游。\n闻鸟宁惊梦，看花怕引愁。\n赌棋招敌手，沽酒自扶头。\n何似华筵上，推辞候到筹。",
        "dynasty": "唐",
        "collection_info": null
    },
    {
        "title": "答窦知言",
        "author": "姚合",
        "content": "冬日易惨恶，暴风拔山根。\n尘沙落黄河，浊波如地翻。\n飞鸟皆束翼，居人不开门。\n独我赴省期，冒此驰毂辕。\n陕城城西边，逢子亦且奔。\n所趋事一心，相见如弟昆。\n我惨得子舒，我寒得子温。\n同行十日程，僮仆性亦敦。\n到京人事多，日无闲精魂。\n念子珍重我，吐辞发蒙昏。\n反復千万意，一百六十言。\n格高思清冷，山低济浑浑。\n尝闻朋友惠，赠言始为恩。\n金玉日消费，好句长存存。\n倒篚别收贮，不与俗士论。\n每当清夜吟，使我如哀猿。",
        "dynasty": "唐",
        "collection_info": null
    },
    {
        "title": "酬田就",
        "author": "姚合",
        "content": "闲居多僻静，犹恐道相违。\n只是夜深坐，那堪春未归。\n嫩苔黏野色，香絮扑人衣。\n纵有野僧到，终朝不话非。",
        "dynasty": "唐",
        "collection_info": null
    },
    {
        "title": "酬礼部李员外见寄",
        "author": "姚合",
        "content": "本求仙郡是闲居，岂向郎官更有书。\n溪石谁思玉匠爱，烟鸿愿与弋人疎。\n自来江上眠方稳，旧在城中病悉除。\n唯见君诗难便舍，寒宵吟到晓更初。",
        "dynasty": "唐",
        "collection_info": null
    },
    {
        "title": "酬令狐郎中见寄",
        "author": "姚合",
        "content": "昨是儿童今是翁，人间日月急如风。\n常闻欲向沧江去，除我无人与子同。",
        "dynasty": "唐",
        "collection_info": null
    },
    {
        "title": "酬李廓精舍南台望月见寄",
        "author": "姚合",
        "content": "看月空门裏，诗家境有余。\n露寒僧梵出，林静鸟巢疎。\n远色当秋半，清光胜夜初。\n独无台上思，寂寞守吾庐。",
        "dynasty": "唐",
        "collection_info": null
    },
    {
        "title": "酬光禄田卿末伏见寄",
        "author": "姚合",
        "content": "下伏秋期近，还知扇渐疎。\n惊飙坠邻果，暴雨落江鱼。\n贵寺虽同秩，闲曹只管书。\n朝朝廊下食，相庇在肴葅。",
        "dynasty": "唐",
        "collection_info": null
    },
    {
        "title": "酬薛奉礼见赠之作",
        "author": "姚合",
        "content": "栖栖沧海一耕人，诏遣江边作使君。\n山顶雨余青到地，涛头风起白连云。\n诗成客见书墙和，药熟僧来就鼎分。\n珍重来章相借分，芳名未识已曾闻。",
        "dynasty": "唐",
        "collection_info": null
    },
    {
        "title": "酬卢汀谏议",
        "author": "姚合",
        "content": "粟如流水帛如山，依念仓边语笑间。\n篇什纵横文案少，亲朋撩乱吏人闲。\n杯觞引满从衣湿，墙壁书多任手顽。\n遥贺来年二三月，綵衣先辈过春关。",
        "dynasty": "唐",
        "collection_info": null
    },
    {
        "title": "酬万年张郎中见寄",
        "author": "姚合",
        "content": "贡籍常同府，周行今一时。\n谏曹诚已忝，京邑岂相宜。\n黑髮年来尽，沧江归去迟。\n何时得携手，林下静吟诗。",
        "dynasty": "唐",
        "collection_info": null
    },
    {
        "title": "酬光禄田卿六韵见寄",
        "author": "姚合",
        "content": "以病辞朝谒，迂疎种药翁。\n心弥念鱼鸟，诏遣理兵戎。\n遶户旌旗影，吹人鼓角风。\n雪晴嵩岳顶，树老陕城宫。\n莅职才微薄，归山路未通。\n名卿诗句峭，诮我在关东。",
        "dynasty": "唐",
        "collection_info": null
    },
    {
        "title": "酬杨汝士尚书喜人移居",
        "author": "姚合",
        "content": "未得沧江外，衰残读药书。\n圣朝优上秩，仁里许闲居。\n树对枝相接，泉同井不疎。\n酬章深自鄙，欲寄復踌蹰。",
        "dynasty": "唐",
        "collection_info": null
    },
    {
        "title": "酬田卿书斋即事见寄",
        "author": "姚合",
        "content": "幽斋琴思静，晚下紫宸朝。\n旧隐同溪远，周行隔品遥。\n深槐蝉唧唧，疎竹雨萧萧。\n不是相寻懒，烦君举酒瓢。",
        "dynasty": "唐",
        "collection_info": null
    },
    {
        "title": "酬张籍司业见寄",
        "author": "姚合",
        "content": "日日在心中，青山青桂丛。\n高人多爱静，归路亦应同。\n罢吏方无病，因僧得解空。\n新诗劳见问，吟对竹林风。",
        "dynasty": "唐",
        "collection_info": null
    },
    {
        "title": "谢汾州田大夫寄茸毡[葡]萄",
        "author": "姚合",
        "content": "筐封紫[葡]萄，筒卷白茸毛。\n卧暖身应健，含消齿免劳。\n衾衣疎不称，梨栗鄙难高。\n晓起题诗报，寒澌满笔毫。",
        "dynasty": "唐",
        "collection_info": null
    },
    {
        "title": "牧杭州谢李太尉德裕",
        "author": "姚合",
        "content": "皇恩特许拜杭坛，欲谢旌旄去就难。\n偷拟白头瞻画戟，四神俱散髮毛寒。",
        "dynasty": "唐",
        "collection_info": null
    },
    {
        "title": "杏园宴上谢座主",
        "author": "姚合",
        "content": "得陪桃李植芳丛，别感生成太昊功。\n今日无言春雨后，似含冷涕谢东风。",
        "dynasty": "唐",
        "collection_info": null
    },
    {
        "title": "谢韬光上人",
        "author": "姚合",
        "content": "上方清净无因住，唯愿他生得住持。\n只恐无生復无我，不知何处更逢师。",
        "dynasty": "唐",
        "collection_info": null
    },
    {
        "title": "谢秦校书与无可上人见访",
        "author": "姚合",
        "content": "道同无宿约，三伏自从容。\n窗豁山侵座，扇摇风下松。\n客吟多遶竹，僧饭只凭钟。\n向晚分归路，莓苔行迹重。",
        "dynasty": "唐",
        "collection_info": null
    },
    {
        "title": "喜胡遇至",
        "author": "姚合",
        "content": "穷居稀出入，门户满尘埃。\n病少闲人问，贫唯密友来。\n茅斋从埽破，药酒遣生开。\n多事经时别，还愁不宿迴。\n就林烧嫩笋，遶树拣香梅。\n相对题新什，迟成举罚杯。",
        "dynasty": "唐",
        "collection_info": null
    },
    {
        "title": "喜贾岛至",
        "author": "姚合",
        "content": "布囊悬蹇驴，千里到贫居。\n饮酒谁堪伴，留诗自与书。\n爱眠知不醉，省语似相疎。\n军吏衣裳窄，还应暗笑余。",
        "dynasty": "唐",
        "collection_info": null
    },
    {
        "title": "喜喻凫至",
        "author": "姚合",
        "content": "欲出心还懒，闲吟遶寝床。\n道书虫食尽，酒律客偷将。\n愁至为多病，贫来减得狂。\n见君何所似，如热得清凉。",
        "dynasty": "唐",
        "collection_info": null
    },
    {
        "title": "喜雍陶秋夜访宿",
        "author": "姚合",
        "content": "晓立侍炉烟，夜归蓬荜眠。\n露华明菊上，萤影灭灯前。\n清漏和碪迭，栖禽与叶连。\n高人来此宿，为似在山颠。",
        "dynasty": "唐",
        "collection_info": null
    },
    {
        "title": "喜贾岛雨中访宿",
        "author": "姚合",
        "content": "雨裏难逢客，闲吟不復眠。\n虫声秋併起，林色夜相连。\n爱酒此生裏，趋朝未老前。\n终须携手去，沧海棹鱼船。",
        "dynasty": "唐",
        "collection_info": null
    },
    {
        "title": "喜马戴冬夜见过期无可上人不至 一",
        "author": "姚合",
        "content": "客来初夜裏，药酒自开封。\n老渐多归思，贫惟长病容。\n苦寒灯焰细，近晓鼓声重。\n僧可还相舍，深居闭古松。",
        "dynasty": "唐",
        "collection_info": null
    },
    {
        "title": "喜马戴冬夜见过期无可上人不至 二",
        "author": "姚合",
        "content": "内殿臣相命，开罇话旧时。\n夜钟催鸟绝，积雪阻僧期。\n林静寒声远，天阴曙色迟。\n今宵復何夕，鸣佩坐相随。",
        "dynasty": "唐",
        "collection_info": null
    },
    {
        "title": "访僧法通不遇",
        "author": "姚合",
        "content": "访师师不遇，礼佛佛无言。\n依旧将烦恼，黄昏入宅门。",
        "dynasty": "唐",
        "collection_info": null
    },
    {
        "title": "夜期友生不至",
        "author": "姚合",
        "content": "忍寒停酒待君来，酒作凌凘火作灰。\n半夜出门重立望，月明先自下高台。",
        "dynasty": "唐",
        "collection_info": null
    },
    {
        "title": "寻僧不遇",
        "author": "姚合",
        "content": "入门愁自散，不假见僧翁。\n花落煎茶水，松生醒酒风。\n拂床寻古画，拔刺看新丛。\n别有游人见，多疑住此中。",
        "dynasty": "唐",
        "collection_info": null
    },
    {
        "title": "过友人山庄",
        "author": "姚合",
        "content": "蕙带缠腰復野蔬，一庄水竹数房书。\n举头忽见南山雪，便说休官相近居。",
        "dynasty": "唐",
        "collection_info": null
    },
    {
        "title": "奉和前司封苏郎中喜严常侍萧给事见访惊斑鬓之什",
        "author": "姚合",
        "content": "遶鬓沧浪有几茎，珥貂相问夕郎惊。\n祗应为酒微微变，不是因年渐渐生。\n东观诗成号良史，中台官罢揖高名。\n即提彩笔裁天诏，谁得吟诗自在行。",
        "dynasty": "唐",
        "collection_info": null
    },
    {
        "title": "奉和门下相公雨中寄裴给事",
        "author": "姚合",
        "content": "晓起闲看雨，垂檐自滴阶。\n风清想林壑，云湿似江淮。\n石信浮沤重，泥从积藓埋。\n气消浓酒力，心助独吟怀。\n飒飒通琴韵，萧萧静竹斋。\n綵毫无限思，念与夕郎乖。",
        "dynasty": "唐",
        "collection_info": null
    },
    {
        "title": "答韩湘",
        "author": "姚合",
        "content": "疎散无世用，为文乏天格。\n把笔日不休，忽忽有所得。\n所得良自慰，不求他人识。\n子独访我来，致诗过相饰。\n君子无浮言，此诗应亦直。\n但虑忧我深，鉴亦随之惑。\n子在名场中，屡战还屡北。\n我无数子明，端坐空叹息。\n昨闻过春关，名系吏部籍。\n三十登高科，前涂浩难测。\n诗人多峭冷，如水在胸臆。\n岂随寻常人，五藏为酒食。\n期来作酬章，危坐吟到夕。\n难为间其辞，益贵我纸墨。",
        "dynasty": "唐",
        "collection_info": null
    },
    {
        "title": "奉和四松",
        "author": "姚合",
        "content": "四松相对植，苍翠映中台。\n擢榦凌空去，移根斸石开。\n阴阳气潜煦，造化手亲栽。\n日月滋佳色，烟霄长异材。\n清音胜在涧，寒影徧生苔。\n静遶霜霑履，闲看酒满杯。\n同荣朱户际，永日白云隈。\n密叶闻风度，高枝见鹤来。\n赏心难可尽，丽什妙难裁。\n此地无因到，循环几百回。",
        "dynasty": "唐",
        "collection_info": null
    },
    {
        "title": "和李补阙曲江看莲花",
        "author": "姚合",
        "content": "露荷迎曙发，灼灼復田田。\n乍见神应骇，频来眼尚颠。\n光凝珠有蒂，焰起火无烟。\n粉腻黄丝蘂，心重碧玉钱。\n日浮秋转丽，雨洒晚弥鲜。\n醉艳酣千朵，愁红思一川。\n绿茎扶萼正，翠菂满房圆。\n淡晕还殊众，繁英得自然。\n高名犹不厌，上客去争先。\n景逸倾芳酒，怀浓习綵笺。\n海霞宁有态，蜀锦不成妍。\n客至应消病，僧来欲破禅。\n晓多临水立，夜只傍堤眠。\n金似明沙渚，灯疑宿浦船。\n风惊丛乍密，鱼戏影微偏。\n秾彩烧晴雾，殷姿缬碧泉。\n画工投粉笔，宫女弃花钿。\n鸟恋惊难起，蜂偷困不前。\n遶行香烂熳，折赠意缠绵。\n谁计江南曲，风流合管弦。",
        "dynasty": "唐",
        "collection_info": null
    },
    {
        "title": "和王郎中召看牡丹",
        "author": "姚合",
        "content": "葩迭萼相重，烧栏復照空。\n妍姿朝景裏，醉艳晚烟中。\n乍怪霞临砌，还疑烛出笼。\n遶行惊地赤，移坐觉衣红。\n殷丽开繁朵，香浓发几丛。\n裁绡样岂似，染茜色宁同。\n嫩畏人看损，鲜愁日炙融。\n婵娟涵宿露，烂熳抵春风。\n纵赏襟情合，闲吟景思通。\n客来归尽懒，莺恋语无穷。\n万物珍那比，千金买不充。\n如今难更有，纵有在仙宫。",
        "dynasty": "唐",
        "collection_info": null
    },
    {
        "title": "咏南池嘉莲",
        "author": "姚合",
        "content": "芙蓉池裏叶田田，一本双花出碧泉。\n浓淡共妍香各散，东西分艳蔕相连。\n自知政术无他异，纵是祯祥亦偶然。\n四野人闻皆尽喜，争来入郭看嘉莲。",
        "dynasty": "唐",
        "collection_info": null
    },
    {
        "title": "种苇",
        "author": "姚合",
        "content": "欲种数茎苇，出门来往频。\n近陂收本土，选地问幽人。\n静看唯思长，初移未觉匀。\n坐中寻竹客，将去更逡巡。",
        "dynasty": "唐",
        "collection_info": null
    },
    {
        "title": "采松花",
        "author": "姚合",
        "content": "拟服松花无处学，嵩阳道士忽相教。\n今朝试上高枝采，不觉倾翻仙鹤巢。",
        "dynasty": "唐",
        "collection_info": null
    },
    {
        "title": "咏新菊",
        "author": "姚合",
        "content": "黄金色未足，摘取且尝新。\n若待重阳日，何曾异众人。",
        "dynasty": "唐",
        "collection_info": null
    },
    {
        "title": "杨柳枝词五首 一",
        "author": "姚合",
        "content": "黄金丝挂粉墙头，动似颠狂静似愁。\n游客见时心自醉，无因得见谢家楼。",
        "dynasty": "唐",
        "collection_info": null
    },
    {
        "title": "杨柳枝词五首 二",
        "author": "姚合",
        "content": "叶叶如眉翠色浓，黄莺偏恋语从容。\n桥边陌上无人识，雨湿烟和思万重。",
        "dynasty": "唐",
        "collection_info": null
    },
    {
        "title": "杨柳枝词五首 三",
        "author": "姚合",
        "content": "江上东西离别饶，旧条折尽折新条。\n亦知春色人将去，犹胜狂风取次飘。",
        "dynasty": "唐",
        "collection_info": null
    },
    {
        "title": "杨柳枝词五首 四",
        "author": "姚合",
        "content": "二月杨花触处飞，悠悠漠漠自东西。\n谢家咏雪徒相比，吹落庭前便作泥。",
        "dynasty": "唐",
        "collection_info": null
    },
    {
        "title": "杨柳枝词五首 五",
        "author": "姚合",
        "content": "江亭杨柳折还垂，月照深黄几树丝。\n见说隋堤枯已尽，年年行客怪春迟。",
        "dynasty": "唐",
        "collection_info": null
    },
    {
        "title": "郡中冬夜闻蛩",
        "author": "姚合",
        "content": "秋蛩声尚在，切切起苍苔。\n久是忘情者，今还有事来。\n微霜风稍静，圆月雾初开。\n此思谁能遣，应须执酒杯。",
        "dynasty": "唐",
        "collection_info": null
    },
    {
        "title": "闻新蝉寄李余",
        "author": "姚合",
        "content": "往年六月蝉应到，每到闻时骨欲惊。\n今日槐花还似发，却愁听尽更无声。",
        "dynasty": "唐",
        "collection_info": null
    },
    {
        "title": "闻蝉寄贾岛",
        "author": "姚合",
        "content": "秋来吟更苦，半咽半随风。\n禅客心应乱，愁人耳愿聋。\n雨晴烟树裏，日晚古城中。\n远思应难尽，谁当与我同。",
        "dynasty": "唐",
        "collection_info": null
    },
    {
        "title": "题鹤雏",
        "author": "姚合",
        "content": "羽毛生未齐，嶛峭丑于鸡。\n夜夜穿笼出，捣衣碪上栖。",
        "dynasty": "唐",
        "collection_info": null
    },
    {
        "title": "咏莺",
        "author": "姚合",
        "content": "春来深谷雪方消，莺别寒林傍翠条。\n到处为怜烟景好，隔帘多爱语声娇。\n不同蜀魄啼残月，唯逐天鸡啭诘朝。\n少妇听时思旧曲，玉楼从此动云韶。",
        "dynasty": "唐",
        "collection_info": null
    },
    {
        "title": "老马",
        "author": "姚合",
        "content": "卧来扶不起，唯向主人嘶。\n惆怅东郊道，秋来雨作泥。",
        "dynasty": "唐",
        "collection_info": null
    },
    {
        "title": "咏镜",
        "author": "姚合",
        "content": "铸为明镜绝尘埃，翡翠窗前挂玉台。\n绣带共寻龙口出，菱花争向匣中开。\n孤光常见鸾踪在，分处还因鹊影迴。\n好是照身宜谢女，嫦娥飞向玉宫来。",
        "dynasty": "唐",
        "collection_info": null
    },
    {
        "title": "咏破屏风",
        "author": "姚合",
        "content": "时人嫌古画，倚壁不曾收。\n露滴胶山断，风吹绢海秋。\n残云飞屋裏，片水落床头。\n尚胜凡花鸟，君能补缀不。",
        "dynasty": "唐",
        "collection_info": null
    },
    {
        "title": "古碑",
        "author": "姚合",
        "content": "荒田一片石，文字满青苔。\n不是逢闲客，何人肯读来。",
        "dynasty": "唐",
        "collection_info": null
    },
    {
        "title": "拾得古砚",
        "author": "姚合",
        "content": "僻性爱古物，终岁求不获。\n昨朝得古砚，黄河滩之侧。\n念此黄河中，应有昔人宅。\n宅亦作流水，斯砚未变易。\n波澜所激触，背面生罅隙。\n质状朴且丑，今人作不得。\n捧持且惊叹，不敢施笔墨。\n或恐先圣人，尝用修六籍。\n置之洁净室，一日三磨拭。\n大喜豪贵嫌，久长得保惜。",
        "dynasty": "唐",
        "collection_info": null
    },
    {
        "title": "裴大夫见过",
        "author": "姚合",
        "content": "湖南谯国尽英髦，心事相期节义高。\n解下佩刀无所惜，新闻天子付三刀。",
        "dynasty": "唐",
        "collection_info": null
    },
    {
        "title": "谢韬光上人赠百龄藤杖",
        "author": "姚合",
        "content": "衰病近来行少力，光公乞我百龄藤。\n闲来杖此向何处，过水缘山只访僧。",
        "dynasty": "唐",
        "collection_info": null
    },
    {
        "title": "咏贵游",
        "author": "姚合",
        "content": "贵游多爱向深春，到处香凝数里尘。\n红杏花开连锦障，绿杨阴合拂朱轮。\n凤凰尊畔飞金盏，丝竹声中醉玉人。\n日暮垂鞭共归去，西园宾客附龙鳞。",
        "dynasty": "唐",
        "collection_info": null
    },
    {
        "title": "穷边词二首 一",
        "author": "姚合",
        "content": "将军作镇古汧洲，水腻山春节气柔。\n清夜满城丝管散，行人不信是边头。",
        "dynasty": "唐",
        "collection_info": null
    },
    {
        "title": "穷边词二首 二",
        "author": "姚合",
        "content": "箭利弓调四镇兵，蕃人不敢近东行。\n沿边千里浑无事，唯见平安火入城。",
        "dynasty": "唐",
        "collection_info": null
    },
    {
        "title": "剑器词三首 一",
        "author": "姚合",
        "content": "圣朝能用将，破敌速如神。\n掉剑龙缠臂，开旗火满身。\n积尸川没岸，流血野无尘。\n今日当场舞，应知是战人。",
        "dynasty": "唐",
        "collection_info": null
    },
    {
        "title": "剑器词三首 二",
        "author": "姚合",
        "content": "昼渡黄河水，将军险用师。\n雪光偏着甲，风力不禁旗。\n阵变龙蛇活，军雄鼓角知。\n今朝重起舞，记得战酣时。",
        "dynasty": "唐",
        "collection_info": null
    },
    {
        "title": "剑器词三首 三",
        "author": "姚合",
        "content": "破虏行千里，三军意气麤。\n展旗遮日黑，驱马饮河枯。\n邻境求兵略，皇恩索阵图。\n元和太平乐，自古恐应无。",
        "dynasty": "唐",
        "collection_info": null
    },
    {
        "title": "从军乐二首 一",
        "author": "姚合",
        "content": "每日寻兵籍，经年别酒徒。\n眼疼长不校，肺病且还无。\n僮仆惊衣窄，亲情觉语麤。\n几时得归去，依旧作山夫。",
        "dynasty": "唐",
        "collection_info": null
    },
    {
        "title": "从军乐二首 二",
        "author": "姚合",
        "content": "朝朝十指痛，唯署点兵符。\n贫贱依前在，颠狂一半无。\n身惭山友弃，胆赖酒杯扶。\n谁道从军乐，年来镊白鬚。",
        "dynasty": "唐",
        "collection_info": null
    },
    {
        "title": "敬宗皇帝挽词三首 一",
        "author": "姚合",
        "content": "从谏停东幸，垂衣宝历昌。\n汉昭登位少，周代卜年长。\n綵仗三清路，麻衣万国丧。\n玄宫今一闭，终古柏苍苍。",
        "dynasty": "唐",
        "collection_info": null
    },
    {
        "title": "敬宗皇帝挽词三首 二",
        "author": "姚合",
        "content": "晚色启重扉，旌旗路渐移。\n荆山鼎成日，湘浦竹斑时。\n臣子终身感，山园七月期。\n金茎看尚在，承露復何为。",
        "dynasty": "唐",
        "collection_info": null
    },
    {
        "title": "敬宗皇帝挽词三首 三",
        "author": "姚合",
        "content": "紫陌起仙飙，川原共寂寥。\n灵輴万国护，仪殿百神朝。\n漏滴秋风路，笳吟灞水桥。\n微臣空感咽，踊绝觉天遥。",
        "dynasty": "唐",
        "collection_info": null
    },
    {
        "title": "文宗皇帝挽词三首 一",
        "author": "姚合",
        "content": "垂拱开成化，愔愔雅乐全。\n千官方就日，四海忽无天。\n尧舜非传子，殷周但卜年。\n圣功青史外，刊石在陵前。",
        "dynasty": "唐",
        "collection_info": null
    },
    {
        "title": "文宗皇帝挽词三首 二",
        "author": "姚合",
        "content": "代以无为理，车书万国同。\n继兄还付弟，授圣悉推公。\n云雾疑无日，笳箫别起风。\n金茎难復见，寒露落空中。",
        "dynasty": "唐",
        "collection_info": null
    },
    {
        "title": "文宗皇帝挽词三首 三",
        "author": "姚合",
        "content": "龙归攀不得，髯在侍臣边。\n彻奠新阡起，登山吉从全。\n关河佳气散，夷夏哭声连。\n寂寞玄宫闭，朝昏千万年。",
        "dynasty": "唐",
        "collection_info": null
    },
    {
        "title": "庄恪太子挽词二首 一",
        "author": "姚合",
        "content": "晓漏启严城，宫臣缟素行。\n灵仪先卤簿，新谥在铭旌。\n云晦郊原色，风连霰雪声。\n凄凉望苑路，春草即应生。",
        "dynasty": "唐",
        "collection_info": null
    },
    {
        "title": "庄恪太子挽词二首 二",
        "author": "姚合",
        "content": "寒日春宫闭，玄堂渭水滨。\n华夷笺乍绝，凶吉礼空新。\n薤露歌连哭，泉扉夜作晨。\n吹笙今一去，千古在逡巡。",
        "dynasty": "唐",
        "collection_info": null
    },
    {
        "title": "哭费拾遗征君",
        "author": "姚合",
        "content": "服儒师道旨，粝食卧中林。\n谁识先生事，无身是本心。\n空山流水远，故国白云深。\n日夕谁来哭，唯应猨鸟吟。",
        "dynasty": "唐",
        "collection_info": null
    },
    {
        "title": "哭砚山孙道士",
        "author": "姚合",
        "content": "修短皆由命，暗怀师出尘。\n岂知修道者，难免不亡身。\n永秘黄庭诀，高悬漉酒巾。\n可怜白犬子，闲吠远行人。",
        "dynasty": "唐",
        "collection_info": null
    },
    {
        "title": "哭贾岛二首 一",
        "author": "姚合",
        "content": "白日西边没，沧波东去流。\n名虽千古在，身已一生休。\n岂料文章远，那知瑞草秋。\n曾闻有书剑，应是别人收。",
        "dynasty": "唐",
        "collection_info": null
    },
    {
        "title": "哭贾岛二首 二",
        "author": "姚合",
        "content": "杳杳黄泉下，嗟君向此行。\n有名传后世，无子过今生。\n新墓松三尺，空阶月二更。\n从今旧诗卷，人觅写应争。",
        "dynasty": "唐",
        "collection_info": null
    },
    {
        "title": "杨给事师皋哭亡爱姬英英窃闻诗人多赋因而继和",
        "author": "姚合",
        "content": "真珠为土玉为尘，未识遥闻鼻亦辛。\n天上还应收至宝，世间难得是佳人。\n朱丝自断虚银烛，红粉潜销冷绣裀。\n见说忘情唯有酒，夕阳对酒更伤神。",
        "dynasty": "唐",
        "collection_info": null
    },
    {
        "title": "喜览泾州卢侍御诗卷",
        "author": "姚合",
        "content": "新诗十九首，丽格出青冥。\n得处神应骇，成时力尽停。\n正愁闻更喜，沈醉见还醒。\n自是天才健，非关笔砚灵。",
        "dynasty": "唐",
        "collection_info": null
    },
    {
        "title": "喜览裴中丞诗卷",
        "author": "姚合",
        "content": "新诗盈道路，清韵似敲金。\n调格江山峻，功夫日月深。\n蜀笺方入写，越客始消吟。\n后辈难知处，朝朝枉用心。",
        "dynasty": "唐",
        "collection_info": null
    },
    {
        "title": "心怀霜",
        "author": "姚合",
        "content": "欲识为诗苦，秋霜若在心。\n神清方耿耿，气肃觉沈沈。\n皓素中方委，严凝得更深。\n依稀轻夕渚，髣髴在寒林。\n思劲凄孤韵，声酸激冷吟。\n还如饮冰士，励节望知音。",
        "dynasty": "唐",
        "collection_info": null
    },
    {
        "title": "听僧云端讲经",
        "author": "姚合",
        "content": "无生深旨诚难解，唯是师言得正真。\n远近迟斋来谛听，酒坊鱼市尽无人。",
        "dynasty": "唐",
        "collection_info": null
    },
    {
        "title": "腊日猎",
        "author": "姚合",
        "content": "健夫结束执旌旗，晓度长江自合围。\n野外狐狸搜得尽，天边鸿雁射来稀。\n苍鹰落日饥唯急，白马平川走似飞。\n蜡节畋游非为己，莫惊刺史夜深归。",
        "dynasty": "唐",
        "collection_info": null
    },
    {
        "title": "闻魏州破贼",
        "author": "姚合",
        "content": "生灵苏息到元和，上将功成自执戈。\n烟雾扫开尊北岳，蛟龙斩断净南河。\n旗迴海眼军容壮，兵合天心杀气多。\n从此四方无一事，朝朝雨露是恩波。",
        "dynasty": "唐",
        "collection_info": null
    },
    {
        "title": "下第",
        "author": "姚合",
        "content": "枉为乡里举，射鹄艺浑疎。\n归路羞人问，春城赁舍居。\n闭门辞杂客，开箧读生书。\n以此投知己，还因胜自余。",
        "dynasty": "唐",
        "collection_info": null
    },
    {
        "title": "得舍弟书",
        "author": "姚合",
        "content": "亲戚多离散，三年独在城。\n贫居深稳卧，晚学爱闲名。\n小弟有书至，异乡无地行。",
        "dynasty": "唐",
        "collection_info": null
    },
    {
        "title": "病僧",
        "author": "姚合",
        "content": "三年病不出，苔藓满藤鞋。\n倚壁看经坐，闻钟吃药斋。\n茶烟熏杀竹，檐雨滴穿阶。\n无暇频相访，秋风寂寞怀。",
        "dynasty": "唐",
        "collection_info": null
    },
    {
        "title": "成名后留别从兄",
        "author": "姚合",
        "content": "一辞山舍废躬耕，无事悠悠住帝城。\n为客衣裳多不稳，和人诗句固难精。\n几年秋赋唯知病，昨日春闱偶有名。\n却出关东悲復喜，归寻弟妹别仁兄。",
        "dynasty": "唐",
        "collection_info": null
    },
    {
        "title": "佛舍见胡子有嘲",
        "author": "姚合",
        "content": "明明復夜夜，胡子即成翁。\n唯是真知性，不来生灭中。",
        "dynasty": "唐",
        "collection_info": null
    },
    {
        "title": "白鼻騧",
        "author": "姚合",
        "content": "为底胡姬酒，长来白鼻騧。\n摘莲抛水上，郎意在浮花。",
        "dynasty": "唐",
        "collection_info": null
    },
    {
        "title": "崔少卿鹤",
        "author": "姚合",
        "content": "入门石径半高低，闲处无非是药畦。\n致得仙禽无去意，花间舞罢洞中栖。",
        "dynasty": "唐",
        "collection_info": null
    },
    {
        "title": "新昌里",
        "author": "姚合",
        "content": "旧客常乐坊，井泉浊而咸。\n新屋新昌里，井泉清而甘。\n僮仆惯苦饮，食美翻憎嫌。\n朝朝忍饥行，戚戚如难堪。\n中下无正性，所习便淫耽。\n一染不可变，甚于茜与蓝。\n近贫日益廉，近富日益贪。\n以此当自警，慎勿信邪谗。",
        "dynasty": "唐",
        "collection_info": null
    },
    {
        "title": "塞下曲",
        "author": "姚合",
        "content": "碛露黄云下，凝寒鼓不鸣。\n战须移死地，军讳杀降兵。\n印马秋遮虏，蒸沙夜筑城。\n旧乡归不得，都尉负功名。",
        "dynasty": "唐",
        "collection_info": null
    },
    {
        "title": "从军行",
        "author": "姚合",
        "content": "滥得进士名，才用苦不长。\n性癖艺亦独，十年作诗章。\n六义虽粗成，名字犹未扬。\n将军俯招引，遣脱儒衣裳。\n常恐虚受恩，不惯把刀鎗。\n又无远筹略，坐使虏灭亡。\n昨来发兵师，各各赴战场。\n顾我同老弱，不得随戎行。\n丈夫生世间，职分贵所当。\n从军不出门，岂异病在床。\n谁不恋其家，其家无风霜。\n鹰鹘念搏击，岂贵食满肠。",
        "dynasty": "唐",
        "collection_info": null
    },
    {
        "title": "杏园",
        "author": "姚合",
        "content": "江头数顷杏花开，车马争先尽此来。\n欲待无人连夜看，黄昏树树满尘埃。",
        "dynasty": "唐",
        "collection_info": null
    },
    {
        "title": "闲居",
        "author": "姚合",
        "content": "日日门长闭，隣家亦懒过。\n头风春饮苦，眼晕夜书多。\n幽鸟偏栖竹，凡人笑种莎。\n近来难得酒，无计奈愁何。",
        "dynasty": "唐",
        "collection_info": null
    },
    {
        "title": "句",
        "author": "姚合",
        "content": "天遥来鴈小，江阔去帆孤。\n南陌游人回首去，东林道者杖藜归。\n萄藤洞庭头，引叶漾盈摇。\n皎洁钩高挂，玲珑影落寮。\n阴烟压幽屋，蒙密梦冥苗。\n清秋青且翠，冬到冻都凋。",
        "dynasty": "唐",
        "collection_info": null
    },
    {
        "title": "中秋夜洞庭圆月",
        "author": "姚合",
        "content": "素月闲秋景，骚人泛洞庭。\n沧波正澄霁，凉叶未飘零。\n练彩凝葭菼，霜容静杳冥。\n晓栖河畔鹤，宵映渚边萤。\n圆彩含珠魄，微颷发桂馨。\n谁怜采苹客，此夜宿孤汀。",
        "dynasty": "唐",
        "collection_info": null
    },
    {
        "title": "送狄尚书镇太原",
        "author": "姚合",
        "content": "授钺儒生贵，倾朝赴饯筵。麾幢官在省，礼乐将临边。\n代马龙相杂，汾河海暗连。远戎移帐幕，高鸟避旌旃。\n天下屯兵处，皇威破虏年。防秋嫌垒近，入塞必身先。\n中外恩重迭，科名岁接连。散材无所用，老向琐闱眠。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送杨尚书祭西岳",
        "author": "姚合",
        "content": "报功严祀典，宠诏下明庭。酒气飘林岭，香烟入杳冥。\n乐清三奏备，词直百神听。衣拂云霞湿，诗通水石灵。\n何因逐驺骑，暂得到岩扃。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李侍御过夏州",
        "author": "姚合",
        "content": "酬恩不顾名，走马觉身轻。迢递河边路，苍茫塞上城。\n沙寒无宿雁，虏近少闲兵。饮罢挥鞭去，旁人意气生。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李起居赴池州",
        "author": "姚合",
        "content": "天子念疲民，分忧辍侍臣。红旗高起焰，绿野静无尘。\n阙下亲知别，江南惠化新。朝昏即千里，且愿话逡巡。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送刘詹事赴寿州",
        "author": "姚合",
        "content": "殷勤莫遽起，四坐悉同袍。世上诗难得，林中酒更高。\n隋堤傍杨柳，楚驿在波涛。别后书频寄，无辞费笔毫。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送裴大夫赴亳州",
        "author": "姚合",
        "content": "杭人遮道路，垂泣浙江前。谯国迎舟舰，行歌汴水边。\n周旋君量远，交代我才偏。寒日严旌戟，晴风出管弦。\n一杯诚淡薄，四坐愿留连。异政承殊泽，应为天下先。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送徐州韦仅行军",
        "author": "姚合",
        "content": "饯幕俨征轩，行军归大藩。山程度函谷，水驿到夷门。\n晓日诗情远，春风酒色浑。逡巡何足贵，所贵尽残樽。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送刘禹锡郎中赴苏州",
        "author": "姚合",
        "content": "三十年来天下名，衔恩东守阖闾城。初经咸谷眠山驿，\n虎丘野寺吴中少，谁伴吟诗月裏行。\n州城全是故吴宫，香径难寻古藓中。云水计程千里远，\n太守吟诗人自理，小斋闲卧白苹风。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送贾谟赴共城营田",
        "author": "姚合",
        "content": "上国羞长选，戎装贵所从。山田依法种，兵食及时供。\n水气诗书软，岚烟笔砚浓。几时无事扰，相见得从容。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送裴宰君",
        "author": "姚合",
        "content": "见说为官处，烟霞思不穷。夜猿啼户外，瀑水落厨中。\n名药人难识，仙山路易通。还应施静化，谁复与君同。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送顾非熊下第归越",
        "author": "姚合",
        "content": "失意寻归路，亲知不復过。家山去城远，日月在船多。\n楚塞数逢雁，浙江长有波。秋风别乡老，还听鹿鸣歌。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送雍陶游蜀",
        "author": "姚合",
        "content": "春色三千里，愁人意未开。木梢穿栈出，雨势隔江来。\n荒馆因花宿，深山羡客回。相如何物在，应只有琴台。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送崔约下第归扬州",
        "author": "姚合",
        "content": "满座诗人吟送酒，离城此会亦应稀。春风下第时称屈，\n江边道路多苔藓，尘土无由得上衣。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李廓侍御赴西川行营",
        "author": "姚合",
        "content": "不道弓箭字，罢官唯醉眠。何人荐筹策，走马逐旌旃。\n阵变孤虚外，功成语笑前。从今巂州路，无复有烽烟。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送杨尚书赴东川",
        "author": "姚合",
        "content": "却縠诗书将，衔恩赴梓州。绕身垂印绶，护马执戈矛。\n剑阁和铭峭，巴江带字流。从来皆惜别，此别复何愁。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送邢郎中赴太原",
        "author": "姚合",
        "content": "上将得良策，恩威作长城。如今并州北，不见有胡兵。\n晋野雨初足，汾河波亦清。所从古无比，意气送君行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送裴中丞赴华州",
        "author": "姚合",
        "content": "我梦何曾应，看君渡浐川。自无仙掌分，非是圣心偏。\n径草多生药，庭花半落泉。人间有此郡，况在凤城边。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送徐员外赴河中从事",
        "author": "姚合",
        "content": "赤府从军美，儒衣结束轻。凉飙下山寺，晓浪满关城。\n闲坐饶诗景，高眠长道情。将军不战术，计日立功名。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送殷尧藩侍御赴同州",
        "author": "姚合",
        "content": "吟诗掷酒船，仙掌白楼前。从事关中贵，主人天下贤。\n此生无了日，终岁踏离筵。何计因归去，深山恣意眠。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送崔中丞赴郑州",
        "author": "姚合",
        "content": "仆射陂前郡，清高越四邻。丹霄凤诏下，太守虎符新。\n雾湿关城月，花香驿路尘。连枝相庭树，岁岁一家春。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送丁端公赴河阴",
        "author": "姚合",
        "content": "炎天木叶焦，晓夕绝凉飙。念子独归县，何人不在朝。\n市连风浪动，帆彻海门遥。饮尽樽中酒，同年同寂寥。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送郑尚书赴兴元",
        "author": "姚合",
        "content": "儒有登坛贵，何人得此功。红旗烧密雪，白马踏长风。\n斧钺来天上，诗书理汉中。方知百胜略，应不在弯弓。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送田使君赴蔡州",
        "author": "姚合",
        "content": "长年离别情，百盏酒须倾。诗外应无思，人间半是行。\n路遥嘶白马，林断出红旌。功业今应立，淮西有劲兵。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送无可上人游边",
        "author": "姚合",
        "content": "一钵与三衣，经行远近随。出家还养母，持律复能诗。\n春雪离京厚，晨钟近塞迟。亦知莲府客，夜坐喜同师。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送僧",
        "author": "姚合",
        "content": "人间扰扰唯閒事，自见高人只有诗。\n寂寞嵩峰云外寺，常多梦裏过斋时。\n城中听得新经论，却过关东说向人。\n旧国门徒终日望，见时应是见真身。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送宋慎言",
        "author": "姚合",
        "content": "童稚便知闻，如今只有君。百篇诗尽和，一盏酒须分。\n驿路多连水，州城半在云。离情同落叶，向晚更纷纷。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送家兄赴任昭义",
        "author": "姚合",
        "content": "早得白眉名，之官濠上城。别离浮世事，迢递长年情。\n广陌垂花影，遥林起雨声。出关春草长，过汴夏云生。\n黠吏先潜去，疲人相次迎。宴余和酒拜，魂梦共东行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送崔玄亮赴果州冬夜宴韩卿宅",
        "author": "姚合",
        "content": "兰烛照重茵，飞杯复几分。主人寒不寐，上客晓离群。\n骑吏缘青壁，旌旗度白云。剑铭生藓色，巴字迭冰文。\n华省思仙侣，疲民爱使君。泠泠唯自适，郡邸有谁闻。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送喻凫校书归毗陵",
        "author": "姚合",
        "content": "主人庭叶黑，诗稿更谁书。阙下科名出，乡中赋籍除。\n山春烟树众，江远晚帆疏。吾亦家吴者，无因到弊庐。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送董正字武归常州觐亲",
        "author": "姚合",
        "content": "路岐知不尽，离别自无穷。行客心方切，主人樽未空。\n楚樯收月下，江树在潮中。人各还家去，还家庆不同。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送萧正字往蔡州贺裴相淮西平",
        "author": "姚合",
        "content": "相府旌旄重，还邀上客行。今朝郭门路，初彻蔡州城。\n从马唯提酒，防身不要兵。从来皆作使，君去是时平。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送进士田卓入华山",
        "author": "姚合",
        "content": "何物随身去，六经与一琴。辞家计已久，入谷住应深。\n偶坐僧同石，閒书叶满林。业成须谒帝，无贮白云心。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送右司薛员外赴处州",
        "author": "姚合",
        "content": "怀中天子书，腰下使君鱼。瀑布和云落，仙都与世疏。\n远程兼水陆，半岁在舟车。相送难相别，南风入夏初。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送王建秘书往渭南庄",
        "author": "姚合",
        "content": "白须芸阁吏，羸马月中行。庄僻难寻路，官闲易出城。\n看山多失饭，过寺故题名。秋日田家作，唯添集卷成。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送殷尧藩侍御游山南",
        "author": "姚合",
        "content": "诗境西南好，秋深昼夜蛩。人家连水影，驿路在山峰。\n谷静云生石，天寒雪覆松。我为公府系，不得此相从。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李植侍御",
        "author": "姚合",
        "content": "圣代无邪触，空林獬豸归。谁知陇山鸟，长绕玉楼飞。\n风雨依山急，云泉入郭微。无同昔年别，别后寄书稀。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送王澹",
        "author": "姚合",
        "content": "常省为官处，门前数树松。寻山屐费齿，书石笔无锋。\n果熟猿偷乱，花繁鸟语重。今来为客去，惜取最高峰。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送崔之仁",
        "author": "姚合",
        "content": "欲出还成住，前程甚谪迁。佯眠随客醉，愁坐似僧禅。\n旧国归何处，春山买欠钱。几时无一事，长在故人边。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送孙山人",
        "author": "姚合",
        "content": "山翁来帝裏，不肯住多时。尘土衣裳重，腥膻仆隶饥。\n林中愁不到，城外老应迟。喧寂一为别，相逢未有期。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送费骧",
        "author": "姚合",
        "content": "兄寒弟亦饥，力学少閒时。何路免为客，无门卖得诗。\n几人携酒送，独我入山迟。少小同居止，今朝始别离。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送河中杨少府宴崔驸马宅",
        "author": "姚合",
        "content": "凤凰楼下醉醺醺，晚出东门蝉渐闻。不使乡人治驿路，\n县吏若非三载满，自知无计更寻君。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送文着上人游越",
        "author": "姚合",
        "content": "水石随缘岂计程，东吴相遇别西京。夜禅月下袈裟湿，\n越中多有前朝寺，处处铁钟石磬声。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送无可上人游越",
        "author": "姚合",
        "content": "清晨相访立门前，麻履方袍一少年。懒读经文求作佛，\n今日送行偏惜别，共师文字有因缘。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送洛阳张员外",
        "author": "姚合",
        "content": "饯客未归城，东来驺骑迎。千山嵩岳峭，百县洛阳清。\n朔雁和云度，川风吹雨晴。藓庭公事暇，应只独吟行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送少府田中丞入西蕃",
        "author": "姚合",
        "content": "萧关路绝久，石堠亦为尘。护塞空兵帐，和戎在使臣。\n风沙去国远，雨雪换衣频。若问凉州事，凉州多汉人。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送王龟处士",
        "author": "姚合",
        "content": "送客客为谁，朱门处士稀。唯修曾子行，不着老莱衣。\n古寺随僧饭，空林共鸟归。壶中驻年药，烧得献庭闱。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送崔郎中赴常州",
        "author": "姚合",
        "content": "贵是鸰原在紫微，荣逢知己领黄扉。人间盛事今全得，\n昔年尝作毗陵客，石峭泉清天下稀。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送林使君赴邵州",
        "author": "姚合",
        "content": "诏书飞下五云间，才子分符不等閒。驿路算程多是水，\n清净化人人自理，终朝无事更相关。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送别友人",
        "author": "姚合",
        "content": "独向山中觅紫芝，山人勾引住多时。摘花浸酒春愁尽，\n明朝却欲归城市，问我来期总不知。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李琮归灵州觐省",
        "author": "姚合",
        "content": "饯席离人起，贪程醉不眠。风沙移道路，仆马识山川。\n塞树花开小，关城雪下偏。胡尘今已尽，应便促朝天。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送任畹评事赴沂海",
        "author": "姚合",
        "content": "掷笔不作尉，戎衣从嫖姚。严冬入都门，仆马气益豪。\n沂州右镇雄，士勇旌旗高。洛东无忧虞，半夜开虎牢。\n丈夫贵功勋，不贵爵禄饶。仰眠作书生，衣食何由销。\n任生非常才，临事胆不摇。必当展长画，逆波斩鲸鳌。\n九陌尘土黑，话别立远郊。孟坚勒燕然，岂独在汉朝。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李余及第归蜀",
        "author": "姚合",
        "content": "蜀山高岧峣，蜀客无平才。日饮锦江水，文章盈其怀。\n十年作贡宾，九年多邅回。春来登高科，升天得梯阶。\n手持冬集书，还家献庭闱。人生此为荣，得如君者稀。\n李白蜀道难，羞为无成归。子今称意行，所历安觉危。\n与子久相从，今朝忽乖离。风飘海中船，会合难自期。\n长安米价高，伊我常渴饥。临岐歌送子，无声但陈词。\n义交外不亲，利交内相违。勉子慎其道，急若食与衣。\n苦爇道路赤，行人念前驰。一杯不可轻，远别方自兹。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送饶州张使君",
        "author": "姚合",
        "content": "鄱阳胜事闻难比，千里连连是稻畦。山寺去时通水路，\n饮罢春明门外别，萧条驿路夕阳低。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送张宗原",
        "author": "姚合",
        "content": "东门送客道，春色如死灰。一客失意行，十客颜色低。\n住者既无家，去者又非归。穷愁一成疾，百药不可治。\n子贤我且愚，命分不合齐。谁开蹇踬门，日日同游栖。\n子行何所之，切切食与衣。谁能买仁义，令子无寒饥。\n野田不生草，四向生路岐。士人甚商贾，终日须东西。\n鸿雁春北去，秋风复南飞。勉君向前路，无失相见期。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送王求",
        "author": "姚合",
        "content": "士有经世筹，自无活身策。求食道路间，劳困甚徒役。\n我身与子同，日被饥寒迫。侧望卿相门，难入坚如石。\n为农昧耕耘，作商迷贸易。空把书卷行，投人买罪责。\n六月南风多，苦旱土色赤。坐家心尚焦，况乃远作客。\n羸马出郭门，饯饮晓连夕。愿君似醉肠，莫谩生忧戚。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送朱庆余及第后归越",
        "author": "姚合",
        "content": "劝君缓上车，乡里有吾庐。未得同归去，空令相见疏。\n山晴栖鹤起，天晓落潮初。此庆将谁比，献亲冬集书。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送朱庆余越州归觐",
        "author": "姚合",
        "content": "乡书落姓名，太守拜亲荣。访我波涛郡，还家雾雨城。\n海山窗外近，镜水世间清。何计随君去，邻墙过此生。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送任尊师归蜀觐亲",
        "author": "姚合",
        "content": "白云修道者，归去春风前。玉简通仙籍，金丹驻母年。\n锦文江一色，酒气雨相连。众说君平死，真师易义全。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送友人游蜀",
        "author": "姚合",
        "content": "送君一壶酒，相别野庭边。马上过秋色，舟中到锦川。\n峡猿啼夜雨，蜀鸟噪晨烟。莫便不回首，风光促几年。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送杜立归蜀",
        "author": "姚合",
        "content": "迢递三千里，西南是去程。杜陵家已尽，蜀国客重行。\n雪照巴江色，风吹栈阁声。马嘶山稍暖，人语店初明。\n旅梦心多感，孤吟气不平。谁为李白后，为访锦官城。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送韩湘赴江西从事",
        "author": "姚合",
        "content": "年少登科客，从军诏命新。行装有兵器，祖席尽诗人。\n细雨湘城暮，微风楚水春。浔阳应足雁，梦泽岂无尘。\n猿叫来山顶，潮痕在树身。从容多暇日，佳句寄须频。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送潘传秀才归宣州",
        "author": "姚合",
        "content": "李白坟三尺，嵯峨万古名。因君还故里，为我吊先生。\n晴日移虹影，空山出鹤声。老郎闲未得，无计此中行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送僧默然",
        "author": "姚合",
        "content": "出家侍母前，至孝自通禅。伏日江头别，秋风樯下眠。\n鸟声猿更促，石色树相连。此路多如此，师行亦有缘。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送陟遐上人游天台",
        "author": "姚合",
        "content": "万迭赤城路，终年游客稀。朝来送师去，自觉有家非。\n石净山光远，云深海色微。此诗成亦鄙，为我写岩扉。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送盛秀才赴举",
        "author": "姚合",
        "content": "重重吴越浙江潮，刺史何门始得消。五字州人唯有此，\n君去九衢须说我，病成疏懒懒趋朝。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送僧贞实归杭州天竺",
        "author": "姚合",
        "content": "石桥寺裏最清凉，闻说茆庵寄上方。林外猿声连院磬，\n九陌相逢千里别，青山重迭树苍苍。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送卢二弟茂才罢举游洛谒新相",
        "author": "姚合",
        "content": "踏碎作赋笔，驱车出上京。离筵俯岐路，四坐半公卿。\n守命贫难掷，忧身梦数惊。今朝赴知己，休咏苦辛行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送任畹及第归蜀中觐亲",
        "author": "姚合",
        "content": "子规啼欲死，君听固无愁。阙下声名出，乡中意气游。\n东川横剑阁，南斗近刀州。神圣题前字，千人看不休。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送杜观罢举东游",
        "author": "姚合",
        "content": "秋风离九陌，心事岂云安。曾是求名苦，当知此去难。\n辛勤程自远，寂寞夜多寒。诗句无人识，应须把剑看。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送狄兼谟下第归故山",
        "author": "姚合",
        "content": "慈恩塔上名，昨日败垂成。赁舍应无直，居山岂钓声。\n半年犹小隐，数日得閒行。映竹窥猿剧，寻云探鹤情。\n爱花高酒户，煮药污茶铛。莫便多时住，烟霄路在城。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送源中丞赴新罗",
        "author": "姚合",
        "content": "赤墀赐对使殊方，官重霜台紫绶光。玉节在船清海怪，\n谁得似君将雨露，海东万里洒扶桑。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送陈倜赴江陵从事",
        "author": "姚合",
        "content": "荆州胜事众皆闻，幕下今朝又得君。才子何须藉科第，\n新什定知饶景思，不应一向赋从军。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送张郎中副使赴泽潞",
        "author": "姚合",
        "content": "晓陌事戎装，风流粉署郎。机筹通变化，除拜出寻常。\n地冷饶霜气，山高碍雁行。应无离别恨，车马自生光。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送陆畅侍御归扬州",
        "author": "姚合",
        "content": "故园偏接近，霅水洞庭边。归去知何日，相逢各长年。\n山川南北路，风雪别离天。楚色穷冬烧，淮声独夜船。\n从军丞相府，谈笑酒杯前。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送韦瑶校书赴越",
        "author": "姚合",
        "content": "寄家临禹穴，乘传出秦关。霜落橘满地，潮来帆近山。\n相门宾益贵，水国事多闲。晨省高堂后，余欢杯酒间。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送雍陶及第归觐",
        "author": "姚合",
        "content": "献亲冬集书，比橘复何如。此去关山远，相思笑语疏。\n路寻丹壑断，人近白云居。幽石题名处，凭君亦记余。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李秀才赴举",
        "author": "姚合",
        "content": "罗刹楼头醉，送君西入京。秦吴无限地，山水半分程。\n海上烟霞湿，关中日月明。登科旧乡里，当为改嘉名。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送李传秀才归宣州",
        "author": "姚合",
        "content": "谢守青山宅，山孤宅亦平。池塘无复见，春草野中生。\n常日登楼望，今朝送客行。殷勤拂石壁，为我一书名。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送元绪上人游商山",
        "author": "姚合",
        "content": "万法空门裏，师修历几生。过来心已悟，未到行弥精。\n溪寂钟还度，林昏锡独鸣。朝簪抽未得，此别岂忘情。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送僧栖真归杭州天竺寺",
        "author": "姚合",
        "content": "吏事日纷然，无因到佛前。劳师相借问，知我亦通禅。\n古寺杉松出，残阳钟磬连。草庵盘石上，归此是因缘。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送敬法师归福州",
        "author": "姚合",
        "content": "结得随缘伴，蝉鸣方出关。新经译旧寺，故国与谁还。\n斋为无钟早，心因罢讲闲。东南数千里，何处不逢山。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送清敬阇黎归浙西",
        "author": "姚合",
        "content": "大地无生理，吴中岂是归。自翻贝叶偈，人施福田衣。\n夏尽滩声出，潮来日色微。郡斋师去后，寂寞夜吟稀。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送贾岛及钟浑",
        "author": "姚合",
        "content": "日日攻诗亦自强，年年供应在名场。\n春风驿路归何处，紫阁山边是草堂。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送僧游边",
        "author": "姚合",
        "content": "师向边头去，边人业障轻。腥膻斋自洁，部落讲还成。\n传教多离寺，随缘不计程。三千世界内，何处是无生。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送澄江上人赴兴元郑尚书招",
        "author": "姚合",
        "content": "师经非纸上，师佛在心中。觉路何曾异，行人自不同。\n水云晴亦雨，山木夜多风。闻结西方社，尚书待远公。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送马戴下第客游",
        "author": "姚合",
        "content": "昨来送君处，亦是九衢中。此日殷勤别，前时寂寞同。\n鸟啼寒食雨，花落暮春风。向晚离人起，筵收樽未空。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送薛二十三郎中赴婺州",
        "author": "姚合",
        "content": "我住浙江西，君去浙江东。日日心来往，不畏浙江风。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送独孤焕评事赴丰州",
        "author": "姚合",
        "content": "东门携酒送廷评，结束从军塞上行。深碛路移唯马觉，\n须凿燕然山上石，登科记裏是闲名。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "送王嗣之典仪城",
        "author": "姚合",
        "content": "日日思朝位，偷閒城外行。唯求采药者，不道在官名。\n好异嫌山浅，寻幽喜径生。病来文字拙，不要把归城。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "别贾岛",
        "author": "姚合",
        "content": "懒作住山人，贫家日赁身。书多笔渐重，睡少枕长新。\n野客狂无过，诗仙瘦始真。秋风千里去，谁与我相亲。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "别李余",
        "author": "姚合",
        "content": "病童随瘦马，难算往来程。野寺僧相送，河桥酒滞行。\n足愁无道性，久客会人情。何计羁穷尽，同居不出城。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "惜别",
        "author": "姚合",
        "content": "酒阑歌罢更迟留，携手思量凭翠楼。桃李容华犹叹月，\n似把剪刀裁别恨，两人分得一般愁。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "欲别",
        "author": "姚合",
        "content": "山川重迭远茫茫，欲别先忧别恨长。红芍药花虽共醉，\n惆怅与君烟景迥，不知何日到潇湘。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "别杭州",
        "author": "姚合",
        "content": "醉与江涛别，江涛惜我游。他年婚嫁了，终老此江头。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十六"
        }
    },
    {
        "title": "寄贾岛",
        "author": "姚合",
        "content": "漫向城中住，儿童不识钱。瓮头寒绝酒，灶额晓无烟。\n狂发吟如哭，愁来坐似禅。新诗有几首，旋被世人传。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄王度居士",
        "author": "姚合",
        "content": "憔悴王居士，颠狂不称时。天公与贫病，时辈复轻欺。\n茅屋随年借，盘餐逐日移。弃嫌官似梦，珍重酒如师。\n无竹栽芦看，思山迭石为。静窗留客话，古寺觅僧棋。\n瘦马寒来死，羸童饿得痴。唯应寻阮籍，心事远相知。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄杨茂卿校书",
        "author": "姚合",
        "content": "去年别君时，同宿黎阳城。黄河冻欲合，船入冰罅行。\n君为使滑州，我来西入京。丈夫不泣别，旁人叹无情。\n到京就省试，落籍先有名。惭辱乡荐书，忽欲自受刑。\n还家岂无路，羞为路人轻。决心住城中，百败望一成。\n腐草众所弃，犹能化为萤。岂我愚暗身，终久不发明。\n所悲道路长，亲爱难合併。还如舟与车，奔走各异程。\n耳目甚短狭，背面若聋盲。安得学白日，远见君仪形。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄杜师义",
        "author": "姚合",
        "content": "出处难相见，同城似异乡。点兵寻户籍，烧药试仙方。\n事校千般别，心还一种忙。黄金如化得，相寄亦何妨。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄陆浑县尉李景先",
        "author": "姚合",
        "content": "微俸还同请，唯君独自闲。地偏无驿路，药贱管仙山。\n月色生松裏，泉声在石间。吟诗复饮酒，何事更相关。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄酬卢侍御",
        "author": "姚合",
        "content": "诗新得意恣狂疏，挥手终朝力有余。\n今到诗家浑手战，欲题名字倩人书。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄主客张郎中",
        "author": "姚合",
        "content": "年长方慕道，金丹事参差。故园归未得，秋风思难持。\n蹇拙公府弃，朴静高人知。以我齐杖屦，昏旭讵相离。\n吟诗红叶寺，对酒黄菊篱。所赏未及毕，后游良有期。\n粲粲华省步，屑屑旅客姿。未同山中去，固当殊路岐。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄鄠县尉李廓少府",
        "author": "姚合",
        "content": "岁满休为吏，吟诗着白衣。爱山闲卧久，在世此心稀。\n听鹤向风立，捕鱼乘月归。此君才不及，谬得侍彤闱。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄紫阁隐者",
        "author": "姚合",
        "content": "自闻憔客说，无计得相寻。几世传高卧，全家在一林。\n养情书览苦，采药路多深。愿得为邻里，谁能说此心。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄国子杨巨源祭酒",
        "author": "姚合",
        "content": "日日新诗出，城中写不禁。清高疑对竹，閒雅胜闻琴。\n门户饶秋景，儿童解冷吟。云山今作主，还借外人寻。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄永乐长官殷尧藩",
        "author": "姚合",
        "content": "故人为吏隐，高卧簿书间。绕院唯栽药，逢僧只说山。\n此宵欢不接，穷岁信空还。何计相寻去，严风雪满关。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "冬夜书事寄两省阁老",
        "author": "姚合",
        "content": "天寒渐觉雁声疏，新月微微玉漏初。海峤只宜今日去，\n阁下群公尽高思，谁能携酒访贫居。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "郡中书事寄默然上人",
        "author": "姚合",
        "content": "郡中饶野兴，过客亦淹留。看月江楼晓，寻山石径秋。\n意归何处老，谁免此生愁。长爱东林子，安禅百事休。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄张徯",
        "author": "姚合",
        "content": "幽处寻书坐，朝朝闭竹扉。山僧封茗寄，野客乞诗归。\n秋卷多唯好，时名屈更肥。明年取前字，杯酒赛春辉。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄李频",
        "author": "姚合",
        "content": "闭门常不出，惟觉长庭莎。朋友来看少，诗书卧读多。\n命随才共薄，愁与醉相和。珍重君名字，新登甲乙科。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄李群玉",
        "author": "姚合",
        "content": "九衢名与利，无计扰閒人。道远期轻世，才高贵重身。\n石脂稀胜乳，玉粉细于尘。骨换肌肤腻，心灵气色真。\n嵩山高到日，洛水暖如春。居住应安稳，黄金几灶新。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "病中书事寄友人",
        "author": "姚合",
        "content": "终日自缠绕，此身无适缘。万愁生雨夜，百病凑衰年。\n多睡憎明屋，慵行待暖天。疮头梳有虱，风耳乱无蝉。\n换白方多错，回金法不全。家贫何所怨，将在老僧边。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "九日寄钱可复",
        "author": "姚合",
        "content": "数杯黄菊酒，千里白云天。上国名方振，戎州病未痊。\n静愁惟忆醉，闲走不胜眠。惆怅东门别，相逢知几年。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "春日早朝寄刘起居",
        "author": "姚合",
        "content": "九衢寒雾敛，双阙曙光分。彩仗迎春日，香烟接瑞雪。\n佩声清漏间，天语侍臣闻。莫笑冯唐老，还来谒圣君。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "秋日寄李支使",
        "author": "姚合",
        "content": "秋思朝来起，侵人暑稍微。晓眠离北户，午饭尚生衣。\n山静云初白，枝高果渐稀。闻君家海上，莫与燕同归。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄汴州令狐楚相公",
        "author": "姚合",
        "content": "汴水从今不復浑，秋风鼙鼓动城根。梁园台馆关东少，\n几时诏下归丹阙，还领千官入阁门。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄东都分司白宾客",
        "author": "姚合",
        "content": "阙下高眠过十旬，南宫印绶乞离身。诗中得意应千首，\n竹斋晚起多无事，唯到龙门寺裏频。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄裴起居",
        "author": "姚合",
        "content": "千官晓立炉烟裏，立近丹墀是起居。\n彩笔专书皇帝语，书成几卷太平书。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄狄拾遗，时为魏州从事",
        "author": "姚合",
        "content": "少在兵马间，长还系戎职。鸡飞不得远，岂要生羽翼。\n三年城中游，与君最相识。应知我中肠，不苟念衣食。\n主人树勋名，欲灭天下贼。愚虽乏智谋，愿陈一夫力。\n人生须气健，饥冻缚不得。睡当一席宽，觉乃千里窄。\n古人不惧死，所惧死无益。至交不可合，一合难离坼。\n君尝相劝勉，苦语毒胸臆。百年心知同，谁限河南北。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "金州书事寄山中旧友",
        "author": "姚合",
        "content": "安康虽好郡，刺史是憨翁。买酒终朝饮，吟诗一室空。\n自知为政拙，众亦觉心公。亲事星河在，忧人骨肉同。\n簿书岚色裏，鼓角水声中。井邑神州接，帆樯海路通。\n野亭晴带雾，竹寺夏多风。溉稻长洲白，烧林远岫红。\n旧山期已失，芳草思何穷。林下无相笑，男儿五马雄。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄紫阁无名头陀",
        "author": "姚合",
        "content": "峭行得如如，谁分圣与愚。不眠知梦妄，无号免人呼。\n山海禅皆遍，华夷佛岂殊。何因接师话，清净在斯须。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄郁上人",
        "author": "姚合",
        "content": "此生修道浅，愁见未来身。谁为传真谛，唯应是上人。\n自悲年已长，渐觉事难亲。不向禅门去，他门无了因。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄孙路秀才",
        "author": "姚合",
        "content": "幽居邻里少，江际复山阿。潮去蝉声出，天晴鹤语多。\n老人能步蹇，才子奈贫何。曾见春官语，年来虚甲科。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄安陆友人",
        "author": "姚合",
        "content": "别路在春色，故人云梦中。鸟啼三月雨，蝶舞百花风。\n烟束远山碧，霞欹落照红。想君登此兴，回首念飘蓬。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄马戴",
        "author": "姚合",
        "content": "天府鹿鸣客，幽山秋未归。我知方甚爱，众说以为非。\n隔屋闻泉细，和云见鹤微。新诗此处得，清峭比应稀。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄贾岛，时任普州司仓",
        "author": "姚合",
        "content": "长沙事可悲，普掾罪谁知。千载人空尽，一家冤不移。\n吟寒应齿落，才峭自名垂。地远山重迭，难传相忆词。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄杨工部，闻毗陵舍弟自罨溪入茶山",
        "author": "姚合",
        "content": "采茶溪路好，花影半浮沉。画舸僧同上，春山客共寻。\n芳新生石际，幽嫩在山阴。色是春光染，香惊日气侵。\n试尝应酒醒，封进定恩深。芳贻千裏外，怡怡太府吟。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄陕州王司马",
        "author": "姚合",
        "content": "家寄秦城非本心，偶然头上有朝簪。自当台直无因醉，\n欲知居处堪长久，须向山中学煮金。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄贾岛",
        "author": "姚合",
        "content": "寂寞荒原下，南山只隔篱。家贫唯我并，诗好复谁知。\n草色无穷处，虫声少尽时。朝昏鼓不到，闲卧益相宜。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄崔之仁山人",
        "author": "姚合",
        "content": "百门坡上住，石屋两三间。日月难教老，妻儿乞与闲。\n仙经拣客问，药债煮金还。何计能相访，终身得在山。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄嵩岳程光范",
        "author": "姚合",
        "content": "相别何容易，相逢便岁年。客来嫌路远，谁得到君边。\n岳色鸟啼裏，钟声竹影前。只应访支遁，时得话诗篇。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "洛下夜会寄贾岛",
        "author": "姚合",
        "content": "洛下攻诗客，相逢只是吟。夜觞欢稍静，寒屋坐多深。\n乌府偶为吏，沧江长在心。忆君难就寝，烛灭复星沉。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄华州李中丞",
        "author": "姚合",
        "content": "毛女峰前郡，烟霞气转清。庭分灵掌影，窗度瀑泉声。\n藓径人稀到，松斋药自生。常餐亦芝朮，闲客是公卿。\n看水逢仙鹤，登楼见帝城。养生非酒病，难隐是诗名。\n省署尝连步，江皋欲独耕。偶题无六义，聊以达微诚。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "病中辱谏议惠甘菊药苗，因以诗赠",
        "author": "姚合",
        "content": "萧萧一亩宫，种菊十余丛。采摘和芳露，封题寄病翁。\n熟宜茶鼎裏，餐称石瓯中。香洁将何比，从来味不同。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "舟行书事，寄杭州崔员外",
        "author": "姚合",
        "content": "张颐任酒浇，开眼信花烧。旧国归何滞，新知别又遥。\n夜行篙触石，晚泊缆依桥。若未重相见，无门解寂寥。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄元绪上人",
        "author": "姚合",
        "content": "石窗紫藓墙，此世此清凉。研露题诗洁，消冰煮茗香。\n闲云春影薄，孤磬夜声长。何计休为吏，从师老草堂。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄白阁默然",
        "author": "姚合",
        "content": "白阁峰头雪，城中望亦寒。高僧多默坐，清夜到明看。\n世上无诸苦，林间只一餐。尝闻南北教，所得比师难。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "夏日书事寄丘亢处士",
        "author": "姚合",
        "content": "暑天难可度，岂复更持觞。树裏鸣蝉咽，宫中午漏长。\n病夫心益躁，静者室应凉。几欲相寻去，红尘满路旁。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "秋中寄崔道士",
        "author": "姚合",
        "content": "贫居雀喧噪，况乃静巷陌。夜眠睡不成，空庭闻露滴。\n旁有一杯酒，欢然如对客。月光久逾明，照得笔墨白。\n平生志舒豁，难可似兹夕。四肢得自便，虽劳不为役。\n故人山中住，善治活身策。五谷口不尝，比僧更闲寂。\n我今暂得安，自谓脱幽戚。君身长逍遥，日月争老得。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄华州崔中丞",
        "author": "姚合",
        "content": "莲华峰下郡，仙洞亦难胜。闾裏苍苔水，虚空瀑布冰。\n酒香和药熟，山峭过云登。清净黎人泰，唯忧急诏征。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "秋日书事，寄秘书窦少监",
        "author": "姚合",
        "content": "秋气日骚骚，星星双鬓毛。凉天吟自远，清夜梦还高。\n林下期同去，人间共是劳。头巾何所直，且漉瓮头糟。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "友人南游不回因寄",
        "author": "姚合",
        "content": "相思春树绿，千里亦依依。鄠杜月频满，潇湘人不归。\n桂花风畔落，烟草蝶双飞。一别无消息，水南车迹稀。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "早春山居寄城中知己",
        "author": "姚合",
        "content": "阳和潜发荡寒阴，便使川原景象深。入户风泉声沥沥，\n虽有眼前诗酒兴，邀游争得称閒心。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄右史李定言",
        "author": "姚合",
        "content": "才归龙尾含鸡舌，更立螭头运兔毫。\n阊阖欲开金漏尽，冕旒初坐御香高。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄绛州李使君",
        "author": "姚合",
        "content": "独施清静化，千里管横汾。黎庶应深感，朝廷亦细闻。\n心期在黄老，家事是功勋。物外须仙侣，人间要使君。\n花多匀地落，山近满厅云。戎客无因去，西看白日曛。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄送卢拱秘书游魏州",
        "author": "姚合",
        "content": "太行山下路，荆棘昨来平。一自开元后，今逢上客行。\n地形吞北虏，人事接东京。扫洒氛埃静，游从气概生。\n蓟门春不艳，淇水暖还清。看野风情远，寻花酒病成。\n官闲身自在，诗逸语纵横。车马回应晚，烟光满去程。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "秋晚夜坐寄院中诸曹长",
        "author": "姚合",
        "content": "腰间垂印囊，白髮未归乡。还往应相责，朝昏亦自伤。\n穷愁山影峭，独夜漏声长。寂寞难成寐，寒灯侵晓光。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "书怀寄友人",
        "author": "姚合",
        "content": "精心奉北宗，微宦在南宫。举世劳为适，开门事不穷。\n年来复几日，蝉去又鸣鸿。衰疾谁人问，閒情与酒通。\n四邻寒稍静，九陌夜方空。知老何山是，思归愚谷中。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄无可上人",
        "author": "姚合",
        "content": "十二门中寺，诗僧寺独幽。多年松色别，后夜磬声秋。\n见世虑皆尽，来生事更修。终须执瓶钵，相逐入牛头。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄晖上人",
        "author": "姚合",
        "content": "日出月复没，悠悠昏与明。修持经几劫，清净到今生。\n林下知无相，人间苦是情。终期逐师去，不拟老尘缨。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄贾岛浪仙",
        "author": "姚合",
        "content": "悄悄掩门扉，穷窘自维絷。世途已昧履，生计复乖缉。\n疏我非常性，端峭尔孤立。往还纵云久，贫蹇岂自习。\n所居率荒野，宁似在京邑。院落夕弥空，虫声雁相及。\n衣巾半僧施，蔬药常自拾。凛凛寝席单，翳翳灶烟湿。\n颓篱裏人度，败壁邻灯入。晓思已暂舒，暮愁还更集。\n风凄林叶萎，苔糁行径涩。海峤誓同归，橡栗充朝给。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄九华费冠卿",
        "author": "姚合",
        "content": "逍遥罾缴外，高鸟与潜鱼。阙下无朝籍，林间有诏书。\n夜眠青玉洞，晓饭白云蔬。四海人空老，九华君独居。\n此心谁复识，日与世情疏。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄不疑上人",
        "author": "姚合",
        "content": "是法修行遍，方栖不二门。随缘嫌寺着，见性觉经繁。\n所叹身将老，始闻师一言。尘沙千万劫，劫尽佛长存。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄主客刘郎中",
        "author": "姚合",
        "content": "汉朝共许贾生贤，迁谪还应是宿缘。仰德多时方会面，\n清景早朝吟丽思，题诗应费益州笺。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄周十七起居",
        "author": "姚合",
        "content": "冬冬九陌鼓声齐，百辟朝天马乱嘶。月照浓霜寒更远，\n莫笑老人多独出，晴山荒景觅诗题。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "秋夜寄默然上人",
        "author": "姚合",
        "content": "霜月静幽居，闲吟梦觉初。秋深夜迢递，年长意萧疏。\n海上归难遂，人间事尽虚。赖师方便语，渐得识真如。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄王玄伯",
        "author": "姚合",
        "content": "夜归晓出满衣尘，转觉才名带累身。\n莫觅旧来终日醉，世间杯酒属閒人。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄山中友人",
        "author": "姚合",
        "content": "昨秋今复春，役役是非身。海上无归路，城中作老人。\n流年何处在，白日每朝新。闻有长生术，将求未有因。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄陕府内兄郭冏端公",
        "author": "姚合",
        "content": "蹇钝无大计，酷嗜进士名。为文性不高，三年住西京。\n相府执文柄，念其心专精。薄艺不退辱，特列为门生。\n事出自非意，喜常少于惊。春榜四散飞，数日遍八纮。\n眼始见花发，耳得闻鸟鸣。免同去年春，兀兀聋与盲。\n家寄河朔间，道路出陕城。暌违逾十年，一会豁素诚。\n同游山水穷，狂饮飞大觥。起坐不相离，有若亲弟兄。\n中外无亲疏，所算在其情。久客贵优饶，一醉旧疾平。\n家远归思切，风雨甚亦行。到兹恋仁贤，淹滞一月程。\n新诗忽见示，气逸言纵横。缠绵意千里，骚雅文发明。\n永昼吟不休，咽喉干无声。羁贫重金玉，今日金玉轻。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄题蔡州蒋亭兼简田使君",
        "author": "姚合",
        "content": "几岁乱军裏，蒋亭名不销。无人知旧径，有药长新苗。\n树宿山禽静，池通野水遥。何因同此醉，永望思萧条。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "山居寄友人",
        "author": "姚合",
        "content": "独在山阿裏，朝朝遂性情。晓泉和雨落，秋草上阶生。\n因客始沽酒，借书方到城。诗情聊自遣，不是趁声名。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄崔之仁山人",
        "author": "姚合",
        "content": "不得之仁消息久，秋来体色复何如。苦将杯酒判身病，\n几时身计浑无事，拣取深山一处居。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄主客刘员外",
        "author": "姚合",
        "content": "蝉稀虫唧唧，露重思悠悠。静者多便夜，豪家不见秋。\n同归方欲就，微恙几时瘳。今日沧江上，何人理钓舟。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "山中寄友人",
        "author": "姚合",
        "content": "路岐何渺邈，在客易蹉跎。却是去家远，因循住日多。\n几看春草绿，又见塞鸿过。未有进身处，忍教抛薜萝。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄友人",
        "author": "姚合",
        "content": "日暮掩重扉，抽簪复解衣。漏声林下静，萤色月中微。\n秋霁露华结，夜深人语稀。殷勤故山路，谁与我同归。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄李余卧疾",
        "author": "姚合",
        "content": "穷节弥惨栗，我讵自云乐。伊人婴疾恙，所对唯苦药。\n寂寞行稍稀，清羸餐自薄。幽斋外浮事，梦寐亦简略。\n雪户掩复明，风帘卷还落。方持数杯酒，勉子同斟酌。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄白石师",
        "author": "姚合",
        "content": "白石师何在，师禅白石中。无情云可比，不食鸟难同。\n屦下苍苔雪，龛前瀑布风。相寻未有计，只是礼虚空。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄贾岛",
        "author": "姚合",
        "content": "疏拙只如此，此身谁与同。高情向酒上，无事在山中。\n渐老病难理，久贫吟益空。赖君时访宿，不避北斋风。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄默然上人",
        "author": "姚合",
        "content": "晨餐夜复眠，日与月相连。天下谁无病，人间乐是禅。\n几生通佛性，一室但香烟。结得无为社，还应有宿缘。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄不出院僧",
        "author": "姚合",
        "content": "不行门外地，斋戒得清真。长食施来饭，深居锁定身。\n朝昏常傍佛，起坐省逢人。非独心常净，衣无一点尘。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "万年县中雨夜会宿寄皇甫甸",
        "author": "姚合",
        "content": "县斋还寂寞，夕雨洗苍苔。清气灯微润，寒声竹共来。\n虫移上阶近，客起到门回。想得吟诗处，唯应对酒杯。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "寄旧山隐者",
        "author": "姚合",
        "content": "别君须臾间，历日两度新。念彼白日长，复值人事并。\n未改当时居，心事如野云。朝朝恣行坐，百事都不闻。\n奈何道未尽，出山最艰辛。奔走衢路间，四枝不属身。\n名在进士场，笔毫争等伦。我性本朴直，词理安得文。\n纵然自称心，又不合众人。以此名字低，不如风中尘。\n昨逢卖药客，云是居山邻。说君忆我心，憔悴其形神。\n昔是同枝鸟，今作万里分。万里亦未遥，喧静终难群。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "新居秋夕寄李廓",
        "author": "姚合",
        "content": "羁滞多共趣，屡屡同室眠。稍暇更访诣，宁唯候招延。\n愧君备蔬药，识我性所便。罢吏童仆去，洒扫或自专。\n古巷人易息，疏迥自江边。幸当中秋夕，复此无云天。\n月华更漏清，露叶光彩鲜。四邻亦悄悄，中怀益缠绵。\n兹境罕能致，居闲得弥偏。数杯罢复饮，共想山中年。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠卢大夫将军",
        "author": "姚合",
        "content": "将军身在城，讵得虏尘清。酿酒邀闲客，吟诗直禁营。\n苍鹰春不下，战马夜空鸣。碣石应无业，皇州独有名。\n上山嫌髀重，拔剑叹衣生。公议今如此，登坛到即行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠供奉僧次融",
        "author": "姚合",
        "content": "会解如来意，僧家独有君。开经对天子，骑马过声闻。\n本寺远于日，新诗高似云。热时吟一句，凉冷胜秋分。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠王尊师",
        "author": "姚合",
        "content": "先生自说瀛洲路，多在青松白石间。海岸夜中常见日，\n今日偶闻尘外事，朝簪未掷复何颜。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠常州院僧",
        "author": "姚合",
        "content": "一住毗陵寺，师应只信缘。院贫人施食，窗静鸟窥禅。\n古磬声难尽，秋灯色更鲜。仍闻开讲日，湖上少鱼船。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠卢沙弥小师",
        "author": "姚合",
        "content": "怕见世间事，削头披佛衣。年小未受戒，会解如老师。\n天与出家肠，一食斋不饥。麻履踏雪路，与马不肯骑。\n嫌我身腥膻，似我见戎夷。彼此见会异，对面成别离。\n我师文宣王，立教垂书诗。但全仁义心，自然便慈悲。\n两教大体同，无处辨是非。莫以衣服别，到头不相知。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠张籍太祝",
        "author": "姚合",
        "content": "绝妙江南曲，凄凉怨女诗。古风无手敌，新语是人知。\n飞动应由格，功夫过却奇。麟台添集卷，乐府换歌词。\n李白应先拜，刘祯必自疑。贫须君子救，病合国家医。\n野客开山借，邻僧与米炊。甘贫辞聘币，依选受官资。\n多见愁连晓，稀闻债尽时。圣朝文物盛，太祝独低眉。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠丘郎中",
        "author": "姚合",
        "content": "绕篱栽杏种黄精，晓侍炉烟暮出城。\n万事将身求总易，学君难得是长生。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠王建司马",
        "author": "姚合",
        "content": "久向空门隐，交亲亦不知。文高轻古意，官冷似前资。\n老觉僧斋健，贫还酒债迟。仙方小字写，行坐把相随。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠任士曹",
        "author": "姚合",
        "content": "宪皇十一祀，共得春闱书。道直淹曹掾，命通侍玉除。\n浮生年月促，九陌笑言疏。何计同归去，沧江有弊庐。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠刘叉",
        "author": "姚合",
        "content": "自君离海上，垂钓更何人。独宿空堂雨，闲行九陌尘。\n避时曾变姓，救难似嫌身。何处相期宿，咸阳酒市春。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠僧绍明",
        "author": "姚合",
        "content": "西方清净路，此路出何门。见说师知处，从来佛不言。\n今生多病恼，自晓至黄昏。唯寐方无事，那堪梦亦喧。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠张质山人",
        "author": "姚合",
        "content": "先生居处僻，荆棘与墙齐。酒好宁论价，诗狂不着题。\n烧成度世药，踏尽上山梯。懒听閒人语，争如谷鸟啼。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠少室山麻襦僧",
        "author": "姚合",
        "content": "只辫麻为衲，此中经几春。庵前多猛兽，径小绝行人。\n泉近濆瓶履，山深少垢尘。想师正法指，喻我独迷津。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠王山人",
        "author": "姚合",
        "content": "贤哲论独诞，吾宗次定今。诗吟天地广，觉印果因深。\n教演归恭敬，名标中外钦。既能施六度，了悟达双林。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "赠终南山傅山人",
        "author": "姚合",
        "content": "七十未成事，终南苍鬓翁。老来诗兴苦，贫去酒肠空。\n蟠蛰身仍病，鹏抟力未通。已无烧药本，唯有着书功。\n白马时何晚，青龙岁欲终。生涯枯叶下，家口乱云中。\n潭静鱼惊水，天晴鹤唳风。悲君还姓傅，独不梦高宗。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "使两浙赠罗隐",
        "author": "姚合",
        "content": "平日时风好涕流，谗书虽盛一名休。寰区叹屈瞻天问，\n何当世祖从人望，早以公台命卓侯。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十七"
        }
    },
    {
        "title": "閒居遣怀十首",
        "author": "姚合",
        "content": "身外无徭役，开门百事闲。倚松听唳鹤，策杖望秋山。\n萍任连池绿，苔从匝地斑。料无车马客，何必扫柴关。\n闲卧销长日，亲朋笑我疏。诗篇随分有，人事度年无。\n情性僻难改，愁怀酒为除。谁能思此计，空备满床书。\n白日逍遥过，看山复绕池。展书寻古事，翻卷改新诗。\n赊酒风前酌，留僧竹裏棋。同人笑相问，羡我足閒时。\n好景时牵目，茅斋兴有余。远山经雨后，庭树得秋初。\n道侣怜栽药，高人笑养鱼。优游随本性，甘被弃慵疏。\n永日厨烟绝，何曾暂废吟。閒时随思缉，小酒恣情斟。\n看月嫌松密，垂纶爱水深。世间多少事，无事可关心。\n一生能几日，愁恨也无端。遇酒酕醄饮，逢花烂熳看。\n青云非失路，白髮未相干。以此多携解，将心但自宽。\n万事徒纷扰，难关枕上身。朗吟销白日，沈醉度青春。\n演步怜山近，闲眠厌客频。市朝曾不到，长免满衣尘。\n野性多疏惰，幽栖更称情。独行看影笑，闲坐弄琴声。\n懒拜腰肢硬，慵趋礼乐生。业文随日遣，不是为求名。\n生计甘寥落，高名愧自由。惯无身外事，不信世间愁。\n好酒盈杯酌，闲诗任笔酬。凉风从入户，云水更宜秋。\n拙直难和洽，从人笑掩关。不能行户外，宁解走尘间。\n被酒长酣思，无愁可上颜。何言归去事，着处是青山。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "武功县中作三十首",
        "author": "姚合",
        "content": "县去帝城远，为官与隐齐。马随山鹿放，鸡杂野禽栖。\n绕舍惟藤架，侵阶是药畦。更师嵇叔夜，不拟作书题。\n方拙天然性，为官是事疏。惟寻向山路，不寄入城书。\n因病多收药，缘餐学钓鱼。养身成好事，此外更空虚。\n微官如马足，只是在泥尘。到处贫随我，终年老趁人。\n簿书销眼力，杯酒耗心神。早作归休计，深居养此身。\n簿书多不会，薄俸亦难销。醉卧慵开眼，闲行懒系腰。\n移花兼蝶至，买石得云饶。且自心中乐，从他笑寂寥。\n晓钟惊睡觉，事事便相关。小市柴薪贵，贫家砧杵闲。\n读书多旋忘，赊酒数空还。长羡刘伶辈，高眠出世间。\n性疏常爱卧，亲故笑悠悠。纵出多携枕，因衙始裹头。\n上山方觉老，过寺暂忘愁。三考千余日，低腰不拟休。\n客至皆相笑，诗书满卧床。爱闲求病假，因醉弃官方。\n鬓髮寒唯短，衣衫瘦渐长。自嫌多检束，不似旧来狂。\n一日看除目，终年损道心。山宜冲雪上，诗好带风吟。\n野客嫌知印，家人笑买琴。只应随分过，已是错弥深。\n邻里皆相爱，门开数见过。秋凉送客远，夜静咏诗多。\n就架题书目，寻栏记药窠。到官无别事，种得满庭莎。\n穷达天应与，人间事莫论。微官长似客，远县岂胜村。\n竟日多无食，连宵不闭门。斋心调笔砚，唯写五千言。\n县僻仍牢落，游人到便回。路当边地去，村入郭门来。\n酒户愁偏长，诗情病不开。可曾衙小吏，恐谓踏青苔。\n自下青山路，三年着绿衣。官卑食肉僭，才短事人非。\n野客教长醉，高僧劝早归。不知何计是，免与本心违。\n月出方能起，庭前看种莎。吏来山鸟散，酒熟野人过。\n岐路荒城少，烟霞远岫多。同官数相引，下马上西坡。\n作吏荒城裏，穷愁欲不胜。病多唯识药，年老渐亲僧。\n梦觉空堂月，诗成满砚冰。故人多得路，寂寞不相称。\n谁念东山客，栖栖守印床。何年得事尽，终日逐人忙。\n醉卧谁知叫，閒书不着行。人间长检束，与此岂相当。\n朝朝眉不展，多病怕逢迎。引水远通涧，垒山高过城。\n秋灯照树色，寒雨落池声。好是吟诗夜，披衣坐到明。\n簿籍谁能问，风寒趁早眠。每旬常乞假，隔月探支钱。\n还往嫌诗僻，亲情怪酒颠。谋身须上计，终久是归田。\n闭门风雨裏，落叶与阶齐。野客嫌杯小，山翁喜枕低。\n听琴知道性，寻药得诗题。谁更能骑马，闲行只杖藜。\n腥膻都不食，稍稍觉神清。夜犬因风吠，邻鸡带雨鸣。\n守官常卧病，学道别称名。小有洞中路，谁能引我行。\n宦名浑不计，酒熟且开封。晴月销灯色，寒天挫笔锋。\n惊禽时并起，闲客数相逢。旧国萧条思，青山隔几重。\n假日多无事，谁知我独忙。移山入县宅，种竹上城墙。\n惊蝶遗花蕊，游蜂带蜜香。唯愁明早出，端坐吏人旁。\n门外青山路，因循自不归。养生宜县僻，说品喜官微。\n净爱山僧饭，闲披野客衣。谁怜幽谷鸟，不解入城飞。\n一官无限日，愁闷欲何如。扫舍惊巢燕，寻方落壁鱼。\n从僧乞净水，凭客报閒书。白髮谁能镊，年来四十余。\n朝朝门不闭，长似在山时。宾客抽书读，儿童斫竹骑。\n久贫还易老，多病懒能医。道友应相怪，休官日已迟。\n戚戚常无思，循资格上官。閒人得事晚，常骨觅仙难。\n醉卧疑身病，贫居觉道宽。新诗久不写，自算少人看。\n漫作容身计，今知拙有余。青衫迎驿使，白髮忆山居。\n道友怜蔬食，吏人嫌草书。须为长久事，归去自耕锄。\n主印三年坐，山居百事休。焚香开敕库，踏月上城楼。\n饮酒多成病，吟诗易长愁。殷勤问渔者，暂借手中钩。\n长忆青山下，深居遂性情。垒阶溪石净，烧竹灶烟轻。\n点笔图云势，弹琴学鸟声。今朝知县印，梦裏百忧生。\n自知狂僻性，吏事固相疏。只是看山立，无嫌出县居。\n印朱沾墨砚，户籍杂经书。月俸寻常请，无妨乏斗储。\n作吏无能事，为文旧致功。诗标八病外，心落百忧中。\n拜别登朝客，归依炼药翁。不知还往内，谁与此心同。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "罢武功县将入城",
        "author": "姚合",
        "content": "乍抛衫笏觉身轻，依旧还称学道名。欲泥山僧分屋住，\n无奈同官珍重意，几回临路却休行。\n青衫脱下便狂歌，种薤栽莎劚古坡。野客相逢添酒病，\n欲与九衢亲故别，明朝拄杖始经过。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "秋日閒居二首",
        "author": "姚合",
        "content": "九陌宅重重，何门怜此翁。荒庭唯菊茂，幽径与山通。\n落叶带衣上，闲云来酒中。此心谁得见，林下鹿应同。\n先忆花时节，家山听更归。爱诗看古集，忆酒典寒衣。\n睡少身还健，愁多食不肥。自怜疏懒性，无事出门稀。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "閒居晚夏",
        "author": "姚合",
        "content": "閒居无事扰，旧病亦多痊。选字诗中老，看山屋外眠。\n片霞侵落日，繁叶咽鸣蝉。对此心还乐，谁知乏酒钱。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "閒居",
        "author": "姚合",
        "content": "不自识疏鄙，终年住在城。过门无马迹，满宅是蝉声。\n带病吟虽苦，休官梦已清。何当学禅观，依止古先生。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "街西居三首",
        "author": "姚合",
        "content": "受得山野性，住城多事违。青山在宅南，回首东西稀。\n浅浅一井泉，数家同汲之。独我恶水浊，凿井庭之陲。\n自凿还自饮，亦为众所非。吁嗟世间事，洁身诚难为。\n日出穷巷喜，温然胜重衣。重衣岂不暖，所暖人不齐。\n兀兀复行行，不离阶与墀。\n丈夫非马蹄，安得知路岐。穷贱餐茹薄，兴与养性宜。\n乃知长生术，豪贵难得之。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "閒居遣兴",
        "author": "姚合",
        "content": "终年城裏住，门户似山林。客怪身名晚，妻嫌酒病深。\n写方多识药，失谱废弹琴。文字非经济，空虚用破心。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "庄居即事",
        "author": "姚合",
        "content": "休看小字大书名，向日持经眼却明。时过无心求富贵，\n斜月照床新睡觉，西风半夜鹤来声。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "亲仁裏居",
        "author": "姚合",
        "content": "三年赁舍亲仁裏，寂寞何曾似在城。饮酒自缘防冷病，\n自别青山归未得，羡君长听石泉声。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "庄居野行",
        "author": "姚合",
        "content": "客行野田间，比屋皆闭户。借问屋中人，尽去作商贾。\n官家不税商，税农服作苦。居人尽东西，道路侵垄亩。\n采玉上山颠，探珠入水府。边兵索衣食，此物同泥土。\n古来一人耕，三人食犹饥。如今千万家，无一把锄犁。\n我仓常空虚，我田生蒺藜。上天不雨粟，何由活烝黎。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "春日閒居",
        "author": "姚合",
        "content": "居止日萧条，庭前唯药苗。身闲眠自久，眼荖视还遥。\n檐燕酬莺语，邻花杂絮飘。客来无酒饮，搔首掷空瓢。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "独居",
        "author": "姚合",
        "content": "深闭柴门长不出，功夫自课少閒时。翻音免问他人字，\n到头归向青山是，尘路茫茫欲告谁。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "早春閒居",
        "author": "姚合",
        "content": "寂寞日何为，閒居春色迟。惊风起庭雪，寒雨长檐澌。\n强饮樽中酒，嘲山世外诗。此生仍且在，难与老相离。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "原上新居",
        "author": "姚合",
        "content": "秋来梨果熟，行哭小儿饥。邻富鸡长往，庄贫客渐稀。\n借牛耕地晚，卖树纳钱迟。墙下当官道，依前夹竹篱。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "将归山",
        "author": "姚合",
        "content": "野人惯去山中住，自到城来闷不胜。宫树蝉声多却乐，\n闻道旧溪茆屋畔，春风新上数枝藤。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "山中述怀",
        "author": "姚合",
        "content": "为客久未归，寒山独掩扉。晓来山鸟散，雨过杏花稀。\n天远云空积，溪深水自微。此情对春色，尽醉欲忘机。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "偶然书怀",
        "author": "姚合",
        "content": "十年通籍入金门，自愧名微枉搢绅。炼得丹砂疑不食，\n汉有冯唐唐有我，老为郎吏更何人。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "客舍有怀",
        "author": "姚合",
        "content": "旅人无事喜，终日思悠悠。逢酒嫌杯浅，寻书怕字稠。\n贫来许钱圣，梦觉见身愁。寂寞中林下，饥鹰望到秋。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "及第后夜中书事",
        "author": "姚合",
        "content": "夜睡常惊起，春光属野夫。新衔添一字，旧友逊前途。\n喜过还疑梦，狂来不似儒。爱花持烛看，忆酒犯街沽。\n天上名应定，人间盛更无。报恩丞相合，何啻杀微躯。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "偶题",
        "author": "姚合",
        "content": "年年九陌看春还，旧隐空劳梦寐间。迟日逍遥芸草长，\n道侣书来相责诮，朝朝欲报作何颜。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "感时",
        "author": "姚合",
        "content": "忆昔未出身，索寞无精神。逢人话天命，自贱如埃尘。\n君今才出身，飒爽鞍马春。逢人话天命，自重如千钧。\n信涉名利道，举动皆丧真。君今自世情，何况天下人。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "忆山",
        "author": "姚合",
        "content": "闲处无人到，乖疏称野情。日高搔首起，林下散衣行。\n泉引窗前过，云看石罅生。别来愁欲老，虚负出山名。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "客游旅怀",
        "author": "姚合",
        "content": "客行无定止，终日路岐间。马为赊来贵，僮缘借得顽。\n诗书愁触雨，店舍喜逢山。旧业嵩阳下，三年未得还。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "迎春",
        "author": "姚合",
        "content": "半年留醉待花开，晓去迎春夜始回。风暖慢行寻曲水，\n今日柳条全弄色，游人相伴看春来。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "游春十二首",
        "author": "姚合",
        "content": "正月一日后，寻春更不眠。自知还近僻，众说过于颠。\n看水宁依路，登山欲到天。悠悠芳思起，多是晚风前。\n官卑长少事，县僻又无城。未晓冲寒起，迎春忍病行。\n树枝风掉软，菜甲土浮轻。好个林间鹊，今朝足喜声。\n诗酒相牵引，朝朝思不穷。苔痕雪水裏，春色竹烟中。\n迎雨缘池草，摧花倚树风。书非名利事，爱此少人同。\n尘中主印吏，谁遣有高情。趁暖檐前坐，寻芳树底行。\n土融凝墅色，冰败满池声。渐觉春相泥，朝来睡不轻。\n疏顽无异事，随例但添年。旧历藏深箧，新衣薄絮绵。\n暖风浑酒色，晴日畅琴弦。同伴无辞困，游春贵在先。\n看春长不足，岂更觉身劳。寺裏花枝净，山中水色高。\n嫩云轻似絮，新草细如毛。并起诗人思，还应费笔毫。\n悠悠小县吏，憔悴入新年。远思遭诗恼，閒情被酒牵。\n恋花林下饮，爱草野中眠。疏懒今成性，谁人肯更怜。\n处处春光遍，游人亦不稀。向阳倾冷酒，看影试新衣。\n嫩树行移长，幽禽语旋飞。同来皆去尽，冲夜独吟归。\n朝朝看春色，春色似相怜。酒醒莺啼裏，诗成蝶舞前。\n摘花盈手露，折竹满庭烟。亲故多相笑，疏狂似少年。\n卑官还不恶，行止得逍遥。晴野花侵路，春陂水上桥。\n尘埃生暖色，药草长新苗。看却烟光散，狂风处处飘。\n身被春光引，经时更不归。嚼花香满口，书竹粉黏衣。\n弄日莺狂语，迎风蝶倒飞。自知疏懒性，得事亦应稀。\n晓脱青衫出，闲行气味长。一瓶春酒色，数顷野花香。\n朝客闻应羡，山僧见亦狂。不将僮仆去，恐为损风光。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "赏春",
        "author": "姚合",
        "content": "閒人只是爱春光，迎得春来喜欲狂。买酒怕迟教走马，\n颠倒醉眠三数日，人间百事不思量。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "春日即事",
        "author": "姚合",
        "content": "春来眠不得，谁复念生涯。夜听四邻乐，朝寻九陌花。\n轻烟浮草色，微雨濯年华。乞假非关病，朝衣在酒家。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "春日江次",
        "author": "姚合",
        "content": "野步出茆斋，闲行坐石台。久悲乡路远，犹喜杏花开。\n鸥鹭皆飞去，帆樯何处来。因凝千里目，落日尚徘徊。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "扬州春词三首",
        "author": "姚合",
        "content": "广陵寒食天，无雾复无烟。暖日凝花柳，春风散管弦。\n园林多是宅，车马少于船。莫唤游人住，游人困不眠。\n满郭是春光，街衢土亦香。竹风轻履舄，花露腻衣裳。\n谷鸟鸣还艳，山夫到更狂。可怜游赏地，炀帝国倾亡。\n江北烟光裏，淮南胜事多。市鄽持烛入，邻里漾船过。\n有地惟栽竹，无家不养鹅。春风荡城郭，满耳是笙歌。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "寒食二首",
        "author": "姚合",
        "content": "今朝一百五，出户雨初晴。舞爱双飞蝶，歌闻百啭莺。\n江深青草岸，花满白云城。为政多孱懦，应无酷吏名。\n出城烟火少，况复是今朝。闲坐将谁语，临觞只自谣。\n阶前春藓遍，衣上落花飘。伎乐州人戏，使君心寂寥。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "暮春书事",
        "author": "姚合",
        "content": "穷巷少芳菲，苍苔一径微。酒醒闻客别，年长送春归。\n宿愿眠云峤，浮名系锁闱。未因丞相庇，难得脱朝衣。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "春晚雨中",
        "author": "姚合",
        "content": "寂寂春将老，閒人强自欢。迎风莺语涩，带雨蝶飞难。\n傍砌木初长，眠花景渐阑。临轩平目望，情思若为宽。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "送春",
        "author": "姚合",
        "content": "昨迎今复送，来晚去逡巡。芳尽空繁树，愁多独病身。\n静思倾酒懒，闲望上楼频。为向春风道，明年早报春。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "别春",
        "author": "姚合",
        "content": "留春不得被春欺，春若无情遣泥谁。寂寞自疑生冷病，\n一去近当三百日，从朝至夜是相思。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "夏夜",
        "author": "姚合",
        "content": "闲斋深夜静，独坐又闲行。密树月笼影，疏篱水隔声。\n断猿时叫谷，栖鸟每摇柽。寂寞求名士，谁知此夕情。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "秋日有怀",
        "author": "姚合",
        "content": "秋来不復眠，但觉思悠然。菊色欲经露，虫声渐替蝉。\n诗情生酒裏，心事在山边。旧裏无因到，西风又一年。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "秋夕遣怀",
        "author": "姚合",
        "content": "昨宵白露下，秋气满山城。风劲衣巾脆，窗虚笔墨轻。\n临书爱真迹，避酒怕狂名。只拟随麋鹿，悠悠过一生。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "秋中夜坐",
        "author": "姚合",
        "content": "疏散永无事，不眠常夜分。月中松露滴，风引鹤同闻。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "同卫尉崔少卿九月六日饮",
        "author": "姚合",
        "content": "酒熟菊还芳，花飘盏亦香。与君先一醉，举世待重阳。\n风色初晴利，虫声向晚长。此时如不饮，心事亦应伤。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "九日忆砚山旧居",
        "author": "姚合",
        "content": "帝裏閒人少，谁同把酒杯。砚山篱下菊，今日几枝开。\n晓角惊眠起，秋风引病来。长年归思切，更值雁声催。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "秋晚江次",
        "author": "姚合",
        "content": "萧萧晚景寒，独立望江壖。沙渚几行雁，风湾一隻船。\n落霞澄返照，孤屿隔微烟。极目思无尽，乡心到眼前。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "除夜二首",
        "author": "姚合",
        "content": "衰残归未遂，寂寞此宵情。旧国当千里，新年隔数更。\n寒犹近北峭，风渐向东生。谁见长安陌，晨钟度火城。\n殷勤惜此夜，此夜在逡巡。烛尽年还别，鸡鸣老更新。\n傩声方去疫，酒色已迎春。明日持杯处，谁为最后人。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "晦日送穷三首",
        "author": "姚合",
        "content": "年年到此日，沥酒拜街中。万户千门看，无人不送穷。\n送穷穷不去，相泥欲何为。今日官家宅，淹留又几时。\n古人皆恨别，此别恨消魂。只是空相送，年年不出门。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "咏云",
        "author": "姚合",
        "content": "霭霭纷纷不可穷，戛笙歌处尽随龙。来依银汉一千里，\n怜君翠染双蝉鬓，镜裏朝朝近玉容。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "咏雪",
        "author": "姚合",
        "content": "愁云残腊下阳台，混却干坤六出开。与月交光呈瑞色，\n其那知音不相见，剡溪乘兴为君来。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "郡中对雪",
        "author": "姚合",
        "content": "霏微着草树，渐布与阶平。远近如空色，飘扬无落声。\n飞鸦疑翅重，去马觉蹄轻。遥想故山下，樵夫应滞行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "对月",
        "author": "姚合",
        "content": "银轮玉兔向东流，莹净三更正好游。\n一片黑云何处起，皂罗笼却水精球。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "八月十五夜看月",
        "author": "姚合",
        "content": "亭亭千万里，三五复秋中。此夕光应绝，常时思不同。\n九霄微有露，四海静无风。惆怅逡巡别，谁能看碧空。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "赋月华临静夜",
        "author": "姚合",
        "content": "长空埃壒灭，皎皎月华临。色正秋将半，光鲜夜自深。\n九霄晴更彻，四野气难侵。静照遥山出，孤明列宿沉。\n高人应不寐，惊鹊复何心。漏尽东方晓，佳期何处寻。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "酬任畴协律夏中苦雨见寄",
        "author": "姚合",
        "content": "银汉波澜溢，经旬雨未休。细听宜隔牖，远望忆高楼。\n风急飘还断，云低落更稠。走童惊掣电，饥鸟啄浮沤。\n丝网张空际，蛛绳续瓦沟。青蛙多入户，潢潦欲胜舟。\n雷怒疑山破，池浑似土流。灰人漫禳厌，水马恣沈浮。\n广陌应翻浪，贫居恐作湫。阳精藏不耀，阴气盛难收。\n远色重林暮，繁声四壁秋。望晴思见日，防冷欲披裘。\n枕润眠还懒，车羸出转忧。散空烟漠漠，迸溜竹修修。\n树暗蝉吟咽，巢倾燕语愁。琴书凉簟净，灯烛夜窗幽。\n天下那能向，龙边岂易求。湿烟凝灶额，荒草覆墙头。\n酒思凄方罢，诗情耿始抽。下床先仗屐，汲井恐飘瓯。\n危坐徒相忆，佳期未有由。劳君寄新什，终日不能酬。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "和座主相公雨中作",
        "author": "姚合",
        "content": "清气润华屋，东风吹雨匀。花低惊艳重，竹净觉声真。\n山际凝如雾，云中散似尘。萧萧下碧落，点点救生民。\n缓洒雷霆细，微沾瓦砾新。诗成难继和，造化笔通神。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "恶神行雨",
        "author": "姚合",
        "content": "凶神扇pQ恶神行，汹涌挨排白雾生。风击水凹波扑凸，\n哮吼忽雷声揭石，满天啾唧闹轰轰。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "苦雨",
        "author": "姚合",
        "content": "江昏山半晴，南阻绝人行。葭菼连云色，松杉共雨声。\n早秋仍燕舞，深夜更鼍鸣。为报迷津客，讹言未可轻。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十八"
        }
    },
    {
        "title": "题凤翔西郭新亭",
        "author": "姚合",
        "content": "西郭尘埃外，新亭制度奇。地形当要处，人力是閒时。\n结构方殊绝，高低更合宜。栋樑清俸买，松竹远山移。\n佛寺幽难敌，仙家景可追。良工惭巧尽，上客恨逢迟。\n两面寒波涨，当前软柳垂。清虚宜月入，凉冷胜风吹。\n宴赏军容静，登临妓乐随。鱼龙听弦管，凫鹤识旌旗。\n泛鹢春流阔，飞觞白日欹。闲花长在户，嫩藓乍缘墀。\n永望情无极，频来困不辞。云峰晴转翠，烟树晓逾滋。\n向野惟贪静，临空遽觉危。行人如不到，游乐更何为。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：江榭",
        "author": "姚合",
        "content": "亭亭白云榭，下有清江流。见江不得亲，不如波上鸥。\n有榭江可见，无榭无双眸。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：药堂",
        "author": "姚合",
        "content": "僮仆不到阈，双扉常自关。四壁画远水，堂前耸秋山。\n时闻有仙鼠，窃药檐隙间。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：草阁",
        "author": "姚合",
        "content": "编草覆柏椽，轩扉皆竹织。合成似僧居，学僧居未得。\n有时公府劳，还复来此息。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：松坛",
        "author": "姚合",
        "content": "盘盘松上盖，下覆青石坛。月中零露垂，日出露尚漙。\n山翁称绝境，海桥无所观。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：葼径",
        "author": "姚合",
        "content": "药院径亦高，往来踏葼影。方当繁暑日，草屩微微冷。\n爱此不能行，折薪坐煎茗。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：垣竹",
        "author": "姚合",
        "content": "种竹爱庭际，亦以资玩赏。穷秋雨萧条，但见墙垣长。\n宣尼高数仞，固应非土壤。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：石庭",
        "author": "姚合",
        "content": "布石满山庭，磷磷洁还清。幽人常履此，月下屐齿鸣。\n药草枝叶动，似向山中生。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：莓苔",
        "author": "姚合",
        "content": "茅堂阶岂高，数寸是苔藓。只恐秋雨中，窗户亦不溅。\n眼前无此物，我情何由遣。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题金州西园九首：芭蕉屏",
        "author": "姚合",
        "content": "芭蕉丛丛生，月照参差影。数叶大如墙，作我门之屏。\n稍稍闻见稀，耳目得安静。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：杏溪",
        "author": "姚合",
        "content": "桃花四散飞，桃子压枝垂。寂寂青阴裏，幽人举步迟。\n殷勤念此径，我去复来谁。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：莲塘",
        "author": "姚合",
        "content": "方塘菡萏高，繁艳相照耀。幽人夜眠起，忽疑野中烧。\n晓寻不知休，白石岸亦峭。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：架水藤",
        "author": "姚合",
        "content": "蒙蒙紫花藤，下复清溪水。若遣随波流，不如风飘起。\n风飘或近堤，随波千万里。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：石潭",
        "author": "姚合",
        "content": "晓向潭上行，夕就潭边宿。清冷无波澜，潎潎鱼相逐。\n钓翁坐不起，见我往来熟。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：溪路",
        "author": "姚合",
        "content": "此路何潇洒，永无公卿迹。日日多往来，藜杖与桑屐。\n路边何所有，磊磊青渌石。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：望江峰",
        "author": "姚合",
        "content": "念昔有此峰，在彼江陵先。举世未能知，愚亦望同贤。\n我来心益闷，欲上天公笺。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：杏水",
        "author": "姚合",
        "content": "不与江水接，自出林中央。穿花复远水，一山闻杏香。\n我来持茗瓯，日屡此来尝。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：渚上竹",
        "author": "姚合",
        "content": "叶叶新春筠，下复清浅流。微风屡此来，决决复修修。\n诗人月下吟，月堕吟不休。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：枫林堰",
        "author": "姚合",
        "content": "森森枫树林，护此石门堰。杏堤数裏余，枫影覆亦遍。\n鸬鷀与钓童，质异同所愿。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杏溪十首：石濑",
        "author": "姚合",
        "content": "散漫复潺湲，半砂半和石。清风波亦无，历历鱼可搦。\n我来亦屡久，归路常日夕。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "陕下厉玄侍御宅五题：濯缨溪",
        "author": "姚合",
        "content": "旧山宁要去，此有濯缨泉。晓景松枝覆，秋光月色连。\n行寻屐齿尽，坐对角巾偏。寂寂幽栖处，无妨请俸钱。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "陕下厉玄侍御宅五题：垂钓亭",
        "author": "姚合",
        "content": "由钓起茅亭，柴扉复竹楹。波清见丝影，坐久识鱼情。\n白鸟依窗宿，青蒲傍砌生。欲同渔父舍，须自减逢迎。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "陕下厉玄侍御宅五题：吟诗岛",
        "author": "姚合",
        "content": "幽岛藓层层，诗人日日登。坐危石是榻，吟冷唾成冰。\n静对唯秋水，同来但老僧。竹枝题字处，小篆复谁能。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "陕下厉玄侍御宅五题：竹裏径",
        "author": "姚合",
        "content": "微径婵娟裏，唯闻静者知。迹深苔长处，步狭笋生时。\n高是连幽树，穷应到曲池。纱巾灵寿杖，行乐复相宜。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "陕下厉玄侍御宅五题：泛觞泉",
        "author": "姚合",
        "content": "不上酒家楼，池边日献酬。杯来转巴字，客坐绕方流。\n酹滴苔纹断，泉连石岸秋。若能山下置，岁晚愿同游。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题僧院引泉",
        "author": "姚合",
        "content": "泉眼高千尺，山僧取得归。架空横竹引，凿石透渠飞。\n洗药溪流浊，浇花雨力微。朝昏长绕看，护惜似持衣。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题家园新池",
        "author": "姚合",
        "content": "数日自穿池，引泉来近陂。寻渠通咽处，绕岸待清时。\n深好求鱼养，闲堪与鹤期。幽声听难尽，入夜睡常迟。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "咏盆池",
        "author": "姚合",
        "content": "浮萍重迭水团圆，客绕千遭屐齿痕。\n莫惊池裏寻常满，一井清泉是上源。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "买太湖石",
        "author": "姚合",
        "content": "我尝游太湖，爱石青嵯峨。波澜取不得，自后长咨嗟。\n奇哉卖石翁，不傍豪贵家。负石听苦吟，虽贫亦来过。\n贵我辨识精，取价复不多。比之昔所见，珍怪颇更加。\n背面淙注痕，孔隙若琢磨。水称至柔物，湖乃生壮波。\n或云此天生，嵌空亦非他。气质偶不合，如地生江河。\n置之书房前，晓雾常纷罗。碧光入四邻，墙壁难蔽遮。\n客来谓我宅，忽若岩之阿。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "天竺寺殿前立石",
        "author": "姚合",
        "content": "补天残片女娲抛，扑落禅门压地坳。霹雳划深龙旧攫，\n秋至莫言长矻立，春来自有薜萝交。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "杭州观潮",
        "author": "姚合",
        "content": "楼有章亭号，涛来自古今。势连沧海阔，色比白云深。\n怒雪驱寒气，狂雷散大音。浪高风更起，波急石难沈。\n鸟惧多遥过，龙惊不敢吟。坳如开玉穴，危似走琼岑。\n但褫千人魄，那知伍相心。岸摧连古道，洲涨踣丛林。\n跳沫山皆湿，当江日半阴。天然与禹凿，此理遣谁寻。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题李频新居",
        "author": "姚合",
        "content": "赁居求贱处，深僻任人嫌。盖地花如绣，当门竹胜帘。\n劝僧尝药酒，教仆辨书签。庭际山宜小，休令着石添。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "寄题纵上人院",
        "author": "姚合",
        "content": "营营是与非，前乐后还悲。今世已如此，他生愿似师。\n禅房空旦暮，画壁半陈隋。绕径苍苔迹，幽人来是谁。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题山寺",
        "author": "姚合",
        "content": "千重山崦裏，楼阁影参差。未暇寻僧院，先看置寺碑。\n竹深行渐暗，石稳坐多时。古塔虫蛇善，阴廊鸟雀痴。\n云开上界近，泉落下方迟。为爱青桐叶，因题满树诗。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题贞女祠",
        "author": "姚合",
        "content": "此女骨为土，贞名不可移。精灵閟何处，苹藻奠空祠。\n水石生异状，杉松无病枝。我来方谢雨，延滞失归期。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题刑部马员外修行裏南街新居",
        "author": "姚合",
        "content": "帝裏谁无宅，青山只属君。闲窗连竹色，幽砌上苔文。\n远近高低树，东西南北云。朝朝常独见，免被四邻分。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题郭侍郎亲仁裏幽居",
        "author": "姚合",
        "content": "入门尘外思，苔径药苗间。洞裏应生玉，庭前自有山。\n帝城唯此静，朝客更谁闲。野鹤松中语，时时去复还。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题宣义池亭",
        "author": "姚合",
        "content": "春入池亭好，风光暖更鲜。寻芳行不困，逐胜坐还迁。\n细草乱如发，幽禽鸣似弦。苔文翻古篆，石色学秋天。\n花落能漂酒，萍开解避船。暂来还愈疾，久住合成仙。\n迸笋支阶起，垂藤压树偏。此生应借看，自计买无钱。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题薛十二池亭",
        "author": "姚合",
        "content": "每日树边消一日，绕池行过又须行。异花多是非时有，\n浮萍着岸风吹歇，水面无尘晚更清。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题大理崔少卿驸马林亭",
        "author": "姚合",
        "content": "每来归意懒，都尉似山人。台榭栖双鹭，松篁隔四邻。\n迸泉清胜雨，深洞暖如春。更看题诗处，前轩粉壁新。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题杭州南亭",
        "author": "姚合",
        "content": "旧隐即云林，思归日日深。如今来此地，无复有前心。\n古石生灵草，长松栖异禽。暮潮檐下过，溅浪湿衣襟。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题郑驸马林亭",
        "author": "姚合",
        "content": "东园连宅起，胜事与心期。幽洞自生药，新篁迸入池。\n密林行不尽，芳草坐难移。石翠疑无质，莺歌似有词。\n莎台高出树，藓壁净题诗。我独多来赏，九衢人不知。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题厉玄侍御所居",
        "author": "姚合",
        "content": "幽栖一亩宫，清峭似山峰。邻里不通径，俸钱唯买松。\n野人时寄宿，谷鸟自相逢。朝路床前是，谁知晓起慵。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题田将军宅",
        "author": "姚合",
        "content": "焚香书院最风流，莎草缘墙绿藓秋。近砌别穿浇药井，\n好是暗移城裏宅，清凉浑得似江头。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题崔驸马宅",
        "author": "姚合",
        "content": "心在林泉身在城，凤凰楼下得閒名。洞中见凿寻仙路，\n诗人多说离君宅，不得青苔地上行。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题河上亭",
        "author": "姚合",
        "content": "亭亭河上亭，鱼踯水禽鸣。九曲何时尽，千峰今日清。\n晨光秋更远，暑气夏常轻。杯裏移樯影，琴中有浪声。\n岸莎连砌静，渔火入窗明。来此多沈醉，神高无宿酲。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题长安薛员外水阁",
        "author": "姚合",
        "content": "亭亭新阁成，风景益鲜明。石尽太湖色，水多湘渚声。\n翠筠和粉长，零露逐荷倾。时倚高窗望，幽寻小径行。\n林疏看鸟语，池近识鱼情。政暇招闲客，唯将酒送迎。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题梁国公主池亭",
        "author": "姚合",
        "content": "平阳池馆枕秦川，门锁南山一带烟。素奈花开西子面，\n寂寞空余歌舞地，玉箫惊起凤归天。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "寄题尉迟少卿郊居",
        "author": "姚合",
        "content": "卿仕在关东，林居思不穷。朝衣挂壁上，厩马放田中。\n隅坐唯禅子，随行只药童。砌莎留宿露，庭竹出清风。\n浓翠生苔点，辛香发桂丛。莲池伊水入，石径远山通。\n愚者心还静，高人迹自同。无能相近住，终日羡邻翁。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "题永城驿",
        "author": "姚合",
        "content": "秋赋春还计尽违，自知身是拙求知。惟思旷海无休日，\n从来此恨皆前达，敢负吾君作楚词。",
        "dynasty": "唐",
        "collection_info": {
            "collection": "御定全唐诗",
            "volume": "卷四百九十九"
        }
    },
    {
        "title": "过张邯郸庄",
        "author": "姚合",
        "content": "客行长似病，烦热束四肢。到君读书堂，忽若逢良医。\n堂前水交流，堂下树交枝。两门延风凉，洗我昏浊肌。\n与子还往熟，坐卧恣所宜。时时相献酬，文字当酒卮。\n野饭具藜藿，永日亦不饥。苟餐非其所，鲙炙为蒺藜。\n时清士人闲，耕作唯文词。岂独乡里荐，当取四海知。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过杨处士幽居",
        "author": "姚合",
        "content": "引水穿风竹，幽声胜远溪。裁衣延野客，翦翅养山鸡。\n酒熟听琴酌，诗成削树题。惟愁春气暖，松下雪和泥。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过李处士山居",
        "author": "姚合",
        "content": "閒居昼掩扉，门柳荫蔬畦。因病方收药，寻僧始度溪。\n少逢人到户，时有燕衔泥。萧洒身无事，名高孰与齐。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过无可僧院",
        "author": "姚合",
        "content": "忆师眠复起，永夜思迢迢。月下门方掩，林中寺更遥。\n钟声空下界，池色在清宵。终拟修禅观，窗间卷欲烧。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过稠上人院",
        "author": "姚合",
        "content": "清羸一饭师，闲院亦披衣。应诏常翻译，修心出是非。\n雪中疏磬度，林际晚风归。蔬食常来此，人间护净稀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过不疑上人院",
        "author": "姚合",
        "content": "九经通大义，内典自应精。帘冷连松影，苔深减履声。\n相逢幸此日，相失恐来生。觉路何门去，师须引我行。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过昙花宝上人院",
        "author": "姚合",
        "content": "九陌最幽寺，吾师院复深。烟霜同覆屋，松竹杂成林。\n鸟语境弥寂，客来机自沈。早知能到此，应不戴朝簪。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过杜氏江亭",
        "author": "姚合",
        "content": "上国千余裏，逢春且胜游。暂闻新鸟戏，似解旅人愁。\n野色吞山尽，江烟衬水流。村醪须一醉，无恨滞行舟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过张云峰院宿",
        "author": "姚合",
        "content": "不吃胡麻饭，杯中自得仙。隔篱招好客，扫室置芳筵。\n家酝香醪嫩，时新异果鲜。夜深唯畏晓，坐稳岂思眠。\n棋罢嫌无敌，诗成贵在前。明朝题壁上，谁得众人传。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过钦上人院",
        "author": "姚合",
        "content": "有相无相身，唯师说始真。修篁半庭影，清磬几僧邻。\n古壁丹青落，虚檐鸟雀驯。伊余求了义，羸马往来频。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过无可上人院",
        "author": "姚合",
        "content": "寥寥听不尽，孤磬与疏钟。烦恼师长别，清凉我暂逢。\n蚁行经古藓，鹤毳落深松。自想归时路，尘埃复几重。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过城南僧院",
        "author": "姚合",
        "content": "寺对远山起，幽居仍是师。斜阳通暗隙，残雪落疏篱。\n松静鹤栖定，廊虚钟尽迟。朝朝趋府吏，来此是相宜。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过灵泉寺",
        "author": "姚合",
        "content": "偶寻灵迹去，幽径入氲氛。转壑惊飞鸟，穿山踏乱云。\n水从岩下落，溪向寺前分。释子游何处，空堂日渐曛。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "过天津桥晴望",
        "author": "姚合",
        "content": "闲立津桥上，寒光动远林。皇宫对嵩顶，清洛贯城心。\n雪路初晴出，人家向晚深。自从王在镐，天宝至如今。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "春日游慈恩寺",
        "author": "姚合",
        "content": "年长归何处，青山未有家。赏春无酒饮，多看寺中花。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "游终南山",
        "author": "姚合",
        "content": "策杖度溪桥，云深步数劳。青猿吟岭际，白鹤坐松梢。\n天外浮烟远，山根野水交。自缘名利系，好此结蓬茆。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "游杏溪兰若",
        "author": "姚合",
        "content": "踏得度溪湾，晨游暮不还。月明松影路，春满杏花山。\n戏狖跳林末，高僧住石间。未肯离腰组，来此复何颜。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "游谢公亭",
        "author": "姚合",
        "content": "行行方避梦，又到谢亭来。举世皆如此，伊余何处回。\n竹鲜多透石，泉洁亦无苔。坐与僧同语，谁能顾酒杯。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "游阳河岸",
        "author": "姚合",
        "content": "终日游山困，今朝始傍河。寻芳愁路尽，逢景畏人多。\n鸟语催沽酒，鱼来似听歌。醉时眠石上，肢体自婆娑。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "游河桥晓望",
        "author": "姚合",
        "content": "闲上津桥立，天涯一望间。秋风波上岸，旭日气连山。\n偶圣今方变，朝宗岂复还。昆仑在蕃界，作将亦何颜。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "秋夜月中登天坛",
        "author": "姚合",
        "content": "秋蟾流异彩，斋洁上坛行。天近星辰大，山深世界清。\n仙飙石上起，海日夜中明。何计长来此，闲眠过一生。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "游昊天玄都观",
        "author": "姚合",
        "content": "性同相见易，紫府共闲行。阴径红桃落，秋坛白石生。\n藓文连竹色，鹤语应松声。风定药香细，树声泉气清。\n垂檐灵草影，绕壁古山名。围外坊无禁，归时踏月明。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "同裴起居厉侍御放朝游曲江",
        "author": "姚合",
        "content": "暑月放朝频，青槐路绝尘。雨晴江色出，风动草香新。\n独立分幽岛，同行得静人。此欢宜稍滞，此去与谁亲。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "夏日登楼晚望",
        "author": "姚合",
        "content": "避暑高楼上，平芜望不穷。鸟穷山色去，人歇树阴中。\n数带长河水，千条弱柳风。暗思多少事，懒话与芝翁。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "霁后登楼",
        "author": "姚合",
        "content": "高楼初霁后，远望思无穷。雨洗青山净，春蒸大野融。\n碧池舒暖景，弱柳亸和风。为有登临兴，独吟落照中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "早夏郡楼宴集",
        "author": "姚合",
        "content": "官散有閒情，登楼步稍轻。窗云带雨气，林鸟杂人声。\n晓日襟前度，微风酒上生。城中会难得，扫壁各书名。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "夜宴太仆田卿宅",
        "author": "姚合",
        "content": "故人九寺长，邀我此同欢。永夜开筵静，中年饮酒难。\n微风侵烛影，迭漏过林端。腊后分朝日，天明几刻残。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "春日同会卫尉崔少卿宅",
        "author": "姚合",
        "content": "诗家会诗客，池阁晓初晴。鸟尽山中语，琴多谱外声。\n映花相劝酒，入洞各题名。疏野常如此，谁人信在城。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "军城夜会",
        "author": "姚合",
        "content": "军城夜禁乐，饮酒每题诗。坐稳吟难尽，寒多醉较迟。\n远钟惊漏压，微月被灯欺。此会诚堪惜，天明是别离。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "宴光禄田卿宅",
        "author": "姚合",
        "content": "竹裏开华馆，珍羞次第尝。春风酒影动，晴日乐声长。\n久坐难辞醉，衰年亦暂狂。殷勤还继烛，永夕梦相妨。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "会将作崔监东园",
        "author": "姚合",
        "content": "墙北走红尘，墙东接白云。山光衣上见，药气酒中闻。\n此会诚堪惜，穷秋日又曛。人间唯有醉，醉后复何云。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "同诸公会太府韩卿宅",
        "author": "姚合",
        "content": "九寺名卿才思雄，邀欢笔下与杯中。六街鼓绝尘埃息，\n即听鸡唱天门晓，吏事相牵西复东。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "乞酒",
        "author": "姚合",
        "content": "闻君有美酒，与我正相宜。溢瓮清如水，黏杯半似脂。\n岂唯消旧病，且要引新诗。况此便便腹，无非是满卮。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "寄卫拾遗乞酒",
        "author": "姚合",
        "content": "老人罢卮酒，不醉已经年。自饮君家酒，一杯三日眠。\n味轻花上露，色似洞中泉。莫厌时时寄，须知法未传。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "西掖寓直春晓闻残漏",
        "author": "姚合",
        "content": "直庐仙掖近，春气曙犹寒。隐隐银河在，丁丁玉漏残。\n微风飘更切，万籁杂应难。凤阁明初启，鸡人唱渐阑。\n静宜来禁裏，清是下云端。我识朝天路，从容自整冠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "杭州郡斋南亭",
        "author": "姚合",
        "content": "符印悬腰下，东山不得归。独行南北近，渐老往还稀。\n迸笋侵窗长，惊蝉出树飞。田田池上叶，长是使君衣。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "郡中西园",
        "author": "姚合",
        "content": "西园春欲尽，芳草径难分。静语唯幽鸟，闲眠独使君。\n密林生雨气，古石带潮文。虽去清秋远，朝朝见白云。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "杭州官舍偶书",
        "author": "姚合",
        "content": "钱塘刺史谩题诗，贫褊无恩懦少威。春尽酒杯花影在，\n无术理人人自理，朝朝渐觉簿书稀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "省直书事",
        "author": "姚合",
        "content": "默默沧江老，官分右掖荣。立朝班近殿，奏直上知名。\n晓雾和香气，晴楼下乐声。蜀笺金屑腻，月兔笔毫精。\n禁树霏烟覆，宫墙瑞草生。露盘秋更出，玉漏昼还清。\n碧藓无尘染，寒蝉似鸟鸣。竹深云自宿，天近日先明。\n孱懦难封诏，疏愚但掷觥。素餐终日足，宁免众人轻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "杭州官舍即事",
        "author": "姚合",
        "content": "临江府署清，闲卧复闲行。苔藓疏尘色，梧桐出雨声。\n渐除身外事，暗作道家名。更喜仙山近，庭前药自生。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "假日书事呈院中司徒",
        "author": "姚合",
        "content": "十日公府静，巾栉起清晨。寒蝉近衰柳，古木似高人。\n学佛宁忧老，为儒自喜贫。海山归未得，芝朮梦中春。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "书县丞旧厅",
        "author": "姚合",
        "content": "宫殿半山上，人家向下居。古厅眠易魇，老吏语多虚。\n雨水浇荒竹，溪沙拥废渠。圣朝收外府，皆是九天除。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "县中秋宿",
        "author": "姚合",
        "content": "鼓绝门方掩，萧条作吏心。露垂庭际草，萤照竹间禽。\n棋罢嫌无月，眠迟听尽砧。还知未离此，时复更相寻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "夏夜宿江驿",
        "author": "姚合",
        "content": "竹屋临江岸，清宵兴自长。夜深倾北斗，叶落映横塘。\n渚闹渔歌响，风和角粽香。却愁南去棹，早晚到潇湘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "陕城即事",
        "author": "姚合",
        "content": "左右分京阙，黄河与宅连。何功来此地，窃位已经年。\n天下才弥小，关中镇最先。陇山望可见，惆怅是穷边。",
        "dynasty": "唐",
        "collection_info": {
            "collection": "御定全唐诗",
            "volume": "卷五百"
        }
    },
    {
        "title": "和东都令狐留守相公",
        "author": "姚合",
        "content": "除官东守洛阳宫，恩比藩方任更雄。拜表出时传七刻，\n三十六峰诗酒思，朝朝闲望与谁同。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和高谏议蒙兼宾客时入翰苑",
        "author": "姚合",
        "content": "兼秩恩归第一流，时寻仙路向瀛洲。钟声迢递银河晓，\n从来共结归山侣，今日多应独自休。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和卢给事酬裴员外",
        "author": "姚合",
        "content": "南山雪色彻皇州，钟鼓声交晓气浮。鸳鹭簪裾上龙尾，\n赠答诗成才思敌，病夫欲和几朝愁。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和裴结端公早朝",
        "author": "姚合",
        "content": "鱼钥千门启，鸡人唱晓传。冕旒临玉殿，丞相入炉烟。\n列位同居左，分行忝在前。仰闻天语近，俯拜佩声连。\n彩仗祥光动，彤庭霁色鲜。威仪谁可纪，柱史有新篇。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和门下李相饯西蜀相公",
        "author": "姚合",
        "content": "圣朝同舜日，作相有夔龙。理化知无外，烝黎尽可封。\n燮和皆达识，出入并登庸。武骑增余勇，儒冠贵所从。\n赠诗全六义，出镇越千峰。连日陈天乐，芳筵迭酒钟。\n乌台情已洽，凤阁分弥浓。栈转旌摇水，崖高马蹋松。\n恩深施远俗，化美见前踪。江晓流巴字，山晴耸剑峰。\n双油拥上宰，四海羡临邛。先路声华远，离京诏旨重。\n岁除今向尽，春色即相逢。嫩叶抽赪蕊，新苔长翠茸。\n冰销鱼潎潎，林暖鸟噰噰。泉落闻难尽，花开看不供。\n青城方眷恋，黄阁竟从容。计日归台席，还听长乐钟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和座主相公西亭秋日即事",
        "author": "姚合",
        "content": "西亭秋望好，宁要更垂帘。夫子墙还峻，酂侯宅过谦。\n微风红叶下，新雨绿苔黏。窗外松初长，栏中药旋添。\n海图装玉轴，书目记牙籤。竹色晴连地，山光远入檐。\n酒浓杯稍重，诗冷语多尖。属和才虽浅，题高免客嫌。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和秘书崔少监春日游青龙寺僧院",
        "author": "姚合",
        "content": "官清书府足閒时，晓起攀花折柳枝。九陌城中寻不尽，\n见说往来多静者，未知前日更逢谁。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和李绅助教不赴看花",
        "author": "姚合",
        "content": "笑辞聘礼深坊住，门馆长闲似退居。太学官资清品秩，\n且看牡丹吟丽句，不知此外复何如。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和李十二舍人冬至日",
        "author": "姚合",
        "content": "献寿人皆庆，南山复北堂。从今千万日，此日又初长。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和裴令公新成绿野堂即事",
        "author": "姚合",
        "content": "结构立嘉名，轩窗四面明。丘墙高莫比，萧宅僻还清。\n池际龟潜戏，庭前药旋生。树深檐稍邃，石峭径难平。\n道旷襟情远，神闲视听精。古今功独出，大小隐俱成。\n曙雨新苔色，秋风长桂声。携诗就竹写，取酒对花倾。\n古寺招僧饭，方塘看鹤行。人间无此贵，半仗暮归城。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和厉玄侍御题户部李相公庐山西林草堂",
        "author": "姚合",
        "content": "茅屋临江起，登庸复应期。遥知归去日，自致太平时。\n幽药禅僧护，高窗宿鸟窥。行人尽歌咏，唯子独能诗。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和郑相演杨尚书蜀中唱和诗",
        "author": "姚合",
        "content": "天福坤维厚，忠贤拥节旄。江同渭滨远，山似傅岩高。\n元气符才格，文星照笔毫。五言全丽则，六义出风骚。\n圣日麻双下，洪炉柄共操。宠荣连雨露，先后比萧曹。\n唱绝时难和，吟多客讵劳。四方虽纸贵，谁怕费钱刀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和户部侍郎省中晚归",
        "author": "姚合",
        "content": "寒日南宫晚，闲吟半醉归。位高行路静，诗好和人稀。\n古树苔文匝，遥峰雪色微。宁知逢彩笔，寂寞有光辉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和元八郎中秋居",
        "author": "姚合",
        "content": "圣代无为化，郎中似散仙。晚眠随客醉，夜坐学僧禅。\n酒用林花酿，茶将野水煎。人生知此味，独恨少因缘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和李十二舍人、裴四二舍人两阁老酬白少傅见寄",
        "author": "姚合",
        "content": "罢草王言星岁久，嵩高山色日相亲。萧条雨夜吟连晓，\n林中长老呼居士，天下书生仰达人。酒挈数瓶杯亦阔，",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和刘禹锡主客冬初拜表怀上都故人",
        "author": "姚合",
        "content": "九陌喧喧骑吏催，百官拜表禁城开。林疏晓日明红叶，\n此时共想朝天客，谢食方从阁裏回。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和太仆田卿酬殷尧藩侍御见寄",
        "author": "姚合",
        "content": "往还知分熟，酬赠思同新。嗜饮殷偏逸，闲吟卿亦贫。\n古苔寒更翠，修竹静无邻。促席灯浮酒，听鸿霜满身。\n浅才唯是我，高论更何人。携手宜相访，穷行少路尘。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和膳部李郎中秋夕",
        "author": "姚合",
        "content": "淅淅复修修，凉风似水流。此生难免老，举世大同愁。\n萤影明苔藓，鸿声傍斗牛。犹分省署直，何日是归休。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和王郎中题华州李中丞厅",
        "author": "姚合",
        "content": "莲华峰下郡斋前，绕砌穿池贮瀑泉。\n君到亦应闲不得，主人草圣复诗仙。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和厉玄侍御、无可上人会宿见寄",
        "author": "姚合",
        "content": "九衢难会宿，况复是寒天。朝客清贫老，林僧默悟禅。\n眠迟消漏水，吟苦堕寒涎。异日来寻我，沧江有钓船。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和令狐六员外直夜即事寄上相公",
        "author": "姚合",
        "content": "霜台同处轩窗接，粉署先登语笑疏。皓月满帘听玉漏，\n荣贵人间难有比，相公离此十年余。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "答孟侍御早朝见寄",
        "author": "姚合",
        "content": "河倾月向西，九陌鼓声齐。尘静霜华远，烟生曙色低。\n禁门人已度，宫树鸟犹栖。疏懒劳相问，登山有旧梯。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和友人新居园上",
        "author": "姚合",
        "content": "新居多野思，不似在京城。墙上云相压，庭前竹乱生。\n寻师望药力，依谱上琴声。好是中秋夜，无尘有月明。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和裴令公游南庄忆白二十、韦七二宾客",
        "author": "姚合",
        "content": "四郊初雨歇，高树滴犹残。池满红莲湿，云收绿野宽。\n花开半山晓，竹动数村寒。斗雀翻衣袂，惊鱼触钓竿。\n樽前多野客，膝下尽郎官。劚石通泉脉，移松出药栏。\n关东分务重，天下似公难。半醉思韦白，题诗染彩翰。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和李舍人秋日卧疾言怀",
        "author": "姚合",
        "content": "闲卧襟情远，西风菊渐芳。虚窗通晓景，珍簟卷秋光。\n果坠青莎径，尘离绿藓墙。药奁开静室，书阁出丛篁。\n对酒吟难尽，思山梦稍长。王言生彩笔，朝服惹炉香。\n松影幽连砌，虫声冷到床。诗成谁敢和，清思若怀霜。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "答李频秀才",
        "author": "姚合",
        "content": "一年离九陌，壁上挂朝袍。物外诗情远，人间酒味高。\n思归知病长，失寝觉神劳。衰老无多思，因君把笔毫。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "答胡遇",
        "author": "姚合",
        "content": "一会一分离，贫游少定期。酒多为客稳，米贵入城迟。\n晴日偷将睡，秋山乞与诗。纵然眉得展，不似见君时。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "答友人招游",
        "author": "姚合",
        "content": "不来知尽怪，失意懒春游。闻鸟宁惊梦，看花怕引愁。\n赌棋招敌手，沽酒自扶头。何似华筵上，推辞候到筹。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "答窦知言",
        "author": "姚合",
        "content": "冬日易惨恶，暴风拔山根。尘沙落黄河，浊波如地翻。\n飞鸟皆束翼，居人不开门。独我赴省期，冒此驰毂辕。\n陕城城西边，逢子亦且奔。所趋事一心，相见如弟昆。\n我惨得子舒，我寒得子温。同行十日程，僮仆性亦敦。\n到京人事多，日无闲精魂。念子珍重我，吐辞发蒙昏。\n反復千万意，一百六十言。格高思清冷，山低济浑浑。\n尝闻朋友惠，赠言始为恩。金玉日消费，好句长存存。\n倒篚别收贮，不与俗士论。每当清夜吟，使我如哀猿。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬田就",
        "author": "姚合",
        "content": "閒居多僻静，犹恐道相违。只是夜深坐，那堪春未归。\n嫩苔粘野色，香絮扑人衣。纵有野僧到，终朝不话非。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬礼部李员外见寄",
        "author": "姚合",
        "content": "本求仙郡是閒居，岂向郎官更有书。溪石谁思玉匠爱，\n唯见君诗难便舍，寒宵吟到晓更初。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬李廓精舍南台望月见寄",
        "author": "姚合",
        "content": "看月空门裏，诗家境有余。露寒僧梵出，林静鸟巢疏。\n远色当秋半，清光胜夜初。独无台上思，寂寞守吾庐。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬光禄田卿末伏见寄",
        "author": "姚合",
        "content": "下伏秋期近，还知扇渐疏。惊飙坠邻果，暴雨落江鱼。\n贵寺虽同秩，闲曹只管书。朝朝廊下食，相庇在肴菹。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬薛奉礼见赠之作",
        "author": "姚合",
        "content": "栖栖沧海一耕人，诏遣江边作使君。山顶雨余青到地，\n珍重来章相借分，芳名未识已曾闻。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬卢汀谏议",
        "author": "姚合",
        "content": "粟如流水帛如山，依念仓边语笑间。篇什纵横文案少，\n遥贺来年二三月，彩衣先辈过春关。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬万年张郎中见寄",
        "author": "姚合",
        "content": "贡籍常同府，周行今一时。谏曹诚已忝，京邑岂相宜。\n黑髮年来尽，沧江归去迟。何时得携手，林下静吟诗。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬光禄田卿六韵见寄",
        "author": "姚合",
        "content": "以病辞朝谒，迂疏种药翁。心弥念鱼鸟，诏遣理兵戎。\n绕户旌旗影，吹人鼓角风。雪晴嵩岳顶，树老陕城宫。\n莅职才微薄，归山路未通。名卿诗句峭，诮我在关东。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬杨汝士尚书喜人移居",
        "author": "姚合",
        "content": "未得沧江外，衰残读药书。圣朝优上秩，仁裏许閒居。\n树对枝相接，泉同井不疏。酬章深自鄙，欲寄复踌躇。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬田卿书斋即事见寄",
        "author": "姚合",
        "content": "幽斋琴思静，晚下紫宸朝。旧隐同溪远，周行隔品遥。\n深槐蝉唧唧，疏竹雨萧萧。不是相寻懒，烦君举酒瓢。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "酬张籍司业见寄",
        "author": "姚合",
        "content": "日日在心中，青山青桂丛。高人多爱静，归路亦应同。\n罢吏方无病，因僧得解空。新诗劳见问，吟对竹林风。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "谢汾州田大夫寄茸毡葡萄",
        "author": "姚合",
        "content": "筐封紫葡萄，筒卷白茸毛。卧暖身应健，含消齿免劳。\n衾衣疏不称，梨栗鄙难高。晓起题诗报，寒澌满笔毫。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "牧杭州谢李太尉德裕",
        "author": "姚合",
        "content": "皇恩特许拜杭坛，欲谢旌旄去就难。\n偷拟白头瞻画戟，四神俱散发毛寒。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "谢韬光上人",
        "author": "姚合",
        "content": "上方清净无因住，唯愿他生得住持。\n只恐无生复无我，不知何处更逢师。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "谢秦校书与无可上人见访",
        "author": "姚合",
        "content": "道同无宿约，三伏自从容。窗豁山侵座，扇摇风下松。\n客吟多绕竹，僧饭只凭钟。向晚分归路，莓苔行迹重。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "喜胡遇至",
        "author": "姚合",
        "content": "穷居稀出入，门户满尘埃。病少閒人问，贫唯密友来。\n茅斋从扫破，药酒遣生开。多事经时别，还愁不宿回。\n就林烧嫩笋，绕树拣香梅。相对题新什，迟成举罚杯。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "喜贾岛至",
        "author": "姚合",
        "content": "布囊悬蹇驴，千里到贫居。饮酒谁堪伴，留诗自与书。\n爱眠知不醉，省语似相疏。军吏衣裳窄，还应暗笑余。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "喜喻凫至",
        "author": "姚合",
        "content": "欲出心还懒，闲吟绕寝床。道书虫食尽，酒律客偷将。\n愁至为多病，贫来减得狂。见君何所似，如热得清凉。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "喜雍陶秋夜访宿",
        "author": "姚合",
        "content": "晓立侍炉烟，夜归蓬荜眠。露华明菊上，萤影灭灯前。\n清漏和砧迭，栖禽与叶连。高人来此宿，为似在山颠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "喜贾岛雨中访宿",
        "author": "姚合",
        "content": "雨裏难逢客，闲吟不復眠。虫声秋并起，林色夜相连。\n爱酒此生裏，趋朝未老前。终须携手去，沧海棹鱼船。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "喜马戴冬夜见过期无可上人不至",
        "author": "姚合",
        "content": "客来初夜裏，药酒自开封。老渐多归思，贫惟长病容。\n苦寒灯焰细，近晓鼓声重。僧可还相舍，深居闭古松。\n内殿臣相命，开樽话旧时。夜钟催鸟绝，积雪阻僧期。\n林静寒声远，天阴曙色迟。今宵复何夕，鸣佩坐相随。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "访僧法通不遇",
        "author": "姚合",
        "content": "访师师不遇，礼佛佛无言。依旧将烦恼，黄昏入宅门。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "夜期友生不至",
        "author": "姚合",
        "content": "忍寒停酒待君来，酒作凌澌火作灰。\n半夜出门重立望，月明先自下高台。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "寻僧不遇",
        "author": "姚合",
        "content": "入门愁自散，不假见僧翁。花落煎茶水，松生醒酒风。\n拂床寻古画，拔刺看新丛。别有游人见，多疑住此中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "过友人山庄",
        "author": "姚合",
        "content": "蕙带缠腰复野蔬，一庄水竹数房书。\n举头忽见南山雪，便说休官相近居。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "奉和前司封苏郎中喜严常侍萧给事见访惊斑鬓之什",
        "author": "姚合",
        "content": "绕鬓沧浪有几茎，珥貂相问夕郎惊。只应为酒微微变，\n即提彩笔裁天诏，谁得吟诗自在行。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "奉和门下相公雨中寄裴给事",
        "author": "姚合",
        "content": "晓起闲看雨，垂檐自滴阶。风清想林壑，云湿似江淮。\n石信浮沤重，泥从积藓埋。气消浓酒力，心助独吟怀。\n飒飒通琴韵，萧萧静竹斋。彩毫无限思，念与夕郎乖。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "答韩湘",
        "author": "姚合",
        "content": "疏散无世用，为文乏天格。把笔日不休，忽忽有所得。\n所得良自慰，不求他人识。子独访我来，致诗过相饰。\n君子无浮言，此诗应亦直。但虑忧我深，鉴亦随之惑。\n子在名场中，屡战还屡北。我无数子明，端坐空叹息。\n昨闻过春关，名系吏部籍。三十登高科，前涂浩难测。\n诗人多峭冷，如水在胸臆。岂随寻常人，五藏为酒食。\n期来作酬章，危坐吟到夕。难为间其辞，益贵我纸墨。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "奉和四松",
        "author": "姚合",
        "content": "四松相对植，苍翠映中台。擢干凌空去，移根劚石开。\n阴阳气潜煦，造化手亲栽。日月滋佳色，烟霄长异材。\n清音胜在涧，寒影遍生苔。静绕霜沾履，闲看酒满杯。\n同荣朱户际，永日白云隈。密叶闻风度，高枝见鹤来。\n赏心难可尽，丽什妙难裁。此地无因到，迴圈几百回。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零一"
        }
    },
    {
        "title": "和李补阙曲江看莲花",
        "author": "姚合",
        "content": "露荷迎曙发，灼灼复田田。乍见神应骇，频来眼尚颠。\n光凝珠有蒂，焰起火无烟。粉腻黄丝蕊，心重碧玉钱。\n日浮秋转丽，雨洒晚弥鲜。醉艳酣千朵，愁红思一川。\n绿茎扶萼正，翠菂满房圆。淡晕还殊众，繁英得自然。\n高名犹不厌，上客去争先。景逸倾芳酒，怀浓习彩笺。\n海霞宁有态，蜀锦不成妍。客至应消病，僧来欲破禅。\n晓多临水立，夜只傍堤眠。金似明沙渚，灯疑宿浦船。\n风惊丛乍密，鱼戏影微偏。秾彩烧晴雾，殷姿缬碧泉。\n画工投粉笔，宫女弃花钿。鸟恋惊难起，蜂偷困不前。\n绕行香烂熳，折赠意缠绵。谁计江南曲，风流合管弦。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "和王郎中召看牡丹",
        "author": "姚合",
        "content": "葩迭萼相重，烧栏复照空。妍姿朝景裏，醉艳晚烟中。\n乍怪霞临砌，还疑烛出笼。绕行惊地赤，移坐觉衣红。\n殷丽开繁朵，香浓发几丛。裁绡样岂似，染茜色宁同。\n嫩畏人看损，鲜愁日炙融。婵娟涵宿露，烂熳抵春风。\n纵赏襟情合，闲吟景思通。客来归尽懒，莺恋语无穷。\n万物珍那比，千金买不充。如今难更有，纵有在仙宫。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "咏南池嘉莲",
        "author": "姚合",
        "content": "芙蓉池裏叶田田，一本双花出碧泉。浓淡共妍香各散，\n四野人闻皆尽喜，争来入郭看嘉莲。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "种苇",
        "author": "姚合",
        "content": "欲种数茎苇，出门来往频。近陂收本土，选地问幽人。\n静看唯思长，初移未觉匀。坐中寻竹客，将去更逡巡。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "咏新菊",
        "author": "姚合",
        "content": "黄金色未足，摘取且尝新。若待重阳日，何曾异众人。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "杨柳枝词五首",
        "author": "姚合",
        "content": "黄金丝挂粉墙头，动似颠狂静似愁。\n游客见时心自醉，无因得见谢家楼。\n叶叶如眉翠色浓，黄莺偏恋语从容。\n桥边陌上无人识，雨湿烟和思万重。\n江上东西离别饶，旧条折尽折新条。\n亦知春色人将去，犹胜狂风取次飘。\n二月杨花触处飞，悠悠漠漠自东西。\n谢家咏雪徒相比，吹落庭前便作泥。\n江亭杨柳折还垂，月照深黄几树丝。\n见说隋堤枯已尽，年年行客怪春迟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "郡中冬夜闻蛩",
        "author": "姚合",
        "content": "秋蛩声尚在，切切起苍苔。久是忘情者，今还有事来。\n微霜风稍静，圆月雾初开。此思谁能遣，应须执酒杯。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "闻蝉寄贾岛",
        "author": "姚合",
        "content": "秋来吟更苦，半咽半随风。禅客心应乱，愁人耳愿聋。\n雨晴烟树裏，日晚古城中。远思应难尽，谁当与我同。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "题鹤雏",
        "author": "姚合",
        "content": "羽毛生未齐，嶛峭丑于鸡。夜夜穿笼出，捣衣砧上栖。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "咏莺",
        "author": "姚合",
        "content": "春来深谷雪方消，莺别寒林傍翠条。到处为怜烟景好，\n少妇听时思旧曲，玉楼从此动云韶。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "老马",
        "author": "姚合",
        "content": "卧来扶不起，唯向主人嘶。惆怅东郊道，秋来雨作泥。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "咏镜",
        "author": "姚合",
        "content": "铸为明镜绝尘埃，翡翠窗前挂玉台。绣带共寻龙口出，\n好是照身宜谢女，嫦娥飞向玉宫来。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "咏破屏风",
        "author": "姚合",
        "content": "时人嫌古画，倚壁不曾收。露滴胶山断，风吹绢海秋。\n残雪飞屋裏，片水落床头。尚胜凡花鸟，君能补缀不。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "古碑",
        "author": "姚合",
        "content": "荒田一片石，文字满青苔。不是逢闲客，何人肯读来。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "拾得古砚",
        "author": "姚合",
        "content": "僻性爱古物，终岁求不获。昨朝得古砚，黄河滩之侧。\n念此黄河中，应有昔人宅。宅亦作流水，斯砚未变易。\n波澜所激触，背面生罅隙。质状朴且丑，今人作不得。\n捧持且惊叹，不敢施笔墨。或恐先圣人，尝用修六籍。\n置之洁净室，一日三磨拭。大喜豪贵嫌，久长得保惜。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "咏贵游",
        "author": "姚合",
        "content": "贵游多爱向深春，到处香凝数裏尘。红杏花开连锦障，\n日暮垂鞭共归去，西园宾客附龙鳞。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "穷边词二首",
        "author": "姚合",
        "content": "将军作镇古汧洲，水腻山春节气柔。\n清夜满城丝管散，行人不信是边头。\n箭利弓调四镇兵，蕃人不敢近东行。\n沿边千里浑无事，唯见平安火入城。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "剑器词三首",
        "author": "姚合",
        "content": "圣朝能用将，破敌速如神。掉剑龙缠臂，开旗火满身。\n积尸川没岸，流血野无尘。今日当场舞，应知是战人。\n昼渡黄河水，将军险用师。雪光偏着甲，风力不禁旗。\n阵变龙蛇活，军雄鼓角知。今朝重起舞，记得战酣时。\n破虏行千里，三军意气粗。展旗遮日黑，驱马饮河枯。\n邻境求兵略，皇恩索阵图。元和太平乐，自古恐应无。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "从军乐二首",
        "author": "姚合",
        "content": "每日寻兵籍，经年别酒徒。眼疼长不校，肺病且还无。\n僮仆惊衣窄，亲情觉语粗。几时得归去，依旧作山夫。\n朝朝十指痛，唯署点兵符。贫贱依前在，颠狂一半无。\n身惭山友弃，胆赖酒杯扶。谁道从军乐，年来镊白须。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "敬宗皇帝挽词三首",
        "author": "姚合",
        "content": "从谏停东幸，垂衣宝历昌。汉昭登位少，周代卜年长。\n彩仗三清路，麻衣万国丧。玄宫今一闭，终古柏苍苍。\n晚色启重扉，旌旗路渐移。荆山鼎成日，湘浦竹斑时。\n臣子终身感，山园七月期。金茎看尚在，承露复何为。\n紫陌起仙飙，川原共寂寥。灵輴万国护，仪殿百神朝。\n漏滴秋风路，笳吟灞水桥。微臣空感咽，踊绝觉天遥。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "文宗皇帝挽词三首",
        "author": "姚合",
        "content": "垂拱开成化，愔愔雅乐全。千官方就日，四海忽无天。\n尧舜非传子，殷周但卜年。圣功青史外，刊石在陵前。\n代以无为理，车书万国同。继兄还付弟，授圣悉推公。\n云雾疑无日，笳箫别起风。金茎难复见，寒露落空中。\n龙归攀不得，髯在侍臣边。彻奠新阡起，登山吉从全。\n关河佳气散，夷夏哭声连。寂寞玄宫闭，朝昏千万年。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "庄恪太子挽词二首",
        "author": "姚合",
        "content": "晓漏启严城，宫臣缟素行。灵仪先卤簿，新谥在铭旌。\n云晦郊原色，风连霰雪声。凄凉望苑路，春草即应生。\n寒日青宫闭，玄堂渭水滨。华夷笺乍绝，凶吉礼空新。\n薤露歌连哭，泉扉夜作晨。吹笙今一去，千古在逡巡。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "哭费拾遗征君",
        "author": "姚合",
        "content": "服儒师道旨，粝食卧中林。谁识先生事，无身是本心。\n空山流水远，故国白云深。日夕谁来哭，唯应猿鸟吟。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "哭砚山孙道士",
        "author": "姚合",
        "content": "修短皆由命，暗怀师出尘。岂知修道者，难免不亡身。\n永秘黄庭诀，高悬漉酒巾。可怜白犬子，闲吠远行人。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "哭贾岛二首",
        "author": "姚合",
        "content": "白日西边没，沧波东去流。名虽千古在，身已一生休。\n岂料文章远，那知瑞草秋。曾闻有书剑，应是别人收。\n杳杳黄泉下，嗟君向此行。有名传后世，无子过今生。\n新墓松三尺，空阶月二更。从今旧诗卷，人觅写应争。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "杨给事师皋哭亡爱姬英英窃闻诗人多赋因而继和",
        "author": "姚合",
        "content": "真珠为土玉为尘，未识遥闻鼻亦辛。天上还应收至宝，\n见说忘情唯有酒，夕阳对酒更伤神。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "喜览泾州卢侍御诗卷",
        "author": "姚合",
        "content": "新诗十九首，丽格出青冥。得处神应骇，成时力尽停。\n正愁闻更喜，沈醉见还醒。自是天才健，非关笔砚灵。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "喜览裴中丞诗卷",
        "author": "姚合",
        "content": "新诗盈道路，清韵似敲金。调格江山峻，功夫日月深。\n蜀笺方入写，越客始消吟。后辈难知处，朝朝枉用心。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "心怀霜",
        "author": "姚合",
        "content": "欲识为诗苦，秋霜若在心。神清方耿耿，气肃觉沉沉。\n皓素中方委，严凝得更深。依稀轻夕渚，仿佛在寒林。\n思劲凄孤韵，声酸激冷吟。还如饮冰士，励节望知音。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "听僧云端讲经",
        "author": "姚合",
        "content": "无生深旨诚难解，唯是师言得正真。\n远近持斋来谛听，酒坊鱼市尽无人。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "腊日猎",
        "author": "姚合",
        "content": "健夫结束执旌旗，晓度长江自合围。野外狐狸搜得尽，\n蜡节畋游非为己，莫惊刺史夜深归。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "闻魏州破贼",
        "author": "姚合",
        "content": "生灵苏息到元和，上将功成自执戈。烟雾扫开尊北岳，\n从此四方无一事，朝朝雨露是恩波。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "下第",
        "author": "姚合",
        "content": "枉为乡里举，射鹄艺浑疏。归路羞人问，春城赁舍居。\n闭门辞杂客，开箧读生书。以此投知己，还因胜自余。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "得舍弟书",
        "author": "姚合",
        "content": "亲戚多离散，三年独在城。贫居深稳卧，晚学爱闲名。\n小弟有书至，异乡无地行。悲欢相并起，何处说心情。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "病僧",
        "author": "姚合",
        "content": "三年病不出，苔藓满藤鞋。倚壁看经坐，闻钟吃药斋。\n茶烟熏杀竹，檐雨滴穿阶。无暇频相访，秋风寂寞怀。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "成名后留别从兄",
        "author": "姚合",
        "content": "一辞山舍废躬耕，无事悠悠住帝城。为客衣裳多不稳，\n却出关东悲复喜，归寻弟妹别仁兄。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "佛舍见鬍子有嘲",
        "author": "姚合",
        "content": "明明复夜夜，鬍子即成翁。唯是真知性，不来生灭中。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "白鼻騧",
        "author": "姚合",
        "content": "为底胡姬酒，长来白鼻騧。摘莲抛水上，郎意在浮花。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "新昌裏",
        "author": "姚合",
        "content": "旧客常乐坊，井泉浊而咸。新屋新昌裏，井泉清而甘。\n僮仆惯苦饮，食美翻憎嫌。朝朝忍饥行，戚戚如难堪。\n中下无正性，所习便淫耽。一染不可变，甚于茜与蓝。\n近贫日益廉，近富日益贪。以此当自警，慎勿信邪谗。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "塞下曲",
        "author": "姚合",
        "content": "碛露黄云下，凝寒鼓不鸣。战须移死地，军讳杀降兵。\n印马秋遮虏，蒸沙夜筑城。旧乡归不得，都尉负功名。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "从军行",
        "author": "姚合",
        "content": "滥得进士名，才用苦不长。性癖艺亦独，十年作诗章。\n六义虽粗成，名字犹未扬。将军俯招引，遣脱儒衣裳。\n常恐虚受恩，不惯把刀枪。又无远筹略，坐使虏灭亡。\n昨来发兵师，各各赴战场。顾我同老弱，不得随戎行。\n丈夫生世间，职分贵所当。从军不出门，岂异病在床。\n谁不恋其家，其家无风霜。鹰鹘念搏击，岂贵食满肠。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "閒居",
        "author": "姚合",
        "content": "日日门长闭，怜家亦懒过。头风春饮苦，眼晕夜书多。\n幽鸟偏栖竹，凡人笑种莎。近来难得酒，无计奈愁何。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "句",
        "author": "姚合",
        "content": "天遥来雁小，江阔去帆孤。\n南陌游人回首去，东林道者杖藜归。\n萄藤洞庭头，引叶漾盈摇。皎洁钩高挂，玲珑影落寮。\n阴烟压幽屋，蒙密梦冥苗。清秋青且翠，冬到冻都凋。",
        "dynasty": "唐",
        "collection_info": {
            "collection": "御定全唐诗",
            "volume": "卷五百零二"
        }
    },
    {
        "title": "中秋夜洞庭圆月",
        "author": "姚合",
        "content": "素月闲秋景，骚人泛洞庭。沧波正澄霁，凉叶未飘零。\n练彩凝葭菼，霜容静杳冥。晓栖河畔鹤，宵映渚边萤。\n圆彩含珠魄，微飙发桂馨。谁怜采苹客，此夜宿孤汀。",
        "dynasty": "唐",
        "collection_info": {
            "collection": "御定全唐诗",
            "volume": "卷八百八十三"
        }
    }
]