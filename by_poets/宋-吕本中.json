[
    {
        "title": "如梦令 海雁桥边春苦",
        "author": "吕本中",
        "content": "海雁桥边春苦。\n几见落花飞絮。\n重到柳行西，懒问画楼何处。\n凝伫。\n凝伫。\n十顷荷花风雨。",
        "dynasty": "宋",
        "collection_info": null
    },
    {
        "title": "宣州竹・虞美人 小溪篷底湖风重",
        "author": "吕本中",
        "content": "小溪篷底湖风重。\n吹破凝酥动。\n一枝斜映庾门深。\n冷淡无言香泛、月华清。\n已经轻瘦谁为共。\n魂绕徐熙□。\n耻同桃李困春容。\n肯向毫端开发、两云中。",
        "dynasty": "宋",
        "collection_info": null
    },
    {
        "title": "采桑子 恨君不似江楼月",
        "author": "吕本中",
        "content": "恨君不似江楼月，南北东西。\n只有相随无别离。\n恨君却似江楼月，暂满还亏。\n暂满还亏。\n待得团团是几时。",
        "dynasty": "宋",
        "collection_info": null
    },
    {
        "title": "采桑子 乱红夭绿风吹尽",
        "author": "吕本中",
        "content": "乱红夭绿风吹尽，小市疏楼。\n细雨轻鸥。\n总向离人恨里收。\n年年春好年年病，妾自西游。\n水自东流。\n不似残花一样愁。",
        "dynasty": "宋",
        "collection_info": null
    },
    {
        "title": "西江月 渺渺风吹月上",
        "author": "吕本中",
        "content": "渺渺风吹月上，蒙蒙雾挟霜回。\n百年心事老相催。\n人在夕阳落外。\n有梦常嫌去远，无书可恨来迟。\n一杯浊酒两篇诗。\n小槛黄花共醉。",
        "dynasty": "宋",
        "collection_info": null
    },
    {
        "title": "西江月 酒罢悠扬醉兴",
        "author": "吕本中",
        "content": "酒罢悠扬醉兴。\n茶烹唤起醒魂。\n却嫌仙剂点甘辛。\n冲破龙团气韵。\n金鼎清泉乍泻，香沈微惜芳熏。\n玉人歌断恨轻分。\n欢意厌厌未尽。",
        "dynasty": "宋",
        "collection_info": null
    },
    {
        "title": "朝中措 病香无力傍栏干",
        "author": "吕本中",
        "content": "病香无力傍栏干。\n风雨送春还。\n一枕晓来清梦，无人说似西山。\n匆匆笑语，时时邂逅，草草杯盘。\n莫谓杂花时候，便忘梅蕊冲寒。",
        "dynasty": "宋",
        "collection_info": null
    },
    {
        "title": "南歌子 驿路侵斜月",
        "author": "吕本中",
        "content": "驿路侵斜月，溪桥度晓霜。\n短篱残菊一枝黄。\n正是乱山深处、过重阳。\n旅枕元无梦，寒更每自长。\n只言江左好风光。\n不道中原归思、转凄凉。",
        "dynasty": "宋",
        "collection_info": null
    },
    {
        "title": "虞美人 梅花自是于春懒",
        "author": "吕本中",
        "content": "梅花自是于春懒。\n不是春来晚。\n看伊开在众花前。\n便道与春无分、结因缘。\n风前月下频相就。\n笑我如伊瘦。\n几回冲雨过疏篱。\n已见一番青子、缀残枝。",
        "dynasty": "宋",
        "collection_info": null
    },
    {
        "title": "虞美人 平生臭味如君少",
        "author": "吕本中",
        "content": "平生臭味如君少。\n自是君难老。\n似侬憔悴更谁知。\n只道心情、不似少年时。\n春风也到江南路。\n小槛花深处。\n对人不是忆姚黄。\n实是旧时风味、老难忘。",
        "dynasty": "宋",
        "collection_info": null
    },
    {
        "title": "浣溪沙 暖日温风破浅寒",
        "author": "吕本中",
        "content": "暖日温风破浅寒。\n短青无数簇幽栏。\n三年春在病中看。\n中酒心情浑似梦，探花时候不曾闲。\n几年芳信隔秦关。",
        "dynasty": "宋",
        "collection_info": null
    },
    {
        "title": "浣溪沙 共饮昏昏到暮鸦",
        "author": "吕本中",
        "content": "共饮昏昏到暮鸦。\n不须春日念京华。\n迩来沈醉是生涯。\n不是对君犹惜醉，只嫌春病却怜他。\n愿为蜂采落残花。",
        "dynasty": "宋",
        "collection_info": null
    },
    {
        "title": "长相思 要相忘",
        "author": "吕本中",
        "content": "要相忘。\n不相忘。\n玉树郎君月艳娘。\n几回曾断肠。\n欲下床。\n却上床。\n上得床来思旧乡。\n北风吹梦长。",
        "dynasty": "宋",
        "collection_info": null
    },
    {
        "title": "减字木兰花 去年今夜",
        "author": "吕本中",
        "content": "去年今夜。\n同醉月明花树下。\n此夜江边。\n月暗长堤柳暗船。\n故人何处。\n带我离愁江外去。\n来岁花前。\n又是今年忆去年。",
        "dynasty": "宋",
        "collection_info": null
    },
    {
        "title": "菩萨蛮 客愁不到西池路",
        "author": "吕本中",
        "content": "客愁不到西池路。\n残春又逐花飞去。\n今日傍池行。\n新荷昨夜生。\n故人千虑绕。\n不道书来少。\n去住隔关河。\n长亭风雨多。",
        "dynasty": "宋",
        "collection_info": null
    },
    {
        "title": "菩萨蛮 高楼只在斜阳里",
        "author": "吕本中",
        "content": "高楼只在斜阳里。\n春风淡荡人声喜。\n携客不嫌频。\n使君如酒醇。\n花光人不会。\n月色须君醉。\n月色与花光。\n共成今夜长。",
        "dynasty": "宋",
        "collection_info": null
    },
    {
        "title": "菩萨蛮 登楼一望南山雪",
        "author": "吕本中",
        "content": "登楼一望南山雪。\n使君风味如新月。\n月向雪前明。\n主人今夜情。\n平生相与意。\n老病犹堪记。\n对酒为君欢。\n酒杯嫌未宽。",
        "dynasty": "宋",
        "collection_info": null
    },
    {
        "title": "踏莎行 雪似梅花",
        "author": "吕本中",
        "content": "雪似梅花，梅花似雪。\n似和不似都奇绝。\n恼人风味阿谁知，请君问取南楼月。\n记得旧时，探梅时节。\n老来旧事无人说。\n为谁醉倒为谁醒，到今犹恨轻离别。",
        "dynasty": "宋",
        "collection_info": null
    },
    {
        "title": "清平乐 故人何处",
        "author": "吕本中",
        "content": "故人何处。\n同在江南路。\n百种旧愁分不去。\n枉被落花留住。\n旧愁百种谁知。\n除非是见伊时。\n最是一春多病，等闲过了酴醿。",
        "dynasty": "宋",
        "collection_info": null
    },
    {
        "title": "渔家傲 小院悠悠春未远",
        "author": "吕本中",
        "content": "小院悠悠春未远。\n牡丹昨夜开犹浅。\n珍重使君帘尽卷。\n风欲转。\n绿阴掩映栏干晚。\n记得旧时清夜短。\n洛阳芳讯时相伴。\n一朵姚黄䯳髻满。\n情未展。\n新来衰病无人管。",
        "dynasty": "宋",
        "collection_info": null
    },
    {
        "title": "生查子 残春雾雨馀",
        "author": "吕本中",
        "content": "残春雾雨馀，小院黄昏后。\n说道觅新词，把酒来相就。\n酴醿插髻云，岁岁长如旧。\n不是做词迟，却怕添伊瘦。",
        "dynasty": "宋",
        "collection_info": null
    },
    {
        "title": "满江红 东里先生",
        "author": "吕本中",
        "content": "东里先生，家何在、山阴溪曲。\n对一川平野，数间茅屋。\n昨夜冈头新雨过，门前流水清如玉。\n抱小桥、回合柳参天，摇新绿。\n疏篱下，丛丛菊。\n虚檐外，萧萧竹。\n叹古今得失，是非荣辱。\n须信人生归去好，世间万事何时足。\n问此春、春酝酒何如，今朝熟。",
        "dynasty": "宋",
        "collection_info": null
    },
    {
        "title": "浪淘沙 柳色过疏篱",
        "author": "吕本中",
        "content": "柳色过疏篱。\n花又离披。\n旧时心绪没人知。\n记得一年寒食下，独自归时。\n归后却寻伊。\n月上嫌迟。\n十分斟酒不推辞。\n将为老来浑忘却，因甚沾衣。",
        "dynasty": "宋",
        "collection_info": null
    },
    {
        "title": "浪淘沙 柳塘新涨",
        "author": "吕本中",
        "content": "柳塘新涨。\n艇子操双浆。\n闲倚曲楼成怅望。\n是处春愁一样。\n傍人几点飞花。\n夕阳又送栖鸦。\n试问画楼西畔，暮云恐近天涯。",
        "dynasty": "宋",
        "collection_info": null
    },
    {
        "title": "生查子 双双小凤斜",
        "author": "吕本中",
        "content": "双双小凤斜，淡淡鸦儿稳。\n一曲渭城歌，柳色饶春恨。\n离觞洗别愁，酒尽愁难尽。\n宝瑟雁纵横，谁寄天涯信。",
        "dynasty": "宋",
        "collection_info": null
    },
    {
        "title": "生查子 人分南浦春",
        "author": "吕本中",
        "content": "人分南浦春，酒把阳关盏。\n衣带自无情，顿为离人缓。\n愁随苦海深，恨逐前峰远。\n更听断肠猿，一似闻弦雁。",
        "dynasty": "宋",
        "collection_info": null
    },
    {
        "title": "蝶恋花 巧语娇莺春未暮",
        "author": "吕本中",
        "content": "巧语娇莺春未暮。\n杨柳风流，恰过池塘雨。\n芳草满庭花满树。\n无情胡蝶飞来去。\n睡起小奁香一缕。\n玉篆回纹，等个人分付。\n桃叶不言人不语。\n眉尖一点君知否。",
        "dynasty": "宋",
        "collection_info": null
    },
    {
        "title": "暮步至江上",
        "author": "吕本中",
        "content": "客事久输鹦鹉杯，春愁如接凤凰台。\n树阴不碍帆影过，雨气却随潮信来。\n山似故人堪对饮，花如遗恨不重开。\n雪篱风榭年年事，辜负风光取次回。",
        "dynasty": "宋",
        "collection_info": null
    },
    {
        "title": "题张君墨竹",
        "author": "吕本中",
        "content": "张卿画竹今成癖，笑语挥毫不作难。\n欻见高标起萧瑟，坐令炎暑变荒寒。\n笔头似有千年韵，胸次犹须万斛寛。\n岁晚雪霜君记取，此君怀抱要重看。",
        "dynasty": "宋",
        "collection_info": null
    },
    {
        "title": "阴",
        "author": "吕本中",
        "content": "凉风森爽遽如许，天气萧条殊未佳。\n密径留阴□□竹，败畦藏雨鬬蛙蟆。\n碧云莫合人千里，丹凤□□天一涯。\n唯有双丛庭下菊，殷勤还作去年花。",
        "dynasty": "宋",
        "collection_info": null
    },
    {
        "title": "符离诸贤诗",
        "author": "吕本中",
        "content": "穷居日荒凉，杜门与世绝。\n亲故日夜疏，诗书固宜缺。\n符离虽陋邦，贤士稍罗列。\n德操青云器，议论辈前哲。\n外貌发英华，中心莹冰雪。\n介然特立士，劲气刚于铁。\n攘臂辩是非，孰能逃区别。\n信民粹而和，名利诚难悦。\n汩没稠人中，独抱云松节。\n伟哉二三子，实乃邦家杰。\n我来从之游，内顾惭疏拙。\n欣然对三益，放怀歌数阕。\n已矣不须言，渠当为君说。",
        "dynasty": "宋",
        "collection_info": null
    },
    {
        "title": "德操充之皆约九月间见过今皆未至扶杖出门悠然有感",
        "author": "吕本中",
        "content": "病着文书懒出门，偶扶藜杖看行云。\n屋头日在转花影，水面风来散縠纹。\n不厌莫城千嶂合，稍令明月万家分。\n小庭留得清秋在，已见霜红未见君。",
        "dynasty": "宋",
        "collection_info": null
    },
    {
        "title": "游刘氏园",
        "author": "吕本中",
        "content": "暖日温风破浅寒，短青无数簇幽兰。\n三年止酒偿春意，可忍花梢带面看。",
        "dynasty": "宋",
        "collection_info": null
    },
    {
        "title": "上元",
        "author": "吕本中",
        "content": "步屧荒园日已昏，呼儿当径扫苔痕。\n春愁不作游人地，细雨残梅过上元。",
        "dynasty": "宋",
        "collection_info": null
    },
    {
        "title": "柳",
        "author": "吕本中",
        "content": "含烟带雨过平桥，袅袅千丝復万条。\n张令当年缘底事，风流才似女儿腰。",
        "dynasty": "宋",
        "collection_info": null
    },
    {
        "title": "喜雨",
        "author": "吕本中",
        "content": "天乞幽人一夜凉，故教微雨送斜阳。\n暝阴笼树山更好，爽气侵人土自香。\n多病不眠唯药裹，居闲长坐只绳床。\n五年谬作江湖客，几对鲈鱼忆故乡。",
        "dynasty": "宋",
        "collection_info": null
    },
    {
        "title": "舍东旧有花数百株自去岁大雨道路阻绝不復可寻感叹成诗",
        "author": "吕本中",
        "content": "无数新花替旧丛，兔葵高卧占春风。\n向来桃李成蹊处，今在陂塘渺莽中。",
        "dynasty": "宋",
        "collection_info": null
    },
    {
        "title": "送文潜归因成一绝奉寄",
        "author": "吕本中",
        "content": "水天空阔片帆开，野岸萧条送骑回。\n重到张公泊船处，小亭春在锁青苔。",
        "dynasty": "宋",
        "collection_info": null
    },
    {
        "title": "谢人送牡丹",
        "author": "吕本中",
        "content": "晚风初染嫩鹅黄，小雨仍添百和香。\n折与病夫元不称，玉瓶留待冶游郎。",
        "dynasty": "宋",
        "collection_info": null
    },
    {
        "title": "宿州初暑",
        "author": "吕本中",
        "content": "暑气侵人始欲愁，箪瓢穷巷不堪忧。\n乱蝉泊雨林塘静，密径吹花草树幽。\n春尽茅檐深着燕，日高田水故飞鸥。\n莫欺湫隘无余地，待借元龙百尺楼。",
        "dynasty": "宋",
        "collection_info": null
    },
    {
        "title": "夏日书事",
        "author": "吕本中",
        "content": "小行畏蛇蝎，端坐困蚊蚋。\n终日方丈间，茫然岂唯供。\n病本兼恐添，药费小园新。\n雨余蔬畦共，饱闻譍门柳。\n清阴妙无对，便思携杖往。\n行歌当游戏。\n千秋陶渊明，此意渠亦会。",
        "dynasty": "宋",
        "collection_info": null
    },
    {
        "title": "寄吉州若谷叔",
        "author": "吕本中",
        "content": "念我江西老斵轮，久无漫鼻与挥斤。\n千金莫买蛾眉笑，留寄溪堂病主人。",
        "dynasty": "宋",
        "collection_info": null
    },
    {
        "title": "寄汪信民",
        "author": "吕本中",
        "content": "万里江南雨外船，长腰秔米缩头鳊。\n广文繋马无由去，更有何人赠酒钱。",
        "dynasty": "宋",
        "collection_info": null
    },
    {
        "title": "同诸子游城东园",
        "author": "吕本中",
        "content": "昔闻城东园，欲往常不款。\n今来天气佳，茶瓯起衰懒。\n杖藜出门去，如膜开病眼。\n木叶犯新霜，瓜田带余暖。\n川源疑有无，风云递舒卷。\n不期鱼鸟会，偶逐鸥鹭远。\n浅水乱菰蒲，荒亭秀苔藓。\n青山近在望，更悟秋意晚。\n同行二三子，诗语各萧散。\n不愁罚觞难，苦恨白日短。\n千秋高阳池，令人忆山简。",
        "dynasty": "宋",
        "collection_info": null
    },
    {
        "title": "杨道孚墨竹歌",
        "author": "吕本中",
        "content": "君不见渭川之阴卧龙横千秋，貌取者谁文湖州。\n十年笔意闭黄壤，只今妙手唯杨侯。\n杨侯画竹尽真迹，功夺造化令人愁。\n满堂迴头看下笔，扰扰云烟乱晴日。\n大丛纵横高入云，斜风落叶秋纷纷。\n小丛欹倾病无力，傍水长根走苍石。\n门前车马汗成川，何得阴风动高壁。\n杨侯嘻笑辞未工，此意不与丹青同。\n粉黛初数无一钱费，酒炙能使千家空。\n袜材远寄动盈屋，我子画无由穷。\n剡溪寒藤不难致，须君放手为双丛。\n须君放手为双丛，与我俱隐南山中。",
        "dynasty": "宋",
        "collection_info": null
    },
    {
        "title": "谢无逸秦处度诸人皆许省试后见访冬夜有怀作此诗寄之",
        "author": "吕本中",
        "content": "八年去东都，触事无一好。\n沈绵淹岁时，忧虞满怀抱。\n欲归故里闾，稀復旧耆老。\n悠悠岁欲尽，忽忽身向老。\n小堂佳有余，所恨来不早。\n饥虫语夜霜，疏星乱衰草。\n支撑坏壁高，侧转寒木小。\n诗书久弃置，词林迹如扫。\n佳人何时来，路远音信少。\n庭前冬开花，扶杖起千绕。\n春风回马首，清尊待君倒。\n先期留酒钱，仍须具梨枣。",
        "dynasty": "宋",
        "collection_info": null
    },
    {
        "title": "岁晚",
        "author": "吕本中",
        "content": "野竹新开径，疏篱自着行。\n暮寒收雨雪，落日散牛羊。\n生事颜公拙，才名谢奕狂。\n药囊无奈汝，春到莫相妨。",
        "dynasty": "宋",
        "collection_info": null
    },
    {
        "title": "晚步至江上",
        "author": "吕本中",
        "content": "浦口生春绿未酣，南山初见碧嶃岩。\n风声入树翻归鸟，月影浮江倒客帆。\n破甑不堪充酒券，短蓑真欲换朝衫。\n往来泥雨城南路，可见轻鸥定不凡。",
        "dynasty": "宋",
        "collection_info": null
    },
    {
        "title": "访晁进道归",
        "author": "吕本中",
        "content": "树阴残雪半成泥，尚想狂花一尺围。\n小雨似酥黄草尽，澄江如练白鸥飞。\n未辞酒炙为公费，政恐亲知见面稀。\n南市津头行艓子，无人识我醉中归。",
        "dynasty": "宋",
        "collection_info": null
    },
    {
        "title": "怨歌行",
        "author": "吕本中",
        "content": "借君手中板，为君歌一辞。\n辞中宛转君不晓，为君说尽长相思。\n轻霜夜度吴城暖，枫叶芦花秋意晚。\n万里春随驿使归，十年梦逐佳人远。\n当时笑语似儿剧，象床玉手无消息。\n古岸风江千里船，咫尺春愁那得怜。\n君不见信陵门下客，侯嬴不用今头白。",
        "dynasty": "宋",
        "collection_info": null
    },
    {
        "title": "雪尽",
        "author": "吕本中",
        "content": "雪尽寒仍在，园荒春欲归。\n晴空落雁小，古木聚鵶稀。\n肺病犹堪酒，囊空合典衣。\n碧云愁不见，千里故山薇。",
        "dynasty": "宋",
        "collection_info": null
    },
    {
        "title": "三月一日泊舟宿州城外因纵步至城北遂过天庆观道士留饮乃归",
        "author": "吕本中",
        "content": "冰霜连暮春，既雨寒愈重。\n扁舟缆荒亭，浅水咽微冻。\n今晨稍和柔，始觉芳意动。\n经旬厌拘束，乐事须一纵。\n篮舆无俗情，鸱夷当宾从。\n千花犯浓云，红紫相饯送。\n未知滕薛长，乃若邹鲁鬨。\n娉婷北门柳，别泪作凄痛。\n陵陂少荒芜，亦未妨耕种。\n道人喜我来，清谈破昏梦。\n弹琴不须弦，风林助吟讽。\n嫰玉捣香秔，浮蛆拨春瓮。\n嘉蔬剪朝露，奇果市新贡。\n西邻亦可人，明窗碾双凤。\n人生一饱适，此外更何用。\n七年城北交，事与朱阮共。\n长诗不成篇，临行当三弄。\n琼瑶报木桃，为子末后供。",
        "dynasty": "宋",
        "collection_info": null
    },
    {
        "title": "宿青阳驿",
        "author": "吕本中",
        "content": "灯火客帆尽，人烟村市幽。\n晚风号古木，高岸束黄流。\n物色淮山近，春光雾雨愁。\n栖迟旧游地，来豁十年忧。",
        "dynasty": "宋",
        "collection_info": null
    },
    {
        "title": "游南山归简张嘉父博士",
        "author": "吕本中",
        "content": "吾生復何往，乐事亦匆匆。\n宝塔千帆外，春城万壑中。\n乱花缘侧径，晚照落晴空。\n坐想西仓老，掀髯一笑同。",
        "dynasty": "宋",
        "collection_info": null
    },
    {
        "title": "书怀",
        "author": "吕本中",
        "content": "拄腹文章未补饥，积瘕潜愧不堪悲。\n儿曹怪我疏愚甚，不见田光盛壮时。",
        "dynasty": "宋",
        "collection_info": null
    },
    {
        "title": "客居书怀奉寄介然若谷才仲兼简信民",
        "author": "吕本中",
        "content": "客愁如长河，浩荡去不息。\n未来已相关，千里在咫尺。\n抱疾寄他乡，终年守岑寂。\n中虚耗神志，内热损筋力。\n长虞二竖撄，復有寒馁廹。\n怪渠甑上烟，愧尔囊中帛。\n平生所读书，已如不相识。\n坐贻乡党笑，敢辞尘埃没。\n旧游今几时，转眄忽陈迹。\n死者不復见，墓草春已碧。\n生者天一涯，未免陈蔡厄。\n儿曹乳臭在，瞑目分黑白。\n虽无未见书，颇多雌黄笔。\n出言辄周孔，而不辨菽麦。\n啾啾要酬和，内顾颇牵率。\n坐令怀抱恶，更觉天宇窄。\n忽忽十年事，俯仰同戏剧。\n从来肺腑亲，翻手胡与越。\n独余二三子，肝胆犹铁石。\n尚怪东郭贫，亦讶怀祖黠。\n西轩来何时，箪瓢共饥渴。\n念君不能已，一饭再三噎。\n谁能明予心，皎皎霜夜月。",
        "dynasty": "宋",
        "collection_info": null
    },
    {
        "title": "小园",
        "author": "吕本中",
        "content": "小园常在眼，春事已天涯。\n雨暗堤前路，苔深林外家。\n曲池通小径，密树隐残花。\n长愧隣翁酒，囊空尚可賖。",
        "dynasty": "宋",
        "collection_info": null
    },
    {
        "title": "谒雍道士",
        "author": "吕本中",
        "content": "纷纷干没混泥沙，暂遣尘言挂齿牙。\n妙画已归三语掾，壮游空记五侯家。\n古坛背日藏芳草，小树留春放晚花。\n能共山翁同活计，隔林分听一池蛙。",
        "dynasty": "宋",
        "collection_info": null
    },
    {
        "title": "春日即事二首  其一",
        "author": "吕本中",
        "content": "隐几虚堂俗客稀，片心真与道相宜。\n风摇柳带千丝乱，雨勒花心十日期。\n瘦病才苏休强酒，良辰虽好少题诗。\n贾生词赋常流落，归去来兮在几时。",
        "dynasty": "宋",
        "collection_info": null
    },
    {
        "title": "春日即事二首  其二",
        "author": "吕本中",
        "content": "病起多情白日迟，强来庭下探花期。\n雪消池馆初春后，人倚栏干欲暮时。\n乱蝶狂蜂俱有意，兔葵燕麦自无知。\n池邉垂柳腰肢活，折尽长条为寄谁。",
        "dynasty": "宋",
        "collection_info": null
    },
    {
        "title": "寄前镇西杨法曹",
        "author": "吕本中",
        "content": "杨子文章老更新，狂吟寡和过阳春。\n双声迭韵俱难敌，指物程形似有神。\n画马已无韩干肉，草书真得伯英筋。\n可怜一首闲居赋，解道连蜷能几人。",
        "dynasty": "宋",
        "collection_info": null
    },
    {
        "title": "饮酒",
        "author": "吕本中",
        "content": "人生百岁能几何，顾我把酒胡不歌。\n穷通大抵梦南柯，我復梦中多蹉跎。\n自古英雄亦何有，往事纷纷不如酒。\n嗟予真得酒中趣，几度尊前揖星斗。\n病起槐阴鹦已老，今日相逢还草草。\n匆匆数日是行人，且向尊前一倾倒。\n人生乐事亦难并，明月清风况都好。",
        "dynasty": "宋",
        "collection_info": null
    },
    {
        "title": "读史",
        "author": "吕本中",
        "content": "陈寿谓诸葛，将略非所长。\n私恨写青史，千古何茫茫。\n谤议终自破，公论不可当。\n是非倘可定，青蝇果何伤。",
        "dynasty": "宋",
        "collection_info": null
    },
    {
        "title": "戏呈七十七叔",
        "author": "吕本中",
        "content": "大阮爱我诗，谓我能诗矣。\n我诗来无极，爱之终不已。\n吾非圣者也，但智虑多耳。\n赐始可言诗，吾智由商起。",
        "dynasty": "宋",
        "collection_info": null
    },
    {
        "title": "偶作",
        "author": "吕本中",
        "content": "去年芳草又萋萋，休叹王孙犹未归。\n更见春深送春雁，三三两两傍云飞。",
        "dynasty": "宋",
        "collection_info": null
    },
    {
        "title": "谒陶朱公庙",
        "author": "吕本中",
        "content": "悠悠千载五湖心，古庙无人锁绿阴。\n为问功成肥遯后，不知何术累千金。",
        "dynasty": "宋",
        "collection_info": null
    },
    {
        "title": "睡",
        "author": "吕本中",
        "content": "终日题诗诗不成，融融午睡梦频惊。\n觉来心绪都无事，墙外啼莺一两声。",
        "dynasty": "宋",
        "collection_info": null
    },
    {
        "title": "梦",
        "author": "吕本中",
        "content": "梦入长安道，萋萋尽春草。\n觉来春已去，一片池塘好。",
        "dynasty": "宋",
        "collection_info": null
    },
    {
        "title": "读陶元亮传  其一",
        "author": "吕本中",
        "content": "我爱陶彭泽，解言归去来。\n醉眠犹遣客，却使世人猜。",
        "dynasty": "宋",
        "collection_info": null
    },
    {
        "title": "读陶元亮传  其二",
        "author": "吕本中",
        "content": "我爱陶彭泽，不求弦上声。\n琴中如有趣，曾遣几人听。",
        "dynasty": "宋",
        "collection_info": null
    },
    {
        "title": "寄璧上人",
        "author": "吕本中",
        "content": "出门厌交情，袖手看世故。\n纷纷驹过隙，忽忽豹隐雾。\n生平喜退缩，未到心已悟。\n尚余好事人，相就讨新句。\n虽非琢肝肾，终自费调护。\n君看雪霜根，岂受桃李妬。\n胥疏老支离，骯脏旧宾傅。\n何由两行纒，远泛一大瓠。\n从君乞妙语，一洗诗酒汚。",
        "dynasty": "宋",
        "collection_info": null
    },
    {
        "title": "寄璧公道友",
        "author": "吕本中",
        "content": "符离城裏相逢处，酒肉如山放手空。\n已见神通过鹙子，未应鲜健胜庞公。\n且寻扇子旧头角，一任杏花能白红。\n破箬笠前江万里，无人曾识此家风。",
        "dynasty": "宋",
        "collection_info": null
    },
    {
        "title": "用前韵寄商老",
        "author": "吕本中",
        "content": "先生昔据道玄峰，咳唾珠玉家为空。\n只今江西二三子，可到元和六七公。\n双髩只期他日白，千花犹是去年红。\n须君吸尽西江水，不假扶摇万里风。",
        "dynasty": "宋",
        "collection_info": null
    },
    {
        "title": "又寄无逸信民",
        "author": "吕本中",
        "content": "文字撑肠不疗穷，诗来想见左书空。\n虽非问道暏狂屈，犹胜遗书访子公。\n银杯久拚浮大白，桃花且看舒小红。\n记取浮杯无剩语，他年说似马牛风。",
        "dynasty": "宋",
        "collection_info": null
    },
    {
        "title": "奉答璧公兼简诸友",
        "author": "吕本中",
        "content": "江山取别太匆匆，对面难寻一段空。\n顾我自无黄阁様，如君合是黑头公。\n客尘衮衮催前浪，俗眼纷纷替旧红。\n炙日茅檐那接膝，重来肯借一帆风。",
        "dynasty": "宋",
        "collection_info": null
    },
    {
        "title": "得李去言诗次韵答之",
        "author": "吕本中",
        "content": "歌呼屡回曹相国，笺书或似魏司空。\n半生怀抱向余子，千载风流独此公。\n未用反身藏白黑，更须着眼辨青红。\n无人与助求田费，雅称谢家林下风。",
        "dynasty": "宋",
        "collection_info": null
    },
    {
        "title": "督山伯萧远和诗并示舍弟",
        "author": "吕本中",
        "content": "爱闲多病老封戎，看子垂天上碧空。\n懒惰未须攀此老，典刑政尔赖诸公。\n鬚如震泽三春渌，诗似芙蕖五月红。\n坐此逃禅夫可恕，不应独许我乘风。",
        "dynasty": "宋",
        "collection_info": null
    },
    {
        "title": "用寄璧上人韵寄范元实赵才仲及从叔知止兼率山伯同赋",
        "author": "吕本中",
        "content": "故人瓶锡各西东，吾道从来冀北空。\n病去渐于文字懒，南来犹觉岁时公。\n江回夜雨千岩黒，霜着高林万叶红。\n政好还家君未肯，莫教惭愧北窗风。",
        "dynasty": "宋",
        "collection_info": null
    },
    {
        "title": "夜作呈诸公",
        "author": "吕本中",
        "content": "风江舞暮帆，野树散归鸟。\n寒灯上壁角，疏星缀林杪。\n归来静无事，独坐搜黙藁。\n放笔有新功，无人与倾倒。\n不知新恨多，但觉旧愁少。\n石鼎倚残炉，茶烟看清袅。\n明朝寻酒钱，折简唤诸老。",
        "dynasty": "宋",
        "collection_info": null
    },
    {
        "title": "山阳宝应道中与汪信民兄弟洪玉父杜子师张益中日夕过从自过高邮不復有此乐也因作此诗寄怀",
        "author": "吕本中",
        "content": "日日南风沙打围，挂帆端为故人回。\n长空渺渺水无际，远树冥冥花自开。\n疾病久辜鹦鹉杓，江山稍近凤凰台。\n月明雪霁山阴道，尚想王郎乘兴来。",
        "dynasty": "宋",
        "collection_info": null
    },
    {
        "title": "春日",
        "author": "吕本中",
        "content": "春风未雌雄，尊酒自贤圣。\n燕巢楼阁间，莺语花柳静。",
        "dynasty": "宋",
        "collection_info": null
    },
    {
        "title": "知止啸傲轩",
        "author": "吕本中",
        "content": "贪夫九鼎犹不足，渊明一轩长有余。\n人生趋向等天壤，鸱吓腐鼠猜鹓雏。\n中郎妙处世不识，风期自与常人殊。\n开轩便有千载韵，友葛天氏无怀徒。\n坐看松菊换时节，兔葵桃树纷荣枯。\n五年却走各南北，千里怀想空烦纡。\n双鱼沈浮久不至，三径寂寞今何如。\n文章潦倒付丘壑，疾病蹭蹬思江湖。\n何时共坐北风裏，烦君小摘园中蔬。",
        "dynasty": "宋",
        "collection_info": null
    },
    {
        "title": "暑夕乍凉二绝  其一",
        "author": "吕本中",
        "content": "三旬埃郁得清风，领袖犹飜汗摺红。\n已是梦清无俗梦，更移凉簟月明中。",
        "dynasty": "宋",
        "collection_info": null
    },
    {
        "title": "暑夕乍凉二绝  其二",
        "author": "吕本中",
        "content": "暮蝉萧瑟下斜阳，已似茅檐气味长。\n团扇未须忧弃置，竹奴犹可助清凉。",
        "dynasty": "宋",
        "collection_info": null
    },
    {
        "title": "寄知止二绝  其一",
        "author": "吕本中",
        "content": "少年乐事未全谙，疾病侵凌已不堪。\n尚喜步兵频入梦，梦中犹復似曹南。",
        "dynasty": "宋",
        "collection_info": null
    },
    {
        "title": "寄知止二绝  其二",
        "author": "吕本中",
        "content": "竹林还往风流绝，剡县交游气味疏。\n今代高人多惜费，千金未抵一行书。",
        "dynasty": "宋",
        "collection_info": null
    },
    {
        "title": "游北李园三绝  其一",
        "author": "吕本中",
        "content": "雨映烟笼万竹蟠，枯条高下不堪看。\n非干秋后多霜露，自是芙蓉不耐寒。",
        "dynasty": "宋",
        "collection_info": null
    },
    {
        "title": "游北李园三绝  其二",
        "author": "吕本中",
        "content": "去马来舟绝往还，此中情味却相干。\n明年知是明寒食，待约花梢月下看。",
        "dynasty": "宋",
        "collection_info": null
    },
    {
        "title": "游北李园三绝  其三",
        "author": "吕本中",
        "content": "壁间诗字有凝尘，庭下梅梢又作春。\n独有城南汪教授，当时同是看花人。",
        "dynasty": "宋",
        "collection_info": null
    },
    {
        "title": "游北李园",
        "author": "吕本中",
        "content": "小径纵横出紫苔，绿阴高下缀黄梅。\n榴花却是多情思，留宿熏风未肯开。",
        "dynasty": "宋",
        "collection_info": null
    },
    {
        "title": "寄李怤去言",
        "author": "吕本中",
        "content": "东南之望庐山英，李郎落落奇后生。\n凤凰麒麟在郊薮，芝兰玉树生阶庭。\n文章初如滥觞水，行见万里通沧溟。\n汪侯爱君笔不停，谓君诗似秋风清。\n世间儿子甘缩手，苏过赵柟俱抗行。\n少年才气乃如此，后来定是贤公卿。\n伊昔先朝文物盛，君家诸父当朝廷。\n外兄復是不世才，奇祥异瑞相辉映。\n翻云覆雨十年后，昏昏醉梦须君醒。\n我生未壮日向衰，疾病侵凌心已灰。\n眼中之人不易见，千变百技常追随。\n诗书深藏半鼠矢，笔墨高卧封蛛丝。\n功名已矣付公等，田园肯放吾先归。",
        "dynasty": "宋",
        "collection_info": null
    },
    {
        "title": "赠汪莘叔野",
        "author": "吕本中",
        "content": "汪子宦不达，四海漫声名。\n有弟极磊落，气宇和而清。\n三冬文史足，十年书剑成。\n出言见瓌颖，府库森五兵。\n于身则已拙，泛如池中萍。\n轻肥置度外，辛苦抱遗经。\n乃知佳子弟，必由贤父兄。\n念子初来时，我方疾病撄。\n相从四寒暑，所历不可听。\n昏昏醉梦裏，得君时一醒。\n拥炉共残火，软语当杯铛。\n君亦不我厌，为我双眼青。\n勿云躯干小，气吞横海鲸。\n悬榻念文举，开径忆渊明。\n二子风流远，感君兄弟情。\n穷通有时节，此士尔勿轻。",
        "dynasty": "宋",
        "collection_info": null
    },
    {
        "title": "新冬",
        "author": "吕本中",
        "content": "西风吹禾黍，落日在陋巷。\n杖藜访新冬，霜树眇空旷。\n人烟村舎西，行旅古原上。\n晚山晴更好，秀色常在望。\n居闲得真趣，日欲就疏放。\n岂惟憎俗徒，庶自免嘲谤。\n东邻酒初熟，清香乱盆盎。\n径须骑墙头，挈榼献穷状。\n吾生足羁旅，久病非少壮。\n银杯多羽化，布帆且无恙。\n虽非陶潜隐，不负徐邈畅。",
        "dynasty": "宋",
        "collection_info": null
    },
    {
        "title": "赠谢无逸",
        "author": "吕本中",
        "content": "君不见城南千树桃，君不见涧底百尺松。\n松生偃蹇卧霜雪，桃李一笑随春风。\n百年涧底终自若，桃花犹得暂时红。\n呜呼志士每如此，衡门高卧不见用，心虽无瑕饥欲死。",
        "dynasty": "宋",
        "collection_info": null
    },
    {
        "title": "赠张若虚",
        "author": "吕本中",
        "content": "病忆江湖去，书无尺寸工。\n平时窭人子，忽是富家翁。\n活计呻吟裏，交情梦寐中。\n独于张处士，相近数过从。",
        "dynasty": "宋",
        "collection_info": null
    },
    {
        "title": "赠信民",
        "author": "吕本中",
        "content": "五年客符离，端坐受贫病。\n从来疏出门，今乃懒成性。\n官多豪富郎，分明与时竞。\n取醉不论钱，定无尘生甑。\n岂但相娱乐，颇復自贤圣。\n汪侯虽官居，笑语怯豪横。\n折腰众人后，琼林自辉映。\n背后足官府，眼前谬恭敬。\n偷闲过草堂，遣兴眯眼浄。\n虽非醉红裙，清谈却差胜。\n秋高数能来，勿厌阻泥泞。",
        "dynasty": "宋",
        "collection_info": null
    },
    {
        "title": "符离行",
        "author": "吕本中",
        "content": "符离之民难与居，五年坐此如囚拘。\n比屋生涯但剽劫，诸生学问只乡闾。\n南邻经年不相见，北里虽见復粗疏。\n窄衣小帽走尘土，也復生貌施襟裾。\n对此自然忧气满，疾病日益何由除。\n君不见图经所记又可哀，此州自古无贤才。",
        "dynasty": "宋",
        "collection_info": null
    },
    {
        "title": "探梅呈汪信民",
        "author": "吕本中",
        "content": "缟带银杯欲着尘，小园幽树已含春。\n风流王谢佳公子，臭味曹刘入幕宾。\n细朵定无泥土涴，暗香犹带雪霜新。\n剩摩枵腹搜奇句，去恼城南得定人。",
        "dynasty": "宋",
        "collection_info": null
    },
    {
        "title": "奉怀张公潜舍人二首  其一",
        "author": "吕本中",
        "content": "颜子置身陋巷，屈原放迹江湖。\n何似我公归去，马羸不厌长途。",
        "dynasty": "宋",
        "collection_info": null
    },
    {
        "title": "奉怀张公潜舍人二首  其二",
        "author": "吕本中",
        "content": "腕中有万斛力，胸次乃千顷陂。\n字画颜行杨草，文章韩笔杜诗。",
        "dynasty": "宋",
        "collection_info": null
    },
    {
        "title": "答无逸惠书",
        "author": "吕本中",
        "content": "三年读书少余味，灯火可亲病为祟。\n谢侯好事怜我穷，时遣双鱼问憔悴。\n交情乃似亲骨肉，学行坐越诸公辈。\n胸中万卷书屈蟠，少日力战登诗坛。\n下帷却扫谢俗子，冻吟不管儿号寒。\n只今食粥已数月，千虑百忧烦笔端。\n高才本是栋梁器，苦语终无儒生酸。\n乐章短句又清绝，陶写万象嘲江山。\n江南草木不得闲，问君何为愁肺肝。\n十年行坐想风采，千里魂梦劳追攀。\n我无良田归不得，忍穷气味君应识。\n囊贮未了岁寒计，学道空愧琳与璧。\n交亲零落半鬼录，白日轻去真可惜。\n终朝拨火煮芦菔，南山之南待君吃。",
        "dynasty": "宋",
        "collection_info": null
    },
    {
        "title": "寄知止才仲",
        "author": "吕本中",
        "content": "一门叔父到卿好，中表弟兄惟尔贤。\n往事关心空自语，新诗好句与谁传。\n溪山已近堪投老，文史虽穷莫取怜。\n仲弟墓头今宿草，为渠先赋补亡篇。",
        "dynasty": "宋",
        "collection_info": null
    },
    {
        "title": "寄张益中",
        "author": "吕本中",
        "content": "五年望张子，兀坐四壁空。\n今晨千里来，如热濯清风。\n笑谈不改旧，怜我衰病攻。\n斯人旧豪气，颇似陈元龙。\n只今更省事，终岁两頬红。\n何知珊瑚树，却倚尘埃中。\n晁侯夙所敬，见渠如见公。\n网罗枝出脚，远逐冥冥鸿。\n同会得玉郎，敲门夜相从。\n殷勤一杯酒，目送西归鸿。\n人生少如意，此乐难再逢。\n君家老季鹰，高韵留吴淞。\n风流远孙在，一棹何时东。\n不嫌道里远，为我略从容。",
        "dynasty": "宋",
        "collection_info": null
    },
    {
        "title": "元日赠沈宗师四首  其一",
        "author": "吕本中",
        "content": "东家起传觞，西家起相唤。\n我亦了新诗，成此奇一段。\n念无毫髮益，但见日月换。\n出门语沈郎，造请我亦漫。",
        "dynasty": "宋",
        "collection_info": null
    },
    {
        "title": "元日赠沈宗师四首  其二",
        "author": "吕本中",
        "content": "念昔从诸贤，关汪老耆旧。\n是事今则无，斯人亦难又。\n尔来见公子，却立两公后。\n不倦以终之，可以为子寿。",
        "dynasty": "宋",
        "collection_info": null
    },
    {
        "title": "元日赠沈宗师四首  其三",
        "author": "吕本中",
        "content": "沈郎固可人，好善乃天性。\n迹随万事远，心与一物定。\n萧然四立壁，笔墨自温凊。\n更持孟贲勇，少折楚士胫。",
        "dynasty": "宋",
        "collection_info": null
    },
    {
        "title": "元日赠沈宗师四首  其四",
        "author": "吕本中",
        "content": "君无绮纨气，我有冰雪容。\n相期五石瓠，共济万里风。\n江山秀句在，内子空洞中。\n还身视尘滓，当有一日功。",
        "dynasty": "宋",
        "collection_info": null
    },
    {
        "title": "梅",
        "author": "吕本中",
        "content": "南雪看未穏，北风吹已残。\n才堪十年梦，不称一生酸。\n日月方回首，风霜与凭栏。\n迟明出谢客，顿觉帽围寛。",
        "dynasty": "宋",
        "collection_info": null
    },
    {
        "title": "苦阴",
        "author": "吕本中",
        "content": "破腊冬仍在，逢正阴更频。\n寒流未解冻，雪意欲妨春。\n畏病还疏酒，逃寒懒见人。\n郊东小桃李，还是一番新。",
        "dynasty": "宋",
        "collection_info": null
    },
    {
        "title": "赠浃上人",
        "author": "吕本中",
        "content": "一庵便送渊明老，四海共传摩诘诗。\n本自妨人枕边梦，不能陪汝剑头炊。\n交游大半饥寒裏，疾病中分少壮时。\n西寺木鱼东寺鼓，三年三见浃阇黎。",
        "dynasty": "宋",
        "collection_info": null
    },
    {
        "title": "正月十二日夜作",
        "author": "吕本中",
        "content": "春来消息未真传，久负蒲团一味禅。\n灯火侵寻作佳境，冰霜偃蹇过新年。\n江声悮落三更雨，野色遥看万斛船。\n咫尺风光不相贷，忍令好语到愁边。",
        "dynasty": "宋",
        "collection_info": null
    },
    {
        "title": "咸安公主",
        "author": "吕本中",
        "content": "汉朝公主歌黄鹄，秦地佳人唱柳枝。\n想见云车度沙漠，一杯湩酪酹明妃。",
        "dynasty": "宋",
        "collection_info": null
    },
    {
        "title": "明妃",
        "author": "吕本中",
        "content": "秦人彊盛时，百战无逡巡。\n汉氏失中策，清边烽燧频。\n丈夫不任事，女子去和亲。\n君王为置酒，单于来奉珍。\n朝辞汉宫月，暮随胡地尘。\n鞍马白沙暮，旃裘黄草春。\n人生在相合，不论越与秦。\n但取眼前好，莫言长苦辛。\n君看轻薄儿，何殊胡地人。",
        "dynasty": "宋",
        "collection_info": null
    },
    {
        "title": "正月十三日河堤上作",
        "author": "吕本中",
        "content": "雨着河堤柳着烟，小楼灯火又今年。\n东风不与行人便，留滞长亭十里船。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其一",
        "author": "吕本中",
        "content": "疏灯欲尽渔商市，小雨似开桃李颜。\n一夜檐声鸣瓮盎，无人知我坐蒲团。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其二",
        "author": "吕本中",
        "content": "卧疾江边久未回，懒随儿辈走尘埃。\n天公尚有余情在，肯放梅花自在开。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其三",
        "author": "吕本中",
        "content": "春愁故故妨人乐，旧藓新苔不暂晴。\n想见江郎闭船卧，满川风雨报天明。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其四",
        "author": "吕本中",
        "content": "晁卿白髮风流在，肯伴香车作夜遨。\n借问典衣充戏责，何如沽酒唤吾曹。",
        "dynasty": "宋",
        "collection_info": null
    },
    {
        "title": "上元夜招沈宗师不至闻已赴郡会作二绝戏之  其一",
        "author": "吕本中",
        "content": "灯火满城公不来，为公雕句洗尘埃。\n春愁不到城西寺，更约梅花缓缓开。",
        "dynasty": "宋",
        "collection_info": null
    },
    {
        "title": "上元夜招沈宗师不至闻已赴郡会作二绝戏之  其二",
        "author": "吕本中",
        "content": "白酒红灯称意春，知公未免踏黄尘。\n绳床好在休相忆，输与琅琊浃上人。",
        "dynasty": "宋",
        "collection_info": null
    },
    {
        "title": "浃上座求枯木庵诗戏成两绝赠之  其一",
        "author": "吕本中",
        "content": "枯木庵中浃道人，百年无影卧轮囷。\n未须特地通身去，放取枝条自在春。",
        "dynasty": "宋",
        "collection_info": null
    },
    {
        "title": "浃上座求枯木庵诗戏成两绝赠之  其二",
        "author": "吕本中",
        "content": "前身石霜后身浃，如印印泥风去尘。\n认得当时侍者意，无人知是密庵人。",
        "dynasty": "宋",
        "collection_info": null
    },
    {
        "title": "正月末雪中小酌",
        "author": "吕本中",
        "content": "柳着河冰雪着船，小桃应误取春怜。\n床头有酒须君醉，又废蒲团一夜禅。",
        "dynasty": "宋",
        "collection_info": null
    },
    {
        "title": "次韵张生",
        "author": "吕本中",
        "content": "密庵居士渠不识，齿髮则衰心未然。\n樽下不知公子贵，酒中差觉孟生贤。\n已吞舌本三千丈，却住人间五百年。\n触忤风光君莫怪，棒头无地可逃禅。",
        "dynasty": "宋",
        "collection_info": null
    },
    {
        "title": "追成旧作",
        "author": "吕本中",
        "content": "满江风月一船霜，无计留君只自狂。\n灯火隔帘香隔坐，无人知是竹枝娘。",
        "dynasty": "宋",
        "collection_info": null
    },
    {
        "title": "久不得才仲书因成二绝寄之  其一",
        "author": "吕本中",
        "content": "望大赵书如渇骥，忆老汪胶无续弦。\n看徧江南与江北，小屏微雨是斜川。",
        "dynasty": "宋",
        "collection_info": null
    },
    {
        "title": "久不得才仲书因成二绝寄之  其二",
        "author": "吕本中",
        "content": "病去诗无一点尘，亦知摩诘是前身。\n怜君更似西江水，合伴倚松庵裏人。",
        "dynasty": "宋",
        "collection_info": null
    },
    {
        "title": "晚晴",
        "author": "吕本中",
        "content": "斜阳入花柳，浑欲不胜情。\n春事乃如此，病躯安得平。\n尚堪衝宿酒，復作快新晴。\n荒檐足乌鸟，莫厌晚来声。",
        "dynasty": "宋",
        "collection_info": null
    },
    {
        "title": "连日与一上人会话密庵清坐附火乃有山居气息因成一诗奉呈",
        "author": "吕本中",
        "content": "春风吹茅檐，落日半花柳。\n余寒盛气来，佳辰为谁有。\n公来但黙坐，有味皆可口。\n端如列鼎食，衣被以醇酒。\n烦言不知要，实自费斗薮。\n南泉山下人，了不计可否。\n山柴晚復焰，当为一举手。\n荒江甚泬寥，此味亦长久。\n不嫌熏病眼，重当为公取。",
        "dynasty": "宋",
        "collection_info": null
    },
    {
        "title": "一上人屡言琅琊南塔之胜予盖乐之而未能往也",
        "author": "吕本中",
        "content": "二顷良田一亩宫，好山当自属林公。\n须君留我卓锥地，安听飕飗万壑风。",
        "dynasty": "宋",
        "collection_info": null
    },
    {
        "title": "夜坐有怀",
        "author": "吕本中",
        "content": "西还岂不好，本自乏周旋。\n道有鲁一变，岁无官九迁。\n疾风惊半夜，恶况极今年。\n咫尺沙头路，犹堪着钓船。",
        "dynasty": "宋",
        "collection_info": null
    },
    {
        "title": "晚春即事",
        "author": "吕本中",
        "content": "春色不自惜，晓寒摧折之。\n残花带雨去，薄酒信风吹。\n尚有寻行债，初无了事痴。\n论诗得奇味，当使阿戎知。",
        "dynasty": "宋",
        "collection_info": null
    },
    {
        "title": "广陵道中寒食日  其一",
        "author": "吕本中",
        "content": "风雨属连春事休，碧鳞三尺荐行舟。\n短墙不见桃花面，付与长江自在流。",
        "dynasty": "宋",
        "collection_info": null
    },
    {
        "title": "广陵道中寒食日  其二",
        "author": "吕本中",
        "content": "南来消息不真传，正恐相逢却未然。\n何处青帘足沽酒，粥香饧白是今年。",
        "dynasty": "宋",
        "collection_info": null
    },
    {
        "title": "就宁子仪求酒",
        "author": "吕本中",
        "content": "鼻息咈然君莫惊，饥肠渠自作雷鸣。\n须公一勺羔儿酒，伴我夜窗听雨声。",
        "dynasty": "宋",
        "collection_info": null
    },
    {
        "title": "广陵",
        "author": "吕本中",
        "content": "往来六十里，各是一江郊。\n柳色团涡岸，春风扬子桥。\n好山当断岸，野鸟度空巢。\n一任雷塘路，暮天风雨号。",
        "dynasty": "宋",
        "collection_info": null
    },
    {
        "title": "沈宗师甚喜江梅而微贬酴醿因成一绝",
        "author": "吕本中",
        "content": "淡绿衣裳玉作粧，好风凉月自相当。\n沈郎笑汝多情在，不似江梅满意香。",
        "dynasty": "宋",
        "collection_info": null
    },
    {
        "title": "劝张李二君酒",
        "author": "吕本中",
        "content": "张侯好诗如好色，不敢为主而为客。\n李侯好酒如好诗，心虽甚壮无人知。\n两侯风味俱不恶，如芙蓉与木芍药。\n午窗留客看笔快，晓枕无人犹睡着。\n广袖渐变天宝粧，大字不作元和脚。\n世人讥笑乃其分，政是仍叔之子弱。\n病夫坐隐无所求，荒檐断雨鸣春鸠。\n炉烟未尽消百忧，恨不缓带从公游。\n何时清江横小舟，与公一醉荻花秋，却来密庵参牧牛。",
        "dynasty": "宋",
        "collection_info": null
    },
    {
        "title": "庵居",
        "author": "吕本中",
        "content": "鸟语花香变夕阴，稍闲復恐病相寻。\n正应独有江山分，素自都无廊庙心。\n堂上老亲双白髪，门前稚子旧青衿。\n儿曹不会庵居意，古涧寒泉疑至今。",
        "dynasty": "宋",
        "collection_info": null
    },
    {
        "title": "小园即事",
        "author": "吕本中",
        "content": "千花老无踪，众草来可喜。\n欣然得幽寻，我亦病良已。\n飞飞两蝴蝶，不悟尘士裏。\n禽声甚可人，亦似相汝尔。\n人生贵惬志，不必须甚羙。\n三年白沙诗，已费千幅纸。\n问君何所乐，赤手费磨洗。\n短屏看远山，心作千万里。\n此岂画者功，实自一念起。\n君当如是观，在此不在彼。",
        "dynasty": "宋",
        "collection_info": null
    },
    {
        "title": "登舟",
        "author": "吕本中",
        "content": "夜雨晓犹滴，怒风晴更吹。\n已无行役念，宁有别离悲。\n舟楫三年路，江山一月期。\n东庵旧还往，不废百篇诗。",
        "dynasty": "宋",
        "collection_info": null
    },
    {
        "title": "张袆秀才乞诗",
        "author": "吕本中",
        "content": "白莲庵中张居士，梦断世间风马牛。\n风尘表物自无意，神仙中人聊与游。\n澄江似趁北城晓，苦雨不放南山秋。\n君当先行我继往，向吴亭东留小舟。",
        "dynasty": "宋",
        "collection_info": null
    },
    {
        "title": "效古乐府三首  其一",
        "author": "吕本中",
        "content": "君住长江边，妾上长江去。\n长江日夜流，相思不相顾。",
        "dynasty": "宋",
        "collection_info": null
    },
    {
        "title": "效古乐府三首  其二",
        "author": "吕本中",
        "content": "长江日夜流，妾心终不改。\n谁谓江头人，相思不相待。",
        "dynasty": "宋",
        "collection_info": null
    },
    {
        "title": "效古乐府三首  其三",
        "author": "吕本中",
        "content": "东家石榴红，西家石榴紫。\n俱是一种花，同生不同死。",
        "dynasty": "宋",
        "collection_info": null
    },
    {
        "title": "读太真外传",
        "author": "吕本中",
        "content": "上尽马嵬路，东风吹旧京。\n干坤已新主，草木自秋声。\n锦袜千年恨，皇舆万里程。\n宁知挽船士，亦有别离情。",
        "dynasty": "宋",
        "collection_info": null
    },
    {
        "title": "简宁子仪二绝  其一",
        "author": "吕本中",
        "content": "只恐老去被花恼，更欲忘忧须酒浇。\n何似山堂病居士，闭门高枕过春朝。",
        "dynasty": "宋",
        "collection_info": null
    },
    {
        "title": "简宁子仪二绝  其二",
        "author": "吕本中",
        "content": "新晴欲上南楼月，柳可藏鵶水蘸墙。\n无限客愁芳草裏，不知风雨阻斜阳。",
        "dynasty": "宋",
        "collection_info": null
    },
    {
        "title": "书寄浃上人",
        "author": "吕本中",
        "content": "胸中无一毫事，笔下有千斛力。\n走徧江南江北山，满堂禅和不相识。",
        "dynasty": "宋",
        "collection_info": null
    },
    {
        "title": "呈愚上人",
        "author": "吕本中",
        "content": "不能归续侍中貂，遂有声名伴老饶。\n万里更行看騕褭，一枝才足赋鹪鹩。\n诗囊磈礧君其漫，药裹侵寻我亦聊。\n举目云天尽新语，殷勤收寄一牛腰。",
        "dynasty": "宋",
        "collection_info": null
    },
    {
        "title": "赠浃上人一上人",
        "author": "吕本中",
        "content": "君行南山南，我在北山北。\n不闻浴鹄白，但见染丝黑。\n老境欲垂垂，快意须得得。\n孰知百雉坚，而有一日克。\n浃如涧底松，纵老终不踣。\n一如云间鹤，不復可覊勒。\n我如千里风，遇此两鸿鹄。\n明珠脱氛翳，晓日破昏塞。\n宿障不尽除，胸次犹笔墨。\n君看说诗口，乃是拔山力。\n冷霜卧偃蹇，岁月饱封殖。\n谁能窥藩篱，未易得阃阈。\n政当敛光芒，不必须缘饰。\n相从无何乡，败衲依破裓。\n更令好事人，妙语添一则。",
        "dynasty": "宋",
        "collection_info": null
    },
    {
        "title": "雨后月夜怀沈宗师承务",
        "author": "吕本中",
        "content": "雨云揽江色，偃蹇破昏睡。\n千花闭红紫，妙见一室内。\n披政当敛光，芒不必须缘。\n饰衣行夜永，明月在船背。\n微风过萧瑟，古柳立苍翠。\n翛然一蒲团，坚坐觅诗对。\n我生无南北，所到意趣遂。\n孰知十年游，保此清浄退。\n颇念城北人，结友老杉桧。\n漫随长铗归，甘作短檠弃。\n出门万里涂，已驾安得税。\n何当持被来，把酒相就醉。",
        "dynasty": "宋",
        "collection_info": null
    },
    {
        "title": "秋夜示李十",
        "author": "吕本中",
        "content": "晴鸠不时鸣，雨鸠不暂歇。\n相去跬步间，屡见屐齿折。\n寒泥拥衰草，秋扇罢残热。\n今晨好风景，稍贷屋头月。\n清光冷相照，玉艳满金玦。\n唤客坐前窗，文字相澡雪。\n殷勤傍诗律，未暇了曲糵。\n澜翻谈经口，邂逅如意铁。\n我歌君辄书，字字有行列。\n不须陛枑严，但要兵卫设。\n譬如南山石，瑑齿当井渫。\n真成一战覇，未可三鼓竭。\n人生各泾渭，世事亦滕薛。\n高堂食肉人，两马方踶啮。\n何知缊袍底，犹有不安节。",
        "dynasty": "宋",
        "collection_info": null
    },
    {
        "title": "中秋日沈宗师约游城西泥雨不果因成四十字兼寄赵才仲",
        "author": "吕本中",
        "content": "遂阻城西步，兼怀霅上游。\n长风掠归燕，苦雨应鸣鸠。\n月向谁边好，寒催社后秋。\n传杯有新韵，能忆老兄不。",
        "dynasty": "宋",
        "collection_info": null
    },
    {
        "title": "桃花菊",
        "author": "吕本中",
        "content": "嫩粉殷勤换浅黄，郁金丛裏见新粧。\n已翻百迭红衣润，更沐九回沈水汤。",
        "dynasty": "宋",
        "collection_info": null
    },
    {
        "title": "九日晨起",
        "author": "吕本中",
        "content": "渐歇驱蚊手，真成把酒天。\n长河印晓月，老木聚荒烟。\n了了江山梦，区区文字缘。\n南阶两三菊，极意作今年。",
        "dynasty": "宋",
        "collection_info": null
    },
    {
        "title": "王氏郊居",
        "author": "吕本中",
        "content": "江山处处好，落日极登临。\n雨续蔬畦润，风吹杮叶阴。\n客船频上下，水鸟故浮沈。\n尚有南飞雁，丁宁可寄音。",
        "dynasty": "宋",
        "collection_info": null
    },
    {
        "title": "对菊",
        "author": "吕本中",
        "content": "稚子寻花莫漫狂，已知衰疾负重阳。\n新霜有意留青蕊，更放残枝十月黄。",
        "dynasty": "宋",
        "collection_info": null
    },
    {
        "title": "雨后至江上有怀诸子",
        "author": "吕本中",
        "content": "落日满寒雨，长江收夕霏。\n定知聊復尔，敢望不相违。\n野鸟晴相唤，残萤晚自飞。\n殷勤两山口，好为放朝晖。",
        "dynasty": "宋",
        "collection_info": null
    },
    {
        "title": "登南楼",
        "author": "吕本中",
        "content": "疾风吹沙不成雨，十日狂阴倒残暑。\n江头树木半焦枯，不厌潮头洗尘土。\n南楼反照千丈红，落日却在洪涛中。\n舟父渔子莫惆怅，更借朝来东北风。",
        "dynasty": "宋",
        "collection_info": null
    },
    {
        "title": "岁晚作",
        "author": "吕本中",
        "content": "南山雪云千丈高，北山晚田无寸毫。\n富儿巨家饱欲死，笑我陋巷长蓬蒿。\n道人坐穏忘作劳，百念解纵如垂櫜。\n但当折简唤我曹，并坐择蝨烦抑搔。\n笔力可借秋江涛，莫学人间膏火熬。",
        "dynasty": "宋",
        "collection_info": null
    },
    {
        "title": "吊古冢",
        "author": "吕本中",
        "content": "荆榛闭莽苍，千岁一孤坟。\n生则无是叟，死应冥漠君。\n略无他日念，唯有不堪闻。\n想得西陵道，荒台亦暮云。",
        "dynasty": "宋",
        "collection_info": null
    },
    {
        "title": "奉送子之还京师",
        "author": "吕本中",
        "content": "日月老投闲，文字今削迹。\n便然腰十围，欲吐啄三尺。\n颇怀平生友，相就语肝膈。\n诸江好兄弟，夫子眉最白。\n词林三二公，子实门下客。\n布帆千里来，许我间宾席。\n阶庭出兰树，户牖照圭璧。\n诗如驾高浪，万顷随笔力。\n宁为首阳饿，不作嬖奚获。\n乃知工语言，要是饱糠覈。\n茫然李杜坛，未免陈蔡厄。\n出门观善阵，敛手避勍敌。\n澄江摇夜霜，岁晚见沙石。\n钗头罥蛛丝，即有梁宋役。\n士生多艰虞，道远自古昔。\n相期逍遥游，不计天地窄。\n名声了三黜，谈笑供百谪。\n别君为此言，可当绕朝策。",
        "dynasty": "宋",
        "collection_info": null
    },
    {
        "title": "外弟赵才仲数以书来论诗因作此答之",
        "author": "吕本中",
        "content": "君才如长刀，大窽当一割。\n正须砻其锋，却立望容髮。\n平生江海念，不救文字渇。\n茫然揽辔来，六骥仰朝秣。\n病夫百无用，念子故疏阔。\n未能即山林，颇復便裘褐。\n前时少年累，如烛今见跋。\n胸中尘埃去，渐喜诗语活。\n孰知一杯水，已见千里豁。\n初如弹丸转，忽若秋兔脱。\n旁观不知妙，可受不可夺。\n君看掷白卢，乃是中箭筈。\n不闻铁甲利，反畏彊弩末。\n舆薪遵大路，过眼有未察。\n君能探虎穴，不但鬚可捋。",
        "dynasty": "宋",
        "collection_info": null
    },
    {
        "title": "过子之泊船旧亭",
        "author": "吕本中",
        "content": "江郎泊船处，草径不胜秋。\n客裏终年别，春前万斛愁。\n山横采菱口，月满望江楼。\n政可梦春草，莫令吟白头。",
        "dynasty": "宋",
        "collection_info": null
    },
    {
        "title": "望金陵偶成两绝  其一",
        "author": "吕本中",
        "content": "台城南望入斜阳，尚想能诗玉树郎。\n乘兴风流莫相笑，眼看直北走雷塘。",
        "dynasty": "宋",
        "collection_info": null
    },
    {
        "title": "望金陵偶成两绝  其二",
        "author": "吕本中",
        "content": "雷塘别有风流坐，可作南舟两日行。\n江水自流春自好，不知芳草为谁生。",
        "dynasty": "宋",
        "collection_info": null
    },
    {
        "title": "烹茶",
        "author": "吕本中",
        "content": "水光欲尽瑠璃影，玉色初浮翡翠斑。\n便觉曲生风味好，小炉新火对蒲团。",
        "dynasty": "宋",
        "collection_info": null
    },
    {
        "title": "西楼",
        "author": "吕本中",
        "content": "小院无人日自长，隔帘时有芰荷香。\n客游未作安居计，更借西楼一夜凉。",
        "dynasty": "宋",
        "collection_info": null
    },
    {
        "title": "寄信上人",
        "author": "吕本中",
        "content": "笑语三年别，舟航十里淮。\n新霜变草木，好雨过风霾。\n万事不如意，一生常好乖。\n何因伴明月，特地入君怀。",
        "dynasty": "宋",
        "collection_info": null
    },
    {
        "title": "秦处度与一上人同宿密庵处度为一画断崖枯木",
        "author": "吕本中",
        "content": "小庵无客亦无氊，遂有高人借榻眠。\n一夜西风撼枯柳，不知春在石崖边。",
        "dynasty": "宋",
        "collection_info": null
    },
    {
        "title": "寄谢无逸并汪叔野兄弟",
        "author": "吕本中",
        "content": "老谢风流绿绮琴，小汪兄弟亦南金。\n文章已悮半生事，江海略酬他日心。\n好酒不当愁偪仄，旧书差慰病侵寻。\n平生恩义伴宫老，断绠寒泉百尺深。",
        "dynasty": "宋",
        "collection_info": null
    },
    {
        "title": "月下",
        "author": "吕本中",
        "content": "白鸥笑汝不能饮，澄江恼人勤作诗。\n可惜南楼好风月，只无春柳对琼枝。",
        "dynasty": "宋",
        "collection_info": null
    },
    {
        "title": "刘穆之",
        "author": "吕本中",
        "content": "金柈一斛贮槟榔，戏调儿童走欲狂。\n不谓林间有元亮，念公时在酒中藏。",
        "dynasty": "宋",
        "collection_info": null
    },
    {
        "title": "戏赠浃上人",
        "author": "吕本中",
        "content": "忽逢邗沟道人浃，如见锡山居士秦。\n问着世缘浑忘却，知公不是箇中人。",
        "dynasty": "宋",
        "collection_info": null
    },
    {
        "title": "喜章仲孚朝奉见过十韵",
        "author": "吕本中",
        "content": "苦语不难好，旧交今则无。\n但能留客坐，已胜折腰趋。\n只有连根煮，初非满眼酤。\n苔痕记拄杖，雪影傍跏趺。\n语道我恨晚，说诗公不迂。\n丁宁入汉魏，委曲上唐虞。\n历历有全体，匆匆或半涂。\n真当置度外，不敢望庭隅。\n日月换新岁，江山非故吾。\n他年佳句在，与画密庵图。",
        "dynasty": "宋",
        "collection_info": null
    },
    {
        "title": "观宁子仪所蓄维摩寒山拾得唐画歌",
        "author": "吕本中",
        "content": "君不见寒山子，垢面蓬头何所似。\n戏拈拄杖唤拾公，似是同游国清寺。\n又不见维摩老，结习已空无可道。\n床头谁是散花人，堕地纷纷不须扫。\n呜呼妙处虽在不得言，尚有丹青传百年。\n请公着眼落笔前，令我琢句逃幽禅。\n异时净社看白莲，莫忘只今香火缘。",
        "dynasty": "宋",
        "collection_info": null
    },
    {
        "title": "寄朱时发",
        "author": "吕本中",
        "content": "菱桥脊梁硬如铁，天下拄杖打不折。\n倒骑佛殿出三门，南头学来北头说。\n昔苗未生今作米，更判阿师三尺觜。\n公但吸尽西江水，莫怕庭前簸箕尾。",
        "dynasty": "宋",
        "collection_info": null
    },
    {
        "title": "寄颖昌诸叔",
        "author": "吕本中",
        "content": "身如许县老聋丞，心是江湖版下僧。\n万事聊凭曲肱梦，一尊时近短檠灯。\n旧游可数终难又，恶况虽多不厌曾。\n尚忆少年情语否，夜窗相对髮鬅鬙。",
        "dynasty": "宋",
        "collection_info": null
    },
    {
        "title": "谢人送琼花白沙人谓琼花为无双花戏成两绝  其一",
        "author": "吕本中",
        "content": "凝尘欲满读书窗，忽有琼花对小缸。\n更喜风流好名字，百金一朵号无双。",
        "dynasty": "宋",
        "collection_info": null
    },
    {
        "title": "谢人送琼花白沙人谓琼花为无双花戏成两绝  其二",
        "author": "吕本中",
        "content": "断肠风味久难寻，尚有名花寄此心。\n折尽长枝已春晚，只宜凉月不宜阴。",
        "dynasty": "宋",
        "collection_info": null
    },
    {
        "title": "观宁子仪朝奉山堂诸石三绝  其一",
        "author": "吕本中",
        "content": "箇中真味久难忘，但觉人间万事忙。\n今日为公留不得，剩分诗思入山堂。",
        "dynasty": "宋",
        "collection_info": null
    },
    {
        "title": "观宁子仪朝奉山堂诸石三绝  其二",
        "author": "吕本中",
        "content": "向人怀抱终何有，过眼峥嵘得暂醒。\n更唤秦髯与湔祓，为公题作小南屏。",
        "dynasty": "宋",
        "collection_info": null
    },
    {
        "title": "观宁子仪朝奉山堂诸石三绝  其三",
        "author": "吕本中",
        "content": "知公心似山堂石，悮落人间几案间。\n今日风光已相负，看朱成碧未能还。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其一",
        "author": "吕本中",
        "content": "终年想颜色，未有食顷忘。\n君宁不我念，苦畏冰雪妨。\n斯文百战罢，阅士如堵墙。\n孰知五湖口，一苇可以航。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其二",
        "author": "吕本中",
        "content": "君才不长贫，太阿之在匣。\n故知谗慝口，不受龙象踏。\n此道有从来，骯脏端不乏。\n相期瓮头春，夜语重一呷。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其三",
        "author": "吕本中",
        "content": "盛欲与子谈，乃復为此别。\n匆匆得余欢，把酒到耳热。\n人生不如意，肝胆有楚越。\n何知若人胸，中有积立铁。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其四",
        "author": "吕本中",
        "content": "伯姑无恙时，令我与子友。\n周旋以至今，各是遗种叟。\n文字种声名，于身亦何有。\n还书问两弟，是事君识否。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其五",
        "author": "吕本中",
        "content": "妇如先姑贤，儿似乃翁好。\n识君相与心，见我亦倾倒。\n频年作离情，悟赏到丘嫂。\n卜邻洛水阳，此语当在早。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其六",
        "author": "吕本中",
        "content": "低头拜东野，未厌擿抉穷。\n停车问缩酒，不讣牛马风。\n胸次绝尘滓，欲与秋水同。\n斯人未遽远，当在阿堵中。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其七",
        "author": "吕本中",
        "content": "往者汪信民，爱我不自胜。\n以我如古人，得与子并称。\n若士不復有，斯言当伏膺。\n期君极膏沃，更作无尽灯。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其八",
        "author": "吕本中",
        "content": "锻以百炼刚，淬以万里流。\n闭门待彊敌，忽见天地秋。\n以石投水中，万岁终不浮。\n堂堂倚松老，于今忘百忧。",
        "dynasty": "宋",
        "collection_info": null
    },
    {
        "title": "山水图歌",
        "author": "吕本中",
        "content": "君不见南江老龙夜不眠，令我破屋开青天。\n千岩倒壁卷角上，一榻却在洪涛前。\n又不见江头古木一尺围，猿猱接手悬高枝。\n雨中寒芦披靡去，天际风帆先后归。\n陈生故是可怜人，笔虽未到心已亲。\n南村北村渴欲死，怪此一室无纤尘。\n郑虔祁岳不解奇，韩干画马空多肥。\n万里咫尺君得之，更看湘江雷雨垂。",
        "dynasty": "宋",
        "collection_info": null
    },
    {
        "title": "庚寅年正旦郡中客次作",
        "author": "吕本中",
        "content": "晓霜挟雾入寒厅，四座伊优不暂停。\n剩欲禅房作新岁，念无余沥到空瓶。\n诙谐与世聊从俗，啸傲他年可乞灵。\n更为旁人住俄顷，坐间愁杀两螟蛉。",
        "dynasty": "宋",
        "collection_info": null
    },
    {
        "title": "题李伯时维摩画像图",
        "author": "吕本中",
        "content": "老松搀天四无壁，小庵不劳容一室。\n野竹入户芭蕉肥，下有无言病摩诘。\n文殊妙对亦未真，身如浮云那得亲。\n惊倒同行问话人，彼上人者何所云。\n龙眠好事笔有神，不避世间狐兔羣。\n扫渠胸中千斛尘，多口阿师闻不闻。",
        "dynasty": "宋",
        "collection_info": null
    },
    {
        "title": "遣怀三首  其一",
        "author": "吕本中",
        "content": "何山不堪隐，何家不可居。\n古来子华门，亦着荷畚夫。\n荒田脱积雨，未免供晚租。\n今日视昨日，但见有不如。\n故人劝加餐，老亲怜嗜书。\n宁知毛锥子，不可一日无。",
        "dynasty": "宋",
        "collection_info": null
    },
    {
        "title": "遣怀三首  其二",
        "author": "吕本中",
        "content": "秋风袭残暑，忽过江上林。\n旦日扶杖来，不见十亩阴。\n蔬畦甚寂寞，亦受霜雪侵。\n念此不常好，如我宿昔心。\n涛头落崩岸，野鸟助讴吟。\n潜鱼着沙底，避网冬更沈。",
        "dynasty": "宋",
        "collection_info": null
    },
    {
        "title": "遣怀三首  其三",
        "author": "吕本中",
        "content": "异时忘言人，马鬛今宿草。\n生平不如意，欲伴寒木槁。\n遂令藜苋肠，更尽组绣巧。\n三年对空案，诵子诗可饱。\n从来文字工，不解颜色好。\n相逢期后身，再访西院老。",
        "dynasty": "宋",
        "collection_info": null
    },
    {
        "title": "符离阻雨",
        "author": "吕本中",
        "content": "东风吹船窗，未晓天復雨。\n篙师促添缆，卧听泥㶁㶁。\n不知城北园，春事今几许。\n旧游如宿昔，花柳黙可数。\n邻里先后来，颇復相劳苦。\n东家献牛酒，西家馈鸡黍。\n感渠长久情，愧我无所取。\n汪侯哦诗处，积水败环堵。\n念此不忍行，不但出入阻。\n七年此端居，畏病如畏虎。\n故人饶与黎，此老可出语。",
        "dynasty": "宋",
        "collection_info": null
    },
    {
        "title": "伍员祠",
        "author": "吕本中",
        "content": "伍员庙前一丈碑，上有野鹤双来栖。\n水云杳杳凉去远，风雨冥冥秋到迟。\n江花相趁野花发，旧燕不随新燕归。\n大夫遗恨竟何许，楚越勾吴今是非。",
        "dynasty": "宋",
        "collection_info": null
    },
    {
        "title": "东园",
        "author": "吕本中",
        "content": "垢污久思出，江山秋更新。\n荒田拆龟兆，老桧落龙鳞。\n风月犹堪夜，蒲莲浪作春。\n篮舆亦乘兴，实自厌冠巾。",
        "dynasty": "宋",
        "collection_info": null
    },
    {
        "title": "寄琦监院",
        "author": "吕本中",
        "content": "往时济阳晁公子，今日灵岩琦上人。\n千山不碍一月晓，北树忽见南枝春。\n箇中有味渠不识，底处无情公得亲。\n不知碧眼之面壁，何如魋颜西入秦。",
        "dynasty": "宋",
        "collection_info": null
    },
    {
        "title": "即事戏答季一",
        "author": "吕本中",
        "content": "斜阳着高柳，环堵半黄昏。\n小圃三年旱，荒池一尺浑。\n粗知诗有味，宁使妇无禈。\n不信晁公子，犹招楚些魂。",
        "dynasty": "宋",
        "collection_info": null
    },
    {
        "title": "湘竹",
        "author": "吕本中",
        "content": "小雨催寒入夕曛，湘江风味可怜人。\n斑斑玉泪无时尽，袅袅金梢别是春。",
        "dynasty": "宋",
        "collection_info": null
    },
    {
        "title": "有怀宿州城北因作诗寄才仲",
        "author": "吕本中",
        "content": "宿州古城城北隅，雨罢晴开如画图。\n杂花乱蕊未湏道，白杏一枝天下无。\n香风袅袅入短袖，明月萧萧随蹇驴。\n二年不復见此乐，清江万顷正愁予。",
        "dynasty": "宋",
        "collection_info": null
    },
    {
        "title": "示沈宗师  其一",
        "author": "吕本中",
        "content": "十日儿号不出房，残梅犹在小瓶香。\n沈郎唤客煮汤饼，政恐匆匆未得尝。",
        "dynasty": "宋",
        "collection_info": null
    },
    {
        "title": "示沈宗师  其二",
        "author": "吕本中",
        "content": "九日狂阴一日晴，落花飞絮作清明。\n与君擕手南楼去，共听长江月下声。",
        "dynasty": "宋",
        "collection_info": null
    },
    {
        "title": "夜坐戏成两绝呈迪吉宗师二友  其一",
        "author": "吕本中",
        "content": "夜窗灯火着新寒，喜见蒲团一味闲。\n纵有好诗人不要，却须还与槛前山。",
        "dynasty": "宋",
        "collection_info": null
    },
    {
        "title": "夜坐戏成两绝呈迪吉宗师二友  其二",
        "author": "吕本中",
        "content": "疏帘欲上梧楸影，远枕微闻盆盎鸣。\n甚欲分身就公宿，只愁尘土变江声。",
        "dynasty": "宋",
        "collection_info": null
    },
    {
        "title": "戏成两绝奉简章仲孚兼呈宗师  其一",
        "author": "吕本中",
        "content": "日日勃鸠相应鸣，年年春草趁愁生。\n道人不怕冰霜面，又作南舟十日行。",
        "dynasty": "宋",
        "collection_info": null
    },
    {
        "title": "戏成两绝奉简章仲孚兼呈宗师  其二",
        "author": "吕本中",
        "content": "沈郎爱客如爱酒，章子问诗如问禅。\n肯共寒炉拨残火，共搜佳句作新年。",
        "dynasty": "宋",
        "collection_info": null
    },
    {
        "title": "老松",
        "author": "吕本中",
        "content": "奉君以绿绮琴报，我以双南金杯中。\n琥珀不须尽听妾，一声行路吟君看。\n庭前老松树上有，杳黙不断之清阴。\n墙低未碍髯髮古，岁晚不辞霜雪侵。\n东园桃李自妍好，与君百岁同此心。",
        "dynasty": "宋",
        "collection_info": null
    },
    {
        "title": "扬州雍熙寺纳凉",
        "author": "吕本中",
        "content": "高楼有余凉，但见旗脚动。\n鸟语檐角来，仰听风响弄。\n江山旧还往，草木老宾从。\n平生一笑适，可得万钧重。\n翛然六尺床，更许佳月共。",
        "dynasty": "宋",
        "collection_info": null
    },
    {
        "title": "访张鑑秀才兄弟",
        "author": "吕本中",
        "content": "眼看霍霍万钱食，便就匆匆五鼎烹。\n何似张侯五兄弟，闭门相对饱芹羮。",
        "dynasty": "宋",
        "collection_info": null
    },
    {
        "title": "邵伯埭路中",
        "author": "吕本中",
        "content": "行前蒲柳后鸥鸟，乃似白沙之旧居。\n忽见云天有新语，不知风雨对残书。\n往来河树几倾盖，上下江船如贯鱼。\n更与河山结香火，夜窗重枉故人车。",
        "dynasty": "宋",
        "collection_info": null
    },
    {
        "title": "寄周司理",
        "author": "吕本中",
        "content": "日月走劻勷，舟楫卧烦暑。\n凉秋在万里，客子安得语。\n周侯磊落人，怜我自熬煮。\n殷勤半月留，可得一笑许。\n别来今几日，坐此百里阻。\n清风不时来，晓月仍半吐。\n卷帘看修竹，忽似对眉宇。\n人生行乐耳，舍此皆自苦。\n终期卜隣归，重听对床雨。\n虽无呜呜歌，亦有坎坎鼓。",
        "dynasty": "宋",
        "collection_info": null
    },
    {
        "title": "山光寺前泊舟值雨",
        "author": "吕本中",
        "content": "轻雷唤小雨，忆在白沙时。\n绿酒留连醉，红灯取次诗。\n好风那復有，凉月自相随。\n独上山光寺，清歌无柳枝。",
        "dynasty": "宋",
        "collection_info": null
    },
    {
        "title": "步月有怀",
        "author": "吕本中",
        "content": "平生最爱花梢月，可与青楼一等看。\n病去老来浑忘却，晓窗晴日上蒲团。",
        "dynasty": "宋",
        "collection_info": null
    },
    {
        "title": "扬州留一上人",
        "author": "吕本中",
        "content": "日日东风吹客衣，小园春在掩芳菲。\n残花过雨飘零尽，好鸟穿林自在飞。\n往事虚成采薇瘦，故人频有食言肥。\n知公未厌西行晚，且伴江船缓缓归。",
        "dynasty": "宋",
        "collection_info": null
    },
    {
        "title": "送一上人之京师",
        "author": "吕本中",
        "content": "东风吹云十日雨，卧听城头打衙鼓。\n道人远自山中来，共坐南窗濯泥土。\n自然高韵到羲皇，岂止微言变齐鲁。\n万牛回首不震掉，一叶横江且掀舞。\n未能入水取蛟蜃，尚欲投戈代貔虎。\n念公守此非一朝，木病磈瘣无枝条。\n已尽千峰西岭雪，更梦八月钱塘潮。\n京城尘沙深一尺，是中莫留公履迹。\n权门蹲𠴲儿女笑，我一思之不能食。\n片帆无事早归来，为公一洗山中石。",
        "dynasty": "宋",
        "collection_info": null
    },
    {
        "title": "拟古  其一",
        "author": "吕本中",
        "content": "狡兔死三窟，老松坚百寻。\n物生各有愿，共此分寸阴。\n荒城六月旱，长江三日霖。\n稻苗不遂死，幸无蟊贼侵。\n皇天不私覆，一语销百壬。\n先王典刑在，落落传至今。\n愿以小人腹，而为君子心。",
        "dynasty": "宋",
        "collection_info": null
    },
    {
        "title": "拟古  其二",
        "author": "吕本中",
        "content": "寒鸡不能晨，苦雨自朝夕。\n上为云雷巢，下乃龙蜃宅。\n坐怀阴外天，缺月挂残魄。\n少来可喜人，牖户陈玉帛。\n平生千万言，略省二三策。\n牛山所种木，日在斤斧厄。\n念君十年心，使我双髩白。",
        "dynasty": "宋",
        "collection_info": null
    },
    {
        "title": "潘邠老尝得诗云满城风雨近重阳文章之妙至此极矣后托谢无逸缀成无逸诗云病思王子同倾酒愁忆潘郎共赋诗盖为此语也王子立之也作此诗未数年而立之邠老墓木已拱无逸穷困江南未有定止感叹之余辄成二绝  其一",
        "author": "吕本中",
        "content": "漫营新句补残章，寄与乌衣玉树郎。\n他日无人识佳景，满城风雨近重阳。",
        "dynasty": "宋",
        "collection_info": null
    },
    {
        "title": "潘邠老尝得诗云满城风雨近重阳文章之妙至此极矣后托谢无逸缀成无逸诗云病思王子同倾酒愁忆潘郎共赋诗盖为此语也王子立之也作此诗未数年而立之邠老墓木已拱无逸穷困江南未有定止感叹之余辄成二绝  其二",
        "author": "吕本中",
        "content": "好诗政似佳风月，会赏能知已不凡。\n万里潘郎旧乡县，半江斜日落归帆。",
        "dynasty": "宋",
        "collection_info": null
    },
    {
        "title": "寄李商老",
        "author": "吕本中",
        "content": "竹不可一日无，酒不可饮不醉。\n平生嗜酒爱风竹，此意不许凡儿会。\n南来经年饱尘垢，袖手甘随百夫后。\n文章漫作无功身，只了儿曹补窗窦。\n黄沙障日江漫流，青山唤我十年旧。\n忆昔泊船鹅翎口，把酒遥为故人寿。\n只今身在心已老，千岩想像灵芝秀。\n君家兄弟固不凡，解挽三友勤相就。\n中郎卧病过春晚，昔则酒狂今诗瘦。\n山房大名不坠地，诸老风流未宜弃。\n老桧参天可乞盟，粢食铏羮乃无味。\n如君高韵千载同，可更托身三数公。\n丈夫劲挺要长久，百万叩关一夫守。\n胸中江海不须道，此流何必计升斗。\n眼前勃窣诉二友，听客所为公绝口。",
        "dynasty": "宋",
        "collection_info": null
    },
    {
        "title": "雨中作",
        "author": "吕本中",
        "content": "咄咄真成梦，悠悠復未知。\n宁为牛背语，不作剑头炊。\n雨挟秋声乱，江含暝色悲。\n故知无事饮，犹胜顷来诗。",
        "dynasty": "宋",
        "collection_info": null
    },
    {
        "title": "示内",
        "author": "吕本中",
        "content": "贫贱不可忘，富贵安足羡。\n我生未三十，种种厌贫贱。\n宦情肱九折，老味金百炼。\n稍回功名心，来结香火愿。\n平生所知人，久已焚笔砚。\n是中无真实，不在儒术缘。\n有如退飞鹢，更借逆风便。\n病妻颇痴绝，可与共开宴。\n小女真吾儿，语学春鸟啭。\n初非本来有，且作梦中见。\n君看手捉鼻，绝胜扇障面。\n他年从我居，同入隐士传。",
        "dynasty": "宋",
        "collection_info": null
    },
    {
        "title": "寄外弟赵柟才仲",
        "author": "吕本中",
        "content": "长年更多疾，念尔不能忘。\n梦去关山静，书来道里长。\n形骸且憔悴，草木自苍唐。\n古县疏还往，微官绝簸扬。\n颇闻能吏事，仍不废文章。\n客舍襄江下，人家筑水傍。\n屡成千里目，虚断九迴肠。\n我老知无用，身闲欲半藏。\n预愁章服裹，仍怯簿书忙。\n事业烦诗卷，生涯在药囊。\n得非嵇叔懒，宁似次公狂。\n野桧多鳞甲，寒松半雪霜。\n高天一雁远，小径百年荒。\n每惜朱丝断，空怀素锦张。\n旧交浑潦倒，此语更微茫。\n欲判五斗米，先寻百本桑。\n残羮得共啜，薄酒要同尝。\n匣裏出鸣剑，眼中除眯糠。\n未容窥突奥，虚自倚门墙。\n指点飞鸿路，何人识故乡。",
        "dynasty": "宋",
        "collection_info": null
    },
    {
        "title": "京师赠大有叔",
        "author": "吕本中",
        "content": "尊酒相逢十载前，绿髮红颜俱少年。\n尊酒相逢十载后，皮黄肉皱俱白首。\n叔如鸿鹄但高飞，侄似麕鼯更深走。\n南来行李初一逢，长安旧第冰雪中。\n闭门不识故人面，豪气直欲轻元龙。\n平生为道不为食，少小所期皆目撃。\n何时相就过江南，同访曾游旧泉石。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其一",
        "author": "吕本中",
        "content": "我恨不识鹿门公，蔡郎心期千载同。\n不随吏部曹中板，去赴长芦寺裏钟。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其二",
        "author": "吕本中",
        "content": "一坐十月长江濵，自君之来心转亲。\n还书起居清源君，人间纷纷何足云。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其三",
        "author": "吕本中",
        "content": "同行者谁平原孙，于我不但骨肉亲。\n谁言不为桃花去，只爱江山亦可人。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其四",
        "author": "吕本中",
        "content": "二子逃禅不计年，江湖重去水粘天。\n直饶透尽三关语，到底终成百漏船。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其五",
        "author": "吕本中",
        "content": "木鱼光裏两蒲团，意气与我平生欢。\n尽底告君君不会，空得痴人寻笔端。",
        "dynasty": "宋",
        "collection_info": null
    },
    {
        "title": "寄范子",
        "author": "吕本中",
        "content": "范郎平生万人杰，只今未免儿号寒。\n三江五湖在胸次，琨玉秋霜看笔端。\n旧疾祇令肝肺热，春风欲开桃李颜。\n待约南江今夜月，与渠万里报平安。",
        "dynasty": "宋",
        "collection_info": null
    },
    {
        "title": "春风",
        "author": "吕本中",
        "content": "春风随长江，一日行万里。\n萧条起岷山，欻忽度扬子。\n江南千酒楼，春风楼上头。\n金樽开翠幄，青帘吹客愁。\n长堤二月暖，寒溪千古流。\n纷纷桃李花，处处作芳华。\n不见梁间燕，空悲王谢家。",
        "dynasty": "宋",
        "collection_info": null
    },
    {
        "title": "听琴",
        "author": "吕本中",
        "content": "君不见龙门之下百尺桐，漂霰飞雪愁寒空。\n何年班尔落君手，小窗伴坐歌南风。\n恍然如着山岩裏，不知身在尘埃中。\n初闻平野飞鸿鹄，欻听金盘起珠玉。\n遶坛古树郁嵯峨，六月吹霜作寒绿。\n折杨黄华不须道，别鹤离鸾尚堪续。\n君不见开元天子醉西都，音声十院留欢娱。\n当时临轩奏此曲，径须解秽烦花奴。\n乃知恬淡世莫识，无弦之趣何时无。\n归家愁厌筝笛耳，此声一听还已矣。\n会须流水访钟期，试向炉中觅焦尾。",
        "dynasty": "宋",
        "collection_info": null
    },
    {
        "title": "雨后",
        "author": "吕本中",
        "content": "新花欲尽竹当栏，喜见空墙野色团。\n稚子乘阴莳兰菊，仆夫留水灌莴蔓。\n茶香于汝初无分，酒熟逢人也强欢。\n恼乱春光君会否，小瓶犹占一枝残。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其一",
        "author": "吕本中",
        "content": "荆棘生良心，米盐入尘务。\n芬芳老不达，岂不以此故。\n人生锥处囊，颖末要立露。\n玉壶近青蝇，没没自点汚。\n刳心万物表，却立看脱兔。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其二",
        "author": "吕本中",
        "content": "临别当一言，恳恳念忠告。\n缥囊可取足，往结万古好。\n黙识古则然，愚智同一道。\n远师颜氏子，近比伯业操。\n文章有妙斵，期子开窔奥。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其三",
        "author": "吕本中",
        "content": "吾诗如清风，去留不可期。\n洒然或一来，不繋凡子知。\n两郎从我游，岂但窥藩篱。\n山房光焰在，实藉众木枝。\n斯言可三復，如我清风诗。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其四",
        "author": "吕本中",
        "content": "昔我同学生，文字虎而翼。\n仲弟最多才，去以六月息。\n自吾失若人，每语辄气塞。\n子如求数君，慎莫怪蟊贼。\n胸怀但明了，几案付尘黑。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其五",
        "author": "吕本中",
        "content": "赠我貂襜褕，报以明月珠。\n古来声名人，一一行此涂。\n汉中屠沽儿，适可曹公奴。\n人生嗜好异，至有海上夫。\n孰能识其然，饱此万卷书。",
        "dynasty": "宋",
        "collection_info": null
    },
    {
        "title": "河水清赠良佐兼寄商老",
        "author": "吕本中",
        "content": "河水清，江水黄，南山北山自相望。\n恨君不止白石房，与谁同游南郡郎。\n白玉刻佩明月珰，如凤四海求其凰。\n道里辽远日月长，爽气自足陵朝阳，举酒送君君莫忘。",
        "dynasty": "宋",
        "collection_info": null
    },
    {
        "title": "同晁季一李天纪过沈宗师北荘因成长韵",
        "author": "吕本中",
        "content": "三年城南居，不识城北土。\n但闻玉雪郎，去作猿鹤主。\n今晨篮舆来，握手相劳苦。\n胜游有佳士，洗耳听妙语。\n晴窗背云壑，落日在环堵。\n晚风生白杨，想像原野古。\n断崕悬老木，小港聚寒雨。\n却观城市人，努力自熬煮。\n畏涂出衽席，祸福有未覩。\n杜陵怀壮游，无忌笑豪举。\n二者觅真是，政恐君未许。\n千秋柴桑翁，妙句聊一吐。",
        "dynasty": "宋",
        "collection_info": null
    },
    {
        "title": "邮上祈雨",
        "author": "吕本中",
        "content": "泥龙蜴蜥困追求，旱徧淮南二十州。\n寄语天公莫轻许，少留眀月作中秋。",
        "dynasty": "宋",
        "collection_info": null
    },
    {
        "title": "清风",
        "author": "吕本中",
        "content": "清风如君子，所至有余情。\n忻然破烦溽，有醉时一醒。\n嗟我二三友，飘散秋叶零。\n不知城南王，何以识我名。\n欹斜左手字，劳苦如平生。\n会写登楼赋，一吊漳濵灵。",
        "dynasty": "宋",
        "collection_info": null
    },
    {
        "title": "学视",
        "author": "吕本中",
        "content": "学视覩悬虱，病耳闻鬬蚁。\n纷然酬六凿，万劫费揩洗。\n君看杯中蛇，妄想从何起。\n忽然一妙语，初无强料理。\n回观积年疾，乃是一念使。\n谁能明此心，香山老居士。",
        "dynasty": "宋",
        "collection_info": null
    },
    {
        "title": "寄舍弟",
        "author": "吕本中",
        "content": "残暑坠空屋，旧书穿破帷。\n才蒙小雨润，遽得好风吹。\n逸少每作恶，渊明常病羸。\n他乡忆吾弟，苦语自成诗。",
        "dynasty": "宋",
        "collection_info": null
    },
    {
        "title": "断云",
        "author": "吕本中",
        "content": "断云西南来，好风东北去。\n翩然两无心，空中忽相遇。\n化为一尺雪，照我亭前路。\n昔者甚可怜，今来渺无处。\n故人多勌色，留我不少住。\n覊愁动中肠，疾病增百虑。\n虚庭着明月，皎皎如积素。\n不见乘鸾子，空怀旧烟雾。",
        "dynasty": "宋",
        "collection_info": null
    },
    {
        "title": "如皋道中",
        "author": "吕本中",
        "content": "客路三日雨，颇知袍袴单。\n长河贯沃野，薄酒动新寒。\n晚日鱼鰕市，秋风藜藿盘。\n衰颜定可笑，不必镜中看。",
        "dynasty": "宋",
        "collection_info": null
    },
    {
        "title": "初去白沙再望路中江南诸山慨然有怀",
        "author": "吕本中",
        "content": "青山如美人，浓淡各有态。\n挽之不肯来，乃似孤竹隘。\n念无千里风，限此一衣带。\n夏木与藩屏，不畏炎日晒。\n三年白沙游，藉尔寛眼界。\n脱身尘垢中，一笑终不坏。\n别君更举酒，未了清净债。\n虽无丝竹娱，会有诗律快。\n何如少陵翁，亦为杜鹃拜。\n吾诗有余欢，此语君勿怪。",
        "dynasty": "宋",
        "collection_info": null
    },
    {
        "title": "赴济阴留别一公",
        "author": "吕本中",
        "content": "近别君莫嗟，远别君莫惜。\n往来天壤间，谁为不相识。\n十年几相别，日月虚弃掷。\n见君长江口，已作胡眼碧。\n别君广陵城，妙语摧霹雳。\n今别知几时，復念驹过隙。\n坐成千里阻，当有片言益。\n不劝君爱身，不劝君强食。\n劝君以勇决，万事要努力。\n愚夫之所欣，智士之所戚。\n譬如醉而颠，亦有傍震虩。\n声色纠纒人，万劫困封植。\n本自骄惰生，亦以因循得。\n实惟招侮慢，岂止碍空寂。\n居然耳目内，反务化勍敌。\n谁能深山中，弄此无孔笛。\n芳草变萧艾，每为长太息。\n如公定不然，此语当谩忆。\n何妨膏腴地，更论去荆棘。\n君看一壶用，亦有千金直。",
        "dynasty": "宋",
        "collection_info": null
    },
    {
        "title": "五月五日泊舟北神与关圣功唐充之李元辅作别意殊惘然端午日行次洪泽把酒北望已如异世事矣因念屈大夫之死正是此日慨然有感于心辄成长韵奉寄李民师翁士时来可求和也",
        "author": "吕本中",
        "content": "麦上蝴蝶飞，水邉鸂鶒卧。\n却望山阳城，已若一梦过。\n今晨又端午，把酒意亦惰。\n风回浪蹙船，闸浅沙着柂。\n故人阻情话，客子且清坐。\n更念屈大夫，是日遇奇祸。\n空余后世名，第子只增些。\n宝璐与明月，皎皎不受涴。\n固知汨罗沈，可到首阳饿。\n还书二三老，此语君可和。",
        "dynasty": "宋",
        "collection_info": null
    },
    {
        "title": "赠唐充之兼简益中",
        "author": "吕本中",
        "content": "三年白沙看江山，可当中原故人面。\n今来千里逢故人，笑谈却作江山见。\n江山故人不相远，平生志愿于君满。\n唐侯独立一代无，张侯与之来集枯。\n老松本自岁寒外，良马不畏长途驱。\n饥年百室仰粟廪，暑路六月悬冰壶。\n念昔关汪不相贷，视世好爵如机械。\n上书索去不作难，云我未了平生债。\n后生少年延颈观，诸公故人思一快。\n基本未定天夺之，赖有君侯数人在。\n龙媒已远风驭回，坐叹四海梁木摧。\n尔来老谢又继往，但觉眼界常尘埃。\n长江无津出光怪，迥野入夜开风雷。\n此语不诬君可验，请君更讨防身剑。",
        "dynasty": "宋",
        "collection_info": null
    },
    {
        "title": "夜雨",
        "author": "吕本中",
        "content": "梦短添惆怅，更深转寂寥。\n如何今夜雨，只是滴芭蕉。",
        "dynasty": "宋",
        "collection_info": null
    },
    {
        "title": "出门见明月",
        "author": "吕本中",
        "content": "出门见明月，入门思故人。\n故人如此月，一见一回新。\n明月相见多，故人相见少。\n问尔何因缘，长似此月好。\n故人在何处，南北东西路。\n明月在咫尺，夜夜庭前树。\n明月莫亏缺，故人莫离别。\n愿月如故人，故人亦如月。",
        "dynasty": "宋",
        "collection_info": null
    },
    {
        "title": "往岁在白沙见江上往来祀神者杀猪羊鹅鸭日夕相属也有感于心后至济阴因成长韵当托白沙故人投之庙前庶几神少知自戒乎",
        "author": "吕本中",
        "content": "今日杀一羊，明日杀一猪。\n问神何所乐，而必为此欤。\n羊死噤无声，猪死足号呼。\n伤哉鸭与鹅，闭目颈已朱。\n问神此何负，神亦何所取。\n吾知斯民愚，非是神所许。\n江船一帆风，江田一犁雨。\n民或谢神劳，尚使相告语。\n但采涧溪毛，足以荐筐筥。\n何须汚刀几，而后羞鼎爼。\n于物固无怨，于神亦无苦。\n更令呜呜歌，时送坎坎鼓。",
        "dynasty": "宋",
        "collection_info": null
    },
    {
        "title": "济阴野次",
        "author": "吕本中",
        "content": "去年骑马古城西，雨涴鞍鞯一尺泥。\n今日重来转无绪，强扶衰疾遶河堤。",
        "dynasty": "宋",
        "collection_info": null
    },
    {
        "title": "毛彦谟容膝轩",
        "author": "吕本中",
        "content": "黄金为楼玉为梯，画旗素锦生光辉。\n不如一庵醉而归，倒卧侧立无东西。\n君才于用无不宜，会稽竹箭梁山犀。\n贾而不售君不疑，亦不自以为珍奇。\n渊明妙处君得之，万古一首归来辞。\n一庵容膝君所知，不用芥子藏须弥。\n望风怀想三归依，眼前有睫见者谁。\n世人纷纷不自治，何异羊质蒙皋比。\n见豺而战忘其皮，墙头燕雀莫漫肥。\n汝不仰看鸿鹄飞，伯夷去采西山薇。\n想渠瘦亦不胜衣，不羡汝曹腰十围。",
        "dynasty": "宋",
        "collection_info": null
    },
    {
        "title": "济阴寄故人",
        "author": "吕本中",
        "content": "柳絮飞时与君别，南楼把酒看新月。\n月似当年离别时，柳絮随君何处飞。\n千书百书要相就，思君不见令人瘦。\n念君情意只如新，顾我形骸已非旧。\n朝来有信渡黄河，雁足繋书多网罗。\n城南城北芳草多，明月如此奈愁何。",
        "dynasty": "宋",
        "collection_info": null
    },
    {
        "title": "晁叔用得古镜二一以遗法一上人澄澈可爱底水隐然蜃楼突起又作杯渡禅师像翩然衣动正在中流间也一求记于予因为作歌",
        "author": "吕本中",
        "content": "晁郎高居卧冰雪，得此悬空两秋月。\n已将屋角倒魑魅，更与人间洗炎热。\n一月团团如扇面，一月菱花光掣电。\n怜君囊中一物无，意欲分君托方便。\n菱花入袖世莫识，空堂夜留疏雨滴。\n天生宝气有期会，復恐藏去终无益。\n君行万里寻剑术，山精唤君君莫出。\n寒泉百尺傍枮树，狡兔九月投霜鹘。\n未须潘谓苦哦诗，或自苏公识神物。\n下有禅和不笑人，须君一照蛟龙窟。",
        "dynasty": "宋",
        "collection_info": null
    },
    {
        "title": "别离行",
        "author": "吕本中",
        "content": "城头草木日夜黄，九月北风天雨霜。\n月色入户侵我床，美人乃在天一方。\n旧游可乐不可忘，恨君不随雁南翔。\n恨妾愧守此空房，晓风忽来吹梦长。\n梦中与君还故乡，黄金为屋玉为堂。\n与君更笑亿千塲，不须合佩双鸳鸯。",
        "dynasty": "宋",
        "collection_info": null
    },
    {
        "title": "李念七久不见过二绝  其一",
        "author": "吕本中",
        "content": "不随残暑退青蝇，入眼嚣尘渐可憎。\n静裏工夫君莫厌，夜窗重对短檠灯。",
        "dynasty": "宋",
        "collection_info": null
    },
    {
        "title": "李念七久不见过二绝  其二",
        "author": "吕本中",
        "content": "罗襦襟解烛灭后，喝雉喝卢人散时。\n愿君莫忘点轩老，少小先蒙国士知。",
        "dynasty": "宋",
        "collection_info": null
    },
    {
        "title": "往年与关止叔相别甬上止叔见勉学道甚勤且曰无为专事文字间也及今五年矣尚未有所就因作诗见志且以自警也",
        "author": "吕本中",
        "content": "老关别我时，笑我勤苦甚。\n曰吾与子然，同此一味静。\n收功粥鱼底，笔墨有讥评。\n五年念此语，但见日月竞。\n虽无蛾眉斧，亦有晏安鸩。\n斯人今何往，想作大树荫。\n我走足欲蠒，始学两鸟噤。\n君看齐声讴，何异众哭临。\n繁红成春条，本自其天性。\n风雨颂繋之，不有十日盛。\n人生亦作聊，共未免此病。\n乃知镢头通，已胜狗脚朕。",
        "dynasty": "宋",
        "collection_info": null
    },
    {
        "title": "六月初三日雨后步至城东",
        "author": "吕本中",
        "content": "凉秋生郊原，快雨洒庚伏。\n曲肱访幽睡，朝梦不可续。\n开门招此山，爽气满岩谷。\n村蹊没衰草，古院蟠翠木。\n东行得幽亭，小径来已熟。\n下有十里濠，暑退万荷绿。\n恨无沽酒钱，一醉起枵腹。\n人生要快意，岂止寄幽独。\n若看后池蛙，声韵故不俗。\n怡然供清欢，何必丝与竹。",
        "dynasty": "宋",
        "collection_info": null
    },
    {
        "title": "得扬州书",
        "author": "吕本中",
        "content": "书来每恨日月晚，书去还忧道里长。\n但得老亲常健好，不辞新岁且穷忙。\n文章已受尘埃涴，禅观多为疾病妨。\n趁得残春北归否，近箕临颍是吾乡。",
        "dynasty": "宋",
        "collection_info": null
    },
    {
        "title": "归计未成作诗寄怀",
        "author": "吕本中",
        "content": "万里田园半有无，十年归梦阻江湖。\n文章谬忝声名在，气体犹须药饵扶。\n客路因风起舟楫，水田无雨卧菰蒲。\n青帘白酒斜阳外，不与行人满眼酤。",
        "dynasty": "宋",
        "collection_info": null
    },
    {
        "title": "阅旧诗卷有怀",
        "author": "吕本中",
        "content": "好诗无过亦无功，准拟还家赠阿宗。\n会有江山与湔祓，且无尘土共从容。\n大汪矫矫云间鹤，老谢森森涧底松。\n回首百年俱一梦，暮年文采更谁从。",
        "dynasty": "宋",
        "collection_info": null
    },
    {
        "title": "高邮道中荷花极目平生所未见",
        "author": "吕本中",
        "content": "绿净红深水不流，炎天烈日自然秋。\n只供野父已无计，便与行人亦暗投。\n明月不来江北岸，好山应在石城头。\n何年得映潘妃步，更放君王作意游。",
        "dynasty": "宋",
        "collection_info": null
    },
    {
        "title": "高邮遇大热作",
        "author": "吕本中",
        "content": "南风极炎暑，赤日不可傍。\n扁舟在地底，浅水安得强。\n坐怀长河冰，未尽暍饮状。\n甚憎食案蝇，意欲不相让。\n旱苗干欲死，蒲藕秋可望。\n平生投笔手，中有无尽藏。\n尔来夜深藏，穏着犊鼻上。\n有如三年艾，更復加百壮。\n黑云翻日脚，好雨终不放。\n雷声无事来，殷殷车百两。\n东街暴泥龙，西街设铜像。\n利害有不同，未易相得丧。\n农夫责催租，日夕困大杖。\n那知清歌前，把酒有余量。",
        "dynasty": "宋",
        "collection_info": null
    },
    {
        "title": "题孙广伯主簿家壁",
        "author": "吕本中",
        "content": "古木轮囷老岁寒，好花无力便凋残。\n秋风只在盆池上，但见江湖万里看。",
        "dynasty": "宋",
        "collection_info": null
    },
    {
        "title": "赠孙广伯",
        "author": "吕本中",
        "content": "人皆笑君拙，我独喜君直。\n拙则世所无，直则未易识。\n昔者中丞公，事主以一德。\n从容进退间，多士所取则。\n朝廷九鼎重，冠冕万夫特。\n尘埃困大路，此老难再得。\n至今门下士，必以身许国。\n孰知强弩末，而有百钧力。\n贤孙后来秀，见我好颜色。\n收功却扫中，欲任门内责。\n空弮入善阵，匹马见勍敌。\n不嫌不识察，但恨无此获。\n欲赤莫如丹，欲黑莫如墨。\n吾常持此言，以辨主与贼。\n苟无牛羊害，则有天地塞。\n君能但拙直，亦莫忘黑白。",
        "dynasty": "宋",
        "collection_info": null
    },
    {
        "title": "与吴迪吉诸人赴晁季一陈塘范园之游因成十韵",
        "author": "吕本中",
        "content": "春风未寂寞，频枉故人车。\n客舎轻寒下，村烟宿雨余。\n晓红留隐映，新绿上扶疏。\n妙墨悬高榜，残章得旧书。\n蛟龙忽舒卷，草木自清虚。\n渺渺登临地，悠悠水竹居。\n只今那復有，本自不关渠。\n塘水空遗庙，鼍淙亦故墟。\n同行喜佳士，所到即吾庐。\n政恐习池饮，风流却未如。",
        "dynasty": "宋",
        "collection_info": null
    },
    {
        "title": "送晁季一罢官西归",
        "author": "吕本中",
        "content": "少年阅人若邮传，汉廷公卿日千变。\n故人一蹙便青云，咫尺相逢不相见。\n丈夫鬚髯但如戟，黄尘没马渠未识。\n晁侯文采老不闻，两耳壁塞目为昏。\n三年刺促簿书裏，更觉和气生春温。\n谁能种兰生九畹，从公不辞堕车蹇。\n冰霜入眼蚊蚋去，桃李成蹊草茅远。\n胸中沧海无水旱，眼底浮云看舒卷。\n顷来江上几送迎，聚蚊成雷公不惊。\n笙竽沸地不知晓，公但寒窗延短檠。\n乃知风雨昼窈冥，我亦不废晨鷄鸣。\n箕山之下颍水边，脱冠便归须壮年。\n诸公先寻买山钱，我亦从今当着鞭。",
        "dynasty": "宋",
        "collection_info": null
    },
    {
        "title": "侯嬴",
        "author": "吕本中",
        "content": "游士纵横飜覆手，山东诸侯望关走。\n历下邯郸无使来，长城易水非燕有。\n大梁宾客旧如云，夷门监者未有闻。\n谩将苦语送公子，市井屠儿虚见存。\n后来毫髮争得丧，纷纷小儿夸跌宕。\n不知世有公子牟，一生放迹江海上。",
        "dynasty": "宋",
        "collection_info": null
    },
    {
        "title": "昭君",
        "author": "吕本中",
        "content": "冻云霾空风折木，乌孙公主歌黄鹄。\n昭君请自嫁单于，当时各倚颜如玉。\n露髩云鬟胡地尘，帐中谁是可怜人。\n左抱琵琶右挥手，胡地汉宫能几春。\n呜呼古来出妇嫁乡曲，何曾肯望秦云哭。",
        "dynasty": "宋",
        "collection_info": null
    },
    {
        "title": "戏呈外弟赵才仲",
        "author": "吕本中",
        "content": "赵郎风味春月柳，可到阮公青眼边。\n秋水黏天剧空阔，晓霜扶月作婵娟。\n北来好句传新雁，一夜客愁如少年。\n安得琼枝更当眼，沙头同理钓鱼船。",
        "dynasty": "宋",
        "collection_info": null
    },
    {
        "title": "城北别江子之",
        "author": "吕本中",
        "content": "但觉与君别，孰知归兴长。\n乱畦分宿雨，老木挂晨霜。\n未计缘诗瘦，只知如许忙。\n他年风雨夜，重约细商量。",
        "dynasty": "宋",
        "collection_info": null
    },
    {
        "title": "访晁季一",
        "author": "吕本中",
        "content": "近人鸟雀昆弟语，堆案簿书鳬鹜行。\n是中亦自有佳趣，公但徐之渠自忙。\n西风忽来凉月晓，枫叶芦花秋意少。\n劝君多饮莫多谈，截断中流公更参。",
        "dynasty": "宋",
        "collection_info": null
    },
    {
        "title": "吴君求诗因作四韵寄之并简小吴与宁生",
        "author": "吕本中",
        "content": "文字缚人同束湿，吴君不言如坐忘。\n知公胸中有余地，万顷亦在一苇航。\n寒梢倒挂夜来雨，细草已披秋后霜。\n寄语两吴兼小宁，莫因诗律废相望。",
        "dynasty": "宋",
        "collection_info": null
    },
    {
        "title": "古剑歌",
        "author": "吕本中",
        "content": "寒江九月雷殷空，落日倒射千山红。\n江头树木半倾倒，衮衮不尽洪涛风。\n风中有物如长戟，电光忽来倾霹雳。\n雨罢晴开不復知，乃是潜蛟倚长石。\n苍皮半卷颇飞动，涩藓中开欲跳掷。\n青荧野火下绝水，夭矫长烟转空壁。\n天生神物有时出，岁月飘流为谁得。\n铜花欲尽秋水浑，尚有千年妖血痕。\n向来天地亦儿戏，俄顷变怪徒纷纭。\n君不见丰城之来亦不久，宝气何为上牛斗。",
        "dynasty": "宋",
        "collection_info": null
    },
    {
        "title": "初夏即事",
        "author": "吕本中",
        "content": "歌呼连墙亦任渠，移门宾从又何如。\n晴阶仰日卧红药，野水趁船跳白鱼。\n多病且参篐桶话，得闲时近养生书。\n平生不尽幽居兴，付与长江拯钓车。",
        "dynasty": "宋",
        "collection_info": null
    },
    {
        "title": "偶作",
        "author": "吕本中",
        "content": "鄙夫养病苦不足，诸公觅官常有余。\n自是闲人不更事，可随云鸟更深居。",
        "dynasty": "宋",
        "collection_info": null
    },
    {
        "title": "癸已自南京过泗上",
        "author": "吕本中",
        "content": "昔我往矣天欲霜，今我来思梅已黄。\n淮山澡雪尘垢面，鱼稻扫除藜藿肠。\n好风肯伴客帆远，故国不辞归梦长。\n塔中老人莫相笑，我自寂然渠自忙。",
        "dynasty": "宋",
        "collection_info": null
    },
    {
        "title": "泗上赠杨吉老二首  其一",
        "author": "吕本中",
        "content": "杯中蛇去无恙，醉裏诗成有神。\n相逢不及世故，长年倍觉情亲。",
        "dynasty": "宋",
        "collection_info": null
    },
    {
        "title": "泗上赠杨吉老二首  其二",
        "author": "吕本中",
        "content": "置王坦之膝上，着陈长文车中。\n何似维摩丈室，萧然一榻清风。",
        "dynasty": "宋",
        "collection_info": null
    },
    {
        "title": "题宝应张氏草堂",
        "author": "吕本中",
        "content": "好风残暑不同涂，穏看饥蚊自扫除。\n不谓南轩有佳竹，捲帘相对一床书。",
        "dynasty": "宋",
        "collection_info": null
    },
    {
        "title": "学仙行",
        "author": "吕本中",
        "content": "长松拂云根合抱，雪虐霜凌不相到。\n下有千岁老茯苓，化为琥珀光自照。\n食之便可登广寒，不但无病长少年。\n浮生溷浊那可言，和气乃为尘务煎。\n坐看灵药置泥土，五味杂置成熏羶。\n岂不闻齐天子，黄金丹成不肯仙。\n且贪人间乐，不能从汝飞上天。\n惜哉韦郎之妙语，一失毫釐千万年。",
        "dynasty": "宋",
        "collection_info": null
    },
    {
        "title": "冬日访朱深明博士二首  其一",
        "author": "吕本中",
        "content": "北风迎马入裘茸，来访残炉半日红。\n败屋数间书百箧，无人知是陆龟蒙。",
        "dynasty": "宋",
        "collection_info": null
    },
    {
        "title": "冬日访朱深明博士二首  其二",
        "author": "吕本中",
        "content": "见公便是倚松老，念我不忘担板心。\n万里江山一尊酒，主人无古亦无今。",
        "dynasty": "宋",
        "collection_info": null
    },
    {
        "title": "初别清源姑才仲弟过楚丘作",
        "author": "吕本中",
        "content": "前村后村鸠乱鸣，梨花点雪柳半青。\n断云忽过楚丘县，骤雨已见龙丘亭。\n故人愁绪各南北，宿酒别时同醉醒。\n语离情绪乃如此，故园可归公不听。",
        "dynasty": "宋",
        "collection_info": null
    },
    {
        "title": "宿楚丘怀石子植颜平仲赵才仲",
        "author": "吕本中",
        "content": "暮行楚丘北，适与寒雨值。\n旅舍一尺泥，又乏刍秣费。\n故人渺天涯，客子初夜至。\n披衣附残火，煮茗当晚馈。\n昏昏傍晚枕，悄悄入清睡。\n向来谈笑声，已若异世事。\n但觉舌本间，尚有宿酒味。\n鸿鹄乘秋风，意在网罗外。\n强饭无多谈，此语敢失坠。",
        "dynasty": "宋",
        "collection_info": null
    },
    {
        "title": "发召伯埭二首  其一",
        "author": "吕本中",
        "content": "柳外鹁鸠相应鸣，屋头新月半轮生。\n知公未便为官去，且放扁舟自在行。",
        "dynasty": "宋",
        "collection_info": null
    },
    {
        "title": "发召伯埭二首  其二",
        "author": "吕本中",
        "content": "晓日烘窗不得眠，夹河高柳乱鸣蝉。\n西风种种入愁思，更有长亭十里船。",
        "dynasty": "宋",
        "collection_info": null
    },
    {
        "title": "余病不能蔬食惧有五味口爽之责作诗自戒",
        "author": "吕本中",
        "content": "君不如屈大夫，夕餐但秋菊。\n又不如颜平原，未昼且食粥。\n虽知舌本欠滋味，颇觉和气实其腹。\n痴人要盈余，椒有八百斛。\n钱有一百屋，鼎俎涴腥膻。\n杯盘眩红绿，四方采珍异。\n亦未极所欲，宁知下箸处，但有一饱足。\n坐偿姓命债，百死有未赎。\n何如野僧饭，晚菜下脱粟。\n撞钟撃鼓坐高堂，童奴唱饭来相续。\n竹间新笋大如椽，树头老耳肥于肉。\n亦不见蟹躁扰，亦不见牛觳觫。\n石郎爱惜韭萍虀，晋侯睥睨熊蹯熟。\n以此相重轻，于君未为福。",
        "dynasty": "宋",
        "collection_info": null
    },
    {
        "title": "南山",
        "author": "吕本中",
        "content": "南山佳有余，我病不自得。\n今日饮君家，把酒到曛黒。\n秋风浩万顷，凉月挂江色。\n对此不能欢，何以消偪塞。\n人生少如意，百语输一黙。\n喜逢佳主人，略为解覊勒。\n欢然有余味，即此自温克。\n阳春内空洞，隐如一敌国。\n世贤首阳饿，我爱郑朝穆。\n却怀三年艾，未尽一醉力。\n青蝇鬨残暑，小雨频败北。\n渐须把蟹螯，莫讣舟摧抑。\n君看女儿笑，终胜官事逼。\n残杯盖余沥，慎勿贷鷄肋。\n要看知我真，不独观酒德。",
        "dynasty": "宋",
        "collection_info": null
    },
    {
        "title": "与诸弟诸李同登塔山愚壁以事不能来因成二绝  其一",
        "author": "吕本中",
        "content": "李家漾南江漫流，幕阜山前春更愁。\n无人肯会西来意，且作小诗盟白鸥。",
        "dynasty": "宋",
        "collection_info": null
    },
    {
        "title": "与诸弟诸李同登塔山愚壁以事不能来因成二绝  其二",
        "author": "吕本中",
        "content": "道人不来花满山，蹇驴出没松声间。\n待约江头今夜月，与渠他日报平安。",
        "dynasty": "宋",
        "collection_info": null
    },
    {
        "title": "春日二首  其一",
        "author": "吕本中",
        "content": "春日纷纷一段奇，无言桃李任春欺。\n要须及热芦湾去，莫看风吹雨打时。",
        "dynasty": "宋",
        "collection_info": null
    },
    {
        "title": "春日二首  其二",
        "author": "吕本中",
        "content": "谁将旧日狂蜂蝶，误入春风桃李蹊。\n咫尺风光不相贷，无因乞与上天梯。",
        "dynasty": "宋",
        "collection_info": null
    },
    {
        "title": "东园",
        "author": "吕本中",
        "content": "暂开还落不停枝，雨湿东园柳絮稀。\n遥想钓船今夜月，暗随潮信与春归。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "经旬无客事亦少，多病闭门身更轻。\n我自不能知许事，暮江斜雨送蛙声。",
        "dynasty": "宋",
        "collection_info": null
    },
    {
        "title": "和李二十七食蛙听蛙二首  其一",
        "author": "吕本中",
        "content": "膏香未即输鲑菜，煎和真同食蛤蜊。\n北人惊嘆不下箸，乞与韩公南食诗。",
        "dynasty": "宋",
        "collection_info": null
    },
    {
        "title": "和李二十七食蛙听蛙二首  其二",
        "author": "吕本中",
        "content": "莫惊朋类多惊爆，曾伴中郎鼓吹来。\n今日属官本渠分，晚江烟雨闹池台。",
        "dynasty": "宋",
        "collection_info": null
    },
    {
        "title": "题秦惇秀才园亭",
        "author": "吕本中",
        "content": "秦郎重构水边亭，仿佛疏林过雨声。\n更唤清泉入屏坐，少留他日濯吾缨。",
        "dynasty": "宋",
        "collection_info": null
    },
    {
        "title": "别夜",
        "author": "吕本中",
        "content": "薄酒残灯欲别情，暗萤依草不能明。\n悬知先入他年话，一夜蛙声连雨声。",
        "dynasty": "宋",
        "collection_info": null
    },
    {
        "title": "寄题苏州灵岩",
        "author": "吕本中",
        "content": "水分西子采香径，山是吴王避暑宫。\n可惜同来不同赏，落花飞絮晓蒙蒙。",
        "dynasty": "宋",
        "collection_info": null
    },
    {
        "title": "呈甘露印老",
        "author": "吕本中",
        "content": "水满南河月满床，市楼灯火隔秋江。\n无人可会庵前事，一夜北风吹破窗。",
        "dynasty": "宋",
        "collection_info": null
    },
    {
        "title": "璧上人欲行为雨止戏成一绝用前韵",
        "author": "吕本中",
        "content": "东风不借南舟便，细雨轻寒锁暮江。\n更想乱山明日路，暮天风雨打船窗。",
        "dynasty": "宋",
        "collection_info": null
    },
    {
        "title": "江口送璧上人二绝  其一",
        "author": "吕本中",
        "content": "小雨浮江霜送秋，晓山晴遶读书楼。\n道人不作当时面，万里一帆随白鸥。",
        "dynasty": "宋",
        "collection_info": null
    },
    {
        "title": "江口送璧上人二绝  其二",
        "author": "吕本中",
        "content": "今日钵囊南去人，当时雕句作新春。\n更知自昔相逢意，定是他生骨肉亲。",
        "dynasty": "宋",
        "collection_info": null
    },
    {
        "title": "送朱时发",
        "author": "吕本中",
        "content": "眼底家乡不自归，痴人争忍劫前灰。\n直饶古庙香炉去，也要披毛戴角来。",
        "dynasty": "宋",
        "collection_info": null
    },
    {
        "title": "送宁子仪",
        "author": "吕本中",
        "content": "洪波奔放不停尘，万劫茫茫寄此身。\n毕竟无人会休去，满堂栝木不能春。",
        "dynasty": "宋",
        "collection_info": null
    },
    {
        "title": "唐张管书记梁时妇人黄鼎因侯景乱没北齐为小校胡儿所虏生二子后附海舶归闻鼓角得岸乃知是会稽郡鼎先在梁许嫁张固及归固适为剡令求与相见不可乃遣令送之宣城鼎在齐时作秋风曲渡海时又作诗三章管书称其词凄怨自管时已不传",
        "author": "吕本中",
        "content": "万里秋风曲，三章渡海诗。\n绝胜汉公主，略似蔡文姬。\n故国山河在，荒城鼓角悲。\n何如觅张固，不用忆胡儿。",
        "dynasty": "宋",
        "collection_info": null
    },
    {
        "title": "夜坐呈吴迪吉",
        "author": "吕本中",
        "content": "伏暑不能旱，楚天频復阴。\n疾雷衝雨断，乱草接江深。\n旧圃可小摘，老盆余数斟。\n明朝有倾倒，相待沃愁吟。",
        "dynasty": "宋",
        "collection_info": null
    },
    {
        "title": "与李夫言诸人分题得之字",
        "author": "吕本中",
        "content": "人生行乐耳，此去復何之。\n酒忆侯公圣，月如京兆眉。\n未须夸敏捷，或恐胜肥痴。\n不作别离见，却忧儿辈知。",
        "dynasty": "宋",
        "collection_info": null
    },
    {
        "title": "访秦氏北庄",
        "author": "吕本中",
        "content": "午日城西路，篮舆疑旧寻。\n稻田疏野水，草径接秋阴。\n饭忆分盘玉，书藏遗子金。\n不须千里目，枉费百年心。",
        "dynasty": "宋",
        "collection_info": null
    },
    {
        "title": "喜才仲兄弟至偶成四十字",
        "author": "吕本中",
        "content": "落日下乔木，好风来暮船。\n径思投辖饮，復作对床眠。\n寂寂驱愁外，纷纷着酒边。\n平生五经笥，不直一囊钱。",
        "dynasty": "宋",
        "collection_info": null
    },
    {
        "title": "春日",
        "author": "吕本中",
        "content": "数亩幽畦满小园，儿童无事亦嘲喧。\n水摇日影上檐角，风送花香来鼻根。\n病去只留花作伴，客来常欠酒应门。\n城南旱夌尘埃裏，不借春江一尺浑。",
        "dynasty": "宋",
        "collection_info": null
    },
    {
        "title": "甲午送宁子仪归洛",
        "author": "吕本中",
        "content": "异时从公游，颇恨相得晚。\n同参长芦禅，共听资福板。\n公今三年病，我亦百事懒。\n春风广陵城，笑语有未款。\n嵩阳有归路，河水渐清暖。\n岂无一言赠，慰此千里远。\n青松老合抱，意不在俗眼。\n岂如山上苗，共尽白日短。\n一身随药囊，万事付茗盌。\n炉烟袅晴窗，自足了迟缓。\n奈何孔文举，苦思坐客满。\n更知苏门公，远效嵇中散。\n舟行傥见念，此语试三反。",
        "dynasty": "宋",
        "collection_info": null
    },
    {
        "title": "读旧诗有感",
        "author": "吕本中",
        "content": "但闻微雨响梧桐，不悟高楼尽日风。\n团扇向人仍有意，短檠于汝渐无功。\n悮游兀者形骸外，恐堕渊源云雾中。\n剩搅饥肠供好句，为君常占一生穷。",
        "dynasty": "宋",
        "collection_info": null
    },
    {
        "title": "别后寄舍弟三十韵",
        "author": "吕本中",
        "content": "还家日已短，况此独行情。\n客路三年别，秋帆十日程。\n小船擕手上，斜柳纵篙撑。\n岸失乖龙蛰，窗留素月萦。\n重回召伯埭，虚住广陵城。\n破屋仍坚坐，残莺只强鸣。\n江犹渺漭去，草欲蔓延生。\n水缩蛙蟆鬬，场空雾雨横。\n土风沾疟疠，民俗混蛮荆。\n岂识排门入，鱼无倒屣迎。\n好诗思共读，薄酒念同倾。\n枕席烦团扇，膏油乏短檠。\n可无道里念，或恐梦魂惊。\n惟昔交朋聚，相期文字盟。\n笔头传活法，胸次即圆成。\n孔剑犹霄炼，隋珠有夜明。\n英华仰前辈，廓落到诸卿。\n敢计千金重，尝叨一字荣。\n因观剑器舞，復悟担夫争。\n物固藏妙理，世谁能独亨。\n干坤在苍莽，日月付峥嵘。\n凛凛曹刘上，容容沈谢并。\n直须用款款，未可笑平平。\n有弟能知我，他年肯过兄。\n初非强点灼，略不费讥评。\n短句箜篌引，长歌偪侧行。\n力探加润泽，极取更经营。\n径就波澜阔，勿求盆盎清。\n吾衰足欿轗，汝大不欹倾。\n莫以东南路，而无伊洛声。",
        "dynasty": "宋",
        "collection_info": null
    },
    {
        "title": "记夜",
        "author": "吕本中",
        "content": "残暑熏炙人，安梦不得长。\n忽蒙千里风，慰此六尺床。\n高梧舞清影，上悬明月光。\n初知枕簟穏，未厌尘土忙。\n中宵有臭虫，其大如蛣蜣。\n排闼触屏帐，怒欲凌空翔。\n熟视不得名，但见两翼张。\n本草所不载，尔雅所未详。\n夏虫盛百族，此物尤猖狂。\n东窗不得睡，幸无疾病妨。\n惜哉有知物，点汚此微凉。\n人生要更事，美恶无不尝。\n悉除粪壤念，顿悟服食方。\n去为千丈松，凛然衝雪霜。\n慎勿学瓜瓠，置身篱落傍。",
        "dynasty": "宋",
        "collection_info": null
    },
    {
        "title": "夜坐",
        "author": "吕本中",
        "content": "广陵城中听夜雨，倒床不眠问更鼓。\n西风万里卷长河，徧与淮山洗尘土。\n淮南米贱鱼亦好，敢復摧颓叹羁旅。\n重帘复幕懒相负，细字寒灯且如许。\n漫如尔雅注虫鱼，更就篇章考齐古。\n粗知俛首受寒饿，未暇着意寻豪举。\n床头有酒不敢饮，况復闺门画眉妩。\n故人此去今几时，亦有文字相撑拄。\n东明县前济阳路，每一梦至犹能数。\n少年不惮道里远，平生未省别离苦。\n只今多病鬚已白，尚能呼渠醉而舞。\n田园未还君可恨，岁月渐晚吾何取。\n饥虫遶壁不自聊，尔独何情促机杼。",
        "dynasty": "宋",
        "collection_info": null
    },
    {
        "title": "寄唐充之二十韵",
        "author": "吕本中",
        "content": "俗事自相促，吾生常作难。\n长河已万折，险路復千盘。\n坎壈深藏步，岑嵚穏转鞍。\n谁知守樗散，略不悮泥蟠。\n末学多乖谬，微躯寔控抟。\n小儿成顶领，烈士吐心肝。\n许下少文举，吴中无伯鸾。\n直须识根柢，始是极波澜。\n念此欲谁语，想公还自寛。\n屡成长剑倚，得洗夜虫酸。\n解后终年别，殷勤一笑欢。\n已除舌本强，仍斵鼻端漫。\n直节羣公念，高名四海间。\n相期更无事，所祝在加餐。\n晚日留残雪，春雷续浅寒。\n欲行殊未必，坚坐只长叹。\n不厌道里远，敢辞裘褐单。\n却寻三语掾，重对两蒲团。\n剩欲洗胸次，先留倒笔端。\n何须灞陵岸，回首望长安。",
        "dynasty": "宋",
        "collection_info": null
    },
    {
        "title": "竹西亭",
        "author": "吕本中",
        "content": "十年走尘土，重上竹西亭。\n草木新容态，江山旧典刑。\n狂风扫毒暑，落月伴疏星。\n认取扬州路，荒城一抹青。",
        "dynasty": "宋",
        "collection_info": null
    },
    {
        "title": "邵伯路中途遇前纲载茉莉花甚众舟行甚急不得细观也又有小盆榴等皆精妙奇靡之观因成二绝  其一",
        "author": "吕本中",
        "content": "花似细薇香似兰，已宜炎暑又宜寒。\n心知合伴灵和柳，不许行人仔细看。",
        "dynasty": "宋",
        "collection_info": null
    },
    {
        "title": "邵伯路中途遇前纲载茉莉花甚众舟行甚急不得细观也又有小盆榴等皆精妙奇靡之观因成二绝  其二",
        "author": "吕本中",
        "content": "玉桧盆榴作队来，异香相趁不相猜。\n从今闭向深宫裏，莫学江湖自在开。",
        "dynasty": "宋",
        "collection_info": null
    },
    {
        "title": "饮秦少方家",
        "author": "吕本中",
        "content": "秦郎家畔一瓯茶，何处清凉不是家。\n客子三杯玉泉酒，主人一曲浪淘沙。",
        "dynasty": "宋",
        "collection_info": null
    },
    {
        "title": "孙量臣约游干明借秦少方韵见赠復次韵答之",
        "author": "吕本中",
        "content": "睦州香火赵州茶，走徧丛林不着家。\n今日为公拈出也，两桥人语是高沙。",
        "dynasty": "宋",
        "collection_info": null
    },
    {
        "title": "春晚郊居",
        "author": "吕本中",
        "content": "柳外楼高绿半遮，伤心春色在天涯。\n低迷帘幕家家雨，淡荡园林处处花。\n檐影已飞新社燕，水痕初没去年沙。\n地偏长者无车辙，扫地从教草径斜。",
        "dynasty": "宋",
        "collection_info": null
    },
    {
        "title": "外姊赵夫人智量以良人没祝髮感叹成诗",
        "author": "吕本中",
        "content": "故人前去冢纍纍，为恨为忧未肯归。\n从有青山可藏骨，却无红泪与沾衣。\n饶三笑汝参禅误，晁四怜渠祝髪非。\n犹胜同侪二三子，枉随秋草闭斜晖。",
        "dynasty": "宋",
        "collection_info": null
    },
    {
        "title": "代赠",
        "author": "吕本中",
        "content": "十年流落漫西东，想见谢家林下风。\n晋邑自思栾孺子，鲁儒空望叔孙通。\n风花已分飘藩外，玉树何情着土中。\n纵有春梢堪寓目，却无人面与争红。",
        "dynasty": "宋",
        "collection_info": null
    },
    {
        "title": "又代赠",
        "author": "吕本中",
        "content": "略无归梦遶湖湘，漫逐微阴出建章。\n月裏寒珠一生露，镜中衰鬓十年霜。\n逢人莫唱相思调，阅世终无却老方。\n想得扁舟北还路，断云衰草更斜阳。",
        "dynasty": "宋",
        "collection_info": null
    },
    {
        "title": "临川王坦夫故从溪堂先生谢无逸学北行过广陵见余意甚勤其行也作诗送之",
        "author": "吕本中",
        "content": "王郎别我春已晚，索我题诗敢辞懒。\n读书万卷君所闻，只要躬行不相反。\n圣人遗言凛可畏，小事未免书之简。\n衣冠瞻视有法则，何独文章要编刬。\n譬如逆风曳长舰，竭力正在千夫挽。\n君行念此须饱参，即是溪堂句中眼。",
        "dynasty": "宋",
        "collection_info": null
    },
    {
        "title": "登淮南楼",
        "author": "吕本中",
        "content": "楼上西风日脚斜，楼前广道更人家。\n高林稍稍变黄叶，细草重重冒白花。\n薄酒尚堪遶舌本，故人何事走天涯。\n蓬笼只繋南亭下，乞与寒江整钓车。",
        "dynasty": "宋",
        "collection_info": null
    },
    {
        "title": "题淮上亭子",
        "author": "吕本中",
        "content": "亭下长淮百尺深，亭前双树老侵寻。\n暮云秋雁且南北，断垄荒园无古今。\n露草欲随霜草尽，归樯时度去樯阴。\n秋风未满鲈鱼兴，更有江湖万里心。",
        "dynasty": "宋",
        "collection_info": null
    },
    {
        "title": "夏夜大雨呈若谷叔并晁叔用江子之一上人",
        "author": "吕本中",
        "content": "中庭电光垂，四壁雨脚溜。\n初如单车驰，忽若万马骤。\n并墙不相语，灯影照圭窦。\n飜思共按乐，日月不得又。\n叔能糠覈肥，侄且藜藿瘦。\n买田嵩颍间，欲往今已后。\n旦夕呼晁江，把酒且相就。\n更烦一上人，不语居坐右。",
        "dynasty": "宋",
        "collection_info": null
    },
    {
        "title": "赠一上人",
        "author": "吕本中",
        "content": "细褥纱幮卧软绫，岂知秋色到襄陵。\n饥乌乍定门门树，宝塔新晴夜夜灯。\n晚菜聊充肉一脔，残林才当饭三升。\n平生积懒成骄惰，惭媿空房独坐僧。",
        "dynasty": "宋",
        "collection_info": null
    },
    {
        "title": "久雨路绝宾客稀少闻后土祠琼花盛开亦未果一往也",
        "author": "吕本中",
        "content": "卧闻更鼓湿不鸣，晓窗但有摧檐声。\n云横不放山入坐，风怒欲倒江衝城。\n东家酒熟花烂漫，折简唤客留娉婷。\n街头泥潦一尺许，意虽欲往无由行。\n儒生活计亦不恶，蒲团坚坐到日落。\n映窗香穗触凝尘，过眼文书开病膜。\n明朝新晴有佳处，穏看小槛翻红药。\n无双亭下一枝春，玉洁霜清未寥廓。\n闭门懒出君莫笑，看汝多愁吾独乐。\n故人无事倘能来，为君试举舒州杓。",
        "dynasty": "宋",
        "collection_info": null
    },
    {
        "title": "同狼山印老早饭建隆遂登平山堂",
        "author": "吕本中",
        "content": "尘埃障西风，草木被朝日。\n篮舆郭北门，未厌来往疾。\n僮奴懒不进，颇復费呵叱。\n道人先我行，宴坐已一室。\n殷勤劝客住，午饭当促膝。\n炉烟窗纸明，鸟语树叶密。\n却上平山堂，晚景更萧瑟。\n澄江渺天际，妙句不容乞。\n平生泉石念，固自有遗失。\n何能从儿曹，十事九不实。\n兹游岂不快，此老固坦率。\n尚从文殊师，一往问摩诘。",
        "dynasty": "宋",
        "collection_info": null
    },
    {
        "title": "舟行次灵璧二首  其一",
        "author": "吕本中",
        "content": "往来湖海一扁舟，汴水多情日自流。\n已去淮山三百里，主人无念客无忧。",
        "dynasty": "宋",
        "collection_info": null
    },
    {
        "title": "舟行次灵璧二首  其二",
        "author": "吕本中",
        "content": "小市荒桥贯浊河，故人虽在懒谁何。\n只因远地经过少，更觉新年坐卧多。",
        "dynasty": "宋",
        "collection_info": null
    },
    {
        "title": "己亥上元数同晁季一叔用清坐不出",
        "author": "吕本中",
        "content": "北风凛凛吹月高，万木夜作穷猿号。\n卧听车马赴尘土，爱此一室明秋毫。\n小炉着火晚收焰，短檠照坐寒无膏。\n主人忘言客亦懒，更烦赤脚送茗盌。\n子云事业本清浄，维摩方丈常萧散。\n出游苦畏今日闹，归坐略尽平生款。\n自知衰病损刚肠，只要文书遮病眼。\n公能却扫趁闲暇，渠自低头费牵挽。\n明朝乘兴尚能来，咫尺吾庐不嫌远。",
        "dynasty": "宋",
        "collection_info": null
    },
    {
        "title": "寄李商老",
        "author": "吕本中",
        "content": "黄尘车马流，金火战残暑。\n西风迎潮来，密云復无雨。\n江淮旱已甚，映眼但尘土。\n田畴杂芜秽，草树翳洲渚。\n缅怀平生欢，捐弃各秦楚。\n千言偪胸次，到口不能吐。\n君非一臂旧，此意復可许。\n青蝇暗藩溷，有似吓腐鼠。\n须君济川手，略为虹蜺举。\n念之不能眠，清坐听鸣橹。",
        "dynasty": "宋",
        "collection_info": null
    },
    {
        "title": "晚至城南",
        "author": "吕本中",
        "content": "来往城南路，今年又作冬。\n荒林挂落日，古寺迭疏钟。\n职事日三出，交游时一逢。\n可怜河上水，唯少莫山重。",
        "dynasty": "宋",
        "collection_info": null
    },
    {
        "title": "汴上作",
        "author": "吕本中",
        "content": "不使西风便解维，且留残暑震余威。\n累累野水循河下，摄摄榆虫扑面飞。\n五斗漫随王绩隐，一裘聊待晏婴归。\n平生事业新诗在，送与江南旧钓矶。",
        "dynasty": "宋",
        "collection_info": null
    },
    {
        "title": "初抵曹南四首  其一",
        "author": "吕本中",
        "content": "未辨归山计，今年学作官。\n簿书妨好梦，尘土败余欢。\n但有妻孥累，初无肺腑寛。\n从来畜鲑菜，不上八珍盘。",
        "dynasty": "宋",
        "collection_info": null
    },
    {
        "title": "初抵曹南四首  其二",
        "author": "吕本中",
        "content": "久罢摄生术，虚藏种树书。\n病多诗辄废，秋到客仍疏。\n约带何辞缓，穿靴不暇徐。\n犹胜策高足，辛苦曳长裾。",
        "dynasty": "宋",
        "collection_info": null
    },
    {
        "title": "初抵曹南四首  其三",
        "author": "吕本中",
        "content": "併足经庭右，褰裳入座隅。\n频容着帽进，雅称折腰趋。\n燥吻应难湿，残杯莫强濡。\n平生驷跛蹩，今日更长途。",
        "dynasty": "宋",
        "collection_info": null
    },
    {
        "title": "初抵曹南四首  其四",
        "author": "吕本中",
        "content": "往时汪博士，劝我便归休。\n细雨檐花夜，长江枫叶秋。\n欲行殊未必，高卧恐无由。\n感叹思亡友，端居可泪流。",
        "dynasty": "宋",
        "collection_info": null
    },
    {
        "title": "言志",
        "author": "吕本中",
        "content": "冯驩客传舍，弹铗歌不已。\n託身孟尝君，惟有一剑耳。\n何事食无鱼，何事出无舆。\n先生犹有剑，至我剑亦无。\n一来曹南郡，优游聊自娱。\n春风吹我衣，春草生庭除。\n小便胞略转，晚髮手自梳。\n仰面送归雁，低头羡游鱼。\n幸有薄薄酒，浸渍满腹书。\n安得待天命，吾心亦何如。\n长铗莫漫弹，何必忆吾庐。",
        "dynasty": "宋",
        "collection_info": null
    },
    {
        "title": "学道",
        "author": "吕本中",
        "content": "学道如养气，气实病自除。\n验之寒暑中，可见实与虚。\n颓然觉志满，乃是气有余。\n岂惟暖脐腹，便足荣肌肤。\n但能严关键，百岁终不枯。\n道苟明于心，如马得坚车。\n养以岁月久，自然登坦途。\n江河失风浪，草莽成膏腴。\n熟视八荒中，何物能胜予。\n时来与消息，吾自有卷舒。\n死生亦大矣，汝急吾自徐。\n捷行不为速，曲行不为迂。\n一沤寓大海，此物定有无。\n谁能具此眼，况望捋其鬚。\n学有不精尽，遂至玉碔砆。\n昔人中道立，为汝指一隅。\n千言不知要，徒自费吹嘘。\n所以季路勇，不如颜氏愚。\n请子罢百虑，一念回须臾。\n忽然遇事入，此语当不诬。",
        "dynasty": "宋",
        "collection_info": null
    },
    {
        "title": "和赵承之",
        "author": "吕本中",
        "content": "十日九日昏梦集，职事向人如束湿。\n看朱成碧有底忙，然萁煮豆相煎急。\n长官抵几入门去，小吏垂头就行立。\n尘埃上下久可厌，学问峥嵘老难入。\n平生谬欲师古人，遇事始知吾不及。\n正须眼底去泾渭，便自胸中无棨戟。\n丈夫盖棺事则已，破屋頽墙使谁葺。\n要随归雁刺天飞，莫待枯鱼过河泣。",
        "dynasty": "宋",
        "collection_info": null
    },
    {
        "title": "曹州后囿夜行",
        "author": "吕本中",
        "content": "衣欲生棱梦不成，城头高下打三更。\n月明如昼柳如画，更向瑶池南岸行。",
        "dynasty": "宋",
        "collection_info": null
    },
    {
        "title": "风吹蒲苇丛三首  其一",
        "author": "吕本中",
        "content": "风吹蒲苇丛，中有霜堕意。\n美人天一涯，行子初夜至。",
        "dynasty": "宋",
        "collection_info": null
    },
    {
        "title": "风吹蒲苇丛三首  其二",
        "author": "吕本中",
        "content": "风吹蒲苇丛，秋色日向晚。\n美人何时来，行子饥未饭。",
        "dynasty": "宋",
        "collection_info": null
    },
    {
        "title": "风吹蒲苇丛三首  其三",
        "author": "吕本中",
        "content": "行子惜日月，美人轻别离。\n风吹蒲苇丛，及时当早归。",
        "dynasty": "宋",
        "collection_info": null
    },
    {
        "title": "曹南试院怀向子諲兄弟兼呈张扩",
        "author": "吕本中",
        "content": "大向金相玉为表，小向坚车取长道。\n闭门不见今几日，尘埃满城何时好。\n病夫坐穏百不闻，读书聒人到夜分。\n朝来雨过凉气足，思与张侯同叩门。",
        "dynasty": "宋",
        "collection_info": null
    },
    {
        "title": "试院中作二首  其一",
        "author": "吕本中",
        "content": "客梦断復续，角声寒更长。\n疏篱拥残月，老木犯新霜。\n閗絷身何恨，驰驱汝自忙。\n稍知诗有味，復恐道相妨。",
        "dynasty": "宋",
        "collection_info": null
    },
    {
        "title": "试院中作二首  其二",
        "author": "吕本中",
        "content": "诸生未下笔，客子且安眠。\n老觉文章退，官忧簿领纒。\n短檠仍有味，高枕自无缘。\n但愿无他苦，今年如去年。",
        "dynasty": "宋",
        "collection_info": null
    },
    {
        "title": "拟古",
        "author": "吕本中",
        "content": "西邻有佳人，开户纳明月。\n月照衣上缨，同心为谁结。\n此结今几时，未解心已折。\n隔林闻捣练，起坐更呜噎。\n情人在万里，我独音问缺。\n不闻行路难，但见思归切。\n年来契阔久，烈士或丧节。\n如何空床居，初未见短阙。\n胡马与越鸟，本自无离别。\n草摇新霜白，秋送池中竭。\n君心有断绝，妾恨无盈歇。",
        "dynasty": "宋",
        "collection_info": null
    },
    {
        "title": "正月十五日试院中烹茶因阅溪碑",
        "author": "吕本中",
        "content": "小炉方鼎蛙蚓鸣，那知帘外东风惊。\n乱云初破盘凤影，缺月半堕春江明。\n已驱簿领出门去，更洗肝肺令愁醒。\n大碑古字久寂寞，高堂素壁空峥嵘。\n坐看光焰扫尘土，便觉冰霰临窗屏。\n文章断绝生气在，妙句直欲无兰亭。\n峄山野火烧欲尽，瘗鹤半在江中陵。\n不知此书更奇古，反覆餍饫无讥评。\n山精地神肯爱护，至今欧虞来乞灵。\n要令石鼓举吉日，不必细字临黄庭。\n生平访古少如意，对此自足忘经营。\n世间儿女争媚好，纸上姓名谁重轻。\n迩来半月得坚坐，一室当行千里程。\n南楼灯火漫明灭，北里笙竽频送迎。\n儒生事业了不恶，故人浮沈吾懒听。\n更阑更自取书读，唤起奴仆寻短檠。",
        "dynasty": "宋",
        "collection_info": null
    },
    {
        "title": "试院夜坐",
        "author": "吕本中",
        "content": "急雨翻灯夜不眠，小床欹侧似乘船。\n平生万事不如意，病后一身私自怜。\n海中神仙渺茫裏，方外酒徒憔悴边。\n本自无心觅余地，问公何苦爱逃禅。",
        "dynasty": "宋",
        "collection_info": null
    },
    {
        "title": "清都行",
        "author": "吕本中",
        "content": "我昔谒帝白玉墀，独驾翠虬骖赤螭。\n御风而行过日围，遂登清都游太微。\n广殿上建明月旗，缀以列宿悬双蜺。\n帝顾而叹怜其痴，寸田不治来何迟。\n我拜稽首心自疑，世俗逼隘臣所知。\n黜慢之故还无期，后有美人云雾衣。\n玉坐交映生光辉，不必翠被缘珠玑。\n秘文玉简手自持，见我而笑扬蛾眉。\n问我此去来何时，握手赠吾蓝田芝。\n汝生甚良学则宜，无自轻厌令神驰。\n一来人间今几时，恍如梦觉不可追。\n骨肉腥秽颜忸怩，北风吹寒霜露微。\n想视倒景凌空飞，却从帝居寻玉妃，为汝更赋无言诗。",
        "dynasty": "宋",
        "collection_info": null
    },
    {
        "title": "试院中呈工曹惠子泽教授张彦实",
        "author": "吕本中",
        "content": "十日虚房罢送迎，不知新雁已南征。\n忍穷有味知诗进，处事无心觉累轻。\n残叶入帘收薄暑，破窗留月漏微明。\n知公坐穏无他念，识我阶前拄杖声。",
        "dynasty": "宋",
        "collection_info": null
    },
    {
        "title": "寄知止",
        "author": "吕本中",
        "content": "近有书来欲见寻，扁舟南下已春深。\n浊河远贯长淮水，峡岸遥瞻宝塔临。\n杨子宦游常落拓，茂伦心事转崎嵚。\n云横雪拥蓝关路，总是平生愿学心。",
        "dynasty": "宋",
        "collection_info": null
    },
    {
        "title": "印纍纍",
        "author": "吕本中",
        "content": "印纍纍，绶若若，不如相逢一饷乐。\n谷量牛马斗量珠，不如闭门细读平生书，居闲意气或有余。\n利害毫髮过，不能以手援其躯。\n风吹月明，落我庭树。\n宿乌夜惊，徐徐飞去。\n昼夜有程，汝何不住。\n前畏弹射，后畏网罗。\n孰视鸿鹄，云霄可摩。\n亦知人生，如意少不如意多。\n富贵欲长保，执斧不见柯。\n印纍纍如此，宿鸟飞去何。",
        "dynasty": "宋",
        "collection_info": null
    },
    {
        "title": "曹南过五丈河堤入城访颜岐夷仲清谈久之乃归",
        "author": "吕本中",
        "content": "春色不自惜，落花如许愁。\n晴天一望远，漕水十分流。\n每遶长堤去，频因好句留。\n相随觅季主，不必贷河侯。\n论极文章秘，居兼竹石幽。\n和风落香烬，晚日泛茶瓯。\n壮节知无用，诸儒误见收。\n江山亦在眼，岁月忽忘忧。\n南郭今丧我，长卿仍倦游。\n漫成长韵律，胜与小蛮讴。\n簿领憎频过，尘埃懒再谋。\n何须五湖口，风雨转船头。",
        "dynasty": "宋",
        "collection_info": null
    },
    {
        "title": "雪夜",
        "author": "吕本中",
        "content": "曹州城南三日雪，半夜疾风吹石裂。\n先生睡美唤不闻，不信衾裯冷如鐡。\n病妻索火少声韵，稚子哦诗应歌节。\n残书向人老可爱，旧剑空在磨先缺。\n未能去寻泉石伴，未用深藏狐兔穴。\n新正已过今几日，岁事懒復从人说。\n长江略无千里梦，故人动有十年别。\n相逢一笑又艰阻，所向端坐成痴绝。\n城中诸公不相弃，时有妙句扶衰拙。\n颇知晴意在明日，泥深不怕车轮折。\n便当脱帽过君家，共放南窗看新月。\n一杯冻酒君莫辞，预借炎天洗烦热。",
        "dynasty": "宋",
        "collection_info": null
    },
    {
        "title": "曹南官舍书事",
        "author": "吕本中",
        "content": "去岁头已白，今年眼復昏。\n不忧穷刺骨，仍有病伤魂。\n酒薄如官冷，年丰荷主恩。\n空庭闲草木，终未答干坤。",
        "dynasty": "宋",
        "collection_info": null
    },
    {
        "title": "早出",
        "author": "吕本中",
        "content": "早出公莫厌，此心吾已灰。\n严风逸月落，晓气浃霜回。\n疾病衝寒怯，衰迟畏事催。\n匆匆节渐去，衮衮事方来。\n破壁诗犹在，荒城菊半摧。\n还家一樽酒，思与故人开。",
        "dynasty": "宋",
        "collection_info": null
    },
    {
        "title": "寄江端太子之晁冲之叔用",
        "author": "吕本中",
        "content": "往岁孟秋月，我行东出关。\n人烟眇归路，风雨转河湾。\n别恨友游失，心成木石顽。\n有随妻子嘆，无语鸟乌闲。\n曩事空回首，微官真强颜。\n旧谙尘土迸，频辱簿书颁。\n日月勤忧患，庭闱实阻艰。\n自忘身窘束，时得泪潺湲。\n疾病衰犹活，漂流老未还。\n悮霑文字癖，虚觉鬓毛斑。\n苦语终难好，芜辞漫不删。\n绝知出意表，敢復见颜间。\n二子今怀璧，羣公时赐环。\n寄书常恨草，雕句得无悭。\n晚照云千迭，新凉月半弯。\n相忘有道术，那得厌尘寰。\n圣治光三辅，皇威极百蛮。\n物能同应瑞，民自不藏姦。\n薄技宁堪奏，余光或许攀。\n何须阳翟望，咫尺是箕山。",
        "dynasty": "宋",
        "collection_info": null
    },
    {
        "title": "两鹤行",
        "author": "吕本中",
        "content": "西风引湖光，上与月色乱。\n化为两白鹤，飞来洞庭岸。\n洞庭无网罗，两鹤愿为伴。\n鸣声既清好，羽翼又璀璨。\n一鹤飞上天，久厌俗眼玩。\n一鹤不能飞，摧颓自悲叹。\n三年望绝壁，念汝肠已断。\n昔既薄恩情，今还恨霄汉。\n未忍学鹪鹩，裁求一枝换。",
        "dynasty": "宋",
        "collection_info": null
    },
    {
        "title": "陵城歌",
        "author": "吕本中",
        "content": "北风吹沙秋草黄，汉家故陵当路傍。\n残墓断壠趁风雨，狭径小树行牛羊。\n当时王子朝未央，飞燕姊弟承龙光。\n大策已定回朝阳，不知外家诸舅忙。\n后来变化尤猖狂，佞贤贼莽分行藏。\n岂知汉运中更长，济阳舍中方赤光。\n终亦变化随飞扬，何独此地令人伤。\n人生覩此当自顾，位高金多终此路。\n君不见五陵佳气且如此，更復何情说丁傅。",
        "dynasty": "宋",
        "collection_info": null
    },
    {
        "title": "早至天宁寺即赵州受业院也",
        "author": "吕本中",
        "content": "残月晓未落，疏星点寒林。\n严车城南路，先闻钟磬音。\n道人迎我入，共步重廊深。\n瀹琖施净供，冰味杂海沈。\n蒲团近宿火，不受尘埃侵。\n欲求半日息，簿领勤相寻。\n东堂老禅师，枯木尚龙吟。\n一转庭前柏，诸方疑至今。\n我生晚闻道，所向足崎嵚。\n谬传无字印，尝恐力不任。\n淮海罢行役，吾人多滞淫。\n于焉一枕梦，可见平生心。",
        "dynasty": "宋",
        "collection_info": null
    },
    {
        "title": "曹南寄亲旧",
        "author": "吕本中",
        "content": "净名居士黙无语，翰林子卿虚见寻。\n半世泥涂催老大，中年诗律费光阴。\n江湖每有同归志，酒炙初无独饱心。\n三尺枯桐取煨烬，断弦遗谱有知音。",
        "dynasty": "宋",
        "collection_info": null
    },
    {
        "title": "大雪不出寄阳翟宁陵",
        "author": "吕本中",
        "content": "簿书终岁忙，风雪一日静。\n闭门近残火，稍觉诸事胜。\n平生汗漫游，已负麋鹿性。\n微官不能归，但见日月竞。\n老人去已远，我行復未定。\n训言实在耳，无因问温清。\n归心止阳翟，悲梦识新郑。\n大女痴无比，有语多未听。\n小女索乳啼，不与穷屋称。\n想唤添丁来，与汝相和应。\n低头坐儿曹，气血安得盛。\n非无车马心，未忍求捷径。\n顾自阻饥寒，畴能免讥评。\n诸郎何时逢，相作玉树映。\n文章有活法，得与前古并。\n默念智与成，犹能愈吾病。",
        "dynasty": "宋",
        "collection_info": null
    },
    {
        "title": "与宁陵叔弟别后有怀兼寄赵才仲二首  其一",
        "author": "吕本中",
        "content": "一别又经月，欲来浑未期。\n宁知万卷读，难疗十年饥。\n长物新添女，生涯旧有诗。\n更伤新况味，不报老亲知。",
        "dynasty": "宋",
        "collection_info": null
    },
    {
        "title": "与宁陵叔弟别后有怀兼寄赵才仲二首  其二",
        "author": "吕本中",
        "content": "表弟今何在，中郎亦漫游。\n平生足艰阻，今日倍迟留。\n误辱琼瑶报，兼蒙札翰投。\n南窗五更月，常照别离愁。",
        "dynasty": "宋",
        "collection_info": null
    },
    {
        "title": "大雪不出",
        "author": "吕本中",
        "content": "晶晶日欲出，翻翻风自横。\n近阶三尺雪，附火一杯羮。\n老树春难别，深檐乌或鸣。\n新春第三日，坚坐若为情。",
        "dynasty": "宋",
        "collection_info": null
    },
    {
        "title": "自曹南至阳翟追怀江上旧游呈叔弟",
        "author": "吕本中",
        "content": "醉别白沙江上亭，晚蝉高树各秋声。\n风乘小艇鳬鹥进，雨历疏檐环佩鸣。\n家事不随王事了，新愁常接旧愁生。\n只今疲病嫌鞍马，十日同居眼暂明。",
        "dynasty": "宋",
        "collection_info": null
    },
    {
        "title": "自阳翟至宁陵与虚已叔诸弟别还曹未久知止復来偶成二十八字",
        "author": "吕本中",
        "content": "绿徧墙头杨柳枝，小亭春尽阻归期。\n头昏目暗无情绪，不比少年离别时。",
        "dynasty": "宋",
        "collection_info": null
    },
    {
        "title": "试院中作",
        "author": "吕本中",
        "content": "职事侵人畏作官，略偷身去不能还。\n树移午影重帘静，门闭春风十日闲。\n尚有文书遮病目，却无尘土犯衰颜。\n故人何处蓬笼底，看尽江南江北山。",
        "dynasty": "宋",
        "collection_info": null
    },
    {
        "title": "去冬试院中尝作诗云衣敝蝨可舍髮垢栉不下披衣坐墙角尚有微火跨平生足拘窘今日幸闲暇新文加点窜欲歇不能罢虽微尘事妨颇畏俗子骂出门见诸老此语君可画今年復入试院职事多窘迫者簿书满前如赴蹈汤火也再次前韵",
        "author": "吕本中",
        "content": "谁令君作官，衮衮簿书下。\n谁令君不学，陷穽乃欲跨。\n缅怀北窗翁，斯人盖多暇。\n田畴望家远，日月已秋罢。\n尚蒙诸公怜，未至官长骂。\n何时归来图，更作一段画。",
        "dynasty": "宋",
        "collection_info": null
    },
    {
        "title": "雨后数与李仲辅兄弟往来且约十七日同过士特因成长韵",
        "author": "吕本中",
        "content": "邻鷄再三鸣，不改风雨晦。\n束装向前涂，恐与泥潦会。\n故人时一来，共此一室内。\n微言久已绝，苦语或未遂。\n子孙甚奇古，却立有余地。\n旧从伯氏游，则已闻令季。\n斯文倘未远，吾今尽憔悴。\n相期无何乡，获保清凈退。\n收身稠人中，着眼世事外。\n山空倚岩石，雪立老杉桧。\n往来相遇难，更自少如意。\n旦日过城南，把酒公一醉。",
        "dynasty": "宋",
        "collection_info": null
    },
    {
        "title": "首夏二首  其一",
        "author": "吕本中",
        "content": "生平寡嗜欲，颇愿得少闲。\n尽读未见书，徧寻云外山。\n往来二十年，昔者盟未寒。\n妻子见驱廹，低头言作官。\n朝翻朱墨案，暮对藜藿盘。\n岂无一亩宫，令汝得少安。\n向来栖息地，苔竹奉余欢。\n何时二三子，共驾牛车还。\n汝实江海人，悮令尘土干。\n旧游在彷佛，欲往当不难。\n但去眼界窄，自然心地寛。",
        "dynasty": "宋",
        "collection_info": null
    },
    {
        "title": "首夏二首  其二",
        "author": "吕本中",
        "content": "空庭下疏箔，乐此树荫美。\n鸟声相续来，百种皆可喜。\n日长少文字，俗事不到耳。\n开窗略须夜，月露欣瀰瀰。\n颇念闲居乐，感叹投笔起。\n吾家老清源，爱我入骨髓。\n还家治场圃，唤我共料理。\n会同江海去，更欲附船尾。\n平生跨款段，不敢废鞭棰。\n谁云马中龙，一日有万里。\n卜邻吾所知，江晁老兄弟。",
        "dynasty": "宋",
        "collection_info": null
    },
    {
        "title": "问晁伯宇疾二首  其一",
        "author": "吕本中",
        "content": "晁子卧京城，岁月晚不用。\n偷身出尘土，闭户忍疾痛。\n客来不与语，有口吾懒动。\n今年又请老，气力当少纵。\n生平厌笔墨，弃去不復弄。\n颇念白头亲，甘旨须子奉。\n呻吟不衽席，妙语时一讽。\n谁令稻粱谋，未答泉石梦。\n鄙夫託未契，义实忧患共。\n天定或胜人，寡固不敌众。\n请公但缩手，保此清凈供。\n因书报安否，兼与问群从。",
        "dynasty": "宋",
        "collection_info": null
    },
    {
        "title": "问晁伯宇疾二首  其二",
        "author": "吕本中",
        "content": "取骥伏盐车，更欲絷其足。\n于物未有害，罚汝则已酷。\n晁子江海士，老去自窘束。\n平生万卷书，岂止十年读。\n随身几箱箧，一一手自录。\n初无解衣赠，未免操戈逐。\n仲也抱瑚琏，幼亦好奇服。\n西堂老弘微，与子同轨躅。\n过门有江谢，共语喧破屋。\n弃官吾已懒，覆种子未孰。\n逢人强应接，遇事多诟辱。\n何时把锄头，得止季路宿。",
        "dynasty": "宋",
        "collection_info": null
    },
    {
        "title": "商村河决",
        "author": "吕本中",
        "content": "今年河口决商村，远望飞涛匹马奔。\n曲港定无蛟鳄横，下田甘受雨泥浑。\n衣裳虮虱藏针缝，头面尘沙露爪痕。\n犹恐因循葬鱼腹，故人无地与招魂。",
        "dynasty": "宋",
        "collection_info": null
    },
    {
        "title": "新霜行",
        "author": "吕本中",
        "content": "新霜下幽兰，昔在顾眄间。\n时过理当尔，敢復致一言。\n物生无荣贱，悉是君所见。\n相值有相违，谁能满吾愿。\n田园弃荒芜，官居走邮传。\n误寻文字盟，秣马当百战。\n一饭或未饱，逢人足嫌怨。\n穷于投林猿，窘若巢幕燕。\n忍学少年子，羽翼偷绚练。\n百万买纒头，千金奉娱宴。\n愿为匣中玉，不作秋后扇。\n丈夫重许与，正尔未为倦。\n绝粮有不死，酒肉虚健羡。\n古人马伏波，吾犹识君面。",
        "dynasty": "宋",
        "collection_info": null
    },
    {
        "title": "将去曹南连得江晁书因叹存没诸友遂成长韵",
        "author": "吕本中",
        "content": "西风脱残暑，我病不自聊。\n吏舍少还往，亦復长蓬蒿。\n欣然脱帽去，念此非一朝。\n阳翟未遽往，宁陵虚见招。\n初无食息地，未免柴水劳。\n故人数遗书，尚有江与晁。\n穷途感节义，俗耳受风骚。\n向来相知人，昔盛今寂寥。\n落日送汪谢，荒小留老饶。\n关侯最杰立，亦以膏自烧。\n后生有向子，更尽儿女娇。\n出门天夺之，不令上云霄。\n坐看朋友泪，未减春秋褒。\n怪我但羸疾，悮蒙风雨摇。\n日月费奔走，文章勤琢雕。\n会须领妻子，更欲投吾曹。\n耆旧唤归隐，诸公怜久要。\n出同赴鷄黍，归但守箪瓢。\n相将访云山，所至杂渔樵。\n还当古渡口，卧听西江潮。",
        "dynasty": "宋",
        "collection_info": null
    },
    {
        "title": "精卫诗",
        "author": "吕本中",
        "content": "西山有鸟，其状如乌。\n名曰精卫，其名自呼。\n精卫堙海，不堙不止。\n问谁之报，云帝之子。\n帝子女娃，往游不还。\n精卫求之，不敢有安。\n海流不改，汝堙不迁。\n嗟哉精卫，志则可怜。\n我昔读书，惟圣之求。\n竭力从之，以春及秋。\n老人宴居，审吾之学。\n惟时友朋，日就雕琢。\n圣言甚微，吾意则近。\n近以识微，退或有进。\n三年于曹，惟罪之恐。\n人虽甚厌，子亦不勇。\n舒舒其云，沄沄其水。\n子不与归，而曰有以。\n豕羊在牢，刍秣之恋。\n烹庖及之，抑又谁怨。\n予学日远，子道日疏。\n有愧精卫，其谁与居。\n精卫之飞，不必戾天。\n子之不如，宁有智焉。\n惟作与否，愚智之择。\n小人作诗，惟一劝百。",
        "dynasty": "宋",
        "collection_info": null
    },
    {
        "title": "宁陵弟相送至南京因成四韵寄季一子之叔用",
        "author": "吕本中",
        "content": "白髮无端巧上头，镜中颜状不能羞。\n要寻扬子一廛地，未用刘公百尺楼。\n野竹连阴护苍藓，暮云生雨续黄流。\n秋风有信鲈鱼在，更约江晁共小舟。",
        "dynasty": "宋",
        "collection_info": null
    },
    {
        "title": "十一月一日步河堤上",
        "author": "吕本中",
        "content": "簿书纠纒人，欲出不自许。\n老叟环我前，更作附耳语。\n脱身上河堤，颇似昼伏鼠。\n河堤平如掌，下有千岁土。\n夕阳敛残照，草木过寒雨。\n游鱼着鈎饵，舟子快新煮。\n煮鱼得放饭，尚叹行役苦。\n江湖平生心，岁月可逆数。\n故人书断绝，吾事有去取。\n归来讨清尊，妙句还一吐。",
        "dynasty": "宋",
        "collection_info": null
    },
    {
        "title": "留侯",
        "author": "吕本中",
        "content": "留侯下邳时，豪气或未除。\n晚节欲轻举，效在黄石书。\n其书本无言，一嘆三呜呼。\n彼公实天人，识此鹓凤雏。\n良田有芜秽，令子痛自鉏。\n万事不得已，一身常晏如。\n袖手默无语，四方瞻步趋。\n不知隆准公，果能知子无。\n小儿荀彧辈，下及崔浩徒。\n谓能明子心，此语亦已诬。\n不能处其知，正足杀其躯。\n所恨生已晚，圣门无坦途。\n学不尽其才，未免风俗驱。\n诗书在煨烬，子何不回车。\n试问礼之本，更观心地初。",
        "dynasty": "宋",
        "collection_info": null
    },
    {
        "title": "送韩撝秉则赴棣倅",
        "author": "吕本中",
        "content": "公如玉壶冰，见即离烦热。\n况当清秋悬，更自贮霜月。\n中边本无垢，何处觅焚爇。\n盛以百炼铜，此亦不得折。\n初蒙一日款，遽有千里别。\n扁舟转青齐，岁事当雨雪。\n远行不赢粮，已悟服食诀。\n古来饕餮徒，颇谓一世杰。\n唾壶彼何知，便为如意缺。\n观其所用心，俱不异鼠窃。\n首阳独往人，渠自饱薇蕨。\n举头公一笑，百虑无以绝。\n江源初滥觞，末乃流不竭。\n伤哉鞴上鹰，一饱便飞掣。",
        "dynasty": "宋",
        "collection_info": null
    },
    {
        "title": "读秦碑",
        "author": "吕本中",
        "content": "秦人跨九州，欲以传万世。\n立石名山傍，往往章得意。\n至今见遗刻，字体甚雄异。\n壮哉苍藓文，未改回屈势。\n风雨所侵蚀，中有千丈气。\n严如虬龙蟠，深若铁石利。\n余威到山鬼，谨守敢失坠。\n汉魏能书人，亦岂可睥睨。\n未能识藩篱，何止趁姿媚。\n初无一日雅，但有三舍避。\n文章又奇古，迁雄盖苗裔。\n观其所称述，肯为尊者讳。\n巧言未大失，末乃为俗累。\n呜呼结绳前，此又谁与记。\n君臣共无为，垂拱天下治。\n春秋纪日月，大易垂彖繋。\n嬴氏厌休息，动以衡石计。\n斯翁变古文，程邈分篆隶。\n自此更滋蔓，日以趋简易。\n驰驱千百年，漫有纸笔费。\n谁能罢烦文，尽扫诸天外。\n此书虽见存，或以少为贵。\n持此槁木枝，我亦无甚愧。",
        "dynasty": "宋",
        "collection_info": null
    },
    {
        "title": "次韵答曹州同官兼简范寥信中",
        "author": "吕本中",
        "content": "好诗有味终难舍，俗事无功莫羡渠。\n破历屡翻深瓮酒，短檠时检旧窗书。\n何年鷄黍先投社，是处田园可结庐。\n更请二公搜好句，一身疴痒要爬梳。",
        "dynasty": "宋",
        "collection_info": null
    },
    {
        "title": "龚彦承观轩",
        "author": "吕本中",
        "content": "爱山不能归，常恐山怪责。\n终岁在行役，感动头已白。\n高秋强僮仆，路过龚掾宅。\n蒙君开南轩，除我眼界窄。\n白波遶青嶂，彷佛见颜色。\n江上飞来峰，却立对君侧。\n萧萧蒲苇丛，不受尘土隔。\n知君有奇趣，笑我常偪仄。\n人生无穷已，得一乃愿百。\n床头贮美酒，窗下着好客。\n请公但黙然，岁晚当有获。",
        "dynasty": "宋",
        "collection_info": null
    },
    {
        "title": "画马图",
        "author": "吕本中",
        "content": "平沙远草春未生，万木夜起争悲鸣。\n秋云欲坠都护垒，急雪暗下屯田营。\n胡人却走畏深入，汉家飞将已云集。\n此时一马直万钱，陇右河湟更供给。\n边尘净尽今百年，万马潦倒西风前。\n天生骏骨例艰阻，是处雕鞍蒙受怜。\n君家九幅开新帐，欻见腰褭华堂上。\n长鞭不用覊络远，雾縠云罗倚惆怅。\n高旌袅袅霜露微，苜蓿得雨连山肥。\n同时战士今不归，曹霸弟子能神奇。\n毫端妙处君得之，驽骀往来空尔为。",
        "dynasty": "宋",
        "collection_info": null
    },
    {
        "title": "堤上",
        "author": "吕本中",
        "content": "落花吹尽不堪忧，只见河堤水漫流。\n晚日强穿城北市，春风犹驻驿南楼。\n妻孥转觉为身累，岁月终难望汝留。\n万里长江一樽酒，故人何处倚扁舟。",
        "dynasty": "宋",
        "collection_info": null
    },
    {
        "title": "将赴海陵出京治泎觅舟候送客不至遂行",
        "author": "吕本中",
        "content": "子行殊未来，我马已再秣。\n略投故人饭，苦厌从者聒。\n长河见舟楫，尚恐尘事夺。\n风翻蝉急噪，雨潄岸欲脱。\n南山已在眼，想望淮水阔。\n别离古所重，况在交友末。\n翩然欲行际，所寄一短褐。\n路长书来稀，何以慰饥渇。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其一",
        "author": "吕本中",
        "content": "夜语不嫌久，凛然天欲秋。\n客灯吹屡灭，细雨落还休。\n未许金张并，虚为鄠杜游。\n江河少归梦，知为故人留。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其二",
        "author": "吕本中",
        "content": "我髮日已短，公愁安得长。\n墙根春荠老，瓶水腊梅香。\n侍立无天女，相随有漫郎。\n平生湖海兴，今夜宿连床。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其三",
        "author": "吕本中",
        "content": "髮短各已白，眼昏谁復明。\n残春断花柳，晚日闭柴荆。\n潦倒书常废，驱驰梦或惊。\n尚于团聚乐，虽老未忘情。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其四",
        "author": "吕本中",
        "content": "今弟穷颜蠋，书生老仲舒。\n相招得共处，何往更安居。\n岁月尘埃外，桑麻雨露余。\n送行无别物，圮上一编书。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其五",
        "author": "吕本中",
        "content": "苦语相留极，虚床会宿频。\n山东今出相，海内不无人。\n妇女能尊客，儿童不厌贫。\n长途有如遇，今日倍情亲。",
        "dynasty": "宋",
        "collection_info": null
    },
    {
        "title": "本中将为海陵之行念当復与子之作别意殊愦愦偶得两诗上呈并告送与壮舆叔用也  其一",
        "author": "吕本中",
        "content": "斯人如玉雪，可爱不可忘。\n助以濯沧海，亦復閟余光。\n今兹困尘土，更伴众翼翔。\n时来唤我语，共此一榻凉。\n风雨来颊舌，冰霜清肺肠。\n我老渐窘束，公才方颉颃。\n春秋有体制，子盖能文章。\n要当纂微言，不以近故妨。\n粲然东园花，不登葵藿场。",
        "dynasty": "宋",
        "collection_info": null
    },
    {
        "title": "本中将为海陵之行念当復与子之作别意殊愦愦偶得两诗上呈并告送与壮舆叔用也  其二",
        "author": "吕本中",
        "content": "老仆倦日长，羸马困道远。\n东行数日间，尚欲一再款。\n我能喻子意，子亦识我懒。\n追怀十年游，仅得一笑莞。\n时能煮汤饼，更復下茗盌。\n晁郎本京邑，刘子盖楚产。\n江山两秀异，与子日在眼。\n南风动归兴，感慨毛髮短。\n相寻倘有日，岁月亦未晚。",
        "dynasty": "宋",
        "collection_info": null
    },
    {
        "title": "雁",
        "author": "吕本中",
        "content": "雁从何方来，云自燕赵北。\n今当何所往，暖日近旸谷。\n寒云堕江汉，未见所栖宿。\n朝忧稻粱少，暮畏罗网逐。\n惜哉还往频，愈觉岁月促。\n悔不近藩篱，随羣伴鷄鹜。\n羽干何必好，志愿亦易足。\n物生有高下，终恐厌摧伏。\n公看沧海头，万里飞鸿鹄。",
        "dynasty": "宋",
        "collection_info": null
    },
    {
        "title": "赴海陵行次宝应",
        "author": "吕本中",
        "content": "半升浊酒试莼羮，贱买鱼虾已厌烹。\n浅水依蒲有船过，淡烟笼月更人行。\n交游潦倒肠先断，疾病侵陵涕自横。\n北望中原一千里，故人谁復唤归耕。",
        "dynasty": "宋",
        "collection_info": null
    },
    {
        "title": "海陵杂兴八首  其一",
        "author": "吕本中",
        "content": "四海今谁託，飘然未有归。\n先生作诗瘦，稚子食言肥。\n未忍萤枯死，甘随鹢退飞。\n故人取坚坐，不为赋无衣。",
        "dynasty": "宋",
        "collection_info": null
    },
    {
        "title": "海陵杂兴八首  其二",
        "author": "吕本中",
        "content": "相见各已老，壮怀如昔然。\n蛟龙夜改穴，风雨暗移船。\n把酒犹堪醉，逢人懒问禅。\n还家有余地，留我买山钱。",
        "dynasty": "宋",
        "collection_info": null
    },
    {
        "title": "海陵杂兴八首  其三",
        "author": "吕本中",
        "content": "诸老今无恙，秋来数寄声。\n尚能无事饮，犹胜不平鸣。\n行李虚长铗，生涯共短檠。\n江湖日在眼，恐负白鸥盟。",
        "dynasty": "宋",
        "collection_info": null
    },
    {
        "title": "海陵杂兴八首  其四",
        "author": "吕本中",
        "content": "荒城足风雨，今日更新冬。\n草木山岚暗，人家水影重。\n漫看文字过，时有簿书逢。\n目极横塘路，西楼闻暮钟。",
        "dynasty": "宋",
        "collection_info": null
    },
    {
        "title": "海陵杂兴八首  其五",
        "author": "吕本中",
        "content": "曾子不復见，斯人绝可怜。\n梦回千嶂裏，气夺万夫前。\n异日文章社，平生香火缘。\n高楼更南望，霜露倚江天。",
        "dynasty": "宋",
        "collection_info": null
    },
    {
        "title": "海陵杂兴八首  其六",
        "author": "吕本中",
        "content": "万事不如意，自然添白鬚。\n极知少余韵，何敢厌穷途。\n土俗尊鱼婢，生涯欠木奴。\n东行见李白，谁为致区区。",
        "dynasty": "宋",
        "collection_info": null
    },
    {
        "title": "海陵杂兴八首  其七",
        "author": "吕本中",
        "content": "空山鹤夜鸣，海风令人惊。\n对月且愁思，看书终眼明。\n斗酒不为薄，客帆那计程。\n犹怜他夜雨，曾作打窗声。",
        "dynasty": "宋",
        "collection_info": null
    },
    {
        "title": "海陵杂兴八首  其八",
        "author": "吕本中",
        "content": "轻帆载晓月，和梦到扬州。\n木落山光寺，江横北固楼。\n漫抛王倕隐，虚有十年游。\n尚胜刘师命，才因越女留。",
        "dynasty": "宋",
        "collection_info": null
    },
    {
        "title": "往来送迎城南道中二绝  其一",
        "author": "吕本中",
        "content": "破裘重补却胜寒，暗减头围觉帽寛。\n数顷桑麻遶城路，每随妓吏去迎官。",
        "dynasty": "宋",
        "collection_info": null
    },
    {
        "title": "往来送迎城南道中二绝  其二",
        "author": "吕本中",
        "content": "海气如烟跨市楼，北风连夜舞梧楸。\n平生事业难牵强，坐听寒灯守聒囚。",
        "dynasty": "宋",
        "collection_info": null
    },
    {
        "title": "往来送迎城南道中二绝  其三",
        "author": "吕本中",
        "content": "家叔舍弟与黎介然会于符离因用两绝奉寄。",
        "dynasty": "宋",
        "collection_info": null
    },
    {
        "title": "往来送迎城南道中二绝  其四",
        "author": "吕本中",
        "content": "漫约同归久未偿，只今留滞各他乡。\n春风有信勤归雁，夜雨何时復对床。",
        "dynasty": "宋",
        "collection_info": null
    },
    {
        "title": "往来送迎城南道中二绝  其五",
        "author": "吕本中",
        "content": "老觉为官百不宜，故人虽在鬓如丝。\n遥知再踏同游地，更想汪饶曳杖时。",
        "dynasty": "宋",
        "collection_info": null
    },
    {
        "title": "病中夜闻雪作时尧明有广陵之行未归思为数语奉寄久之未就他日尧明归擕诗相过飘然有御风凌云之气因以前诗答之",
        "author": "吕本中",
        "content": "公方他山行，我此一室病。\n拥炉听夜雪，若与风势竞。\n萧条中疑休，狼藉久未定。\n平明望屋瓦，入我眼界净。\n所恨子猷远，无復肯乘兴。\n想当岩壑间，玉立与辉映。\n时来有杰句，遂入风雅正。\n寒威固深避，草木自温凊。\n公家鹤氅翁，韵与羲皇并。\n流风及远孙，笔力如此劲。\n雕缋或过眼，惟我乃弗称。\n新春上河堤，梅柳当历聘。\n过从不厌数，荒畴取微径。",
        "dynasty": "宋",
        "collection_info": null
    },
    {
        "title": "次韵尧明贡院诗",
        "author": "吕本中",
        "content": "忍穷不能归，强饭亦良计。\n东风频报春，草木可次第。\n厌为龙头缩，宁作龟尾曳。\n从来翰墨场，即有闻见滞。\n譬如已耕田，更欲深种艺。\n或蒙卤莽报，未肯即卖弃。\n不闻太仓粟，亦校毫髮细。\n王卿固倦游，秽浊有蝉蜕。\n声名动时人，我实託末契。\n泥涂倒屐齿，尘埃涴衣夹。\n要为无用用，乃作不事事。\n下马旧战场，午日在庭戺。\n向来槁木枝，忽有红绿缀。\n来非偶然住，去亦无所诣。\n聚蚊着瓯中，得听此鹤唳。\n窗前有余馥，胜韵入松桂。\n扁舟下淮南，闾里思少憩。\n熟观昔所历，请与居士戏。\n江湖要同归，不假木兰枻。",
        "dynasty": "宋",
        "collection_info": null
    },
    {
        "title": "海陵夜作",
        "author": "吕本中",
        "content": "夜长夜长天復霜，海陵城中今夜长。\n夜长夜长冬向晚，寒阶无人看月满。\n路长家远来信稀，水阔山深归梦短。\n堂上书生头已白，朔方健儿十年客。\n想渠当此夜长时，抚剑虽长酒杯窄。\n明妃爱惜汉宫衣，乌孙公主终不归。\n戚姬去视鸿鹄举，更为君王作楚舞。\n当此夜长谁送迎，此月还如今夜明。\n夜长夜短公莫厌，寒即重裘热须簟。\n夜长夜短公莫忧，多忧多厌公白头。",
        "dynasty": "宋",
        "collection_info": null
    },
    {
        "title": "秋夜行",
        "author": "吕本中",
        "content": "八月九月啼寒螀，十月北风天雨霜。\n客游无聊思故乡，乡书不来空断肠。\n鸿飞何为满夕阳，举头揽取明月光。\n置我堂上方天床，满酌玉杯碧淋浪。\n唤取姮娥来共尝，人间欢乐寿命长，不须辛苦老桂傍。",
        "dynasty": "宋",
        "collection_info": null
    },
    {
        "title": "腊梅",
        "author": "吕本中",
        "content": "学得汉宫粧，偷传半额黄。\n不将供俗鼻，愈觉更清香。",
        "dynasty": "宋",
        "collection_info": null
    },
    {
        "title": "牧牛儿",
        "author": "吕本中",
        "content": "牧牛儿，放牛莫放涧水西，涧水流急牛苦饥。\n放牛只放青草畔，牛卧得草儿亦懒。\n儿懒随牛莫着鞭，几年力作无荒田。\n雨调风顺租税了，儿但放牛相对眠。",
        "dynasty": "宋",
        "collection_info": null
    },
    {
        "title": "洞庭",
        "author": "吕本中",
        "content": "尝闻洞庭湖，秋至清皎洁。\n往来八百里，长风驾明月。\n中有仙人居，容颜若冰雪。\n我愿从之游，问渠传宝诀。\n脱冠着霞佩，长与尘世别。",
        "dynasty": "宋",
        "collection_info": null
    },
    {
        "title": "细雨",
        "author": "吕本中",
        "content": "细雨不成雪，北风来解纷。\n冥冥小江树，漠漠暮空云。\n谁惜江东弟，令修地下文。\n西齐千万里，遗恨不堪闻。",
        "dynasty": "宋",
        "collection_info": null
    },
    {
        "title": "王阳",
        "author": "吕本中",
        "content": "王阳作黄金，才了车马费。\n苦身邀声名，未免遗俗累。\n何如陶渊明，萧散尘世外。\n公田二顷余，觅酒偿一醉。\n高风久寂寞，斯文若旈缀。\n白眼看世人，此意渠不会。",
        "dynasty": "宋",
        "collection_info": null
    },
    {
        "title": "题赵丞瑞薏苡图",
        "author": "吕本中",
        "content": "甘泉殿中芝九茎，不与百草同条生。\n当时祥瑞已稠迭，薏苡亦未来争衡。\n汉星不容矍铄翁，此物不与明珠同。\n尔来万物更变化，薏苡宁甘死荒野。\n故遣根苗霜雪白，炯若微月来清夜。\n赵郎好事古亦无，俯拾傍观尽图画。\n画师不辞粉绘费，遇时亦得千金价。\n君不见古来异瑞与奇祥，何曾不致南宫下。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "清阴庭中槐，绿润墙外草。\n职事苦见妨，令人恶怀抱。\n朋从多飘徙，今我独枮槁。\n高床书数帙，时节岂不好。\n不能遂尔去，但觉归思浩。\n人情便久习，世态嫌衰老。\n闭门了残诗，昔者迹已扫。\n何时北窗风，清尊为君倒。",
        "dynasty": "宋",
        "collection_info": null
    },
    {
        "title": "寄晁以道",
        "author": "吕本中",
        "content": "朝辞陉山清，暮宿頼水绿。\n往来百里间，得此意已足。\n吾人少如愿，夫子更绝俗。\n闭门观易象，未用伤局促。\n使我三日留，共此一室独。\n皎如岭头月，凛若霜后竹。\n欲为斯文寿，以作学者福。\n洛阳佳少年，抚事多恸哭。\n此其于圣学，何异狗尾续。\n宁知草玄翁，万事不挂目。\n深湛而雅澹，亦不在反覆。\n吾祖早闻道，晚与夫子熟。\n相期千载外，未得一世伏。\n渫山窜鼯鼬，晚日度鸿鹄。\n谁能从公游，岁月如转烛。",
        "dynasty": "宋",
        "collection_info": null
    },
    {
        "title": "桥上口占二首  其一",
        "author": "吕本中",
        "content": "城北城南柳絮飞，街东街西鹁鸪啼。\n海陵三月与春别，一夜雨成三尺泥。",
        "dynasty": "宋",
        "collection_info": null
    },
    {
        "title": "桥上口占二首  其二",
        "author": "吕本中",
        "content": "风雨属连春事休，十日九日转城头。\n虽无俗物败人意，可使澄江消客愁。",
        "dynasty": "宋",
        "collection_info": null
    },
    {
        "title": "次韵逊叔直门见寄兼请尧明同和",
        "author": "吕本中",
        "content": "纷纷尘土计秋豪，忽送长江八月涛。\n陶令且为州祭酒，邓公才可掾功曹。\n但看秋到犹絺绤，即是花时合缊袍。\n待得公归吾已老，满田荼蓼与谁薅。",
        "dynasty": "宋",
        "collection_info": null
    },
    {
        "title": "再和兼寄奉符大有叔",
        "author": "吕本中",
        "content": "血气侵凌不復豪，往来欹倒似乘涛。\n宁知懒过嵇中散，亦有诗如谢法曹。\n旧稿只堪供酱瓿，故人相赠有绨袍。\n兖州宾主同风味，恶句烦公更一薅。",
        "dynasty": "宋",
        "collection_info": null
    },
    {
        "title": "雨后至城外",
        "author": "吕本中",
        "content": "日日思归未就归，只今行露已沾衣。\n江村过雨蓬麻乱，野水连天鹳鹤飞。\n尘务却嫌经意少，故人新更得书稀。\n鹿门纵隐犹多事，苦向人前说是非。",
        "dynasty": "宋",
        "collection_info": null
    },
    {
        "title": "庞公",
        "author": "吕本中",
        "content": "卧龙雏凤不曾闲，举世皆危子独安。\n应念桥公无特操，晚将情话向曹瞒。",
        "dynasty": "宋",
        "collection_info": null
    },
    {
        "title": "卫青",
        "author": "吕本中",
        "content": "将军相继出天山，汉主吞胡意未阑。\n本自无心接宾客，故人犹有一任安。",
        "dynasty": "宋",
        "collection_info": null
    },
    {
        "title": "杂诗三首  其一",
        "author": "吕本中",
        "content": "烹葵去王畿，剥枣在海角。\n岁序忽已周，月亦频告朔。\n向来手中扇，今此已倦捉。\n尚嫌簿领繁，不厌朋友数。\n尘埃向奔走，文字费雕琢。\n途人有前知，子乃独未觉。\n出门见大路，夫子焉不学。",
        "dynasty": "宋",
        "collection_info": null
    },
    {
        "title": "杂诗三首  其二",
        "author": "吕本中",
        "content": "结髮在简编，俗事方刺促。\n往来三十年，未见可栖宿。\n微官不能去，尚恐遭逼逐。\n归栖则在念，所望一枝足。\n频蒙故人悮，岂有邻可卜。\n出门虽无车，径自骑黄鹄。\n重寻置锥地，青灯一盂粥。",
        "dynasty": "宋",
        "collection_info": null
    },
    {
        "title": "杂诗三首  其三",
        "author": "吕本中",
        "content": "饥蚊青而化，怒目虬两鬚。\n黄昏与我遇，且復少踟蹰。\n肌肤恣啖啮，熟视不可驱。\n中宵盛徒党，意气若有余。\n伤哉陷穽虎，有时被囚拘。\n求食至摇尾，曾此蚊不如。\n云龙困蝼蚁，此语不可诬。",
        "dynasty": "宋",
        "collection_info": null
    },
    {
        "title": "秋日三首  其一",
        "author": "吕本中",
        "content": "诸卿谈笑赏先登，我欲从之病不能。\n门闭日长公事少，祇疑身是住庵僧。",
        "dynasty": "宋",
        "collection_info": null
    },
    {
        "title": "秋日三首  其二",
        "author": "吕本中",
        "content": "尘满文书灯暗檠，荒城相望数残更。\n莫言愁罢无佳处，睡正熟时闻雨声。",
        "dynasty": "宋",
        "collection_info": null
    },
    {
        "title": "秋日三首  其三",
        "author": "吕本中",
        "content": "往来奔走看渠忙，疾病低回却未妨。\n唤客不须嫌酒恶，隔墙时喜送橙香。",
        "dynasty": "宋",
        "collection_info": null
    },
    {
        "title": "橙二首  其一",
        "author": "吕本中",
        "content": "西风吹雁欲斜行，小槛寒花却未香。\n将谓诸公频载酒，枉留橙菊十分黄。",
        "dynasty": "宋",
        "collection_info": null
    },
    {
        "title": "橙二首  其二",
        "author": "吕本中",
        "content": "不辞玉露着新行，漫作人间彻骨香。\n知道输棋偿旧约，故留残菊一时黄。",
        "dynasty": "宋",
        "collection_info": null
    },
    {
        "title": "寄京师亲旧",
        "author": "吕本中",
        "content": "屋头橙实如李梅，庭下葵花深覆杯。\n豆田失雨不称意，野菊出苗虚见猜。\n故人相望一尊酒，问我此住何时回。\n江山空自汚敲扑，笔砚洗復生尘埃。\n交情自惜少同调，人事只今多好乖。\n欲随明月觅公处，限以白浪摇长淮。\n舟楫误逢蛟鳄横，岁月苦遭霜露催。\n侧身西望莫回首，堂上书生心已灰。",
        "dynasty": "宋",
        "collection_info": null
    },
    {
        "title": "和成士瑴鹿女泉诗",
        "author": "吕本中",
        "content": "成子东游十日程，驼裘颠倒帽欹倾。\n新诗顿数神仙事，病耳忽闻京洛声。\n去住闲经几尘刹，往来相望一牛鸣。\n再寻六月山前路，分我寒泉数勺清。",
        "dynasty": "宋",
        "collection_info": null
    },
    {
        "title": "春申君",
        "author": "吕本中",
        "content": "少年谈笑解秦兵，便欲连从却未成。\n莫谓江东可长保，暮年无意引朱英。",
        "dynasty": "宋",
        "collection_info": null
    },
    {
        "title": "秋日三首  其一",
        "author": "吕本中",
        "content": "罢马厌鞭策，征鸿思稻粱。\n终年在泥土，永路困风霜。\n慎勿鞍鞯爱，直须矰缴防。\n吾衰亦已甚，念尔不能忘。",
        "dynasty": "宋",
        "collection_info": null
    },
    {
        "title": "秋日三首  其二",
        "author": "吕本中",
        "content": "交游大半死，吾亦老相侵。\n古木十围大，寒泉百尺深。\n恨犹能切骨，愁或至伤心。\n寄语南飞雁，君无笑苦吟。",
        "dynasty": "宋",
        "collection_info": null
    },
    {
        "title": "秋日三首  其三",
        "author": "吕本中",
        "content": "狱掾酸寒极，官曹冗长催。\n真同鹤久住，不学雁轻回。\n妇女能相笑，儿童忍见猜。\n犹怜旧耆老，时有一书来。",
        "dynasty": "宋",
        "collection_info": null
    },
    {
        "title": "和成士瑴海安道中见寄",
        "author": "吕本中",
        "content": "成侯老更懒，处世一虚舟。\n暂脱尘埃梦，还寻江海秋。\n从来仙圣宅，不数凤麟洲。\n有意相随否，因公更一游。",
        "dynasty": "宋",
        "collection_info": null
    },
    {
        "title": "送虞澹季然之官京师",
        "author": "吕本中",
        "content": "车如鷄栖马如狗，劝君莫美循墙走。\n车如流水马如龙，不如还家行御风。\n以尻为轮神为马，世人计出车马下。\n出门险阻道里远，只今谁是能行者。\n海陵事剧俸则薄，得公相从亦不恶。\n小吏相欺官长怒，我自作烦公笑乐。\n庾公故是丰年玉，道貌更自见不足。\n断崖独立老松柏，青天何处飞鸿鹄。\n汴堤六月尘自障，请公登高更南望。\n马烦车怠早归来，且从夫子濠梁上。",
        "dynasty": "宋",
        "collection_info": null
    },
    {
        "title": "海陵病中  其一",
        "author": "吕本中",
        "content": "病知前路资粮少，老觉平生事业非。\n无数青山隔沧海，与谁同往却同归。",
        "dynasty": "宋",
        "collection_info": null
    },
    {
        "title": "海陵病中  其二",
        "author": "吕本中",
        "content": "先生高卧了残冬，我亦年来不讳穷。\n夜半打窗人不会，满天风雨角声中。",
        "dynasty": "宋",
        "collection_info": null
    },
    {
        "title": "海陵病中  其三",
        "author": "吕本中",
        "content": "客游历历都如梦，身事悠悠略似僧。\n只么随缘作官去，不知从古更谁曾。",
        "dynasty": "宋",
        "collection_info": null
    },
    {
        "title": "海陵病中  其四",
        "author": "吕本中",
        "content": "往来车马闹泥涂，一室萧然百事无。\n语黙二途俱不涉，不劳辛苦对文殊。",
        "dynasty": "宋",
        "collection_info": null
    },
    {
        "title": "海陵病中  其五",
        "author": "吕本中",
        "content": "久谙罢卧懒呼医，剩读文书不疗饥。\n数有故人来问疾，更烦耆旧与传诗。",
        "dynasty": "宋",
        "collection_info": null
    },
    {
        "title": "次韵季叔友贺尧明登第叔友丹阳人也本中得其人之详于王尧明恨未之识也尧明擢第叔友作诗贺之尧明令继作既喜叔友能不妄许可又嘉尧明进退取舍皆中乎道也三首  其一",
        "author": "吕本中",
        "content": "柴桑无復陶元亮，谷口虚传郑子真。\n二子风流知有在，且留余味及吾人。",
        "dynasty": "宋",
        "collection_info": null
    },
    {
        "title": "次韵季叔友贺尧明登第叔友丹阳人也本中得其人之详于王尧明恨未之识也尧明擢第叔友作诗贺之尧明令继作既喜叔友能不妄许可又嘉尧明进退取舍皆中乎道也三首  其二",
        "author": "吕本中",
        "content": "澄江虽近不容亲，亦是人间可喜人。\n枯木岩前有岐路，一杯浊酒自成春。",
        "dynasty": "宋",
        "collection_info": null
    },
    {
        "title": "次韵季叔友贺尧明登第叔友丹阳人也本中得其人之详于王尧明恨未之识也尧明擢第叔友作诗贺之尧明令继作既喜叔友能不妄许可又嘉尧明进退取舍皆中乎道也三首  其三",
        "author": "吕本中",
        "content": "二子深居笔吐虹，从来节气万夫雄。\n欲知圣主求贤意，不为相如词赋工。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其一",
        "author": "吕本中",
        "content": "小阁才堪置一床，病躯虽在鬓沧浪。\n随身行李无长剑，犹胜堆钱与窟郎。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其二",
        "author": "吕本中",
        "content": "交游潦倒漫虚名，悮结他生文字盟。\n踏尽尘埃公莫厌，不应因酒爱江清。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其三",
        "author": "吕本中",
        "content": "故人飘散各穷途，诸老交情却未疏。\n赖有清诗在书案，时时翻读伴更初。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其四",
        "author": "吕本中",
        "content": "万里星河指顾间，此中何自着江山。\n精金百炼终无用，才与佳人照指镮。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其五",
        "author": "吕本中",
        "content": "阮公游宦喜东平，贺监从来忆四明。\n但得从容饱粗粝，不须辛苦辨肴鲭。",
        "dynasty": "宋",
        "collection_info": null
    },
    {
        "title": "西归舟中怀通泰诸君",
        "author": "吕本中",
        "content": "一双一隻路傍堠，乍有乍无天际星。\n乱叶入船侵破衲，疾风吹水拥枯萍。\n山林何谢难方驾，诗语曹刘可乞灵。\n酒碗茶瓯俱不厌，为公醉倒为公醒。",
        "dynasty": "宋",
        "collection_info": null
    },
    {
        "title": "寄马巨济察院时监泰州酒得宫祠归南京",
        "author": "吕本中",
        "content": "新春款南园，积雨寒不歇。\n起望海陵城，幸未还往缺。\n闻公得安还，未放车轨折。\n毫端倒江海，胸次湛明月。\n东风片帆来，乃復为此别。\n田园到荒芜，岁事有曲折。\n不见南山松，高卧拥霜雪。\n鬓髯凛可畏，此岂念容悦。\n愿公考其然，一向鼻头说。",
        "dynasty": "宋",
        "collection_info": null
    },
    {
        "title": "寄赵十弟",
        "author": "吕本中",
        "content": "十年流落各西东，再见初非旧阿蒙。\n晋邑自思栾孺子，鲁儒空望叔孙通。\n宦情潦倒三荒径，世味衰颓一秃翁。\n石室度筹吾岂敢，且看鲜健胜庞公。",
        "dynasty": "宋",
        "collection_info": null
    },
    {
        "title": "叔度季明学问甚勤而求于余甚重其将必有所成也因作两诗寄之  其一",
        "author": "吕本中",
        "content": "两章后来秀，头角固崭然。\n但语强弩末，不争驽马先。\n寓言有十九，曲礼至三千。\n所要在守节，末言能与权。",
        "dynasty": "宋",
        "collection_info": null
    },
    {
        "title": "叔度季明学问甚勤而求于余甚重其将必有所成也因作两诗寄之  其二",
        "author": "吕本中",
        "content": "念我少年日，结交皆老苍。\n曹南见颜石，甬上拜饶汪。\n敢幸江海浸，得霑藜藿肠。\n诸郎但勉力，余事及文章。",
        "dynasty": "宋",
        "collection_info": null
    },
    {
        "title": "与季宏子植同过信中饮薜荔亭下夜分乃散别后奉怀遂成长韵",
        "author": "吕本中",
        "content": "残花无言卧风雨，小亭寂寞延初暑。\n范侯置酒呼我来，共坐阶前洗尘土。\n坐间问有李与韩，文字峥嵘各奇古。\n起卧逡巡失杯杓，笑语澜翻杂歌舞。\n满城车马閧侵淫，谁解墙阴着樽俎。\n薜荔扶疏出枝叶，老气横空君一吐。\n人生此会不可常，昔者各在天一方。\n簿书相急如探汤，好风吹我来君旁。\n莺啼燕乳各自忙，明日酒醒空断肠。",
        "dynasty": "宋",
        "collection_info": null
    },
    {
        "title": "秋日呈颜夷仲",
        "author": "吕本中",
        "content": "老去身已衰，事过意愈懒。\n斯人未寂寞，吾此归亦晚。\n疏篱带落叶，秋色忽已满。\n南窗可炙背，唤妇同茗盌。\n旧读无新功，亦復费编纂。\n凝尘乱朱墨，妙句折编简。\n往者荷莜翁，实具世外眼。\n不能与之游，只有兴尽返。\n曹南二三老，夙昔荷推挽。\n平生万卷书，未尽一日款。\n微词绝端兆，自怪识者罕。\n愿闻片言佳，庶用收褊短。",
        "dynasty": "宋",
        "collection_info": null
    },
    {
        "title": "谢任伯夫人挽诗",
        "author": "吕本中",
        "content": "幽兰在深山，无人终自芳。\n岂伊桃李颜，取媚少年肠。\n高氏有潜德，奕世被辉光。\n自其父祖来，低首不肯昂。\n夫人生既贤，岂止秀闺房。\n出身事夫子，和鸣更锵锵。\n笙镛列两序，圭币罗中堂。\n云何去日远，遂弃凌风翔。\n伋也奉慈训，将见久必昌。\n瞻彼汝南路，松柏泣新霜。\n凄然马鬛封，千岁终不亡。",
        "dynasty": "宋",
        "collection_info": null
    },
    {
        "title": "赠笔工安伋",
        "author": "吕本中",
        "content": "昔人三年学屠龙，技成不试身已穷。\n安生不愿洴澼封，嗜好乃与屠龙同。\n使世淬砺磨其锋，侧出逆曳求新功。\n伋也中立无适从，随所欲用吾能供。\n歙溪孕石南山松，四方万里时一逢。\n病夫乍闲百念空，败毫破管尘埃蒙。\n明窗浄几聊从容，眼无列宿罗心胸。\n使汝得见文章公，展卷略书吾已慵。",
        "dynasty": "宋",
        "collection_info": null
    },
    {
        "title": "寄共诚贾秀才",
        "author": "吕本中",
        "content": "万里归来四壁空，旧游浑在黙然中。\n明年我欲江南去，何处留诗可寄公。",
        "dynasty": "宋",
        "collection_info": null
    },
    {
        "title": "题大名官舍",
        "author": "吕本中",
        "content": "宿昔尚残暑，晚风吹欲无。\n不知留此住，更白几茎鬚。",
        "dynasty": "宋",
        "collection_info": null
    },
    {
        "title": "秋日即事四首  其一",
        "author": "吕本中",
        "content": "瓦炉香烬欲凝尘，小槛黄花更一新。\n络纬戒寒鸠唤雨，世间那有自由人。",
        "dynasty": "宋",
        "collection_info": null
    },
    {
        "title": "秋日即事四首  其二",
        "author": "吕本中",
        "content": "鬓髪苍然雪欲垂，问君何苦读书为。\n旁人不会回头意，犹记田光盛壮时。",
        "dynasty": "宋",
        "collection_info": null
    },
    {
        "title": "秋日即事四首  其三",
        "author": "吕本中",
        "content": "簿书尘土乱蒙茸，无復江船万里风。\n卧听秋声满檐溜，不知墙下有梧桐。",
        "dynasty": "宋",
        "collection_info": null
    },
    {
        "title": "秋日即事四首  其四",
        "author": "吕本中",
        "content": "何处此时此刻欲捕蝉，主人初未觉鸣弦。\n稍知东里能堪事，一任神龙鬬洧渊。",
        "dynasty": "宋",
        "collection_info": null
    },
    {
        "title": "闰月九日",
        "author": "吕本中",
        "content": "疏林渺渺下新霜，留得黄花小槛香。\n莫道穷秋少风味，一时顿有两重阳。",
        "dynasty": "宋",
        "collection_info": null
    },
    {
        "title": "恶木",
        "author": "吕本中",
        "content": "恶木不忍伐，留我窻户前。\n人皆笑我拙，我独为汝贤。\n共生天地间，谁不愿长年。\n如何枝叶内，便纵斤斧穿。\n人或甚于斯，同被恩爱缠。\n燕昭与汉武，所享固已偏。\n乐极未肯休，更欲求神仙。\n孰能以此心，扩为无尽泉。\n大哉周文王，尚结枯胔缘。\n伤生有禁止，亦具月令篇。\n好木虽云好，不须公爱怜。\n恶木虽云恶，莫自生雠冤。\n岁晏霜雪稳，夏深雷雨颠。\n扶疏有震落，与公常晏然。",
        "dynasty": "宋",
        "collection_info": null
    },
    {
        "title": "江上二首  其一",
        "author": "吕本中",
        "content": "南山稍疏阔，病眼不能明。\n月挟清霜下，风随细浪行。\n未蒙青鸟信，虚负白鸥盟。\n不见台城路，年年春草生。",
        "dynasty": "宋",
        "collection_info": null
    },
    {
        "title": "江上二首  其二",
        "author": "吕本中",
        "content": "甚欲从此去，作烦渠未休。\n风期竹万箇，活业橘千头。\n汉水觅二老，青门寻故侯。\n情知作寒士，不解杀袁刘。",
        "dynasty": "宋",
        "collection_info": null
    },
    {
        "title": "寄外弟蔡明善",
        "author": "吕本中",
        "content": "相见还须未白头，只今君是富春秋。\n莺花与梦飞腾去，甲子如川日夜流。\n白酒可浇千卷读，青山欲唤十年愁。\n无因早办归耕计，更就深公买沃洲。",
        "dynasty": "宋",
        "collection_info": null
    },
    {
        "title": "秋夜",
        "author": "吕本中",
        "content": "鸣鸠唤雨入西楼，草树虫声旋作秋。\n明月自如常夜好，晚山仍发去年愁。\n久抛诗酒寻思去，胜与儿童作队游。\n辜负禅心多少事，石城看渡木兰舟。",
        "dynasty": "宋",
        "collection_info": null
    },
    {
        "title": "蛇",
        "author": "吕本中",
        "content": "山云楼起风旋磨，百毒乘阴出相贺。\n中庭夜夜蛇作堆，草堂病夫愁欲破。\n时须兵子设符呪，更遣貍奴旁坐卧。\n虽非当道白帝子，恐是多年老书佐。\n蛟龙变化未可量，草莽连岗足逋播。\n农夫催租正苦辛，莫向零陵作奇货。",
        "dynasty": "宋",
        "collection_info": null
    },
    {
        "title": "谢新酒螃蟹",
        "author": "吕本中",
        "content": "提壶满送小槽春，尖团未霜亦可人。\n略借毕郎左右手，为公一洗庾公尘。",
        "dynasty": "宋",
        "collection_info": null
    },
    {
        "title": "寄诸子",
        "author": "吕本中",
        "content": "南国旱愈甚，西郊雨復休。\n蝇蛆作残暑，蛙黾鬬清秋。\n草暗黄沙尽，风吹白日愁。\n祇应有相忆，时倚仲宣楼。",
        "dynasty": "宋",
        "collection_info": null
    },
    {
        "title": "湘水",
        "author": "吕本中",
        "content": "湘水一番竹，下有千亩阴。\n宁知竹上泪，是妾一生心。",
        "dynasty": "宋",
        "collection_info": null
    },
    {
        "title": "顷与知止相别于曹州西门外盖今十四年矣闻尝自澶渊过此感嘆",
        "author": "吕本中",
        "content": "昔别是兹土，今游还偶然。\n似闻尝少憩，犹自未真传。\n所过有陈迹，相逢多少年。\n长涂守病马，何敢更争先。",
        "dynasty": "宋",
        "collection_info": null
    },
    {
        "title": "双庙",
        "author": "吕本中",
        "content": "唐四叶孙德下衰，久厌坐稳思奔驰。\n外由骄胡内艷妻，杨李气燄相夺移。\n太宗之业甚整齐，尔曹忽来撞㨋之。\n旁人为之掩涕悲，处之甚安渠不疑。\n贼风忽来吹白陂，翠舆走避弯弓追。\n倒立却视千熊罴，猛将不解河北围。\n睢阳失守东南危，城中月余析骨炊。\n两公奋髯死不回，鼎镬在前惟恐迟。\n蜀中消息未可期，此辈未易折棰笞。\n念公不量势力微，本自不辱国士知。\n大厦又非一木支，何必感慨如此为。\n往时开元全盛时，公胡不念鲈鱼归，亦不往吊湘江纍。\n死后声名何足奇，商山老人吾所归。",
        "dynasty": "宋",
        "collection_info": null
    },
    {
        "title": "归自成园",
        "author": "吕本中",
        "content": "新春今几时，忽有檐外朵。\n病眼久不明，念此岁月颇。\n桥南数亩园，风雨与关锁。\n主人厌敲门，荆棘生道左。\n还家续残章，妙句仍帖妥。\n虽无鑪锤工，亦有盘礴臝。\n归帆渺江湖，宿疾眩风火。\n扶犁伴老农，此语当自我。\n君看乡闾鬬，则有闭户可。\n慎无学春蚕，作茧自缠裹。",
        "dynasty": "宋",
        "collection_info": null
    },
    {
        "title": "与诸舍弟游董村",
        "author": "吕本中",
        "content": "来往无十里，颇能妨昼眠。\n疏篱董村水，远树洛城烟。\n酒薄诗牵强，身闲病接连。\n荒田点残雪，知在甬山前。",
        "dynasty": "宋",
        "collection_info": null
    },
    {
        "title": "见信民旧书有感",
        "author": "吕本中",
        "content": "蜗涏狼籍阁残书，仿佛黄公旧酒垆。\n试问东山谢安石，不知能似此人无。",
        "dynasty": "宋",
        "collection_info": null
    },
    {
        "title": "同叔用宿子之家",
        "author": "吕本中",
        "content": "老足交亲薄，江晁尔独贤。\n文章未遽绝，岁月成堪怜。\n薄酒宁非道，寒灰却会禅。\n犹须五湖口，风雨夜同船。",
        "dynasty": "宋",
        "collection_info": null
    },
    {
        "title": "游西池归",
        "author": "吕本中",
        "content": "偶为池上游，入郭天尚早。\n香尘入晚雾，柳色映驰道。\n我马亦未疲，归路贪月好。\n还舍了无事，百念纷未扫。\n近店酒可沽，重当为君讨。",
        "dynasty": "宋",
        "collection_info": null
    },
    {
        "title": "出顺天门归阳翟二首  其一",
        "author": "吕本中",
        "content": "迟明出都城，夹路多柳色。\n行人半歌哭，莽不见阡陌。\n西池已春晚，我復道里迫。\n枯田甚渴雨，久作龟兆拆。\n屡遭人马饥，更悟坡壠隔。\n微官恋升斗，恐负朋友责。\n初无秦楚遇，亦有陈蔡厄。\n沉忧能伤人，今汝头已白。",
        "dynasty": "宋",
        "collection_info": null
    },
    {
        "title": "出顺天门归阳翟二首  其二",
        "author": "吕本中",
        "content": "渊明在柴桑，意亦惮远役。\n岂无好事人，助子了耕植。\n还家赋归来，破自悔平昔。\n向时经由地，风雨晦行迹。\n欣然倚南窗，谓此可容膝。\n孰知刘檀辈，生有五鼎食。\n流风未遽远，此士真有力。\n伤哉谢太傅，辛苦至折屐。",
        "dynasty": "宋",
        "collection_info": null
    },
    {
        "title": "新郑路中",
        "author": "吕本中",
        "content": "柳絮飞时与君别，南楼把酒看新月。\n月似当年离别时，柳絮随君何处飞。\n落花寂寂长安路，陌上十人九人去。\n准拟归鸿寄得书，回头已失秦州树。\n丈夫薄情多可念，尔独何心守贫贱。\n劝君以金屈卮，赠君以长短歌。\n城南城北春草多，明月如此奈愁何。",
        "dynasty": "宋",
        "collection_info": null
    },
    {
        "title": "离新郑",
        "author": "吕本中",
        "content": "荒村更柳色，节物近清明。\n去国三年恨，还家一日程。\n故人投晓别，驘马傍山行。\n何事逢寒食，春来苦要饧。",
        "dynasty": "宋",
        "collection_info": null
    },
    {
        "title": "宿颍昌范氏水阁",
        "author": "吕本中",
        "content": "溪流浅无声，月色初到竹。\n主人中夜归，客子睡已熟。\n向来湖海兴，岁事方窘束。\n云何蟋蟀歌，更自伤局促。\n相寻觅旧约，见子故未足。\n翛然解衣卧，高枕被数幅。\n贤哉五年别，有此一室独。\n我鬚日已白，子髪良未秃。\n尚怀平生欢，歌呼声彻屋。\n何须豕腹胀，更伴狗尾续。\n明朝寻故人，戏语公一读。",
        "dynasty": "宋",
        "collection_info": null
    },
    {
        "title": "闻南寇已平欢快之甚作诗五十韵",
        "author": "吕本中",
        "content": "日月开南极，山河拱上都。\n圣朝频决胜，贼党莫狂图。\n驿道传烽燧，官军下舳舻。\n弄兵心已壮，渫血气犹粗。\n腊月杭州破，驩声歙县屠。\n迹虽连劲越，势欲动全吴。\n剑戟排空上，刍粮夹路输。\n予方在衰杖，意不保头颅。\n岂谓除关传，都非验汉符。\n坐看前乘没，谁救左轮朱。\n守将仍安枕，乡豪肯弃躯。\n百川归巨浸，一命仰洪鑪。\n抚事思同辈，低头失壮夫。\n风雷蛰龙卧，名字列仙臞。\n遇寇来淮口，迎家傍海隅。\n未随霜雪死，甘伴甲裳趋。\n每有妻孥问，宁知道里虞。\n荒城补泥土，旱水着菰蒲。\n交友多流寓，人烟乍有无。\n相逢可恸哭，掩泪只长吁。\n羽檄迹锋数，江船取路迂。\n艰难脱纷扰，润泽到焦枯。\n屡辱分金送，兼容折简呼。\n同群见鸑鷟，猛兽伏于菟。\n往往投僧饭，时时就客厨。\n苦留春骀荡，勤对色敷腴。\n不有沟中断，其如屋上乌。\n身犹访安佚，意独离囚拘。\n行李催归疾，生涯与旧殊。\n裹粮违战地，举足值穷途。\n悮厌韩城僻，虚随颍水纡。\n旧书犹醤瓿，破屋但绳枢。\n蒋诩空三径，杨雄更一区。\n生平从学圃，老復厌为儒。\n爱草骑驴稳，看云借杖扶。\n几年供坎廪，尽室付崎岖。\n触热医频唤，倾囊酒漫酤。\n素冠穷偪仄，白髪鬼揶揄。\n侧转骥絷足，往还狼跋胡。\n众怜东郭困，自学北山愚。\n取别方摇扇，成诗欲断壶。\n疏篱倒禾黍，骤雨落楸梧。\n苦语终难好，清谈却未须。\n家犹近坟墓，晚或望桑榆。\n今日祅氛涤，新秋暑气苏。\n如闻旧巢覆，尽伏逆臣诛。\n遣卒宽平贾，令民内半租。\n文章元典则，刑赏旧规摹。\n桀恶先函首，渠魁已献俘。\n书地问安否，尚足慰驰驱。",
        "dynasty": "宋",
        "collection_info": null
    },
    {
        "title": "还韩城三首  其一",
        "author": "吕本中",
        "content": "乍喜全家脱，虚疑匹马奔。\n干坤德甚大，盗贼尔犹存。\n稻壠秋仍旱，溪流晚自浑。\n素冠兼白髪，愁绝更谁论。",
        "dynasty": "宋",
        "collection_info": null
    },
    {
        "title": "还韩城三首  其二",
        "author": "吕本中",
        "content": "老有幽禅着，穷知俗事疏。\n渐谙深屋病，无復故人书。\n日月驰驱后，江山疾病余。\n新凉有佳句，端为述离居。",
        "dynasty": "宋",
        "collection_info": null
    },
    {
        "title": "还韩城三首  其三",
        "author": "吕本中",
        "content": "读易初无说，言诗既有功。\n客游千里异，心事一尊同。\n药裹难休老，经函可御穷。\n江淮足知遇，耆旧忆徐公。",
        "dynasty": "宋",
        "collection_info": null
    },
    {
        "title": "秋日至孟明庄",
        "author": "吕本中",
        "content": "野色幽花静有余，好山虽近不同途。\n荒村被雨泥三日，草具留僧饭一盂。\n断壠入秋频放水，老农垂手怕催租。\n平生粗识田园兴，更復何幅度可曳裾。",
        "dynasty": "宋",
        "collection_info": null
    },
    {
        "title": "韩城纪事五首  其一",
        "author": "吕本中",
        "content": "老耻为儒不学禅，还家常欠买山钱。\n成州太守怜衰病，时有书来说太玄。",
        "dynasty": "宋",
        "collection_info": null
    },
    {
        "title": "韩城纪事五首  其二",
        "author": "吕本中",
        "content": "糠豆犹悭不到盘，小儿寒至尚衣单。\n虽无事业传惇史，或有声名託稗官。",
        "dynasty": "宋",
        "collection_info": null
    },
    {
        "title": "韩城纪事五首  其三",
        "author": "吕本中",
        "content": "稳看飞虫着网黏，炉香欲尽不须添。\n未嫌秃顶如壶赤，何处香醪似蜜甜。",
        "dynasty": "宋",
        "collection_info": null
    },
    {
        "title": "韩城纪事五首  其四",
        "author": "吕本中",
        "content": "病来每有为僧兴，老去初无涉世心。\n它日三江五湖口，断云寒水有知音。",
        "dynasty": "宋",
        "collection_info": null
    },
    {
        "title": "韩城纪事五首  其五",
        "author": "吕本中",
        "content": "老不谋身望子公，少年豪气想元龙。\n倚松庵下香严路，今日书来第一封。",
        "dynasty": "宋",
        "collection_info": null
    },
    {
        "title": "阳翟冬夜",
        "author": "吕本中",
        "content": "便往吾何敢，长闲力未能。\n寒炉夜篝火，急雪暗翻灯。\n唤客初无酒，敲门尚有僧。\n不嫌空四壁，相对倚枯藤。",
        "dynasty": "宋",
        "collection_info": null
    },
    {
        "title": "孟明田舍",
        "author": "吕本中",
        "content": "未嫌衰病出无驴，尚喜冬来食有鱼。\n往事高低半枕梦，故人南北数行书。\n茅茨独倚风霜下，粳稻微收雁鹜余。\n欲识渊明只公是，尔来吾亦爱吾庐。",
        "dynasty": "宋",
        "collection_info": null
    },
    {
        "title": "雪后",
        "author": "吕本中",
        "content": "谩遣儿童扫雪开，却穿篱落看春回。\n溪山冷淡泥三尺，故旧飘零酒一杯。\n近买芒鞋供踏雨，更收藜杖与寻梅。\n玉川老去生涯在，时有邻僧送米来。",
        "dynasty": "宋",
        "collection_info": null
    },
    {
        "title": "宿田舍",
        "author": "吕本中",
        "content": "饥肠不贮酒，冻粟自生肤。\n旅枕三年梦，荒村一事无。\n不愁风折木，时有火添炉。\n尚想崔夫子，冬来体更臞。",
        "dynasty": "宋",
        "collection_info": null
    },
    {
        "title": "除日",
        "author": "吕本中",
        "content": "我食已併日，子来能隔年。\n溪山出城路，风雪探梅天。\n纳息初闻妙，翻经旧有缘。\n相陪得清坐，不敢嘆无毡。",
        "dynasty": "宋",
        "collection_info": null
    },
    {
        "title": "将游嵩少题石淙",
        "author": "吕本中",
        "content": "南山吐云柳絮飞，北山之外烟草微。\n南山北山日在眼，问公此去何时归。\n石淙山水更奇绝，水怒决石山崩摧。\n长空无声晓色静，忽听万壑悬惊雷。\n珊瑚缺折玉破碎，月落倒卷从天回。\n中流险绝不须道，笑侮滟滪怜离堆。\n平生好事心突兀，时于图画见仿佛。\n褰衣度水公莫畏，何须苦避蛟龙窟。\n明朝更作嵩少游，五更绝顶看日出。",
        "dynasty": "宋",
        "collection_info": null
    },
    {
        "title": "登太室绝顶",
        "author": "吕本中",
        "content": "生平仰嵩丘，今日上绝顶。\n苍天不能高，星斗閟光景。\n风云乍起伏，雷雨半苏醒。\n下看飞鸟背，错乱松柏影。\n神龙不深遁，偃蹇卧半岭。\n旧闻飞石鬬，不受悬瀑梗。\n大河东北流，渺渺黄数顷。\n五更看日出，平地涌金饼。\n谁能啜其华，夜气初未冷。\n诸峰环而立，一一皆秀整。\n中居此丈夫，众象不得骋。\n巍然万物表，独阅百代永。\n同来有奇士，可得一笑领。\n不用贮微言，区区吊箕颍。",
        "dynasty": "宋",
        "collection_info": null
    },
    {
        "title": "与崔德符田元邈别后奉寄",
        "author": "吕本中",
        "content": "处僻犹多事，陪公得暂闲。\n直缘怕酒去，不为忆家还。\n苦语知无策，微官直强颜。\n高城更南望，林断有青山。",
        "dynasty": "宋",
        "collection_info": null
    },
    {
        "title": "出游",
        "author": "吕本中",
        "content": "日日春浓病不知，偶游僧寺送春归。\n长年误跨将军马，渐老空悲游子衣。\n山路有泥知雨过，村场无酒验人稀。\n今秋定作江东计，趁得鲈鱼八月肥。",
        "dynasty": "宋",
        "collection_info": null
    },
    {
        "title": "董村归路马上口占",
        "author": "吕本中",
        "content": "水声高下竹回环，薄酒无功不耐寒。\n白塔忽从林外出，青山常在马头看。",
        "dynasty": "宋",
        "collection_info": null
    },
    {
        "title": "嘲拄杖",
        "author": "吕本中",
        "content": "王郎赠我桄榔杖，三岁庵中伴我闲。\n只为懒行常靠壁，不能随我过嵩山。",
        "dynasty": "宋",
        "collection_info": null
    },
    {
        "title": "朮煎",
        "author": "吕本中",
        "content": "断苗取灵根，斸石不到土。\n道人扫落叶，闭户手自煮。\n晴烟溜窗几，初夜过风雨。\n老盆酌天醴，春罋发膏乳。\n檐囊到城市，馈我一勺许。\n中年血气败，今我饮此醑。\n色如胶饴重，味有荷心苦。\n京城旧交游，臡醢乱鼎俎。\n谁能供此饮，远视鸿鹄举。\n一洗肝肺尘，但嚥公勿吐。",
        "dynasty": "宋",
        "collection_info": null
    },
    {
        "title": "有客",
        "author": "吕本中",
        "content": "燥砚渴水不濡笔，浊酒欠钱长卧瓶。\n此中定自有佳处，纸帐蒲团增眼明。\n故人江南江北岸，千书不如一见面。\n人生欢会不可常，画梁已送西飞燕。",
        "dynasty": "宋",
        "collection_info": null
    },
    {
        "title": "李文若季敌访余高安留连累日临行赠之",
        "author": "吕本中",
        "content": "十年奔走风尘中，学殖不进身愈穷。\n梦断江南不得往，坐嘆岁月如惊鸿。\n君家政当匡庐路，时有僧行附书去。\n每念君家草堂好，便欲移家就君住。\n当时气象已参差，今日情怀况迟暮。\n斯文未丧欲谁託，交游十人九不乐。\n百川东下障狂澜，伯兄嶷然如断山。\n苍苍在上久无意，空使妙句留人间。\n两季只今名籍籍，北方人士所未识。\n未歇中原胡马尘，且喜沙头风浪息。\n高安相遇一长吟，盛夏苦雨成淫霖。\n顾我无能甘畎亩，如君岂合在山林。\n豫章老矣栋梁在，莫厌它时斤斧寻。",
        "dynasty": "宋",
        "collection_info": null
    },
    {
        "title": "木芙蓉",
        "author": "吕本中",
        "content": "小池南畔木芙蓉，雨后霜前着意红。\n犹胜无言旧桃李，一生开落任东风。",
        "dynasty": "宋",
        "collection_info": null
    },
    {
        "title": "食笋",
        "author": "吕本中",
        "content": "穷乡未寂寥，五月富笋茁。\n近山新得雨，此物晚亦发。\n初看数寸出，意有千尺抜。\n长条不成鞭，乃以美见伐。\n锦綳罢骈头，玉指已不袜。\n坐令藜藿口，如受滫瀡滑。\n连年江海病，未免鱼蟹罚。\n甘津到齿颊，恐此或未察。\n居闲快一饱，我已久断杀。\n更莫厌比隣，时时听羮戛。",
        "dynasty": "宋",
        "collection_info": null
    },
    {
        "title": "白鬚",
        "author": "吕本中",
        "content": "不作韩城住，虚为河朔行。\n白鬚镊更出，知为阿谁生。",
        "dynasty": "宋",
        "collection_info": null
    },
    {
        "title": "宿刘固寺佛殿下即刘伶坟也",
        "author": "吕本中",
        "content": "刘伶坟上土，佛殿古崔嵬。\n坐久野僧出，天寒饥雁来。\n千年醉裏魄，一臿死前灰。\n未尽先生意，空留数字回。",
        "dynasty": "宋",
        "collection_info": null
    },
    {
        "title": "怀卫道中寄京师诸友三首  其一",
        "author": "吕本中",
        "content": "客舍冷如浆，客梦甘如饴。\n初无远行念，况有徂年悲。\n平生好交游，大半走路岐。\n不如亭前月，所到长相随。\n何时脱身去，共采西山芝。\n有儿当似公，尚能传我诗。",
        "dynasty": "宋",
        "collection_info": null
    },
    {
        "title": "怀卫道中寄京师诸友三首  其二",
        "author": "吕本中",
        "content": "直莫如两王，清莫如两方。\n孙谢岂不美，久滞尚书郎。\n黎子老归国，只今鬚髩苍。\n邵子住山云，欲出未肯忙。\n高子出林壑，坐看天际翔。",
        "dynasty": "宋",
        "collection_info": null
    },
    {
        "title": "怀卫道中寄京师诸友三首  其三",
        "author": "吕本中",
        "content": "人谁不小康，李赵常窘束。\n穷阎爨温火，老未饱饘粥。\n它长未遽数，此事已绝俗。\n为人死不厌，自奉一米足。",
        "dynasty": "宋",
        "collection_info": null
    },
    {
        "title": "河堤",
        "author": "吕本中",
        "content": "平田接长河，眼界起突兀。\n今日兹堤行，麦壠青已出。\n客行不知晚，但感此节物。\n新霜被西山，久厌尘土没。\n坐怀故人面，于此见仿佛。",
        "dynasty": "宋",
        "collection_info": null
    },
    {
        "title": "寄浚州张掞",
        "author": "吕本中",
        "content": "张卿留客酒如渑，我欲从之病不能。\n忆过公家更东望，断崖高树雪层层。",
        "dynasty": "宋",
        "collection_info": null
    },
    {
        "title": "田家乐",
        "author": "吕本中",
        "content": "东家西家蚕上簇，南村北村麦白熟。\n小儿腰鎌日早归，大儿去就田间宿。\n斗酒相邀不为薄，邻翁相对且斟酌。\n圣主当阳亿万年，年年岁岁田家乐。",
        "dynasty": "宋",
        "collection_info": null
    },
    {
        "title": "梅",
        "author": "吕本中",
        "content": "独自不争春，都无一点尘。\n忍将冰雪面，所至媚游人。",
        "dynasty": "宋",
        "collection_info": null
    },
    {
        "title": "寄崔德符",
        "author": "吕本中",
        "content": "江城昔还往，耆旧各能文。\n暂别犹相忆，虽忙亦见存。\n好诗能愈疾，浊酒不胜浑。\n它日经行地，相寻夜叩门。",
        "dynasty": "宋",
        "collection_info": null
    },
    {
        "title": "还家",
        "author": "吕本中",
        "content": "解鞍歇马倦西游，过眼文书且罢休。\n薄酒向人殊有味，长年于世已无求。\n常情未语沟中木，俗眼能惊海上鸥。\n何处云山不堪隐，更谁辛苦访菟裘。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "晚菘早韭老不厌，夜鲤晨鳬多见疏。\n地僻难寻野僧饭，路长时枉故人车。\n青山出没尘埃裏，白髮栽培疾病余。\n更有腐儒穷事业，夜窗残烛一编书。",
        "dynasty": "宋",
        "collection_info": null
    },
    {
        "title": "读易",
        "author": "吕本中",
        "content": "春温疮疥繁，衣敝虮蝨细。\n颓然坐南轩，读易初有味。\n初看象数殊，忽此爻彖异。\n纷纷者众说，行各半途滞。\n大言累千百，杂说记一二。\n坐令天人分，復以小大计。\n或强出枝叶，或自起旒赘。\n孰能言语表，能使意独至。\n空中本无华，眼病因有翳。\n沈思忽有得，是则入精义。\n吾生晚闻道，岁月今少憩。\n遗经日在眼，似足了一世。\n临流濯垢衣，尚勿惜余弃。",
        "dynasty": "宋",
        "collection_info": null
    },
    {
        "title": "復往大名三首  其一",
        "author": "吕本中",
        "content": "復往真无策，兹行亦漫游。\n尘埃走剧暑，风雨占新秋。\n便欲还家去，其谁为汝谋。\n尚怜苏季子，虚敝黒貂裘。",
        "dynasty": "宋",
        "collection_info": null
    },
    {
        "title": "復往大名三首  其二",
        "author": "吕本中",
        "content": "我老不自得，每为饥所驱。\n漫抛青箬笠，空负白髭鬚。\n见贼犹堪鬬，逢人莫问途。\n寰区足秀句，山泽有臞儒。",
        "dynasty": "宋",
        "collection_info": null
    },
    {
        "title": "復往大名三首  其三",
        "author": "吕本中",
        "content": "地湿频经水，田荒亦未收。\n断云催雨过，涨水没桥流。\n半世想高卧，十年悲远游。\n藜羮不用挟，尚足诳饥喉。",
        "dynasty": "宋",
        "collection_info": null
    },
    {
        "title": "闻德道中",
        "author": "吕本中",
        "content": "五更发荒村，小憩草市北。\n披衣度积水，月落天正黒。\n豆苗半委地，野父厌匍匐。\n我马则已饥，泥土汚羁勒。\n翻思在家时，一饭亦假貣。\n小儿不解事，笑语颇自得。\n一官走道路，此责久未塞。\n速行勿迟留，有手须击贼。",
        "dynasty": "宋",
        "collection_info": null
    },
    {
        "title": "阳翟道中",
        "author": "吕本中",
        "content": "不为伤离别，其如渐老何。\n秖应从此去，转觉白鬚多。",
        "dynasty": "宋",
        "collection_info": null
    },
    {
        "title": "长葛道中遇周原仲",
        "author": "吕本中",
        "content": "羸马衝寒骄不驶，积雪残冰杂泥滓。\n长葛县中日落时，举头忽见周夫子。\n下马相看两惊怪，各喜南归此身在。\n僧房夜语久不眠，更摩枵腹偿诗债。\n子行四方尚谋食，我亦年来倦行役。\n枥下骅骝世得知，海底珊瑚人未识。\n长安公卿富贵客，谁能日在子思侧。\n洛阳年少未宜轻，看子重陈治安策。",
        "dynasty": "宋",
        "collection_info": null
    },
    {
        "title": "简叔易益谦兄弟",
        "author": "吕本中",
        "content": "秋来归兴復何如，李范声名更羡渠。\n它日买田吾有策，两家兄弟要邻居。",
        "dynasty": "宋",
        "collection_info": null
    },
    {
        "title": "赠益谦兄弟",
        "author": "吕本中",
        "content": "范郎走微官，清固不绝俗。\n家常四壁立，腹有万卷读。\n迩来所为文，深若泉万斛。\n纡余风过水，宛转虫注木。\n诸弟况可人，不但好眉目。\n丹穴固出凤，蓝田自宜玉。\n行扛九鼎重，顿使一世伏。\n圣朝急用士，如子尚穷独。\n乃知德在躬，不必富润屋。\n我病拙文词，笔钝如髮秃。\n时逢子兄弟，未语心已足。\n长空绝纤埃，何处着鳬鹜。\n朝来秋气清，伫看飞鸿鹄。",
        "dynasty": "宋",
        "collection_info": null
    },
    {
        "title": "题芦雁扇",
        "author": "吕本中",
        "content": "雁下秋已晚，江天风雨微。\n宁为聚沙立，不作傍云飞。",
        "dynasty": "宋",
        "collection_info": null
    },
    {
        "title": "游西宫有感",
        "author": "吕本中",
        "content": "种种不如意，悠悠无復听。\n漫寻村路好，似得片时醒。\n水隐城坳白，山来树杪青。\n晚田收袯襫，残日度笭箵。\n兴入山阴道，诗如历下亭。\n荒原子胥庙，千载想仪刑。",
        "dynasty": "宋",
        "collection_info": null
    },
    {
        "title": "送一书记果公作天宁化士",
        "author": "吕本中",
        "content": "田家得米输官仓，一粒不得囊中藏。\n天宁化士去如雨，此亦未易能低昂。\n因官乞取民始病，况復妄邀檀越敬。\n纵令不得半钱归，堂中圣僧应自知。",
        "dynasty": "宋",
        "collection_info": null
    },
    {
        "title": "京城围闭之初天气晴和军士乘城不以为难也因成四韵",
        "author": "吕本中",
        "content": "贼马侵城急，官军报捷频。\n民心皆欲鬬，天意已如春。\n魏阙方佳气，王畿且战尘。\n不妨来往路，经月绝行人。",
        "dynasty": "宋",
        "collection_info": null
    },
    {
        "title": "守城士",
        "author": "吕本中",
        "content": "北风且莫雪，一雪三日寒。\n不念守城士，岁晚衣裳单。\n衣单未为苦，隔壕闻战鼓。\n杀贼须长枪，防城要强弩。\n炮来大如席，城头且撑柱。\n岂不知爱身，倾心报明主。\n报主此其时，一死吾亦宜。\n未敢望爵赏，且今无事归。\n寄语守城士，此言君所知。",
        "dynasty": "宋",
        "collection_info": null
    },
    {
        "title": "闻军士求战甚力作诗勉之",
        "author": "吕本中",
        "content": "今春贼来时，军士怖而走。\n今冬贼来时，决拾揎两肘。\n愤然思出鬬，不但要死守。\n仰怀吾君仁，愈觉戎虏丑。\n欲以占天心，于焉卜长久。\n暂劳何足道，富贵要力取。\n行看斩贼头，金印大如斗。",
        "dynasty": "宋",
        "collection_info": null
    },
    {
        "title": "丁未二月上旬四首  其一",
        "author": "吕本中",
        "content": "丞相忧宗及，编氓恐祸延。\n干坤正反覆，河洛扰戈鋋。\n报主悲无术，伤时秪自怜。\n遥知汉社稷，别有中兴年。",
        "dynasty": "宋",
        "collection_info": null
    },
    {
        "title": "丁未二月上旬四首  其二",
        "author": "吕本中",
        "content": "厄运虽云极，羣公莫自疑。\n民心空有望，天道本无知。\n野帐留黄屋，青城插皂旗。\n燕云旧耆老，宁识汉官仪。",
        "dynasty": "宋",
        "collection_info": null
    },
    {
        "title": "丁未二月上旬四首  其三",
        "author": "吕本中",
        "content": "羽檄从天下，于今久未回。\n如何半年内，不见一人来。\n周室仍遭变，宣王且遇灾。\n犹存九庙在，咫尺得祈哀。",
        "dynasty": "宋",
        "collection_info": null
    },
    {
        "title": "丁未二月上旬四首  其四",
        "author": "吕本中",
        "content": "主辱臣当死，时危命亦轻。\n谋吞豫让炭，肯结仲由缨。\n洒血瞻行殿，伤心望虏营。\n尚留仪卫否，早晚復神京。",
        "dynasty": "宋",
        "collection_info": null
    },
    {
        "title": "兵乱寓小巷中作",
        "author": "吕本中",
        "content": "城北杀人声彻天，城南放火夜烧船。\n江河梦断不得往，问君此住何因缘。\n窜身穷巷米如玉，翁寻湿薪媪爨粥。\n明日开门雪到檐，隔墻更听邻家哭。",
        "dynasty": "宋",
        "collection_info": null
    },
    {
        "title": "围城中故人多避寇在邻巷者雪晴往访问之坐语既久意亦暂适也",
        "author": "吕本中",
        "content": "雪泥春既融，晓日初破雾。\n出门寻故人，来往不数步。\n共谈江南胜，闭眼想去路。\n松风被茅屋，稻壠立白鹭。\n行看贼围解，春水即可渡。\n先当上钟山，次第入庐阜。\n生平泉石念，久受尘土汚。\n况今九死余，转觉处事悞。\n豫怀岩壑裏，所至陪杖屦。\n可行君莫辞，行李我已具。",
        "dynasty": "宋",
        "collection_info": null
    },
    {
        "title": "城中纪事",
        "author": "吕本中",
        "content": "生平足艰窘，可叹不可言。\n两遭重城闭，再因羣盗奔。\n今兹所值遇，我岂不与闻。\n脱身保儿女，恐辜明主恩。\n傍徨不忍去，敢计生理存。\n昨者城破日，贼烧东郭门。\n中夜半天赤，所忧惊至尊。\n是日雪正作，疾风飘大云。\n十室九经盗，巨家多见焚。\n至今驰道中，但行塞马羣。\n翠华久不返，魏阙横烟氛。\n都人向天泣，欲语声復吞。\n我病未即死，尔来春既分。\n剥床供晨炊，两眼烟已昏。\n岂无好少年，可与共殊勲。\n志士或不耻，有身期报君。\n塞水须塞源，伐木须伐根。\n子莫笑短拙，荆蛮生伍员。",
        "dynasty": "宋",
        "collection_info": null
    },
    {
        "title": "读易",
        "author": "吕本中",
        "content": "江北江南公不归，人言公懒笑公痴。\n闭门端坐读周易，直过新春围闭时。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "胡虏安知鼎重轻，祸胎元是汉公卿。\n襄阳耆旧唯庞老，受禅碑中无姓名。",
        "dynasty": "宋",
        "collection_info": null
    },
    {
        "title": "怀京师",
        "author": "吕本中",
        "content": "北风作霜秋已寒，长江浪生船去难。\n客愁不断若江水，朝思莫思在长安。\n长安城外高十丈，此地岂容胡马傍。\n亲见去年城破时，至今銕马黄河上。\n小臣位下才则拙，有谋未献空惆怅。\n汉家宗庙有神灵，但语胡儿莫狂荡。",
        "dynasty": "宋",
        "collection_info": null
    },
    {
        "title": "读司马公集解大玄",
        "author": "吕本中",
        "content": "京城半年围，道路三月病。\n轻舟过江来，所向復未定。\n客房夜凉冷，气体亦粗胜。\n月穿窗罅白，风入桐叶劲。\n挑灯读太玄，爱此顷刻静。\n物数极三甲，此理本天命。\n首赞则分行，故未及世应。\n古历汉则亡，易实更三圣。\n哀哉杨子云，上与数子竞。\n虽云耗心力，固自有捷径。\n后来司马公，独敛众说盛。\n锱铢判讹谬，一宗蒙是正。\n读玄则知易，此实公所证。\n如何少年子，便欲献讥评。\n我老未知学，读此知不称。\n掩卷坐搔首，一洗肝肺净。\n明朝寻故人，此语殊未竟。",
        "dynasty": "宋",
        "collection_info": null
    },
    {
        "title": "黄池西阻风",
        "author": "吕本中",
        "content": "乌云衔日日不出，骤雨飘风吼三日。\n扁舟寸步不得行，坐叹轻鸥如箭疾。\n我行去家秋復冬，故园回思春梦中。\n客愁茫茫若江水，生计渺渺随征鸿。\n三年京城共憔悴，一杯此地难从容。\n长溪卷浪雪花碎，远山横空眉黛浓。\n故人别我上江去，亦有书来唤同住。\n破屋数间君有余，太仓五升吾已具。\n严霜未放鹰隼击，盘涡恐致蛟龙怒。\n片帆欲挂任篙师，君但徐行莫深惧。",
        "dynasty": "宋",
        "collection_info": null
    },
    {
        "title": "景德北窗",
        "author": "吕本中",
        "content": "云横树阴浓，雨涨溪水白。\n故人唤我出，已度蒸暑厄。\n北窗非不佳，尚苦眼界窄。\n小楼隐床后，自与尘雾隔。\n更怜昭亭山，相向有佳色。\n君能具鷄黍，略不厌须索。\n我能知子穷，子亦能爱客。\n人生要如是，一举乃讽百。\n我病思远引，未塞交友责。\n便当约诸公，归耕作长策。\n囊无一钱赢，岁晚会有获。",
        "dynasty": "宋",
        "collection_info": null
    },
    {
        "title": "昭亭广教寺",
        "author": "吕本中",
        "content": "故人唤我去，久雨值新晴。\n草暗鼯鼠出，山深鶗鴂鸣。\n斋厨半盂粥，草具一杯羮。\n尚肯频来否，门前春笋生。",
        "dynasty": "宋",
        "collection_info": null
    },
    {
        "title": "昨日之热一首赠赵彦强",
        "author": "吕本中",
        "content": "昨日之热未为热，凉风颇随团扇发。\n今日之热不可言，西山火炎尘障天。\n高楼坚坐若燔炙，常恐秋到无夤缘。\n与君相从今几日，欲度一日如长年。\n忆昔京城值秋雨，人家邂逅得细语。\n不愁归舍少薪米，且喜尊前好宾主。\n去年君自云中归，隔巷寻君相劳苦。\n是时强虏在城下，耳犹厌听贼营鼓。\n岂知丧乱到江南，同向宣城过残暑。\n晚来一雨天遂凉，便思约君来对床。\n床前适有新酒熟，君醉可舞吾能狂。\n醉中谈天亦未妨，回船吴中君勿忙。",
        "dynasty": "宋",
        "collection_info": null
    },
    {
        "title": "又赠",
        "author": "吕本中",
        "content": "日日住叠嶂，君能同此游。\n黑云才映日，白雨忽穿楼。\n盗贼何时定，溪山且自幽。\n炎蒸不须厌，俄顷是新秋。",
        "dynasty": "宋",
        "collection_info": null
    },
    {
        "title": "题泾县水西",
        "author": "吕本中",
        "content": "江东住已厌，又却过江西。\n急雨投泾县，穷秋渡赏溪。\n稻田犹少水，山路已多泥。\n珍重高僧意，求诗索自题。",
        "dynasty": "宋",
        "collection_info": null
    },
    {
        "title": "宿秋霜阁后方丈",
        "author": "吕本中",
        "content": "秋霜阁后山屈蟠，行人衝泥脚未干。\n正是水西佳绝处，不辞风雨夜深寒。",
        "dynasty": "宋",
        "collection_info": null
    },
    {
        "title": "水西与李彦恢相从余将取旌德趋徽州彦恢先归旌德相候彭元任亦自太平县来相送遇于三溪驿遂同过旌德道中呈二子三首  其一",
        "author": "吕本中",
        "content": "水西投宿返秋霜，起听晨钟厌束装。\n尚惜故人轻作别，乱山深处过重阳。",
        "dynasty": "宋",
        "collection_info": null
    },
    {
        "title": "水西与李彦恢相从余将取旌德趋徽州彦恢先归旌德相候彭元任亦自太平县来相送遇于三溪驿遂同过旌德道中呈二子三首  其二",
        "author": "吕本中",
        "content": "村场路僻多无酒，野菊寒深亦未花。\n底事中原归不得，又扶衰病过天涯。",
        "dynasty": "宋",
        "collection_info": null
    },
    {
        "title": "水西与李彦恢相从余将取旌德趋徽州彦恢先归旌德相候彭元任亦自太平县来相送遇于三溪驿遂同过旌德道中呈二子三首  其三",
        "author": "吕本中",
        "content": "白头懒入少年场，二老追随却味长。\n预喜尊前听清话，夜窗相对一炉香。",
        "dynasty": "宋",
        "collection_info": null
    },
    {
        "title": "休宁县与汪致道诸公别后晚宿黟县界鱼亭驿二首  其一",
        "author": "吕本中",
        "content": "竹密如云不见天，好山无数簇溪田。\n秪应黟县溪山胜，尽在鱼亭驿舍前。",
        "dynasty": "宋",
        "collection_info": null
    },
    {
        "title": "休宁县与汪致道诸公别后晚宿黟县界鱼亭驿二首  其二",
        "author": "吕本中",
        "content": "故人相继别休宁，山路篮舆睡復醒。\n所恨溪山正佳处，不能同我到鱼亭。",
        "dynasty": "宋",
        "collection_info": null
    },
    {
        "title": "寄宣城故旧",
        "author": "吕本中",
        "content": "宣城经岁无它事，尚喜交游不弃遗。\n迭嶂楼头纳凉处，宛陵堂下探梅时。\n君今尚要一囊粟，我去亦无三径资。\n归卧云山更深处，因书频报故人知。",
        "dynasty": "宋",
        "collection_info": null
    },
    {
        "title": "祁门道中四首  其一",
        "author": "吕本中",
        "content": "去程归雁两悠悠，行到荒山尽上头。\n试问中原何处是，只言东些是宣州。",
        "dynasty": "宋",
        "collection_info": null
    },
    {
        "title": "祁门道中四首  其二",
        "author": "吕本中",
        "content": "风落千山雨夜鸣，时因归梦识宣城。\n欲知溪路行多少，已过徽州第五程。",
        "dynasty": "宋",
        "collection_info": null
    },
    {
        "title": "祁门道中四首  其三",
        "author": "吕本中",
        "content": "宣城人物未全衰，四士风流世不知。\n别后略无佳语寄，道中才有数篇诗。",
        "dynasty": "宋",
        "collection_info": null
    },
    {
        "title": "祁门道中四首  其四",
        "author": "吕本中",
        "content": "詹郎逸气今谁似，李令清言久不闻。\n独立共传摩诘后，隐居还见伯仁孙。",
        "dynasty": "宋",
        "collection_info": null
    },
    {
        "title": "桂林别珂首座二首  其一",
        "author": "吕本中",
        "content": "故人相望马牛风，世事波涛滉漾中。\n灕水东边两年住，往还才有一珂公。",
        "dynasty": "宋",
        "collection_info": null
    },
    {
        "title": "桂林别珂首座二首  其二",
        "author": "吕本中",
        "content": "北归我已办行纒，久约相从却未然。\n何处云山堪着子，乱松回首岭南天。",
        "dynasty": "宋",
        "collection_info": null
    },
    {
        "title": "答赵祖文陈梦授",
        "author": "吕本中",
        "content": "岭海畏深入，江湖成远游。\n犹怀不活怖，少为故人留。\n苦乏琼琚报，虚蒙札翰投。\n因来问消息，不必计沈浮。",
        "dynasty": "宋",
        "collection_info": null
    },
    {
        "title": "寄赵十一弟",
        "author": "吕本中",
        "content": "亲朋虽近懒追寻，湖岭归来病至今。\n寄语洪州赵从事，忍令无酒过冬深。",
        "dynasty": "宋",
        "collection_info": null
    },
    {
        "title": "浮梁道中见小松数寸者极多然皆与蓬蒿杂出不能即长也余伤之作诗寄范四弟",
        "author": "吕本中",
        "content": "青松数寸根，意出千丈外。\n如何蓬蒿底，此志久未遂。\n朝为牛羊践，莫受尘土翳。\n虽云岁寒姿，当此亦憔悴。\n今年虽小出，尚与凡草类。\n会须扶其根，与作栋梁计。\n大厦千万间，匠石所睥眤。\n世或未尽知，慎勿伤汝志。",
        "dynasty": "宋",
        "collection_info": null
    },
    {
        "title": "自祁门至进贤路中怀旧二绝  其一",
        "author": "吕本中",
        "content": "雨歇路逾滑，山空鸟不飞。\n却思无事日，骑马踏泥归。",
        "dynasty": "宋",
        "collection_info": null
    },
    {
        "title": "自祁门至进贤路中怀旧二绝  其二",
        "author": "吕本中",
        "content": "汴水夹榆柳，今留胡马踪。\n如何进贤路，只是见青松。",
        "dynasty": "宋",
        "collection_info": null
    },
    {
        "title": "离洪州渡西江至翠微寺紫清宫",
        "author": "吕本中",
        "content": "平明渡西江，西山正崔嵬。\n中流欲浪作，细雨随风回。\n促棹赴前浦，颇为风雨催。\n寒沙引细路，人家山半隈。\n密雨荫修竹，久旱无莓苔。\n晚入翠微寺，诸峰环抱来。\n其西洪崖居，百代所仰怀。\n何年蛟龙怒，更击深山开。\n悬瀑泻洪井，喷噫藏风雷。\n客行少休息，暂此得徘徊。\n城中二三老，咫尺不得陪。\n岂无陵风翰，邀致山中台。\n涧水清且寒，可以当余杯。\n独来不敢久，恐为神物猜。",
        "dynasty": "宋",
        "collection_info": null
    },
    {
        "title": "宿翠微寺",
        "author": "吕本中",
        "content": "西山今夜雨，不为故人留。\n泥滑淹行李，风声欲送秋。\n中原且多事，吾党敢无忧。\n明日经由地，江南更几州。",
        "dynasty": "宋",
        "collection_info": null
    },
    {
        "title": "发翠微寺",
        "author": "吕本中",
        "content": "古殿突兀风有声，粥鱼欲打鸡三鸣。\n披衣起坐问行李，仆夫屡报天阴晴。\n昨日路长频雨阻，今日东风得无苦。\n杉松连山寒欲动，橘柚隔篱香半吐。\n却忆京城无事时，人家打酒夜深归。\n醉裏不知妻子骂，醒后肯顾儿啼饥。\n如今流落长江上，所至盗贼犹旌旗。\n已怜吴县风俗僻，况復中原消息稀。",
        "dynasty": "宋",
        "collection_info": null
    },
    {
        "title": "送宋仲安往虔州",
        "author": "吕本中",
        "content": "已流之水不可以復回，已往之日不可以復来。\n唯有野外篱边之黄菊，年年岁岁见花开。\n君如此菊不我厌，处处相逢同酒杯。\n三年丧乱那可说，君头已白我齿缺。\n高才抑塞久未用，坐守松桧凌霜雪。\n君今又作章贡游，我犹少忍住筠州。\n破屋不忧遭鬼瞰，端坐或恐贻神羞。\n求田问舍古所叹，敢有远去惟身谋。\n为约岭南三数子，明年乘兴欲东流。",
        "dynasty": "宋",
        "collection_info": null
    },
    {
        "title": "与仲安别后奉寄",
        "author": "吕本中",
        "content": "出门送君时，一步再徘徊。\n虽云非远别，念与始谋乖。\n欲求连墙居，故作千里来。\n君今不我待，欲跨洪沟回。\n我独滞一方，后会良未谐。\n冬初风浪息，蛟龙深蛰雷。\n其如中原盗，所至尚扬埃。\n子行莫夷犹，恐致狼虎猜。\n胡人更远适，畏死投烟霾。\n皇天久助顺，似不及吾侪。\n独以智力免，宁有此理哉。\n因书寄苦语，亦以谢不才。\n新春好天色，指望妖氛开。\n即当候归艎，取酒寻尊罍。\n欣然得一笑，便足禳千灾。\n豫章百里远，可以慰客怀。\n须君起我病，同上徐孺台。",
        "dynasty": "宋",
        "collection_info": null
    },
    {
        "title": "题筠州僧房",
        "author": "吕本中",
        "content": "客来无语坐禅房，共赏西窗一榻凉。\n山路雨余新笋出，江城春色杂花香。\n烟厨已逐钟声远，树色初随塔影长。\n敢道闲居便安稳，今年更欲下湖湘。",
        "dynasty": "宋",
        "collection_info": null
    },
    {
        "title": "离筠州",
        "author": "吕本中",
        "content": "旧日闲居日，无悰已倦游。\n如今避地走，不復为山留。\n淮甸初经夏，江西復度秋。\n今朝小亭望，东北是筠州。",
        "dynasty": "宋",
        "collection_info": null
    },
    {
        "title": "题圜悟与惇兄法语",
        "author": "吕本中",
        "content": "杲公昔踏胡马尘，城中草木冻不春。\n甲士却立不敢问，其谁从之惇上人。\n袖手归来两无语，如今且向江南住。\n云居老人费精神，送向高安滩头去。",
        "dynasty": "宋",
        "collection_info": null
    },
    {
        "title": "建城道中",
        "author": "吕本中",
        "content": "建城南路入袁州，怪石纵横水乱流。\n尽日衣冠在图画，百年心迹付林丘。\n中原未作重归计，胡马能令此地忧。\n浪迹江湖亦吾分，运筹帷幄有留侯。",
        "dynasty": "宋",
        "collection_info": null
    },
    {
        "title": "行至醴陵寄故人",
        "author": "吕本中",
        "content": "浅溪沙碛寒，月白树影疏。\n我行天一角，所至尚踌躇。\n偶逢胜绝地，不异嵩颍居。\n临流遂忘归，黙坐数游鱼。\n宁知胡马闹，江县已丘墟。\n故人亦未来，一旬三寄书。\n不必问浅深，但当膏子车。\n新霜随北风，惨惨度重湖。\n相寻近五岭，慎勿厌长途。",
        "dynasty": "宋",
        "collection_info": null
    },
    {
        "title": "将至南岳先寄演公禅师善公华严",
        "author": "吕本中",
        "content": "胡马扬尘烽燧作，我行乃在天一角。\n江西趼足过湖南，本赴郴阳故人约。\n中途羣盗又蜂起，所至往往为囊橐。\n迟回改路心自笑，隐忍畏事人所薄。\n不因此去渡湘水，更欲何时到南岳。\n山中况有二老人，万里同来且安乐。\n遥瞻见我应大笑，白鬚黒面都如昨。\n平生故旧几人在，不早从公老丘壑。\n自经丧乱可过从，每一思之怀抱恶。\n请公更说因地初，一解人间因慧缚。",
        "dynasty": "宋",
        "collection_info": null
    },
    {
        "title": "避寇南行",
        "author": "吕本中",
        "content": "何处田园不是家，尽扶衰病过天涯。\n山村酒熟人人醉，客路春浓处处花。\n敢道岭南无贼马，侧闻江左尚风沙。\n囊空甑倒君休笑，亦有新诗伴齿牙。",
        "dynasty": "宋",
        "collection_info": null
    },
    {
        "title": "贞女峡",
        "author": "吕本中",
        "content": "欲上贞女峡，江险未敢行。\n岂是畏江险，愧此贞女名。\n时经丧乱后，世不闻坚贞。\n烈士久丧节，丈夫多败盟。\n宁闻闺房秀，感义不偷生。\n穷荒礼法在，尚此留佳声。\n时事有通塞，江流无浊清。\n欲行勿惮险，为君先濯缨。",
        "dynasty": "宋",
        "collection_info": null
    },
    {
        "title": "山水图",
        "author": "吕本中",
        "content": "君家茅屋低蓬蒿，客来颇厌蛙蚓号。\n何得有此山突兀，气压太华陵嵩高。\n坐看远涧受悬瀑，似听跬步鸣秋涛。\n槎牙老树半枯死，上倚绝壁缘飞猱。\n我行日畏盗贼逼，敢厌瘴疠多腥臊。\n偶逢坐稳懒归去，豁达眼界无纤毫。\n岭南山水固多异，恨无中州清淑气。\n对君图障心怳然，便如太华嵩高前。\n君但对此能高眠，当有好句令君传。",
        "dynasty": "宋",
        "collection_info": null
    },
    {
        "title": "连州阳山归路三绝  其一",
        "author": "吕本中",
        "content": "苍黄避地出连州，邃谷深岩懒转头。\n归路始知山水好，少留村驿当闲游。",
        "dynasty": "宋",
        "collection_info": null
    },
    {
        "title": "连州阳山归路三绝  其二",
        "author": "吕本中",
        "content": "稍离烟瘴近湘潭，疾病衰頽已不堪。\n儿女不知来避地，强言风物胜江南。",
        "dynasty": "宋",
        "collection_info": null
    },
    {
        "title": "连州阳山归路三绝  其三",
        "author": "吕本中",
        "content": "岭外从来不识春，青梅年后已尝新。\n深山忽有残花在，知与清明待北人。",
        "dynasty": "宋",
        "collection_info": null
    },
    {
        "title": "阳山道中遇大风雨暴寒有感",
        "author": "吕本中",
        "content": "岭南二月春已尽，百花委弃随风吹。\n山前山后绿阴满，已过中原初夏时。\n不知何气忽乖沴，风雨夜作雷乘之。\n鞭笞宇宙敝日月，万象倒错藏光辉。\n岩倾涧绝水府现，捕搏虎豹擒蛟螭。\n百围老树不须说，忍冻欲压摧其枝。\n峥嵘屋瓦走飞雹，如战初合麾旌旗。\n我行避地更值此，闭目但听儿啼饥。\n仆夫噤死者数辈，牛马惧不存毛皮。\n长途三日断还往，况有鸟雀凌云飞。\n只今胡尘暗江路，盗贼往往乘余威。\n良民虽在困须索，四海万里皆疮痍。\n天公忍不一顾此，反更震动穷荒为。\n此方亦是神所主，我欲告诉心先疑。\n明朝风定寒亦解，收召魂魄寻归期。\n涧毛自可荐筐筥，试出苦语令神知。",
        "dynasty": "宋",
        "collection_info": null
    },
    {
        "title": "答朱成伯见赠四首  其一",
        "author": "吕本中",
        "content": "三年转东南，足迹不得息。\n新霜未压瘴，已畏贼马迫。\n苍黄度岭去，山路枫叶赤。\n慨然念平生，谬自有欣戚。\n交游半鬼录，在者费相忆。\n朱卿早闻道，一如见旧识。\n新诗入要妙，如射已破的。\n我行囊贮空，所至但四壁。\n岂如投异县，忽枉和氏璧。\n斯文得未丧，岂不系人力。\n出门仰高山，此道如矢直。",
        "dynasty": "宋",
        "collection_info": null
    },
    {
        "title": "答朱成伯见赠四首  其二",
        "author": "吕本中",
        "content": "我适苍梧野，君来洞庭岸。\n相逢迫盗贼，一笑未得款。\n欣然望眉宇，于我意自满。\n天寒道路长，岁晚日晷短。\n僧房肯再来，晴窗自妍暖。",
        "dynasty": "宋",
        "collection_info": null
    },
    {
        "title": "答朱成伯见赠四首  其三",
        "author": "吕本中",
        "content": "入林恐不远，入山恐不深。\n城市有深远，不必在山林。\n隋珠不自宝，岂在须渊沈。\n断弦得遗谱，千载有知音。",
        "dynasty": "宋",
        "collection_info": null
    },
    {
        "title": "答朱成伯见赠四首  其四",
        "author": "吕本中",
        "content": "昔在中朝时，每从贤俊游。\n酒酣握手欢，预怀今日忧。\n两经岭峤春，三度江湖秋。\n朱卿抱奇节，好语忽见收。\n我无济世策，君有活国谋。\n相寻不相笑，夜光犹暗投。\n道丧师友绝，宁有民不偷。\n风波极浩渺，欲济能无舟。",
        "dynasty": "宋",
        "collection_info": null
    },
    {
        "title": "连州行衙水阁望溪西诸山",
        "author": "吕本中",
        "content": "峤南气常昏，终日如雾隔。\n我来已经时，初不辨山色。\n纷纷翳犯眼，黙黙悸动魄。\n今晨忽晴快，如语见肝膈。\n羣峰插天青，野水恣意白。\n深窥木杪静，细数鸟道窄。\n天心岂无意，直欲慰北客。\n才经盗贼扰，更脱瘴疠厄。\n湖湘虽未定，势已初夏迫。\n颇闻铁骑远，不復更追索。\n我归当何时，俗事累千百。\n便拟衡山前，今年饱新麦。\n忧虑则未已，四海方逼仄。\n羣公献纳际，或肯任此责。\n先当肃区夏，次用及蛮貃。\n岂容肆蹂躙，岁必有大获。\n天虽未悔祸，世岂无良策。\n生人苟未尽，狐兔当有宅。",
        "dynasty": "宋",
        "collection_info": null
    },
    {
        "title": "赠欧阳处士",
        "author": "吕本中",
        "content": "爱君年少便知足，今君虽老更无欲。\n闭门不出动经时，保此无穷清净福。\n黄衣弟子杂僧徒，共守荒郊数椽屋。\n门前山水各有态，君但疏篱对修竹。\n直如季路耻有闻，清似之推不言禄。\n坐看世事云变化，一任儿曹手反覆。\n上皇龙飞三十春，临轩亦尝思异人。\n诏书屡下广搜索，当时几人能识真。\n君时声名动天子，高卧不起空逡巡。\n谩收符箓养丹火，一旦四海生风尘。\n我来见君斛岭下，识君无营真静者。\n殷勤爱我莫遽行，尚肯相从结茅舍。\n时当丧乱足淹留，豺狼恣横空山夜。\n它年有意过匡庐，更许渊明入莲社。",
        "dynasty": "宋",
        "collection_info": null
    },
    {
        "title": "岭外怀宣城旧游",
        "author": "吕本中",
        "content": "中原未敢说归期，却忆宣城近别离。\n迭嶂雨来如画裏，敬亭秋入胜花时。\n每憎卑湿尤多病，苦爱风光屡有诗。\n今日衰颓那可说，髩鬚经瘴总成丝。",
        "dynasty": "宋",
        "collection_info": null
    },
    {
        "title": "余避地踰岭寄书宜章孙氏贼去则尽失之感叹有作",
        "author": "吕本中",
        "content": "贼马纵横未说归，草间梁上借余威。\n布帆此去应无恙，银盌从来亦解飞。\n世事只堪开口笑，主人空有食言肥。\n自惭学道工夫少，坐觉文书到眼稀。",
        "dynasty": "宋",
        "collection_info": null
    },
    {
        "title": "过岭将至江华先寄朱成伯二首  其一",
        "author": "吕本中",
        "content": "自怪匆匆来往忙，又携儿女过湖湘。\n敢言此地能安稳，且道新年离瘴乡。",
        "dynasty": "宋",
        "collection_info": null
    },
    {
        "title": "过岭将至江华先寄朱成伯二首  其二",
        "author": "吕本中",
        "content": "岭下微阴已自寒，早行山路觉衣单。\n故人见我应惊笑，疾病衰颜怯据鞍。",
        "dynasty": "宋",
        "collection_info": null
    },
    {
        "title": "端午日北还至斛岭寄连州诸公",
        "author": "吕本中",
        "content": "岭上逢端午，随家更北征。\n隔村闻贼鬬，通夕畏蛇行。\n厌病初辞瘴，衝泥却胜晴。\n犹怜昌歜酒，不与故人倾。",
        "dynasty": "宋",
        "collection_info": null
    },
    {
        "title": "山居素饭",
        "author": "吕本中",
        "content": "豆苗可瀹瓠可羮，僧厨午饭蒸香粳。\n道人得此清净供，下箸已胜肥羊烹。\n平生为腹不为目，偶逢一饱心自足。\n晚菘早韭旧所知，五鼎百牢未为福。",
        "dynasty": "宋",
        "collection_info": null
    },
    {
        "title": "寺居夜起",
        "author": "吕本中",
        "content": "山深夜无人，竹密风露集。\n长空新过雨，尚觉星斗湿。\n避地走天涯，如何免拘絷。\n朝忧粟囊尽，莫恐贼报急。\n荒城兵火后，所至復未葺。\n古寺半颓垣，枭啸鬼亦泣。\n感事念平生，徘徊近阶立。",
        "dynasty": "宋",
        "collection_info": null
    },
    {
        "title": "寺居即事三首  其一",
        "author": "吕本中",
        "content": "瘴疠过庚伏，庶几其少瘳。\n甘心忍残暑，指日是清秋。\n汴水他年别，郴江此日留。\n如何理归梦，只见岭南州。",
        "dynasty": "宋",
        "collection_info": null
    },
    {
        "title": "寺居即事三首  其二",
        "author": "吕本中",
        "content": "因循过岭表，忽復到湖南。\n气力浑非旧，情怀老不堪。\n无钱供痛饮，因病废清谈。\n尚有寻书僻，穷搜未免贪。",
        "dynasty": "宋",
        "collection_info": null
    },
    {
        "title": "寺居即事三首  其三",
        "author": "吕本中",
        "content": "中原是何处，敢道几时回。\n一夏无书读，经时畏贼来。\n老松犹偃蹇，病鹤久摧颓。\n莫怪论兵少，吾今心已灰。",
        "dynasty": "宋",
        "collection_info": null
    },
    {
        "title": "赠夏庭别兄弟",
        "author": "吕本中",
        "content": "披沙拣金勤乃见，读书何止须百遍。\n如君心期已不凡，况有长兵可鏖战。\n一寒湿薪熏病目，君但读书声彻屋。\n僧房夜永灯火足，更肯幞被来同宿。",
        "dynasty": "宋",
        "collection_info": null
    },
    {
        "title": "墨梅",
        "author": "吕本中",
        "content": "岭南十月春渐回，妍暖先到前村梅。\n问君何处得此妙，一枝冷艷随霜开。\n长江凛凛欲奔岸，乃见好事移墙隈。\n初疑渗漉入瘴雾，更欲寂寞埋烟煤。\n微风不动暗香远，淡月入户空徘徊。\n坐看粉黛化腐恶，岂但桃李成舆台。\n我行万里厌穷独，疾病未已心先灰。\n对此不觉三叹息，恐是转侧同南来。\n异乡久处少意绪，破壁相对无根荄。\n古来寒士每如此，一世埋没随蒿莱。\n遁光藏德老不耀，肯与世俗相追陪。\n轮囷离奇多见用，牺尊青黄未为灾。\n含毫吮墨去颜色，况自不必须穿栽。\n岁穷路远莫惆怅，此去保无蜂蝶猜。",
        "dynasty": "宋",
        "collection_info": null
    },
    {
        "title": "贺州闻席大光陈去非诸公将至作诗迎之",
        "author": "吕本中",
        "content": "五年避地走穷荒，岭海江湖半是乡。\n欢喜闻君俱趣召，衰頽如我合深藏。\n晓寒已静千山瘴，宿雾先吞万瓦霜。\n日日江头望行李，几回驱马度浮梁。",
        "dynasty": "宋",
        "collection_info": null
    },
    {
        "title": "送周灵运入闽浙",
        "author": "吕本中",
        "content": "青松着尘市，不辞尘土侵。\n忍耻伴桃李，不言归故林。\n交游在贫贱，始见平生心。\n周侯客异县，屡蒙金玉音。\n殷勤不我厌，自昔以至今。\n使其少富贵，未必能相寻。\n岂谓子诚然，此风今则深。\n子欲转岭海，岁暮足愁阴。\n路经盗贼窟，往往未就擒。\n加鞭策驽马，欲行无滞淫。\n故人散天涯，所在亦崎嵚。\n相寻倘见及，道我病难任。",
        "dynasty": "宋",
        "collection_info": null
    },
    {
        "title": "次韵钱逊叔见寄",
        "author": "吕本中",
        "content": "异时文物汉庭臣，公是中朝第一人。\n忍使闲行犯山瘴，不令疾去扫胡尘。\n情怀纵老元非病，时运方隆只暂屯。\n顾我衰颓已无用，尚烦新语访沈沦。",
        "dynasty": "宋",
        "collection_info": null
    },
    {
        "title": "赠宗真上人",
        "author": "吕本中",
        "content": "到处相逢是偶然，淛江湖岭屡经年。\n赠君颂子君休笑，我已新来不问禅。",
        "dynasty": "宋",
        "collection_info": null
    },
    {
        "title": "全州与解子中向伯恭相会",
        "author": "吕本中",
        "content": "五年流落判西东，尚喜交游一再逢。\n但得低头拜东野，不妨下卧见元龙。\n中原极目山千叠，往事伤心酒一钟。\n如我支离久无用，敢因穷约废过从。",
        "dynasty": "宋",
        "collection_info": null
    },
    {
        "title": "初至桂州二首  其一",
        "author": "吕本中",
        "content": "连年走遐方，所至若邮传。\n未论道艰阻，先问米贵贱。\n贼势来未已，行役我已倦。\n解鞍憩空馆，敢叹此异县。\n清泉上短绠，一洗尘垢面。\n瘴疠非不深，美醖良可恋。",
        "dynasty": "宋",
        "collection_info": null
    },
    {
        "title": "初至桂州二首  其二",
        "author": "吕本中",
        "content": "胡沙久衝突，贼马亦驰骛。\n我行不得息，终岁在道路。\n敢言更多事，尚恐与时忤。\n低头访殊俗，何处可放步。\n江流下沧海，日惨蛟鳄怒。\n出门寻故人，风雨已断渡。",
        "dynasty": "宋",
        "collection_info": null
    },
    {
        "title": "桂林解后拜见仲古龙图吉父学士别后得两诗书怀奉寄  其一",
        "author": "吕本中",
        "content": "所至艰危裏，如何更别离。\n只看山似戟，自合鬓如丝。\n汤熨徒增疾，文章不疗饥。\n端居温余论，苦语自成诗。",
        "dynasty": "宋",
        "collection_info": null
    },
    {
        "title": "桂林解后拜见仲古龙图吉父学士别后得两诗书怀奉寄  其二",
        "author": "吕本中",
        "content": "折老久高卧，曾乡仍倦游。\n同为万里走，肯避数年留。\n贼帜江湖晚，岚烟岭峤秋。\n相逢得安稳，乘兴莫东流。",
        "dynasty": "宋",
        "collection_info": null
    },
    {
        "title": "次韵吉父见寄新句",
        "author": "吕本中",
        "content": "词源久矣多岐路，句法相传共一家。\n良贾深藏宜有待，大圭可宝在无瑕。\n长江渺渺看秋注，孤骛悠悠伴落霞。\n盛欲寄书商榷此，岭南不见雁行斜。",
        "dynasty": "宋",
        "collection_info": null
    },
    {
        "title": "桂州水西",
        "author": "吕本中",
        "content": "隆隆而雷风乘之，断霓落日江东西。\n江头古寺颇岑寂，僧檐正与南山齐。\n我来端坐已寒暑，终日看山黙无语。\n盗贼连村那敢问，藜苋充肠未为苦。\n早禾已旱心所知，正待前山一犁雨。",
        "dynasty": "宋",
        "collection_info": null
    },
    {
        "title": "断桥",
        "author": "吕本中",
        "content": "桥断客途少，春深花已休。\n闭门尤省事，于世转无求。\n来往只诸老，相期非壮游。\n欲知身所住，同寓訾家洲。",
        "dynasty": "宋",
        "collection_info": null
    },
    {
        "title": "赠岭东陈秀才",
        "author": "吕本中",
        "content": "风吹贺江浪如雪，浮梁左右行人绝。\n病夫坐稳懒出行，破屋只愁吹瓦裂。\n东县陈卿忽叩门，笑语欢然相暖热。\n怪我长贫走道路，所至不安宁有说。\n邻州贼报又警急，欲泛扁舟穷百粤。\n如君长才亦未用，独守区区负奇莭。\n未能俯首效儿辈，肯便出门探虎穴。\n马羣时致千里足，烈士宁无一时杰。\n我復何人敢言事，一世摧頽甘短拙。\n幸君无事时一过，喜听高谈健其决。\n瘴疠参差畏久留，岁月峥嵘惜轻别。",
        "dynasty": "宋",
        "collection_info": null
    },
    {
        "title": "衡州逢解子中别后奉寄",
        "author": "吕本中",
        "content": "我来筠水阳，君亦发章贡。\n相逢潇湘门，及此兵未动。\n卧闻羽书驰，起已行者众。\n匆匆不及款，尚辱苦语送。\n慨然念平生，相从已如梦。\n交游半生死，所至多罅缝。\n我衰学不入，君亦老未用。\n熟知一世中，有此九鼎重。\n子贱则君子，闵子言必中。\n师门未遽绝，斯文实天奉。\n别离又几日，坐想发孤讽。\n衡州逼南岳，湘水寒不冻。\n颇传江西扰，盗贼已放纵。\n往从田苏游，此乐不得共。",
        "dynasty": "宋",
        "collection_info": null
    },
    {
        "title": "范县丞惠双鷄",
        "author": "吕本中",
        "content": "羸病不能除肉味，每逢斋钵愧余生。\n双鷄未可为公饍，留与山僧报五更。",
        "dynasty": "宋",
        "collection_info": null
    },
    {
        "title": "王抚干失去毛裘",
        "author": "吕本中",
        "content": "王郎随身一驼裘，偷儿遽作壑失舟。\n春初未免霜露迫，岁晚可无迁徙忧。\n客房夜坐薪当烛，不怕近江风裂屋。\n马平编户更艰难，君行莫忘民号寒。",
        "dynasty": "宋",
        "collection_info": null
    },
    {
        "title": "四十二弟将还宾州相过夜话",
        "author": "吕本中",
        "content": "兵戈久未歇，所至转抢攘。\n万里逢吾弟，三年走瘴乡。\n春风入古寺，夜雨暗浮梁。\n尚肯留连否，僧庐可对床。",
        "dynasty": "宋",
        "collection_info": null
    },
    {
        "title": "呈折仲古四首  其一",
        "author": "吕本中",
        "content": "市酒酸甜久绝沽，湿薪熏眼坐僧庐。\n尚怜诸老无机事，不待愁人折简呼。",
        "dynasty": "宋",
        "collection_info": null
    },
    {
        "title": "呈折仲古四首  其二",
        "author": "吕本中",
        "content": "龙阁老翁流落久，如今辛苦去朝天。\n向来岭海经行地，分付蛮溪着钓舟。",
        "dynasty": "宋",
        "collection_info": null
    },
    {
        "title": "呈折仲古四首  其三",
        "author": "吕本中",
        "content": "已无厚禄故人书，尚有相寻长者车。\n所至纷然兵火裏，不知从此更何如。",
        "dynasty": "宋",
        "collection_info": null
    },
    {
        "title": "呈折仲古四首  其四",
        "author": "吕本中",
        "content": "疾病侵凌百不能，只今全是住庵僧。\n谢安肯为苍生起，早与吾君了中兴。",
        "dynasty": "宋",
        "collection_info": null
    },
    {
        "title": "次韵王抚干见惠",
        "author": "吕本中",
        "content": "新春忽忽到庭除，短褐经寒病却苏。\n漫以诗书教儿子，懒将薪水倩童奴。\n天涯每觉人情薄，眼界何知风景殊。\n万里相逢君莫叹，好山无数簇城隅。",
        "dynasty": "宋",
        "collection_info": null
    },
    {
        "title": "次韵王漕见赠并寄曾吉父二首  其一",
        "author": "吕本中",
        "content": "前贤去则远，今代不无人。\n小出已无敌，深藏恐未仁。\n两章知思苦，一语见情亲。\n径欲忘衰病，知公笔有神。",
        "dynasty": "宋",
        "collection_info": null
    },
    {
        "title": "次韵王漕见赠并寄曾吉父二首  其二",
        "author": "吕本中",
        "content": "曾子住南国，端居无所思。\n逃禅不用酒，投笔谩成诗。\n敏捷忘千虑，纵横又一奇。\n子中有住处，莫待折肱医。",
        "dynasty": "宋",
        "collection_info": null
    },
    {
        "title": "次韵折仲古见赠",
        "author": "吕本中",
        "content": "未有丝毫补县官，几年流转但求安。\n江湖自称嵇康懒，故旧空嗟范叔寒。\n顾我初无食肉相，喜公復着侍臣冠。\n新诗不忘东山志，敢作寻常禁近看。",
        "dynasty": "宋",
        "collection_info": null
    },
    {
        "title": "再用前韵奉和",
        "author": "吕本中",
        "content": "自昔支离畏作官，只今犹望一枝安。\n饱知时态病良已，心喜故人盟未寒。\n所至军书销日月，几回戎马污衣冠。\n公归定有安边策，不学愚夫静处看。",
        "dynasty": "宋",
        "collection_info": null
    },
    {
        "title": "夜坐有感",
        "author": "吕本中",
        "content": "五更月落鸡未鸣，小炉残火犹晶荧。\n道人强起理衰疾，不闻松声闻雨声。\n跏趺坐稳百念去，岂有宿梦令神惊。\n平生于世万事懒，况復今兹饱忧患。\n中原北望四千里，三年不见南飞雁。\n着身天涯未为远，所至风沙莫深叹。\n时寒但趁僧房火，日暖可赴邻家饭。\n岭南无瘴便可老，江头有酒犹堪唤。\n嗟哉宁子不自休，辛苦饭牛过夜半。",
        "dynasty": "宋",
        "collection_info": null
    },
    {
        "title": "送密上人归江西",
        "author": "吕本中",
        "content": "轻舟君先行，羸马我已往。\n湖山已在望，南岳行可仰。\n不忧盗贼繁，渐喜草木长。\n密也负奇气，少已离尘网。\n饱参诸方禅，所至被称赏。\n独留末后句，未肯休吾党。\n经寻卓锥地，更足以自养。\n囊空脚颇健，体俭心甚广。\n喜谈江西胜，妙处犹指掌。\n未见频寄书，悠然发遐想。",
        "dynasty": "宋",
        "collection_info": null
    },
    {
        "title": "送常子正赴召二首  其一",
        "author": "吕本中",
        "content": "属者闻居久，今来促召频。\n但能消党论，便足扫胡尘。\n众水同归海，殊涂必问津。\n如何彼黠虏，敢谓汉无人。",
        "dynasty": "宋",
        "collection_info": null
    },
    {
        "title": "送常子正赴召二首  其二",
        "author": "吕本中",
        "content": "疾病老逾剧，交亲穷转疏。\n惟公不改旧，怪我未安居。\n日月干戈裏，江山瘴疠余。\n南行见李白，亦莫问何如。",
        "dynasty": "宋",
        "collection_info": null
    },
    {
        "title": "颂送山上人游南华",
        "author": "吕本中",
        "content": "三浙三衢未说归，且从岭路访曹溪。\n卢公若问南来事，但道江湖尽鼓鼙。",
        "dynasty": "宋",
        "collection_info": null
    },
    {
        "title": "山颂送谭师直归湖南",
        "author": "吕本中",
        "content": "人事日翻覆，昔同今不然。\n于心苟有用，与世自无缘。\n剩结官田社，饱参云盖禅。\n已胜高鸟尽，徒泛五湖船。",
        "dynasty": "宋",
        "collection_info": null
    },
    {
        "title": "送能化主还法轮",
        "author": "吕本中",
        "content": "岭外三年避贼忙，法轮元不下禅床。\n君归却说岭南事，瘴暑作时君自凉。",
        "dynasty": "宋",
        "collection_info": null
    },
    {
        "title": "送夏少曾兄弟",
        "author": "吕本中",
        "content": "处处人家避贼忙，数因行李问舟航。\n江横晚照鳬鸥乱，春到空山草木香。\n我未有缘离岭峤，君今决策下湖湘。\n定知此去添贫病，不及相从气味长。",
        "dynasty": "宋",
        "collection_info": null
    },
    {
        "title": "本中将为江浙之行念当与梦贶远别感叹伤怀因成长句奉呈",
        "author": "吕本中",
        "content": "客行已无聊，况此忧虑集。\n颓然念远役，未见勇可习。\n虚庭觉气润，远视萤火湿。\n故人不我厌，踏雨相劳揖。\n朝餐共饥饱，夜语同坐立。\n问我去此邦，何用如此急。\n干戈与瘴疠，未见可出入。\n何殊知二五，而不知有十。\n俛首谢勤意，此非愚所及。\n天涯重离别，所至方嶪岌。\n感怀平生旧，忍效儿女泣。\n风沙蔽中原，道路满荆棘。\n世事古则然，临分莫于邑。",
        "dynasty": "宋",
        "collection_info": null
    },
    {
        "title": "赠日者张直夫",
        "author": "吕本中",
        "content": "因循避世不求名，潦倒江湖过一生。\n贾谊定能寻季主，子云先已识君平。\n独行市肆口无语，懒踏权门身自轻。\n看甑生尘只坚坐，世间宁有不平鸣。",
        "dynasty": "宋",
        "collection_info": null
    },
    {
        "title": "永州西亭",
        "author": "吕本中",
        "content": "旧闻西亭胜，独盛湘湖间。\n山秀水亦好，千里在凭栏。\n今来乃不然，眼境故未寛。\n环城但浊水，满目唯荒山。\n如何柳司马，肯为此解颜。\n始知忧虑久，方觉所遇安。\n我从避地来，山水亦饫观。\n初不厌岭峤，况敢嫌荆蛮。\n徘徊念昔人，亦作故意看。\n所惭二三子，来不倦跻攀。\n开轩纳微凉，共享一日闲。\n说诗到雅颂，论文参诰盘。\n快若箭破的，圆如坂下丸。\n此乐固可乐，此盟安得寒。\n天暑畏道路，时危安阻难。\n相逢得少款，莫问何时还。\n何须待杯酒，始尽平生欢。",
        "dynasty": "宋",
        "collection_info": null
    },
    {
        "title": "浯溪",
        "author": "吕本中",
        "content": "五月行人汗如雨，意绪昏昏杂尘土。\n浯溪一见中兴碑，便有清风濯烦暑。\n中兴之业诚艰难，敢作汉武周宣看。\n纷然大历上元间，文恬武嬉主则孱。\n但知追咎一禄山，袖手不作如旁观。\n天亦未使庸夫干，故生李郭在人间。\n一时节士张许颜，其谁不知唐已安。\n道州落笔风雨寒，鲁公大书镇百蛮。\n诃叱水怪摧神姦，有臣若此亡所叹。\n而不能使君心还，我来转岭逾千盘。\n对此凛然清肺肝，想见羣小遭讥弹。\n尔曹何心犹诞谩，至今怒髪常衝冠。",
        "dynasty": "宋",
        "collection_info": null
    },
    {
        "title": "送元上人归禾山",
        "author": "吕本中",
        "content": "长嚣而寂，方作而息。\n如射破的，初不以力。\n子居深山，又处绝顶。\n避嚣不作，二事俱屏。\n往来临川，道里且千。\n一见我喜，如旧交然。\n我欲属子，重于发言。\n子请则坚，之子之贤。\n遍寻诸方，不主先入。\n唯是之从，何拘何执。\n惟昔善财，我曹之师。\n其心广大，谁能间之。\n山高海深，德则不孤。\n不深不高，培塿潢汚。\n奚必深山，惟静之守。\n求寂念息，以阅永久。",
        "dynasty": "宋",
        "collection_info": null
    },
    {
        "title": "赠一上人",
        "author": "吕本中",
        "content": "偶从岭峤转江东，得向疏山见一公。\n所至共游常草草，尔来相遇更匆匆。\n晁郎埋骨虚无裏，璧老收声苍莽中。\n二十余年往还事，半随秋雁落寒空。",
        "dynasty": "宋",
        "collection_info": null
    },
    {
        "title": "赠珪公杲公四首  其一",
        "author": "吕本中",
        "content": "北归住江西，尘事日窘束。\n两公时踵门，高谊已绝俗。\n空房拥残火，更许相就宿。\n不嫌寒无氊，肯厌饭脱粟。",
        "dynasty": "宋",
        "collection_info": null
    },
    {
        "title": "赠珪公杲公四首  其二",
        "author": "吕本中",
        "content": "杲公玉壶冰，所至自清净。\n珪公出林鹤，肯与鸡骛竞。\n吾穷得两公，颇觉意气盛。\n未能出艰危，犹足起衰病。",
        "dynasty": "宋",
        "collection_info": null
    },
    {
        "title": "赠珪公杲公四首  其三",
        "author": "吕本中",
        "content": "杲固昔所熟，珪亦旧闻名。\n江西一聚首，遂寛南去程。\n扫除文字习，追寻香火盟。\n期君向此道，隐若一长城。",
        "dynasty": "宋",
        "collection_info": null
    },
    {
        "title": "赠珪公杲公四首  其四",
        "author": "吕本中",
        "content": "堂头老居士，我识盖自早。\n声名从少年，闭户今却扫。\n公能为少留，尚可慰枯槁。\n欲知主人贤，但看此二老。",
        "dynasty": "宋",
        "collection_info": null
    },
    {
        "title": "次韵钱逊叔清江图后二首  其一",
        "author": "吕本中",
        "content": "公但一室坚坐，我方万里生还。\n共作十年清梦，同寻五岭名山。",
        "dynasty": "宋",
        "collection_info": null
    },
    {
        "title": "次韵钱逊叔清江图后二首  其二",
        "author": "吕本中",
        "content": "作清江三两曲，胜大厦千万间。\n若保此中安坐，不必中原遽还。",
        "dynasty": "宋",
        "collection_info": null
    },
    {
        "title": "次韵钱逊叔独鹤图三首  其一",
        "author": "吕本中",
        "content": "长颈竦身懒不前，此宁有望更腾鶱。\n懿公爱尔非无意，要压曹人三百轩。",
        "dynasty": "宋",
        "collection_info": null
    },
    {
        "title": "次韵钱逊叔独鹤图三首  其二",
        "author": "吕本中",
        "content": "粉墨半销翎翅短，正如衰髮不胜簮。\n可怜少保功名悞，写此凌云意不堪。",
        "dynasty": "宋",
        "collection_info": null
    },
    {
        "title": "次韵钱逊叔独鹤图三首  其三",
        "author": "吕本中",
        "content": "眼明见此出笼鹤，似我北归辞瘴岚。\n慎勿低头待收养，人间欣戚尽朝三。",
        "dynasty": "宋",
        "collection_info": null
    },
    {
        "title": "次韵钱逊叔画图",
        "author": "吕本中",
        "content": "西风着人尘满襟，江山纵近难追寻。\n当年写此数幅妙，坐使几案频登临。\n断云黤惨出古寺，远岸杳霭连荒岑。\n渔舟荡漾江路晚，烟雨蒙笼山店阴。\n已知落笔气象古，一任世间消息沈。\n最怜霜榦倚长石，不待岁久成枯林。\n知公此中兴不浅，此画故能留意深。\n只今燕坐一室裏，尚费从来长短吟。\n诗成掩卷坐秋晚，一唱三嘆求遗音。",
        "dynasty": "宋",
        "collection_info": null
    },
    {
        "title": "送一上人",
        "author": "吕本中",
        "content": "我齿久已摇，君髮日向白。\n相逢不相笑，共被老境迫。\n周旋三十年，近岁多间隔。\n伊昔无事时，日夕望颜色。\n此道要琢磨，苦语费思索。\n不能如宿心，每负朋友责。\n别我宁陵县，随我昭德宅。\n所期无二三，可恨已千百。\n交游大半死，况值兵火厄。\n举首望八荒，无乃天地窄。\n凉风吹秋深，江湖动行客。\n谁能于此时，出语见肝膈。\n胡尘蔽中原，盗贼暗阡陌。\n公其无遽行，待我有良策。",
        "dynasty": "宋",
        "collection_info": null
    },
    {
        "title": "钱逊叔诸公赋石鼓文请同作",
        "author": "吕本中",
        "content": "江头羽书相续来，城中草木冻不开。\n腐儒坐视了无策，但守寒炉吹死灰。\n我公送我石鼓文，令我琢句要春回。\n簸荡风云走蛟蜃，百虫久蛰闻惊雷。\n钱公自是力扛鼎，持此浮游转湖岭。\n汉碑秦篆已么么，况復钟王敢驰骋。\n后来颇供儿女弄，神物有知当远屏。\n石鼓之文公所知，正是周室中兴时。\n庶几我皇亦如此，一扫狂虏随风飞。\n石鼓之文尚可读，小臣愿继车攻诗。",
        "dynasty": "宋",
        "collection_info": null
    },
    {
        "title": "和邢子坚韵",
        "author": "吕本中",
        "content": "万里重归旧秃翁，笑谈聊復与君同。\n鹪鹩所愿一枝足，鼯鼠从来五技穷。\n短髮自梳浑欲白，残炉因客尚能红。\n正须混迹师元亮，未忍低头学敬通。",
        "dynasty": "宋",
        "collection_info": null
    },
    {
        "title": "戏呈东林云间二老",
        "author": "吕本中",
        "content": "几年湖岭费追寻，尚喜归来听足音。\n御虎已知吾有命，问禅方见子无心。\n风尘黤惨病如昨，岁月峥嵘穷至今。\n犹觉相逢有余恨，老盆盛酒不同斟。",
        "dynasty": "宋",
        "collection_info": null
    },
    {
        "title": "佛日纵步相寻索归甚苦戏成绝句",
        "author": "吕本中",
        "content": "相逢不用苦相催，只到更深月上回。\n莫怪室空无侍者，夜窗相对有寒梅。",
        "dynasty": "宋",
        "collection_info": null
    },
    {
        "title": "东林珪云门杲将如雪峰因成长韵奉送",
        "author": "吕本中",
        "content": "东风被泽国，君有千里行。\n送君不能远，宿昔春水生。\n胡马污中原，旁淮多贼城。\n即今江南岸，盗贼犹纵横。\n颇闻闽粤静，农民方及耕。\n雪峰佳主人，况欲屣履迎。\n两公与谈道，正欲平其衡。\n但见演若头，自然心地明。\n云何未览镜，便欲其流清。\n君行可语此，勿忧儿女惊。\n鄙夫牙齿缺，苦遭尘事撄。\n七年忧奔走，一饱费经营。\n野鹤出笼飞，尚须完翅翎。\n今者与君别，故乡他日情。\n新诗见万一，庶用託同盟。",
        "dynasty": "宋",
        "collection_info": null
    },
    {
        "title": "赠童尧询蔡楠谢敏行",
        "author": "吕本中",
        "content": "七年避胡尘，无復少年事。\n适从岭外归，眼病不识字。\n尚幸戎马间，得见此数士。\n蔡童南城杰，所养盖有自。\n两谢名家子，学已前作似。\n相逢眼暂明，已足慰迟暮。\n如何舍我去，使我起千虑。\n江深羽檄繁，况此日月骛。\n犹余大谢留，与我相近住。\n风霜渺墟落，泥土暗道路。\n得无经此别，各復走他处。\n期君则甚远，苦语不厌屡。\n微言恐遂绝，其谁与调护。\n要当发愤求，不欲侥倖遇。\n圣门极坦平，渠自有回互。\n河清倘有期，未死或可俟。",
        "dynasty": "宋",
        "collection_info": null
    },
    {
        "title": "和范仲熊舜元游橘园见梅",
        "author": "吕本中",
        "content": "橘林经雨未全衰，归路人家已见梅。\n风物粗知江左胜，瘴烟新离岭南来。\n笔头有眼方知妙，句裏忘言始绝埃。\n但得一寒无事过，与公还往胜衔杯。",
        "dynasty": "宋",
        "collection_info": null
    },
    {
        "title": "答钱逊叔",
        "author": "吕本中",
        "content": "北风吹霜夜如雪，江城草木冻欲折。\n病夫袖手无所为，一坐临川已三月。\n忽蒙妙句起衰惫，顿觉和气生毛髮。\n公能忘机我亦倦，不待曼殊见摩诘。\n画图是非久未解，况保长年不磨灭。\n请公置画莫多求，要与时人除爱渇。",
        "dynasty": "宋",
        "collection_info": null
    },
    {
        "title": "与钱逊叔饮酒分韵得鸟字",
        "author": "吕本中",
        "content": "客游等浮萍，岁事如过鸟。\n逢公得一笑，不厌古寺悄。\n雨声喧客耳，烛影吹半袅。\n宿酲未及解，更觉恶韵扰。\n时方足艰虞，身未识要妙。\n如何一杯酒，便出万物表。\n别公愿一言，使我意易了。",
        "dynasty": "宋",
        "collection_info": null
    },
    {
        "title": "赠别范一哥",
        "author": "吕本中",
        "content": "相送不嫌远，诘朝当语离。\n文词知子进，道路觉吾衰。\n力疾终无补，徐行敢厌迟。\n临分更回首，苦语漫成诗。",
        "dynasty": "宋",
        "collection_info": null
    },
    {
        "title": "送谦上人回建州三首  其一",
        "author": "吕本中",
        "content": "子来不惮千里远，我病可无终岁忧。\n相见匆匆又相别，主人无恨客无求。",
        "dynasty": "宋",
        "collection_info": null
    },
    {
        "title": "送谦上人回建州三首  其二",
        "author": "吕本中",
        "content": "平生苦节胡元仲，老大多才刘致中。\n为我殷勤问消息，十年坚坐想高风。",
        "dynasty": "宋",
        "collection_info": null
    },
    {
        "title": "送谦上人回建州三首  其三",
        "author": "吕本中",
        "content": "遥山渡口晚犹寒，道路奔波未许闲。\n颇恨独来不同赏，竹舆穿雨上疏山。",
        "dynasty": "宋",
        "collection_info": null
    },
    {
        "title": "与范益谦炳文叔仪步月",
        "author": "吕本中",
        "content": "岁月忽已过，羁穷非独今。\n稻塍分白水，月影上清阴。\n畎亩平生事，江湖他日心。\n相过无百步，犹觉费追寻。",
        "dynasty": "宋",
        "collection_info": null
    },
    {
        "title": "陆庭元绍意斋",
        "author": "吕本中",
        "content": "圣人毋意物我同，大贤庶几其屡空。\n今君胡为用此意，乃欲酬酢万化参天工。\n客来无穷君不厌，所施不同皆有验。\n风寒燥湿互相伐，一理驱驰无顿渐。\n衡门端坐一事无，众皆刼刼君有余。\n见贤不避忘其躯，肯与俗子急锱铢。\n知君此意久已绝，为尔病生吾有说。\n偫储百药待百病，任尔纷纷强分别。\n君但守此心如銕，徧与众生除众热。\n是则名为无意诀，剩放南山着秋月。",
        "dynasty": "宋",
        "collection_info": null
    },
    {
        "title": "病中口占示益谦四弟",
        "author": "吕本中",
        "content": "病来全少静工夫，药裏关心计已迂。\n纵使君来亦无语，更无余法待文殊。",
        "dynasty": "宋",
        "collection_info": null
    },
    {
        "title": "竹夫人",
        "author": "吕本中",
        "content": "与君宿昔尚同床，正坐西风一夜凉。\n便学短檠墻角弃，不如团扇箧中藏。\n人情易变乃如此，世事多虞只自伤。\n却笑班姬与陈后，一生辛苦望专房。",
        "dynasty": "宋",
        "collection_info": null
    },
    {
        "title": "郊居",
        "author": "吕本中",
        "content": "纷纷俗驾不容攀，尚喜郊居绝往还。\n野寺并冬终日雨，客房无事一秋闲。\n平生谈说舌犹在，病起雕疏髩已斑。\n始悟庄周太多事，处夫才与不才间。",
        "dynasty": "宋",
        "collection_info": null
    },
    {
        "title": "送杨蒙秀才往乐平",
        "author": "吕本中",
        "content": "我有闽粤役，君成江浙行。\n穷途一回首，岁晚倍伤情。\n佳气占行在，烟氛满列营。\n如何抱奇策，不一请长缨。",
        "dynasty": "宋",
        "collection_info": null
    },
    {
        "title": "寄题暨尚卿双莲亭",
        "author": "吕本中",
        "content": "异亩同颖久未出，双觡共抵復何物。\n今君何以得此花，和气所致无他术。\n双莲共蔕中连理，相映同心出秋水。\n秋水池塘晓自凉，双莲中含风露香。\n飞燕姊妺不相妬，并骋逸艷来昭阳。\n自然容质见高韵，不必粉黛呈新粧。\n君家孝友闻近县，故使奇祥眼中见。\n一洗东南战鬬尘，小人知之亦革面。\n我来崎岖山岭间，忽闻双莲能解颜。\n请君更画作图看，毋使恶木讥雕残。",
        "dynasty": "宋",
        "collection_info": null
    },
    {
        "title": "简范信中钤辖三首  其一",
        "author": "吕本中",
        "content": "交游契分如君少，湖岭溪山似此稀。\n夹路梅花三十里，故人虽病莫先归。",
        "dynasty": "宋",
        "collection_info": null
    },
    {
        "title": "简范信中钤辖三首  其二",
        "author": "吕本中",
        "content": "海角相逢又一奇，更怜朋旧得追随。\n满堂举酒话畴昔，疑是中原无事时。",
        "dynasty": "宋",
        "collection_info": null
    },
    {
        "title": "简范信中钤辖三首  其三",
        "author": "吕本中",
        "content": "他日曹南十日雪，访君寻酒不能回。\n梅花此日怀安路，更有清诗入座来。",
        "dynasty": "宋",
        "collection_info": null
    },
    {
        "title": "次韵李仲辅佥判",
        "author": "吕本中",
        "content": "晓晴破雨却寒天，海上风光绝可怜。\n更欲陪公了春事，不须乘醉始逃禅。",
        "dynasty": "宋",
        "collection_info": null
    },
    {
        "title": "西施舌",
        "author": "吕本中",
        "content": "海上凡鱼不识名，百千生命一杯羮。\n无端更号西施舌，重与儿曹起妄情。",
        "dynasty": "宋",
        "collection_info": null
    },
    {
        "title": "和秦楚材直阁韵",
        "author": "吕本中",
        "content": "胡马南来议击毬，忽闻羌虏斩杨酋。\n一年春事兵氛退，万国欢声佳气浮。\n台阁如君须强起，林泉容我且归休。\n汉家基业无穷尽，早晚留侯与运筹。",
        "dynasty": "宋",
        "collection_info": null
    },
    {
        "title": "和展钵诗",
        "author": "吕本中",
        "content": "纷纷未了向来因，同在浮沤寓此身。\n顾我久拚庵外事，知公曾是箇中人。\n斋盂已厌五鼎食，诗卷初无一点尘。\n今代王孙能乐此，中兴祥瑞不缘麟。",
        "dynasty": "宋",
        "collection_info": null
    },
    {
        "title": "鼓山",
        "author": "吕本中",
        "content": "危栏不知高，下瞰万里路。\n沧海近咫尺，大舶不敢度。\n风云递舒卷，川原更回互。\n如何此道场，乃倚绝壁住。\n得非化人居，无乃仙圣寓。\n断崕石倒悬，绝壁水暗聚。\n我行天一涯，胜处时一遇。\n衰病九死余，已乏济胜具。\n登临兹忘返，尚觉慰迟暮。\n山林与膏壤，未到已心悟。",
        "dynasty": "宋",
        "collection_info": null
    },
    {
        "title": "王传岩起乐斋",
        "author": "吕本中",
        "content": "人生各有乐，所乐故不同。\n吹竽与击缶，同在可乐中。\n孰能识至乐，不计穷与通。\n颜子在陋巷，肯忧家屡空。\n朝从圣师游，暮归无近功。\n忽然若有合，此乐固无穷。\n当时二三子，因之开蔽蒙。\n君生百世下，久已闻其风。\n端居有遐想，客至聊从容。\n四壁倚蓬蒿，万卷蟠心胸。\n回视世所求，天道迷西东。\n此乐既不远，欲往吾其从。",
        "dynasty": "宋",
        "collection_info": null
    },
    {
        "title": "寄范四弟十弟",
        "author": "吕本中",
        "content": "俗事纷纷如乱麻，又扶衰病转天涯。\n文章老矣思吾弟，头角崭然胜外家。\n异味几回占食指，远书终夕望灯花。\n何时更住城南寺，共听春池两部蛙。",
        "dynasty": "宋",
        "collection_info": null
    },
    {
        "title": "春日纪事寄内外诸弟三首  其一",
        "author": "吕本中",
        "content": "水生溪涨欲容舠，疾病因循厌作劳。\n莫道深居便无事，午窗疴痒费爬搔。",
        "dynasty": "宋",
        "collection_info": null
    },
    {
        "title": "春日纪事寄内外诸弟三首  其二",
        "author": "吕本中",
        "content": "自闻贼报离扬州，凖拟春来泰出游。\n所恨溪山最佳处，不容老子便归休。",
        "dynasty": "宋",
        "collection_info": null
    },
    {
        "title": "春日纪事寄内外诸弟三首  其三",
        "author": "吕本中",
        "content": "长闲渐化读书癖，远道聊因避地行。\n安得薄田了饘粥，便相依倚过平生。",
        "dynasty": "宋",
        "collection_info": null
    },
    {
        "title": "寄诸弟",
        "author": "吕本中",
        "content": "九年任奔走，一饱费经营。\n此日穷居意，他乡独往情。\n相忧只有病，所至但论兵。\n尚喜吾诸弟，形模远胜兄。",
        "dynasty": "宋",
        "collection_info": null
    },
    {
        "title": "游凤池",
        "author": "吕本中",
        "content": "远近诸山翠作堆，凤池北望更崔嵬。\n青松夹路搀天去，白鸟翻云旁海来。\n喜有故人同出郭，属因衰病阻衔杯。\n犹怜不赴对床约，独上篮舆日暮回。",
        "dynasty": "宋",
        "collection_info": null
    },
    {
        "title": "题孙子绍所藏王摩诘渡水罗汉",
        "author": "吕本中",
        "content": "问渠褰裳欲何往，彷徨徙倚沧波上。\n至人入水固不濡，何以有此恐怖状。\n我知摩诘意未真，欲以笔端调世人。\n此水此渡俱非实，摩诘亦未尝下笔。\n孙郎宝藏今几年，往来周旋兵火间。\n世人险阻更百难，彼渡水者安如山。\n请君但作如此观，莫更思维寻笔端。",
        "dynasty": "宋",
        "collection_info": null
    },
    {
        "title": "送笋与何晋之",
        "author": "吕本中",
        "content": "年来念念欲深藏，颇觉看书气味长。\n莫怪囊空无一物，犹能分笋送何郎。",
        "dynasty": "宋",
        "collection_info": null
    },
    {
        "title": "次韵李伯纪园亭  其一",
        "author": "吕本中",
        "content": "昔日翱翔雨露边，已将勲业画凌烟。\n便寻松菊同元亮，不访丹砂学稚川。\n可但海山胜绿野，颇知风物似平泉。\n小园只在虚窗外，佳处常当几杖前。",
        "dynasty": "宋",
        "collection_info": null
    },
    {
        "title": "次韵李伯纪园亭  其二",
        "author": "吕本中",
        "content": "本无俗事可装怀，药圃花栏应手栽。\n乘兴聊陪野僧坐，赏心时许故人来。\n顿令此地成三绝，不为它乡赋七哀。\n钟鼎山林两无碍，豫章须是栋梁材。",
        "dynasty": "宋",
        "collection_info": null
    },
    {
        "title": "送林之奇少颖秀才往行朝",
        "author": "吕本中",
        "content": "我为福堂游，破屋占城市。\n城中几万户，所识一林子。\n蓊然众木中，见此真杞梓。\n未为栋梁具，且映风日美。\n子之于为学，其志盖未已。\n上欲穷经书，下考百代史。\n发而为文词，一一当俊伟。\n夫岂效鄙夫，念彼不念此。\n今来赴行朝，学已优则仕。\n穷通决有命，所愿求诸已。\n圣贤有明训，不在于青紫。\n丈夫出事君，邪正从此始。",
        "dynasty": "宋",
        "collection_info": null
    },
    {
        "title": "郑昂用岑参太白胡僧歌韵作楞伽室老人歌寄杲老",
        "author": "吕本中",
        "content": "楞伽室中绝皂白，去天何止三百尺。\n只今更住最高峰，斋无木鱼粥无钟。\n已将虎兕等蝼蚁，更许蛙蚓同蛟龙。\n闻道说禅通一线，为尔不识楞伽面。\n一生强项我所知，气压霜皮四十围。\n世人未辨此真僞，敢向楞伽论是非。\n诸公固是旧所适，郑髯从之新有得。\n欲将此意向楞伽，但道鹄乌同一色。",
        "dynasty": "宋",
        "collection_info": null
    },
    {
        "title": "赠王周士诸公",
        "author": "吕本中",
        "content": "空房夜气清，落月傍檐明。\n念我平生友，相望隔荒城。\n我老未厌书，破窗犹短檠。\n君亦不奈闲，黙坐数残更。\n共结香火社，同寻文字盟。\n王子潮州来，一笑冠欹倾。\n午饭展僧钵，村醪倾客瓶。\n相逢但谈道，绝口不论兵。\n未免俗眼笑，屡遭时辈轻。\n人生各有趣，小大俱有程。\n譬彼涧底松，难伴池中萍。\n云鹏与斥鷃，已矣两忘情。\n一洗瘴海耳，此言君可听。",
        "dynasty": "宋",
        "collection_info": null
    },
    {
        "title": "赠范信中",
        "author": "吕本中",
        "content": "异时携客醉公家，蜡烬堆盘酒过花。\n万里溪山隔春事，十年风景困胡沙。\n郑庄好客浑如昨，何逊能诗老更佳。\n但得尊前添一笑，莫言漂泊在天涯。",
        "dynasty": "宋",
        "collection_info": null
    },
    {
        "title": "会稽石道叟教授南剑兵火抢攘之余兴治郡学尺椽片瓦皆其所自经营也未朞月而学成远近赖之又祠前辈贤者以风励多士使游其间者望之而心化由是而入尧舜之道不难也古之教者盖多术矣五帝宪三王有乞言宪贤于乞言也道叟知之矣吕本中为作诗叙本末云",
        "author": "吕本中",
        "content": "圣远道则微，世久学欲绝。\n区区续微言，未易胜邪说。\n石侯东南秀，睹此心欲折。\n分教南剑州，意在补亡缺。\n欻令兵火后，復见俎豆设。\n庙貌甚尊严，上下有区别。\n先生黙无语，风化动闽粤。\n斯文自明白，如仰见日月。\n坐令穿凿悞，不待汤沃雪。\n不知旁祠谁，今代古豪杰。\n孰能与之齐，共此岁寒节。\n入门日在望，未返意已竭。\n由来正心术，不在费颊舌。\n乃知熏陶功，自与闻见别。\n曾鲁颜不愚，亦岂有优劣。\n此理倘可求，万古同一辙。",
        "dynasty": "宋",
        "collection_info": null
    },
    {
        "title": "寄计议弟张彦实钱元成夏庭列",
        "author": "吕本中",
        "content": "远书来稍稀，叔也经月病。\n微官自拘束，归兴復未定。\n谁能相劳苦，颇亦奉朝请。\n安身子有道，可保在不竞。\n宁闻郑子真，肯待当世聘。\n张钱平生欢，未贵渠有命。\n旧交余此人，岂减昔日盛。\n夏郎来几时，问学当转胜。\n高风陨寒梧，相助笔锋劲。\n同归定何日，不必有三径。\n相从说平生，保此一室静。",
        "dynasty": "宋",
        "collection_info": null
    },
    {
        "title": "寄内弟并示仲辅诸公",
        "author": "吕本中",
        "content": "江浙音书绝不闻，每逢时节嘆离羣。\n一秋多病常嫌客，短日无聊只闭门。\n浅学未容窥易象，旧书懒復诵玄文。\n莫言耆旧雕零尽，海内交游尚数君。",
        "dynasty": "宋",
        "collection_info": null
    },
    {
        "title": "简范信中",
        "author": "吕本中",
        "content": "诗人例穷君不然，画堂绣户罗婵娟。\n当时乘醉出三峡，至今妙句留西川。\n底事新来多退缩，梅花满眼看未熟。\n便期载酒约来冬，似要恶诗相抵触。\n晓来寒凛似中原，君忍闭门清昼眠。\n我病犹能相追逐，知君心期终不俗。\n但携二妙唤诸公，一醉落花吾亦足。",
        "dynasty": "宋",
        "collection_info": null
    },
    {
        "title": "再简范信中益谦呈张仲宗",
        "author": "吕本中",
        "content": "昨日之游乐不乐，主人爱客亦不恶。\n梅花远近遍川谷，雨练风揉未全落。\n明日之游復如何，城南城北梅更多。\n对酒我不饮，把琖君当歌。\n酒炙虽勤主人费，且幸吾党频相过。\n梅花纵落君莫叹，与君同住海南岸。\n花开花落都几时，君醉我醒人得知。\n相逢一笑俱有诗，如何不饮令君嗤。",
        "dynasty": "宋",
        "collection_info": null
    },
    {
        "title": "寄晁恭道郑德成二漕",
        "author": "吕本中",
        "content": "二年住闽中，不识建溪茶。\n处处得残杯，顾未惬齿牙。\n饥肠拥滞气，病眼增昏花。\n故人持节来，怜我病有加。\n会当饷绝品，不但分新芽。\n苍壁月堕晓，宝胯金披沙。\n一洗肝肺凈，兀坐如还家。\n阴雨又不解，天气復未佳。\n持诗寄两公，请为交旧时。\n便续北苑谱，即日定等差。",
        "dynasty": "宋",
        "collection_info": null
    },
    {
        "title": "连得夏三十一翇兄弟范十五仲容赵十七颖达书相与甚勤作诗寄之",
        "author": "吕本中",
        "content": "闲居病亦侵，世务每绝念。\n犹怜二三子，从我久未厌。\n书来不改昨，意苦辞亦赡。\n问我来何时，期我早会面。\n我行但谋食，欲去復未便。\n要当相就居，同止山水县。\n读我所传书，亦足满素愿。\n开卷忽有得，如饮醇酒酽。\n吾闻古志士，学也盖有渐。\n欲升夫子堂，不摘屈宋艶。\n倒篱望青天，岂必在窥覸。\n他时倘从容，此语子可验。",
        "dynasty": "宋",
        "collection_info": null
    },
    {
        "title": "送钱子虚抚干往洪州赴新任二首  其一",
        "author": "吕本中",
        "content": "君不求时用，居然如病夫。\n经过阅岁月，相伴走江湖。\n白玉终无玷，寒松保不枯。\n同官多胜士，总为致区区。",
        "dynasty": "宋",
        "collection_info": null
    },
    {
        "title": "送钱子虚抚干往洪州赴新任二首  其二",
        "author": "吕本中",
        "content": "老矣吾无用，归欤子未宜。\n端能出奇策，略为济斯时。\n闷有书遮眼，闲须笏拄颐。\n西山有爽气，当报故人知。",
        "dynasty": "宋",
        "collection_info": null
    },
    {
        "title": "题晁恭道善境界图  其一",
        "author": "吕本中",
        "content": "畴昔相从三十年，如今休去不逃禅。\n知君参见法轮老，始悟苍苍便是天。",
        "dynasty": "宋",
        "collection_info": null
    },
    {
        "title": "题晁恭道善境界图  其二",
        "author": "吕本中",
        "content": "境界本来无善恶，人间何处有新图。\n欲知箇裏真消息，腊月寒松永不枯。",
        "dynasty": "宋",
        "collection_info": null
    },
    {
        "title": "问干元珪老",
        "author": "吕本中",
        "content": "问讯干元老，江头几日回。\n还应舣船待，不作御风来。\n漫有经旬别，频思一笑开。\n庭前荔子熟，尚要着诗催。",
        "dynasty": "宋",
        "collection_info": null
    },
    {
        "title": "赠杨绍祖",
        "author": "吕本中",
        "content": "城东往还者，相近得杨卿。\n处世如无事，为官不近名。\n匣藏防身剑，案有读书檠。\n此外唯尊酒，时时唤客倾。",
        "dynasty": "宋",
        "collection_info": null
    },
    {
        "title": "谢宇文漳州送茶",
        "author": "吕本中",
        "content": "暑气侵人病逾剧，虚堂坐调出入息。\n漳州太守送茶来，王圭小凤俱无敌。\n太守怜我病无语，故遣此茶相劳苦。\n千金一饼君未许，百金一盏如泼乳。\n其它鬬芽未足数，下视纷纷等尘土。\n病夫未饮病先愈，坐觉爽气生肺腑。\n城中车马闹如雨，更有乐善如君否。",
        "dynasty": "宋",
        "collection_info": null
    },
    {
        "title": "夏日",
        "author": "吕本中",
        "content": "暑雨遂经月，客来困稍疏。\n闭门观易象，反復看何如。\n妙处元非画，微言不在书。\n故山初未远，举首是吾庐。",
        "dynasty": "宋",
        "collection_info": null
    },
    {
        "title": "过刘忠显公乡县作",
        "author": "吕本中",
        "content": "疾风知劲草，世乱识忠臣。\n自古有此语，今代岂无人。\n刘公生东南，节义迈等伦。\n时危出一死，以捍胡马尘。\n遂令天下人，稍知吾道尊。\n至今生气在，凛凛凌层云。\n我行崇安野，瞻望彼高坟。\n流泽既未远，有子贤而文。\n会当广德业，早为建殊勲。\n此意苟不泯，楚人生伍员。",
        "dynasty": "宋",
        "collection_info": null
    },
    {
        "title": "夏日深居二首  其一",
        "author": "吕本中",
        "content": "匆匆车马未言还，因病深居未得闲。\n更为故人留一夏，稍移行李过东山。",
        "dynasty": "宋",
        "collection_info": null
    },
    {
        "title": "夏日深居二首  其二",
        "author": "吕本中",
        "content": "故人多住城东寺，还许相过结净缘。\n海寇求降荔子熟，是中风月可忘年。",
        "dynasty": "宋",
        "collection_info": null
    },
    {
        "title": "干元副寺欲还云门",
        "author": "吕本中",
        "content": "子有四方志，云门寻旧游。\n溪山往时梦，江海一番秋。\n物态随高下，生涯任去留。\n闲将问庵主，如此是禅不。",
        "dynasty": "宋",
        "collection_info": null
    },
    {
        "title": "庆尧侍者以诗相赠偶成绝句谢之",
        "author": "吕本中",
        "content": "满城车马杂尘埃，所至如云拨不开。\n只有西禅尧侍者，肯衝剧暑送诗来。",
        "dynasty": "宋",
        "collection_info": null
    },
    {
        "title": "渴雨简张仲宗二首  其一",
        "author": "吕本中",
        "content": "强读文书不补饥，只今一饱尚难期。\n薄云未肯苏禾稼，细雨才堪湿荔枝。",
        "dynasty": "宋",
        "collection_info": null
    },
    {
        "title": "渴雨简张仲宗二首  其二",
        "author": "吕本中",
        "content": "雨湿平林松桂香，断云冉冉拂疏篁。\n江山故自可人意，从此归休策最长。",
        "dynasty": "宋",
        "collection_info": null
    },
    {
        "title": "谢杨绍祖惠玉友",
        "author": "吕本中",
        "content": "我来闽中居，中热久断酒。\n端居苦无事，神气思内守。\n故人怜我病，小缸送玉友。\n极知此不凡，岭海见未有。\n感君意则重，纳约况自牖。\n欣然洗盏尝，不待捧素手。\n空杯贮玉色，一洗市沽丑。\n坐令百疾去，敢復望升斗。\n从令破酒戒，可以入道不。",
        "dynasty": "宋",
        "collection_info": null
    },
    {
        "title": "与李似宗别后奉寄",
        "author": "吕本中",
        "content": "昔者相过今几时，心期虽在事多疑。\n滞留江海君先病，怅望云山我欲归。\n老境犹存作诗苦，故人多有食言肥。\n汉阴老父如无事，肯復逢人论是非。",
        "dynasty": "宋",
        "collection_info": null
    },
    {
        "title": "作雨不成旱暑愈甚未能就道",
        "author": "吕本中",
        "content": "三日阴风雨不成，坐嫌衝暑作宵征。\n敢因贫故累公子，尚欲闲时寻友生。\n兵甲未休心已醉，诗书颇费眼犹明。\n便须凖拟庵居用，拄杖绳床折脚铛。",
        "dynasty": "宋",
        "collection_info": null
    },
    {
        "title": "闻鹊",
        "author": "吕本中",
        "content": "一夏病如此，他乡闲未回。\n疏檐闻鹊喜，知有远书来。",
        "dynasty": "宋",
        "collection_info": null
    },
    {
        "title": "荔子",
        "author": "吕本中",
        "content": "南征未厌苦关山，荔子今年已厌餐。\n时有野僧来献供，每烦佳士约同槃。\n门前炎暑三伏旱，坐上冰霜六月寒。\n他日一尊须念此，中州传买半棃干。",
        "dynasty": "宋",
        "collection_info": null
    },
    {
        "title": "干元真歇数约他日同庵居",
        "author": "吕本中",
        "content": "与君俱自走天涯，何处云山不是家。\n城市少留真梦事，林泉高卧亦空花。\n久无佳句雕肝肾，漫有微言到齿牙。\n他日一庵如可必，愿分斋罢半瓯茶。",
        "dynasty": "宋",
        "collection_info": null
    },
    {
        "title": "将发福唐",
        "author": "吕本中",
        "content": "尽此一囊粟，我行当有期。\n凉风吹天涯，增我别后思。\n结束向行在，问子还何时。\n初无济时策，处事多参差。\n环视中所有，无一施可宜。\n形骸久已病，敢徼当世知。\n不蒙朋友责，定遭儿辈嗤。\n矧此世外人，劝归常恐迟。\n相寻有如日，请盟吾此诗。",
        "dynasty": "宋",
        "collection_info": null
    },
    {
        "title": "听雨",
        "author": "吕本中",
        "content": "日数归期似有期，故园无语说相思。\n芭蕉叶上三更雨，正是愁人睡觉时。",
        "dynasty": "宋",
        "collection_info": null
    },
    {
        "title": "末利",
        "author": "吕本中",
        "content": "香如含笑全然胜，韵比酴醾更似高。\n所恨海濵出太远，初无名字入风骚。",
        "dynasty": "宋",
        "collection_info": null
    },
    {
        "title": "闻二弟召对",
        "author": "吕本中",
        "content": "晚来忽雨已如秋，竹枕欹眠得自由。\n忽报诸郎例升进，颇容老子便归休。\n人传胡虏三年旱，势合山河一战收。\n顾我迂疏最宜病，祗应随处见莬裘。",
        "dynasty": "宋",
        "collection_info": null
    },
    {
        "title": "夜凉早起寻李贻季陆庆长所惠诗有作",
        "author": "吕本中",
        "content": "夜长忘阴晴，忽听檐雨滴。\n空房闭重门，凉气通枕席。\n欣然欲揽被，如觅旧相识。\n那知庚伏内，得此睡通夕。\n起寻两君诗，令我生气力。\n成蹊长桃李，已自除荆棘。\n远游得数士，舍此百无益。\n挑灯视皮肤，不顾蚊齩赤。\n因之不復寐，为子增嘆息。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其一",
        "author": "吕本中",
        "content": "我思临川居，欲往意未慊。\n每怀三二子，岁月多荏苒。\n后生慎所习，正是丝在染。\n未须极轩昂，且须就收敛。\n举动思故人，此志岂不远。\n才虽有高下，事亦要强勉。\n愿为江海深，莫作盆盎浅。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其二",
        "author": "吕本中",
        "content": "世人争锱铢，未语色已变。\n居然面颈赤，自处亦已贱。\n宁知烈士胸，渠自有志愿。\n一介不妄取，万钟我亦倦。\n古人有伯夷，名冠太史传。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其三",
        "author": "吕本中",
        "content": "见人辄有求，所以百虑非。\n但能守箪瓢，何事不可为。\n愚夫饱欲死，志士固长饥。\n出门万里涂，其亦慎所之。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其四",
        "author": "吕本中",
        "content": "莫惜一日勤，而忘终身忧。\n农夫力耕作，其必岁有秋。\n日前不卤莽，久亦有倍收。\n少年不努力，老大復何求。",
        "dynasty": "宋",
        "collection_info": null
    },
    {
        "title": "别法一上人",
        "author": "吕本中",
        "content": "我有江浙役，子能乘兴来。\n便同汤院浴，却为故人回。\n此道恐遂绝，后生良可哀。\n试寻钥匙子，一一与重开。",
        "dynasty": "宋",
        "collection_info": null
    },
    {
        "title": "别后寄珪粹中",
        "author": "吕本中",
        "content": "海上相逢两过秋，飘然乘兴亦悠悠。\n送行百里还归去，同是江湖不繫舟。",
        "dynasty": "宋",
        "collection_info": null
    },
    {
        "title": "哭王元迈",
        "author": "吕本中",
        "content": "纷纷举手争毫末，砥柱当河独不流。\n一夕便随波浪没，天涯黄叶更悲秋。",
        "dynasty": "宋",
        "collection_info": null
    },
    {
        "title": "别林氏兄弟",
        "author": "吕本中",
        "content": "二年住闽岭，所阅足青紫。\n那知万众中，得此数君子。\n相从不我厌，但觉岁月驶。\n高论脱时俗，如风濯烦暑。\n出处虽未同，气味固相似。\n人生有离合，所畏为物使。\n要当啜英华，不必计渣滓。\n他年肯相寻，在彼不在此。",
        "dynasty": "宋",
        "collection_info": null
    },
    {
        "title": "本中欲谋他日復来福唐之东山林少颖请作诗以记因成两绝  其一",
        "author": "吕本中",
        "content": "老大驰驱百不宜，敢将筋力蹈危机。\n他年更欲眠云住，同过东山尝荔枝。",
        "dynasty": "宋",
        "collection_info": null
    },
    {
        "title": "本中欲谋他日復来福唐之东山林少颖请作诗以记因成两绝  其二",
        "author": "吕本中",
        "content": "更作东山住，寻盟尚有诗。\n看君腾踏去，及我未归时。",
        "dynasty": "宋",
        "collection_info": null
    },
    {
        "title": "谢人惠陈家紫",
        "author": "吕本中",
        "content": "烦君惠我陈家紫，万里漂流合得尝。\n莫道闻名不相识，旧随笾实到吾乡。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其一",
        "author": "吕本中",
        "content": "四海交游一信民，后来情分更谁亲。\n可怜相伴溪堂老，一去尘寰三十春。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其二",
        "author": "吕本中",
        "content": "一世声名高与关，亦知不合住人间。\n不令整顿干坤了，虚逐松声半夜还。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其三",
        "author": "吕本中",
        "content": "璧老投冠去学禅，堂堂一鼓阵无前。\n平生老伴唯均父，马病涂穷不着鞭。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其四",
        "author": "吕本中",
        "content": "屏医郄药病良已，绝学捐书我又休。\n却到旧时行履处，五湖烟水上渔舟。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其五",
        "author": "吕本中",
        "content": "万里飘然不繫舟，老来专忆旧交游。\n西风日落中原路，虚度江湖数十秋。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其六",
        "author": "吕本中",
        "content": "唐子直心绝可怜，夏侯苦节更谁传。\n诸晁事业风流在，各有残诗十数篇。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其七",
        "author": "吕本中",
        "content": "平生亲爱独诸晁，叔也相亲共寂寥。\n半日不来须折简，暂时相远定相招。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其八",
        "author": "吕本中",
        "content": "病夫长病合长饥，岂復轻随世上儿。\n云雨覆翻渠有分，江湖潦倒我无知。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其九",
        "author": "吕本中",
        "content": "曾郎学行冠姻亲，赵子才能又绝伦。\n仲弟故应同二妙，一时先后委埃尘。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其一○",
        "author": "吕本中",
        "content": "便欲长休老未能，尔来频愧住庵僧。\n直须弃尽人间事，始见从来一点灯。",
        "dynasty": "宋",
        "collection_info": null
    },
    {
        "title": "温泉",
        "author": "吕本中",
        "content": "海上秋来早晚凉，客愁苏醒似还乡。\n归途尚欲疗疮疥，剩乞温泉一勺汤。",
        "dynasty": "宋",
        "collection_info": null
    },
    {
        "title": "将去福州",
        "author": "吕本中",
        "content": "委曲随人久未甘，翛然午枕睡方酣。\n功名到此终无分，身世从来百不堪。\n为己工夫今粗晓，住山活计久相谙。\n他时不用求三径，投老才须住一庵。",
        "dynasty": "宋",
        "collection_info": null
    },
    {
        "title": "初秋",
        "author": "吕本中",
        "content": "凉风惊木叶，意欲作深秋。\n客病浑如昨，囊空却自由。\n因闲得饮酒，端坐胜封侯。\n寄语平生友，当能为我谋。",
        "dynasty": "宋",
        "collection_info": null
    },
    {
        "title": "奉呈鼓山云门二老",
        "author": "吕本中",
        "content": "汝水相逢今几年，只今同住海南偏。\n月明本自无亏缺，山色何尝有变迁。\n他日会逢晜弟语，一时惊散老狐禅。\n倘因居士闲开口，却作冲和二月天。",
        "dynasty": "宋",
        "collection_info": null
    },
    {
        "title": "从叔巽叔觅茶",
        "author": "吕本中",
        "content": "疾病侵凌转不堪，时思一室奉清谈。\n嗣宗已饷兵厨酒，当有新茶惠阿咸。",
        "dynasty": "宋",
        "collection_info": null
    },
    {
        "title": "福建界首寄福州亲旧",
        "author": "吕本中",
        "content": "海上秋风吹客衣，屡烦亲旧送将归。\n今朝更入江东路，便恐书来即渐稀。",
        "dynasty": "宋",
        "collection_info": null
    },
    {
        "title": "严州九日坐上赠胡明仲常子正",
        "author": "吕本中",
        "content": "今年得交旧，九日会严州。\n城角风云暮，天涯景色秋。\n功名有长铗，行李付扁舟。\n苦恨三年别，聊因一笑留。\n病添文字懒，老耻稻粱谋。\n活国须公等，吾生便可休。",
        "dynasty": "宋",
        "collection_info": null
    },
    {
        "title": "方允迪挽词二首  其一",
        "author": "吕本中",
        "content": "已矣儒林老，今为地下郎。\n空山留几杖，遗稿漫文章。\n径狭风霜远，溪深草木长。\n伤心钓台路，千载閟幽光。",
        "dynasty": "宋",
        "collection_info": null
    },
    {
        "title": "方允迪挽词二首  其二",
        "author": "吕本中",
        "content": "惟君好兄弟，少小共声名。\n岂止千人杰，俱为一代英。\n云何卧丘壑，不使至公卿。\n恸哭松风远，悲云咽莫声。",
        "dynasty": "宋",
        "collection_info": null
    },
    {
        "title": "程伯禹母夫人挽诗二首  其一",
        "author": "吕本中",
        "content": "久矣闺门秀，端如玉在渊。\n相夫成令德，教子作名贤。\n遽逐秋风尽，空令莫景迁。\n伤心江左地，松柏闭新阡。",
        "dynasty": "宋",
        "collection_info": null
    },
    {
        "title": "程伯禹母夫人挽诗二首  其二",
        "author": "吕本中",
        "content": "旧随贤子后，每得熟严规。\n未获升堂拜，空成相挽诗。\n爵频赐汤沐，寿不到期颐。\n他日家声在，流传世未知。",
        "dynasty": "宋",
        "collection_info": null
    },
    {
        "title": "送范师厚宣谕四川",
        "author": "吕本中",
        "content": "老境侵寻久废诗，送君宁復似当时。\n虺隤病马犹长路，偃蹇寒松只旧枝。\n想得山川瞻使节，便令父老识家规。\n圣朝本意惟寛大，网漏吞舟始合宜。",
        "dynasty": "宋",
        "collection_info": null
    },
    {
        "title": "赠了老",
        "author": "吕本中",
        "content": "前年见公沧海上，法会堂堂万骑将。\n今年见公浙河东，犹是当时旧老翁。\n送行更有天童老，骐骥齐驱猎霜草。\n野狐射干胆欲破，不但独喷羣马倒。\n我衰且病百念绝，便得从公不为早。\n忘情遁迹亦未是，言与不言俱一扫。\n世人扰扰不归家，公行问渠有何好。",
        "dynasty": "宋",
        "collection_info": null
    },
    {
        "title": "送杨晨当时赴夔漕",
        "author": "吕本中",
        "content": "杨侯从旧名籍籍，吴中一见如旧识。\n怜我衰頽病已侵，怪我辛勤百无益。\n今君遽作巴蜀行，江头宿昔春水生。\n路经三峡不艰阻，遍与疲民问疾苦。\n随身长剑莫轻舞，试伐蛟鼍斩豺虎。\n此来人士众如雨，得君此行慰羁旅。\n君但垂情一笑许，胜使区区入州府。\n百城因之遂安堵，亦胜无事闲坐否。",
        "dynasty": "宋",
        "collection_info": null
    },
    {
        "title": "送徐林稚山赴江西漕",
        "author": "吕本中",
        "content": "总角相从四十年，如今衰病已华颠。\n久无耆老可访事，尚喜交游不乏贤。\n未使从容持从橐，却令辛苦上江船。\n百城编户皆疲瘵，日望公来与息肩。",
        "dynasty": "宋",
        "collection_info": null
    },
    {
        "title": "将发金陵奉怀张彦实",
        "author": "吕本中",
        "content": "老矣君何往，翩然我欲归。\n文章晚未用，岁月事多违。\n江接鄱阳路，风吹游子衣。\n不应蘧伯玉，独悟昔年非。",
        "dynasty": "宋",
        "collection_info": null
    },
    {
        "title": "初离建康  其一",
        "author": "吕本中",
        "content": "尝忆他年出旧京，汴堤榆柳与船平。\n宁知此日钟山路，亦是东行第一程。",
        "dynasty": "宋",
        "collection_info": null
    },
    {
        "title": "初离建康  其二",
        "author": "吕本中",
        "content": "纷纷车马未言还，我独支离便得闲。\n尚有同门二三子，肯同今夜宿钟山。",
        "dynasty": "宋",
        "collection_info": null
    },
    {
        "title": "寓会稽禹迹寺",
        "author": "吕本中",
        "content": "阴雨静不出，端居还自由。\n客来从短褐，天气已深秋。\n所在兵犹鬬，中原乱不休。\n庙堂如有意，便与万人谋。",
        "dynasty": "宋",
        "collection_info": null
    },
    {
        "title": "会稽初秋四首  其一",
        "author": "吕本中",
        "content": "今来留滞浙河东，想见闽山荔子红。\n虽有故人家在彼，可无方便託西风。",
        "dynasty": "宋",
        "collection_info": null
    },
    {
        "title": "会稽初秋四首  其二",
        "author": "吕本中",
        "content": "张侯问舍復何时，我亦留连去未期。\n便欲为君草堂客，几时先寄落成诗。",
        "dynasty": "宋",
        "collection_info": null
    },
    {
        "title": "会稽初秋四首  其三",
        "author": "吕本中",
        "content": "故园回首但斜阳，所至奔波避贼忙。\n天下何曾有定处，越南燕北是中央。",
        "dynasty": "宋",
        "collection_info": null
    },
    {
        "title": "会稽初秋四首  其四",
        "author": "吕本中",
        "content": "病来每有居山兴，老去初无住世心。\n三尺枯桐无旧谱，始知三叹有遗音。",
        "dynasty": "宋",
        "collection_info": null
    },
    {
        "title": "钱逊叔侍郎奉京师旧坟改葬天柱谨成挽诗一首",
        "author": "吕本中",
        "content": "钱氏霸吴越，功德在斯民。\n逊王早退居，身退道益尊。\n至今二百年，盛事传后昆。\n文采震本朝，岂惟光一门。\n后来翰林公，又以直声闻。\n累叶其外家，家世悉殊勲。\n善恶久乃效，其报于此分。\n裔孙杰立者，迎丧自中原。\n遂令扰攘后，得安久旅魂。\n依依天柱山，不必京洛尘。\n死者如有知，当言吾有孙。\n小人託末契，所恨老不文。\n睹此一时盛，忍终无一言。\n越水流不竭，越山旱不昏。\n孝子亦不匮，锡类到礽云。",
        "dynasty": "宋",
        "collection_info": null
    },
    {
        "title": "重阳日西兴寄临安亲旧",
        "author": "吕本中",
        "content": "我来西兴口，君在龙山旁。\n如何阻一水，不共作重阳。\n别浦潮犹白，深秋菊未黄。\n遥知对杯酌，不记是他乡。",
        "dynasty": "宋",
        "collection_info": null
    },
    {
        "title": "范伯言药隐",
        "author": "吕本中",
        "content": "烈士故徇名，中民但荣官。\n宁知陋巷士，坚坐有余欢。\n出从圣师游，归坐守一箪。\n出门视天壤，密迩心自寛。\n范侯懒仕宦，决意归西山。\n西山有药隐，此地可盘桓。\n誓将从古人，上追孔与颜。\n有田可以耕，有屋可以安。\n宁能伴儿曹，日夜不得闲。\n我亦倦游者，世味更百难。\n梦寐想君家，父子兄弟间。\n便当卜隣居，一生长往还。\n相依得情话，出语清肺肝。\n后生有郢质，更为斵其漫。\n君行问安否，此盟当未寒。",
        "dynasty": "宋",
        "collection_info": null
    },
    {
        "title": "题赵祖文盘谷图",
        "author": "吕本中",
        "content": "赵郎落笔写盘谷，正是太平无事时。\n今日太行那有此，满山樵采尽痴儿。",
        "dynasty": "宋",
        "collection_info": null
    },
    {
        "title": "送胡明仲知永州",
        "author": "吕本中",
        "content": "君行西游浮沅湘，洞庭岳麓天一方。\n岳前老人望君久，岁晚不嫌归路长。\n晴天万里去鸿鹄，韫玉未售犹深藏。\n远行固是君素愿，多蓄奇谋羞自献。\n后生纷纷了目前，大策定非凡所见。\n簿书汩没渠自忙，道里嵠岖我不倦。\n百州东下例无涧，要君嶷然如断山。\n我老无用逢多艰，敢復着脚尘埃间。\n胸次偪塞良未寛，日夜矫首须君还。\n运斤成风君不难，不使世人漫鼻端。",
        "dynasty": "宋",
        "collection_info": null
    },
    {
        "title": "孙首之短堂",
        "author": "吕本中",
        "content": "孙郎囊空意且满，因谓身长才则短。\n以短名堂堂未成，长短是非俱不管。\n严州一见鬓仓浪，赠我新诗如夜光。\n何时到君短堂上，更话如今归兴长。",
        "dynasty": "宋",
        "collection_info": null
    },
    {
        "title": "赠孙首之",
        "author": "吕本中",
        "content": "子穷非一时，所历固长久。\n自从太平时，以至戎马后。\n今兹益穷甚，所至但缩手。\n遂令甑生尘，不止衿见肘。\n未能脱身去，且作避地走。\n金盘贮火齐，熟视不一取。\n溪船下涛江，亦未还南斗。\n固知松柏生，必不在培塿。\n见我严州城，世事懒到口。\n念子抱奇才，有节空自守。\n箪瓢在陋巷，世亦如此不。\n乘离勿重言，寒甚且饮酒。",
        "dynasty": "宋",
        "collection_info": null
    },
    {
        "title": "朱成伯秀野堂",
        "author": "吕本中",
        "content": "客愁固多岐，我怀亦萧散。\n连年寻故人，见子二水岸。\n官居少闲暇，岁月忽已换。\n有堂名秀野，未入俗眼看。\n得名自君子，可当清净观。\n未能艺桃李，且自饱藜苋。\n荒凉城一隅，初不越门限。\n脱身少年场，念此已熟烂。\n嗟予老病侵，阅世盖多难。\n相逢黙无语，自足洗忧患。\n穷冬足雨雪，近市乏薪炭。\n时来正堂堂，尚得一笑粲。",
        "dynasty": "宋",
        "collection_info": null
    },
    {
        "title": "次秀亭韵二首  其一",
        "author": "吕本中",
        "content": "忽见新亭起废基，暮云疏雨两霏霏。\n凭栏一望长江远，凿石新开小径微。\n治世从今可招隐，至人何苦更藏辉。\n使君不厌宾朋集，正为飘流到眼稀。",
        "dynasty": "宋",
        "collection_info": null
    },
    {
        "title": "次秀亭韵二首  其二",
        "author": "吕本中",
        "content": "舟车来往闹回环，今日陪公得暂闲。\n渐喜着身人迹外，胜如随众马蹄间。\n萦纡细数溪头路，苍翠遥看雨后山。\n正恐朝廷须旧物，不容常此面孱颜。",
        "dynasty": "宋",
        "collection_info": null
    },
    {
        "title": "甘棠楼",
        "author": "吕本中",
        "content": "高楼面面好，举目是溪山。\n急水泻湍濑，诸峰呈髻鬟。\n聊为半日出，得伴使君闲。\n作者风流在，承平气象还。\n身虽住世网，心已离尘寰。\n未厌陪游数，唯愁觅句悭。\n高风虽在望，逸韵恐难攀。\n咫尺蓬莱路，惟公指顾间。",
        "dynasty": "宋",
        "collection_info": null
    },
    {
        "title": "师奴病化  其一",
        "author": "吕本中",
        "content": "伴我闲中气味长，竹舆游历徧诸方。\n火边每与人争席，睡起偏嫌犬吠床。\n能与儿童较几许，贤于臧获便相忘。\n他生尚欲随吾在，要奉香炉漉水囊。",
        "dynasty": "宋",
        "collection_info": null
    },
    {
        "title": "师奴病化  其二",
        "author": "吕本中",
        "content": "受戒不捕鼠，听经如欲譍。\n谁知两溪畔，今日送亡僧。",
        "dynasty": "宋",
        "collection_info": null
    },
    {
        "title": "舟行至桐庐",
        "author": "吕本中",
        "content": "乘舟待潮发，一日到桐庐。\n物色寒初甚，溪山画不如。\n往来真是梦，亲旧不须书。\n犹胜鸱夷在，时容託后车。",
        "dynasty": "宋",
        "collection_info": null
    },
    {
        "title": "示儿",
        "author": "吕本中",
        "content": "忍穷吾有味，雕句汝无功。\n客舍嚣尘裏，春随浩荡中。\n初无买山费，真与住庵同。\n更想颜氏宅，箪瓢亦屡空。",
        "dynasty": "宋",
        "collection_info": null
    },
    {
        "title": "陈朝奉坐化",
        "author": "吕本中",
        "content": "东风吹雨欲翻盆，杏树前头柳暗村。\n试问老人何处去，夜来新月又黄昏。",
        "dynasty": "宋",
        "collection_info": null
    },
    {
        "title": "严州春晓  其一",
        "author": "吕本中",
        "content": "居闲病常撄，出郭春已老。\n微雨净新绿，转觉原野好。\n故人各漂散，颇恨来不早。\n尚有壁间诗，犹堪写怀抱。",
        "dynasty": "宋",
        "collection_info": null
    },
    {
        "title": "严州春晓  其二",
        "author": "吕本中",
        "content": "是月足阴晦，暮春常苦寒。\n闭门犹疾病，春物岂相干。\n坚坐客已少，长贫心自安。\n幽兰有花在，尚肯结余欢。",
        "dynasty": "宋",
        "collection_info": null
    },
    {
        "title": "子将为三衢之行下塔僧惠道求诗留题因成绝句遗之",
        "author": "吕本中",
        "content": "欲过城东病不能，飞檐高栋想层层。\n半年梦作严州住，一首诗留塔下僧。",
        "dynasty": "宋",
        "collection_info": null
    },
    {
        "title": "将适三衢而七弟欲往临安临行作诗奉送",
        "author": "吕本中",
        "content": "弟要题诗别，人还劝我留。\n如何南去路，更送北行舟。\n处事须远略，择交当广求。\n秋风理归棹，为我上衢州。",
        "dynasty": "宋",
        "collection_info": null
    },
    {
        "title": "椿阁  其一",
        "author": "吕本中",
        "content": "往时椿阁老，盛德传乡闾。\n至今风流在，遗芳殊未疏。",
        "dynasty": "宋",
        "collection_info": null
    },
    {
        "title": "椿阁  其二",
        "author": "吕本中",
        "content": "有孙仁者静，远近伏共贤。\n定知建德民，祝令如翁年。",
        "dynasty": "宋",
        "collection_info": null
    },
    {
        "title": "弋阳魏令赏音亭",
        "author": "吕本中",
        "content": "高亭已寂寞，山水自清音。\n主人去已久，此意谁復寻。\n梦回还旧观，川上有微吟。\n于焉继前作，因见平生心。",
        "dynasty": "宋",
        "collection_info": null
    },
    {
        "title": "建安熊述之为令建德不言而民治将适三衢留诗美之二首  其一",
        "author": "吕本中",
        "content": "熊卿治建德，隐几心若水。\n民肥吏干枯，亦不用笞棰。\n问子何能然，此岂力可使。\n建安今多贤，于子可见尔。",
        "dynasty": "宋",
        "collection_info": null
    },
    {
        "title": "建安熊述之为令建德不言而民治将适三衢留诗美之二首  其二",
        "author": "吕本中",
        "content": "建安固多贤，故人刘与胡。\n山川古秀润，珠生崖不枯。\n我病日已懒，触事见迂疏。\n行当脱身去，一廛从子居。",
        "dynasty": "宋",
        "collection_info": null
    },
    {
        "title": "拟古乐府",
        "author": "吕本中",
        "content": "高堂陈八音，同听不同乐。\n狂飈送鸿鹄，万里翔寥廓。\n一去三十年，事事非前约。\n当时绿绮琴，尘埃无处着。\n时节非不久，此意但如昨。",
        "dynasty": "宋",
        "collection_info": null
    },
    {
        "title": "己未重阳",
        "author": "吕本中",
        "content": "病无佳思只深藏，漫遶东篱菊未黄。\n最是一年秋好处，可能无酒过重阳。",
        "dynasty": "宋",
        "collection_info": null
    },
    {
        "title": "李珹拙轩",
        "author": "吕本中",
        "content": "念彼巧者劳，知此拙者安。\n拙者固无营，一生长得闲。\n子岂真拙者，託此以自安。\n何尝曵长裾，顾肯卑小官。\n世人极变态，翻手覆手间。\n子独如不闻，黙坐安如山。\n九衢走红尘，百事不相干。\n我老始见子，古井久不澜。\n赠子拙轩诗，留子静处看。\n当蒙一笑许，敢言愁肺肝。",
        "dynasty": "宋",
        "collection_info": null
    },
    {
        "title": "清慎轩",
        "author": "吕本中",
        "content": "清慎轩中一事无，午窗高枕似吾庐。\n世人称意何须道，乃祖风流正不疏。",
        "dynasty": "宋",
        "collection_info": null
    },
    {
        "title": "将往城南观音寺阻雨未果",
        "author": "吕本中",
        "content": "野寺他年别，溪山浪作秋。\n初凉颇宜出，小雨故妨游。\n僧老浑无念，田荒近不收。\n犹思五更懴，清切胜蛮讴。",
        "dynasty": "宋",
        "collection_info": null
    },
    {
        "title": "余迪漫浪斋",
        "author": "吕本中",
        "content": "颜子在陋巷，无一当其心。\n日惟圣之学，正自惜分阴。\n子生千载后，此意尚能寻。\n斋虽名漫浪，迹岂计浮沉。\n文字浩今古，不受俗务侵。\n端如贮美酒，妙处当自斟。\n临卷忽有得，如来君义临。\n即此是圣域，子行无滞淫。",
        "dynasty": "宋",
        "collection_info": null
    },
    {
        "title": "无题四首  其一",
        "author": "吕本中",
        "content": "我病无能到处穷，子才安得尚漂蓬。\n如何共饮重阳酒，相对无言似乃翁。",
        "dynasty": "宋",
        "collection_info": null
    },
    {
        "title": "无题四首  其二",
        "author": "吕本中",
        "content": "重阳共采东篱菊，却似乃翁年少时。\n顾我无能甘老病，相寻唯有向来诗。",
        "dynasty": "宋",
        "collection_info": null
    },
    {
        "title": "无题四首  其三",
        "author": "吕本中",
        "content": "闻钟即起待天明，客舍无聊坐五更。\n何日长风破巨浪，看渠万里出门行。",
        "dynasty": "宋",
        "collection_info": null
    },
    {
        "title": "无题四首  其四",
        "author": "吕本中",
        "content": "平生饱我饭脱粟，静夜不眠寻细书。\n可见乌衣诸子弟，从来志业不如渠。",
        "dynasty": "宋",
        "collection_info": null
    },
    {
        "title": "边愁  其一",
        "author": "吕本中",
        "content": "胡人吹短笛，一半是离声。\n想得南飞鸟，云间亦厌听。",
        "dynasty": "宋",
        "collection_info": null
    },
    {
        "title": "边愁  其二",
        "author": "吕本中",
        "content": "秋声晚来急，边塞乍寒时。\n不似江南日，愁多只自知。",
        "dynasty": "宋",
        "collection_info": null
    },
    {
        "title": "招范四弟",
        "author": "吕本中",
        "content": "凉风忽满箑，江汉有归心。\n顾我病如昨，怜君穷至今。\n苦嫌归梦短，不厌酒杯深。\n试问玉川老，何时许降临。",
        "dynasty": "宋",
        "collection_info": null
    },
    {
        "title": "衢州路中",
        "author": "吕本中",
        "content": "今日衢州路，师奴不共行。\n阿童浑似汝，只是太粗生。",
        "dynasty": "宋",
        "collection_info": null
    },
    {
        "title": "忆福州旧居菊花",
        "author": "吕本中",
        "content": "问讯阶前菊，如今属阿谁。\n祗应风露底，犹记摘残枝。",
        "dynasty": "宋",
        "collection_info": null
    },
    {
        "title": "求赵表之墨",
        "author": "吕本中",
        "content": "超然堂中墨如戟，支撑宗门渠有力。\n参得诸方一味禅，以此示人人不识。\n病夫见之喜折屐，便欲投诗恐无益。\n主人不吝是家风，会见琅琅送珪璧。",
        "dynasty": "宋",
        "collection_info": null
    },
    {
        "title": "陋巷",
        "author": "吕本中",
        "content": "陋巷客自稀，短日寒未到。\n感君时一来，得以慰怀抱。\n论文有根柢，落笔清且奥。\n如歌五弦琴，促轸有余操。\n黄花开正繁，薄酒可相劳。\n请君寻此盟，妙处同一造。",
        "dynasty": "宋",
        "collection_info": null
    },
    {
        "title": "示闻生",
        "author": "吕本中",
        "content": "形容落魄犹须酒，疾病因寻久废诗。\n忽见闻郎七字句，却如王谢少年时。",
        "dynasty": "宋",
        "collection_info": null
    },
    {
        "title": "简何居厚",
        "author": "吕本中",
        "content": "我乏济胜具，子怀经世才。\n寒窗得一笑，陋巷绝纤埃。\n白酒难充醉，黄花只强开。\n更怜无事日，时有好诗来。",
        "dynasty": "宋",
        "collection_info": null
    },
    {
        "title": "谢人送酒",
        "author": "吕本中",
        "content": "他乡逢故人，已觉意气盛。\n得君双榼酒，起我终日病。\n清如两龚洁，气出徐邈圣。\n乃知无功乡，欲往有捷径。\n一杯我已足，不必待历聘。\n扁舟下东阳，此计或未定。\n尚欲寻旧盟，短拙恐未称。\n先生肯降临，时扫一室净。",
        "dynasty": "宋",
        "collection_info": null
    },
    {
        "title": "闻蔡九弟十四弟到行在",
        "author": "吕本中",
        "content": "苦怀吾表弟，别久费相思。\n爱客能忘酒，长贫不废诗。\n每蒙高士喜，终少贵人知。\n试问游吴兴，何如在蜀时。",
        "dynasty": "宋",
        "collection_info": null
    },
    {
        "title": "赠蔡九弟十四弟",
        "author": "吕本中",
        "content": "年来疾病日衰頽，忽报山中两弟来。\n径欲相从营一醉，未须辛苦便轻回。",
        "dynasty": "宋",
        "collection_info": null
    },
    {
        "title": "病中",
        "author": "吕本中",
        "content": "贷米供晨炊，尚欠数束薪。\n平生甘此味，此去未为贫。\n新霜已严厉，况我病经旬。\n但守此心足，无为思古人。",
        "dynasty": "宋",
        "collection_info": null
    },
    {
        "title": "病中曾端伯见访",
        "author": "吕本中",
        "content": "不见仓曹十五年，江城相遇各华颠。\n何时更践隣居约，判断诸方五味禅。\n浮生扰扰乱初定，久病昏昏闲始便。\n欲问小童寻大隗，胜于猛将画凌烟。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "一任衡门可雀罗，时容欹枕听悬河。\n因君小试屠龙手，要与午窗降睡魔。",
        "dynasty": "宋",
        "collection_info": null
    },
    {
        "title": "送曾吉父",
        "author": "吕本中",
        "content": "吾道从来到处穷，八珍常与一箪同。\n子房故是青云士，圮上乃逢黄石翁。\n圣学有传为可喜，宦游少味自无功。\n亦知湖岭如江淛，尽在先生指顾中。",
        "dynasty": "宋",
        "collection_info": null
    },
    {
        "title": "次曾吉父兰溪三绝  其一",
        "author": "吕本中",
        "content": "夜窗相对不成眠，苦为离愁定不然。\n政以苍生未苏息，思君日夕望回船。",
        "dynasty": "宋",
        "collection_info": null
    },
    {
        "title": "次曾吉父兰溪三绝  其二",
        "author": "吕本中",
        "content": "春信先寻岭上梅，两年零落待君开。\n非关使节须重到，自是溪山未遣回。",
        "dynasty": "宋",
        "collection_info": null
    },
    {
        "title": "次曾吉父兰溪三绝  其三",
        "author": "吕本中",
        "content": "久觉藏身不厌深，旧游风物要追寻。\n书来肯附铜鱼使，记我今年病不禁。",
        "dynasty": "宋",
        "collection_info": null
    },
    {
        "title": "穷腊有怀",
        "author": "吕本中",
        "content": "冰霜抵穷腊，伏枕久亦倦。\n思公如和风，咫尺未得见。\n人生无贤愚，各自有志愿。\n但得所趣同，公固不我贱。\n何须肱九折，始见金百炼。\n平安望中原，栖息各异县。\n尚欲从公游，衰年保穷健。",
        "dynasty": "宋",
        "collection_info": null
    },
    {
        "title": "病中闻诸范日赴饮会",
        "author": "吕本中",
        "content": "诸公相随日酣饮，我病昏昏困衾枕。\n人生苦乐故不同，世味再寻如拾渖。\n良医更在肱九折，曾子从来日三省。\n不离方丈走诸方，万事只如驴觑井。",
        "dynasty": "宋",
        "collection_info": null
    },
    {
        "title": "深居",
        "author": "吕本中",
        "content": "深居如山林，初不识城市。\n尘凝喜事少，犬吠知客至。\n生涯付衰疾，日力破昏睡。\n欣然一笑足，自省甘若荠。\n收身当在早，过此恐少味。",
        "dynasty": "宋",
        "collection_info": null
    },
    {
        "title": "庆大悲阁成",
        "author": "吕本中",
        "content": "自离闽岭罢参禅，疾病深藏不计年。\n尚得闲人相印可，隔门惟有白衣仙。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "坚卧因循欲过冬，故人无復马牛风。\n得君好句能忘病，笑我长饥不讳穷。\n清梦肯嫌斋舍冷，破囊常伴酒杯空。\n新正所愿长穷健，剩作歌诗准备公。",
        "dynasty": "宋",
        "collection_info": null
    },
    {
        "title": "送广东漕范子仪",
        "author": "吕本中",
        "content": "我为三衢居，君作番禺行。\n君行我方病，岁序仍峥嵘。\n岭海未寂寞，斯民则憔悴。\n得君镇临之，固可以卒岁。\n嗟君盛德后，穷独与我同。\n比年数见之，长在寒苦中。\n番禺盛宾僚，莫如元帅贤。\n君行问安否，道我如昔然。",
        "dynasty": "宋",
        "collection_info": null
    },
    {
        "title": "夜闻诸生读书因成寄赵十七侄",
        "author": "吕本中",
        "content": "纷纷药裹了新正，北望兰溪不数程。\n且喜诸生会勤苦，夜窗如子读书声。",
        "dynasty": "宋",
        "collection_info": null
    },
    {
        "title": "夜坐",
        "author": "吕本中",
        "content": "所至留连不计程，两年坚卧厌南征。\n荒城日短溪山静，野寺人稀鹳鹤鸣。\n药裹向人闲自好，文书到眼病犹明。\n较量定力差精进，夜夜蒲团坐五更。",
        "dynasty": "宋",
        "collection_info": null
    },
    {
        "title": "简李巽伯",
        "author": "吕本中",
        "content": "爱酒旧无敌，能诗新有声。\n荒城时过我，长句屡寻盟。\n厌病时招客，因行不计程。\n祗应有余暇，未肯赋闲情。",
        "dynasty": "宋",
        "collection_info": null
    },
    {
        "title": "追记昔年正月十日宣城出城至广教",
        "author": "吕本中",
        "content": "尝忆他年在宛陵，好山松竹面层层。\n江城气候犹含雪，草市人家已挂灯。\n每怪愁肠难贮酒，时随拄杖出寻僧。\n如今转觉衰颓甚，病坐南窗冷欲冰。",
        "dynasty": "宋",
        "collection_info": null
    },
    {
        "title": "病中上元",
        "author": "吕本中",
        "content": "病久仍多事，深居未识春。\n殷勤今夜雨，且为阻游人。",
        "dynasty": "宋",
        "collection_info": null
    },
    {
        "title": "三衢上元",
        "author": "吕本中",
        "content": "俗事纷纷避作烦，梦中时厌雨声喧。\n但看闲客时来去，胜说羣儿手覆翻。\n事业不同俱可笑，形骸如此尚何言。\n他年更有相逢话，同是三衢过上元。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "剩作闲官不计年，得公相近转翛然。\n饱谙文字能生病，始信虚空不住禅。\n水涩船回休进棹，路长马倦莫加鞭。\n漫成拙句为公寿，要作新正第一篇。",
        "dynasty": "宋",
        "collection_info": null
    },
    {
        "title": "官闲赠人",
        "author": "吕本中",
        "content": "自喜闲官不计员，月叨微禄胜归田。\n药囊往往充诗藁，米劵时时当酒钱。\n忍病作劳吾不厌，对人无语子差贤。\n不须更见卢溪老，会得安心即是禅。",
        "dynasty": "宋",
        "collection_info": null
    },
    {
        "title": "正月十七日",
        "author": "吕本中",
        "content": "令节今安在，晨钟奉夙兴。\n空庭留素月，广殿有残灯。\n笑语已难记，经游如未曾。\n吾衰得坚卧，差胜住房僧。",
        "dynasty": "宋",
        "collection_info": null
    },
    {
        "title": "病中得舍弟信",
        "author": "吕本中",
        "content": "频通婺女讯，兼得会稽书。\n岁月呻吟裏，文章困睡余。\n百年判憔悴，万里付迂疏。\n尚欲身强健，相从得定居。",
        "dynasty": "宋",
        "collection_info": null
    },
    {
        "title": "疥",
        "author": "吕本中",
        "content": "瘙痒挠肤无春冬，为害略与恶疾同。\n只有疮痂不相负，夜阑长满寝衣中。",
        "dynasty": "宋",
        "collection_info": null
    },
    {
        "title": "正月十九日暴热",
        "author": "吕本中",
        "content": "一夜飞蚊遶鬓鸣，却忘时节是新正。\n祗应朝暮须风雨，便作疏檐泻竹声。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "十年不调张廷尉，一字拔人山巨源。\n万事重寻已陈迹，此公相对可忘言。\n故人久已音书绝，古寺终嫌市井喧。\n更欲移家近深僻，漫留书册教儿孙。",
        "dynasty": "宋",
        "collection_info": null
    },
    {
        "title": "送向仲告往江西",
        "author": "吕本中",
        "content": "纷纷车马闹如云，膏火煎熬祗自焚。\n亦有故人来问疾，苦无佳思与论文。\n江湖老矣频搔首，毛髮翛然政似君。\n他日卜邻犹有约，静中风景要平分。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其一",
        "author": "吕本中",
        "content": "偶从行李转江湖，所至翛然一物无。\n午枕久拚闲事业，夜窗新有静工夫。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其二",
        "author": "吕本中",
        "content": "少小交游不乏贤，二三豪杰聚临川。\n自从老大飘零尽，独有残诗数百篇。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其三",
        "author": "吕本中",
        "content": "屡试吴中千里莼，闽中荔子亦尝新。\n独游每恨无佳思，正好溪山少故人。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其四",
        "author": "吕本中",
        "content": "故人自失嵇中散，疾病衰颓转不堪。\n犹喜闲居有贤弟，且随长铗住江南。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其五",
        "author": "吕本中",
        "content": "张卿别后且郊居，无復黄公旧酒垆。\n试问今年有闲暇，亦随书剑入城无。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其六",
        "author": "吕本中",
        "content": "交游畴昔住临川，博士高风世不传。\n饶谢得名三十载，当时已道小汪贤。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其七",
        "author": "吕本中",
        "content": "故人子弟惟汪谢，每一思之忘寝兴。\n莫道临川便寂寞，后来相继有诸曾。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其八",
        "author": "吕本中",
        "content": "吏部声名动一时，中原人物未全衰。\n低摧不用还归去，坐守遗经可疗饥。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其九",
        "author": "吕本中",
        "content": "金溪比岁復何如，二董风流却未疏。\n闻道移家远城市，欲携书籍更深居。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其一○",
        "author": "吕本中",
        "content": "爱贤如渇吴夫子，不染世间儿女尘。\n老病不逢终不悔，后生谁復记斯人。",
        "dynasty": "宋",
        "collection_info": null
    },
    {
        "title": "奉怀季平范丈戏成两绝句录呈  其一",
        "author": "吕本中",
        "content": "形骸已病尤宜懒，岁月长贫屡有诗。\n犹得深居少尘事，只如同在岭南时。",
        "dynasty": "宋",
        "collection_info": null
    },
    {
        "title": "奉怀季平范丈戏成两绝句录呈  其二",
        "author": "吕本中",
        "content": "新年为况復何如，尚有心情打酒无。\n只恐后生行乐处，转嫌吾辈白髭鬚。",
        "dynasty": "宋",
        "collection_info": null
    },
    {
        "title": "病中寄胡原仲刘致中",
        "author": "吕本中",
        "content": "累月不寄书，我病亦在床。\n仰见出林鹤，如覩二子翔。\n冰壶贮秋月，所至有辉光。\n僻郡足风雨，深春犹雪霜。\n闽水远而清，闽山深且长。\n何时一尊酒，更復议行藏。",
        "dynasty": "宋",
        "collection_info": null
    },
    {
        "title": "才元相过三衢偶成近体诗一首奉呈",
        "author": "吕本中",
        "content": "纷纷俗事起如毛，病起南窗厌作劳。\n正欲往来求饭饱，敢将辛苦治名高。\n长闲似称三冬卧，旧学虚蒙一字褒。\n他日相逢有余地，尚容衰晚鬬坚牢。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "衾稠尚冷知春早，意绪无聊觉病深。\n夜半故诗缘底事，向来余习正关心。",
        "dynasty": "宋",
        "collection_info": null
    },
    {
        "title": "寄人三首  其一",
        "author": "吕本中",
        "content": "世久无高识，斯人我独知。\n子行吾羡子，虽病敢忘诗。",
        "dynasty": "宋",
        "collection_info": null
    },
    {
        "title": "寄人三首  其二",
        "author": "吕本中",
        "content": "念昔无事日，同升夫子堂。\n江湖晚相见，犹喜共行藏。",
        "dynasty": "宋",
        "collection_info": null
    },
    {
        "title": "寄人三首  其三",
        "author": "吕本中",
        "content": "世久趋浮末，于时尔独贤。\n闲游众目外，却立万夫前。",
        "dynasty": "宋",
        "collection_info": null
    },
    {
        "title": "寄人三首  其四",
        "author": "吕本中",
        "content": "老骥空伏枥，长琴有断弦。\n伤心共隐地，回首更茫然。",
        "dynasty": "宋",
        "collection_info": null
    },
    {
        "title": "寄祁居士",
        "author": "吕本中",
        "content": "闻道祁居士，抄书手未停。\n艰难走异县，辛苦抱遗经。\n野寺犹堪隐，人言懒復听。\n十年事夫子，今日得仪型。",
        "dynasty": "宋",
        "collection_info": null
    },
    {
        "title": "赠人四首  其一",
        "author": "吕本中",
        "content": "病欲相寻久未能，虎丘山下在家僧。\n诸方本末须君记，拈出丛林旧葛藤。",
        "dynasty": "宋",
        "collection_info": null
    },
    {
        "title": "赠人四首  其二",
        "author": "吕本中",
        "content": "昔年曾侍老姑傍，诲我全身只退藏。\n长恐风流便疏远，子犹他日及升堂。",
        "dynasty": "宋",
        "collection_info": null
    },
    {
        "title": "赠人四首  其三",
        "author": "吕本中",
        "content": "跬步无功已厌迟，后生谁復肯从师。\n无人识子闲居意，手冷深藏只自知。",
        "dynasty": "宋",
        "collection_info": null
    },
    {
        "title": "赠人四首  其四",
        "author": "吕本中",
        "content": "三江古路更深居，白首穷经一丈夫。\n借问新年入城市，亦曾频到虎丘无。",
        "dynasty": "宋",
        "collection_info": null
    },
    {
        "title": "寄朱希真",
        "author": "吕本中",
        "content": "幕下诸侯老，微言众不听。\n祗应有余论，时復注前经。\n郡古疏还往，官闲任醉醒。\n主人鹅可换，更为写黄庭。",
        "dynasty": "宋",
        "collection_info": null
    },
    {
        "title": "寄向县丞",
        "author": "吕本中",
        "content": "念子他时两颊红，十年奔走变衰翁。\n耐官丞相风流在，坐守箪瓢不诉穷。",
        "dynasty": "宋",
        "collection_info": null
    },
    {
        "title": "病中",
        "author": "吕本中",
        "content": "药裹关心老不宜，只今筋力已全衰。\n何由更得身无事，却似他时把酒时。",
        "dynasty": "宋",
        "collection_info": null
    },
    {
        "title": "山城",
        "author": "吕本中",
        "content": "山城雨雪繁，春气来不早。\n思君如和风，未见意已好。\n时蒙枉车骑，笑语得倾倒。\n我能知子贤，子亦怜我老。\n旧交半鬼录，在者迹已扫。\n慨然念平生，令人恶怀抱。\n相从饱吃饭，此计或未保。\n东游有前约，预恐别草草。\n岂无一言赠，妙句写黙藁。\n出户仰高山，犹堪慰枯槁。",
        "dynasty": "宋",
        "collection_info": null
    },
    {
        "title": "病夫",
        "author": "吕本中",
        "content": "病夫坐穏懒出门，底事逢春作癯瘦。\n故人相寻不惮远，欲以一杯为我寿。\n铺张古昔引大义，劝使忍穷如忍诟。\n感君意气但如昨，顾我情怀已非旧。\n平生甘作蚁旋磨，万事只如船放溜。\n十年参差故乡梦，一心守待灵芝秀。\n辱身窃比柳下惠，疾恶幸逢朱伯厚。\n他时城市望云山，岁晚何由数相就。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "心广体故胖，意肃气自屏。\n颓然万物表，乐此一室静。\n念君久安坐，转觉此味胜。\n疏篱过野马，破牖行日景。\n但令此意真，不必费讥评。\n想当溪山横，更有松竹映。\n隐几得昼眠，此固可补病。",
        "dynasty": "宋",
        "collection_info": null
    },
    {
        "title": "偶成两绝句奉寄文若庭列  其一",
        "author": "吕本中",
        "content": "强欲驰驱老不宜，故人虽在费相思。\n祗应大府多还往，职事虽忙不废诗。",
        "dynasty": "宋",
        "collection_info": null
    },
    {
        "title": "偶成两绝句奉寄文若庭列  其二",
        "author": "吕本中",
        "content": "夏子经时不寄书，十年奔走尚穷途。\n不知自到高安县，亦有心情记我无。",
        "dynasty": "宋",
        "collection_info": null
    },
    {
        "title": "寄闽中亲旧",
        "author": "吕本中",
        "content": "浓阴蔽烈日，小院有余凉。\n顿觉枕簟好，时闻荷芰香。\n秋成今可必，衰疾未相妨。\n径欲闽中去，寻僧不裹粮。",
        "dynasty": "宋",
        "collection_info": null
    },
    {
        "title": "廖用中世綵堂",
        "author": "吕本中",
        "content": "廖氏居七闽，土俗变齐鲁。\n子孙仁且寿，每继先父祖。\n作堂名世綵，此意天所予。\n近者得矜式，远者快先覩。\n今公怀直道，邪正有区处。\n还家上此堂，父祖当笑许。\n小人慕清风，想像濯烦暑。\n孰知少年场，有此毛髪古。\n何时望世綵，得听公笑语。\n老松卧岁寒，亦以蔽风雨。\n人或不予知，亦莫予敢侮。",
        "dynasty": "宋",
        "collection_info": null
    },
    {
        "title": "剧暑",
        "author": "吕本中",
        "content": "剧暑先庚伏，经旬在炮燔。\n今夕骤雨过，我病亦少安。\n凉风醒病骨，好月上更阑。\n尚恐贼报急，凌风无羽翰。\n闽中故人书，日夜望我还。\n无车载家具，欲往故不难。\n所恨去已晚，不及荔子丹。\n家家有白酒，自足解愁颜。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "经旬困炮煮，今夕有微风。\n市井嚣尘外，溪山啸傲中。\n秋凉亦不远，吾道恐终穷。\n准拟闽中士，今年一笑同。",
        "dynasty": "宋",
        "collection_info": null
    },
    {
        "title": "秋日",
        "author": "吕本中",
        "content": "斟酒莫辞酒琖寛，酒琖少寛令心安。\n客游无聊思旧欢，旧欢新愁千万端。\n如何不饮空长叹，岁云秋矣风落山。\n白露应节衣裳单，南游并海当不难，雨雪欲下何时还。",
        "dynasty": "宋",
        "collection_info": null
    },
    {
        "title": "怀秋",
        "author": "吕本中",
        "content": "秋风日夜至，念我少年时。\n新凉喜欲舞，至今心未衰。\n心虽未遽衰，老病则已甚。\n颓然坐前阶，乃若两鸟噤。\n子病少则尔，衰羸非独今。\n徘徊以彷徨，何以异夙心。\n死者合已死，空费子百虑。\n在者亦已老，契阔少相遇。\n洗心西方观，子復未肯然。\n胡然竞日力，今年如去年。",
        "dynasty": "宋",
        "collection_info": null
    },
    {
        "title": "赠范十八",
        "author": "吕本中",
        "content": "君去留不得，我穷前未闻。\n如何出笼鹤，更送离山云。\n岁晚逢同志，人稀莫离羣。\n肯思临别语，只用十年勤。",
        "dynasty": "宋",
        "collection_info": null
    },
    {
        "title": "秋日",
        "author": "吕本中",
        "content": "少年固长贫，长岁復多疾。\n闭门取坚坐，到此多事日。\n不嫌冷如浆，所要甘似蜜。\n旧书堆几案，老眼厌涂乙。\n不如壁角坐，万事付以实。\n况今雨泽足，已觉忧患失。\n秋成日在望，所至有棃栗。\n贼报虽未衰，一饱良可必。",
        "dynasty": "宋",
        "collection_info": null
    },
    {
        "title": "读书",
        "author": "吕本中",
        "content": "老去有余业，读书空作劳。\n时闻夜虫响，每伴午鸡号。\n久静能忘病，因行得出遨。\n胡为良自苦，膏火自煎熬。",
        "dynasty": "宋",
        "collection_info": null
    },
    {
        "title": "宿昔",
        "author": "吕本中",
        "content": "宿昔尚烦暑，平生悲远游。\n长贫不贳酒，虽健懒登楼。\n晚节劳千虑，经年走数州。\n新凉事事好，只是迫防秋。",
        "dynasty": "宋",
        "collection_info": null
    },
    {
        "title": "谢人送诗",
        "author": "吕本中",
        "content": "坚坐少愉乐，欲行还滞淫。\n时蒙七字句，可慰十年心。\n岁晚日晷短，天寒霜雪侵。\n主人不厌客，敢辞酒杯深。",
        "dynasty": "宋",
        "collection_info": null
    },
    {
        "title": "水仙  其一",
        "author": "吕本中",
        "content": "澹绿衣裳白玉肤，近人香欲透衣襦。\n不嫌破屋飕飗甚，肯与寒梅作伴无。",
        "dynasty": "宋",
        "collection_info": null
    },
    {
        "title": "水仙  其二",
        "author": "吕本中",
        "content": "破腊迎春开未迟，十分香是苦寒时。\n小瓶尚恐无佳对，更乞江梅三四枝。",
        "dynasty": "宋",
        "collection_info": null
    },
    {
        "title": "处暑",
        "author": "吕本中",
        "content": "平时遇处暑，庭户有余凉。\n乙纪走南国，炎天非故乡。\n寥寥秋尚远，杳杳夜光长。\n尚可留连否，年丰秔稻香。",
        "dynasty": "宋",
        "collection_info": null
    },
    {
        "title": "教授郑国材挽词",
        "author": "吕本中",
        "content": "松桂在荆棘，所趋故不同。\n虽云被剪伐，所至仰清风。\n念子行古道，箪瓢生屡空。\n我来则已病，不復能从容。\n平生务躬行，圣处久收功。\n坚坐想颜子，欲往吾其从。\n丹旐忽已远，暮霭千万重。\n论文一尊酒，坚坐更谁逢。",
        "dynasty": "宋",
        "collection_info": null
    },
    {
        "title": "无题二首  其一",
        "author": "吕本中",
        "content": "柴门罗雀懒频开，喜有新诗到眼来。\n闻道繫舟城脚底，莫乘溪涨便轻回。",
        "dynasty": "宋",
        "collection_info": null
    },
    {
        "title": "无题二首  其二",
        "author": "吕本中",
        "content": "入秋多病浑无酒，学道无成却读书。\n莫谓穷居便寂寞，天凉犹枉故人车。",
        "dynasty": "宋",
        "collection_info": null
    },
    {
        "title": "潘义荣惠木犀二首  其一",
        "author": "吕本中",
        "content": "年年无酒对新秋，辜负凉天懒出游。\n想得故人怜我病，故分岩桂洗穷愁。",
        "dynasty": "宋",
        "collection_info": null
    },
    {
        "title": "潘义荣惠木犀二首  其二",
        "author": "吕本中",
        "content": "扫除炎暑脱氛埃，色似菊花香似梅。\n知是西风要清赏，少留阴雨候晴开。",
        "dynasty": "宋",
        "collection_info": null
    },
    {
        "title": "次潘都尉富季申冬日探梅韵二首  其一",
        "author": "吕本中",
        "content": "暑退园林物物新，过溪风好月初晨。\n酒壶茶具偏宜坐，细草残花别是春。\n但得主人令客醉，不辞秋冷和诗频。\n从来礼节生疏放，见我狂歌意自亲。",
        "dynasty": "宋",
        "collection_info": null
    },
    {
        "title": "次潘都尉富季申冬日探梅韵二首  其二",
        "author": "吕本中",
        "content": "开府新从日下归，却寻山水对烟霏。\n剩披诗律留花住，不使亲知到眼稀。\n但见鲲鹏常远举，应怜蜩鷃只卑飞。\n此游尚恨还家早，未许溪头送落晖。",
        "dynasty": "宋",
        "collection_info": null
    },
    {
        "title": "次韵木犀二首  其一",
        "author": "吕本中",
        "content": "折送幽花与做秋，溪头风物未重游。\n已怜多病逢三益，更喜诗成拟四愁。",
        "dynasty": "宋",
        "collection_info": null
    },
    {
        "title": "次韵木犀二首  其二",
        "author": "吕本中",
        "content": "洛阳车马走尘埃，一岁颠狂自探梅。\n还识此花风味否，年年秋后两番开。",
        "dynasty": "宋",
        "collection_info": null
    },
    {
        "title": "谢潘义荣送菊二首  其一",
        "author": "吕本中",
        "content": "经旬霖雨足莓苔，忽喜双盆送菊来。\n已似风霜憔悴损，主人云是待晴开。",
        "dynasty": "宋",
        "collection_info": null
    },
    {
        "title": "谢潘义荣送菊二首  其二",
        "author": "吕本中",
        "content": "渐开粉白间微黄，肯与新橙一例香。\n送与衰翁元未称，且留青蕋作重阳。",
        "dynasty": "宋",
        "collection_info": null
    },
    {
        "title": "畜犬",
        "author": "吕本中",
        "content": "王人长年闲，柴户终日闭。\n虽云伴我懒，常有跋扈志。\n端如在笼鹤，又若伏枥骥。\n举首望道路，久欲从此逝。\n恨无陆探微，写此师子戏。\n如何尚摇尾，更作求食计。",
        "dynasty": "宋",
        "collection_info": null
    },
    {
        "title": "疥",
        "author": "吕本中",
        "content": "刺刺龊龊疥欲作，今年去年只如昨。\n人生纵病莫病此，此病虽轻更作恶。\n寒窗夜长灯烬落，败人禅观妨人乐。\n安得壮士挽天河，尽洗此疮闲处着。",
        "dynasty": "宋",
        "collection_info": null
    },
    {
        "title": "潦倒",
        "author": "吕本中",
        "content": "潦倒心犹在，衰迟分独深。\n如何一朝泪，空费百年心。\n好月思同步，清尊懒独斟。\n惜哉王子敬，谁復嘆人琴。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "他年好兄弟，见我峤南时。\n相对能忘病，清言可疗饥。\n后生宁復有，末俗漫相疑。\n尚想闲居处，疏灯守破帷。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "疾病侵凌我亦衰，后生谁復更相知。\n可怜日落长安路，不见骅骝整辔时。",
        "dynasty": "宋",
        "collection_info": null
    },
    {
        "title": "寄京口使君",
        "author": "吕本中",
        "content": "使君镇京口，隐若一长城。\n诗律有同社，溪山聊主盟。\n嚣尘不挂念，鸥鸟自忘情。\n曾记贫交否，衰颓判此生。",
        "dynasty": "宋",
        "collection_info": null
    },
    {
        "title": "再赠",
        "author": "吕本中",
        "content": "婺女胜京口，公来岁已秋。\n闲云出山寺，好月挂星楼。\n往事付情话，故人多倦游。\n十年浪奔走，今日为公留。",
        "dynasty": "宋",
        "collection_info": null
    },
    {
        "title": "赠友",
        "author": "吕本中",
        "content": "子来已冬深，仅得数夕款。\n寒窗听谈道，未厌白日短。\n从来不饮酒，万事付茗盌。\n别去今几日，荒阶月犹满。",
        "dynasty": "宋",
        "collection_info": null
    },
    {
        "title": "岁暮",
        "author": "吕本中",
        "content": "岁暮少懽愉，况復婴病苦。\n闭门每厌客，幸此连日雨。\n寒炉火復焰，乃若相媚妩。\n披衣坐壁角，妙处时一暏。\n风声耿初夜，有句或未吐。\n还书问故人，可復一笑许。",
        "dynasty": "宋",
        "collection_info": null
    },
    {
        "title": "戏成二绝句  其一",
        "author": "吕本中",
        "content": "老读文书懒不前，亦无余地可逃禅。\n闭门省事羣嚣远，惟有貍奴附日眠。",
        "dynasty": "宋",
        "collection_info": null
    },
    {
        "title": "戏成二绝句  其二",
        "author": "吕本中",
        "content": "病犬虺隤惟附日，懒猫藏缩可逃寒。\n宁知两马霜风下，更有长途不道难。",
        "dynasty": "宋",
        "collection_info": null
    },
    {
        "title": "久病二首  其一",
        "author": "吕本中",
        "content": "久病畏人事，长闲增道心。\n宁贪风日好，不避雪霜侵。\n跼蹐身犹在，高低手自斟。\n酒杯休厌满，茗盌向来深。",
        "dynasty": "宋",
        "collection_info": null
    },
    {
        "title": "久病二首  其二",
        "author": "吕本中",
        "content": "未愈俱生疾，空怀宿昔忧。\n时因发孤兴，尚足慰穷愁。\n月落初无念，花开不自由。\n如何雁南乡，不共水东流。",
        "dynasty": "宋",
        "collection_info": null
    },
    {
        "title": "偶作二绝  其一",
        "author": "吕本中",
        "content": "不嫌羸病守绳床，世念纷纷久已降。\n一夜月明如白日，骤闻急雨打天窗。",
        "dynasty": "宋",
        "collection_info": null
    },
    {
        "title": "偶作二绝  其二",
        "author": "吕本中",
        "content": "膏火从来只自焚，何曾野鹤驻鸡羣。\n如何死亦无公论，地下犹存卫府勲。",
        "dynasty": "宋",
        "collection_info": null
    },
    {
        "title": "谢滕尉送梅",
        "author": "吕本中",
        "content": "破帷冷落不禁风，疾病深藏称懒慵。\n忽有梅花来陋巷，喜闻春信出初冬。\n未须趁雪争先睹，尚恐衝寒不满容。\n会约君家好兄弟，他年尊酒便相从。",
        "dynasty": "宋",
        "collection_info": null
    },
    {
        "title": "游山",
        "author": "吕本中",
        "content": "世味日可厌，兹游那得忘。\n稻田疏宿雨，木叶犯新霜。\n潦倒交游在，追随气味长。\n僧窗有静供，茗盌侑炉香。",
        "dynasty": "宋",
        "collection_info": null
    },
    {
        "title": "李丞相挽诗三首  其一",
        "author": "吕本中",
        "content": "旧学邈难继，相期从少年。\n初看骥伏枥，遽作鹤冲天。\n烈所平生志，高名万代传。\n如何事未济，此老下黄泉。",
        "dynasty": "宋",
        "collection_info": null
    },
    {
        "title": "李丞相挽诗三首  其二",
        "author": "吕本中",
        "content": "兄弟俱英妙，声名萃一门。\n论才无不可，于道独为尊。\n未定千年策，终嫌万丈浑。\n天乎乃如此，不使拯干坤。",
        "dynasty": "宋",
        "collection_info": null
    },
    {
        "title": "李丞相挽诗三首  其三",
        "author": "吕本中",
        "content": "事业怀萧相，胸襟识谢安。\n流风有余烈，志士只长叹。\n淮海他年竭，冰霜此夜寒。\n向来交友泪，南望不曾干。",
        "dynasty": "宋",
        "collection_info": null
    },
    {
        "title": "以一缣寄范四弟",
        "author": "吕本中",
        "content": "中原厌胡马，所至是贼窟。\n念君空悬罄，何以备仓卒。\n穷冬霜雪繁，欲救乃无术。\n儿号君莫厌，婢怨君莫恤。\n平生师颜子，于此见仿佛。\n此缣君所知，自我机杼出。",
        "dynasty": "宋",
        "collection_info": null
    },
    {
        "title": "江梅",
        "author": "吕本中",
        "content": "江梅消息未真传，微露芳心几杖前。\n不信冰霜能作恶，要令桃李便争先。\n斜枝似带千峰雪，冷艶偷回二月天。\n准拟从君出城去，竹舆仍胜百花韀。",
        "dynasty": "宋",
        "collection_info": null
    },
    {
        "title": "鼓山颂法眼语在裏即求出云大家合眼跳黄河戏成四韵奉答",
        "author": "吕本中",
        "content": "合眼跳黄河，未有过得者。\n岂惟不得过，身亦须判舍。\n告君过河妙，止要具船筏。\n乘时等风去，过此无别法。",
        "dynasty": "宋",
        "collection_info": null
    },
    {
        "title": "夜深归家闻隣家小儿读书可喜有作",
        "author": "吕本中",
        "content": "还家更寒三鼓余，隣家小儿犹读书。\n王侯将相乃无种，纨袴绮襦宁似渠。\n北风飕飕霜被草，听汝读书声转好。\n莫言翁媪惜膏油，有儿如此可无忧。",
        "dynasty": "宋",
        "collection_info": null
    },
    {
        "title": "梅花",
        "author": "吕本中",
        "content": "野水依城竹映沙，江梅开处又人家。\n天晴径欲花前醉，只恐衰颜不称花。",
        "dynasty": "宋",
        "collection_info": null
    },
    {
        "title": "无题二首  其一",
        "author": "吕本中",
        "content": "德盛不狎侮，玄谈多作俳。\n居然少荘语，无乃近齐谐。\n恨此达者趣，犹乖壮士怀。\n故当先復礼，方得尽梯阶。",
        "dynasty": "宋",
        "collection_info": null
    },
    {
        "title": "无题二首  其二",
        "author": "吕本中",
        "content": "圣学邈难继，斯文当望谁。\n还能养志气，且务摄威仪。\n曾子但三省，子长徒爱奇。\n从来要功处，本不在多知。",
        "dynasty": "宋",
        "collection_info": null
    },
    {
        "title": "赠李元亮之子李子",
        "author": "吕本中",
        "content": "往时诸李在江都，文采风流一代无。\n每得清诗如小谢，已闻前辈许封胡。\n好松久已埋深涧，老马今犹忆旧途。\n令子相逢初未识，尚容衰晚见规模。",
        "dynasty": "宋",
        "collection_info": null
    },
    {
        "title": "二月七日与羣从游陈氏园  其一",
        "author": "吕本中",
        "content": "平居羸病每相妨，今日寻春有底忙。\n何以至人常不出，看人衝雨度浮航。",
        "dynasty": "宋",
        "collection_info": null
    },
    {
        "title": "二月七日与羣从游陈氏园  其二",
        "author": "吕本中",
        "content": "桥北桥南花乱开，小园和雨扫莓苔。\n不嫌拄杖衝泥入，更许乘闲着屐来。",
        "dynasty": "宋",
        "collection_info": null
    },
    {
        "title": "怀许子礼",
        "author": "吕本中",
        "content": "寒松厌庭院，老马倦维絷。\n翛然出尘去，粗免朝夕急。\n我友隔湖岭，尚作一日葺。\n平生学道心，择善有固执。\n岂不在行路，自远霜露湿。\n百川灌河来，砥柱乃中立。\n何时一尊酒，更与交旧集。",
        "dynasty": "宋",
        "collection_info": null
    },
    {
        "title": "雪  其一",
        "author": "吕本中",
        "content": "穷巷无人对雪，小诗自可逃禅。\n看取一年三白，喜欢共入新年。",
        "dynasty": "宋",
        "collection_info": null
    },
    {
        "title": "雪  其二",
        "author": "吕本中",
        "content": "坚坐正宜养病，开门便当幽寻。\n一夜雪深一尺，与谁取酒同斟。",
        "dynasty": "宋",
        "collection_info": null
    },
    {
        "title": "报晖庵",
        "author": "吕本中",
        "content": "寸草仰生活，春晖常照临。\n不知欲报德，何以见此心。\n江汉有时竭，此心无浅深。\n魏氏有令德，传家非独今。\n结庵在山阿，日瞻松柏林。\n仁风被远迹，猛兽不敢侵。\n令子守直道，意往无崎嵚。\n遂令此乡人，得闻金玉音。\n我行时序晚，回望西山岑。\n延领长太息，聊为纯孝吟。",
        "dynasty": "宋",
        "collection_info": null
    },
    {
        "title": "赠荘季路",
        "author": "吕本中",
        "content": "老矣荘夫子，居闲肯厌贫。\n盛时更读易，忧道不无人。\n记往诗犹在，相逢意倍亲。\n尚期香火社，文字约遗民。",
        "dynasty": "宋",
        "collection_info": null
    },
    {
        "title": "李尚书挽词",
        "author": "吕本中",
        "content": "李氏三吴秀，尚书一代英。\n立朝惟直道，守已但纯诚。\n报国心虽在，忧时病已成。\n人推四兄弟，气压百公卿。\n未就养生术，独取强谏名。\n伤心旧游地，城郭漫溪声。",
        "dynasty": "宋",
        "collection_info": null
    },
    {
        "title": "李器之履斋",
        "author": "吕本中",
        "content": "人履履险巇，君履履平地。\n平地信可履，行稳居亦易。\n责己不责人，为道不为利。\n熟视履险者，岂不心有愧。\n君家天台守，固学有余味。\n微言化子侄，自足警一世。\n初无举足劳，宁有半涂滞。\n君能识其然，我亦从子逝。",
        "dynasty": "宋",
        "collection_info": null
    },
    {
        "title": "野寺",
        "author": "吕本中",
        "content": "晓窗日未融，野寺雨欲作。\n经旬少客到，静坐差可乐。\n平生遭病扰，今更不如昨。\n囊空畏高医，何以致良药。\n所幸秋已至，所在身可着。\n洗耳听凉风，不待一叶落。",
        "dynasty": "宋",
        "collection_info": null
    },
    {
        "title": "辛酉立春",
        "author": "吕本中",
        "content": "中原扰扰尚胡尘，坚坐江南懒问津。\n漫读旧诗如昨梦，却疑往事是前身。\n子桑自了经时病，原宪长甘一味贫。\n刺忍雪寒君莫病，土牛花胜已迎春。",
        "dynasty": "宋",
        "collection_info": null
    },
    {
        "title": "雪夜",
        "author": "吕本中",
        "content": "破屋除灯雪自明，案头无用读书檠。\n老慵已惯跏趺坐，昏梦尤便松竹吟。\n知有故人来问道，久无佳兴与寻盟。\n明年更有闽山兴，但办行纒莫计程。",
        "dynasty": "宋",
        "collection_info": null
    },
    {
        "title": "谢方倅惠炭",
        "author": "吕本中",
        "content": "寒压新春雪不融，布衾如銕坐衰翁。\n烦君又送南山炭，更放残炉一夜红。",
        "dynasty": "宋",
        "collection_info": null
    },
    {
        "title": "即事四绝  其一",
        "author": "吕本中",
        "content": "老来于世转无求，事业声名种种休。\n伴得邻僧忍饥惯，闭门无饭读春秋。",
        "dynasty": "宋",
        "collection_info": null
    },
    {
        "title": "即事四绝  其二",
        "author": "吕本中",
        "content": "匆匆和梦别星楼，扰扰随缘住信州。\n尚笑长江少方便，只教溪水暂西流。",
        "dynasty": "宋",
        "collection_info": null
    },
    {
        "title": "即事四绝  其三",
        "author": "吕本中",
        "content": "问柳寻花懒不知，登山临水病难为。\n日长客去松阴静，强课儿曹学和诗。",
        "dynasty": "宋",
        "collection_info": null
    },
    {
        "title": "即事四绝  其四",
        "author": "吕本中",
        "content": "经旬却怕酒杯深，野寺虽闲病至今。\n莫谓闲居厌医药，未妨随证检千金。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "中表多离隔，情亲子独贤。\n心游众目外，气出万夫前。\n米贱犹堪饱，官闲不记年。\n春风上严濑，为我略回船。",
        "dynasty": "宋",
        "collection_info": null
    },
    {
        "title": "辛酉之冬周提宫埅惠行隔",
        "author": "吕本中",
        "content": "深冬坐穷阎，未厌风日恶。\n今晨起浓阴，正恐雨雪作。\n故人怜我寒，垂意到丘壑。\n虚堂排竹牖，已觉暖胜昨。\n初无穷窒劳，渐有闲适乐。\n我生甚易足，所至况旅泊。\n不为御冬计，敢復备陨箨。\n偶蒙仁者念，僻处未萧索。\n从今作新年，对酒且斟酌。",
        "dynasty": "宋",
        "collection_info": null
    },
    {
        "title": "寄张仲宗",
        "author": "吕本中",
        "content": "闻道张夫子，今年已定居。\n偶缘荔子债，遂绝故人书。\n岁月足可惜，溪山莫负渠。\n他年得相近，不必问庖厨。",
        "dynasty": "宋",
        "collection_info": null
    },
    {
        "title": "周仲固尚论斋",
        "author": "吕本中",
        "content": "周侯不出何所为，闭门读书心自知。\n箪瓢陋巷君不厌，读书万卷能忘饥。\n上参羲皇下秦汉，采取英华几脱腕。\n是非荣辱姑置之，忽若乘船到彼岸。\n古人之学有传授，君生寂寞千载后。\n问君何以识古人，袖手无言坐清昼。\n以此读书为尚友，是事渺茫人信否。\n人信不信君不问，松柏固难生培塿。\n朝来落叶乱荒城，青山照人溪水横。\n往来车马作尘土，想君深夜读书声。",
        "dynasty": "宋",
        "collection_info": null
    },
    {
        "title": "吉州段秀才粟庵",
        "author": "吕本中",
        "content": "大千非有余，一粟岂不足。\n须弥纳芥子，岂復论盈缩。\n今君住世网，何以得此独。\n始知陋巷居，已悟不远復。",
        "dynasty": "宋",
        "collection_info": null
    },
    {
        "title": "自如斋",
        "author": "吕本中",
        "content": "朝为事所夺，莫为饥所驱。\n不知六合间，何人能自如。\n永新段夫子，屋小心有余。\n教之有家法，逃禅犹作书。",
        "dynasty": "宋",
        "collection_info": null
    },
    {
        "title": "醉经堂",
        "author": "吕本中",
        "content": "纷纷入醉梦，一语令渠醒。\n段子闭门居，云何犹醉经。\n其醉盖非醉，初无能解酲。\n问经何所说，明善故能诚。",
        "dynasty": "宋",
        "collection_info": null
    },
    {
        "title": "题焦寺丞诗册三绝  其一",
        "author": "吕本中",
        "content": "一世奔波在别离，君家孝友独天知。\n已令好梦传消息，更有宾鸿效羽仪。",
        "dynasty": "宋",
        "collection_info": null
    },
    {
        "title": "题焦寺丞诗册三绝  其二",
        "author": "吕本中",
        "content": "路旁来报定何人，物理潜通自有神。\n想得三衢相见地，至今草木亦长春。",
        "dynasty": "宋",
        "collection_info": null
    },
    {
        "title": "题焦寺丞诗册三绝  其三",
        "author": "吕本中",
        "content": "河朔家人堕渺茫，江南风日正舒长。\n已知原上鹡鸰处，更入云间鸿雁行。",
        "dynasty": "宋",
        "collection_info": null
    },
    {
        "title": "暴物",
        "author": "吕本中",
        "content": "暴物看日景，顷刻未尝停。\n随景移暴物，日示令心惊。\n寓此不停景，乃復望长生。\n匆匆驹过隙，悠悠池汛萍。\n况兹兵火中，而每疾病撄。\n野寺过毒暑，旱气浮高城。\n出门君莫厌，宿昔已秋声。",
        "dynasty": "宋",
        "collection_info": null
    },
    {
        "title": "次叶守喜雨",
        "author": "吕本中",
        "content": "羣嚣寂寞已收声，预怯秋房独夜情。\n忽听僧檐鸣宿雨，定知田舍舞安甿。\n尽消积暑经时早，不厌新凉数日晴。\n更喜此邦贤太守，乐为诗颂教诸生。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "学诗渐老转销声，末路蒙山此日情。\n尚有文章能起疾，岂惟田里解蚩甿。\n近郊秔稻成秋熟，绕郭溪山入晚晴。\n剩绕长廊和新句，不知庭下薄寒生。",
        "dynasty": "宋",
        "collection_info": null
    },
    {
        "title": "次韵曾宏甫木犀",
        "author": "吕本中",
        "content": "风吹旱暑未成秋，辜负江村事事幽。\n岩桂敢烦先折送，好诗仍不待邀求。\n自怜疾病常高枕，坐想风流换此州。\n他日出门寻旧约，未嫌疏懒作人不。",
        "dynasty": "宋",
        "collection_info": null
    },
    {
        "title": "赠郑侍郎二首  其一",
        "author": "吕本中",
        "content": "便欲深居过一寒，破窗重觅旧蒲团。\n莫年生活如何做，子细烦公指示看。",
        "dynasty": "宋",
        "collection_info": null
    },
    {
        "title": "赠郑侍郎二首  其二",
        "author": "吕本中",
        "content": "几时不过西禅寺，直自初秋到晚秋。\n闻道主人怜我病，天寒酒未送新篘。",
        "dynasty": "宋",
        "collection_info": null
    },
    {
        "title": "次曾宏甫九日韵",
        "author": "吕本中",
        "content": "僧园晓色散栖鵶，强起新诗整復斜。\n正想故人披宿雾，忽蒙佳句洗昏花。\n旧游往往违心事，老病昏昏漫岁华。\n辜负重阳一尊酒，且来占雨又朝霞。",
        "dynasty": "宋",
        "collection_info": null
    },
    {
        "title": "九日赠曾宏甫二绝  其一",
        "author": "吕本中",
        "content": "茶花过雨十分香，山后山前已带霜。\n何事东篱数株菊，已将青蕋趁重阳。",
        "dynasty": "宋",
        "collection_info": null
    },
    {
        "title": "九日赠曾宏甫二绝  其二",
        "author": "吕本中",
        "content": "渐退中原胡马尘，溪山未厌往来频。\n虽无名酒酬佳节，尚有新诗答故人。",
        "dynasty": "宋",
        "collection_info": null
    },
    {
        "title": "送徐止秀才归小叶",
        "author": "吕本中",
        "content": "后生少规模，子学有根源。\n纷然众室中，独识孔氏尊。\n古人虽不作，此理固常存。\n沧海无津涯，宁有众水分。\n鑑明不受垢，垢尽亦无痕。\n子还访师友，当自得其门。\n躬行见日用，余事不论文。",
        "dynasty": "宋",
        "collection_info": null
    },
    {
        "title": "次叶守韵",
        "author": "吕本中",
        "content": "新正无所为，出户亦乘兴。\n欲寻林泉幽，不避风雪迸。\n搜肠乞佳话，分外若赘瘿。\n故知藜藿盘，不受珍果饤。\n清诗洗病目，鄙陋知不称。\n披雪见新月，乃悟本来性。\n溪山况潇洒，復有松竹映。\n何须待醇酒，然后有酩酊。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其一",
        "author": "吕本中",
        "content": "雨余天气欲尝橙，栗可煨炮芋可羮。\n正是一年秋好处，忍令无酒送君行。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其二",
        "author": "吕本中",
        "content": "口唇白醭未尝开，正始余音挽復回。\n他日炉香为谁起，公曾亲见了翁来。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其三",
        "author": "吕本中",
        "content": "君到江头不问津，雪堂草木几番新。\n一生未得文章力，要扫中原胡马尘。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其四",
        "author": "吕本中",
        "content": "骐骥徐行不离羣，却行江北访斯文。\n潘何子弟能传业，当奉遗书与使君。",
        "dynasty": "宋",
        "collection_info": null
    },
    {
        "title": "题范才元画轴后",
        "author": "吕本中",
        "content": "昔年曾过岭南州，争看湘江万里流。\n妙手可传诗外意，乱云寒木更孤舟。",
        "dynasty": "宋",
        "collection_info": null
    },
    {
        "title": "送尹少稷贤良还怀玉山",
        "author": "吕本中",
        "content": "青松在庭槛，乃受众目怜。\n念彼岁寒枝，肯争桃李妍。\n不如卧涧壑，岁久霜雪前。\n尹侯东州英，炯若珠在渊。\n避地走南荒，因循留瘴烟。\n归来怀玉山，草草屋数椽。\n深居绝万虑，读书欲忘年。\n偶出到城市，颇厌尘嚣煎。\n搜肠出妙语，赠我以长篇。\n行潦被注挹，朽木烦雕镌。\n纷纷车马间，孰能知子贤。\n别归值短晷，肯復更留连。\n我老百事废，钝马难加鞭。\n清霜粲屋瓦，白云常在天。\n怅望子所居，欲去无夤缘。",
        "dynasty": "宋",
        "collection_info": null
    },
    {
        "title": "寄题曾黄州重修睡足斋",
        "author": "吕本中",
        "content": "云涛际天江北路，郡古人稀春欲暮。\n平生想像睡足庵，颇见王杜安身处。\n十年兵火庵已坏，草莽连岗穴狐兔。\n使君初来席未暖，重就新斋立窗户。\n疏疏修竹带泉石，历历幽光点烟雾。\n竹楼月波不寂寞，雪堂东坡復共住。\n昔者同遭盗贼扰，今者定蒙神物护。\n使君忘言坐搔首，抖擞衣襟脱巾履。\n下帘高枕百吏散，一任江头风断渡。\n会思王杜与新诗，梦裏相逢得奇句。",
        "dynasty": "宋",
        "collection_info": null
    },
    {
        "title": "重阳前一日作",
        "author": "吕本中",
        "content": "凉风策策旁江城，道路犹寛远去程。\n秋晚情怀常索莫，夜长更漏转分明。\n未偿脐腹三年艾，不负膏油二尺檠。\n明日黄花一尊酒，苦思亲旧与同倾。",
        "dynasty": "宋",
        "collection_info": null
    },
    {
        "title": "春晚",
        "author": "吕本中",
        "content": "春色忽已晚，悠悠留此心。\n深居有闲暇，令节废追寻。\n更老愁何在，长贫病亦侵。\n一杯聊自劝，不为落花斟。",
        "dynasty": "宋",
        "collection_info": null
    },
    {
        "title": "寒食二绝  其一",
        "author": "吕本中",
        "content": "梨花雪白柳深青，也似中原旧驿亭。\n犹记往来寒食下，客房无酒卧空瓶。",
        "dynasty": "宋",
        "collection_info": null
    },
    {
        "title": "寒食二绝  其二",
        "author": "吕本中",
        "content": "今年春物更匆匆，野杏山桃取次红。\n底事无钱作寒食，可无新语记车公。",
        "dynasty": "宋",
        "collection_info": null
    },
    {
        "title": "闲居即事",
        "author": "吕本中",
        "content": "新旧音书寂不来，略无一事可萦怀。\n春风寂寞花侵路，野寺荒凉草上阶。\n剩欲出门留客坐，不妨扶杖看僧斋。\n无人会得庞公意，只道渊明是正侪。",
        "dynasty": "宋",
        "collection_info": null
    },
    {
        "title": "偶出谢客",
        "author": "吕本中",
        "content": "才过清明日更长，竹舆频出度浮梁。\n雨侵田水连溪白，春入山花带蜜香。\n数有故人相劳苦，不嫌俗事且穷忙。\n今年尚有湖湘兴，不待秋风便促装。",
        "dynasty": "宋",
        "collection_info": null
    },
    {
        "title": "蔬食三首  其一",
        "author": "吕本中",
        "content": "杀物以活己，肉食固多惭。\n况无一事勤，敢于滋味贪。\n今晨病少间，调羮有酸咸。\n居然饱笋蕨，自足慰清馋。",
        "dynasty": "宋",
        "collection_info": null
    },
    {
        "title": "蔬食三首  其二",
        "author": "吕本中",
        "content": "磨刀向猪羊，渠有千种苦。\n厨人尽心力，博汝一笑许。\n此道在忠恕，观彼更观汝。\n圣人虽未言，宁可自莽卤。",
        "dynasty": "宋",
        "collection_info": null
    },
    {
        "title": "蔬食三首  其三",
        "author": "吕本中",
        "content": "夫子钓不纲，于理已不隐。\n浮屠断食肉，此语说始尽。\n人生惯便习，奉法乃不谨。\n要当守淡薄，万事可坚忍。",
        "dynasty": "宋",
        "collection_info": null
    },
    {
        "title": "戒杀八首  其一",
        "author": "吕本中",
        "content": "劝君勿杀犬，犬有为主心。\n为主反见杀，君何无浅深。\n君贫犬不去，君富犬分忧。\n执以付鼎镬，于君心穏不。",
        "dynasty": "宋",
        "collection_info": null
    },
    {
        "title": "戒杀八首  其二",
        "author": "吕本中",
        "content": "畜犬被缚时，犹为主人吠。\n吠声不绝口，汤沸主已退。\n主人调酰盐，欲以佐滋味。\n持此望身安，世间宁有是。",
        "dynasty": "宋",
        "collection_info": null
    },
    {
        "title": "戒杀八首  其三",
        "author": "吕本中",
        "content": "犬虽有小过，未至不得活。\n卖钱与屠宰，使得恣脔割。\n君儿小不安，君夜不得眠。\n何独于此犬，如此安忍然。",
        "dynasty": "宋",
        "collection_info": null
    },
    {
        "title": "戒杀八首  其四",
        "author": "吕本中",
        "content": "劝君勿杀鷄，鷄能伺昏晓。\n闻鷄君即起，一一家事了。\n一朝被烹煮，不念前日功。\n主人取暂饱，鷄苦固无穷。",
        "dynasty": "宋",
        "collection_info": null
    },
    {
        "title": "戒杀八首  其五",
        "author": "吕本中",
        "content": "纵犬使杀鼠，鼠窘生百畏。\n其饥使之出，此亦有何罪。\n犬鼠俱可杀，莫计有无功。\n苟以无功死，还与杀犬同。",
        "dynasty": "宋",
        "collection_info": null
    },
    {
        "title": "戒杀八首  其六",
        "author": "吕本中",
        "content": "愿君普断杀，能益君寿数。\n子孙亦长年，皆以不杀故。\n君子远庖厨，非有意于善。\n但能观自身，此理即可见。",
        "dynasty": "宋",
        "collection_info": null
    },
    {
        "title": "戒杀八首  其七",
        "author": "吕本中",
        "content": "商臣杀其父，身亦烹楚国。\n世民杀其兄，亦未妨大福。\n以此知报应，未必在此时。\n此时虽无他，终久君试思。",
        "dynasty": "宋",
        "collection_info": null
    },
    {
        "title": "戒杀八首  其八",
        "author": "吕本中",
        "content": "虎狼非不仁，天机使之然。\n蛇虺肆百毒，此亦受之天。\n愿君勿憎怒，悯此心谬用。\n仁气苟熏蒸，终皆变麟凤。",
        "dynasty": "宋",
        "collection_info": null
    },
    {
        "title": "寄祁居之",
        "author": "吕本中",
        "content": "苦忆均阳祁处士，只今全似住庵僧。\n何时更得相从去，细话丛林旧葛藤。",
        "dynasty": "宋",
        "collection_info": null
    },
    {
        "title": "送韩念八迪功",
        "author": "吕本中",
        "content": "君去留不得，我行还未忙。\n漂零更远别，衰疾且深藏。\n野水千山绿，荷花一路香。\n犹思往还地，相望隔浮航。",
        "dynasty": "宋",
        "collection_info": null
    },
    {
        "title": "谦上人清湍亭",
        "author": "吕本中",
        "content": "道人结庵殊未就，先起小亭山左右。\n不将溪水濯尘埃，且以清湍为客寿。\n云烟映霭作春浓，草木坚枯辨秋瘦。\n客来相对两无语，岂有浮辞问时候。\n一生行脚如梦觉，天意似于君独厚。\n我今留滞未得往，想像此亭如故旧。\n再三伸纸诵清诗，已胜开尊饮醇酎。\n箪瓢可乐不淡薄，兰菊重生足滋茂。\n他时有暇更分题，此游未落诸公后。",
        "dynasty": "宋",
        "collection_info": null
    },
    {
        "title": "送韩临亨提举",
        "author": "吕本中",
        "content": "君有千里行，我独留此居。\n君行赴何许，沅江隔重湖。\n我留此山中，欲去尚踌躇。\n沅江道里僻，罢民待君苏。\n君亦怜其民，湿沫勤喣濡。\n凉风促君斾，小雨膏君车。\n渐去嚣尘远，及此夏景初。\n野色望行路，东门初首涂。\n风土日已好，谁能怀旧庐。\n举手谢拘束，有若纵壑鱼。\n路逢旧交游，相见问何如。\n道我且贫病，因风时寄书。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其一",
        "author": "吕本中",
        "content": "纷纷走道途，扰扰杂泥滓。\n既为风俗移，又以血气使。\n百川灌河来，夫岂有涯涘。\n故人林与李，始可与语此。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其二",
        "author": "吕本中",
        "content": "方子独立士，岁暮亦深居。\n林李从之游，欲出更踌躇。\n纷华晚不顾，浮湛同里闾。\n时从陆丈人，共此一篇书。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其三",
        "author": "吕本中",
        "content": "闽山固多奇，闽士亦多杰。\n弱水不胜舟，有此积立铁。\n胡刘守节意，亦岂待言说。\n堂堂混众流，此固不得折。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其四",
        "author": "吕本中",
        "content": "经时望子来，慰我终岁病。\n西行道路迂，復见復未定。\n秋毫论得失，此岂不有命。\n尝闻安身要，其本在无竞。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其五",
        "author": "吕本中",
        "content": "才叔策名时，已自能不动。\n中年谪南荒，与世作梁栋。\n生平所践履，自待九鼎重。\n失固不足言，得亦何所用。",
        "dynasty": "宋",
        "collection_info": null
    },
    {
        "title": "送范才元",
        "author": "吕本中",
        "content": "胡尘犯中原，冠盖走东南。\n同时辟地人，十不存二三。\n相逢各衰病，岂復能清谈。\n君今尚行役，未暇脱征衫。\n声名自宿昔，文字性所眈。\n谁能随少年，下笔令人惭。\n并海虽名郡，嗜爱殊酸咸。\n君但抚罢民，未须严辔衔。\n开堂宴宾客，清诗消半酣。\n时寄荔子来，尚能怜我馋。\n自余君不问，只向鼻端参。",
        "dynasty": "宋",
        "collection_info": null
    },
    {
        "title": "赠魏邦达张彦素",
        "author": "吕本中",
        "content": "公更深居我更衰，山林膏壤偶同时。\n两年疾病略相似，二老风流应自知。\n苦学养生犹有累，不知闲过是无为。\n初冬寄远无他物，半夜才成一首诗。",
        "dynasty": "宋",
        "collection_info": null
    },
    {
        "title": "送南上人",
        "author": "吕本中",
        "content": "闲居病益侵，俗事初一扫。\n南公犯寒来，为我略倾倒。\n论诗已得妙，不必在穷讨。\n我懒百虑废，识子恨不早。\n归途见徐董，更问此二老。\n所恨聊復翁，向者骨已槁。\n拭目看遗文，令人恶怀抱。",
        "dynasty": "宋",
        "collection_info": null
    },
    {
        "title": "赠曾吉甫",
        "author": "吕本中",
        "content": "荒城少往还，居处喜相近。\n欣然得一笑，渠敢有不尽。\n词源久欲竭，此道或少进。\n作气在一鼓，军士况未憗。\n凉风动高梧，尘土朝作阵。\n临溪惜暂别，溪浅雨復吝。\n岂无一言赠，以当百镒赆。\n沉绵我未瘳，李君更须慎。",
        "dynasty": "宋",
        "collection_info": null
    },
    {
        "title": "赠魏邦达张彦素",
        "author": "吕本中",
        "content": "橘绿冬未黄，菊老霜变紫。\n不知风土佳，但觉日月驶。\n闲居得养疾，调气实在此。\n从今便休去，敢復为物使。\n谁能明吾心，旁邑有君子。",
        "dynasty": "宋",
        "collection_info": null
    },
    {
        "title": "次韵汪教授木犀",
        "author": "吕本中",
        "content": "治药呼医懒出门，每闻乐事漫消魂。\n秋花带雨寒犹在，老病寻诗日更昏。\n但见晚霞翻雨脚，不知山石是云根。\n主人有意留岩桂，要使贫交奉一尊。",
        "dynasty": "宋",
        "collection_info": null
    },
    {
        "title": "送詹慥秀才",
        "author": "吕本中",
        "content": "子今来几时，岁月忽已晚。\n今当别我去，道里初不远。\n家山霜正浓，马草寒更短。\n何以奉亲懽，一笑和气满。\n迩来游学士，已见如子罕。\n读书要躬行，俗事不厌简。\n故乡多老儒，归日正可款。\n时能寄余论，尚足起我懒。\n两州多便人，自可数往反。",
        "dynasty": "宋",
        "collection_info": null
    },
    {
        "title": "静轩",
        "author": "吕本中",
        "content": "纷纷逐人行，扰扰与事竞。\n不知一世间，能得几人静。\n公今黙无语，种种以静胜。\n人来漫相接，事至聊復应。\n开轩道院旁，足以补我病。\n日高公事散，转与静相称。\n千载师盖公，此理久已证。\n炉烟袅晴窗，松声韵钟磬。\n簿书勿勤来，公方在禅定。",
        "dynasty": "宋",
        "collection_info": null
    },
    {
        "title": "赠吴周保",
        "author": "吕本中",
        "content": "旧琴无谱亦无絃，子独深求不许年。\n正以安闲有余地，不因言语悟先天。\n论诗再到新删后，读易仍窥未画前。\n老病相逢聊一笑，非关无地可逃禅。",
        "dynasty": "宋",
        "collection_info": null
    },
    {
        "title": "尹穑少稷方斋",
        "author": "吕本中",
        "content": "人圆君方君但方，凿圆枘方君不忙。\n富贵可取君则忘，闭门读书声琅琅。\n旧书重迭堆在床，点勘同异分偏傍。\n运精竭思心力强，十年足不离僧房。\n荒山野路秋水长，客虽欲来嫌路妨。\n幽兰无人为君芳，采菊落英充糇粮，客虽不来有余香。",
        "dynasty": "宋",
        "collection_info": null
    },
    {
        "title": "送义先上人归古田",
        "author": "吕本中",
        "content": "断云无水去无踪，回望关山指顾中。\n何处寻君问消息，古田南路已春风。",
        "dynasty": "宋",
        "collection_info": null
    },
    {
        "title": "送范十八",
        "author": "吕本中",
        "content": "范子闲行定不穷，袖中诗卷敌清风。\n野僧道士有余意，同学故人多近功。\n已办辛勤十年读，时须谈笑一尊同。\n相看又作韶州客，却望临川是梦中。",
        "dynasty": "宋",
        "collection_info": null
    },
    {
        "title": "徐师川挽诗三首  其一",
        "author": "吕本中",
        "content": "江西人物胜，初未减前贤。\n公独为举首，人谁敢比肩。\n时虽在廊庙，终亦返林泉。\n今日西川路，临风更弦然。",
        "dynasty": "宋",
        "collection_info": null
    },
    {
        "title": "徐师川挽诗三首  其二",
        "author": "吕本中",
        "content": "异日逢明主，端居不復藏。\n一心扶正道，极力拯頽纲。\n已病犹轩豁，临衰更激昂。\n始知操韫处，余事及文章。",
        "dynasty": "宋",
        "collection_info": null
    },
    {
        "title": "徐师川挽诗三首  其三",
        "author": "吕本中",
        "content": "念昔从耆旧，公知我独深。\n意犹如昨日，爱不减南金。\n抚事思前作，干时愧夙心。\n素琴理旧曲，无復有知音。",
        "dynasty": "宋",
        "collection_info": null
    },
    {
        "title": "即事六言七首  其一",
        "author": "吕本中",
        "content": "老来与世相忘，尚喜摊书满床。\n忆得少年无事，苦心更学文章。",
        "dynasty": "宋",
        "collection_info": null
    },
    {
        "title": "即事六言七首  其二",
        "author": "吕本中",
        "content": "少年与世无求，老觉心情自由。\n颠倒文章事业，追随倦鸟虚舟。",
        "dynasty": "宋",
        "collection_info": null
    },
    {
        "title": "即事六言七首  其三",
        "author": "吕本中",
        "content": "不入乐天欢会，不随渊明酒徒。\n看取箪瓢陋巷，十分昼夜工夫。",
        "dynasty": "宋",
        "collection_info": null
    },
    {
        "title": "即事六言七首  其四",
        "author": "吕本中",
        "content": "百壮艾能已疾，一杯酒便生春。\n熟睡觉时意思，罢劳歇后精神。",
        "dynasty": "宋",
        "collection_info": null
    },
    {
        "title": "即事六言七首  其五",
        "author": "吕本中",
        "content": "游夏一辞不措，非关未究源流。\n直至孟轲没后，无人会读春秋。",
        "dynasty": "宋",
        "collection_info": null
    },
    {
        "title": "即事六言七首  其六",
        "author": "吕本中",
        "content": "养生不能延年，忘言未是安禅。\n圣学工夫安在，重寻曲礼三千。",
        "dynasty": "宋",
        "collection_info": null
    },
    {
        "title": "即事六言七首  其七",
        "author": "吕本中",
        "content": "毕竟学书不成，谁道能诗有声。\n点检平生交旧，几人曾是同盟。",
        "dynasty": "宋",
        "collection_info": null
    },
    {
        "title": "杨雄",
        "author": "吕本中",
        "content": "读易先知未画前，圣人何事绝韦编。\n始知杨子多闲暇，更有功夫草太玄。",
        "dynasty": "宋",
        "collection_info": null
    },
    {
        "title": "严君平",
        "author": "吕本中",
        "content": "千秋蜀道一君平，气象从来不近名。\n可惜下帘无一事，才将老子授诸生。",
        "dynasty": "宋",
        "collection_info": null
    },
    {
        "title": "贾谊",
        "author": "吕本中",
        "content": "孔丘墨翟并称贤，始信先生学未坚。\n何事退之传此谬，亦将余论点遗编。",
        "dynasty": "宋",
        "collection_info": null
    },
    {
        "title": "晋二绝  其一",
        "author": "吕本中",
        "content": "纷纷礼乐付浮埃，一取玄虚祸始开。\n但见出言齐老易，始知戎马不虚来。",
        "dynasty": "宋",
        "collection_info": null
    },
    {
        "title": "晋二绝  其二",
        "author": "吕本中",
        "content": "晋朝朝士安知礼，尽出纷纷簒贼余。\n漫使当时辟世士，放言高论祖浮虚。",
        "dynasty": "宋",
        "collection_info": null
    },
    {
        "title": "畜犬雪童黠甚胜人壬戌夏暴死作诗伤之  其一",
        "author": "吕本中",
        "content": "他生与我有微因，来见防家最后身。\n共住世间均是梦，未因心境不如人。\n浮云屡见本无迹，乂路多岐莫问津。\n此夜穷愁走南北，更谁随马踏埃尘。",
        "dynasty": "宋",
        "collection_info": null
    },
    {
        "title": "畜犬雪童黠甚胜人壬戌夏暴死作诗伤之  其二",
        "author": "吕本中",
        "content": "伴我走道途，直前无葛藤。\n三年贫病裏，几度送亡僧。",
        "dynasty": "宋",
        "collection_info": null
    },
    {
        "title": "又作二绝  其一",
        "author": "吕本中",
        "content": "荒山古寺欲黄昏，梁上诸君欲到门。\n雨湿雪童埋处土，向来精爽更谁论。",
        "dynasty": "宋",
        "collection_info": null
    },
    {
        "title": "又作二绝  其二",
        "author": "吕本中",
        "content": "客至书来总不知，却缘迩日吠声稀。\n蛛丝网遍常行处，犹道奔逃未肯归。",
        "dynasty": "宋",
        "collection_info": null
    },
    {
        "title": "秋日",
        "author": "吕本中",
        "content": "御盗犬新死，放生羊尚存。\n有书消永日，无客到衡门。\n山色热犹好，溪流雨不浑。\n还须止杂念，数息度黄昏。",
        "dynasty": "宋",
        "collection_info": null
    },
    {
        "title": "怀雪童",
        "author": "吕本中",
        "content": "老来于世漫多悲，梦幻推移且自知。\n想得开山藏骨处，却如摇尾乞怜时。\n送行识我贫无盖，闲坐思渠闷有诗。\n从此穷居添寂寞，夜长谁復遶帘帷。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "畏事成闲厌出遨，故人不见如曹逃。\n一寒一暑便衰老，如梦如幻无坚牢。\n客游滚滚漫南北，往事悠悠增郁陶。\n此去还能安坐否，割鸡元不用牛刀。",
        "dynasty": "宋",
        "collection_info": null
    },
    {
        "title": "念旧",
        "author": "吕本中",
        "content": "俯首思畴昔，常期不负渠。\n事随心境转，人与旧情疏。\n少日犹相忆，多年遂绝书。\n况于生死隔，宁復似年居。",
        "dynasty": "宋",
        "collection_info": null
    },
    {
        "title": "和汪教授",
        "author": "吕本中",
        "content": "羡君鬚作缘坡竹，饱饭我诗声彻屋。\n闭门不出动经旬，坐看禅房花柳簇。\n却记冰霜动地时，半夜小园风折木。\n一尊相对任浊清，三径闲行漫松菊。\n长篇短句动盈轴，想像清香有余馥。\n问君何以得此妙，未润只缘山有玉。\n我穷犹敢和君诗，不留和气满脐腹。\n搜寻险韵少工夫，敢与诸公鬬迟速。",
        "dynasty": "宋",
        "collection_info": null
    },
    {
        "title": "癸亥岁正月二首  其一",
        "author": "吕本中",
        "content": "闲居足因循，所至漫冬夏。\n今年忽六十，稍觉日有暇。\n孔子固大圣，未害六十化。\n同时蘧伯玉，亦岂出此下。\n荘周与惠施，初未识此话。\n何因为此语，百世呈缝罅。\n不如姑置之，以俟一朝霸。",
        "dynasty": "宋",
        "collection_info": null
    },
    {
        "title": "癸亥岁正月二首  其二",
        "author": "吕本中",
        "content": "孔子六十时，入耳心则通。\n所造不可知，谁能强形容。\n当世设梯级，聊发百世蒙。\n如何陋巷颜，年少两颊红。\n出门请从之，便欲齐此翁。\n心知路不远，试用一日功。\n还家对箪瓢，此士正不穷。",
        "dynasty": "宋",
        "collection_info": null
    },
    {
        "title": "寄蔡伯世李良宇",
        "author": "吕本中",
        "content": "两君羁旅宦西蜀，我亦江南住僧屋。\n想像平生肺腑亲，晴天何处飞黄鹄。\n庾郎故是丰年玉，道儿更是见不足。\n藜羮脱粟有余味，富贵熏天果非福。\n死生契阔今谁在，往事悠悠陵谷改。\n他年乘兴下瞿塘，见我衰颜莫惊怪。\n别寻好语和君诗，偿尽平生难韵债。\n扫除壁土更焚香，下酒如今有鲑菜。",
        "dynasty": "宋",
        "collection_info": null
    },
    {
        "title": "赠魏承事二绝  其一",
        "author": "吕本中",
        "content": "雨涨溪浑欲断桥，水乡风物转萧条。\n烦君下笔留春住，令我寒窗不寂寥。",
        "dynasty": "宋",
        "collection_info": null
    },
    {
        "title": "赠魏承事二绝  其二",
        "author": "吕本中",
        "content": "四十余年别历阳，旧游如梦费思量。\n眼明见此老居士，听话旧游如到乡。",
        "dynasty": "宋",
        "collection_info": null
    },
    {
        "title": "送魏县丞之官余杭",
        "author": "吕本中",
        "content": "君去我逾静，我病君得知。\n如何便相远，未有再见期。\n溪桥已春晚，红紫久离披。\n初无一尊酒，慰君别后思。\n君才则甚长，所用无不宜。\n但当敛光芒，匣剑深藏之。\n初非击刺用，肯顾庸人嗤。\n平生富事业，余事尤长诗。\n当官倘见念，琢句敢嫌迟。\n上以寄难兄，下以愈我饥。",
        "dynasty": "宋",
        "collection_info": null
    },
    {
        "title": "叶尚书普光明庵",
        "author": "吕本中",
        "content": "日月岂不明，明乃有昏昼。\n四时所出火，更自表新旧。\n宁知普光明，亘古不传授。\n独照万物表，不见所成就。\n远乃包须弥，近不间圭窦。\n茫茫浊水源，我此明亦透。\n尚书所居庵，草木甚癯瘦。\n收藏万丈光，敛退着怀袖。\n至宝久不耀，却立万夫后。\n我愿从公游，昏病方待救。\n先持此微言，远寄为公寿。",
        "dynasty": "宋",
        "collection_info": null
    },
    {
        "title": "焦復州惟正寄鼎復两州喜雨诗来以近体诗一首寄之",
        "author": "吕本中",
        "content": "闻道復州贤太守，只如前在武陵时。\n相逢未说为州乐，所至先传喜雨诗。\n行比曾参仍不鲁，政同龚遂更何疑。\n悬知此去长闲暇，定是愚民不敢欺。",
        "dynasty": "宋",
        "collection_info": null
    },
    {
        "title": "送范十八还江西效白乐天体",
        "author": "吕本中",
        "content": "与君此别重依然，再得相逢又几年。\n无使人言长似旧，况教人道不如前。\n穷通轩轾皆由命，贵贱高低总是天。\n只有修身全属我，少迟留处更加鞭。",
        "dynasty": "宋",
        "collection_info": null
    },
    {
        "title": "晁公诗九经堂",
        "author": "吕本中",
        "content": "人家有屋但堆钱，君家有屋定不然。\n一堂无物四壁立，六艺三传相周旋。\n人言君贫君不顾，以此辛勤立门户。\n圣人遗意要沉思，暂脱楚骚辞汉赋。\n他年相见问何如，且说九经得力处。",
        "dynasty": "宋",
        "collection_info": null
    },
    {
        "title": "送瑞印上人归福州",
        "author": "吕本中",
        "content": "不须布袜与行纒，参得诸方五味禅。\n散尽白云见明月，虚空只是水中天。",
        "dynasty": "宋",
        "collection_info": null
    },
    {
        "title": "尤美轩在玉山县小叶村喻子才作尉时名之取欧阳文忠公醉翁亭记所谓林壑尤美望之蔚然者后数年旧轩既毁復作寺僧移轩山下汪圣锡要诗叙本末因成数句寄之",
        "author": "吕本中",
        "content": "兹轩在何许，远在洞岩侧。\n洞岩山水胜，自与尘土隔。\n天以奉幽人，宁肯媚过客。\n尉曹昔吏隐，到此若有获。\n名轩曰尤美，尽去眼界窄。\n坐令欧阳公，余意转明白。\n车马走道路，我久度此厄。\n茫茫六合间，于此有安宅。\n轩虽有成坏，山本无异色。\n举头见林壑，不必更远索。",
        "dynasty": "宋",
        "collection_info": null
    },
    {
        "title": "金溪董需彦先凌岑庵",
        "author": "吕本中",
        "content": "我为江南游，衰病转不堪。\n往来信抚间，未上凌岑庵。\n凌岑贤主人，清峻如山岩。\n避事若荼苦，守贫如荠甘。\n平生好交游，十不存二三。\n令弟又继往，世不闻清谈。\n高风故绝俗，想像令人惭。\n浮生有欣戚，此味久已谙。\n请君但高枕，客来睡方酣。\n茫茫岐路间，与渠为指南。\n乘风本余事，不向鼻端参。",
        "dynasty": "宋",
        "collection_info": null
    },
    {
        "title": "盛华彦光丘壑轩",
        "author": "吕本中",
        "content": "盛侯少时伟仪观，下笔不休人共欢。\n胸中别自有丘壑，万里溪山藏几案。\n往来车马闹泥土，盛侯何尝着眼看。\n较量今古放同异，抖擞胸襟别真贋。\n今朝示我故人诗，老病穷愁得消散。\n故人相继在鬼录，君虽独在饱忧患。\n且住溪南数间屋，坐稳不忧时节换。\n人言丘壑殊不恶，君守一丘只如昨。\n文章老健气如虹，不向山岩何处着。",
        "dynasty": "宋",
        "collection_info": null
    },
    {
        "title": "送晁公庆西归",
        "author": "吕本中",
        "content": "顷从君家诸父游，谈经语道久未休。\n死生契阔风尘起，往事追寻三十秋。\n疾病衰颓且深坐，喜见后生勤胜我。\n临行索我送行诗，短句长篇无不可。\n少年学问要躬行，世人营营勿与争。\n闭户忍穷心自乐，箪食瓢饮殊不恶。\n纷纷得失谁厚薄，得此失彼莫筹度。",
        "dynasty": "宋",
        "collection_info": null
    },
    {
        "title": "曾吉父横碧轩",
        "author": "吕本中",
        "content": "嚣尘等山林，此理久未尽。\n君今住世网，于此已自信。\n僧居隔长溪，屋古柱础润。\n不知市声远，但觉山色近。\n开轩有余地，草木当夏盛。\n一身船转头，万事灯落烬。\n譬如痒在体，搔抑吾已认。\n青山故在眼，已绝对闭吝。\n悠然有遐想，此语君所印。",
        "dynasty": "宋",
        "collection_info": null
    },
    {
        "title": "送邢道州赵邵州归湖南",
        "author": "吕本中",
        "content": "相逢不得款，奈此别离何。\n长涂已新秋，从此风雨多。\n欣然出残暑，如鸟离网罗。\n我独此淹留，衰病日婆娑。\n跂足望二子，洞庭秋始波。\n道州通家旧，口辩如悬河。\n邵州我表弟，玉也保不磨。\n无由得相就，相近日经过。\n黄尘翻马足，未暇眄庭柯。\n何时寄书来，与我消睡魔。\n天凉不饮酒，为子一高歌。",
        "dynasty": "宋",
        "collection_info": null
    },
    {
        "title": "送方丰之秀才归福唐",
        "author": "吕本中",
        "content": "我居江东，惟信之州。\n子来自南，而与我游。\n问其所友，一时之秀。\n其兄韫德，亦既有就。\n子学既立，子志甚远。\n何以终之，止在不倦。\n贫贱勿厌，自然无闷。\n富贵勿羡，害德之本。\n彼古之人，能圣与仁。\n我胡不能，叹其绝尘。\n今子归矣，岁亦有秋。\n何以告子，惟圣之求。\n水流有源，木生有根。\n惟源与根，入德之门。\n求圣根源，惟正之守。\n正之不守，弃师背友。\n丝毫之僞，勿萌于心。\n无有内外，亦无浅深。\n由此则圣，舍此则病。\n是以君子，所守先正。\n于以赠别，亦以自警。\n为别后思，且以三省。",
        "dynasty": "宋",
        "collection_info": null
    },
    {
        "title": "向敦武挽词",
        "author": "吕本中",
        "content": "耐官丞相后，世固不无人。\n位下能安命，身闲不厌贫。\n还能死异域，便足继前尘。\n此日何山路，空悲草木新。",
        "dynasty": "宋",
        "collection_info": null
    },
    {
        "title": "向佥判母挽词",
        "author": "吕本中",
        "content": "懒作尘寰住，虚随云雨山。\n人皆钦懿范，天不予长年。\n室静如归隐，心安胜学禅。\n传家有令子，尚得慰重泉。",
        "dynasty": "宋",
        "collection_info": null
    },
    {
        "title": "赠眼医张子骥郎中",
        "author": "吕本中",
        "content": "人生所有疾，万种皆眼病。\n由眼不得明，故视有不正。\n指白以为黒，远迩皆未定。\n如何少医膜，遂失本来性。\n今君有妙手，与世脱机穽。\n病虽有多端，但以一理胜。\n不须望奇功，药病自相应。\n吾观世间物，唯眼为至净。\n不容着纤毫，况復计少剩。\n自古大医王，其治有捷径。\n不能添汝明，但要除此症。\n镜有尘则昏，尘本不在镜。\n尘去镜自明，岂必与物竞。\n皎洁玉壶冰，澄澈秋月莹。\n坦然望长途，欲往不待倩。\n其说甚易知，在汝听不听。\n请君明其然，说法我已竟。",
        "dynasty": "宋",
        "collection_info": null
    },
    {
        "title": "送晁侍郎知抚州",
        "author": "吕本中",
        "content": "与君相从四十载，老病昏昏君不怪。\n交游大半在鬼录，一时辈行惟君在。\n前年簮笔侍明光，论议风流传梗概。\n迩来同住此荒城，笑语澜翻绝机械。\n薄酒重寻他日盟，新诗未了平生债。\n今君奉诏作邻郡，共喜朝廷有除拜。\n定知惠政及斯民，一洗从来州郡隘。\n瓮头春色早晚熟，远寄还须例霑丐。\n为君试草德政碑，萧何自昔文无害。",
        "dynasty": "宋",
        "collection_info": null
    },
    {
        "title": "晁留台刘夫人挽诗三首  其一",
        "author": "吕本中",
        "content": "自昔闻诸父，文章汉两京。\n风流传壸范，烜赫振家声。\n睦族今无匹，能书旧得名。\n如何江左郡，今日望铭旌。",
        "dynasty": "宋",
        "collection_info": null
    },
    {
        "title": "晁留台刘夫人挽诗三首  其二",
        "author": "吕本中",
        "content": "故家刘与魏，我亦忝姻亲。\n久矣思前作，居然愧后尘。\n遗芳接惇史，旧德见夫人。\n怅望鹅湖路，新年草木春。",
        "dynasty": "宋",
        "collection_info": null
    },
    {
        "title": "晁留台刘夫人挽诗三首  其三",
        "author": "吕本中",
        "content": "留台无恙日，乐善出诚心。\n文采不復见，声名空至今。\n半生资内助，三叹有遗音。\n抚事思前辈，于谁觅断金。",
        "dynasty": "宋",
        "collection_info": null
    },
    {
        "title": "赠郑侍郎",
        "author": "吕本中",
        "content": "郑公一勺酒，时与故人倾。\n况兹冲和天，草木日向荣。\n山茶逞独艶，着意呈轩楹。\n坐中四五客，还来寻此盟。\n主人久未厌，频得倒屣迎。\n烧烛夜照花，知公有余情。\n清歌洗俗耳，软语令心醒。\n岂伊鹤顶丹，独自能倾城。\n要令同二妙，相伴作三英。\n纷纷桃李花，开谢略不停。\n谁知此深院，别有高世名。\n我老百事废，对此眼暂明。\n还家不能寐，起坐数残更。\n明朝有新句，更欲烦公听。",
        "dynasty": "宋",
        "collection_info": null
    },
    {
        "title": "送宗纪上人归福州",
        "author": "吕本中",
        "content": "道人海上来，访我江外寺。\n春风吹行李，飘摇不得住。\n手中主人书，足下千里路。\n临行请一语，恳款遇外慕。\n人生未入道，所至皆旅寓。\n急参庭前柏，会取末后句。\n相逢与相别，惟此是先务。",
        "dynasty": "宋",
        "collection_info": null
    },
    {
        "title": "郡会分韵得蛮字",
        "author": "吕本中",
        "content": "柳外高楼四面山，使君携客共跻攀。\n尘埃不动日方永，桃李无言春自闲。\n未厌簿书时到眼，每逢诗酒亦怡颜。\n夜阑一倍园林胜，尚觉清歌欠小蛮。",
        "dynasty": "宋",
        "collection_info": null
    },
    {
        "title": "郡会赏牡丹分韵得裳字",
        "author": "吕本中",
        "content": "敢辞深坐懒衣裳，便欲追陪恐病妨。\n小户长忧劝酒满，短才仍怯和诗忙。\n牡丹花在逢寒食，羣玉山如望洛阳。\n不是使君寻旧赏，更无人会忆姚黄。",
        "dynasty": "宋",
        "collection_info": null
    },
    {
        "title": "次蔡楠韵",
        "author": "吕本中",
        "content": "交旧悠悠西復东，建昌南望水连空。\n蔡侯念我有新句，犹似灞桥风雪中。",
        "dynasty": "宋",
        "collection_info": null
    },
    {
        "title": "送王提举赴淮东七首  其一",
        "author": "吕本中",
        "content": "君为千里行，我此一室住。\n清风随画舸，已过江北路。",
        "dynasty": "宋",
        "collection_info": null
    },
    {
        "title": "送王提举赴淮东七首  其二",
        "author": "吕本中",
        "content": "君如暑伏冰，所至自清静。\n翛然接新秋，已復天地性。",
        "dynasty": "宋",
        "collection_info": null
    },
    {
        "title": "送王提举赴淮东七首  其三",
        "author": "吕本中",
        "content": "随行万卷书，既足以自娯。\n因知君所乐，不在使者车。",
        "dynasty": "宋",
        "collection_info": null
    },
    {
        "title": "送王提举赴淮东七首  其四",
        "author": "吕本中",
        "content": "入门虽多涂，其究有安宅。\n君能识其然，一语在物格。",
        "dynasty": "宋",
        "collection_info": null
    },
    {
        "title": "送王提举赴淮东七首  其五",
        "author": "吕本中",
        "content": "学道贵积习，天地故相似。\n不容有秋心，毫髮在胸次。",
        "dynasty": "宋",
        "collection_info": null
    },
    {
        "title": "送王提举赴淮东七首  其六",
        "author": "吕本中",
        "content": "海陵我旧游，岁月亦已久。\n不知兵火后，尚有昔人否。",
        "dynasty": "宋",
        "collection_info": null
    },
    {
        "title": "送王提举赴淮东七首  其七",
        "author": "吕本中",
        "content": "官闲有新作，寄我莫惮远。\n兼书海陵事，令我开病眼。",
        "dynasty": "宋",
        "collection_info": null
    },
    {
        "title": "送财用归开化二首  其一",
        "author": "吕本中",
        "content": "年来相聚欲无言，懒说诸方五味禅。\n所恨归程太匆遽，不收吾骨瘴江边。",
        "dynasty": "宋",
        "collection_info": null
    },
    {
        "title": "送财用归开化二首  其二",
        "author": "吕本中",
        "content": "疾病支离欲着床，尔来殊不负秋阳。\n头童齿豁西风裏，尚费萦帘一炷香。",
        "dynasty": "宋",
        "collection_info": null
    },
    {
        "title": "谢范子仪见寄因次其韵",
        "author": "吕本中",
        "content": "疾病深藏一事无，眼从昏涩废看书。\n清诗忽覩惊人句，远道如瞻使者车。\n颇放溪山时入座，不妨宾客醉骑驴。\n传家事业风流在，早晚还朝得尽摅。",
        "dynasty": "宋",
        "collection_info": null
    },
    {
        "title": "谢周侍郎送木瓜",
        "author": "吕本中",
        "content": "染以猩猩血，缘以刺绣文。\n天生此硕果，似是百果君。\n杯槃快先覩，便足张吾军。\n雅宜椽烛照，正合侑金尊。\n环橙与大柑，其从盖如云。\n我病日已衰，故人时见存。\n晨兴有奇事，此果蒙光分。\n开缄见珍异，坐使童仆奔。\n把玩不去手，举室生清芬。\n所恨茅屋底，着此大不伦。\n琼琚永不报，拙句聊相闻。",
        "dynasty": "宋",
        "collection_info": null
    },
    {
        "title": "谢幽岩长老送荔枝二首  其一",
        "author": "吕本中",
        "content": "年来疾病日衰颓，咫尺闽山懒便回。\n不是幽岩老尊宿，更无人寄荔枝来。",
        "dynasty": "宋",
        "collection_info": null
    },
    {
        "title": "谢幽岩长老送荔枝二首  其二",
        "author": "吕本中",
        "content": "荔子焦干久未尝，今年霜下始闻香。\n幽岩阔略庵前事，容得先生为口忙。",
        "dynasty": "宋",
        "collection_info": null
    },
    {
        "title": "抚州俞隐居挽诗",
        "author": "吕本中",
        "content": "临川俞处士，独擅隐居名。\n懒倦不復出，风流闻后生。\n自甘长寂寞，肯作太鲜明。\n松柏新阡路，伤心秋后声。",
        "dynasty": "宋",
        "collection_info": null
    },
    {
        "title": "赠汪信民之子如愚",
        "author": "吕本中",
        "content": "四海同门一信民，近淮来往七经春。\n生平坎壈不如意，死去声名多悞人。\n漫以文章付儿子，略无毫髮仰交亲。\n请君但自传家学，陋巷箪瓢莫道贫。",
        "dynasty": "宋",
        "collection_info": null
    },
    {
        "title": "谢曾台州送梅  其一",
        "author": "吕本中",
        "content": "不辞深坐转衰颓，养病仍无酒一杯。\n尚喜故人相劳苦，腊前先送一枝梅。",
        "dynasty": "宋",
        "collection_info": null
    },
    {
        "title": "谢曾台州送梅  其二",
        "author": "吕本中",
        "content": "瓮间吏部久不见，江东步兵那得知。\n故人怜我太寂寞，一枝梅送两篇诗。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其一",
        "author": "吕本中",
        "content": "君行欲何之，乃在湖水北。\n湖水多近县，使者易为德。\n其民淳而古，其吏朴且直。\n官闲足宾客，岁稔少盗贼。\n得君清静化，用教不以力。\n但自养根苖，勿苦厌蟊螣。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其二",
        "author": "吕本中",
        "content": "许昌无事时，地固多英豪。\n况君忠宣子，誉望素已高。\n读书不出户，俛首自作劳。\n脱身走江南，始为时所褒。\n每念其先人，水静绝波涛。\n时从文字嬉，余事及风骚。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其三",
        "author": "吕本中",
        "content": "忠宣在朝廷，每欲消党与。\n以我广大心，尽使变齐鲁。\n同门有不察，平地鬬豺虎。\n君昔住许昌，闭口不復吐。\n静思前人意，皆是神所许。\n自守泥涂间，肯復计龃龉。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其四",
        "author": "吕本中",
        "content": "令兄守家学，曰自文正始。\n惟不卑小官，至死而后已。\n其间有富贵，乃是偶然尔。\n人欲学古人，岂不识此理。\n奈何厌贫贱，乃不退就已。\n君今又蹈之，可为吾党喜。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其五",
        "author": "吕本中",
        "content": "我懒百事废，尚叨交旧知。\n时蒙寄书来，索我送行诗。\n我诗老益退，久为人所嗤。\n君独不见鄙，论相不举肥。\n送君湖北去，无事隔山陂。\n时应有佳句，尚足慰相思。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "吕本中",
        "content": "白玉花头碧玉枝，水边篱下雪晴时。\n暗香别有关情处，却是春风未得知。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "吕本中",
        "content": "占得先开不待春，风饕雪虐长精神。\n老人不是寻花看，要与尊罍洗世尘。",
        "dynasty": "宋",
        "collection_info": null
    },
    {
        "title": "周承务郔求诸己斋",
        "author": "吕本中",
        "content": "为腹不为目，贵久不贵速。\n人皆求其余，我独心易足。\n人皆重外慕，我独御其独。\n闭门想颜子，黙坐相追逐。\n寿夭有定分，箪瓢乃其福。\n修身虽多途，要在不远復。",
        "dynasty": "宋",
        "collection_info": null
    },
    {
        "title": "送程伯禹归浮梁  其一",
        "author": "吕本中",
        "content": "不见程公二十年，上饶相遇各华颠。\n平生气节名先立，老去安闲我未然。\n即看归来上廊庙，未容休歇住林泉。\n饱山阁上凭栏处，合得逍遥第一篇。",
        "dynasty": "宋",
        "collection_info": null
    },
    {
        "title": "送程伯禹归浮梁  其二",
        "author": "吕本中",
        "content": "疾病因循懒出门，茅檐终日坐昏昏。\n雨声点滴松藏寺，人迹稀疏犬吠村。\n时得使君相劳苦，胜于书札问寒温。\n只应此去添憔悴，又欠先生酒一尊。",
        "dynasty": "宋",
        "collection_info": null
    },
    {
        "title": "寄题王珉中玉通判梦山堂",
        "author": "吕本中",
        "content": "青山甚不远，每因尘事疏。\n百念搅胸次，岂知山有无。\n君无适俗韵，常似山中居。\n出处本无二，梦觉固不殊。\n不知此山堂，始性从何途。\n未尝走道路，亦不用舟车。\n溪流与山色，相对若有余。\n此地甚闲旷，如君心地初。\n行云映远树，中有此田庐。\n如今遂安处，始验实不虚。\n得非神所相，无乃道力扶。\n亲朋在左右，不待折简呼。\n往来一笑乐，胜有十轮朱。\n何须从范子，辛苦泛五湖。\n亦不学泪溺，远去斯人徒。\n从容万事表，在我不在渠。\n欣然理前梦，已胜在华胥。",
        "dynasty": "宋",
        "collection_info": null
    },
    {
        "title": "去冬以纸衾遗刘彦冲刘有诗来谢以二绝句答之  其一",
        "author": "吕本中",
        "content": "初无一物献高人，纸被封题意却真。\n想得蒙头忘百虑，满山风雪自成春。",
        "dynasty": "宋",
        "collection_info": null
    },
    {
        "title": "去冬以纸衾遗刘彦冲刘有诗来谢以二绝句答之  其二",
        "author": "吕本中",
        "content": "锦绣堆床已不宜，芬芳淑郁又成痴。\n心知此被无他巧，能与山翁换好诗。",
        "dynasty": "宋",
        "collection_info": null
    },
    {
        "title": "送曾季直下第归临川  其一",
        "author": "吕本中",
        "content": "老病侵凌重别离，尔来瘦欲不胜衣。\n信州城北荒山寺，两送亲知下第归。",
        "dynasty": "宋",
        "collection_info": null
    },
    {
        "title": "送曾季直下第归临川  其二",
        "author": "吕本中",
        "content": "曾子不愁归路泥，临行索我送行诗。\n头童齿豁衰颓甚，不似京城相别时。",
        "dynasty": "宋",
        "collection_info": null
    },
    {
        "title": "送赵十一弟之官南安",
        "author": "吕本中",
        "content": "君为千里行，我有一尊酒。\n把酒持劝君，欲以为君寿。\n南安傍庾岭，瘴疠亦时有。\n德人固天相，和气生户牖。\n斯民得安乐，如我屈伸肘。\n居然变远俗，共感贤太守。\n我病居上饶，忽忽岁月久。\n杜门百事废，亦復厌奔走。\n得君暂相从，感嘆成皓首。\n颇念河朔时，相从诵诗否。\n人生只此是，不必更抖擞。\n有便即寄书，频来问衰朽。",
        "dynasty": "宋",
        "collection_info": null
    },
    {
        "title": "寄刘彦冲兼寄胡原仲刘致中",
        "author": "吕本中",
        "content": "故人别去两经冬，今岁书来第几封。\n正以空疏少制作，不因穷约废过从。\n养生漫说终难效，学道无心亦未逢。\n若问真归是何处，五更常听寺楼钟。",
        "dynasty": "宋",
        "collection_info": null
    },
    {
        "title": "去岁尝以纸被竹简遗刘致中后为大水所漂致中有诗以二绝句答之  其一",
        "author": "吕本中",
        "content": "念君无爱亦无求，一室翛然冷欲秋。\n尚恐深居有余念，更将衾简委洪流。",
        "dynasty": "宋",
        "collection_info": null
    },
    {
        "title": "去岁尝以纸被竹简遗刘致中后为大水所漂致中有诗以二绝句答之  其二",
        "author": "吕本中",
        "content": "纸被公无笑不才，两公相继有诗来。\n五更睡足天昏黒，也似他人锦绣堆。",
        "dynasty": "宋",
        "collection_info": null
    },
    {
        "title": "吴傅朋游丝书",
        "author": "吕本中",
        "content": "君不见往时文学顾八分，中郎之后典型存。\n又不见先朝文惠书堆墨，大榜浓云照南北。\n未似只今上饶守，静写游丝不停手。\n非烟非云断復续，缓步徐行不拘束。\n断崖一落千丈滑，远望笔行如一髮。\n鬼神竭力觑不见，铁矿消亡网作线。\n线舞飞扬不自由，纵横自在胜银鈎。\n知君此意非安排，妙处不从笔下来。\n心疑形释万事去，信手却立无纤埃。\n满堂回头莫见猜，我自悟此忘胸怀。\n操舟相马在事外，颜氏识此由心斋。\n如君下笔少有意，锦绣宁不悞剪裁。\n君惟无心故若此，秋毫自可纒风雷。\n钟王敛手谢不敏，长史怀素惭衰颓。\n病夫覩此心目开，向来穷愁安在哉。",
        "dynasty": "宋",
        "collection_info": null
    },
    {
        "title": "桂阳鹿头山寺次壁间韵",
        "author": "吕本中",
        "content": "霜风过雨不胜寒，木落重重见远山。\n风捲沈浮横浦外，鸟飞明灭夕阳间。\n頳肩道永方南去，趼足何时得北还。\n杖屦登临共回首，自怜五泽入荒蛮。",
        "dynasty": "宋",
        "collection_info": null
    },
    {
        "title": "同诸人再登鹿头山再次前韵",
        "author": "吕本中",
        "content": "梅梢风动勒花寒，淡淡烟横天际山。\n顾我未能超物外，因君聊尔出云间。\n水声不逐钟声歇，林影常随塔影还。\n异日同归嵩少路，即将诗卷话南蛮。",
        "dynasty": "宋",
        "collection_info": null
    },
    {
        "title": "闻岳侯破贺州贼次韩端卿韵",
        "author": "吕本中",
        "content": "旌旗摩日甲生光，俘馘黄巾第几方。\n灭贼未须占鬬蚁，破胡行且见神狼。\n燕然刻石功昭汉，太华题诗事后唐。\n从此儿童传姓氏，风流何止继韩康。",
        "dynasty": "宋",
        "collection_info": null
    },
    {
        "title": "永州法华寺西亭",
        "author": "吕本中",
        "content": "西亭清浄冠南州，蜡屐聊为半日留。\n苍莽轻烟涨山麓，连卷雌霓落城头。\n禽声高下云间木，帆影参差天际舟。\n欲去凭栏一回首，晚风吹角不胜愁。",
        "dynasty": "宋",
        "collection_info": null
    },
    {
        "title": "庐陵舟行",
        "author": "吕本中",
        "content": "雨过归云山更昏，时闻鷄犬闹江村。\n风欹船侧收帆幅，浪拍堤平没石痕。\n忧患积年身益勌，功名他日志空存。\n又看秋色飞红叶，故国归期未可论。",
        "dynasty": "宋",
        "collection_info": null
    },
    {
        "title": "春晚",
        "author": "吕本中",
        "content": "柳暗莺啼春正妍，断塍分水灌平田。\n花开花落几番雨，山淡山明一抹烟。\n突兀初晴云外寺，横斜欲晚渡头船。\n天涯因惬沧洲兴，何用区区苦自怜。",
        "dynasty": "宋",
        "collection_info": null
    },
    {
        "title": "宜章元日",
        "author": "吕本中",
        "content": "东风初解冻，桃李已经春。\n避地逢鷄日，伤时感雁臣。\n湖南驰贼骑，江外践胡尘。\n憔悴成无用，虚烦泪湿巾。",
        "dynasty": "宋",
        "collection_info": null
    },
    {
        "title": "久雨",
        "author": "吕本中",
        "content": "宿雨何曾歇，浓云未放晴。\n莓苔侵户长，蛙蚓入窗行。\n钟送远山响，灯挑残夜明。\n芭蕉添客恨，只伴□檐声。",
        "dynasty": "宋",
        "collection_info": null
    },
    {
        "title": "界步河亭",
        "author": "吕本中",
        "content": "穷山拥翠染人愁，亭下寒溪东北流。\n寄语扁舟舟上客，为传消息到筠州。",
        "dynasty": "宋",
        "collection_info": null
    },
    {
        "title": "涂中久雨乍晴",
        "author": "吕本中",
        "content": "匝地浓云散晓风，轻霜挟冷下长空。\n攅峰迭嶂来无尽，疑是舟行图画中。",
        "dynasty": "宋",
        "collection_info": null
    },
    {
        "title": "连州",
        "author": "吕本中",
        "content": "再到连州却是家，逢人不復嘆生涯。\n尊前欲洒思乡泪，羞见枝头含笑花。",
        "dynasty": "宋",
        "collection_info": null
    },
    {
        "title": "宁远道中",
        "author": "吕本中",
        "content": "路转寒松日欲斜，野梅初吐两三花。\n溪流映石风吹碧，时有粼粼雨后砂。",
        "dynasty": "宋",
        "collection_info": null
    },
    {
        "title": "春晚",
        "author": "吕本中",
        "content": "宴坐翛然万虑忘，从他风雨送春忙。\n佛灯初上黄昏后，时炷郴州石乳香。",
        "dynasty": "宋",
        "collection_info": null
    },
    {
        "title": "湘江斑竹",
        "author": "吕本中",
        "content": "湘江江上数重山，山远云深缥缈间。\n帝子不归肠欲断，竹梢空染泪痕斑。",
        "dynasty": "宋",
        "collection_info": null
    },
    {
        "title": "兴安灵渠",
        "author": "吕本中",
        "content": "淡日轻风细雨余，阴阴溪柳映溪蒲。\n清流平岸舟行疾，野鸟时闻声自呼。",
        "dynasty": "宋",
        "collection_info": null
    },
    {
        "title": "野岸",
        "author": "吕本中",
        "content": "淡日轻烟村径斜，长风卷浪欲浮花。\n夜深隔岸渔舟过，萤火惊飞乱点沙。",
        "dynasty": "宋",
        "collection_info": null
    },
    {
        "title": "春晚即事",
        "author": "吕本中",
        "content": "淡淡阴云昼掩门，隔溪杨柳暗江村。\n落花狼藉飞红雨，又是潺湲过一春。",
        "dynasty": "宋",
        "collection_info": null
    },
    {
        "title": "香山观壁间诗因次其韵",
        "author": "吕本中",
        "content": "抗志欲学仙，自恨无仙骨。\n去国将六年，避地欠三窟。\n禅房翳翠阴，竹本可制笏。\n谁持大君前，指顾收回鹘。",
        "dynasty": "宋",
        "collection_info": null
    },
    {
        "title": "怀古",
        "author": "吕本中",
        "content": "买臣负薪行且歌，其妻羞缩悲蹉跎。\n季子归佩六相印，骨肉歆羡缘金多。\n人生穷达等幻灭，贫贱何忧贵何悦。\n争如饥采首阳薇，不慕皋夔希稷契。\n贪功徇名世莫嗤，拖金曳紫同儿嬉。\n一朝祸至几发冢，却思衣布丹徒时。\n丹徒风月依然好，尔自升沈委荒草。\n草长木拱荒烟寒，此恨年年向谁道。",
        "dynasty": "宋",
        "collection_info": null
    },
    {
        "title": "近体诗二十韵寄秉之",
        "author": "吕本中",
        "content": "忆昔春将暮，分携桂岭边。\n落花依断陇，飞絮满长川。\n风急吹残雨，云开放晓天。\n山光如欲动，草木不胜妍。\n沽酒□村市，停骖近郭田。\n临行思款曲，已别更流连。\n治邑烦游刃，编氓荷息肩。\n高牙久藏巧，笃行众推贤。\n屡辱银鈎贶，频更玉律迁。\n故乡迷薮泽，回梦渺云烟。\n漂泊遥相望，穷愁秪自怜。\n爱闲身益懒，多病气仍孱。\n故国因人问，新年底事传。\n政应升斗恋，聊结簿书缘。\n诸老方推毂，乘时好着鞭。\n提撕起憔悴，腾踏动蜿蜒。\n袖有平戎策，囊无封禅篇。\n功名期万里，富贵属丁年。\n范蠡中兴越，田单卒破燕。\n异时归捆载，乞我买隣钱。",
        "dynasty": "宋",
        "collection_info": null
    },
    {
        "title": "离行在即事三首  其一",
        "author": "吕本中",
        "content": "昏旦黄□裏，经营谢独清。\n看人长麈尾，怀我短灯檠。\n旧友分穷达，斯文鼎重轻。\n边声授明主，礼乐谢诸生。",
        "dynasty": "宋",
        "collection_info": null
    },
    {
        "title": "离行在即事三首  其二",
        "author": "吕本中",
        "content": "漂泊留旁郡，烦人久厚颜。\n强求微禄去，未得故乡还。\n驿骑随朝发，舟师语夜阑。\n到家传吉梦，归使下燕山。",
        "dynasty": "宋",
        "collection_info": null
    },
    {
        "title": "离行在即事三首  其三",
        "author": "吕本中",
        "content": "客况多堪笑，归舟静拥衾。\n转喉常触讳，对面却论心。\n外物家无有，园居念本深。\n妻孥安短褐，终不羡多金。",
        "dynasty": "宋",
        "collection_info": null
    },
    {
        "title": "庐陵相遇同炼金液赠师厚直阁",
        "author": "吕本中",
        "content": "扫地樗树阴，扇火炼金液。\n饥乌下朝阳，啄枝坠红实。\n秃翁未着巾，偻背散破绤。\n提钤顾四海，老手闲可惜。\n相勉各衰年，省事慎药石。\n急当固根本，乃可传损益。\n元气日惫亏，药邪资资贼。\n谁解医干坤，相视泪横臆。",
        "dynasty": "宋",
        "collection_info": null
    },
    {
        "title": "次韵景实椰子诗",
        "author": "吕本中",
        "content": "旧传椰实来琼州，珍如楚萍出中流。\n双帆入桨严护送，海若亦恐贻神羞。\n当时荔子宠妃子，一日红尘归帝里。\n弃捐硕果□不食，正音铿锵不入耳。\n勿嗤磈礧老瓠壶，中含琼浆碧琳腴。\n圣门貌取失子羽，底事端可铭璠玙。\n新诗应欲泄感意，更復夸谈作真赐。\n阅人如此慎勿欺，我□与君谙世事。",
        "dynasty": "宋",
        "collection_info": null
    },
    {
        "title": "闲居",
        "author": "吕本中",
        "content": "风土傜人住，依栖县令尊。\n摘山春晚苦，汲涧雨余浑。\n白日供高枕，生涯付小园。\n时来携白铲，种药两三根。",
        "dynasty": "宋",
        "collection_info": null
    },
    {
        "title": "冬日杂诗  其一",
        "author": "吕本中",
        "content": "白日供多病，青山且旧居。\n柴门临水静，风叶舞霜余。\n老练时情熟，贫□家计疏。\n墙东端可望，炙背饱翻书。",
        "dynasty": "宋",
        "collection_info": null
    },
    {
        "title": "冬日杂诗  其二",
        "author": "吕本中",
        "content": "春景晴乃映，寒江晓不波。\n云山明客眼，风露净林柯。\n紫塞传烽急，黄池带剑多。\n苍生好苏息，天意定如何。",
        "dynasty": "宋",
        "collection_info": null
    },
    {
        "title": "苦雨",
        "author": "吕本中",
        "content": "雨添东涧连西涧，云断前山起后山。\n野水到门人去尽，昏烟迷树鸟飞还。\n江天日月浑无色，客路风埃只强颜。\n舞石至今随燕乳，裁诗不復哭龙悭。",
        "dynasty": "宋",
        "collection_info": null
    },
    {
        "title": "题官使赵枢密独往亭",
        "author": "吕本中",
        "content": "谢公为时出，四海正仰渠。\n雅志在东山，本末固不渝。\n苻坚百万师，一扫谈笑余。\n今公抱长策，岂止安石徒。\n平生独往愿，结亭山一隅。\n跻扳上修竹，已自胜巾车。\n举手谢世人，不与汝同途。\n出佐明天子，意欲无强胡。\n行当復中原，即日还旧都。\n岂容思昔隐，更作深山居。\n小人病无能，悮入承明庐。\n朝夕投劾归，为公先扫除。",
        "dynasty": "宋",
        "collection_info": null
    },
    {
        "title": "申瑞应诗",
        "author": "吕本中",
        "content": "避乱久去国，远游将抱孙。\n氛埃到湖峤，愁嘆满干坤。\n气力吾先老，风流子独存。\n相逢能少驻，重为倒余尊。",
        "dynasty": "宋",
        "collection_info": null
    },
    {
        "title": "丁酉冬江上惊报",
        "author": "吕本中",
        "content": "京路萧条信不通，胡尘尚欲竞南风。\n三年避地身多病，万里携孥囊屡空。\n天际每垂忧国泪，日边谁了济时功。\n宣王自是中兴主，会见銮舆返故宫。",
        "dynasty": "宋",
        "collection_info": null
    },
    {
        "title": "高安道中有怀故人李彤",
        "author": "吕本中",
        "content": "寒起溪边芦荻风，霜林病叶未全红。\n雁随云落斜阳外，舟傍山行晚照中。\n极目闲愁愁欲绝，满川离恨恨无穷。\n天涯更送亲朋去，尊酒何时再得同。",
        "dynasty": "宋",
        "collection_info": null
    },
    {
        "title": "游阳山广庆寺",
        "author": "吕本中",
        "content": "泝流荡浆到阳山，寺在云山缥缈间。\n雨洗竹萌穿野岸，风吹榕叶落荒湾。\n僧眠白日钟声静，花送青春鸟语闲。\n留醉岭南无所恨，不妨蜡屐恣跻攀。",
        "dynasty": "宋",
        "collection_info": null
    },
    {
        "title": "自阳山还连州",
        "author": "吕本中",
        "content": "雨后轻裘寒尚侵，杖藜终日共登临。\n水声不似风声急，山色何如草色深。\n万迭残云渡晚照，千章古木发新阴。\n飘零未忍疏杯酌，欲醉翻嫌酒满斟。",
        "dynasty": "宋",
        "collection_info": null
    },
    {
        "title": "柳州开元寺夏雨",
        "author": "吕本中",
        "content": "风雨翛翛似晚秋，鸦归门掩伴僧幽。\n云深不见千岩秀，水涨初开万壑留。\n钟唤梦回空怅望，人传书到竟沈浮。\n面如田字非吾相，莫羡班超封列侯。",
        "dynasty": "宋",
        "collection_info": null
    },
    {
        "title": "寄云门山僧宗杲",
        "author": "吕本中",
        "content": "隋堤河畔别支公，目断霜天数去鸿。\n岁月峥嵘如许久，江湖漂泊略相同。\n无穷烟草夕阳外，不尽云山秋色中。\n寄语只今能见忆，书来莫遣太匆匆。",
        "dynasty": "宋",
        "collection_info": null
    },
    {
        "title": "怀从弟",
        "author": "吕本中",
        "content": "折柳长亭今几年，一行作吏楚江边。\n音书顿逐归鸿断，消息时因过客传。\n五岭风温吹瘴雨，九疑云湿卷愁烟。\n每吟春草池塘句，尚想诗成梦惠连。",
        "dynasty": "宋",
        "collection_info": null
    },
    {
        "title": "郴州谒义帝陵庙",
        "author": "吕本中",
        "content": "淅淅寒声未落霜，满庭残叶不胜黄。\n墙头雨带烟悲冢，炉冷风飘尘带香。\n修墓尚应怀楚德，入关犹想快秦王。\n追思往事空垂泪，无限伤心对夕阳。",
        "dynasty": "宋",
        "collection_info": null
    },
    {
        "title": "绝句  其一",
        "author": "吕本中",
        "content": "云海冥冥日向西，春风着意力犹微。\n无端一棹归舟疾，惊起鸳鸯相背飞。",
        "dynasty": "宋",
        "collection_info": null
    },
    {
        "title": "绝句  其二",
        "author": "吕本中",
        "content": "过尽层城渡石梁，乱山千迭转羊肠。\n草堂居士风流在，与种寒香满古堂。",
        "dynasty": "宋",
        "collection_info": null
    },
    {
        "title": "绝句  其三",
        "author": "吕本中",
        "content": "江城春色涨晴空，樱杏漫山泼眼红。\n溪转路迴人不见，篮舆十里度松风。",
        "dynasty": "宋",
        "collection_info": null
    },
    {
        "title": "送韩存中侍郎赴光州二首  其一",
        "author": "吕本中",
        "content": "公今处群士，培塿望嵩高。\n不有千钧重，虚蒙一字褒。\n荒山伏虎兕，小径狎狸猱。\n默坐吾已得，往寻渠自劳。",
        "dynasty": "宋",
        "collection_info": null
    },
    {
        "title": "送韩存中侍郎赴光州二首  其二",
        "author": "吕本中",
        "content": "令弟今先达，诸郎復可人。\n一麾公出守，三径我知津。\n香火它年社，山河后夜春。\n会须从几杖，不必画麒麟。",
        "dynasty": "宋",
        "collection_info": null
    },
    {
        "title": "试院中呈诸同官",
        "author": "吕本中",
        "content": "老眼文书便一窗，短檠风味竹方床。\n洛阳甲子清明近，海内交游道里长。\n渐欲着身舡尾上，不能寻汝马蹄旁。\n慢红夭绿无多事，紫蝶黄蜂各自忙。",
        "dynasty": "宋",
        "collection_info": null
    },
    {
        "title": "试院锁宿数日未出",
        "author": "吕本中",
        "content": "一闭几十日，春风能几时。\n悮寻高士传，虚负老人期。\n酒或知愁处，人应笑我痴。\n衰颜已无绪，仍对折残枝。",
        "dynasty": "宋",
        "collection_info": null
    },
    {
        "title": "堤上",
        "author": "吕本中",
        "content": "水上人家各繫船，画旗何处插秋韆。\n长堤缭绕人行外，古木槎牙鸟宿边。\n敢为簿书嫌蹭蹬，却因升斗致留连。\n何时更鼓江南棹，一住越中三十年。",
        "dynasty": "宋",
        "collection_info": null
    },
    {
        "title": "阻雨不出",
        "author": "吕本中",
        "content": "年来尘土住都城，尚见东行半月程。\n一夜北风三尺雨，卧闻车马溅泥声。",
        "dynasty": "宋",
        "collection_info": null
    },
    {
        "title": "次潘节夫韵",
        "author": "吕本中",
        "content": "昔年绕舍培楸梧，霜风初劲叶未枯。\n鸡肥兔贱年谷熟，草服黄冠真野夫。\n时时步屧遇邻叟，共醉不復烦追呼。\n杯中满泛注白玉，林边阿堵无青鳬。\n击壤歌缶有余乐，岂羡骐骥驰大衢。\n眼眵看朱或成碧，心懵读马还作乌。\n富如安昌徒自苦，上贾必欲求膏腴。\n声名向晚更寂寞，何似杨雄宅一区。\n美官好爵乃上苴，人生要在修廉隅。",
        "dynasty": "宋",
        "collection_info": null
    },
    {
        "title": "再用前韵寄璧公",
        "author": "吕本中",
        "content": "直言曾许老盲聋，文物当年扫地空。\n纵病且怀修月手，更穷不顾拍张公。\n长年眼作胡僧碧，旧赏花今何处红。\n知有百年余习在，略烦佳句愈头风。",
        "dynasty": "宋",
        "collection_info": null
    },
    {
        "title": "郴州牛脾山谒景星观下有白鹿洞乃苏耽飞昇之地",
        "author": "吕本中",
        "content": "清霜散晓阴，轻风吹宿雾。\n桥倾绝人行，渔间借舟渡。\n初惊乌背转，渐入牛脾路。\n长林连云壑，细草萦石户。\n洞深锁灵踪，鹿去骖仙驭。\n殿高邻天冠，廊回宽地屦。\n骤响水湍流，飘香花似雨。\n崎岖到山椒，静旷夺尘虑。\n四顾但苍莽，俯窥若轩翥。\n竚立鹤不归，寒生日云莫。",
        "dynasty": "宋",
        "collection_info": null
    },
    {
        "title": "春日十二韵",
        "author": "吕本中",
        "content": "看花不忍摘，忆在历阳时。\n梦挟春风走，生嫌莫景移。\n老人扶杖隐，诸少倚歌迟。\n懒拙今谁问，漂流只自知。\n久无红颊映，但有白须随。\n一世半疾病，百年常别离。\n谩成归隐梦，频有送行诗。\n痛饮心犹在，高吟病不宜。\n未应讥偪仄，或恐胜肥痴。\n何日江南去，秋帆满意吹。",
        "dynasty": "宋",
        "collection_info": null
    },
    {
        "title": "京师雨春",
        "author": "吕本中",
        "content": "骤雨翻檐急，残花落案频。\n春光一梦过，物态逐时新。\n旧识嵇康懒，兼随原宪贫。\n南邻鼓唤客，知是可怜人。",
        "dynasty": "宋",
        "collection_info": null
    },
    {
        "title": "府学治事奉怀张彦实兼寄惠子泽范信中向君受",
        "author": "吕本中",
        "content": "疾病衝忙百不宜，只今筋力已全衰。\n长廊广殿风来远，古柳高槐日上迟。\n彭泽老人新断酒，辋川居士旧能诗。\n已怜匹马西归后，更忆扁舟南渡时。",
        "dynasty": "宋",
        "collection_info": null
    },
    {
        "title": "寄家叔虚己",
        "author": "吕本中",
        "content": "莫言离别废周旋，万里星河共此天。\n山色自然无罣碍，月明何处不团圆。\n寒云渺莽初飞雁，野树萧条咽断蝉。\n问舍求田经有愿，晓帆春渚望回舡。",
        "dynasty": "宋",
        "collection_info": null
    },
    {
        "title": "北齐",
        "author": "吕本中",
        "content": "陈郎苑裏朝朝树，齐主宫中步步莲。\n莫言河朔便粗鲁，便有琵琶膝上弦。",
        "dynasty": "宋",
        "collection_info": null
    },
    {
        "title": "信安生日",
        "author": "吕本中",
        "content": "和风蔼蔼动祥烟，此日祥鸾下九天。\n已共清秋却残暑，更同苍柏享长年。\n琼枝自出尘嚣外，宝月常临雨露前。\n□问当筵何所颂，人间今日地行仙。",
        "dynasty": "宋",
        "collection_info": null
    },
    {
        "title": "晋大宁四年王敦自武昌下屯于湖明年六月敦将举兵内向明帝微行至于湖阴察其营垒而去唐温庭筠作湖阴曲盖为此也后汉王霸之孙改封芜湖吴时此地称于湖或称芜湖察其营垒则姑熟之西初无湖阴又且于湖乃芜湖也张文潜有于湖曲广其意追和焉",
        "author": "吕本中",
        "content": "琅琊初渡秦淮水，外旋转姦雄抗胡垒。\n白头欻发问鼎新，十万锐师同日起。\n旌旗蔽江衔舳舻，缷帆鈎壍屯于湖。\n云昏雾惨恣诛杀，电激风奔传指呼。\n谋狂虑逆天夺魄，昼梦环营日五色。\n巴滇骏马去如飞，始遣轻兵索行客。\n黄须英特神所怜，舍旁老妪留宝鞭。\n宝鞭玩贼伫俄顷，野陌尘断生青烟。\n石城战士争愤泣，君王试敌曾深入。\n纍纍金印取封侯，忍瞰上流借余力。\n际山暴骨真可哀，向来胜负安在哉。\n至今秋晚渔樵地，雨洗渍血空苍苔。",
        "dynasty": "宋",
        "collection_info": null
    },
    {
        "title": "题九江王插剑泉",
        "author": "吕本中",
        "content": "嬴氏方失鹿，群豪竞奔驰。\n较力争胜负，未辨雄与雌。\n项羽奋其中，气压诸侯师。\n破关与救赵，九江实先之。\n指挥半率土，自谓可立治。\n孰知大蛇断，天命潜已移。\n隋何说淮南，祸福非面欺。\n间行共归汉，遂合垓下围。\n海岳既在主，智勇安所施。\n不自晦圭角，宁能免嫌疑。\n杀身膏草莽，为復归怨谁。\n插剑郴岸口，泉溢何神奇。\n载籍加隐括，曷尝亲到斯。\n惜哉功名悮，徒令后世嗤。",
        "dynasty": "宋",
        "collection_info": null
    },
    {
        "title": "阳山大雹",
        "author": "吕本中",
        "content": "建炎庚戌正月尾，阳山雨雹大如李。\n疾雷先驱风御随，顷刻云屯遍千里。\n初疑地轴开九渊，固阴惊蛰神龙起。\n又恐帝出发震怒，下扫炎荒除疠鬼。\n破窗穿牖□□横，触石摧林势难比。\n疑是晓色方窥檐，惨澹復黑迷巾履。\n披衣欲兴还就枕，渹磕崩腾喧两耳。\n吾君圣德过成康，胡虏凭陵殊未已。\n中原郡邑半丘墟，铁骑犹思犯南鄙。\n安得天威假庙谟，恢復两河端可竢。",
        "dynasty": "宋",
        "collection_info": null
    },
    {
        "title": "谒韩文公庙阳山",
        "author": "吕本中",
        "content": "雄文峙华嵩，高词灿星斗。\n孝思古人齐，名出当时右。\n少小怀经纶，志气颇自负。\n束带入柏台，极力排姦丑。\n谗言如青蝇，正立无所苟。\n贬官宰阳山，万里困奔走。\n松竹罗县斋，黄卷不离手。\n地偏难蛮风，吏民归化诱。\n至今数百年，流俗独淳厚。\n山川发清奇，与公俱不朽。\n我来拜遗像，肴蔬荐芳酒。\n指石哦公诗，一洗胸中垢。",
        "dynasty": "宋",
        "collection_info": null
    },
    {
        "title": "游会胜寺蒙泉",
        "author": "吕本中",
        "content": "去郡十五里，满山蔽青松。\n朝来雨初过，萧瑟鸣悲风。\n踏泥转溪曲，路尽山无穷。\n层崖筑栏阁，宛在云烟中。\n引水遶砌下，濆石常飞蒙。\n寻幽到寺背，苍碧摩高空。\n古甃冽寒泉，浅沙影重重。\n伏流尚数步，暗与溪相通。\n潺湲去何之，可折从此东。\n会有到海期，岂计朝莫功。\n我行因避贼，眺览聊从容。\n徘徊未忍去，僧饭催撞钟。",
        "dynasty": "宋",
        "collection_info": null
    },
    {
        "title": "连州游隅湖亭",
        "author": "吕本中",
        "content": "附溪翳嘉木，濒溪引清流。\n如何几亩田，委曲林泉幽。\n乱石际高下，森列如戈矛。\n青色染黛浅，映水疑欲浮。\n危亭跨绝壁，广榭排荒丘。\n我来雨初过，远山云半收。\n百花开已尽，桑柘鸣晴鸠。\n不知汝颍间，还有此景不。\n踌躇思痛饮，沃洗胸中愁。\n明朝傥未去，提壶再来游。",
        "dynasty": "宋",
        "collection_info": null
    },
    {
        "title": "奉观超然居士面面亭唱和新句辄成近体诗上呈",
        "author": "吕本中",
        "content": "我老日已懒，君闲宁废诗。\n尘埃久无梦，苔竹旧相知。\n早晚春犹在，追随病不宜。\n因观七字句，尚足乐晨饥。",
        "dynasty": "宋",
        "collection_info": null
    },
    {
        "title": "送李惇秀才",
        "author": "吕本中",
        "content": "有口莫饮朝市水，有脚莫踏红尘地。\n市朝之水不可饮，尘埃一涴无由洗。\n十年阅世真梦寐，一日逢君得欢喜。\n自嫌急雨倒晴雷，且愿浊河露清泚。\n君行此去道庐山，为我作诗山两间。\n寒泉夜听鸣玦环，刬茅后池种白莲。\n更约洪谢林汪潘，徐李欲去不作难。\n倚松闻之亦解颜，我且往矣君先还。",
        "dynasty": "宋",
        "collection_info": null
    },
    {
        "title": "元日雪中作",
        "author": "吕本中",
        "content": "老病昏昏闲不出，山后山前雪三日。\n人家闭户作新年，一饱经营苦无术。\n朝地附火读阳秋，笺注纷罗添一忧。\n未减少年穷事业，青灯分坐写蝇头。",
        "dynasty": "宋",
        "collection_info": null
    },
    {
        "title": "送王周士",
        "author": "吕本中",
        "content": "病欲驰驱转不宜，只今筋力十分衰。\n平生轗轲老更甚，此去艰难心自知。\n苛痒未除妨摄念，交游虽近废论诗。\n明年更欲寻公去，同上衡山过九疑。",
        "dynasty": "宋",
        "collection_info": null
    },
    {
        "title": "寄小范",
        "author": "吕本中",
        "content": "高卧终无策，翻书谩作缘。\n相望如一日，不见已三年。\n事少知心远，居门觉地偏。\n明年得安静，为子下临川。",
        "dynasty": "宋",
        "collection_info": null
    },
    {
        "title": "奉赠伯世仲志二弟  其一",
        "author": "吕本中",
        "content": "我已蹉跎不及闲，百年遗范子犹存。\n故知前辈风流远，世世传家有外孙。",
        "dynasty": "宋",
        "collection_info": null
    },
    {
        "title": "奉赠伯世仲志二弟  其二",
        "author": "吕本中",
        "content": "往时天未丧斯文，吾祖声名更绝群。\n内外诸孙人在，不应如我便无闻。",
        "dynasty": "宋",
        "collection_info": null
    },
    {
        "title": "送张子直西归  其一",
        "author": "吕本中",
        "content": "年来衰病只深藏，转觉闲居气味长。\n所恨浮生有拘绊，不能相逐上瞿塘。",
        "dynasty": "宋",
        "collection_info": null
    },
    {
        "title": "送张子直西归  其二",
        "author": "吕本中",
        "content": "君家兄弟各能文，季也风流又绝群。\n万里相逢又相别，落花时节却思君。",
        "dynasty": "宋",
        "collection_info": null
    },
    {
        "title": "送张子直西归  其三",
        "author": "吕本中",
        "content": "朋从索寞厌分离，老去心情祇自知。\n记取上饶相望处，小桥南路往来时。",
        "dynasty": "宋",
        "collection_info": null
    },
    {
        "title": "送张子直西归  其四",
        "author": "吕本中",
        "content": "亲旧留连莫厌频，幷江花絮已残春。\n定知数到尝新酒，未有工夫忆故人。",
        "dynasty": "宋",
        "collection_info": null
    },
    {
        "title": "谢赵士原送酒  其一",
        "author": "吕本中",
        "content": "小雨生凉挽未回，只愁残暑闷风雷。\n老人端坐气如缕，更进先生雨一杯。",
        "dynasty": "宋",
        "collection_info": null
    },
    {
        "title": "谢赵士原送酒  其二",
        "author": "吕本中",
        "content": "早来取酒瓶已空，对琖不復能从容。\n出门更值督邮苦，住鬲犹憎琥珀浓。",
        "dynasty": "宋",
        "collection_info": null
    },
    {
        "title": "谢赵士原送酒  其三",
        "author": "吕本中",
        "content": "老来疾病与时添，苦怕香醪如蜜甜。\n安得泻缾清似水，主人应未笑无厌。",
        "dynasty": "宋",
        "collection_info": null
    },
    {
        "title": "谢赵士原送酒  其四",
        "author": "吕本中",
        "content": "爱君好句能胜酒，顾我无心久似灰。\n老病深藏如怯暑，未妨初伏送诗来。",
        "dynasty": "宋",
        "collection_info": null
    },
    {
        "title": "邦杰惠砚纸墨三物谨成古体诗一首上谢",
        "author": "吕本中",
        "content": "歙溪孕石成縠纹，歙山松煤烟入云。\n敲冰落手卷盈轴，顿使几案生清芬。\n魏侯哦诗日更好，静到溪山未枯槁。\n肯分三物到幽人，不留自起太玄草。",
        "dynasty": "宋",
        "collection_info": null
    },
    {
        "title": "燕龙图画山水歌",
        "author": "吕本中",
        "content": "燕公画山水，名在能品中。\n至今笔墨欲飞动，妙处不与丹青同。\n巴陵六月风暴起，咫尺长江欲千里。\n鱼龙变怪鲛鳄怒，细草长林恣鞭棰。\n断云却挂悬石上，急雨正堕荒崖裏。\n想见行人弝檐时，亦有野店临沙觜。\n渔子回头嘆失色，霜女无言欣一洗。\n问公何处得此妙，长剑出匣须天倚。\n公不见簿书丛中尘埃多，归思颇遭贫病魔。\n念今新凉江始波，如此万水千山何。\n为公试作吴兴歌，更觅神仙张志和。",
        "dynasty": "宋",
        "collection_info": null
    },
    {
        "title": "初夏即事",
        "author": "吕本中",
        "content": "但见溪山如画裏，不知风景是它乡。\n苦遭毒暑三年旱，预喜西风一榻凉。\n俗事不须频到口，旧书何苦要撑肠。\n雨声只在芭蕉上，正与愁人作夜长。",
        "dynasty": "宋",
        "collection_info": null
    },
    {
        "title": "晚出",
        "author": "吕本中",
        "content": "小雨收残暑，低云隐莫雷。\n聊乘野兴出，復为故人回。\n旱日晚难好，秋花愁正开。\n论诗已奇事，犹恨不胜杯。",
        "dynasty": "宋",
        "collection_info": null
    },
    {
        "title": "赠赵九弟",
        "author": "吕本中",
        "content": "独居少还往，况此阴雨天。\n疏篱闭岑寂，昼永不得眠。\n芳菲随手尽，乐事缺周旋。\n赵郎远过我，千里一蓬舡。\n温姿破残梦，妙语争春妍。\n喜逢骨肉亲，懒初新少年。\n平生金石交，惟尔未改前。\n君看嵇与阮，感概后代传。",
        "dynasty": "宋",
        "collection_info": null
    },
    {
        "title": "寄李商老",
        "author": "吕本中",
        "content": "渌涨西河可纵篙，春光无信费诗招。\n香烟缭绕重城静，月影欹斜半夜潮。\n好鸟似闻昆弟语，垂杨初放女儿腰。\n无人与语当时事，兴尽江南大小乔。",
        "dynasty": "宋",
        "collection_info": null
    },
    {
        "title": "喜宗师诸公数见过分韵得席字",
        "author": "吕本中",
        "content": "野水春未生，积雪晴已滴。\n翛然六尺床，正可容一席。\n诸公数往还，未厌诗酒溺。\n短檠有新功，妙语乃破的。\n鲙槃约纤红，茗碗乱晴碧。\n虽无费百金，亦有饮一石。\n尚念山堂老，病鸟藏羽翼。\n生平余习在，种种见排斥。\n荒城满泥潦，亦可试幽屐。\n明当袖诗往，先尽一醉力。",
        "dynasty": "宋",
        "collection_info": null
    },
    {
        "title": "巫山图歌",
        "author": "吕本中",
        "content": "君不见我家壁上六幅图，淡墨寒烟半江水。\n上有巉然十二峰，乃似突兀当空起。\n幽花妩媚闭泥土，乱石峥嵘入荆杞。\n巫山县下水到天，神女庙前江接连。\n溪流去与飞瀑乱，屋角却对寒崖悬。\n阳台昨梦不知处，只今饥鸦迎客舡。\n饥鸟受食不肯去，舟子欣然得神护。\n晓镜新粧敛旧屏，亦有余红点荒树。\n病夫坐稳便幽禅，每见此画心茫然。\n文章事业已罢倦，少日气味无寅缘。\n楚王不作宋玉死，莫雨朝云千万年。",
        "dynasty": "宋",
        "collection_info": null
    },
    {
        "title": "将去济阴寄泗上宁陵",
        "author": "吕本中",
        "content": "淮海三年别，家山十日程。\n时思一笑乐，转觉异乡情。\n叔父勤相唤，诸郎许见迎。\n浊醪行处有，所恨不同倾。",
        "dynasty": "宋",
        "collection_info": null
    },
    {
        "title": "宿石头多宝寺",
        "author": "吕本中",
        "content": "四山环其外，一峰屹当中。\n支径转屈曲，云峰踏飞鸿。\n僧居架苍崖，高下潜相通。\n昏钟罢香火，余音袅寒空。\n梅开何处花，吹香到帘栊。\n回望云山城，木杪残阳红。\n愁心易生感，满耳唯松风。\n对酒成浩歌，漂零见涂穷。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一",
        "author": "吕本中",
        "content": "晚逢戎马际，处处聚兵时。\n后死翻为累，偷生未有期。\n积忧全少睡，经劫抱长饥。\n欲逐范仔辈，同盟起义师。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二",
        "author": "吕本中",
        "content": "羽檄连朝莫，戎旃匝迩遐。\n未教知死所，讵所作生涯。\n东郭同逃户，西郊类破家。\n萍蓬无定迹，屡欲过三巴。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其三",
        "author": "吕本中",
        "content": "胡骑猖狂甚，连年窥西京。\n贪饕期竭泽，剪戮遂盈城。\n国论多遗策，人情罢请缨。\n有谁似南八，血指众心惊。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其四",
        "author": "吕本中",
        "content": "庐舍经兵火，头颅尚在门。\n风掀灰𡏖迹，月涩剑铓魂。\n鼠穴频遭断，燕巢犹半存。\n看花泪盈眼，宁忍復开尊。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其五",
        "author": "吕本中",
        "content": "碣石豺狼种，长驱出不虞。\n是谁遗此贼，故使乱中都。\n官府室如磬，人家锥也无。\n有司少恩惠，何忍復追呼。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其六",
        "author": "吕本中",
        "content": "叛将斩关入，通衢列众兵。\n军声逐飞瓦，杀气暗前旌。\n事定愁方剧，身危梦尚惊。\n干坤空纳纳，何处寄余生。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其七",
        "author": "吕本中",
        "content": "将士承恩泽，临危勿择安。\n牛衣寒卧易，马革裹尸难。\n破虏陈奇计，策勋超达官。\n兜鍪未可忽，从古出貂冠。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其八",
        "author": "吕本中",
        "content": "夷甫终隳晋，群胡迫帝居。\n王纲板荡后，国势土崩初。\n戈戟连梁苑，头颅塞浚渠。\n天心应助顺，侧听十行书。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其九",
        "author": "吕本中",
        "content": "黄事多反覆，萧兰不辨真。\n汝为误国贼，我作破家人。\n求饱羹无糁，浇愁爵有尘。\n往来梁上燕，相顾却情亲。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一○",
        "author": "吕本中",
        "content": "兵余门巷静，亲故白头新。\n常与贫为侣，祇将愁送春。\n焚车绝此事，推宅望何人。\n便得长安信，相看眉一伸。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一一",
        "author": "吕本中",
        "content": "国命方屯厄，吾曹何所依。\n白驹将老至，黄鸟恨春归。\n柳巷清阴合，花蹊红蕊稀。\n主忧闻未解，涕泗望天畿。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一二",
        "author": "吕本中",
        "content": "江城朝夕闭，里巷绝人行。\n骄虏未归塞，凶渠犹弄兵。\n正须烽火息，早罢阵云横。\n胡孽将销藴，吾君幸圣明。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一三",
        "author": "吕本中",
        "content": "四郊多属垒，何地可逃生。\n水水但争渡，城城各点兵。\n牛亡罢春种，马夺尽徒行。\n囊櫜经钞掠，寇来浑不惊。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一四",
        "author": "吕本中",
        "content": "蜗舍嗟芜没，孤城乱定初。\n篱根留敝屦，屋角得残书。\n云路惭高鸟，渊潜羡巨鱼。\n客来阙佳致，亲为摘山蔬。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一五",
        "author": "吕本中",
        "content": "一纪幽栖地，宛然高树林。\n比邻风雨散，垣屋草莱深。\n池面华光歇，井床苔色侵。\n衰年筋力弱，阁道罢登临。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一六",
        "author": "吕本中",
        "content": "一廛江上宅，毁撤自群凶。\n卜筑劳心计，携鉏失指踪。\n鸠啼□□景，花敛带愁容。\n何日休兵革，重来依老农。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一七",
        "author": "吕本中",
        "content": "遭乱心纡鬰，那堪茅舍空。\n百年窘食事，一旦堕兵戎。\n授简惭词客，据鞍成老翁。\n欲逃无所适，朝夕泣涂穷。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一八",
        "author": "吕本中",
        "content": "汾阳六甲士，率众出中都。\n欲使亲平虏，翻成远避胡。\n操戈取金币，夺马载妻孥。\n汝自违天意，何缘保汝躯。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一九",
        "author": "吕本中",
        "content": "春宅屯兵后，荒墟非故居。\n陶门柳径短，阮舍竹阴疏。\n风雨无由障，牛羊自入庐。\n朝廷安反侧，何日降恩书。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二○",
        "author": "吕本中",
        "content": "平世多忘战，今真得阵梁。\n燕云拥豺虎，陆晋失金汤。\n汉将争奔北，胡兵尚崛强。\n何当合余烬，戮力共勤王。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二一",
        "author": "吕本中",
        "content": "闾巷经鏖战，空余池上亭。\n檐楹镞可拾，草木血犹腥。\n云汉悲鸿雁，郊原媿鹡鸰。\n白头两兄弟，各未保残龄。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二二",
        "author": "吕本中",
        "content": "嬖孽开边隙，羌胡恃衅端。\n天戈增照耀，国步向平安。\n骑吹春容远，孤烽战气残。\n妖星稍退舍，便览老怀宽。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二三",
        "author": "吕本中",
        "content": "乱后惊身在，端如犬丧家。\n沈吟悲世故，寂默对春华。\n堤外鸦藏柳，栏中蜂动花。\n今宵眠未愁，余寇尚纷拏。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二四",
        "author": "吕本中",
        "content": "君父围城内，忽逾三月期。\n六龙时𡰈卼，百雉日孤危。\n报国宁无策，全躯各有词。\n旄头渐低小，早晚定班师。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二五",
        "author": "吕本中",
        "content": "乱离仍再岁，未敢有吾庐。\n林下休官久，草间求活初。\n迹虽寄戎旅，心已混樵渔。\n吉语来何晚，将军□素书。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二六",
        "author": "吕本中",
        "content": "重到江头宅，荒残足嘆嗟。\n新乌忽栖树，旧犬已辞家。\n月淡初回梦，风轻不落花。\n相亲为部曲，弓剑作生涯。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二七",
        "author": "吕本中",
        "content": "偷生戎马内，室宇半摧残。\n假寐何曾着，惊魂尚未安。\n风前花自妥，雨后食犹寒。\n望断京华信，终宵泪不干。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二八",
        "author": "吕本中",
        "content": "忽復清明过，林园绿阴稠。\n光阴同毂转，身世着舟浮。\n旧识梁间燕，全生水上鸥。\n幸闻诸将辈，稍稍近前旒。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二九",
        "author": "吕本中",
        "content": "岁间值狂寇，曾此驻戈鋋。\n台沼余春草，图书散野烟。\n懒寻爱酒伴，愁起落花边。\n不忍登江阁，心随北斗悬。",
        "dynasty": "宋",
        "collection_info": null
    },
    {
        "title": "贺州周秀才",
        "author": "吕本中",
        "content": "青松着城市，不辞尘土侵。\n忍耻伴桃李，肯言归故林。\n交游在贫贱，始见平生心。\n周侯客异县，屡蒙金玉音。\n殷勤不我厌，自昔以至今。\n使其小富贵，未必能相寻。\n岂谓子诚然，此风风今则深。\n子行转岭海，岁莫足愁阴。\n路多资贼窘，往往未能擒。\n加鞭策驽马，欲往无滞淫。\n故人散天涯，所到足崎崟。\n相逢傥见及，道我病难侵。",
        "dynasty": "宋",
        "collection_info": null
    },
    {
        "title": "寄题庄季裕静轩",
        "author": "吕本中",
        "content": "云静天如水，风停海不波。\n请观如是相，夫子意如何。",
        "dynasty": "宋",
        "collection_info": null
    },
    {
        "title": "雪中奉简张子直",
        "author": "吕本中",
        "content": "深居畏雪谩添衣，过了梅花病不知。\n同住荒越懒还往，一年天气最寒时。",
        "dynasty": "宋",
        "collection_info": null
    },
    {
        "title": "夜同李十步月至崔成美家",
        "author": "吕本中",
        "content": "伏暑不可去，客帆秋未回。\n偶携南县李，来访北桥崔。\n藤枕风前簟，瓜盘月下杯。\n十年老怀抱，姑为故人开。",
        "dynasty": "宋",
        "collection_info": null
    },
    {
        "title": "读东坡诗",
        "author": "吕本中",
        "content": "命代风骚第一功，斯文到底为谁雄。\n太山北斗攀韩愈，琨玉秋霜敌孔融。\n不见陆机归洛下，只闻张翰过江东。\n广陵雅操无人继，六十余年一梦中。",
        "dynasty": "宋",
        "collection_info": null
    },
    {
        "title": "读亡弟由义旧诗有感",
        "author": "吕本中",
        "content": "平昔乌衣游，盛事寄青史。\n后生见头角，唯子与夫子。\n奈何阻中涂，去我适蒿里。\n三年莫春日，西郊漫桃李。\n才难圣所嘆，反是俗眼瞇。\n坐看玉壶冰，终污青蝇矢。\n衔愤已成疾，伤谗空忍死。\n雪涕别时言，历历犹在耳。\n呜呼骨肉亲，遗恨有如此。\n吾生復亡聊，念尔中夜起。\n读君离别篇，沈吟泪如水。",
        "dynasty": "宋",
        "collection_info": null
    },
    {
        "title": "与范益谦饮有怀才仲",
        "author": "吕本中",
        "content": "范郎醉倒西风前，夜思赵子起不眠。\n与渠别来今几年，细数往事如雷颠。\n尘埃刺促今尚贤，问我北行诗几篇。\n残篇断简弃不编，鹤鸣九皋鸢唳天。\n燕雀欲上无寅缘，江湖旧游性所便。\n我先往矣君加鞭，更呼赵子来同船。",
        "dynasty": "宋",
        "collection_info": null
    },
    {
        "title": "感怀",
        "author": "吕本中",
        "content": "十年南北长为客，万里江山半是乡。\n梦裏题诗随意了，醉中书字不成行。\n燕思公子归来早，草忆王孙恨更长。\n枕上不知多少事，觉来依旧熟黄粱。",
        "dynasty": "宋",
        "collection_info": null
    },
    {
        "title": "赠唐虎",
        "author": "吕本中",
        "content": "白酒因循久绝倾，小诗聊復赠君行。\n故人若问庵中事，但道春来太瘦生。",
        "dynasty": "宋",
        "collection_info": null
    },
    {
        "title": "寄酒与阳翟诸弟",
        "author": "吕本中",
        "content": "奔走黄尘小说归，诸郎坚坐各能诗。\n略无梦去寻消息，谩有书来道别离。\n但得阮公连月醉，不嫌王湛半生痴。\n遥知共饮北窗下，自胜乌衣全盛时。",
        "dynasty": "宋",
        "collection_info": null
    },
    {
        "title": "晋康逢师厚",
        "author": "吕本中",
        "content": "藤江合贺江，浮荡苍梧云。\n我如老饿鹤，忍饥啄蛮尘。\n二更客入户，月黑雨翻盆。\n坐久始惊省，两翁非昔人。\n一别二十年，家国忍復论。\n岂知半暗眼，再见忠宣孙。\n君负济世美，实识治乱根。\n宁同二三子，但粥父祖名。\n心岂燕丘壑，屡召终逡巡。\n新年愤忠极，决意去修门。\n龙鬼亦妬贤，翻舟使回奔。\n呜呼天下事，敢笑不敢言。\n师尹实令弟，高义横干坤。\n政坐才卓荦，亦使身奇屯。\n人说龚州居，胜事专江村。\n未赴结社约，长耿怀友心。\n君归兄弟语，况我应殷勤。\n二子岂隐者，中兴要甫申。\n勉哉赤松子，善事黄中君。\n我欲北渡岭，江西老耕耘。\n子房但强饭，勿道绮与园。",
        "dynasty": "宋",
        "collection_info": null
    },
    {
        "title": "初十日王震秀才家探梅",
        "author": "吕本中",
        "content": "不问主人聊一来，水亭风榭小徘徊。\n春风大似私南土，未腊江梅半欲开。",
        "dynasty": "宋",
        "collection_info": null
    },
    {
        "title": "王园观梅主人置酒莫归  其一",
        "author": "吕本中",
        "content": "临溪照影若自爱，犯雪看花宁怕寒。\n百绕蜂儿缘底事，痴心犹作蜜房看。",
        "dynasty": "宋",
        "collection_info": null
    },
    {
        "title": "王园观梅主人置酒莫归  其二",
        "author": "吕本中",
        "content": "日没未没雾索山，古寺松门欲上关。\n尚有香风泛衣袖，儿童知我探春还。",
        "dynasty": "宋",
        "collection_info": null
    },
    {
        "title": "饭花光店是日立春",
        "author": "吕本中",
        "content": "采胜缯幡安在哉，客行巾帽只风埃。\n东西水畔冻全坼，南北枝头春已回。\n故国音书黄耳断，余生光景白驹催。\n山村谁道全荒陋，也有畦蔬入馔来。",
        "dynasty": "宋",
        "collection_info": null
    },
    {
        "title": "清隐及欧园赏梅  其一",
        "author": "吕本中",
        "content": "亭边竹外影疏疏，恼客清香半有无。\n不共东君苦交涉，只缘冰雪作肌肤。",
        "dynasty": "宋",
        "collection_info": null
    },
    {
        "title": "清隐及欧园赏梅  其二",
        "author": "吕本中",
        "content": "枮丛冻枿两交加，中有仙人萼绿华。\n会挽一枝供越使，莫令三弄发胡笳。",
        "dynasty": "宋",
        "collection_info": null
    },
    {
        "title": "清隐及欧园赏梅  其三",
        "author": "吕本中",
        "content": "向人一笑真粲者，出屋数枝殊瘦生。\n刚肠妙句两无语，始觉诸孙愧广平。",
        "dynasty": "宋",
        "collection_info": null
    },
    {
        "title": "次韵酴醿  其一",
        "author": "吕本中",
        "content": "绝去人间浅俗香，染成天上羽衣黄。\n绿窗拟倩纤纤手，收拾春风入枕囊。",
        "dynasty": "宋",
        "collection_info": null
    },
    {
        "title": "次韵酴醿  其二",
        "author": "吕本中",
        "content": "掩冉欹垂千万条，始知天女是青腰。\n轻衫曾立花阴下，三日余香尚不销。",
        "dynasty": "宋",
        "collection_info": null
    },
    {
        "title": "寒食  其一",
        "author": "吕本中",
        "content": "三年羁旅逢寒食，万里江山隔故园。\n坟墓荒凉谁拜扫，东风吹泪湿黄昏。",
        "dynasty": "宋",
        "collection_info": null
    },
    {
        "title": "寒食  其二",
        "author": "吕本中",
        "content": "淮南江北半胡兵，想见春风战血腥。\n无復良辰修祓禊，空将新火发兜零。",
        "dynasty": "宋",
        "collection_info": null
    },
    {
        "title": "寒食  其三",
        "author": "吕本中",
        "content": "野哭行歌满道边，纸灰飞处落乌鸢。\n墦间祭肉能多少，只恐齐人意缺然。",
        "dynasty": "宋",
        "collection_info": null
    },
    {
        "title": "寒食  其四",
        "author": "吕本中",
        "content": "病夫只欲闭柴荆，客至从嗔不出迎。\n未恨家贫无历日，紫桐花发即清明。",
        "dynasty": "宋",
        "collection_info": null
    },
    {
        "title": "寒食  其五",
        "author": "吕本中",
        "content": "松坞云窗睡足时，溪藤闲展试毛锥。\n薄才岂敢追能事，寒食江村合有诗。",
        "dynasty": "宋",
        "collection_info": null
    },
    {
        "title": "宿嵩前",
        "author": "吕本中",
        "content": "火云如鹏骞，簸翮赴山谷。\n独含片雨归，故故喧涧竹。\n野亭桂空起，入夜鸟争宿。\n我行亦已殆，况此弛担仆。\n倒床不復呼，烂熳听自足。\n人生浪游世，世网未易触。\n好学还山云，终焉宿幽独。",
        "dynasty": "宋",
        "collection_info": null
    },
    {
        "title": "客说嵩顶松实甚佳",
        "author": "吕本中",
        "content": "飘飖山中女，绿毛以为衣。\n但食青松子，不死亦不饥。\n昼想此仙人，夜或梦见之。\n客云嵩高顶，长松乱纷披。\n拔地起霜干，盘空缺虬枝。\n惜无长臂人，挽此鬚与鬐。\n但闻云间子，时被天风吹。\n愧我一食身，何由揖仙姿。\n欲学餐松法，人间了无师。",
        "dynasty": "宋",
        "collection_info": null
    },
    {
        "title": "送苏龙图知明州  其一",
        "author": "吕本中",
        "content": "知君乡味忆吴馂，便逐轻鸥下急湍。\n更使烟云有佳思，莫驱鼓吹傍湖山。",
        "dynasty": "宋",
        "collection_info": null
    },
    {
        "title": "送苏龙图知明州  其二",
        "author": "吕本中",
        "content": "宇宙之间得几人，平生季子最相亲。\n一麾出守三千里，去觅风流贺季真。",
        "dynasty": "宋",
        "collection_info": null
    },
    {
        "title": "尘外亭",
        "author": "吕本中",
        "content": "宁饮山中泉，勿食城中米。\n尘埃苦着人，何翅虱与蚁。\n爬搔十指秃，败褐未易洗。\n缅怀佳公子，珠璧不受浼。\n藏身着幽处，阖户谢纨绮。\n君看罗曲旃，何似容燕几。\n不辜文字眼，未负钟鼎耳。\n长安游侠窟，未晚看参觜。\n纷纷万马蹄，门外自千里。",
        "dynasty": "宋",
        "collection_info": null
    },
    {
        "title": "题晁以道新居",
        "author": "吕本中",
        "content": "小阮东来语太夸，为传新构甲千家。\n气衝雪野群山过，光转云空一水斜。\n闻道洗心求凈观，不妨合掌读楞枷。\n箇中富贵还君子，莫爱群奴日两衙。",
        "dynasty": "宋",
        "collection_info": null
    },
    {
        "title": "星月枕屏歌",
        "author": "吕本中",
        "content": "雪涵疏星月既望，老桧长松倚千丈。\n田夫渔父不爱惜，落向公家枕屏上。\n枕屏映研连春冰，主人中夜卷寒藤。\n诗成不写坐嘆息，长松老桧无颜色。\n海陵掾曹来作歌，却忆洞庭秋水多。\n洞庭水多秋亦晚，如此枕屏星月何。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "夭夭桃李花，春到已成蹊。\n主人不好事，居然作藩篱。\n容华坐消歇，芳心端为谁。\n风雨日衰谢，覆水难再期。\n物有幸不幸，难用一理推。\n不见浣溪女，嫁与陇头儿。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其一",
        "author": "吕本中",
        "content": "万顷曾经一苇航，旧缨如可濯沧浪。\n簿书窘束尘埃裏，犹见当时玉树郎。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其二",
        "author": "吕本中",
        "content": "王李风华旧得名，颇容偏左去求盟。\n从来量比江河大，不取人间盆盎清。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其三",
        "author": "吕本中",
        "content": "不嫌众裏衣冠古，自觉人前礼法疏。\n已似羲之弃官后，近逢安石赴京初。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其四",
        "author": "吕本中",
        "content": "醉别江南久未还，至今犹梦雨余山。\n少留白髪三千丈，胜取黄金十二镮。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其五",
        "author": "吕本中",
        "content": "侯喜学诗新有声，坐中忽遇老弥明。\n故知麦饭与藜藿，不识虞卿醒酒鲭。",
        "dynasty": "宋",
        "collection_info": null
    },
    {
        "title": "别才仲",
        "author": "吕本中",
        "content": "忆子丱角时，单衣小襦褂。\n见我不能拜，笑语多自误。\n初看读孝经，旋即绝文字。\n先姑谓我言，尔曹颇相似。\n悠悠二十年，历历眼中事。\n江河坐乖隔，清□谩佳句。\n堂堂曾定州，许尔天下士。\n自尔忧患多，颇復慰漂寓。\n故人薄□肠，子犹披情素。\n胸次磈礧尽，皆是济世具。\n从来人中英，俗子眼中刺。\n子行多邅迴，无与此曹遇。",
        "dynasty": "宋",
        "collection_info": null
    },
    {
        "title": "臞庵",
        "author": "吕本中",
        "content": "伊洛富山水，家有五亩园。\n花竹遶瀍涧，不让桃花源。\n清时足真赏，户门开层轩。\n一朝胡尘暗，故家希復存。\n莽苍走万里，始及吴市门。\n庵庐据形胜，冰壶贮干坤。\n亭榭着仍稳，不见斧凿痕。\n主人更超迈，云梦八九吞。\n植杖邀我坐，笑语清而温。\n坐令车马客，稍识山林尊。\n十年老朝市，渐见两目昏。\n求田与问舍，姑置不復论。\n但愿从我公，不使世谛诨。",
        "dynasty": "宋",
        "collection_info": null
    },
    {
        "title": "夜雨",
        "author": "吕本中",
        "content": "吟魂不饮觉惺惺，那更宵眠得雨晴。\n遍地乱沾霜叶碎，随风斜上纸窗明。\n暗欣石罅添泉脉，几回檐牙认雪声。\n明日梅边曾有约，西郊泥泞未堪行。",
        "dynasty": "宋",
        "collection_info": null
    },
    {
        "title": "暮雨",
        "author": "吕本中",
        "content": "暮燕翻雷天作云，一声归鸟万村昏。\n荒城寂寞无堪宿，月下搘颐雨打门。",
        "dynasty": "宋",
        "collection_info": null
    },
    {
        "title": "寄傲轩",
        "author": "吕本中",
        "content": "自嗟踽踽復凉凉，餬口安能抑四方。\n目送归鸿心自远，门堪罗雀日偏长。\n家徒四壁樽仍绿，侯户千头橘又黄。\n我醉欲眠君且去，肯陪俗客话羲皇。",
        "dynasty": "宋",
        "collection_info": null
    },
    {
        "title": "谷隐堂",
        "author": "吕本中",
        "content": "汝州城南二十里，栖亩山前足山水。\n老人中开谷隐堂，草屋疏檐对山起。\n南横秀岭石官道，想像此堂容此老。\n堂前茂林浮春烟，堂后池溏多白莲。\n前池红莲开更早，正与茂林相对好。\n开轩看莲看不足，远望少室如碧玉。\n碧玉如屏掩此堂，老人与世已相忘。\n胡马扬尘不容驻，万里奔波失归路。\n客舟不顾生事窘，所至有堂名谷隐。\n大榜灰飞小榜存，至今长在对衡门。\n涧上丈人肯已冷，中原旧事空销魂。\n老人本是山中客，四海为家无住宅。\n家人清坐已忘贫，何曾更问堂宽窄。",
        "dynasty": "宋",
        "collection_info": null
    },
    {
        "title": "丹桂轩",
        "author": "吕本中",
        "content": "丹枝近岁出深宫，合向严辰伴晚枫。\n珍重幽轩无俗物，月中根墢日边红。",
        "dynasty": "宋",
        "collection_info": null
    },
    {
        "title": "松",
        "author": "吕本中",
        "content": "一依风霜万木枯，岁寒惟见老松孤。\n秦皇不识清高操，强欲烦君作大夫。",
        "dynasty": "宋",
        "collection_info": null
    },
    {
        "title": "秋窗遣兴  其一",
        "author": "吕本中",
        "content": "造物何繁敷，杂然呈万变。\n潜飞惬会心，显藏亦递见。\n人生事机巧，雕凿失性善。\n碌碌尘寰事，轮环走精电。\n萧散眄庭柯，商意集微霰。",
        "dynasty": "宋",
        "collection_info": null
    },
    {
        "title": "秋窗遣兴  其二",
        "author": "吕本中",
        "content": "晴枝飐小鸟，啁啾振毛羽。\n凉飈堕寒花，静中有真趣。\n倚槛看浮云，随时成散聚。\n世变无常境，心定自安遇。\n棐几杂图书，幽事能毕具。",
        "dynasty": "宋",
        "collection_info": null
    },
    {
        "title": "秋窗遣兴  其三",
        "author": "吕本中",
        "content": "朝拥群书坐，所乐常自足。\n圣贤重出处，理本无偏曲。\n志行道合尊，安贫未为辱。\n压架富卷帙，纵情无蹐跼。\n穷达各有时，此意当勉勖。",
        "dynasty": "宋",
        "collection_info": null
    },
    {
        "title": "秋窗遣兴  其四",
        "author": "吕本中",
        "content": "东园有乔木，翳翳凌霄汉。\n岁月变虬枝，雨露潫霜干。\n浓阴书屋□，伴我同昏旦。\n根株视百草，秋风已萎烂。\n良材际时用，未忍付樵爨。",
        "dynasty": "宋",
        "collection_info": null
    },
    {
        "title": "秋窗遣兴  其五",
        "author": "吕本中",
        "content": "抱璞沦岩阿，失怀亦自宝。\n岂无用世心，遇合贵得道。\n连城重白珩，声价先倾倒。\n瑕瑜混沙砾，莫讶荆山老。\n会当游勋华，元圭赞熙皡。",
        "dynasty": "宋",
        "collection_info": null
    },
    {
        "title": "秋窗遣兴  其六",
        "author": "吕本中",
        "content": "日奭久不作，依然三代民。\n一善孚万端，不难风俗淳。\n上士贵抱负，修己在立身。\n进退各有据，宇宙任屈伸。\n愿言励厥修，学以答君亲。",
        "dynasty": "宋",
        "collection_info": null
    },
    {
        "title": "秋窗遣兴  其七",
        "author": "吕本中",
        "content": "门外一渠水，清光自泠泠。\n濯缨偕素侣，鬚髪无遯形。\n春风起层波，鵾化失南溟。\n縠纹乱星斗，泥沙混窅冥。\n澄清当有志，天地还虚灵。",
        "dynasty": "宋",
        "collection_info": null
    },
    {
        "title": "秋窗遣兴  其八",
        "author": "吕本中",
        "content": "智者尚明察，不为物理宥。\n吾儒任学术，精力事研究。\n至人邈难继，得亦瞠乎后。\n庸盲终溟漠，全天亦自厚。\n大化无殊途，何事朴与秀。",
        "dynasty": "宋",
        "collection_info": null
    },
    {
        "title": "秋窗遣兴  其九",
        "author": "吕本中",
        "content": "寒气生户牖，草木变轻黄。\n南郊询秋畦，丰稔荐涤场。\n八口娱妻孥，温饱乐岁康。\n箪瓢亦自得，忧乐各两忘。\n所以常忻忻，安问无储粮。",
        "dynasty": "宋",
        "collection_info": null
    },
    {
        "title": "秋窗遣兴  其一○",
        "author": "吕本中",
        "content": "我生事柔翰，中怀异好尚。\n潇洒逼嵇阮，功成薄瑜亮。\n白衣本山人，置身岂疏放。\n途逢醉尉呵，未且对侯相。\n亭亭千仞松，当破万里浪。",
        "dynasty": "宋",
        "collection_info": null
    },
    {
        "title": "次韵钱逊叔泛舟虹桥",
        "author": "吕本中",
        "content": "半篙春涨绿平溪，二月江城草色齐。\n舟比蜉蝣千顷外，□同斥鷃一枝栖。\n野桥柳线斜风软，曲槛花光夕照低。\n却讶探骊人不至，清樽画航倩分题。",
        "dynasty": "宋",
        "collection_info": null
    },
    {
        "title": "春暮渡江  其一",
        "author": "吕本中",
        "content": "霁色春江上，沧茫一棹通。\n水随天地阔，山入画图工。\n薄霭凝新碧，轻风随乱红。\n片帆迎返照，迭嶂路疑穷。",
        "dynasty": "宋",
        "collection_info": null
    },
    {
        "title": "春暮渡江  其二",
        "author": "吕本中",
        "content": "间移书画舫，一叶足浮家。\n潮涨添春雨，山明放野花。\n遶烟依树断，飞鸟受风斜。\n翻讶江潭客，尘容改岁华。",
        "dynasty": "宋",
        "collection_info": null
    },
    {
        "title": "荷珠",
        "author": "吕本中",
        "content": "谁倩亭亭着意擎，风中零乱月中明。\n浑无定处光偏润，正值圆时影最清。\n曲槛落江欹一串，横塘点碧梦三更。\n绝怜荡漾波心裏，添得连宵细雨声。",
        "dynasty": "宋",
        "collection_info": null
    },
    {
        "title": "偶题",
        "author": "吕本中",
        "content": "槿篱临古涧，苍然来书幄。\n垂钓涧鱼清，衔杯山醪浊。\n三径草既深，一庭鸟剥啄。\n绳床竹翠阴，石几苔藓驳。\n游方庄老书，抱琴陶家乐。\n山水洗尘嚣，百年好一觉。",
        "dynasty": "宋",
        "collection_info": null
    },
    {
        "title": "田家漫兴  其一",
        "author": "吕本中",
        "content": "巷陌交道近，茅檐接復疏。\n岸榆容繫艇，篱竹许封蔬。\n地僻常远市，檐卑牧鸡豕。\n遶村杨柳花，沿溪芦荻水。\n野老随分过，商榷桑与梓。",
        "dynasty": "宋",
        "collection_info": null
    },
    {
        "title": "田家漫兴  其二",
        "author": "吕本中",
        "content": "参星瞻谷日，水影量元夕。\n旱潦种早晚，老农从定策。\n催耕鸣鸠起，护竿乌鹊去。\n秋成不餍怀，暑雨不告劳。\n岁时社酒会，扶醉有年高。",
        "dynasty": "宋",
        "collection_info": null
    },
    {
        "title": "游白省寺看画壁",
        "author": "吕本中",
        "content": "古径接长松，旷观碧殿逢。\n巉岩山巘立，浩渺海涛衝。\n尽啖寰中胜，尤瞻天外峰。\n世尘何日埽，五岳遍扶笻。",
        "dynasty": "宋",
        "collection_info": null
    },
    {
        "title": "秋游埭山游新庵中路却过头陀雪野",
        "author": "吕本中",
        "content": "秋云历乱日光微，山色萧疏木叶飞。\n旅梦空遗鹤唳恨，羁情思听牧吟归。\n荒凉旧院深溪远，解后江湖逸士稀。\n却作头陀谈越事，不堪楚客泪沾衣。",
        "dynasty": "宋",
        "collection_info": null
    },
    {
        "title": "纪栖贤山读书",
        "author": "吕本中",
        "content": "迟日欣欣山景妍，携琴吟咏翠微前。\n行厨烧笋粉铺色，高阁看梅雪白天。\n午罢抛书曳短杖，雨来拥卷听幽泉。\n一春洒落韶光足，他日芳怀得復然。",
        "dynasty": "宋",
        "collection_info": null
    },
    {
        "title": "秋兴  其一",
        "author": "吕本中",
        "content": "平畴一望黍禾稀，远树峰峦天外微。\n水国虾留当鲙鲊，乡园桑尽典秋衣。\n连翩羽檄荒林下，绎络征书塞上飞。\n可是三分纔溢额，那知鸿雁野号归。",
        "dynasty": "宋",
        "collection_info": null
    },
    {
        "title": "秋兴  其二",
        "author": "吕本中",
        "content": "西郊一夕叶初稀，原野荒凉草具腓。\n荷锸耕夫闲箬笠，从戎火伴急军机。\n闺中泪雨征衫剪，塞外惊风夜柝依。\n莫是羽毛零落尽，不堪燕燕颉颃飞。",
        "dynasty": "宋",
        "collection_info": null
    },
    {
        "title": "秋兴  其三",
        "author": "吕本中",
        "content": "浸满溪烟枫叶纷，嵚崎苍弁入青云。\n捲堂宋室由来事，逐客秦都曾有文。\n兔苑圃田间可耨，豹林笔研笑须焚。\n莫嘲寂寞秋风士，于越当年君子军。",
        "dynasty": "宋",
        "collection_info": null
    },
    {
        "title": "秋兴  其四",
        "author": "吕本中",
        "content": "清秋风景昼平分，江外波涛惊夕曛。\n谁误唐家门架史，却来蓬户市租文。\n树禽惋惜一枝借，野兔何心三窟闻。\n只恐东南马力尽，祇应契伴驻寒云。",
        "dynasty": "宋",
        "collection_info": null
    },
    {
        "title": "秋日康山东归",
        "author": "吕本中",
        "content": "整檝凌晨问所之，乡园迢递水东迟。\n归舟但信溪红蓼，别梦还牵山翠眉。\n安稳秋风三径竹，踌躇行李一囊诗。\n解维犹有留题处，瓜葛萦怀不自持。",
        "dynasty": "宋",
        "collection_info": null
    },
    {
        "title": "中秋  其一",
        "author": "吕本中",
        "content": "雨云初霁放晴空，乍捲珠帘望月宫。\n夜静□篁何处发，玉楼犹记月明中。",
        "dynasty": "宋",
        "collection_info": null
    },
    {
        "title": "中秋  其二",
        "author": "吕本中",
        "content": "泱泱秋水荻芦轻，徙倚楼头待月明。\n红烛烧残白堕醒，秋风飒飒独关情。",
        "dynasty": "宋",
        "collection_info": null
    },
    {
        "title": "海上篇",
        "author": "吕本中",
        "content": "天风万里起，海水高十寻。\n中有都人士，拔剑拯陆沉。\n素甲三十里，朱縢万千垒。\n誓身殉家国，援抱常切齿。\n东连海上兵，天挺三世英。\n艨艟山岳高，军储沧海倾。\n纵横长江动，军威千里空。\n拊手功可立，名姝何足惜。\n痛饮伫黄龙，酣醉实狼籍。\n一朝肘腋变，惊雷还自敌。\n鸟兽散何为，岛上復卖国。\n嘆息復嘆息，燕市文山即。\n海外多君子，至今长恨水。",
        "dynasty": "宋",
        "collection_info": null
    },
    {
        "title": "闲居  其一",
        "author": "吕本中",
        "content": "湿云一片傍门垂，秋草盈庭绿未辞。\n剥啄无声诗思懒，竹床方枕梦回迟。",
        "dynasty": "宋",
        "collection_info": null
    },
    {
        "title": "闲居  其二",
        "author": "吕本中",
        "content": "绵绵风雨雨鸠催，衰柳朦胧玉作堆。\n不道陶公秫未熟，烟波一片欲飞来。",
        "dynasty": "宋",
        "collection_info": null
    },
    {
        "title": "闲居  其三",
        "author": "吕本中",
        "content": "新添涨非碧天空，拄杖斜衣红蓼中。\n角瓮何须犹倔强，桔槹南陌正秋风。",
        "dynasty": "宋",
        "collection_info": null
    },
    {
        "title": "闲居  其四",
        "author": "吕本中",
        "content": "荆扉寂寞锁花枝，欹枕闲追方外知。\n一缕茶烟新水足，半帘宿雨燕飞迟。",
        "dynasty": "宋",
        "collection_info": null
    },
    {
        "title": "闲居  其五",
        "author": "吕本中",
        "content": "阴晴未定两相催，夜半蛩声送晚雷。\n可怜野人无底事，阶前新看绣莓苔。",
        "dynasty": "宋",
        "collection_info": null
    },
    {
        "title": "闲居  其六",
        "author": "吕本中",
        "content": "秋原尽好放游笻，何事山斋任懒慵。\n屋漏有痕留作字，梧桐带雨听笙镛。",
        "dynasty": "宋",
        "collection_info": null
    },
    {
        "title": "闲居  其七",
        "author": "吕本中",
        "content": "西风岑寂子云居，未放秋阳晒腹书。\n却笑问字谁载酒，雨烟仍是老樵渔。",
        "dynasty": "宋",
        "collection_info": null
    },
    {
        "title": "喜晴",
        "author": "吕本中",
        "content": "经旬阴雨水沧浪，烟锁岩扉游骑荒。\n赤日纔来异宿昔，青山看去倍寻常。\n秋林腰斧歌共醉，春市担鱼粟满囊。\n野老新新兴未艾，风云役使不胜狂。",
        "dynasty": "宋",
        "collection_info": null
    },
    {
        "title": "咏郭西鱼池",
        "author": "吕本中",
        "content": "烟艇江湖网罟疏，石矶风雨钓纶虚。\n碧池漫凿方通径，鳞沼聊巡供别储。\n诗客兴来堪佐酒，野人梦去却多鱼。\n鸱夷闻道曾兴越，经济还余千倍渔。",
        "dynasty": "宋",
        "collection_info": null
    },
    {
        "title": "采菱词",
        "author": "吕本中",
        "content": "浩瀚湖光淹北皋，柳弯翠满敢辞劳。\n青菰出水犹佳蔌，上级芰循溪作沚毛。\n楚水嗜奇闻辨论，辋川灯火正风骚。\n何当采掇秋光裏，游嬉吴姬荡小舠。",
        "dynasty": "宋",
        "collection_info": null
    },
    {
        "title": "古意",
        "author": "吕本中",
        "content": "茂陵消渴远山眉，那得闲情到绿丝。\n一曲白头吟未了，迴文字字起新诗。",
        "dynasty": "宋",
        "collection_info": null
    },
    {
        "title": "寒梅",
        "author": "吕本中",
        "content": "一树寒梅曲槛东，含葩未吐蕊头红。\n霜枝不许游人看，蓦地吹来栗烈风。",
        "dynasty": "宋",
        "collection_info": null
    },
    {
        "title": "渡莺湖至溪上即事  其一",
        "author": "吕本中",
        "content": "宿雾重阴傍晚桴，日斜风定渡莺湖。\n陂塘浩淼水光阔，烟寺中流岛屿孤。\n满眼波涛迷客泛，一行雁影带云徂。\n到来荒舍未岑寂，寒树依依闹晚乌。",
        "dynasty": "宋",
        "collection_info": null
    },
    {
        "title": "渡莺湖至溪上即事  其二",
        "author": "吕本中",
        "content": "络绎萧萧遍里门，支机嘉事自天孙。\n七襄晓织怜花谱，百室春梭餍夕餐。\n谁检吴绫俭岁月，犹飞楚縠照军屯。\n掺掺女手还持作，佳丽江南第一论。",
        "dynasty": "宋",
        "collection_info": null
    },
    {
        "title": "渡莺湖至溪上即事  其三",
        "author": "吕本中",
        "content": "湖水安澜似镜明，昔年曾向镜中行。\n侵晨浥露来花市，落日流风倚醉楹。\n俯仰繁华余暮色，萧条高寄但秋声。\n应知节序犹迁转，抚剑如何教未平。",
        "dynasty": "宋",
        "collection_info": null
    },
    {
        "title": "寄远曲",
        "author": "吕本中",
        "content": "相送江边远客船，孤帆一道寸心悬。\n日南珠价知多少，不及闺中珠泪圆。",
        "dynasty": "宋",
        "collection_info": null
    },
    {
        "title": "觐竺闺女",
        "author": "吕本中",
        "content": "澹妆素抹旧罗衣，雅致天姿觐竺归。\n始信若耶溪畔女，何须珠翠馆娃妃。",
        "dynasty": "宋",
        "collection_info": null
    },
    {
        "title": "夏夜宿乳窦峰",
        "author": "吕本中",
        "content": "峭壁凌空霭气浮，山泉滴茗暗香流。\n炎云不到冰心静，好向峰前一簟秋。",
        "dynasty": "宋",
        "collection_info": null
    },
    {
        "title": "游石笋庵",
        "author": "吕本中",
        "content": "石笋殊峰精舍幽，瘦笻踏向碧云游。\n天然青茁层崖裏，玉版参来点石头。",
        "dynasty": "宋",
        "collection_info": null
    },
    {
        "title": "望远",
        "author": "吕本中",
        "content": "上林燕不飞，朔云无消息。\n天山应云霏，吴苑草碧色。\n断肠人不知，耿耿多思忆。\n当年惜繁华，绿琴悔不理。\n于今霜露归，徘徊明月裏。",
        "dynasty": "宋",
        "collection_info": null
    },
    {
        "title": "月夜闲步闻笛",
        "author": "吕本中",
        "content": "挑灯读易后，乘月到溪前。\n野犬声如豹，秋虫吟似禅。\n光寒人意静，影澹物情妍。\n更闻村笛远，幽意曲中传。",
        "dynasty": "宋",
        "collection_info": null
    },
    {
        "title": "长啸夜泊",
        "author": "吕本中",
        "content": "春烟失晚树，柔橹翠峰湄。\n野径寻山暗，舣舟问路岐。\n敲诗吟人瓮，点字墨池前。\n把酒怀前哲，萧条一夕思。",
        "dynasty": "宋",
        "collection_info": null
    },
    {
        "title": "金丝桃",
        "author": "吕本中",
        "content": "菲菲红紫送春去，独自黄葩夏日闲。\n那得文仙归故园，黄冠相向到邱山。",
        "dynasty": "宋",
        "collection_info": null
    },
    {
        "title": "昭君怨",
        "author": "吕本中",
        "content": "延寿无金翠钿销，铜丸擿鼓晚来朝。\n宁为龙塞青青草，不作昭阳细细腰。",
        "dynasty": "宋",
        "collection_info": null
    },
    {
        "title": "采莲曲",
        "author": "吕本中",
        "content": "芳时并采曾莲舟，一段相思水缓流。\n憎杀回风无意绪，解侬锦缆转船头。",
        "dynasty": "宋",
        "collection_info": null
    },
    {
        "title": "山园即事",
        "author": "吕本中",
        "content": "翠峰窝裏挂青黄，水市逡巡到野航。\n带雨锄耘碧萼浅，临风采摘绿枝长。\n分甘送客怜秋实，辟谷仙家嗜果香。\n闻道龙阳千匹绢，何如山圃四时芳。",
        "dynasty": "宋",
        "collection_info": null
    },
    {
        "title": "秋夜雨分中韵",
        "author": "吕本中",
        "content": "风凄漏永暗银河，滴响空阶碎玉壶。\n无那骚心思纷坠，且教高咏和寒梧。\n闲心欲寄云中鹤，逸兴旋怀江上鲈。\n莫使扶摇不可即，他年惆怅旧时粗。",
        "dynasty": "宋",
        "collection_info": null
    },
    {
        "title": "华林书堂漫兴",
        "author": "吕本中",
        "content": "两树疏梅草阁前，一池晴日画桥穿。\n论文欲饮先民笔，读史常期循吏贤。\n携酒闲望野陌间，吟柳外来采桑篇。\n应怜百里平芜寂，漫使寒山片石传。",
        "dynasty": "宋",
        "collection_info": null
    },
    {
        "title": "晨兴",
        "author": "吕本中",
        "content": "书闱静若隐，钟到揽衣迟。\n花睡犹含露，莺歌方踏枝。\n耘苔开曲径，考古韵新诗。\n谁识晨兴意，西山爽气时。",
        "dynasty": "宋",
        "collection_info": null
    },
    {
        "title": "戏咏庭前萱草",
        "author": "吕本中",
        "content": "传说亡忧树后屏，谁教却种在前亭。\n想因白髪愁千斛，故遣芳阶绿一庭。\n青柎几时将碧草，丹心有日恐飘萍。\n更怜共道慈亲号，遶砌还须雨露荣。",
        "dynasty": "宋",
        "collection_info": null
    },
    {
        "title": "立冬日赠张直夫",
        "author": "吕本中",
        "content": "参差寒叶树，林鸟独依栖。\n髪变心同素，年迟日向西。\n一水通晨夕，三山隔海溪。\n尚忆鲁儒席，南楼携手齐。",
        "dynasty": "宋",
        "collection_info": null
    },
    {
        "title": "清明游震泽即事",
        "author": "吕本中",
        "content": "挈伴提壶桃柳芳，东风暂醉少年场。\n波浮十里飞舸疾，衣影千重夹道光。\n使气可如燕赵士，轻兵原是楚吴卿。\n应知万事同棋局，鼓角春江一日狂。",
        "dynasty": "宋",
        "collection_info": null
    },
    {
        "title": "句  其一",
        "author": "吕本中",
        "content": "昔者同升夫子堂，如今俱是鬓苍浪。",
        "dynasty": "宋",
        "collection_info": null
    },
    {
        "title": "句  其二",
        "author": "吕本中",
        "content": "莫言衲子篮无底，盛得山南骨董归。",
        "dynasty": "宋",
        "collection_info": null
    },
    {
        "title": "句  其三",
        "author": "吕本中",
        "content": "山中露冷草木瘦，江上月寒蒲柳秋。",
        "dynasty": "宋",
        "collection_info": null
    },
    {
        "title": "句  其四",
        "author": "吕本中",
        "content": "十二峰前且繫船。",
        "dynasty": "宋",
        "collection_info": null
    },
    {
        "title": "句  其五",
        "author": "吕本中",
        "content": "不用君王羯鼓敲。",
        "dynasty": "宋",
        "collection_info": null
    },
    {
        "title": "句  其六",
        "author": "吕本中",
        "content": "老大多材，十年坚坐。",
        "dynasty": "宋",
        "collection_info": null
    },
    {
        "title": "存目",
        "author": "吕本中",
        "content": "诗题：白公守苏时刘梦得守杭（和）有岁暮赠刘诗三首因效其体寄齐州无咎二歌首句：过去生中作兄弟江南岁晚水风寒关河战国东秦地。",
        "dynasty": "宋",
        "collection_info": null
    }
]