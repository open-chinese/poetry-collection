[
    {
        "uuid": "74b109758030da79d76ccb3a28b2fd69",
        "title": "连宵得雨应祷",
        "author": "袁说友",
        "content": "蜀旱昔流行，皇恩念凋瘵。\n饥寒乏冬酒，烹剥仰春菜。\n二麦傥復失，一饱竟安在。\n当春苦旱干，甘泽未沾沛。\n奔走山川灵，翻覆云雨改。\n连宵建瓴水，万亩轻花穗。\n如渴饮得泉，如病药得瘥。\n高原沃清润，热蒸蒙濯洒。\n只今麦陇收，可以日月待。\n喜气挂珠玉，词源拥涛濑。\n自怜忧国愿，窘似生体疥。\n得此霢霂益，遂入清凉界。\n容我早归田，怀章东望拜。",
        "dynasty": "宋",
        "collection_info": null
    },
    {
        "uuid": "9eda27946e4b6eea24b461d292eb6583",
        "title": "被旨许浦阅舟归",
        "author": "袁说友",
        "content": "皇家百万兵，一一拱行阙。\n肦恩劳军士，有诏涓良月。\n鸣銮肃天仗，君王自亲阅。\n旌旗照鼙鼓，铠甲耀冰雪。\n金缯辱君赐，再拜嵩呼迭。\n天子曰嘻哉，长江殆虚设。\n云屯皆壮士，宁有中外别。\n乃命臣某某，腆犒均行列。\n许之问军旅，利害与优劣。\n臣闻畴昔论，舟师利通捷。\n出入如风驰，进退如电掣。\n乡来经始意，规置有余烈。\n更张一何误，事亦随废缺。\n横舟卧平沙，鍪胄半折裂。\n蒙衝纔什五，水卒无枭杰。\n祇今众弊见，噤不一语决。\n往往忧国者，无路伸喙舌。\n小臣愧不敏，衔命纡华节。\n愿陈一得虑，竹头而木屑。\n方略许图上，稽首思罄竭。\n君王赦其愚，臣敢毕其说。",
        "dynasty": "宋",
        "collection_info": null
    },
    {
        "uuid": "f6ed0fa853bc884aa227ac811cfa24d1",
        "title": "书怀  其一",
        "author": "袁说友",
        "content": "摊书志尚友，咄咄心如痴。\n上言思尧舜，下言商龙夔。\n搜奇日有富，得句中自怡。\n家人问产业，即曰非所知。",
        "dynasty": "宋",
        "collection_info": null
    },
    {
        "uuid": "c6dc2aa26ec4f7029bf472934d388735",
        "title": "书怀  其二",
        "author": "袁说友",
        "content": "古人不可见，古书今可求。\n寻源谢潢污，至味捐珍羞。\n朝曦去还至，夜炬燃復休。\n从此饱文字，不闻饥饿愁。",
        "dynasty": "宋",
        "collection_info": null
    },
    {
        "uuid": "c7be46bbd9d1fa23628c1e770174f61c",
        "title": "采石遇顺风",
        "author": "袁说友",
        "content": "我观挽强弓，去镞不可止。\n弓力小有尽，所至亦无几。\n又观鸿鹄飞，冲霄势难已。\n天高羽翼倦，俄復知还矣。\n何如我行舟，雄风东北起。\n危樯张横幅，波涛涌前水。\n青山掠窗户，白浪送舟尾。\n快哉一帆速，何止万牛比。\n飞蓬偶飐滟，稚子且忧喜。\n众曰无彼惧，天借此风只。\n鸣钲十数过，瞬目三百里。\n嗟我出修门，江浙半经履。\n轻舟纵壑便，未见捷如此。\n颇闻顺逆势，殆似倚伏理。\n逆境当反视，顺亦无自侈。\n今朝进固锐，明日去还弛。\n迟速本何常，付之造物耳。",
        "dynasty": "宋",
        "collection_info": null
    },
    {
        "uuid": "377942aff5f50cdfbe233ecd901e88d2",
        "title": "过风顶山",
        "author": "袁说友",
        "content": "直上风顶山，如接天上语。\n环观千里内，此山峙为主。\n循彼下山脊，翠石满原膴。\n巉岩巧雕刻，诡特效蟠舞。\n青苍高一色，磊块千万数。\n光腻细泼油，滋腴润经雨。\n攒天石林居，绵地三茅宇。\n大湖石可并，灵壁磬同取。\n少却俄回首，一洞视须俯。\n崖深拱四壁，下蛰蛟龙虎。\n梯蹑不可下，蹲望深可怖。\n但觉拂衣尘，微风洞门鼓。\n太息天地间，纷纷诧奇覩。\n云收树阴转，山浄川华吐。\n长吟笔力穷，小憩去程阻。",
        "dynasty": "宋",
        "collection_info": null
    },
    {
        "uuid": "502100b48206e327fa4274fc7bb0d3b4",
        "title": "泊采石登蛾眉亭蛾眉山为云霭所蔽",
        "author": "袁说友",
        "content": "平生山水缘，所阅辄相偶。\n寻幽半江浙，领擥如益友。\n我闻姑孰下，二梁山对守。\n两娥颦黛远，久落诗人手。\n今行适未到，梦寐念殊久。\n今朝古亭上，四望一无有。\n风岚暝四合，云沙涨江口。\n渺渺天际间，了不辨妍丑。\n登临漫连日，所得竟何取。\n嗟予山泽姿，林泉剩奔走。\n岁晚忆蛾眉，欲见事还否。\n人间遇不遇，难以智力诱。\n坠楼人不见，举案情何厚。\n何如对此山，远拂双眉柳。\n风樯明日上，相期后牛首。\n天浄楚江寒，黄昏一杯酒。",
        "dynasty": "宋",
        "collection_info": null
    },
    {
        "uuid": "c0726cac83c12bbbd8fd624fbe4be019",
        "title": "过新滩百里小驻峡州城",
        "author": "袁说友",
        "content": "明朝上巴江，日日峡中行。\n天险三峡路，峡险滩头程。\n就中十二滩，新滩尤可惊。\n父老记往时，此地江流平。\n一朝陵谷变，崩裂山峥嵘。\n大崖江裏卧，小石江心横。\n作此一大滩，水石相吞并。\n涛雷殷昼夜，浪雪鸣轩轰。\n空山十里遥，已接千鼓声。\n末流到山尾，犹作汹涌鸣。\n朝家忧病涉，遣使劳经营。\n辇石竟无谋，舟至不敢征。\n东来西上者，因有盘滩名。\n我来滩水傍，滚沸如煎烹。\n众畏岂不畏，稚耋栖檐楹。\n遐观一舟来，掀浪嘈鼓钲。\n羣夫山下蚁，百丈风中筝。\n衝涛已飐滟，转柁犹欹倾。\n戛戛到龙门，艰苦如颉羹。\n须臾近平峡，便觉天地清。\n携孥稳乘舟，相庆如更生。\n蜀道登天难，于此论始明。\n况我衰病余，怀此忧惧情。\n国恩念未报，一叶身为轻。\n小臣抱孤忠，思有称使令。\n举酒望星河，作诗聊自评。",
        "dynasty": "宋",
        "collection_info": null
    },
    {
        "uuid": "dcfc618067e065223e4a3a3a8723f0ac",
        "title": "江舟撁夫有唱湖州歌者殊动家山之想赋吴歌行",
        "author": "袁说友",
        "content": "我家苕霅边，更更闻夜船。\n夜船声欵乃，肠断愁不眠。\n一声三四咽，掩抑含凄切。\n宛转断復连，尽是伤离别。\n两月江头程，杳不闻此声。\n身游荆渚路，梦到湖州城。\n但闻空山女儿呼，不见前溪渔父鸣。\n今朝撁头上，忽作吴歌唱。\n初声与后声，一一浑悲怆。\n问汝何所得，昔棹吴中航。\n吟得溪女曲，动君思故乡。\n我方西上夜，夜夜家山侧。\n声声劝早归，霅水年年碧。",
        "dynasty": "宋",
        "collection_info": null
    },
    {
        "uuid": "2516cca368df73742c76796715cbcc2f",
        "title": "和魏南伯县丞寒食西湖韵",
        "author": "袁说友",
        "content": "红尘久厌人，湖山猛从事。\n巾车出西关，触目饱幽致。\n聊从吸鲸饮，发我涌泉思。\n松鸣当丝竹，山肴胜肉味。\n爱此天地宽，无復名利觊。\n淡粧与浓抹，晴雨盖一类。\n车马几驰逐，簪珥颇遗弃。\n稍出鹓鹭行，来与鸥鸟缀。\n归来灯火近，忽枉珠玉遗。\n三復已醒然，袭藏有巾笥。",
        "dynasty": "宋",
        "collection_info": null
    },
    {
        "uuid": "8c34173f854a3df125d2512e00f33309",
        "title": "二月上澣会制司幕属和孟诚之制参韵",
        "author": "袁说友",
        "content": "三刀入梦乡，远作益州镇。\n空怀十驾念，那復一篑进。\n心劳政自拙，愧彼东郊尹。\n得人盛乌幕，澹台不由径。\n竞效有用学，一扫虚名徇。\n雍容三语掾，文润相涵映。\n一樽聚羣彦，坐乏黄封印。\n开怀纵清酌，词锋凛豪隽。\n春花自开落，醒醉百念静。\n谈笑吐胸臆，宁较名与分。\n矧兹宾客贤，讼过便退听。\n吾侪东与西，邂逅喜滋甚。\n惜也民菜色，旦旦急荒政。\n及兹雨膏麦，觞咏是招聘。\n我方道州考，盍抗归老论。\n早上竹笮船，故园松菊盛。",
        "dynasty": "宋",
        "collection_info": null
    },
    {
        "uuid": "19912482bdfcaa2c2a6afd30a5cf9dab",
        "title": "和林子长韵",
        "author": "袁说友",
        "content": "横塘老居士，官意云蹉跎。\n归田百顷溪，一目真恒河。\n春来几栉沐，昧者时工呵。\n惟公独未然，计拙乐且多。\n秧针破水面，照影成婆娑。\n黄梅雨朝昏，已压前溪荷。\n连旬听盆倾，颓空竞嵯峨。\n城头望弥漫，湖海环丘坡。\n横堤荡如洗，灭没相陂陀。\n却闻城南围，千丈一水过。\n坚壁了不动，坐胜洪涛波。\n佛力与愿力，精意驯蛟鼍。\n独此夏日雨，慰公春时簑。\n我方岁事忧，一饱今无何。\n乞我黄淤秋，同此天地和。\n不然遂弹铗，稍续冯君歌。",
        "dynasty": "宋",
        "collection_info": null
    },
    {
        "uuid": "70362591eef24a9d599eed3329ac143f",
        "title": "和林子长韵二首  其一",
        "author": "袁说友",
        "content": "霜风弄衣结，脱木嘶千峰。\n寒暑相主客，造物谁为功。\n百年俯仰间，逸兴追林宗。\n白髮已种丝，飞雪筛长松。\n宦游岂不佳，于我马牛风。",
        "dynasty": "宋",
        "collection_info": null
    },
    {
        "uuid": "14b6c0ea7fed352fb861fd2d5f6bfa59",
        "title": "和林子长韵二首  其二",
        "author": "袁说友",
        "content": "我老倦吟哦，君诗如渊明。\n秀句出閒暇，熏然有余情。\n寒深雪意浅，颇厌十日晴。\n东邻买婵娟，一斛明珠轻。\n借我一面看，诗人岂狂生。",
        "dynasty": "宋",
        "collection_info": null
    },
    {
        "uuid": "b637d4ab3bb4100b07b218ad91e2af67",
        "title": "又和三首 感鹡鸰原",
        "author": "袁说友",
        "content": "兄弟生同室，长大相差池。\n浮生朝露如，欢乐随忧悲。\n南来几飞鴈，北去归同时。\n嗟君胡不知，恨此何可追。",
        "dynasty": "宋",
        "collection_info": null
    },
    {
        "uuid": "ef3e268717c1d46eaaf4c7bf5bcae324",
        "title": "又和三首 怀萧居",
        "author": "袁说友",
        "content": "前生老居士，识我臭味同。\n诗囊欲往来，一别已再冬。\n相从能几何，岁晚惊飘蓬。\n须赋早归欤，共老千岩松。",
        "dynasty": "宋",
        "collection_info": null
    },
    {
        "uuid": "e75912b75c1a0dd19abdd80a73f44c2b",
        "title": "又和三首 叹七十",
        "author": "袁说友",
        "content": "人生自作难，百念一已多。\n七十古稀有，况此疾病何。\n纷纷老骀驽，失脚千丈坡。\n行乐当及兹，岁月如经过。",
        "dynasty": "宋",
        "collection_info": null
    },
    {
        "uuid": "25f026e3b6e337c86d75f788545daa3e",
        "title": "和王德和知县谒萧千岩韵二首  其一",
        "author": "袁说友",
        "content": "虚名误壮夫，黄金变颜色。\n谁欤帛米谋，困此刍狗迹。\n安和一榻上，精神余笔力。\n我欲造之深，剧谈忘漏刻。",
        "dynasty": "宋",
        "collection_info": null
    },
    {
        "uuid": "ac1157ab47dc9367466ac238c0be8d5d",
        "title": "和王德和知县谒萧千岩韵二首  其二",
        "author": "袁说友",
        "content": "诗工解穷人，词苦乃见意。\n味公千岩篇，粗了瑟僩义。\n平生师友念，正尔金兰契。\n毋使我迴还，执炙不知味。",
        "dynasty": "宋",
        "collection_info": null
    },
    {
        "uuid": "fa705fa1fc627d73d8235730885f9eca",
        "title": "和林子长训诸郎韵",
        "author": "袁说友",
        "content": "祝臝不知难，舐犊不知累。\n我生饱经涉，一一如历块。\n泛观孩提儿，铿锵捷应对。\n由其学不学，所入遂同异。\n有子当务教，否则基业坠。\n明经仰韦贤，所重识与器。\n黄金委尘土，教子游于艺。\n父子踵黄阁，功业美且粹。\n最怜房杜家，门户早覆篑。\n纷纷不肖子，扫荡等剧戏。\n贤愚岂少年，成败见晚岁。\n君家万金产，两两兰玉萃。\n儿时见头角，已负食牛气。\n诵诗了瑟僩，引义触俦类。\n长大守经训，含咀乐心醉。\n澜翻纸上语，笔力功凭恃。\n老蚌生明珠，光彩烂足畏。\n渥漥堕龙种，不数蟾蜍辈。\n孟仲叔季间，更盛而迭贵。\n吾儿豚犬耳，衣钵倘可遗。\n登门倚羣玉，辱交每不外。\n譬如般若光，照此大海会。\n愿续无尽灯，庶为宗门慰。",
        "dynasty": "宋",
        "collection_info": null
    },
    {
        "uuid": "e7d36bc13817d7b10f469375d4236e3a",
        "title": "和梁饰甫通判招饮林子长溪堂韵  其一",
        "author": "袁说友",
        "content": "多病苦长夏，炎歊盛朱明。\n得秋如故人，一见意已清。\n夜来风袭月，桂柳窥栏楹。\n颇忆横塘溪，百计无余营。\n清风菡萏秋，摇摇月中声。\n剽闻有新约，宾主意各倾。\n妙语含风漪，一笑槊可横。\n尊前欠佳客，岂无葛强生。",
        "dynasty": "宋",
        "collection_info": null
    },
    {
        "uuid": "7b901e513bc288df95968e8e96ad5b28",
        "title": "和梁饰甫通判招饮林子长溪堂韵  其二",
        "author": "袁说友",
        "content": "千家满明月，更觉双溪明。\n秋来诗酒无，毋乃亦太清。\n诗筒解我意，续续堆轩楹。\n岂无斗酒藏，而待君所营。\n顿闻别驾贤，行听立鹄声。\n秋光恐无几，有酒何从倾。\n扁舟下沧浪，及此月犹横。\n要当办兹游，奇绝夸平生。",
        "dynasty": "宋",
        "collection_info": null
    },
    {
        "uuid": "1f0ae4933088eb19ed34235747949f3a",
        "title": "郡寮案乐饮赵判院有诗次其韵",
        "author": "袁说友",
        "content": "簿书纷如丝，取乐得少空。\n悠然杯勺兴，藉此歌舞送。\n从事来官厨，醉不睡隣瓮。\n衣裳剩兰泽，言议杂嚣鬨。\n人生醒忌独，胜日饮须痛。\n向来鞴上鹰，府公解其纵。\n先生作禅卧，肯以静嗤动。\n形臞诗则昌，万境供日用。\n文字与红裙，宁非一理共。\n退之强分别，无乃梦中梦。\n丝竹娱中年，耐此髮种种。\n明当解予酲，酒德赓旧颂。",
        "dynasty": "宋",
        "collection_info": null
    },
    {
        "uuid": "88fbb01e52e4dd8b252e46420c90f1b7",
        "title": "病不能从沈德远少卿草堂醵饮",
        "author": "袁说友",
        "content": "溪南十里山，有客今渊明。\n归来厌城市，着脚鸥鹭汀。\n客来笑谈剧，日暮车马行。\n我昔曾见之，浩气犹凭陵。\n尊酒浸成列，翰墨时相迎。\n惭渠前日约，念此故旧情。\n衝风走篮舆，剥啄山头扃。\n人生等游戏，底问割与烹。\n但令宾主欢，莫识众我醒。\n毋以患难移，政须公主盟。",
        "dynasty": "宋",
        "collection_info": null
    },
    {
        "uuid": "960556c0105192169c620f6f73a72939",
        "title": "李兼济分教江阴",
        "author": "袁说友",
        "content": "结交不在久，但问交者谁。\n相从何用频，要以道谊期。\n我初未识君，已诵班马辞。\n太学金薤篇，烂若琳琅垂。\n妙理遡家学，雄文想英姿。\n天乎慰此心，而获亲芝眉。\n一见语未尽，觉我骄气移。\n荷君偶过听，得我嗟何迟。\n我方缚微官，君亦居所疑。\n于今五六年，见日常差池。\n有时适相逢，一语不及私。\n往往从容间，百篇惟新诗。\n归来念所得，如日身亲之。\n君将抱停涵，一洒澄江缁。\n想君车马至，短褐环旌旗。\n万口如一词，是曰得所师。\n一斑见稍稍，士气今虹霓。\n江城见儒英，而我失所资。\n自惭索米久，不去今何为。\n及瓜早归欤，问舍江之湄。\n政须迩门墙，作意频追随。\n穷达于其天，纷纷徒自欺。\n买羊沽酒日，剖此胸中奇。",
        "dynasty": "宋",
        "collection_info": null
    },
    {
        "uuid": "7427d12b88bca52f1b316328a7a6782b",
        "title": "沈德远守衢州用林子长通判送行韵",
        "author": "袁说友",
        "content": "宦海足风波，汹涌百态动。\n更嗟为郡难，一木支桡栋。\n利害秦越瘠，谤讟邹鲁鬨。\n区区美众口，于道竟何用。\n一堕怨憎机，玉毁石可贡。\n乡来羞染指，负此淮阳重。\n公今上柯山，威望压羣众。\n州横车马衝，吏黠机巧共。\n宽猛叹何适，往事成一梦。\n利孔百已竭，举手下辄讼。\n其难皆如此，要以人折衷。\n如公补天子，轻重识抱瓮。\n善刀而藏之，游刃真总总。\n政成余啸坐，事定略衔控。\n人生五马贵，愿公还旧供。\n归来佐雄略，一洗潢池弄。\n我方烟霞痼，尔若丹霄凤。\n傥知下愚贤，应笑臧文仲。",
        "dynasty": "宋",
        "collection_info": null
    },
    {
        "uuid": "2d40c80c7e217adeaca366b114609bc9",
        "title": "王恭父出守洋州二首  其一",
        "author": "袁说友",
        "content": "胸中万卷书，足下四方志。\n士任重道远，渠以中外异。\n肯恋承明直，狭此天下计。\n方此议远略，慷慨谁幞被。\n翻然有抗章，属之英儒耳。",
        "dynasty": "宋",
        "collection_info": null
    },
    {
        "uuid": "0747001ec3667ec214dd1cddad662a03",
        "title": "王恭父出守洋州二首  其二",
        "author": "袁说友",
        "content": "我怀粗忧世，所遇辄盾矛。\n自公握手初，臭味一一投。\n一麾咸阳边，而岂但寝谋。\n应有齐人者，归此侵疆不。\n小策洋州勋，不止万户侯。",
        "dynasty": "宋",
        "collection_info": null
    },
    {
        "uuid": "e8c17928302f017f03a75e1db9dc6d35",
        "title": "郑惠叔阁学守建宁三首  其一",
        "author": "袁说友",
        "content": "天生栋梁姿，本作栋梁用。\n岂其天下望，可使觖万众。\n干坤欲开泰，数定不可霿。\n我公胸中秋，万宝一未种。\n士其少须之，要以他日重。",
        "dynasty": "宋",
        "collection_info": null
    },
    {
        "uuid": "a724d5ed795b9c8c471cbb86c6ec7c37",
        "title": "郑惠叔阁学守建宁三首  其二",
        "author": "袁说友",
        "content": "周之士也贵，如圭璧璠玙。\n东陕与南土，出入本裕如。\n高冠不可羁，位次实有余。\n轻此一叶舟，孰肯戏鲁儒。\n自公抗章行，益以贵士夫。",
        "dynasty": "宋",
        "collection_info": null
    },
    {
        "uuid": "3efb984f7bcc540a085a7cc6a6518e80",
        "title": "郑惠叔阁学守建宁三首  其三",
        "author": "袁说友",
        "content": "公乎斯文宗，学者仰泰北。\n而我幸姻娅，心切迹每梏。\n龙门甫登进，已动骊驹曲。\n江湖摇归心，我亦慕高躅。\n更愁帆风船，无路送双目。",
        "dynasty": "宋",
        "collection_info": null
    },
    {
        "uuid": "ee149f580df3c633c0c040d9e52e68f2",
        "title": "赠王副伴",
        "author": "袁说友",
        "content": "将军年少时，束髮在行伍。\n西方顷多事，二十勇如虎。\n一身殆百战，手足疮四五。\n征行久边戍，肯惮服役苦。\n西陲五十郡，一一经险阻。\n一官三十年，铢积仅如许。\n我闻中兴后，卷甲久未举。\n宿将零落尽，屈指不可数。\n政恐据鞍者，骄懦如婴乳。\n时平偶无事，酒肉而子女。\n问之行阵事，缩头而栗股。\n有如将军乎，少小服军旅。\n金疮历历在，末老勇亦贾。\n抵掌谈世事，忠愤气如鼓。\n愿欲奏君王，臣不知死所。\n轻舟明月夜，慷慨闻奏语。\n酾酒誓长淮，有力期共努。\n归去觐前旒，此怀须尽吐。",
        "dynasty": "宋",
        "collection_info": null
    },
    {
        "uuid": "b059e10d47984b897a3116843690a951",
        "title": "观野塘荷花",
        "author": "袁说友",
        "content": "淤泥生荷化，物外各有性。\n环城散红锦，飐滟满支径。\n人卧莲叶舟，酒吸碧筩柄。\n箇中有真乐，乐尽意不尽。",
        "dynasty": "宋",
        "collection_info": null
    },
    {
        "uuid": "75bec5dd4835baad7401288482e7d9d7",
        "title": "松坡",
        "author": "袁说友",
        "content": "陵坡擢孤根，生意已翘楚。\n主人岁寒姿，于此眼目具。\n夷荒挺劲节，偃盖浥漙露。\n相对琳琅篇，后来惭骥附。",
        "dynasty": "宋",
        "collection_info": null
    },
    {
        "uuid": "380f0d9fb82af6587c91d0766c0cb286",
        "title": "大石",
        "author": "袁说友",
        "content": "困卧篮舆中，醒视人影直。\n伸头起四望，不断山环碧。\n羊肠路百转，当面一蹲石。\n高广不可际，隆重谁与匹。\n宛如百楹屋，玄缯四笼羃。\n又如龙虎踞，烟云绕其侧。\n突出众山间，旁无他石立。\n古今岁年久，光彩凈如拭。\n儿童梯级上，羣聚相戏剧。\n伟哉殊特观，我来聊扣击。\n汝从何代有，长养成大质。\n汝今阅世多，几见陵谷易。\n汉王欲东时，曾经车马迹。\n武侯三顾后，曾见王师出。\n衮衮千万载，人与事如织。\n兴亡竟何在，而汝独如昔。\n古有石能言，今乃不可诘。\n徘徊不忍去，抚掌重太息。\n安得李将军，一箭夸雄力。",
        "dynasty": "宋",
        "collection_info": null
    },
    {
        "uuid": "6a21a99fe39b2defa9b5037bc619469a",
        "title": "遂宁府库古铜物",
        "author": "袁说友",
        "content": "我貌殊不古，而有好古心。\n未老已成癖，此病那砭鍼。\n本非口腹累，乃困耳目侵。\n遂州古名邦，有物岁月深。\n一一铜作器，得之古墓阴。\n灯罂间管柱，匜耳擎杯斟。\n剑弰累苍节，凤口涂黄金。\n人形杂兽面，诡异难橅临。\n糢糊滓尘土，剥蚀遭晴霖。\n摩挲细拂拭，名代不可寻。\n楛矢辨形质，古磬鸣声音。\n一经圣贤手，疑信别古今。\n佳哉今所藏，历世方骎骎。\n会当有博雅，破此聋与瘖。\n敢效石鼓歌，吾意岂微吟。",
        "dynasty": "宋",
        "collection_info": null
    },
    {
        "uuid": "f43df9dd9eb34ef1a75f96f8fad49d71",
        "title": "苏公内翰柏石图",
        "author": "袁说友",
        "content": "柏生两石间，颜状何落落。\n行鬚接石脉，生理初甚约。\n岂无蝼蚁窥，未免风雨剥。\n孤撑谢栽培，欲取那可攫。\n森然两石意，与柏真不薄。\n峥嵘炎凉外，盘踞互相络。\n千尺意有余，凛凛未可度。\n公看养口体，怪此躯干削。\n满眼较短长，琐细公所略。",
        "dynasty": "宋",
        "collection_info": null
    },
    {
        "uuid": "946a9f50a26255d30766ee7f76c49f5a",
        "title": "题陈氏凈香亭",
        "author": "袁说友",
        "content": "人生乐事难，清节视险夷。\n遇坎而履坦，讵以得丧亏。\n我观万物间，独此琅玕宜。\n颀然挺冰操，得之风雨时。\n秋风桐飞翻，夏雨民怨咨。\n怵迫真乃见，嗟物如一岐。\n此君岂其然，风雨而不移。\n娟娟凈明月，细细香浮漪。\n此理固千载，俗士难与知。\n洮湖着危亭，千亩胸中奇。\n植此凛凛节，照公堂堂姿。\n仕已轻浮云，喜愠不一施。\n山高空翠湿，草劲便疾吹。\n此风此雨至，公乎无磷缁。\n我方索米久，官事成痴儿。\n望公潇洒中，粪壤与菌芝。\n何当亭上游，细诵简斋诗。",
        "dynasty": "宋",
        "collection_info": null
    },
    {
        "uuid": "efe422e6e7bdb6ec73633f5565da16fc",
        "title": "题杨诚斋南海集二首  其一",
        "author": "袁说友",
        "content": "君侯大雅姿，万态归物色。\n商略南海句，以心不以迹。\n试吐胸中奇，如臂指运力。\n今推王扬贤，童子漫雕刻。",
        "dynasty": "宋",
        "collection_info": null
    },
    {
        "uuid": "04861db7b72b1c09efee55244038d25b",
        "title": "题杨诚斋南海集二首  其二",
        "author": "袁说友",
        "content": "诗以变成雅，骚以变达意。\n变其权者徒，中有至当义。\n水清石自见，变定道乃契。\n文章岂无底，过此恐少味。",
        "dynasty": "宋",
        "collection_info": null
    },
    {
        "uuid": "219ef8ed569b53c92c77c97cde2cbcde",
        "title": "至游堂二首  其一",
        "author": "袁说友",
        "content": "力田须逢年，掘井须及泉。\n学者志于道，如以规正圆。\n及其见道时，揽辔谁争先。\n筌蹄蜕陈迹，羽化而登僊。\n是中时反观，一一人之天。\n森然众妙现，所见惟所便。\n猗与至游者，日运万里船。\n胸中三景轴，与道相因缘。\n道大心以悟，心远见孰偏。\n一室景象存，物物随餐眠。\n不游以为游，至乐无冥颠。\n游非在山水，默与山水联。\n天下有至游，得道有至贤。\n贤者以道游，百游不一愆。\n至于游俱忘，公与道独全。\n谈笑出清风，樽罍益欣然。\n张扁诧中郎，训记增雄编。\n嗟予幸升堂，顿觉尘垢湔。\n从公至游境，左右余芳鲜。\n归来欲语人，心知口难传。",
        "dynasty": "宋",
        "collection_info": null
    },
    {
        "uuid": "738bc9fc9295aad71e9c2bce56000dd8",
        "title": "至游堂二首  其二",
        "author": "袁说友",
        "content": "嗟哉予少年，学志如蒙泉。\n区区指漫血，未识方与圆。\n晚于方册间，再拜予公先。\n琳琅粲珠玑，意公真其僊。\n寒窗手不停，朝暮披云天。\n已办膺门登，肯放边腹便。\n一身落宦海，去若不繫船。\n怀此日月长，岁晚而夤缘。\n长安初拜公，抠趋立庭偏。\n一见意未尽，愦愦如醉眠。\n春闱接从容，拜赐喜欲颠。\n夜半呼论文，不復怀官联。\n此身愿持似，稽首从公贤。\n一意门墙归，稍却名利愆。\n寻幽并湖山，百计一未全。\n而公亦倦游，卜筑方怡然。\n把酒问明月，诲我诗成编。\n淋浪身上衣，归喜那更湔。\n雄篇富褒拂，字字华衮鲜。\n吾侪一瓣香，斯文今有传。",
        "dynasty": "宋",
        "collection_info": null
    },
    {
        "uuid": "a6d7a73c4a9540af110233c488f6468b",
        "title": "仲春劝耕有献两岐麦者和丁端叔茶使韵",
        "author": "袁说友",
        "content": "周原膴膴侔歌颂，我访春郊届羲仲。\n市桥曲屈古招提，媚日暄风傍鞯鞚。\n布宣德意父老喜，醉饱盘餐儿女共。\n眼看秀色垄头多，风落轻花枝穗重。\n东皇生意满阡陌，不待池塘春草梦。\n道傍瑞麦献者谁，秀出双枝骇羣众。\n春风和气下披拂，产出祯祥呈妙用。\n我思昔岁旱为虐，几度笺天香火供。\n悬知政拙漫心劳，自惭弗称甘泉从。\n今年春到一犁雨，是处膏腴饱耕种。\n举趾于耜竞东作，剥枣烹葵弭田讼。\n三农傥遂富庶乐，四体如忘疴痒痛。\n只今贻此来牟喜，大手铺张烦屈宋。\n崆峒有咏拾遗语，茂陵作颂相如讽。\n诗成岂待击钵催，句恶自惭操管弄。\n与君拍手颂丰年，姑置别离倾酒瓮。",
        "dynasty": "宋",
        "collection_info": null
    },
    {
        "uuid": "3d9443a60e207db8e7f6052295cdf3b8",
        "title": "行麦垄",
        "author": "袁说友",
        "content": "农操豚蹄竞谋鬼，已信今年非昔比。\n十日五日风雨时，好语急传儿女喜。\n南来麦熟春事收，东郊日落人影稠。\n骚人一见喜不尽，新诗预庆丰年秋。\n悬知圣德回天地，荒政已修非罪岁。\n目前更看牧羊人，不觉维鱼来梦寐。",
        "dynasty": "宋",
        "collection_info": null
    },
    {
        "uuid": "19a1565a7f165178de10b3e5b45fdd82",
        "title": "祷祈喜以甲子日得晴",
        "author": "袁说友",
        "content": "去年闵雨忙，今年以晴祷。\n年年水旱苦关心，忧国不知身暗老。\n蜀田百里无陂池，山头陇亩如画棋。\n平时忧旱不忧水，秋水十日忧雨垂。\n天公忍使垂成阨，但把精诚期感格。\n扶桑忽上东海来，一夜天清风露白。\n今朝甲子逢晴秋，定应无耳生禾头。\n少待余粮栖亩日，倩渠送我归田休。",
        "dynasty": "宋",
        "collection_info": null
    },
    {
        "uuid": "e64a8f4780c7488e02897e8644eadcfa",
        "title": "咏晴",
        "author": "袁说友",
        "content": "农夫一饱尝忧迟，十年五旱无已时。\n今年陇上消息好，天不靳我食与衣。\n黄梅雨了时雨至，三尺稻梗一尺泥。\n不忧夏潦忧甲子，阿香忽放雷车归。\n白波翠浪雨霑足，已觉抄云先簸粞。\n新春入甑供晨炊，吾农自此今无饥。\n迩来更说蠲输好，州邑抚我如婴儿。\n如今不怨田家苦，但忆诗人歌子妇。",
        "dynasty": "宋",
        "collection_info": null
    },
    {
        "uuid": "c1e311ebcb172aa473a54bcbf0502ca8",
        "title": "喜晴即用前韵",
        "author": "袁说友",
        "content": "春田欲雨常忧迟，夏田得雨嗟踰时。\n春耕夏耨两无及，眼干泪竭空沾衣。\n翻翻联联脚力尽，万车不救一尺泥。\n朝看东南暮西北，晚霞倏忽山头归。\n白日一照黄潦定，秋来准拟筛红粞。\n早田拾得晚田熟，今年更救明年饥。\n念夫陇上一月宿，趁晴归欲呼妻儿。\n与夫岁岁同甘苦，未容恤纬惭嫠妇。",
        "dynasty": "宋",
        "collection_info": null
    },
    {
        "uuid": "10a1ad2d0182e6765bc46a13ca75fa44",
        "title": "江行有惠梅花者因忆杜少陵云江上被花恼不彻无处告诉只颠狂遂借此意而吟",
        "author": "袁说友",
        "content": "去年短棹孤山阁，寻得横斜在篱落。\n带花饮酒六七人，醉傍钱塘城下泊。\n今年江上花恼时，无处告诉狂如痴。\n一枝的皪对无语，独把诗酒相羁縻。\n平生百念轻于髮，惟有梅花心未歇。\n只愁花谢老相催，老尽头白花又发。",
        "dynasty": "宋",
        "collection_info": null
    },
    {
        "uuid": "458bac0b7236c427d2100e7e1ea94c61",
        "title": "峡中闻杜鹃",
        "author": "袁说友",
        "content": "春风破晓晴岚湿，客子竛竮去程急。\n空山两两杜鹃声，回首家乡无羽翼。\n劝归不归声厌多，旅怀剌剌空奈何。\n君不见秭归城上今啼不，多少行人满江口。",
        "dynasty": "宋",
        "collection_info": null
    },
    {
        "uuid": "14741ac41a6097b8375130f12f41dcf7",
        "title": "听道人弹琴",
        "author": "袁说友",
        "content": "东城寻春春事浓，长啸理策蓬庵中。\n道人饭了徒快睡，万虑一洗惟丝桐。\n高山不断春啧啧，流水无言声磔磔。\n月明露冷意有余，夜想朝吟恨谁释。\n平生心赏竹间寻，岁晚欣逢正始音。\n烦君更抚文王操，慰我寒窗在此琴。",
        "dynasty": "宋",
        "collection_info": null
    },
    {
        "uuid": "e99a16ceaf770943f56df8864095dfcb",
        "title": "和林子长海棠韵",
        "author": "袁说友",
        "content": "去年寒食犹依然，海棠花落南溪前。\n风随雨雪作三厄，燕支落尽无人怜。\n今年花下去年色，不暖不寒三月天。\n花间置酒君有意，我负宿约惭周旋。\n年年惜春春易老，春去花残常恨早。\n劝君更办一杯春，明朝捲地东风扫。\n园溪已涨桃花急，月明夜钓渔舟笠。\n君能割我半亭溪，宁嘆此锥无地立。",
        "dynasty": "宋",
        "collection_info": null
    },
    {
        "uuid": "5fda163d3005cc35cb4019f5d0dfb41a",
        "title": "和赵周锡咏魏南伯家葱茶韵",
        "author": "袁说友",
        "content": "武夷十月尝先春，风生两腋撩诗人。\n玉尘一缕轻且纯，不与凡味争比邻。\n铛中碧玉涛涌银，七碗不厌烹啜频。\n书窗假寐熟欠伸，重煎倍觉滋味匀。\n吾乡此茗孰与伦，谁家却说江茶珍。\n剥葱细切夸珠蠙，泛瓯更骋如铺璘。\n不知珉玉难并陈，从来居上嗟积薪。\n魏君胡为白头新，怀兄讵可论不均。\n我虽曾沃齿下龈，不敢溢美忘乡津。\n方圭圆璧当春晨，请君反本毋予嗔。",
        "dynasty": "宋",
        "collection_info": null
    },
    {
        "uuid": "dd353e442c7d8df1f731ff5d83b88f00",
        "title": "和林子长谢徐吉甫蒲萄韵",
        "author": "袁说友",
        "content": "吾儿癸卯豚犬耳，徐家同日生明珠。\n乃翁爱子爱其类，堆盘岁岁分甘腴。\n尝新既足旨甘奉，遣送更欲均有无。\n但肯食芹而美矣，如渠此意夫岂徒。\n嗟予已老将疾至，肉味不啜惟僧蔬。\n忽惊马乳堕几案，未免馋口餐其余。\n及兹满架未零落，少待明月相携壶。",
        "dynasty": "宋",
        "collection_info": null
    },
    {
        "uuid": "bb85fe1e5feac2df34c5b301ab72e528",
        "title": "和魏南伯乞酒韵",
        "author": "袁说友",
        "content": "古人行旆夸碧油，我舟寂寞随处留。\n何人夜半诗博酒，鬼神欲泣如楚囚。\n一朝江上同漂泊，莫向樽前情淡薄。\n为君更作白头吟，欲办锦囊惭句恶。",
        "dynasty": "宋",
        "collection_info": null
    },
    {
        "uuid": "ce9512ded6551eea4543e22194aa5bcf",
        "title": "小饮",
        "author": "袁说友",
        "content": "残蝉古路无人迹，瑟瑟西风已三日。\n杜门却扫处一室，颠倒笔砚理书帙。\n平生但恐辜吟笔，薄宦云浮奚固必。\n客来相与入诗律，一叶庭柯恍如失。",
        "dynasty": "宋",
        "collection_info": null
    },
    {
        "uuid": "1d4e9f6c93e5a9ac323d7acef2fc6a72",
        "title": "和王使君惠诗酒韵",
        "author": "袁说友",
        "content": "我生纪历三逢申，久矣隻影谁为亲。\n恋彼溪山意已在，举目更友君子人。\n言论道德归大醇，葑菲下采颜色温。\n买羊一见慰饥渴，载酒三就忘辛勤。\n今朝好语几盈门，排攒炫晃惊童孙。\n字向纸上欲翻舞，句生妙处增清新。\n推窗更沃嗫嚅口，便觉四体陶然春。\n嗟予从此毋多作，君方袖手韬奇略。\n诗坛行即拜将军，莫谓小儿多浅薄。",
        "dynasty": "宋",
        "collection_info": null
    },
    {
        "uuid": "34186bfc2e3125d338afae9c9d8172bb",
        "title": "和董显叔韵",
        "author": "袁说友",
        "content": "江南人物在觌面，足以慰予畴昔念。\n识公只在文字间，君子若人今子贱。\n江湖路远睽言谈，八年于外自亦閒。\n有时拂拭旧珠玉，端欲论诗伯仲间。\n公怀席珍方就聘，一航我欲长安近。\n只知喜接故人欢，宁羡官高如斗印。\n羁怀寂寞逢春光，未着语意何可当。\n下帷诸孙出新句，如茧抽绪思无疆。\n一诗杰出骇奇创，陡觉诗坛羣胆丧。\n自怜老退无好怀，语不惊人惭少壮。\n宦情不绝真如丝，有愤莫吐谁与咨。\n只今犹得斯人语，剩有风骚同激推。\n不堪人事长乖处，闻说扁舟復西去。\n十年一见意匆匆，更写潇湘别离句。\n男儿气节天所资，道大何计合与违。\n但读诗书谈世事，看公衣锦他年归。",
        "dynasty": "宋",
        "collection_info": null
    },
    {
        "uuid": "433613a2daea79a25db73b581e77f713",
        "title": "和野堂惠老中秋月蚀韵",
        "author": "袁说友",
        "content": "一年清绝中秋时，仰天高欲攀桂枝。\n干坤镕入玉奁鑑，万象一扫光芒垂。\n今年不见今宵月，有物噉之倾且仄。\n惜哉至此狼狈凶，空效玉川歌月蚀。\n一杯相嘱三更夜，安得飞来明月借。\n明年应解胜今年，莫使诗人愁笔下。\n吁嗟今夕知何夕，且对孤灯照窗隙。\n夜阑搔首独翻书，且喜灯前双眼碧。",
        "dynasty": "宋",
        "collection_info": null
    },
    {
        "uuid": "bba94130ca95ae1a7acdbac03de55a90",
        "title": "和张季长少卿尘外亭韵",
        "author": "袁说友",
        "content": "金城玉垒雄西边，云崖凛凛摩苍天。\n环城万井四十里，无处着眼江头烟。\n我来登临重嘆息，搜索胜景披云巅。\n结亭百雉上南郭，山川映带围桑田。\n春风城南细麦好，夏雨城北圆荷鲜。\n长澜四溢去不断，茂林百种森当前。\n朝光下卷西山雾，界天一白如镕甄。\n两年寂寞谁知己，一日邂逅诗中仙。\n品题印可喜所遇，澜翻笔下源流泉。\n平山醉翁何以重，一词一记垂千年。\n于今尘外已独步，壮观绝致谁争妍。\n痴儿莫苦簿书债，一笑亭上应忘筌。\n春来花柳剩遨乐，念我一舸方东遄。\n甘棠遗爱定无有，赤壁怀去犹能全。\n他年吴蜀问安好，简缯各寄沧浪篇。",
        "dynasty": "宋",
        "collection_info": null
    },
    {
        "uuid": "27cd29ea5e2803a853445f731d31c64d",
        "title": "和周元吉提刑席上得雨韵三首  其一",
        "author": "袁说友",
        "content": "西山忽作暮捲势，长蜺噀水驱炎晖。\n雷车震动吹海立，火伞退避如鹢飞。\n天公不惮翻覆手，客醉何惜淋浪衣。\n云收暑退夜空阔，归路已觉星河稀。",
        "dynasty": "宋",
        "collection_info": null
    },
    {
        "uuid": "5c41eb07f24491ca5cb4c3a93e422845",
        "title": "和周元吉提刑席上得雨韵三首  其二",
        "author": "袁说友",
        "content": "湖山十里围万井，烟云过尽迎朝晖。\n连峦得雨有余态，归鹭倚风无限飞。\n田头远布翠縠浪，池上暗湿红裙衣。\n山翁何惜一倒载，及此讼简人已稀。",
        "dynasty": "宋",
        "collection_info": null
    },
    {
        "uuid": "72d48171ff85247785ed3570172bab50",
        "title": "和周元吉提刑席上得雨韵三首  其三",
        "author": "袁说友",
        "content": "蓬莱秦望两如峙，中有万顷浮光晖。\n自怜俗吏脚不历，每欣奇观身欲飞。\n芃芃布野翠捲浪，霭霭出袖云为衣。\n诗材满目供不尽，只恐寡和诗人稀。",
        "dynasty": "宋",
        "collection_info": null
    },
    {
        "uuid": "ff05f14f1bcc0630c4054c1ef3220d18",
        "title": "野堂惠老惠笋",
        "author": "袁说友",
        "content": "骑台落日餐秋菊，寒食江南馔饧粥。\n一年节物正撩人，剩把尝新伴幽独。\n平生惯饱藜藿淡，口腹累人何日足。\n故园又作穿篱态，解箨呈新包一束。\n甘寒不浇礧磈肠，一饭更须炊白玉。\n年来稍学长沙味，一月煨藏爱余馥。\n腥羶弃去不復念，从渠且负将军腹。\n老僧日食常住供，饱坐饥食不论斛。\n春来不讼箨龙冤，每诵坡僊食无肉。\n箇中风味有谁同，付与新诗照湖绿。",
        "dynasty": "宋",
        "collection_info": null
    },
    {
        "uuid": "676953733ab05a664cf3aa255979547d",
        "title": "谢惠补之送梁杲墨",
        "author": "袁说友",
        "content": "江南黟歙千峰长，盘纡融结百鸟颃。\n钟灵孕秀山之玉，中有石墨时伏翔。\n曹公万斤如赢粮，士龙二螺石髓香。\n人间那得掣笔郎，此物我亦成空囊。\n松煤仅贮陈玄光，磨楯未办文檄梁。\n知公腹稿夸成章，梦中盈袖方椟藏。\n仲将一点容升堂，佳哉秀句来一方。\n愧我学书临池旁，幸公琼报毋相忘。",
        "dynasty": "宋",
        "collection_info": null
    },
    {
        "uuid": "74494afc99ad560ed0a92b151f3332b2",
        "title": "寄于忠父先生  其一",
        "author": "袁说友",
        "content": "天教英雄声名好，满眼看渠腾蹋早。\n吁嗟世事暗如漆，虞卿穷困刘蕡老。\n平生翰墨弥九州，丰城埋剑干斗牛。\n一官了不受羁束，婆娑风月聊归休。\n天欲成之烦一蹶，子美东屯笑耕月。\n诸山摇落不成林，看取孤松岁寒发。\n西湖十顷玻璃风，酒阑豪气诗千筒。\n请君流水照冰雪，长鱼岂与虾蚬同。",
        "dynasty": "宋",
        "collection_info": null
    },
    {
        "uuid": "45d65a73a7377ed00fc74d05a91b6598",
        "title": "寄于忠父先生  其二",
        "author": "袁说友",
        "content": "诗来已报平安好，犹恨得公诗不早。\n忽闻单舸下沧浪，却喜此翁元未老。\n折腰耐辱来皇州，大手妙割无鷄牛。\n平生拄腹五千卷，百未一究真难休。\n我昔从之曾竭蹶，刮眼期公空岁月。\n老来犹足举千钧，岂是周郎独英发。\n苕溪猎猎苹花风，溪楼万瓦如铺筒。\n未须黄帽催归去，尊酒一笑期君同。",
        "dynasty": "宋",
        "collection_info": null
    },
    {
        "uuid": "2a4261e21462068c3e0d03a3b30cdc9c",
        "title": "赠青眼杨相士",
        "author": "袁说友",
        "content": "秋风摵摵敲庭槚，独卧孤窗类瘖痖。\n道人剥啄向东塘，欲识酸寒孟东野。\n公今以直不以情，我亦论心不论形。\n平生方寸只如此，政可烦公双眼青。\n年来万事翻成覆，幸有藏家书可读。\n丁宁莫学世间痴，苦欲从公专问福。",
        "dynasty": "宋",
        "collection_info": null
    },
    {
        "uuid": "ac958db89d52ddc8b0c624320bc3342a",
        "title": "潜圣汪君辱借诗编作小诗归之",
        "author": "袁说友",
        "content": "是客胸中春百顷，日夜葩花落毛颖。\n奇芳珍艷亦不乏，绿剩红余尽桃杏。\n定收三冬充腹肆，那费五车压牛领。\n不忧铜雀吻干燥，正喜诗泉势奔猛。\n举檛聊作渔阳掺，成篇半是吴江冷。\n谁忧玄豹老云雾，寒谷空蒙光欲炳。",
        "dynasty": "宋",
        "collection_info": null
    },
    {
        "uuid": "77dfd226295ad855325fe11a64a53d46",
        "title": "渡嘉陵江宿什邡驿",
        "author": "袁说友",
        "content": "山程十日不见江，前日初逢黎渡水。\n牵车又到渠江畔，漾漾翻波意尤美。\n今朝嘉陵江水宽，危峰大石更巑岏。\n棹儿艇子呼晚渡，亦刜钲鼓推标竿。\n渡头枫绿蔷薇密，我宿山南雍城侧。\n细思青史什邡侯，君恩何似嗟来食。",
        "dynasty": "宋",
        "collection_info": null
    },
    {
        "uuid": "1dca99fddce95ad3da67d269ca9385e9",
        "title": "过虾蟆泉",
        "author": "袁说友",
        "content": "平生一壑清濯裳，爱泉谨护如堤防。\n酌饮爰至虾蟆涪，水经第四源流长。\n天教神禹使壬甲，幻得蟾蜍半山压。\n建瓴泻出沆瀣清，底事汗流犹背浃。\n惠山车马松江舟，两泉寒冽天下求。\n不知此水更奇品，世间实处多名浮。",
        "dynasty": "宋",
        "collection_info": null
    },
    {
        "uuid": "f020554565a598fa8133746361352520",
        "title": "过渠江渡",
        "author": "袁说友",
        "content": "棹歌江峡三月程，颇厌风涛困征艣。\n驱车山路两旬浃，又觉崎岖萃劳苦。\n甘溪岭下冉村路，一道渠江拆山坞。\n风平雨细无皱面，浥浥寒漪清客暑。\n渡船也学钲鼓声，催上篮舆傍江浒。\n夷犹短檝瞥眼过，却怀江程久如许。\n山踪水迹本游戏，南北东西惯安处。\n兹行两脚不遗力，千里环山几艰阻。\n一江淼淼横目前，如渴得泉旱得雨。\n流波闻向合州去，却入恭江汇西溆。\n便欲挟浪扁舟西，褰裳回首忻从之。\n君恩如天未酬一，一念惓惓繫孤迹。",
        "dynasty": "宋",
        "collection_info": null
    },
    {
        "uuid": "489a3014e45ee7894aa82bb599749331",
        "title": "过故郡渡",
        "author": "袁说友",
        "content": "山路一千三百里，中间四渡今江流。\n天涯作客壮年事，老马长途几日休。\n谁知江深念归客，日向峨岷无尽头。\n举首白云天共远，四方上下与同愁。",
        "dynasty": "宋",
        "collection_info": null
    },
    {
        "uuid": "7e5d17ef55ecdf5baa8f8d24b1342353",
        "title": "过黄泥坂",
        "author": "袁说友",
        "content": "牵车缓上黄泥坂，复岭重岗甚前日。\n跻攀千级下如之，十里三山三降陟。\n平生两脚疲辛酸，岁晚行路熟蹒跚。\n人言蜀道如登天，未必登天如此难。",
        "dynasty": "宋",
        "collection_info": null
    },
    {
        "uuid": "b6b76928a23ac6a8a55c347564b686f8",
        "title": "登嘉州万景楼",
        "author": "袁说友",
        "content": "我行大江西，胜槩数追逐。\n南楼岳阳上，雄绝快心目。\n今到西南第一楼，嗟哉余子真碌碌。\n岩层嶂迭匝天外，蒲凈葭丛蘸江曲。\n三峩之雪晚在望，九顶之云暗相矗。\n萦纡拱揖俨左右，吞吐澎湃环山腹。\n瀰瀰漭漭三万顷，何止江郊供远瞩。\n俯观大象欲堕地，仰摘星辰几可掬。\n一天万景不可状，尽付此楼归约束。\n危栏徙倚纳清观，蹁跹意已追鸿鹄。\n仙官五千九百到，我亦悠然立于独。\n雾收江际天接水，日动山尖光漾木。\n倚楼拍手叫青天，一笑江横送飞鹜。",
        "dynasty": "宋",
        "collection_info": null
    },
    {
        "uuid": "acb9f6c249a8a814a53a53ea1b46ef41",
        "title": "舟行遇逆风",
        "author": "袁说友",
        "content": "扁舟直下沧浪绿，百里溪程消一宿。\n天公嘘吸解穷人，逆水衝风何太酷。\n年来矻矻便深居，一动一静诚何如。\n不堪世事苦相逼，政自未免奔走余。\n今朝莫讶东风逆，明日归舟顺如翼。\n世间逆顺岂关人，自是人心长戚戚。",
        "dynasty": "宋",
        "collection_info": null
    },
    {
        "uuid": "250ec837bc3bdbe68a6f3c7d646a55bf",
        "title": "过马肝峡石形与色皆如马肝迸出峭壁之上予观之盖石芝耳大窠一本小者四五不知风雨几百载而质不败赋石芝行",
        "author": "袁说友",
        "content": "巉岩復巉岩，昨日通灵滩。\n通灵二十里，有峡名马肝。\n一山削壁立万仞，中有突兀如芝蟠。\n轮囷累片叶，盘结分枝栾。\n宛然老枝菌，如出枯树端。\n大窠数尺迸崖缝，小者四五高低攒。\n往来竞称马肝石，不悟石芝为异观。\n朝廷日清明，郡国无旷官。\n钟此温厚气，瑞草凝巑岏。\n不见为羊又为马，石芝灵异元非难。\n此芝瑞峡中，一一行人看。\n何人果妙丹青手，便可图上归长安。",
        "dynasty": "宋",
        "collection_info": null
    },
    {
        "uuid": "bb10dc178d3e4b569cf9d5dc442fb258",
        "title": "舟人强以二锾多取渔人之鱼余增百钱与之作渔父行",
        "author": "袁说友",
        "content": "老父家住逢家洲，无田可种渔为舟。\n春和夏炎网头坐，茫茫不觉秋冬过。\n卖鱼日不满百钱，妻儿三口穷相煎。\n朝餐已了夕不饱，空手归去芦湾眠。\n今朝何人买鲜鲫，直得千钱酬二百。\n抛钱帆去了不譍，却谢君子为增益。\n嗟嗟莫怨行路人，满江风月侬最亲。\n但看渔翁更强健，银刀赤尾长鳞鳞。",
        "dynasty": "宋",
        "collection_info": null
    },
    {
        "uuid": "6f1eba00e3623ec0d530940aa761de56",
        "title": "峡中瀑布泉",
        "author": "袁说友",
        "content": "万石枕山眠，千峰随路转。\n林深暝岩穴，一道寒泉溅。\n分明冰箒垂空壁，隠约珠帘挂苍石。\n深山寂寞有谁知，只与行人润诗笔。",
        "dynasty": "宋",
        "collection_info": null
    },
    {
        "uuid": "33593c1fdce6f4e4c5e0655f4318ea7e",
        "title": "孔明庙柏",
        "author": "袁说友",
        "content": "陵邱冉冉烟草新，丛祠寂寂君与臣。\n千年不死一庭柏，八阵犹余三峡春。\n昔人已化辽东鹤，古往今来事如昨。\n当年鱼水奋云龙，天不兴刘死诸葛。",
        "dynasty": "宋",
        "collection_info": null
    },
    {
        "uuid": "e844a1fef6cc3980520df033691a4ed7",
        "title": "题天衣寺",
        "author": "袁说友",
        "content": "稽山道上多名蹟，万顷湖光衬山色。\n云蒸雾集累千年，屈指风流几人物。\n平生佳处身曾经，頼此泉石供余龄。\n爱山何惜买山费，明珠不博娉与婷。\n我闻天衣最奇绝，万顷清凉扫烦热。\n持经夜半鸟鼠听，忽覩金僊起还灭。\n把茅从此成开山，法华妙果僧中贤。\n当时十诏征不起，神奇变化泥生莲。\n山神谨护泥封诏，独有遗风传内教。\n袈裟金缕照琉璃，时放祥光蔽云物。\n我来官守无时閒，着脚未历城南山。\n区区俗眼空自翳，耿耿此意如循环。\n我心岂是真如石，惭愧新诗与推激。\n自怜未到此山中，想见入山深未得。\n要令攻俗如攻城，兹游约与秋风迎。\n吾曹岂办痴儿事，为君一醉南湖清。",
        "dynasty": "宋",
        "collection_info": null
    },
    {
        "uuid": "6a568c8def7cfb93ca6a2736f09229d6",
        "title": "朱东父作室",
        "author": "袁说友",
        "content": "贪夫筑室齐云湄，满溢既死不可持。\n佳哉高人世念薄，丈室缉缀如茧丝。\n门前流水照明月，门裏有诗清更绝。\n汲泉欲漱齿怯寒，携杖先登腰易劣。\n客不待速来往频，剥啄扣门有谁譍。\n主人酌酒要客醉，坐客见花心自醒。\n长松古柏垂杨岸，为萁一亩酒无算。\n花开诗酒足逢迎，花谢蝶蜂漫零乱。\n万物荣枯付达观，我欲从君着眼看。\n傥能剩扫床头金，笑彼人间痴死汉。",
        "dynasty": "宋",
        "collection_info": null
    },
    {
        "uuid": "5d3e12161facd26871775d7ddabd45d5",
        "title": "扬州堡寨",
        "author": "袁说友",
        "content": "西风一舸来扬州，疋马直上新城头。\n环城九里十六步，一一峭壁临深沟。\n俄焉唯喏两军士，众手指示陈其由。\n扬鞭试问筑城意，曰堡曰寨何所谋。\n诵言长淮十六郡，天险地利兹其尤。\n江横万里限南北，藉此屏翰屯咽喉。\n向来强敌蹈此境，夜半一叱遭虔刘。\n平畴旷野不可限，一城未足防侵牟。\n高城西北古城后，因势决策成楚丘。\n四门大开楼橹备，中有万甲藏戈矛。\n譬如一铠何足恃，被之重铠前无忧。\n乃知旧臣建议仅出此，我亦策马嗟去休。\n不知城二势则一，添足画蛇真赘疣。\n君不见紫岩先生昔经理，钓桥深堑先防秋。\n当时方略岂不究，而使浪策为今羞。\n吁哉成事不復说，只恐说计无时酬。\n书生衔命偶经履，一见敢谓可与不。\n世间万事一笑裏，轻帆送我催行舟。",
        "dynasty": "宋",
        "collection_info": null
    },
    {
        "uuid": "0a0e6277c7e59e7a286339fcd65a88ca",
        "title": "题陈日华二友堂",
        "author": "袁说友",
        "content": "书生作吏从朱墨，官事纷纷何日息。\n不堪鴈鹜对敲朴，宁解诗书伴松竹。\n太丘退食何萧然，笔研不落尘埃边。\n前岁读书山水县，今年二友来通川。\n料君捧诏还朝日，老盖寒梢应的皪。\n此时留与后人看，要使清风继前迹。",
        "dynasty": "宋",
        "collection_info": null
    },
    {
        "uuid": "f04d4997f5b55602a49454d31928fb9d",
        "title": "送陈景斋宰铅山",
        "author": "袁说友",
        "content": "我昔曾为江左国，剩说鹅湖今壮邑。\n频年官府苦催科，百里齐民犹珥笔。\n男儿遇事难是图，猛士缚兽须于菟。\n才高政不较难易，知公此去无趦趄。\n嗟予仰韩如仰斗，公亦登门及予否。\n为言饥饿六年中，两眼犹能记千首。",
        "dynasty": "宋",
        "collection_info": null
    },
    {
        "uuid": "b6404578d8b02c24f5851fa0ce30055e",
        "title": "送周可大守通州",
        "author": "袁说友",
        "content": "丈夫忧国如忧身，疴痒疾痛均伤生。\n胸中百药寒凉明，有疾一试真权衡。\n我观周郎真豪英，落落磊磊通而清。\n少年志欲天下平，夜光无因匹夫惊。\n万卷堆胸兀相撑，尚论千载欣谈兵。\n不堪北首瞻神京，抵掌不平中屡鸣。\n老来符竹疏新荣，捧檄正须堪一行。\n舌翻衮衮倾波瀛，察讥之说何铿鍧。\n龙头悦怿意若迎，领略健论心为倾。\n朱轓好去方北征，黄堂暇日烦经营。\n老狐恋恋巢穴成，两雏竞斗夸纷争。\n料公志略须纵横，边尘一洗诛长鲸。\n片言定可攻聊城，覆巢熏穴无余氓。\n牢盆细务毋太萦，簿书期会毋留情。\n只今了却功与名，大副昔年梁楚声。\n我来踪迹水上萍，与公相望几连甍。\n交情契合踰弟兄，颉颃上下相嘲评。\n有时立论披腹呈，彼此浩气俱峥嵘。\n公今事业行轩轰，我怀礧磈方聋盲。\n愿公不负忠与诚，归来阔步名公卿。\n愿我百念一羽轻，公乎访我惟岩耕。",
        "dynasty": "宋",
        "collection_info": null
    },
    {
        "uuid": "439089b03505957b83e8b285dc43384b",
        "title": "送王齐卿教授造朝",
        "author": "袁说友",
        "content": "江浄孤月寒，山空野梅白。\n我是天涯人，却送东行客。\n送君直上蓬山首，莫忘西南困征取。\n功名富贵不须多，只把诗书垂不朽。",
        "dynasty": "宋",
        "collection_info": null
    },
    {
        "uuid": "3f50839f959e3591f2cbdb64603dd372",
        "title": "寄中都故人",
        "author": "袁说友",
        "content": "千山迭迭高入天，中有缥缈之神仙。\n壁立烟容风虎卧，林深洞启云龙潜。\n长安诗翁有健笔，蜀道客子无新篇。\n尺书万里寄天远，万一故人曾我怜。",
        "dynasty": "宋",
        "collection_info": null
    },
    {
        "uuid": "804f6feb1501870449a24493dec456fd",
        "title": "用杨诚斋韵题吴梦与集",
        "author": "袁说友",
        "content": "大钧落落元无钩，百尺空卧元龙楼。\n天生斯人竟何用，摇笔仅可供眉愁。\n诗人惯作惊人语，富贵迫人嗟几许。\n世间万事要其终，只今此道犹能东。",
        "dynasty": "宋",
        "collection_info": null
    },
    {
        "uuid": "02696ba39d92233a625c9fc0dff0090d",
        "title": "陈日华删定读书林",
        "author": "袁说友",
        "content": "雄编已汗南山竹，对坐松篁夸鼎足。\n犹嫌官事作痴儿，故向书林巧征逐。\n苍龙宛转鳞之而，此君寂寞清且高。\n晚来鴈鹜无人进，又报明公欲变骚。",
        "dynasty": "宋",
        "collection_info": null
    },
    {
        "uuid": "403b6200fd7ffe44bf99bea1e90b9e25",
        "title": "题王顺伯秘书所藏兰亭修禊帖",
        "author": "袁说友",
        "content": "永和九年暮春日，兰亭修禊羣贤集。\n含毫欲下意已先，媚日暄风佐摇笔。\n当时一笔三百字，但说斯文感今昔。\n谁知已作尤物看，流传人间天上得。\n天高地远閟不示，仅许一二翻摹勒。\n忽然飞上白云俱，径入昭陵陪玉骨。\n识真之士已绝少，真者一去嗟难觅。\n纷纷好事眼空眩，只把残碑慕真迹。\n萧郎袖去明真贋，定武传来差甲乙。\n如丁如爪辨形似，不丰不露分肥瘠。\n人亡无復见风流，漫费精神疲得失。\n临川先生天下士，古貌古心成古癖。\n搜奇日富老不厌，如渴欲饮饥欲食。\n有时瞥眼道傍见，倒屣迎之如不及。\n牙籤轴已过三万，集古录多千卷帙。\n平生着意右军处，并蓄兼收一何力。\n赏音本在笔墨外，何必此优而彼劣。\n清波万顷浑一点，明月一轮云半入。\n是中元不碍真趣，气象典刑尤历历。\n知我罪我春秋乎，政尔未容言语直。\n我方随羣厚其嗜，门户弗彊纔仅立。\n几年冥搜政无那，剩欲流涎分半席。\n阅公善本三四五，不觉长歌书卷侧。\n羲之死矣空费公家九万笺，安得斯人写金石。",
        "dynasty": "宋",
        "collection_info": null
    },
    {
        "uuid": "00a3fddff08deb517bf57a59549ded8c",
        "title": "十月雪四白",
        "author": "袁说友",
        "content": "夜来风絮鸣觚棱，纷纷消息何频仍。\n不堪十月已四白，岂暇一岁夸三登。\n祁寒未必小民怨，哭雪政恐樵夫憎。\n穷阎冷市籴贵谷，破竈湿苇烧层冰。\n寒窗又冻诗翁笔，清夜谁怜贫妇织。\n人言宜瑞不宜多，官放论钱不论日。\n请君高吟祈碧苍，愿天今夕开扶桑。\n寄语龙公且相恤，忍待明年莫仓卒。",
        "dynasty": "宋",
        "collection_info": null
    },
    {
        "uuid": "b86515aa4ea739ad8006f468ff852662",
        "title": "效东坡从欧阳公咏雪体不用盐玉鹤鹭絮蝶飞舞为比不使皓白洁素等字",
        "author": "袁说友",
        "content": "楼头一夜寒声促，但怪重衾惯藏六。\n小窗起听枯叶鸣，更觉凝寒透肌粟。\n乃知龙公修故事，幻作轻细巧翻覆。\n抟空积势欺檐楹，过眼随风满坑谷。\n云涛衮衮浩无际，顷刻庭前三万斛。\n小山爱我已霜鬓，老尽苍崖垂布瀑。\n儿童爱雪不爱身，堆削形橅笑盈掬。\n风梢袅娜困无奈，一一扶头恣敲朴。\n我来苕霅四寒暑，破漏怜渠数间屋。\n无人推户起僵卧，漫把清风继前躅。\n寒炉夜拨终不焰，冻笔呵吟已先秃。\n人间忧乐有定分，隣家乃奏琵琶曲。\n回飈落屑点翠袖，纷纷花映花奴肉。\n杜陵老眼不禁寒，只有诗筒再三读。\n请君早办雪儿歌，唤取诗翁醉醽醁。",
        "dynasty": "宋",
        "collection_info": null
    },
    {
        "uuid": "2ee0904563e84ce4f862cb527296015a",
        "title": "雪中简林子长",
        "author": "袁说友",
        "content": "玉沙飞堕何衮衮，一夜青山损颜色。\n此山底事厌青姿，故学何郎轻傅粉。\n晓来窗户何人开，僵卧欲起惊皑皑。\n微风淅沥捲还起，片片直上双毛来。\n扁舟剩欲敲邻屋，料得羔羊酒初熟。\n琼瑶欲尽不可留，梁园歌吹须君侯。",
        "dynasty": "宋",
        "collection_info": null
    },
    {
        "uuid": "863906d782ce3017ca1a9b75f26ae3b2",
        "title": "巫山十二峰二十五韵",
        "author": "袁说友",
        "content": "巫山磊块山林姿，一邱一壑贪成痴。\n寸峰拳石瞥眼过，张皇攫觅惟忧迟。\n东南佳山多秀丽，就中所欠雄与奇。\n饱闻巫山冠巴峡，奇峰十二相参差。\n昔年图画常一见，欲见此山无路之。\n扁舟西泝上三峡，千岩万壑争追随。\n终朝应接已不暇，心目洞骇俱忘疲。\n蓦然钟鼓高唐上，峰峦二六排旌旗。\n一峰霞彩迥在望，一峰展翠开屏帷。\n无心出岫云吐色，偃盖平峦松并枝。\n仙踪鹤驾羽衣近，坛石瑶台阊阖低。\n白云一起凤皇下，清泉四合蛟龙嬉。\n羣峰角立变态异，一一大巧干坤为。\n外堪击拊试声律，中含造化分四时。\n天下名山亦多矣，未有列岫奇如兹。\n九华一景固天巧，惜与江流相背驰。\n南北两峰喧众口，妆抹却恨同西施。\n何如此峰无限好，行行列列临江湄。\n烟云漠漠出寸碧，风雨时时横黛眉。\n舟人渔子漫回首，骚士墨客劳支颐。\n我来穿水入天去，貂裘章甫生尘缁。\n昂头见此大奇特，跻攀不上空嗟嘻。\n吾将欲访三岛登九嶷，上蓬莱道山之壁，绝泰华终南之嵋。\n飞鳬去舄啸沧海，却来巫峡温前诗。",
        "dynasty": "宋",
        "collection_info": null
    },
    {
        "uuid": "7a455a1cf8e0a035f7fe48d52a5b5000",
        "title": "喜晴放海棠",
        "author": "袁说友",
        "content": "春日海棠早，媚云开远岚。\n醉容犹未足，睡态已微酣。\n嫩绿千枝衬，殷红一点含。\n东君真有助，落笔为渠谈。",
        "dynasty": "宋",
        "collection_info": null
    },
    {
        "uuid": "41df5d66e13ddf838224ce4bd3e11231",
        "title": "常通判惠虞美人花亦名双鱼儿花",
        "author": "袁说友",
        "content": "好景无穷巷，名园有异姿。\n春今十分好，花又一番奇。\n比目红绡结，双鱼碧玉枝。\n孤窗还遣伴，空忆美人词。",
        "dynasty": "宋",
        "collection_info": null
    },
    {
        "uuid": "1d8f2f6eca97ac50c1a6eaa4e2e217bb",
        "title": "盆池荷花",
        "author": "袁说友",
        "content": "根向盆池束，华敷菡萏丛。\n细擎深院宇，低袅半窗风。\n蘸水凝绡翠，当轩试脸红。\n化工虽力浅，犹折小莲蓬。",
        "dynasty": "宋",
        "collection_info": null
    },
    {
        "uuid": "7a49608b6694d9d8d48ae6048b568b07",
        "title": "石上玉簪花",
        "author": "袁说友",
        "content": "根啮棱棱石，香衔寸寸心。\n误人猜落蕊，眩眼拾遗簪。\n掬水滋繁种，柔枝倚短岑。\n清姿浮玉润，不受暗尘侵。",
        "dynasty": "宋",
        "collection_info": null
    },
    {
        "uuid": "fdbfd87fe70e08fa648f75893f7fba04",
        "title": "植花于假山",
        "author": "袁说友",
        "content": "岩石棱棱巧，盆池浅浅开。\n空山初幻化，方丈小飞来。\n屈曲清泉溜，参差细草栽。\n只今山在眼，着眼便徘徊。",
        "dynasty": "宋",
        "collection_info": null
    },
    {
        "uuid": "7de4399572bb8f350cad322fdd6568c5",
        "title": "石上水蕉",
        "author": "袁说友",
        "content": "傍石根斜缀，澄波叶半舒。\n气涵流水润，冷彻内心虚。\n带月轩窗外，凝蓝雨露余。\n凭将摩诘画，雪裏细寻渠。",
        "dynasty": "宋",
        "collection_info": null
    },
    {
        "uuid": "ce163af57340affc589b9b9f894bde32",
        "title": "和林子长种菰韵",
        "author": "袁说友",
        "content": "城郭千林静，菰蒲二顷宜。\n移根元不费，殖利已先知。\n仅脱黄泥贱，相从白玉炊。\n平生惯藜藿，于此羡耘耔。",
        "dynasty": "宋",
        "collection_info": null
    },
    {
        "uuid": "ce01d2da4af309074dc80113d24c897e",
        "title": "屋后植竹",
        "author": "袁说友",
        "content": "稳袖三年手，新锄十丈园。\n傍山移早筀，扫径斸孤根。\n琐碎梢头影，凄凉竹外村。\n可人风月地，头角见龙孙。",
        "dynasty": "宋",
        "collection_info": null
    },
    {
        "uuid": "b3dde9a44e1ecdcfb7d81dcb7b71a66f",
        "title": "丹桂",
        "author": "袁说友",
        "content": "月窟分僊种，人间识此花。\n十分晴殢酒，一抹晚呈霞。\n晓镜匀丹脸，香肌挹绛纱。\n相看秋色凈，独映夕阳斜。",
        "dynasty": "宋",
        "collection_info": null
    },
    {
        "uuid": "0c81d910600b0a47f66b088b5d49d816",
        "title": "水竹",
        "author": "袁说友",
        "content": "拳石环清泚，龙鬚细屈蟠。\n两峰低峍崒，一簇小琅玕。\n密叶风前影，疎枝水底寒。\n相从此君尔，着意问平安。",
        "dynasty": "宋",
        "collection_info": null
    },
    {
        "uuid": "9e7b367ea6544eec5b47e8e841b19dcf",
        "title": "杨梅",
        "author": "袁说友",
        "content": "酒着圆腮重，珠联细叶芳。\n绛纱笼蜜颗，朱粉皱新粧。\n色渍桑间椹，甘傅荔子浆。\n轻酸认梅种，草木有他杨。",
        "dynasty": "宋",
        "collection_info": null
    },
    {
        "uuid": "4a19677d2449d3a06dcd31f61e50c450",
        "title": "莫子章惠蒲萄",
        "author": "袁说友",
        "content": "惯病宜秋早，分甘荷岁寒。\n骊珠初压架，马乳又堆盘。\n酒美夸重醒，书成欠百端。\n不须烦广利，移种眩长安。",
        "dynasty": "宋",
        "collection_info": null
    },
    {
        "uuid": "2da867ee64e0112ec9711c3283862dda",
        "title": "谢周唐卿分惠宣梨二首  其一",
        "author": "袁说友",
        "content": "啄木门初扣，分甘味占高。\n风标夸饤坐，津润忆流膏。\n剩受千梨户，宁辞五藏刀。\n一杯须领意，老欲为渠饕。",
        "dynasty": "宋",
        "collection_info": null
    },
    {
        "uuid": "ac18216d7d681d587f89100d7aee487c",
        "title": "谢周唐卿分惠宣梨二首  其二",
        "author": "袁说友",
        "content": "澹澹夕阳远，行秋塞鴈高。\n卷舒连夜烛，长短几檠膏。\n贫岂嗟悬磬，家犹及卖刀。\n藜肠惯羞涩，更觉近来饕。",
        "dynasty": "宋",
        "collection_info": null
    },
    {
        "uuid": "84a922066818fa4f75e8dd77753e87ed",
        "title": "周可大惠昆崙桃",
        "author": "袁说友",
        "content": "秋雨成萧瑟，缃桃辱记存。\n品高来禁籞，地远想昆崙。\n幸有千年实，愁无五石樽。\n欲修琼玖报，素手愧空言。",
        "dynasty": "宋",
        "collection_info": null
    },
    {
        "uuid": "97c7f546e630f5d9abdce8dbab827af0",
        "title": "谢侃老惠乳糕",
        "author": "袁说友",
        "content": "多病柘浆酒，閒愁梅雨天。\n婆娑清梦断，剥啄好音传。\n怜我虀盐薄，从渠乳酪鲜。\n莫嗟闻道晚，着意问师禅。",
        "dynasty": "宋",
        "collection_info": null
    },
    {
        "uuid": "507d7569bd40ac5260dd6c9f49cf85d8",
        "title": "尝顾渚新茶",
        "author": "袁说友",
        "content": "碧玉团枝种，青山撷草人。\n先春迎晓至，未雨得芽新。\n云迭枪旗细，风生齿颊频。\n何人修故事，香味彻枫宸。",
        "dynasty": "宋",
        "collection_info": null
    },
    {
        "uuid": "37ffc855c53a87e150df8057c56523c3",
        "title": "惠相之惠顾渚芽答以建茗",
        "author": "袁说友",
        "content": "一室环三径，诸郎读五车。\n山高空锁翠，涧阔自流花。\n辍我闽山焙，酬君顾渚芽。\n书来惊岁晚，老去各天涯。",
        "dynasty": "宋",
        "collection_info": null
    },
    {
        "uuid": "10cb55bb8111f4c7e2a889037facc9c3",
        "title": "鬬茶",
        "author": "袁说友",
        "content": "截玉夸私斗，烹泉测嫩汤。\n稍堪肤寸舌，一洗苋藜肠。\n千枕消魔障，春芽敌剑铓。\n年年较新品，身老玉瓯尝。",
        "dynasty": "宋",
        "collection_info": null
    },
    {
        "uuid": "02e4788e8744094bda4459c33bbb64a8",
        "title": "遗建茶于惠老",
        "author": "袁说友",
        "content": "东入吴中晚，团龙第一奁。\n政须香齿颊，莫惯下姜盐。\n笑我便搜搅，从君辨苦甜。\n更烦挥妙手，银粟看纤纤。",
        "dynasty": "宋",
        "collection_info": null
    },
    {
        "uuid": "23a1498e3e796a44f4969e3b2490252e",
        "title": "沈无隠国正惠殿庐所赐香茶",
        "author": "袁说友",
        "content": "公论归吾党，平生只故人。\n近书时遣况，旧雨日相亲。\n茶辍闽山贡，香分御府珍。\n须公文石陛，回首霅溪滨。",
        "dynasty": "宋",
        "collection_info": null
    },
    {
        "uuid": "d47769be69062ab7a473dc99a61ca325",
        "title": "谢吴斗南教授惠贡茶",
        "author": "袁说友",
        "content": "我愧周行久，君方戴席重。\n一缄驰素茧，五玉卧乌龙。\n滴雪浮瓯浅，濡香过齿浓。\n欲酬新句好，官事正填胸。",
        "dynasty": "宋",
        "collection_info": null
    },
    {
        "uuid": "4db314fa368ac2765491d6b3a51e85bb",
        "title": "谢叶秀州惠酒",
        "author": "袁说友",
        "content": "雅况尊罍重，高情翰墨余。\n寒窗半杯醁，老眼数行书。\n旧雨故人少，因风来雁疎。\n君侯独怀旧，一岁几相于。",
        "dynasty": "宋",
        "collection_info": null
    },
    {
        "uuid": "806748649f73dcba0b1690ba2cd9facf",
        "title": "晚春过雨",
        "author": "袁说友",
        "content": "酒恶病成恼，春深愁转加。\n园林三月事，风雨一庭花。\n燕幕自相语，蜂屯争趁衙。\n傍栏迎霁色，溪上几人家。",
        "dynasty": "宋",
        "collection_info": null
    },
    {
        "uuid": "9c51b6fb956594156686f1b8d2c28400",
        "title": "梅雨踰月始晴甫两日復大雨",
        "author": "袁说友",
        "content": "猛作连朝雨，愁添一尺溪。\n颓云惊满坐，涨水急平堤。\n泽国几成壑，田家未半犁。\n关心独朝暮，刚认勃姑啼。",
        "dynasty": "宋",
        "collection_info": null
    },
    {
        "uuid": "2975639414f7d6c895d7c34f0db4bc2b",
        "title": "和林子长池上听雨韵",
        "author": "袁说友",
        "content": "远浦鸣疎雨，平林送落晖。\n霏烟青柳暗，晚霁白鸥归。\n触目怀心赏，凭川念昔非。\n池塘消息近，一笑莫身违。",
        "dynasty": "宋",
        "collection_info": null
    },
    {
        "uuid": "51a691a9d587729f2887d8b05d4bc827",
        "title": "归舟遇大风雨",
        "author": "袁说友",
        "content": "客裏纔三日，归来仅一程。\n片云天外立，短棹雨中行。\n小却黄昏路，犹须半夜晴。\n春光又零落，游子不胜情。",
        "dynasty": "宋",
        "collection_info": null
    },
    {
        "uuid": "179c0eae3070ede1b7b2e743b825510e",
        "title": "夏至日雨",
        "author": "袁说友",
        "content": "烟暝千岩木，溪明一带楼。\n片云封旧恨，急雨罥新愁。\n节又匆匆过，诗从轧轧抽。\n病躯无耐暑，老鬓不禁秋。",
        "dynasty": "宋",
        "collection_info": null
    },
    {
        "uuid": "2f7b51b8041f0ec8452ca8de8ef0fca7",
        "title": "暑雨",
        "author": "袁说友",
        "content": "猎猎蒲欹岸，斑斑藓渍墙。\n檐低泣蛛网，叶落溅蜂房。\n西嶂暮凝色，北窗新送凉。\n晚来池上过，风擘藕花香。",
        "dynasty": "宋",
        "collection_info": null
    },
    {
        "uuid": "3c8ec9ad5ba0db83561208610e05f7e2",
        "title": "溽暑雨后",
        "author": "袁说友",
        "content": "多病愁如许，催人暑奈何。\n檐穷风有限，云薄雨无多。\n浪捲连村麦，珠旋小叶荷。\n炎凉苦多变，四月未清和。",
        "dynasty": "宋",
        "collection_info": null
    },
    {
        "uuid": "4edcd887e5eb499a6dc0575f9b249027",
        "title": "雨中即事",
        "author": "袁说友",
        "content": "夜雨恰一尺，新秧高九分。\n烟深数峰暗，涧急满山闻。\n苍蔚添新翠，溟蒙蔼暮云。\n田家方乐岁，泥淖也忘勤。",
        "dynasty": "宋",
        "collection_info": null
    },
    {
        "uuid": "5032b8183031a7ea9eb844030c27c955",
        "title": "喜晴",
        "author": "袁说友",
        "content": "梦断窗全曙，儿童竞报晴。\n层云擘轻絮，飞鹊噪新声。\n一水长天静，双溪万橹鸣。\n傍檐聊觅句，乐处漫蝇营。",
        "dynasty": "宋",
        "collection_info": null
    },
    {
        "uuid": "2d0a52540456c7626d9e892482027344",
        "title": "久雨霁后见月",
        "author": "袁说友",
        "content": "涨水横侵屋，轻舟半宿溪。\n竹风千影乱，帘月一鈎低。\n鼠黠欺残照，鸦啼识故栖。\n余樽纔稍稍，薄露已凄凄。",
        "dynasty": "宋",
        "collection_info": null
    },
    {
        "uuid": "ad2e75ddcd11c090cc1a92b45bceb035",
        "title": "暑夜得月",
        "author": "袁说友",
        "content": "风搅桐声碎，蝼鸣鼓吹长。\n半山蟾吐影，一水鑑浮光。\n冷碧迎秋色，清飈借久凉。\n不堪鷄唱晓，归枕报朝阳。",
        "dynasty": "宋",
        "collection_info": null
    },
    {
        "uuid": "e64875a2040d356248231ec37e4214d5",
        "title": "登屋后城",
        "author": "袁说友",
        "content": "笑傲愁如失，登临酒半醒。\n故将双眼碧，割断半山青。\n土沃差宜竹，城高未着亭。\n可人东郭外，绡翠舞娉婷。",
        "dynasty": "宋",
        "collection_info": null
    },
    {
        "uuid": "d82d6852cfc2219fbbc2e9983a42fe39",
        "title": "双溪亭",
        "author": "袁说友",
        "content": "源委萦苕霅，干坤接水云。\n半天孤月照，两派一溪分。\n日落虹垂影，鱼翻縠断纹。\n烟波岂无义，泾渭固难羣。",
        "dynasty": "宋",
        "collection_info": null
    },
    {
        "uuid": "4f7a4b5bb9bda1d3f0e801b6ab84de93",
        "title": "题小隠九曲亭",
        "author": "袁说友",
        "content": "小隠前山入，空亭往事忙。\n放泉杯曲水，环坐客流觞。\n雅不寻丝竹，归宜釂酒浆。\n山阴莫专美，更数水云乡。",
        "dynasty": "宋",
        "collection_info": null
    },
    {
        "uuid": "f26a766c78dd9a2a7b321c8c7ebccc26",
        "title": "题墨妙亭",
        "author": "袁说友",
        "content": "茧纸奇踪绝，龟趺古意长。\n怜渠风雨厄，为尔屋庐藏。\n寂寂閒庭静，迢迢永昼忙。\n伤心三废碣，犹识汉文章。",
        "dynasty": "宋",
        "collection_info": null
    },
    {
        "uuid": "5531cf151f523b937c84ac447e7360ce",
        "title": "白苹亭",
        "author": "袁说友",
        "content": "苕水夸空阔，苹花笑泬寥。\n楼台溪上女，杨柳岸边桥。\n凉月明烟渚，春水称画桡。\n晚来鱼一跃，带雨识鱼跳。",
        "dynasty": "宋",
        "collection_info": null
    },
    {
        "uuid": "ea960c52bf4ba6aa07fde5244652f040",
        "title": "北园",
        "author": "袁说友",
        "content": "菡萏暑风晓，芙蕖秋露时。\n青山无限好，明月故相宜。\n雨长穿城竹，湖深隔岸池。\n春堂夜留客，举首问南箕。",
        "dynasty": "宋",
        "collection_info": null
    },
    {
        "uuid": "58d23faa25f3e07cb420cef05fc644a0",
        "title": "水西叶氏园",
        "author": "袁说友",
        "content": "风月欲在眼，园林须傍家。\n崚嶒飞翠巘，飐滟舞绡花。\n门近山光入，堂深树影斜。\n犹将小西景，更为石林夸。",
        "dynasty": "宋",
        "collection_info": null
    },
    {
        "uuid": "233487b1bac0ac3d3700d24ac11a8a28",
        "title": "俞氏园",
        "author": "袁说友",
        "content": "好景环深院，名园得故家。\n楼高春带月，池曲晓催花。\n亭着城头稳，溪浮眼界赊。\n成阴虽岁月，老树看槎牙。",
        "dynasty": "宋",
        "collection_info": null
    },
    {
        "uuid": "c38b7891987d556ca0acd033598b2fbd",
        "title": "王氏山居",
        "author": "袁说友",
        "content": "豆粥通幽径，松杉蔽野门。\n眼空楼外碧，身落洞前村。\n荷静风岩晓，梅开雪月昏。\n环山书未捲，林薄鸟声喧。",
        "dynasty": "宋",
        "collection_info": null
    },
    {
        "uuid": "418b4042a9759b093a388fbdb5782480",
        "title": "六客堂",
        "author": "袁说友",
        "content": "山水吴兴窟，风流一代雄。\n满城溪月裏，六客笑谈中。\n玉骨埋黄陌，云书挂碧空。\n声名百年旧，无復二三公。",
        "dynasty": "宋",
        "collection_info": null
    },
    {
        "uuid": "176b4cdc90979be56643ee2fc2b5ced3",
        "title": "碧澜堂",
        "author": "袁说友",
        "content": "照影澜飞碧，临深雨过凉。\n夜横千棹月，冷浸一溪堂。\n鱼跃翻寒藻，鸥閒戏夕阳。\n百年数行客，几度落危樯。",
        "dynasty": "宋",
        "collection_info": null
    },
    {
        "uuid": "e46437ae28dc8af1e01649767e40412c",
        "title": "题颜鲁公怀忠堂",
        "author": "袁说友",
        "content": "羽化仙家久，祠严霅水东。\n一身终许国，千载独怀忠。\n徙倚丰碑旧，瞻依古像雄。\n堂堂祭如在，从祀有坡公。",
        "dynasty": "宋",
        "collection_info": null
    },
    {
        "uuid": "ac4243714114e05ba7780dcc34a29d7e",
        "title": "慈感寺",
        "author": "袁说友",
        "content": "门近沧浪水，堂深泰华莲。\n光芒珠一粟，相貌佛诸天。\n树老半无叶，僧閒谁问禅。\n雨旸须大士，泽国屡丰年。",
        "dynasty": "宋",
        "collection_info": null
    },
    {
        "uuid": "8ba080a20ba57cc8ce595e36041aa5bf",
        "title": "游慈感寺用壁间赵安石韵",
        "author": "袁说友",
        "content": "薄俗冷还暖，余年春復秋。\n诗穷无限意，身老半生愁。\n饱睡书慵展，居閒客强留。\n功名羞镜裏，白髮奈盈头。",
        "dynasty": "宋",
        "collection_info": null
    },
    {
        "uuid": "780c7887a04d4bb87ea339eac9be58c0",
        "title": "慈感寺放生",
        "author": "袁说友",
        "content": "生灭成宗劫，慈悲种善因。\n纷纷嗟蠢动，一一付波臣。\n物我形声异，人禽爱恶均。\n不堪明月夜，小艇掷丝纶。",
        "dynasty": "宋",
        "collection_info": null
    },
    {
        "uuid": "f6315bc7700bbd9044b8473d19a1bb91",
        "title": "慈感寺四月八日浴佛会",
        "author": "袁说友",
        "content": "一剎传经地，诸天诞佛辰。\n犹将清浄水，更浴涅盘身。\n居士应无垢，菩提各有因。\n要须凭苦海，万里涤情尘。",
        "dynasty": "宋",
        "collection_info": null
    },
    {
        "uuid": "7055819ddfa54f34e5a8f780d5ecf99a",
        "title": "同周可大莫子章同游证通寺",
        "author": "袁说友",
        "content": "好友频相过，閒愁一笑忘。\n逶迤萧寺径，淡薄老僧房。\n饱饭溪山足，空门日月长。\n归来怀妙语，心地转清凉。",
        "dynasty": "宋",
        "collection_info": null
    },
    {
        "uuid": "d9de1a89d92b45f37ff963c398129dd0",
        "title": "天宁寺有白石曰卞山脚石上多名公题识",
        "author": "袁说友",
        "content": "隠隠来岗续，沈沈土脉萦。\n一峰庭下立，十里地中行。\n石脚犹依佛，山腰恰近城。\n摩挱嗟岁月，风雨几题名。",
        "dynasty": "宋",
        "collection_info": null
    },
    {
        "uuid": "e77cfaa8a7fd6dc74f9527ae9fa57fc6",
        "title": "侃老舍天宁寺往游何道二山二首  其一",
        "author": "袁说友",
        "content": "拍手笑无语，挑包去不还。\n行行余一钵，历历上诸山。\n明月随方照，孤云任意閒。\n猊床待师处，猿鸟撤松关。",
        "dynasty": "宋",
        "collection_info": null
    },
    {
        "uuid": "0ee0e61d15be7e07746b7d4b6df8f30d",
        "title": "侃老舍天宁寺往游何道二山二首  其二",
        "author": "袁说友",
        "content": "飞锡真游戏，论诗解往还。\n一声狮子吼，十里道场山。\n绿竹静无语，白云长自閒。\n赵州应路滑，无復嘆间关。",
        "dynasty": "宋",
        "collection_info": null
    },
    {
        "uuid": "bdc70c1efc4aed0f8dc19026e7267b96",
        "title": "游清凉寺逢说命者傅会云帅垣星照西方",
        "author": "袁说友",
        "content": "奔走纔千里，辛勤说五行。\n星躔初下照，君命趣东征。\n万壑干坤注，千艘日夜横。\n江山看不暇，此役快平生。",
        "dynasty": "宋",
        "collection_info": null
    },
    {
        "uuid": "f3c780641f19d51dc0202aa53b4483e1",
        "title": "岘山塔院",
        "author": "袁说友",
        "content": "野寺埋荒草，浮屠出近郊。\n松声来葆乐，竹影乱旗梢。\n地僻钟鱼响，庭空燕雀巢。\n断崖流涧远，隠隠下山坳。",
        "dynasty": "宋",
        "collection_info": null
    },
    {
        "uuid": "6ef0b9fe752c4c3951c138a8f570f846",
        "title": "送惠老往住上方",
        "author": "袁说友",
        "content": "又作西山去，潮音鼓一通。\n丛林推此老，诗社得诸公。\n着眼浮生外，衝风逆水中。\n殷勤三请已，此意不雷同。",
        "dynasty": "宋",
        "collection_info": null
    },
    {
        "uuid": "56f6f25fedf87ab1222c5b627bdaecd9",
        "title": "过富池庙",
        "author": "袁说友",
        "content": "祀典名称重，神灵远近闻。\n陈牲共豕一，裹饭集乌羣。\n水旱忧民切，江山护国勤。\n丹诚祷祠下，不敢事虚文。",
        "dynasty": "宋",
        "collection_info": null
    },
    {
        "uuid": "27db21e2c7ae834cba03cbc2e4f6adf7",
        "title": "霸王庙",
        "author": "袁说友",
        "content": "志大无遗策，天亡有愧心。\n威棱空炯炯，祠殿独阴阴。\n木秀千年古，溪流万折深。\n江东父老意，羯鼓奏新音。",
        "dynasty": "宋",
        "collection_info": null
    },
    {
        "uuid": "ca22a541d38a922b68ec0c0fe48abcee",
        "title": "过三山矶有庙祀李氏女尝以诗託之过客梦中江神曰游奕将尝求经于陈惠公得冥司迁职",
        "author": "袁说友",
        "content": "矶到三山峻，涛奔乱石滨。\n吟哦灵女庙，游奕护江神。\n古往人何在，幽冥事已深。\n平生仗忠信，持此问天津。",
        "dynasty": "宋",
        "collection_info": null
    },
    {
        "uuid": "63d10d6a3475017bf6c5592643e56d5a",
        "title": "访赵王北园荷池",
        "author": "袁说友",
        "content": "小熟乌程酿，重游习氏园。\n乱蝉依柳噪，疎雨趁荷喧。\n短棹双溪静，轻鸥一羽翻。\n青山满归路，新月送黄昏。",
        "dynasty": "宋",
        "collection_info": null
    },
    {
        "uuid": "e66dc68d06c598dd459898a6d6fa30b3",
        "title": "过邻水县横碧川",
        "author": "袁说友",
        "content": "一水横空翠，羣山送远阴。\n临流新柳媚，隔岸小楼深。\n五斗渊明米，朞年子贱琴。\n可人山水县，莫倦读书音。",
        "dynasty": "宋",
        "collection_info": null
    },
    {
        "uuid": "04ee422f61675e267c0a4dcfaae8c58d",
        "title": "出东城观水",
        "author": "袁说友",
        "content": "浩荡东城外，微茫病眼开。\n烟帆一鸟过，云插乱峰堆。\n绿水漫漫去，青山衮衮来。\n飞边双鹭没，天末晚风迴。",
        "dynasty": "宋",
        "collection_info": null
    },
    {
        "uuid": "0b7e1bb1124dfaf93096d38190ea6c2c",
        "title": "骆驼桥",
        "author": "袁说友",
        "content": "家住水云窟，路分苕霅溪。\n天高横蝃蝀，水阔跨鲸鲵。\n捲浪去还却，行人东望西。\n帆樯惊岁月，桥柱几人题。",
        "dynasty": "宋",
        "collection_info": null
    },
    {
        "uuid": "1271f91520e5d1109e198152454bdc61",
        "title": "甘棠桥",
        "author": "袁说友",
        "content": "波入南溪绿，荷熏夹岸香。\n一川虹倒影，百步带横塘。\n舟榜桥边柳，鱼惊月下榔。\n人亡遗爱远，谁復赋甘棠。",
        "dynasty": "宋",
        "collection_info": null
    },
    {
        "uuid": "c91917279704968f4c91067c6baf1989",
        "title": "舟行夜过甘棠桥",
        "author": "袁说友",
        "content": "远鼓三更急，长虹十丈低。\n影浮冰鑑月，身渡玉壶溪。\n画烛人应醉，桃源路肯迷。\n疎星与残月，点点下玻璃。",
        "dynasty": "宋",
        "collection_info": null
    },
    {
        "uuid": "d002ebb544b62464399350bc217b6e61",
        "title": "舟泊竹篠港夜坐诵后山诗",
        "author": "袁说友",
        "content": "沙岸人归后，船窗月上时。\n霜风竹篠港，灯火后山诗。\n岁晚羁怀恶，江空熟路迟。\n邻舟一樽酒，不使老夫知。",
        "dynasty": "宋",
        "collection_info": null
    },
    {
        "uuid": "dc8a9526e2566d946cb0ee5e424a56f3",
        "title": "舟发黄州连日遇逆风泊赤壁",
        "author": "袁说友",
        "content": "赤壁矶方到，黄州路未遥。\n辛勤四十里，跋涉两三朝。\n戢戢牛羊下，閒閒鸥鹭骄。\n忍将今岁月，容易客中销。",
        "dynasty": "宋",
        "collection_info": null
    },
    {
        "uuid": "46eef0a64f66f2e75f97541203843cff",
        "title": "舟遇逆风有叶舟坐二小儿以一竿挂二笠代帆而来",
        "author": "袁说友",
        "content": "小艇浮孤苇，垂髫识二童。\n巧将双箬笠，快夺一帆风。\n去去渔歌裏，翩翩麦浪中。\n吴儿惯浮浪，早已逐飘蓬。",
        "dynasty": "宋",
        "collection_info": null
    },
    {
        "uuid": "2a97c4446e6368455470e6c7aa610525",
        "title": "舟行邂逅别吴子明郎中",
        "author": "袁说友",
        "content": "杜宇催归急，青山送客忙。\n去帆辞断港，过眼接危樯。\n亲戚五年别，尊罍一笑长。\n山西堕残照，不忍酹离觞。",
        "dynasty": "宋",
        "collection_info": null
    },
    {
        "uuid": "b90fdcdc8bc502c295193633c8f1af88",
        "title": "庖人舟以风殿后早饭不继",
        "author": "袁说友",
        "content": "帆席搀前去，炊烟落后陈。\n一杯羹已饫，方丈食何因。\n自分贫兼客，休嗟愁杀人。\n江风吹送稳，晚酌待频频。",
        "dynasty": "宋",
        "collection_info": null
    },
    {
        "uuid": "5e3df1b17863b725f5162e9dbf4d1794",
        "title": "舟中怀稚子",
        "author": "袁说友",
        "content": "远浦三更月，春风一夜程。\n平生惯安静，多病怯征行。\n急橹夸先后，连山护送迎。\n关心小儿女，幽梦落东城。",
        "dynasty": "宋",
        "collection_info": null
    },
    {
        "uuid": "2020a8f952fa628f547168c267b5e756",
        "title": "观渔舟得巨鱼",
        "author": "袁说友",
        "content": "猛作修鳞想，观渔忆故濠。\n横舟排雪浪，敏手夺银刀。\n过熟偏宜酒，余鲜更带糟。\n忍穷须忍口，老矣为渠饕。",
        "dynasty": "宋",
        "collection_info": null
    },
    {
        "uuid": "e46df313184eeafa868c9aa32e29674d",
        "title": "舟过七里店迓客",
        "author": "袁说友",
        "content": "涨水一篙足，环山七里长。\n维舟横略彴，惊鹭入菰蒋。\n话旧人俱老，相嗟鬓各霜。\n年来慵不出，犹未免迎将。",
        "dynasty": "宋",
        "collection_info": null
    },
    {
        "uuid": "38371b0cd6eacd16b6a4fcbcf42bef9b",
        "title": "舟中酒味酸许深父漕使以家酿来亦不欲受",
        "author": "袁说友",
        "content": "樽酒称台馈，牢辞以例陈。\n独醒心已醉，不饮意如春。\n凝望嗟陶令，夸醒笑伯伦。\n兼金有前训，寄谢白衣人。",
        "dynasty": "宋",
        "collection_info": null
    },
    {
        "uuid": "20ffe794c05864311efde38fa0c0eb8e",
        "title": "月河",
        "author": "袁说友",
        "content": "路转双溪曲，河湾一径通。\n清秋杨柳月，落日芰荷风。\n直抵濯缨水，当前文笔峰。\n满城佳气聚，擢秀美羣公。",
        "dynasty": "宋",
        "collection_info": null
    },
    {
        "uuid": "6cb0af62cc04ec332e06c8c62c0fcc13",
        "title": "练湖",
        "author": "袁说友",
        "content": "练湖四十里，往往半徐州。\n巨浸膏千亩，余波济万艘。\n回旋迷宿鸟，浩荡狎飞鸥。\n父老相迎问，犹怀旱暵忧。",
        "dynasty": "宋",
        "collection_info": null
    },
    {
        "uuid": "c8eb652cd36d27865322b91bac40b07a",
        "title": "入淮",
        "author": "袁说友",
        "content": "桐柏分源远，清流接泗滨。\n于何号边境，不忍问淮民。\n北顾关山在，西风草木新。\n天河如可挽，吾欲洗边尘。",
        "dynasty": "宋",
        "collection_info": null
    },
    {
        "uuid": "8fd3dd6ed58b89979138e943b8ba0752",
        "title": "上官桀诈令人为燕王旦上书言光疑有非常臣愿归符玺宿卫察变上曰朕知是书诈也后桀燕王等谋废立事觉尽诛",
        "author": "袁说友",
        "content": "燕国归符玺，将军有谤书。\n君王嗟诡诈，党与悉趦趄。\n白日中天照，浮云扫地除。\n狂谋身一败，邪骨满丘墟。",
        "dynasty": "宋",
        "collection_info": null
    },
    {
        "uuid": "8be60ee9cab4cb4f0b1c6ddaba03956c",
        "title": "高庙灾董仲舒推说其意稿未上主父偃候仲舒私见嫉之窃其书而奏焉上召视诸儒吕步舒以为大愚下仲舒吏当死诏赦之",
        "author": "袁说友",
        "content": "老学推占后，姦人娼嫉初。\n怀私真诡计，候见窃成书。\n猛欲挤贤辙，宁思戒覆车。\n那知一回首，身已毙诛锄。",
        "dynasty": "宋",
        "collection_info": null
    },
    {
        "uuid": "1840dac9697e669357f69abf424775a8",
        "title": "文帝登虎圈问尉禽兽簿不能对虎圈啬夫对甚悉上拜啬夫为上林令张释之曰今以口辨超迁恐天下争口辨无实遂不拜",
        "author": "袁说友",
        "content": "辨舌机锋锐，言簧巧意倾。\n一闻贤者议，众鄙啬夫名。\n利口宜深戒，违颜愿力争。\n须知玄默化，帝已久躬行。",
        "dynasty": "宋",
        "collection_info": null
    },
    {
        "uuid": "c0deae7bdd869833e62f57f4610a2748",
        "title": "文帝议以贾谊任公卿绛灌冯敬等害之乃毁谊曰洛阳年少擅权于是天子疏之以谊为长沙王太傅",
        "author": "袁说友",
        "content": "诸老谗言入，长沙远地留。\n一闻天子议，众嫉少年谋。\n自堕姦谀术，谁宽痛哭忧。\n至今言绛灌，犹为孔门羞。",
        "dynasty": "宋",
        "collection_info": null
    },
    {
        "uuid": "e109337c3038f5ecc2ca4c9ab18f79fe",
        "title": "张汤治狱皆穷根本上欲释严助伍被汤曰弗诛后不可治巧排大臣益见尊任后以怀诈面欺上使使簿责汤汤为书谢遂自杀",
        "author": "袁说友",
        "content": "最是慈祥日，为臣惨刻闻。\n弯弓屠善类，刺骨见深文。\n流毒嗟苛吏，伤恩负此君。\n不知惭簿责，一死尚何云。",
        "dynasty": "宋",
        "collection_info": null
    },
    {
        "uuid": "bb94b8c70fbb6b4e8f4af223383b0bce",
        "title": "遇张玉叔荆漕自潼州易节来言蜀人两载前以制帅相期矣",
        "author": "袁说友",
        "content": "上愧三朝老，深惭四蜀民。\n君恩无语报，世事有前因。\n叱驭宁论远，扪参敢爱身。\n但思强健日，归计莫因循。",
        "dynasty": "宋",
        "collection_info": null
    },
    {
        "uuid": "101c3b86909280287a6e5e221da317bd",
        "title": "孟子开宰余杭二首  其一",
        "author": "袁说友",
        "content": "畿邑三年令，先声百里春。\n公朝勤恤隠，吾道足亲民。\n不作劳人想，犹堪发刃新。\n从渠清俗论，峩豸已知津。",
        "dynasty": "宋",
        "collection_info": null
    },
    {
        "uuid": "d15b2da9b7777c34694bc4245520a464",
        "title": "孟子开宰余杭二首  其二",
        "author": "袁说友",
        "content": "得友宁论少，登门不愧迟。\n交游今有几，襟抱独相期。\n笑我方椎钝，如公政骤驰。\n我今怀旧意，不敢爱于诗。",
        "dynasty": "宋",
        "collection_info": null
    },
    {
        "uuid": "55a01805cb5e2d81a4673b0083708f19",
        "title": "武康县治松桂林二首  其一",
        "author": "袁说友",
        "content": "松桂论交久，诗书造道深。\n犹于官事日，不忘岁寒心。\n此地赓酬句，他年蔽芾阴。\n男邦有佳政，应促诏纶音。",
        "dynasty": "宋",
        "collection_info": null
    },
    {
        "uuid": "50a6e17554e5f62f06b91683bb0eb156",
        "title": "武康县治松桂林二首  其二",
        "author": "袁说友",
        "content": "诗竞山川秀，亭随草木新。\n弦歌鲁言偃，吏隠汉梅真。\n淇苑雪霜操，广寒宫殿春。\n相望不百里，一苇要身亲。",
        "dynasty": "宋",
        "collection_info": null
    },
    {
        "uuid": "9e8ddef722bea2f466a8c2402509192c",
        "title": "遗云液新醇花胯正焙于制幕",
        "author": "袁说友",
        "content": "彦聚有英伦，公余无杂宾。\n一樽云送液，寸玉雪先春。\n浮蚁酒中圣，团龙天上珍。\n遣之陪幕府，聊以款车巾。",
        "dynasty": "宋",
        "collection_info": null
    },
    {
        "uuid": "3d0fac0c4fe2a27d1d7642eaeb5c61a8",
        "title": "曾同年南仲至自德清二首  其一",
        "author": "袁说友",
        "content": "岁月飞梭疾，交游旧雨疎。\n故人欣戾止，之子最相于。\n话旧须樽酒，奔忙缺饭蔬。\n不酬千种意，空寄一行书。",
        "dynasty": "宋",
        "collection_info": null
    },
    {
        "uuid": "969889b030eb559a4d45d8a1b3aa6430",
        "title": "曾同年南仲至自德清二首  其二",
        "author": "袁说友",
        "content": "老去慵驰骛，诗来慰阔疏。\n吾庐聊復尔，仁里盍依于。\n乞米惭书帖，呼儿笑撷蔬。\n强吟鬚捻句，博得玉鈎书。",
        "dynasty": "宋",
        "collection_info": null
    },
    {
        "uuid": "87248e99ea60a338b84ad55d3f75a4b8",
        "title": "和同年张唐英怀弟晋英韵二首  其一",
        "author": "袁说友",
        "content": "旧学知何补，丹心早已平。\n过从欣故侣，慨慕熟英声。\n笑洽愁肠释，诗来俗眼清。\n君家好兄弟，何愧洛中程。",
        "dynasty": "宋",
        "collection_info": null
    },
    {
        "uuid": "f26c8f3bb78a3510fc5a3ef839ffaf1d",
        "title": "和同年张唐英怀弟晋英韵二首  其二",
        "author": "袁说友",
        "content": "嗜利终羞涩，论交愧懒昏。\n日高忺闭户，客至倦迎门。\n多谢铿金语，来如挟纩温。\n穷年得佳友，花柳乐村村。",
        "dynasty": "宋",
        "collection_info": null
    },
    {
        "uuid": "2e373b9752fc5d21d94e35b6b643aa65",
        "title": "和张思济县尉韵二首  其一",
        "author": "袁说友",
        "content": "作计寻山径，论交独两生。\n相过真有意，多病只垂情。\n老怯终年别，诗烦一夜程。\n怀思几秋梦，月落晓溪横。",
        "dynasty": "宋",
        "collection_info": null
    },
    {
        "uuid": "e088f445a58be3b2475d2995a3696d9d",
        "title": "和张思济县尉韵二首  其二",
        "author": "袁说友",
        "content": "书债频年积，舟行一水期。\n稍吟秋夜雨，不尽故人思。\n正为才高累，宁论事了嗤。\n相忘心屡折，落笔更蜚驰。",
        "dynasty": "宋",
        "collection_info": null
    },
    {
        "uuid": "51fcf492594f87c25d078960d317c04b",
        "title": "和唐英韵",
        "author": "袁说友",
        "content": "客久催归驭，愁牢爱大杯。\n骊驹勤咏叹，行李尚淹回。\n皇甫有书至，盖公何日来。\n巾车莫濡滞，祇此趣盐梅。",
        "dynasty": "宋",
        "collection_info": null
    },
    {
        "uuid": "1704607972249626851abb75fdf21e49",
        "title": "和丁端叔九日韵",
        "author": "袁说友",
        "content": "风雨重阳候，旌旗五客游。\n清樽烦卜夜，归鬓但惊秋。\n薄暮霭云散，倾城终日留。\n晚楼东望际，萸菊故园丘。",
        "dynasty": "宋",
        "collection_info": null
    },
    {
        "uuid": "98e29b7b5fdc493e2900960b77ad399a",
        "title": "和人怀归",
        "author": "袁说友",
        "content": "宦海风波恶，穷途故旧新。\n匹夫犹按剑，夜璧莫投人。\n狎水舟沈羽，防城口累身。\n归来老丘壑，一笑乐吾真。",
        "dynasty": "宋",
        "collection_info": null
    },
    {
        "uuid": "b09567035743f24990652519a8601c0d",
        "title": "和林子长家庭韵",
        "author": "袁说友",
        "content": "诸郎方竞秀，兰玉谢庭家。\n国士无双誉，蟾宫第一花。\n侍嫔歌采苢，笄鬓绾堆鸦。\n已办如椽笔，绵绵赋瓞瓜。",
        "dynasty": "宋",
        "collection_info": null
    },
    {
        "uuid": "12ec749eaaa31ab95bca43a83c98c7be",
        "title": "和惠老自上方来住广福寺",
        "author": "袁说友",
        "content": "岁晚逢三友，身閒爱一丘。\n喜闻孤锡至，又向白苹留。\n失笑拈花手，无人野渡舟。\n个中须具眼，着语待公酬。",
        "dynasty": "宋",
        "collection_info": null
    },
    {
        "uuid": "f336261e0ad7d948eac13f4c243d76f8",
        "title": "乡人徐辩道见过自云有升平遗策当挟之西游乞诗祖行聊作一首",
        "author": "袁说友",
        "content": "乡翁初识面，独往定何如。\n客舍风霜急，权门韦布疎。\n北书应有犬，南食尚无鱼。\n身外祇遗策，苍苔空故庐。",
        "dynasty": "宋",
        "collection_info": null
    },
    {
        "uuid": "d27fd8fb4ec04ab5a3d2924e5dc9c8e9",
        "title": "故人爽贷粟之约",
        "author": "袁说友",
        "content": "小泊渔舟晚，春风燕子回。\n从渠三月约，误我一舟来。\n风雨故相厄，溪山犹可陪。\n人生竟何有，此抱向谁开。",
        "dynasty": "宋",
        "collection_info": null
    },
    {
        "uuid": "b9613a8564f284e95b36496d8c2e61bd",
        "title": "谢王进士惠近作",
        "author": "袁说友",
        "content": "秋入淮乡老，风连塞鴈悲。\n一书烦故旧，七字更新奇。\n我已归帆日，公方客馆时。\n天涯每相遇，不敢爱于诗。",
        "dynasty": "宋",
        "collection_info": null
    },
    {
        "uuid": "f711cf067a10b6e858a55a4bc2ea6ca8",
        "title": "谢李兼善书库寄近作",
        "author": "袁说友",
        "content": "笔下陈无己，香分一瓣奇。\n有孙今见嫡，得髓政忘皮。\n怀旧书来日，惊人语妙时。\n犹思频咀嚼，嚥子百篇诗。",
        "dynasty": "宋",
        "collection_info": null
    },
    {
        "uuid": "c83059f8e69bc6d596dc91a66e442027",
        "title": "谢赵周锡制干和篇",
        "author": "袁说友",
        "content": "甫掷抛砖句，俄惊翻水成。\n源泉夸敏思，击钵噤无声。\n白玉雕镌巧，黄金煅炼精。\n我惭非腹稿，不復敢披呈。",
        "dynasty": "宋",
        "collection_info": null
    },
    {
        "uuid": "e94a98394da287ad8933dc15648370ae",
        "title": "疑独学录屡过仆言诗又遗以成编盖区区每有意于此而拙无佳语为大恨因作鄙言奉报",
        "author": "袁说友",
        "content": "初闻富经术，颇復事风骚。\n作者意不尽，斯人才已高。\n大编来警策，短髮对爬搔。\n好语远相避，独怜曾几遭。",
        "dynasty": "宋",
        "collection_info": null
    },
    {
        "uuid": "5215b9330c97f927be97dc54b0ff53e3",
        "title": "泊金陵得仲元书",
        "author": "袁说友",
        "content": "亲戚不忍别，弟兄那可离。\n枕边鸿鴈信，天外鹡鸰诗。\n老大须长健，音书莫较迟。\n今朝万金至，无语不成思。",
        "dynasty": "宋",
        "collection_info": null
    },
    {
        "uuid": "c65e11639e8243efa896e74a76f5c877",
        "title": "兴化吴宰商卿来书",
        "author": "袁说友",
        "content": "百里报消息，一缄劳寄驰。\n但知怀旧切，犹恨得书迟。\n儒者可言政，怀邦当易为。\n问君安否外，别后几篇诗。",
        "dynasty": "宋",
        "collection_info": null
    },
    {
        "uuid": "43084e4f7c73e6cde0c11ba3b70e47bc",
        "title": "读书",
        "author": "袁说友",
        "content": "宦牒刚驰逐，篇章半扫除。\n稍寻无事日，重理旧诗书。\n笔砚寒灯寂，轩窗昼景舒。\n政须堂下问，糟粕意何如。",
        "dynasty": "宋",
        "collection_info": null
    },
    {
        "uuid": "a6244ebdeb82ab8ffdf8892b785ef7cf",
        "title": "持课",
        "author": "袁说友",
        "content": "梦接三乘境，香胜一炷熏。\n风窗独趺坐，鸟雀听声闻。\n目想金刚会，心存贝叶文。\n稍蠲烦恼毒，天雨看缤纷。",
        "dynasty": "宋",
        "collection_info": null
    },
    {
        "uuid": "69e93fe6044dd311c0735f40d3dd1d7d",
        "title": "周可大携子入山读书",
        "author": "袁说友",
        "content": "一日不觌面，三秋应动心。\n刚闻将子去，又惯入山深。\n饭饱羣书乐，窗閒万竹阴。\n扁舟纔十里，得得要相寻。",
        "dynasty": "宋",
        "collection_info": null
    },
    {
        "uuid": "9073c7f8e3fd70c9a7187ec29f1db8f7",
        "title": "训子",
        "author": "袁说友",
        "content": "投老寻三窟，传家只一经。\n呼儿亲料理，开卷熟叮咛。\n我已头居白，谁堪芥拾青。\n颇怀兰与玉，长忆谢家庭。",
        "dynasty": "宋",
        "collection_info": null
    },
    {
        "uuid": "c49139ca0bca39a06b19295d294f07f1",
        "title": "展扫先茔",
        "author": "袁说友",
        "content": "寂寞千松老，萦纡一水通。\n重来惊鬓雪，遗恨满春风。\n拱木人何在，伤心泪已穷。\n羁怀不成寐，月落半山空。",
        "dynasty": "宋",
        "collection_info": null
    },
    {
        "uuid": "d5187b51b556d67950c198224c7b7ac0",
        "title": "展扫先茔省伯氏用前韵",
        "author": "袁说友",
        "content": "久作弟兄别，相看笑语通。\n寒窗酬酒夜，落月对床风。\n志得宁论晚，名高不畏穷。\n君看天下事，一一漫雕空。",
        "dynasty": "宋",
        "collection_info": null
    },
    {
        "uuid": "a3061b105bceb5a1ec81293f7665d630",
        "title": "闭户",
        "author": "袁说友",
        "content": "户屦无人满，庭罗尽日张。\n閒窗书白羽，清梦熟黄粱。\n瓦瓮苕溪渌，铜鑪柏子香。\n出门本无碍，龟穴惯深藏。",
        "dynasty": "宋",
        "collection_info": null
    },
    {
        "uuid": "9d0bb09f3b8fbac532d2cc954e6b7ed1",
        "title": "曝书",
        "author": "袁说友",
        "content": "红日庭初熭，青编手自摩。\n乌踆浮竹简，鱼蠹眩阳和。\n眼恨频催老，书惭未触多。\n相看不相弃，同老故山阿。",
        "dynasty": "宋",
        "collection_info": null
    },
    {
        "uuid": "40aff33228fa537a4e9a82b7d9efff21",
        "title": "试砚",
        "author": "袁说友",
        "content": "断璧推良质，寒窗足雅供。\n点分鸜眼秀，色渍马肝浓。\n岩浸端溪月，纹藏古歙峰。\n可怜方寸石，笔下几迎逢。",
        "dynasty": "宋",
        "collection_info": null
    },
    {
        "uuid": "a6f2c682e2e7ea56c531661056da3c2b",
        "title": "治药",
        "author": "袁说友",
        "content": "药采人间足，方从肘后参。\n年来医罕问，老去病多谙。\n风雨关淫疾，刀圭辨苦甘。\n君看不龟手，犹败越人南。",
        "dynasty": "宋",
        "collection_info": null
    },
    {
        "uuid": "9ee82b10e732222e97e1ca50d3f20d4d",
        "title": "理髮",
        "author": "袁说友",
        "content": "拣髮亭移昼，临风手独搔。\n愁添丝几缕，老怯鬓双毛。\n自叹头颅薄，空怀胆气豪。\n年华莫相逼，疎栉已如缫。",
        "dynasty": "宋",
        "collection_info": null
    },
    {
        "uuid": "6d5f350f98ab483ed5ccb2f4443f87f9",
        "title": "怀仲子病目",
        "author": "袁说友",
        "content": "秋日家乡远，西风去鴈迟。\n小儿应药喜，老父数归期。\n昨夜三江梦，今朝五字诗。\n至情如饮水，冷暖自深知。",
        "dynasty": "宋",
        "collection_info": null
    },
    {
        "uuid": "b828469d6c6596d9cb6694247e3f6ced",
        "title": "家信报仲子目疾已平用前韵",
        "author": "袁说友",
        "content": "岘也平安久，书云传遽迟。\n意宽千里远，归更一旬期。\n眼过无非景，身閒足可诗。\n江湖终欲老，鸥鸟已先知。",
        "dynasty": "宋",
        "collection_info": null
    },
    {
        "uuid": "8feed84f02d4d479f6fe312d1e96339a",
        "title": "有感",
        "author": "袁说友",
        "content": "万事缘憎爱，孤衷只惷愚。\n归与乖俗好，老矣误时须。\n举世冲霄鹄，何人滥吹竽。\n穷通一不问，无復鬼揶揄。",
        "dynasty": "宋",
        "collection_info": null
    },
    {
        "uuid": "1577e057d37597baa64e2245f706879e",
        "title": "偶成",
        "author": "袁说友",
        "content": "老眼慵开阖，閒窗独欠伸。\n梦残亭过午，漏永箭浮申。\n黄卷卷舒足，黑甜滋味真。\n生涯惟一枕，百虑不关身。",
        "dynasty": "宋",
        "collection_info": null
    },
    {
        "uuid": "616a1f4e5eb8dafa24045b9cbb2011a7",
        "title": "灯花",
        "author": "袁说友",
        "content": "一点寒釭照，楼头夜鼓挝。\n报人初缀玉，戏我只空花。\n身已遗荣辱，灯应误逞夸。\n焚膏畴昔事，墙角几檠斜。",
        "dynasty": "宋",
        "collection_info": null
    },
    {
        "uuid": "50076992dacc347fc39185eedda9b10d",
        "title": "自适",
        "author": "袁说友",
        "content": "有地容投老，无田解赋归。\n浮生几朝露，活计一书帏。\n閒只诗添债，愁应带减围。\n人间翻覆手，莫怨是中非。",
        "dynasty": "宋",
        "collection_info": null
    },
    {
        "uuid": "4b909900579bbb89af20fdc6f0ff0a1d",
        "title": "绝粮",
        "author": "袁说友",
        "content": "旧索长安米，今无负郭田。\n平生一饱计，岁晚百忧煎。\n漂母今何有，王孙空自怜。\n日高亭欲午，寒屋竈无烟。",
        "dynasty": "宋",
        "collection_info": null
    },
    {
        "uuid": "1f23f64a318850709b637d82f4923be2",
        "title": "淮白",
        "author": "袁说友",
        "content": "未识淮乡味，饕馋老不衰。\n及兹秋水涨，已食小鲜肥。\n众口虽难美，饥肠本易为。\n岂无鲈鲙好，物以罕为奇。",
        "dynasty": "宋",
        "collection_info": null
    },
    {
        "uuid": "2c72f00c8a6df2cd49dc95a8de9cd705",
        "title": "古镜",
        "author": "袁说友",
        "content": "老眼羞看镜，华颠怯半霜。\n栖迟勋业晚，孤负岁年长。\n月透光深杳，花摇影颉颃。\n衣冠从尔正，不趁晓来粧。",
        "dynasty": "宋",
        "collection_info": null
    },
    {
        "uuid": "ab1c27007c4bc8fcab1a601e648390c9",
        "title": "景山寺古鼎",
        "author": "袁说友",
        "content": "小憩山前路，清谈得道僧。\n爱渠惟一鼎，持此供三乘。\n制作前无古，摩挲喜不胜。\n兹游真可乐，着句忆吾曾。",
        "dynasty": "宋",
        "collection_info": null
    },
    {
        "uuid": "647af81569832315b51a6a6a95f5999f",
        "title": "灵壁蹲石",
        "author": "袁说友",
        "content": "几朶连峰峻，千年古镜浮。\n气分灵壁秀，声逐泗滨流。\n笑我成孤影，从渠老一丘。\n山川多胜地，击拊嘆中州。",
        "dynasty": "宋",
        "collection_info": null
    },
    {
        "uuid": "99a149e806729b09e8da8d8ff6693114",
        "title": "洞庭立峰",
        "author": "袁说友",
        "content": "绝壁横翔势，当轩伟岸姿。\n一峰云欲下，乱藓雨频滋。\n独立霜寒耐，衔空月影筛。\n缅怀黄石事，犹想谷城时。",
        "dynasty": "宋",
        "collection_info": null
    },
    {
        "uuid": "066e12b899dd41133f0f3ed07a8d88e0",
        "title": "玲珑山",
        "author": "袁说友",
        "content": "颇怪玲珑景，浑疑雷雨穿。\n灯分岩下径，目骇洞中天。\n傍磴莓苔合，环山草木鲜。\n白云时欲下，烟锁闭神仙。",
        "dynasty": "宋",
        "collection_info": null
    },
    {
        "uuid": "6da8fd5087ab00a5b86f4bd092a7ef7e",
        "title": "与副伴王领卫论弈象",
        "author": "袁说友",
        "content": "轻兵三十二，一着见安危。\n疋马渡河日，单车驰敌时。\n棘门漫儿戏，淝水付枰棋。\n小试平戎手，将军更出奇。",
        "dynasty": "宋",
        "collection_info": null
    },
    {
        "uuid": "66e26d3679a649e45b4fa8dcf452bfe7",
        "title": "扇画雪景",
        "author": "袁说友",
        "content": "杖屦祁寒裏，林峦幻景同。\n生绡明月影，淡墨老霜丛。\n点染三冬雪，招邀六月风。\n呼童小挥手，残吹袭帘栊。",
        "dynasty": "宋",
        "collection_info": null
    },
    {
        "uuid": "9c59a67331aaf7c755c5aefa2ec1b6e5",
        "title": "壁画竹鹤",
        "author": "袁说友",
        "content": "风月寒窗寂，丹青半堵开。\n南墙看俨立，华表认归来。\n邈想风声唳，求栖鸟雀猜。\n雨余新着色，点点上苍苔。",
        "dynasty": "宋",
        "collection_info": null
    },
    {
        "uuid": "300bac9c424b752497b814dc8fe3a2ca",
        "title": "卞山石林",
        "author": "袁说友",
        "content": "物是人非旧，堂空语不譍。\n千重云夭矫，百态玉崚嶒。\n断壁苔封径，悬岩树挂藤。\n搘颐重觅日，犹记昔年曾。",
        "dynasty": "宋",
        "collection_info": null
    },
    {
        "uuid": "7eeef95e7dfeec9634fcf47e8e3991ef",
        "title": "午阴小饮",
        "author": "袁说友",
        "content": "草树涧边青，人稀自掩扃。\n阴沈端午水，晴映半天星。\n倦枕敷横榻，枯藜傍小亭。\n谁知一杯酒，小醉不嫌醒。",
        "dynasty": "宋",
        "collection_info": null
    },
    {
        "uuid": "fbaca04375517cffa4e7e27386638378",
        "title": "和惠老元日立春復雪韵",
        "author": "袁说友",
        "content": "一声春正晓，雪裏荐新年。\n揽镜星霜久，催人岁月迁。\n化工原着意，物态漫争妍。\n我老心尤远，居閒觉地偏。",
        "dynasty": "宋",
        "collection_info": null
    },
    {
        "uuid": "3ad53a02f47587745cf5d04a5326857a",
        "title": "归自郊外遇雪",
        "author": "袁说友",
        "content": "细雨初收脚，飞来已溅身。\n固应宜瑞雪，未必困行人。\n酒裏寒犹重，吟边语未新。\n更怜渠白叟，呵手诉车尘。",
        "dynasty": "宋",
        "collection_info": null
    },
    {
        "uuid": "9f83105da431752e90360d53d98cbf28",
        "title": "和某提举喜雪韵",
        "author": "袁说友",
        "content": "冷彻狐裘薄，风团柳絮堆。\n雪先迎腊至，梅怯后时开。\n晓色连山老，年华两鬓催。\n浮生惊节物，谁与赋归来。",
        "dynasty": "宋",
        "collection_info": null
    },
    {
        "uuid": "b00cbf59975a44905f3157f532090bdc",
        "title": "元日立春",
        "author": "袁说友",
        "content": "春入帘帏线几添，更随桃茢快新瞻。\n晓看密密轻丝堕，晚作纤纤细雨兼。\n可喜田家余谷粟，也应泽国饱鱼盐。\n年丰更乐弦歌化，知是曹装渐趣严。",
        "dynasty": "宋",
        "collection_info": null
    },
    {
        "uuid": "2b897039675b2b8bd562caa8923097ac",
        "title": "元日得雨",
        "author": "袁说友",
        "content": "知时膏泽下新正，便觉欣欣物意生。\n细雨寒梢半檐滴，单床孤梦五更声。\n两年元日嗟萍梗，万里殊乡付酒觥。\n不似斗杓容易转，只今迎岁指东城。",
        "dynasty": "宋",
        "collection_info": null
    },
    {
        "uuid": "cb9515646d7eb88815d6da4dc9e39dc6",
        "title": "惜春",
        "author": "袁说友",
        "content": "不缘雨雪不缘风，九十风光半已穷。\n袅娜熟眠杨柳绿，夭娆浓醉海棠红。\n客怀不直韶光好，诗兴犹因景物雄。\n投分东君未应薄，乞花偿酒强迎逢。",
        "dynasty": "宋",
        "collection_info": null
    },
    {
        "uuid": "06a603722ce91c3f6e8ac608d94a5f49",
        "title": "梨花",
        "author": "袁说友",
        "content": "东风日日点征衣，野阔林疎四望奇。\n景物剩供行客眼，梨花更索老夫诗。\n登山趁得春三月，带月犹看雪一枝。\n七日崎岖三百里，倡条冶叶故相随。",
        "dynasty": "宋",
        "collection_info": null
    },
    {
        "uuid": "03b26a2c0c4fc6cda7ac58c3d1923c8b",
        "title": "和杨诚斋春雨韵",
        "author": "袁说友",
        "content": "十年此袂与君分，一笑楼头日过晨。\n真箇愁来真似梦，不因诗到不知春。\n云霄元似非关我，风雨何须故恼人。\n犹得吟边慰怀抱，绝知膏馥乞诸邻。",
        "dynasty": "宋",
        "collection_info": null
    },
    {
        "uuid": "ee271c97d74c2913a439194f0e405827",
        "title": "早行遇雨",
        "author": "袁说友",
        "content": "约得东风二月春，稍陪孤棹晓溪行。\n酒能宽我三更梦，雨不饶人半日程。\n愁对梅残初话别，懒看桃艷欲欣荣。\n红尘未踏心先退，不是宵长故独醒。",
        "dynasty": "宋",
        "collection_info": null
    },
    {
        "uuid": "2dd81493215690e8f771d43b32088b3d",
        "title": "四月雨应祷",
        "author": "袁说友",
        "content": "夜半溶溶四面遮，云峰推起阿香车。\n只今陇上夸多麦，谁为丘中赋有麻。\n喜见绿针初剌水，笑渠青笠趁烧畬。\n偶然精祷诚非昧，应有欢娱田舍家。",
        "dynasty": "宋",
        "collection_info": null
    },
    {
        "uuid": "df1b6e8c992e432ec65ad06f2acc9f6d",
        "title": "赵再可邦君六月雨应祷",
        "author": "袁说友",
        "content": "长夏何堪日日晴，德音优渥遍羣氓。\n黄堂少试为霖手，赤地今传喜雨声。\n诚意自知关善政，天心正不远人情。\n四郊已报四家语，一饱应无百计营。",
        "dynasty": "宋",
        "collection_info": null
    },
    {
        "uuid": "2abc0ac34c9d29fd42e045964eed6b02",
        "title": "祷雨于保福寺是日大雨至",
        "author": "袁说友",
        "content": "常旸为虐势流金，稽首长松幸屈临。\n一佛等慈清苦海，众生度厄浴甘霖。\n沛然而下期中熟，可以无饥免大祲。\n好雨㥄人愁抱释，退思畴昔尚熏心。",
        "dynasty": "宋",
        "collection_info": null
    },
    {
        "uuid": "5f5af9c59d83a3e43af74d6787208070",
        "title": "和赵成子提干喜雨韵  其一",
        "author": "袁说友",
        "content": "一天膏泽下民区，此意拳拳敢自居。\n欲写吴歌夸岁好，苦无杰语愧才虚。\n稍留佳客联珠履，共酹余觞笑曲车。\n试问苏州两年熟，岂无名笔作农书。",
        "dynasty": "宋",
        "collection_info": null
    },
    {
        "uuid": "e098cad01906a8cd26237a7a902c634c",
        "title": "和赵成子提干喜雨韵  其二",
        "author": "袁说友",
        "content": "十年三已冒为州，每每于民有旱忧。\n午听雷声鸣屋角，晚惊雨脚压云头。\n及时三日为霖好，为汝千箱乐岁求。\n欲办一椽名喜雨，愧无老笔赞宸旒。",
        "dynasty": "宋",
        "collection_info": null
    },
    {
        "uuid": "a033313de3ee92137468f529c2f35494",
        "title": "和子西喜雨",
        "author": "袁说友",
        "content": "战龙捲水动诗兵，着语才非喜雨亭。\n但得云秔香颗颗，不愁霜髮短星星。\n秧针刺水轻浮绿，麦浪翻风半挟青。\n只愿年年饱忧国，庶几万里一心宁。",
        "dynasty": "宋",
        "collection_info": null
    },
    {
        "uuid": "93738642ac2b84c80313931428580b10",
        "title": "鄂渚得雨",
        "author": "袁说友",
        "content": "江头一夜水鸣艖，江外欢声百万家。\n已报主人诗满袖，更夸使者雨随车。\n支离田父烟蓑湿，辟易炎官火伞斜。\n一望阿瞒狼狈地，村村剌水透针芽。",
        "dynasty": "宋",
        "collection_info": null
    },
    {
        "uuid": "49244b67f4bd74edd17ff0872e9677f2",
        "title": "连雨",
        "author": "袁说友",
        "content": "一月长晴窘漕渠，更留残暑要驱除。\n飘风也解终朝久，骤雨新添二尺余。\n但觉天公真有意，不知民力已潜纾。\n田家是处均膏泽，两岸欢吟使者车。",
        "dynasty": "宋",
        "collection_info": null
    },
    {
        "uuid": "255559d8f521a804631ca076e69ac703",
        "title": "大风雷雨",
        "author": "袁说友",
        "content": "雷风一息到山西，欹侧村花不自持。\n际晚甘霖如倒峡，今年香雪可翻匙。\n绿秧蘸脚元非揠，白水齐腰不恨迟。\n浪说随车夸故事，但知忧国愿无饥。",
        "dynasty": "宋",
        "collection_info": null
    },
    {
        "uuid": "f5b62ba89040362854fcd509a2c73ac2",
        "title": "中秋无月",
        "author": "袁说友",
        "content": "皓魄埋云未肯收，佳娥寂寞为谁羞。\n可怜数点不多雨，误却一轮无限秋。\n急扫妖氛天外去，莫教微影暗中流。\n终当永夜清如水，我为停杯便倚楼。",
        "dynasty": "宋",
        "collection_info": null
    },
    {
        "uuid": "de31ba5dae826f3878d808c8ffbf13d1",
        "title": "海棠",
        "author": "袁说友",
        "content": "江行了不按春光，江路欣看得海棠。\n浅蘸深红丛蓓蕾，细开浓白巧梳粧。\n蜀花但斗臙脂湿，荆种新傅腻粉香。\n行客纷纷正寥落，为渠着语快飞觞。",
        "dynasty": "宋",
        "collection_info": null
    },
    {
        "uuid": "686af117530c4247bc1b2e5249ef5546",
        "title": "江行得水仙花",
        "author": "袁说友",
        "content": "彻底清姿秀可餐，柔枝不怯胆瓶寒。\n三星细滴黄金盏，六出分成白玉盘。\n是物合陪僊子供，何人遣傍客舟看。\n山矾似俗梅偏瘦，别与诗人较二难。",
        "dynasty": "宋",
        "collection_info": null
    },
    {
        "uuid": "01e411e8e4146d8f46a0ace0d4a83093",
        "title": "和施德远双莲韵二首  其一",
        "author": "袁说友",
        "content": "老向尘埃度岁华，不堪才拙负州家。\n天公着意成丰岁，地产无心出异葩。\n乱翠绡中双晕脸，抹青山外两凝霞。\n何人欲采莲归去，我有轻舟试一拏。",
        "dynasty": "宋",
        "collection_info": null
    },
    {
        "uuid": "a4df202e066e708fdbc6d78f041f082c",
        "title": "和施德远双莲韵二首  其二",
        "author": "袁说友",
        "content": "政拙才疎祇具员，也应和气到吴边。\n乡来偶尔双岐麦，今復申之并蒂莲。\n颇觉园丁惊创见，正须骚客赋新联。\n天休要是传消息，得得装成大有年。",
        "dynasty": "宋",
        "collection_info": null
    },
    {
        "uuid": "17d619ddd0b16e80d9aee1cb51711747",
        "title": "迓金国聘使舟中逢玉簪花",
        "author": "袁说友",
        "content": "扁舟伊轧乱秋声，花下新凉暑不侵。\n浓叶衬成螺展髻，芳苞拆尽玉垂簪。\n谁将茉莉评高下，未必清香较浅深。\n把酒问花花不语，微吟空伴小蛩吟。",
        "dynasty": "宋",
        "collection_info": null
    },
    {
        "uuid": "105c295a4ada2437d961d754ce9daea7",
        "title": "新繁县麦秀两岐",
        "author": "袁说友",
        "content": "丰碑喜瑞熟摩挲，后至深惭拙政多。\n鲁国不闻三月治，渔阳敢说两岐歌。\n年丰今日鱼旟梦，农兆前村鹳鹊窠。\n又见东阡西陌雨，倚楼遥望湿轻蓑。",
        "dynasty": "宋",
        "collection_info": null
    },
    {
        "uuid": "2ee9b5e3ebaff4e0074a3bbf6d32d188",
        "title": "麦秀三岐",
        "author": "袁说友",
        "content": "用过其才愧弗宜，但于牧养要张施。\n未应拙政才兼月，森出来牟过两岐。\n长短异形垂美穗，青黄间色识新枝。\n悬知瑞应由明主，自是丰年属圣时。",
        "dynasty": "宋",
        "collection_info": null
    },
    {
        "uuid": "4797d6c6274442da79f460533837b473",
        "title": "午晴观孔雀",
        "author": "袁说友",
        "content": "异雀逢人正美观，一鸣晴日傍栏干。\n昂头未展云霄翼，掉尾先摇锦绣盘。\n危坐我方诗兴切，薄寒谁伴酒肠宽。\n世间最是羁怀恶，犹得亭花着意看。",
        "dynasty": "宋",
        "collection_info": null
    },
    {
        "uuid": "59728504f23802eaddffb89f9016d14d",
        "title": "沿溪转山入野亭小饮甚适",
        "author": "袁说友",
        "content": "惜此青青一日春，爱閒因得两三人。\n放身度密穷山崦，随意居宽趁水滨。\n逸饮不成愁淡薄，苦吟终是喜清新。\n物华时世相流转，今古之间几窖尘。",
        "dynasty": "宋",
        "collection_info": null
    },
    {
        "uuid": "223273160fd19849427e0cb66a6f52a0",
        "title": "过霞山小饮",
        "author": "袁说友",
        "content": "霞山书院醉焚香，细雨轻阴见海棠。\n春动旧怀杯酒后，晚吹新恨笛声长。\n或红或白花饶笑，为整为斜草更芳。\n寄语风光易尘土，相看流转且相羊。",
        "dynasty": "宋",
        "collection_info": null
    },
    {
        "uuid": "1257d062ca9a40a86b13a0f8d3052afd",
        "title": "张守招饮",
        "author": "袁说友",
        "content": "春风吹作万家春，谁得联镳从使君。\n微径问花同载酒，深堂剪烛细论文。\n王郎把臂簪仍盍，严老呼舟首又分。\n安得云龙随上下，佳辰不復叹离羣。",
        "dynasty": "宋",
        "collection_info": null
    },
    {
        "uuid": "03c0715dd6cc9d73afe33f2bcbe0a8dd",
        "title": "余应卿招饮",
        "author": "袁说友",
        "content": "东门郭外七桐裏，知有宣州别驾家。\n再世从游心自喜，暂时觞咏语无譁。\n平田寒日行孤鹜，枯木凄风集乱鸦。\n酒圣诗狂休问我，淋漓颠倒任横斜。",
        "dynasty": "宋",
        "collection_info": null
    },
    {
        "uuid": "c6308e69714ee04568a520da63d8f336",
        "title": "陈主管招饮",
        "author": "袁说友",
        "content": "鹊拳庭竹语频频，忽有书来寂寞滨。\n盛事许同花烛夜，芳辰仍醉绮罗春。\n璧联香阁初鸣凤，霞泛仙觞定脯麟。\n更办归装攟珠玉，一时人物各诗人。",
        "dynasty": "宋",
        "collection_info": null
    },
    {
        "uuid": "5b763a15819aa21823bd404440a1e3b5",
        "title": "霞山叶学谕家梅下饮二首  其一",
        "author": "袁说友",
        "content": "岁阑何地看梅花，霜日新晴晚更嘉。\n古观去寻寒士屋，山园来近旧人家。\n香传细密闻仍久，影倒高深落又斜。\n同是溪南閒澹者，暂时相赏醉无譁。",
        "dynasty": "宋",
        "collection_info": null
    },
    {
        "uuid": "5689f3d1de74b914909392fd8bf96a3a",
        "title": "霞山叶学谕家梅下饮二首  其二",
        "author": "袁说友",
        "content": "不待梅梢三两花，任他酒薄漫殽嘉。\n恍然灵运穿林屐，妙矣王维入画家。\n静听喔咿鸡唱晓，明分疎落鴈行斜。\n醉吟却是寻芳客，借取残冬一笑譁。",
        "dynasty": "宋",
        "collection_info": null
    },
    {
        "uuid": "65b4e843a6da8dc860da9e2511210761",
        "title": "同子隆次公小饮",
        "author": "袁说友",
        "content": "老境昏昏只醉眠，不知门外艷阳天。\n奚为有客携壶至，又以閒人到酒边。\n山路试登桃映日，溪城一望草如烟。\n春分花事今多少，未觉心情胜去年。",
        "dynasty": "宋",
        "collection_info": null
    },
    {
        "uuid": "a478b0967aa09339545d429979b9b34d",
        "title": "送彭世昌山台小饮",
        "author": "袁说友",
        "content": "象山只在水西头，云木犹高瀑更流。\n往事何能话师友，时情徒与惜交游。\n东风又绿溪边草，明月还归天际舟。\n白髮苍颜吾亦老，一尊台上洗春愁。",
        "dynasty": "宋",
        "collection_info": null
    },
    {
        "uuid": "fff10e17f2477e673e4f8ca15ef5a930",
        "title": "登第一山",
        "author": "袁说友",
        "content": "极目俄登最上岩，秋风衰草塞云閒。\n漫游江浙几千里，今识东南第一山。\n志士逢时宁恨晚，壮怀有泪不须潸。\n兴亡自古知多少，天道何曾不好还。",
        "dynasty": "宋",
        "collection_info": null
    },
    {
        "uuid": "ce27a0b6eb909518283715a3f6b761c9",
        "title": "和南伯山行韵二首  其一",
        "author": "袁说友",
        "content": "日日登山復下山，崎岖分寸绝难攀。\n已无鱼腹江湖虑，肯怯羊肠道路弯。\n满目诗材供客子，一杯醽醁染衰颜。\n四方弧矢男儿事，扪尽参墟莫畏艰。",
        "dynasty": "宋",
        "collection_info": null
    },
    {
        "uuid": "6b730bc1c81704b296448f910e857e94",
        "title": "和南伯山行韵二首  其二",
        "author": "袁说友",
        "content": "千峰踏尽又层坡，冠染征尘不暇峩。\n佳处赏心惟酒尔，愁时引睡奈诗何。\n憩亭尚远日先暮，脚力已穷山更多。\n白髮对山聊自醉，如公自富郢中歌。",
        "dynasty": "宋",
        "collection_info": null
    },
    {
        "uuid": "4b8c4ab227cc1aff7d678612a9fd1f42",
        "title": "游金焦二山至汲江亭用前韵",
        "author": "袁说友",
        "content": "江山万里忆徐州，十月迎风度小舟。\n极目不知天外景，乱云遥接水中丘。\n此身五十昔未到，着语再三今可酬。\n欲把边尘聊一洗，只今更吸大江流。",
        "dynasty": "宋",
        "collection_info": null
    },
    {
        "uuid": "117adef696386386cef87a3bea225ef6",
        "title": "过扬州平山堂邂逅许深父主漕",
        "author": "袁说友",
        "content": "平生踪迹半江湖，岁晚淮乡识旧都。\n小却车尘行復止，要看山色有还无。\n关山回首嗟何限，风景于人岂不殊。\n犹得故人谈世事，金城方略政堪图。",
        "dynasty": "宋",
        "collection_info": null
    },
    {
        "uuid": "c84ec9a405c613200454a1d259324147",
        "title": "泊姑苏馆",
        "author": "袁说友",
        "content": "衝风挟雨到苏州，赢得樯乌半日留。\n岂是甘棠无剪伐，浪持使节几经由。\n羣观底事多耆老，一笑犹能认故侯。\n回首齐云旧游处，西山端欲送行舟。",
        "dynasty": "宋",
        "collection_info": null
    },
    {
        "uuid": "f0d30b83aec34bf14439c9560b0fe563",
        "title": "游沧浪亭",
        "author": "袁说友",
        "content": "出门犹未识沧浪，胜日能销一咏觞。\n绿障千峦森羽戟，翠绡十顷飐池塘。\n清谈杖履穷幽径，归路篮舆带夕阳。\n岂是此缨无地濯，可怜长说簿书忙。",
        "dynasty": "宋",
        "collection_info": null
    },
    {
        "uuid": "779c10b116d67e9f0ff76038f0a27717",
        "title": "和应宪使游沧浪亭韵",
        "author": "袁说友",
        "content": "使星两两照前山，笔下高吟万选钱。\n绝景政须终日款，兹游真可以诗传。\n深林遇雨排清昼，晚日迎风浸碧烟。\n千载不浑亭下水，俯栏犹得继前贤。",
        "dynasty": "宋",
        "collection_info": null
    },
    {
        "uuid": "58b0f3ff441ad5cd7439999768141cbb",
        "title": "和韩倅沧浪亭韵",
        "author": "袁说友",
        "content": "平生公赏最岩居，肯作痴儿失故吾。\n正尔不堪尘满面，为君何惜酒随车。\n十年夜隔青藜杖，一日身游碧玉壶。\n莫道欲归归未得，买山作计定何如。",
        "dynasty": "宋",
        "collection_info": null
    },
    {
        "uuid": "fa7a9ed0db3207ece3f40a3825458645",
        "title": "春日怀钱塘西湖",
        "author": "袁说友",
        "content": "只今春色满皇州，料得西湖已纵游。\n出郭竞联城下骑，循堤同上柳边舟。\n恨无两翼从渠去，曾有诸公念我不。\n到底长安风物外，远方何敢诧遨头。",
        "dynasty": "宋",
        "collection_info": null
    },
    {
        "uuid": "4b17d8ed11cbd6c2339138ae58b94cfa",
        "title": "和董显之留西湖韵",
        "author": "袁说友",
        "content": "开门喜得故人音，访我浮生一旅亭。\n老大区区惊岁月，功名落落负簪缨。\n有谁知己头空白，举世如君眼独青。\n羡子百篇诗在手，湖山相望不胜情。",
        "dynasty": "宋",
        "collection_info": null
    },
    {
        "uuid": "fa82899b73147dc0965ee585726e3f60",
        "title": "和忠父于先生西湖韵",
        "author": "袁说友",
        "content": "先生摆脱世间缘，老去犹堪十万钱。\n气节向来投匦意，风流今识咏梅篇。\n饱闻东閤抡材久，未许西湖对客眠。\n圣主如天怀谠论，只今此席为君前。",
        "dynasty": "宋",
        "collection_info": null
    },
    {
        "uuid": "d4b466b30c887746f48e64f36b6499d5",
        "title": "游武昌东湖",
        "author": "袁说友",
        "content": "只说西湖在帝都，武昌新又说东湖。\n一围烟浪六十里，几队寒鸥千百雏。\n野木迢迢遮去鴈，渔舟点点映飞乌。\n如何不作钱塘景，要与江城作画图。",
        "dynasty": "宋",
        "collection_info": null
    },
    {
        "uuid": "beef48fe5a2872939bbc152ee96c772e",
        "title": "和赵周锡制干峡中韵四首  其一",
        "author": "袁说友",
        "content": "西陵峭壁路初经，但见搀空两岸青。\n天近下连苍玉嶂，山高傍涌翠云屏。\n划开龙虎流三峡，敕下雷霆遣六丁。\n终日横风倚江转，恍疑身世在沧溟。",
        "dynasty": "宋",
        "collection_info": null
    },
    {
        "uuid": "2f25c8bf90c9b269f8850e3436cedaaf",
        "title": "和赵周锡制干峡中韵四首  其二",
        "author": "袁说友",
        "content": "千仞山头更有山，一山去后一山还。\n林峦有路春回绿，僊洞无人夜启关。\n岫列千屏森葆卫，石藏五色像形颜。\n举头待向峡中望，见说青天近一斑。",
        "dynasty": "宋",
        "collection_info": null
    },
    {
        "uuid": "1f3f48ceb21a0294dc3012ef8cf46167",
        "title": "和赵周锡制干峡中韵四首  其三",
        "author": "袁说友",
        "content": "急峡高流日夜东，嵌空怪石浪穿礲。\n涛喧滩口波翻雪，云断山腰气吐虹。\n几阵堂堂峰硉矹，一泉滴滴水玲珑。\n我行天下今将半，安得名山如此工。",
        "dynasty": "宋",
        "collection_info": null
    },
    {
        "uuid": "085b0bf7cac23598561338a0b88fffec",
        "title": "和赵周锡制干峡中韵四首  其四",
        "author": "袁说友",
        "content": "绝景都忘峡路长，江风时送野花香。\n峰排玉帐腰凝雪，泉溜珠帘乳滴房。\n后日奇山犹续续，而今伟观已堂堂。\n雄篇曲尽形容妙，满袖珠玑到旅囊。",
        "dynasty": "宋",
        "collection_info": null
    },
    {
        "uuid": "41a16245b24686b1933a16d94e434eef",
        "title": "和同年成峡州韵",
        "author": "袁说友",
        "content": "平生踪迹鴈门踦，投老犹甘万里驰。\n夜永尚迷行客梦，晓来新得故人诗。\n秋高莼美念归处，月白江清下水时。\n此日此身无羽翼，输君先去访鸱夷。",
        "dynasty": "宋",
        "collection_info": null
    },
    {
        "uuid": "ef77d34d2be8026e68b5eaa8b6a34cd8",
        "title": "过皂角林",
        "author": "袁说友",
        "content": "南北城高俯堑深，过帆猝猝倦登临。\n两山未远瓜洲渡，十里俄惊皂角林。\n坐想英灵犹炯炯，眼看祠庙独阴阴。\n塘村共说兴亡处，笑指东河血未沉。",
        "dynasty": "宋",
        "collection_info": null
    },
    {
        "uuid": "63a1b3520f35390dd1cf986985f06522",
        "title": "和罗春伯奉常寄题稽山阁韵",
        "author": "袁说友",
        "content": "公来祗谒自周行，脚踏稽山意远翔。\n迭嶂排云烟杳霭，半天得月夜凄凉。\n无言可状湖山好，有客来时锦绣张。\n底事东吴声价重，螭头椽笔冠文场。",
        "dynasty": "宋",
        "collection_info": null
    },
    {
        "uuid": "0c0e5fee3d90a70f355667a224061218",
        "title": "游齐山用唐杜紫微韵",
        "author": "袁说友",
        "content": "联镳出郭疾于飞，好景留人倦式微。\n尽日山行惟所适，夕阳堤上咏而归。\n摩挲苔壁嗟前事，徙倚岩亭惜寸晖。\n空忆樊川秋影去，为谁重唱缕金衣。",
        "dynasty": "宋",
        "collection_info": null
    },
    {
        "uuid": "648912c3fe1aef2b05f4d6bb5661f496",
        "title": "泊沙市",
        "author": "袁说友",
        "content": "雪浪云烟日卷舒，去城远近聚廛居。\n千年堤岸围沙市，十里人烟半竹庐。\n荆国平分荆水阔，楚楼遥接楚天余。\n江民日与波神狎，只把涛雷当噏嘘。",
        "dynasty": "宋",
        "collection_info": null
    },
    {
        "uuid": "7e71d2e71d6309b8e4860fafcd381a79",
        "title": "同莫子章方舟下龟溪",
        "author": "袁说友",
        "content": "一舸相从下碧澜，城南百里话更残。\n绝知未减在家好，政自不愁行路难。\n舒望最堪诗眼纵，忘形只觉酒肠宽。\n归来颇讶山头黑，果是西风一夜寒。",
        "dynasty": "宋",
        "collection_info": null
    },
    {
        "uuid": "5d2903af09e815ff8471514db532927f",
        "title": "顺风至采石",
        "author": "袁说友",
        "content": "快哉真得楚王风，钲鼓喧江四面雄。\n但欲帆樯催上水，敢辞井路傍西戎。\n江空岁晚飞烟外，人静霜明过浪中。\n少泊山腰羌笛断，一樽那肯为诗穷。",
        "dynasty": "宋",
        "collection_info": null
    },
    {
        "uuid": "3e43636f0b6d48336229158defee1dc7",
        "title": "过楚州用霍希文韵",
        "author": "袁说友",
        "content": "夜入山阳鹢首东，单车出郭更匆匆。\n欲知势扼三江近，政以城高百尺雄。\n此恨终天身未老，何人抵掌气凌空。\n连云细草秋风下，把酒长吁问化工。",
        "dynasty": "宋",
        "collection_info": null
    },
    {
        "uuid": "9ef1a4209e7904861ecb9fae993db2b2",
        "title": "被旨往许浦阅兵风雨中舟过梅里",
        "author": "袁说友",
        "content": "浓云障日卧前山，已觉林深寸步难。\n风雨于人本无意，筋骸如我不禁寒。\n小窗饱听喧江浪，萧寺时惊落岸滩。\n慨念兴亡千古事，夜阑相对说江干。",
        "dynasty": "宋",
        "collection_info": null
    },
    {
        "uuid": "52a34b1711708c006981a97d214408b4",
        "title": "铜铁堆",
        "author": "袁说友",
        "content": "千峰插碧绕江面，两石中分铜铁堆。\n东岫附庸方崒嵂，西山俨立更崔嵬。\n悬知造物精神巧，几误良工斧凿来。\n万里西舟今蜀境，安流到此莫辞杯。",
        "dynasty": "宋",
        "collection_info": null
    },
    {
        "uuid": "37828bdbb0af57ff38e28ff1ab021957",
        "title": "自常熟敲冰行舟半日一夜仅十里",
        "author": "袁说友",
        "content": "到晓纔通十里冰，颇怜黄帽叹征行。\n半篙不下风霜夜，一日之间水陆程。\n无復稳时村路滑，不胜危处断桥倾。\n驱驰原隰皇华事，筋力犹堪誓此生。",
        "dynasty": "宋",
        "collection_info": null
    },
    {
        "uuid": "78813ff52cf34eb69802cba5e210ab6b",
        "title": "周锡自蜀归浙",
        "author": "袁说友",
        "content": "东瓯西浙两夤缘，齐止金陵万里船。\n风月醉中同客梦，簿书丛裏读诗篇。\n怀归念我方投劾，勇去输君已着鞭。\n岁晚江空帆力满，长安春好正朝天。",
        "dynasty": "宋",
        "collection_info": null
    },
    {
        "uuid": "23caabc83e69fb153f77ea8d2513586b",
        "title": "送叶表侄归乡",
        "author": "袁说友",
        "content": "枌榆离别几春秋，作计吴中祇谬悠。\n回首故园三叹息，喜公归路两经由。\n怀乡谁不思邱首，游宦余方愧督邮。\n千里相忘未归去，家山时向梦中求。",
        "dynasty": "宋",
        "collection_info": null
    },
    {
        "uuid": "6d7f52b2cf5fa5a849975da0fb9ad8d2",
        "title": "新河",
        "author": "袁说友",
        "content": "路转风回四面歌，新河磨尽磨盘河。\n一川涨碧分滩远，万柳排青夹岸多。\n此日经行空叹息，当年功绩未镌磨。\n客游为爱潇湘楚，五日之间一再过。",
        "dynasty": "宋",
        "collection_info": null
    },
    {
        "uuid": "d14fd2d1c84242b08a55b4ff502a91a6",
        "title": "荆州道中",
        "author": "袁说友",
        "content": "硉矹奇峰绕復环，淼茫大水枕前湾。\n望迷荆楚山川外，浮遍干坤日夜间。\n举酒欲吞云梦去，倚楼无復利名干。\n雾船风缆经多少，老尽行人只此山。",
        "dynasty": "宋",
        "collection_info": null
    },
    {
        "uuid": "765fe316ba26070d167b7b615e8d606c",
        "title": "观潮",
        "author": "袁说友",
        "content": "倏见江头万鼓催，更闻脚底一声雷。\n怒涛直欲浮天去，急浪犹能带雨来。\n岂但皇都夸伟观，要令区宇绝纤埃。\n灵胥勇志嗟何在，共弔江山付此杯。",
        "dynasty": "宋",
        "collection_info": null
    },
    {
        "uuid": "4f30b0f49a13ae094ccfb60b46cedf92",
        "title": "闸柱",
        "author": "袁说友",
        "content": "三丈围宽两木灵，千年闸骨状如城。\n扬帆欲过心先动，击柱纔闻念已惊。\n东越梅梁犹逞异，南城老树也为精。\n昔闻求福木居士，今向枯株免祸成。",
        "dynasty": "宋",
        "collection_info": null
    },
    {
        "uuid": "2739597c1211c062554eba17af24cb29",
        "title": "宿邻水县",
        "author": "袁说友",
        "content": "酒余孤馆梦初回，渐觉茅檐淅淅来。\n夜半山前风荐雨，晓来崖底涧鸣雷。\n剩添岗翠三分色，呈出秧针一寸栽。\n恰得乌云天外少，鶑花无数恼人怀。",
        "dynasty": "宋",
        "collection_info": null
    },
    {
        "uuid": "fe35a0635e576945ea12d1d0b7f3ac0a",
        "title": "绍兴府学斋宿",
        "author": "袁说友",
        "content": "从容黉舍日西流，浅饮犹看夜气浮。\n小款话时殊淡薄，细论文处转清幽。\n诸公学业方加锐，一战功名要早收。\n我了斋祠便归赋，故园已作梦中游。",
        "dynasty": "宋",
        "collection_info": null
    },
    {
        "uuid": "69dfcd454959c1b7745b402c54376702",
        "title": "释奠斋宿",
        "author": "袁说友",
        "content": "云高天白夜沉沉，墙外谁家送远砧。\n有月林梢鸣翠羽，无风窗下落黄金。\n百年已老安仁鬓，三径空怀靖节心。\n病眼细书何龃龉，短檠犹得对孤斟。",
        "dynasty": "宋",
        "collection_info": null
    },
    {
        "uuid": "37f03aafe40e626f18f080dcaf52fbc6",
        "title": "和薛公叔留都城韵",
        "author": "袁说友",
        "content": "年来更觉一身难，却扫应须早闭关。\n老矣壮怀空岁月，归欤活计只溪山。\n未堪鵾化摇而上，肯类蝇营去復还。\n白璧深藏有余地，区区何必苦跻攀。",
        "dynasty": "宋",
        "collection_info": null
    },
    {
        "uuid": "38142bd0788d5ec63adedba074840679",
        "title": "和刘叔骥司户韵",
        "author": "袁说友",
        "content": "不饮无何一味羶，听渠七字辄欣然。\n念非公子谁堪比，可奈吾衰不待年。\n料得诗魔排锦绣，却从笔力裹山川。\n兰亭若未归修禊，更伴刘郎发秘传。",
        "dynasty": "宋",
        "collection_info": null
    },
    {
        "uuid": "215021006e691a3852d853cc49cf8f9a",
        "title": "和潘德久韵",
        "author": "袁说友",
        "content": "曾读桐江路上题，斯文便合请君司。\n向来吴会连朝语，晚岁扬州七字诗。\n忧世自怜闻道晚，论心犹恨结交迟。\n帆樯百里孤吟罢，坐爱雄风约雨师。",
        "dynasty": "宋",
        "collection_info": null
    },
    {
        "uuid": "96cc3ad160a8f825df6e881af65a7dac",
        "title": "和陆成父韵",
        "author": "袁说友",
        "content": "功名落落愧强年，晚到淮乡意惘然。\n问月高歌聊自适，吟秋苦思替渠怜。\n据鞍剩欲夸驰骏，酾酒犹堪醉击鲜。\n坐对晴云浄如拭，水光秋色正连天。",
        "dynasty": "宋",
        "collection_info": null
    },
    {
        "uuid": "8c7a1dbbb92528e1db3594caef173289",
        "title": "和兼善韵",
        "author": "袁说友",
        "content": "江湖踪迹厌萍游，只有诗魔老未休。\n平日故人谈语句，朞年裹眼识风流。\n自能作意閒中趣，无復关心世外愁。\n趁此百年身偶健，为君一语竟须酬。",
        "dynasty": "宋",
        "collection_info": null
    },
    {
        "uuid": "52d20360eb867064f39a0cec2fb49717",
        "title": "和惠国博韵",
        "author": "袁说友",
        "content": "平生心赏有高踪，更喜夤缘造化中。\n语次欲传须柳子，诗宗不愧是江翁。\n无言可究称醇德，有眼能看拜下风。\n共覩谢庭兰玉秀，只今攀桂广寒宫。",
        "dynasty": "宋",
        "collection_info": null
    },
    {
        "uuid": "8389785b1600a6808e839bb1d8995237",
        "title": "用吴知立韵",
        "author": "袁说友",
        "content": "老去胸中句甚豪，清风应笑我徒劳。\n可怜官事何时了，肯使诗盟取次逃。\n剩欲论交思击节，不妨饮德要投醪。\n如君岂是长贫者，自古诗成得绣袍。",
        "dynasty": "宋",
        "collection_info": null
    },
    {
        "uuid": "ca32cff6fca24821a93cc68e392363f7",
        "title": "呈浙西张提仓",
        "author": "袁说友",
        "content": "老掾当年意已倾，执鞭虽晚眼仍青。\n绣衣公子初云汉，璧水先生尚典刑。\n负弩前驱容漫叟，下帷覃思媿玄经。\n催科欲付翻羹手，照我山行定几星。",
        "dynasty": "宋",
        "collection_info": null
    },
    {
        "uuid": "b1103cb65048bd36b24bf07397341b3f",
        "title": "入山呈孙使君",
        "author": "袁说友",
        "content": "平生懒慢岂能刚，身外微官似漫郎。\n不怪閒居为消渴，何劳多酌本醒狂。\n雪晴欲试穿云履，背冷仍寻曝日床。\n为想骑牛破山碧，晚风吹笛野梅香。",
        "dynasty": "宋",
        "collection_info": null
    },
    {
        "uuid": "0e833a852acf5215de756fb87e375ce5",
        "title": "简唐英同年四首  其一",
        "author": "袁说友",
        "content": "春风已落百花中，镜裏空嗟两鬓蓬。\n病懒未能禁酒困，多愁元不为诗穷。\n偶然贞曜生同世，尤喜丁宽易未东。\n聚散由来皆造化，一篇我欲谢天公。",
        "dynasty": "宋",
        "collection_info": null
    },
    {
        "uuid": "17d71bb2d06a42c0df51a49a3e501391",
        "title": "简唐英同年四首  其二",
        "author": "袁说友",
        "content": "早起孤舟掀浪中，自怜老大要飘蓬。\n风前索酒轻寒杀，梦裏寻诗始意穷。\n帆饱急随山脚去，橹回强趁水头东。\n明朝已作扫门计，未必堂堂舍盖公。",
        "dynasty": "宋",
        "collection_info": null
    },
    {
        "uuid": "36639942e6d3674ef61fdc5c97805c5b",
        "title": "简唐英同年四首  其三",
        "author": "袁说友",
        "content": "书生怀贽大门中，一见归来话小蓬。\n坐喜情文浑不薄，退嗟吾道岂忧穷。\n更将儒术重熙载，要使君心亦欲东。\n若也铭勋在彝鼎，古今何止一周公。",
        "dynasty": "宋",
        "collection_info": null
    },
    {
        "uuid": "c1bf50f349f836d1efeba0348691125f",
        "title": "简唐英同年四首  其四",
        "author": "袁说友",
        "content": "旧言山色有无中，今日环观在短蓬。\n游子不堪归路冷，篙师愁杀裹囊穷。\n便回溪口风尤急，欲到山头月已东。\n赢得閒言扰诗社，烦君更语主人公。",
        "dynasty": "宋",
        "collection_info": null
    },
    {
        "uuid": "d4b5a3336411dc5f14edc9d882f21565",
        "title": "丁端叔茶马会同年同庚",
        "author": "袁说友",
        "content": "竹林宾主乐襟期，并榜齐年两见之。\n丙午同生虽共老，甲辰笑我独为雌。\n秋鸿社燕时难值，桂酒椒浆醉莫辞。\n半是天涯老行客，耆英当继洛中诗。",
        "dynasty": "宋",
        "collection_info": null
    },
    {
        "uuid": "4a395afa6716036a841b071c420fa21e",
        "title": "登蓬莱閤",
        "author": "袁说友",
        "content": "痴儿官事苦相临，每到蓬莱慰赏心。\n一水萦湖连海去，片云带雨入山深。\n自怜老客从渠晚，喜有诗翁到此寻。\n中外升沉政悬绝，强抽荒思续高吟。",
        "dynasty": "宋",
        "collection_info": null
    },
    {
        "uuid": "16b8291968ee053a2b937835758cf6a0",
        "title": "馈春茶于制司属官",
        "author": "袁说友",
        "content": "戊午新芽上蜀江，表情未有敢先尝。\n几年争斗无双品，万里书来第一纲。\n水截龙章浮碾玉，炉煎蟹眼试凭汤。\n知君文字五千卷，正欲冥搜锦绣肠。",
        "dynasty": "宋",
        "collection_info": null
    },
    {
        "uuid": "f98948416ea1e9548f6bfe85965b1f9f",
        "title": "求酒于邵元实删定",
        "author": "袁说友",
        "content": "骨相酸寒不足论，平生心赏旧家村。\n七年误索长安米，百病几成楚客魂。\n命薄不堪嗟分定，官閒犹得荷君恩。\n秋风一醉余疴殄，须乞庄生五石樽。",
        "dynasty": "宋",
        "collection_info": null
    },
    {
        "uuid": "2f72b16053ba475d6b7ae375a7017228",
        "title": "乞酒于林子长通判",
        "author": "袁说友",
        "content": "衰颜得酒尚能赪，笑我维罍耻弗盈。\n无计青州几从事，可怜白面一书生。\n新篘竞说邻家熟，好句惭无健笔成。\n传语白衣人记取，何须秋帽始关情。",
        "dynasty": "宋",
        "collection_info": null
    },
    {
        "uuid": "be4ad9ba496d768a32bbd4fe164e9f0d",
        "title": "谢诚斋惠酒",
        "author": "袁说友",
        "content": "褰裳乐得送迎翁，遣句犹烦七字工。\n颇识当年斤斧手，却惭昔日马牛风。\n平生杨敬惟称项，晚岁侯芭只守雄。\n便把黄封红客眼，一尊已当百壶丰。",
        "dynasty": "宋",
        "collection_info": null
    },
    {
        "uuid": "7dab6803fd38f288fc7e62acd1c950da",
        "title": "馈虾腊弯鱼干于端叔",
        "author": "袁说友",
        "content": "东西万里苦相望，海物时来自故乡。\n两眼尚能驱水族，一弯犹解诧丁香。\n莫孤念远勤将意，且欲均甘未敢尝。\n有诏知君便归去，古人驿寄愿频将。",
        "dynasty": "宋",
        "collection_info": null
    },
    {
        "uuid": "fb8509391c1894b9d385185d11ab8d8c",
        "title": "和沈德远寄江鳐韵",
        "author": "袁说友",
        "content": "粉身截玉慰渠贪，浪迹泥涂遽着篮。\n坐缺江生嗟不乐，诗来东老谢分甘。\n世间风味鄞江颊，传裏形容太史谈。\n欲报琼瑶无一可，移文空到北山南。",
        "dynasty": "宋",
        "collection_info": null
    },
    {
        "uuid": "e9aa2afd0e8b567969e40c3eead011a3",
        "title": "橄榄来自嘉州",
        "author": "袁说友",
        "content": "筠笼相逐到天涯，喜见森森色正佳。\n尚想红盐落青子，未夸黄蜜挂苍崖。\n眼中乡味催归梦，足下跫音慰远怀。\n稍待酒残回齿颊，余甘犹足助谈谐。",
        "dynasty": "宋",
        "collection_info": null
    },
    {
        "uuid": "709100f62e919f7d93bf4a1c9b8405ff",
        "title": "岳大用寺簿惠佩刀",
        "author": "袁说友",
        "content": "文阵谈锋不可当，小恢游刃向朝行。\n一夫敌尔嗟长剑，十九人中见颖囊。\n徐子身非逢季札，吕虔心已识王祥。\n善刀我亦知藏去，他日犹烦赐尚方。",
        "dynasty": "宋",
        "collection_info": null
    },
    {
        "uuid": "5ae9a39f74dce910cfd244df3be49bbb",
        "title": "谢梁饬父通判登楼赏雪之约",
        "author": "袁说友",
        "content": "茏葱天阔晓光浮，满地斜飞玉作毬。\n好趁阳春歌白雪，政须从事谒青州。\n打门报我樽前约，乘兴须君剡上游。\n清绝有人夸盛事，贰车携客醉南楼。",
        "dynasty": "宋",
        "collection_info": null
    },
    {
        "uuid": "eefaf5ca2ea852901dc5d6b8b3e8fcce",
        "title": "和程阁学观雪韵",
        "author": "袁说友",
        "content": "入竹投窗细细添，两山琼玉称遐瞻。\n巧于夜半将新岁，每以风回蹴上帘。\n寒雀栖枝惊落屑，饥乌鸣食讶堆盐。\n正须度腊成三白，已觉西风势转严。",
        "dynasty": "宋",
        "collection_info": null
    },
    {
        "uuid": "fc8952fb7d8af3c65fd72225da568d10",
        "title": "和梁曹池阳道中遇雪韵",
        "author": "袁说友",
        "content": "痴儿汩汩尚寻梅，点检花梢次第开。\n客裏相逢秋日好，雪中重喜故人来。\n岁寒过我留佳句，夜半论文酹此杯。\n毋疾其驱行有诏，江头准拟送君回。",
        "dynasty": "宋",
        "collection_info": null
    },
    {
        "uuid": "7b11f4e13261b6a5456b742f003cea09",
        "title": "腊雪二首  其一",
        "author": "袁说友",
        "content": "岁事无多腊近残，谢渠飞屑破天悭。\n褥祠空愧兼旬力，造物惟消一夜间。\n是则化工端有意，要于官政亦相关。\n雪催诗后诗催雪，更欲堆盐满四山。",
        "dynasty": "宋",
        "collection_info": null
    },
    {
        "uuid": "ecf2ca7eae35e42f9e3046e3c0849c2c",
        "title": "腊雪二首  其二",
        "author": "袁说友",
        "content": "无计遮留岁月残，颇惊节物愧才悭。\n可人腊雪偏宜处，屈指春风未到间。\n犹得微吟供午枕，不须高卧闭晨关。\n晚来碎玉零珠后，已老苏州一半山。",
        "dynasty": "宋",
        "collection_info": null
    },
    {
        "uuid": "0a806b4bb81e9d9f50a7b3b95dec0d49",
        "title": "喜雪",
        "author": "袁说友",
        "content": "玉龙方急战寒声，满阵江风雪作茵。\n准拟丰年须造物，编排佳境付诗人。\n莫辞樽酒偏劳劝，更喜江梅欲斗新。\n愧我为州无善状，杨花何事已先春。",
        "dynasty": "宋",
        "collection_info": null
    },
    {
        "uuid": "813cabc9eca17d7c24a6b17a7607ee7b",
        "title": "诚斋指檐头雪为诗材二首  其一",
        "author": "袁说友",
        "content": "春风着意向春宵，巧作冰澌细细飘。\n正好千门竞灯火，故添万瓦灿琼瑶。\n谁怜梅蕊犹含玉，大遣杨花为夺标。\n一段风光付诗手，物华正恐为君撩。",
        "dynasty": "宋",
        "collection_info": null
    },
    {
        "uuid": "345119b7e2209d6d5181f07580686a67",
        "title": "诚斋指檐头雪为诗材二首  其二",
        "author": "袁说友",
        "content": "使旌猎猎昼连宵，剩说吟边涌思飘。\n晓枕已哦千树雪，夜船更踏一溪瑶。\n谁将春霰天然巧，来伴寒梅别样标。\n赢得袁家僵卧者，开门今为好诗撩。",
        "dynasty": "宋",
        "collection_info": null
    },
    {
        "uuid": "3914739df084aca6070bb7b9f6983605",
        "title": "立春日雪",
        "author": "袁说友",
        "content": "料理风光兴未残，老无诗手一何悭。\n新传綵胜排枝上，趁得冰花落鬓间。\n噪雀晓来埋屋角，土牛声已动谯关。\n寒窗我欲觞眉寿，不是羊羔醉玉山。",
        "dynasty": "宋",
        "collection_info": null
    },
    {
        "uuid": "8e7923d8f794986764f817616a911816",
        "title": "恭和御制赐进士诗韵二首  其一",
        "author": "袁说友",
        "content": "云汉昭回下建章，鸾翔凤翥灿龙光。\n宸奎错落皆谟训，圣语丁宁示抑扬。\n自古求言开数路，只今兼听极羣方。\n一篇默寓忧勤意，正为成王不敢康。",
        "dynasty": "宋",
        "collection_info": null
    },
    {
        "uuid": "9eef07c4ecb76f3ff0c7ceaf1d497c9c",
        "title": "恭和御制赐进士诗韵二首  其二",
        "author": "袁说友",
        "content": "尧言不数汉文章，漫说唐人万丈光。\n百辟共知尊上指，羣儒何止戴言扬。\n丝纶甫幸来中禁，琬琰俄欣奏上方。\n京邑小臣观盛事，愿输忠悃赞明康。",
        "dynasty": "宋",
        "collection_info": null
    },
    {
        "uuid": "4d5ac78b2ff67a1d8216f040519733d5",
        "title": "车驾过重华宫和陈止斋韵",
        "author": "袁说友",
        "content": "晓到觚棱簇仗齐，千官星拱马无嘶。\n清尘警跸来宫阙，夹道欢声浃耄倪。\n孝治未应夸郑隧，皇威今已竦边鼙。\n小臣何以扬君德，手舞相呼醉月溪。",
        "dynasty": "宋",
        "collection_info": null
    },
    {
        "uuid": "28827d3638eefffc931be4d8115fa0d5",
        "title": "拟咏展观太上皇帝御书",
        "author": "袁说友",
        "content": "龙颜祗肃阅尧章，宝轴神毫赫有光。\n八法心传齐帝学，万年奎画与天长。\n袭藏肯比唐三杰，墨妙尤卑晋二王。\n舜治方隆定于一，区区发问陋梁襄。",
        "dynasty": "宋",
        "collection_info": null
    },
    {
        "uuid": "8f973da7f7e2e6193bffb7e790164233",
        "title": "拟咏宴羣臣",
        "author": "袁说友",
        "content": "宴锡蓬山焕旧章，羣工列席侍龙光。\n加笾折俎君恩重，合奏迴风韵语长。\n击筑为歌嗤汉祖，举觞隆礼视周王。\n幸哉盛事今逢见，愿赴功名敢入襄。",
        "dynasty": "宋",
        "collection_info": null
    },
    {
        "uuid": "f01775e3285caa1b0450dbb98c64d6d2",
        "title": "端叔奉诏还朝二首  其一",
        "author": "袁说友",
        "content": "清樽连日话辛酸，正为中年作别难。\n二十年间嗟契阔，八千里外得团栾。\n湖山觉梦俱萍迹，风月题诗徧锦官。\n一舸输君已僊去，微吟空抱屈平嘆。",
        "dynasty": "宋",
        "collection_info": null
    },
    {
        "uuid": "90c9acfee1d7d39f5e078b52b22b23a4",
        "title": "端叔奉诏还朝二首  其二",
        "author": "袁说友",
        "content": "万目环观一节东，江酣迟日漾春风。\n君王恨见严徐晚，廊庙方资稷契忠。\n四蜀正须烦笔下，一言知已定胸中。\n少焉我欲归田去，拭目期君鼎鼐功。",
        "dynasty": "宋",
        "collection_info": null
    },
    {
        "uuid": "36b6153243ca75ec0427614769032c75",
        "title": "阅兵给赉",
        "author": "袁说友",
        "content": "小臣衔命入云屯，圣主如天诏语温。\n万甲衝风隆士气，一言挟纩荷君恩。\n颇惊霹雳烧残垒，更想蒙衝上海门。\n欲挽长江问豪杰，岂无击檝叹中原。",
        "dynasty": "宋",
        "collection_info": null
    },
    {
        "uuid": "14382779c923b1699645b6c6e7e52922",
        "title": "卢德华郎中将漕福建",
        "author": "袁说友",
        "content": "畴昔相从在帝关，更于岁晚接清班。\n同朝所恨常疎阔，一岁之中几往还。\n便合横翔来楚路，未应清梦落闽山。\n谁将好雪留征棹，毋疾其驱有诏颁。",
        "dynasty": "宋",
        "collection_info": null
    },
    {
        "uuid": "5b614ccb193870ba94b285bb2b363b85",
        "title": "和虞仲房潼川运使韵",
        "author": "袁说友",
        "content": "西湖樽俎忆风流，今日樯乌过我州。\n万里相忘嗟又别，九华何惜更同游。\n中郎有字新镌石，小子无言只点头。\n及此公余多暇日，为君作计且邀留。",
        "dynasty": "宋",
        "collection_info": null
    },
    {
        "uuid": "7cebee61aac52a20855e678ecf579a0c",
        "title": "再赋",
        "author": "袁说友",
        "content": "飘然击檝问中流，仗节观风十四州。\n见说九重天语好，不妨万里蜀山游。\n大书竞照光山色，好句应题滟滪头。\n稍办澄清早归去，周南宁復嘆淹留。",
        "dynasty": "宋",
        "collection_info": null
    },
    {
        "uuid": "f880a8a1e43068888fba9273d5e624a7",
        "title": "和闾丘资深转运判官送张同年韵",
        "author": "袁说友",
        "content": "造门剥啄笑谈余，过我频迂长者车。\n八咏继吴推翰长，一封谕蜀属相如。\n岷峨诗富追风雅，韶濩声谐復古初。\n仰止骚坛方北面，不堪官事蠹书鱼。",
        "dynasty": "宋",
        "collection_info": null
    },
    {
        "uuid": "13b4698f479e5775453ec5e733d6eba2",
        "title": "和浦勉道转运判官巡行出关韵",
        "author": "袁说友",
        "content": "涛雷殷昼候前驱，驷马桥边使者车。\n风约江声喧笑语，山迎雨脚傍阎闾。\n城头北海倾樽后，马耳西风揽辔初。\n关外秋来闻小熟，更将余瘵入呵嘘。",
        "dynasty": "宋",
        "collection_info": null
    },
    {
        "uuid": "0d885ae02e7fe9fde8be00f510a99f71",
        "title": "和许深父转运判官韵二首  其一",
        "author": "袁说友",
        "content": "我辈难忘故旧情，为君满意说诗清。\n抛砖不愧尘埃想，剖蚌俄惊的皪明。\n宦路几年嗟契阔，长安累月话平生。\n诗筩却趁邮筩急，吟到扬州更袖呈。",
        "dynasty": "宋",
        "collection_info": null
    },
    {
        "uuid": "4f161c1d3524da9931e7589529b87d38",
        "title": "和许深父转运判官韵二首  其二",
        "author": "袁说友",
        "content": "诗裏论交淡淡情，箇中风味不胜清。\n锦囊着句知才尽，山色逢人作意明。\n已觉头颅侵晚景，尚堪风月快余生。\n与君握手关心处，媿乏琅玕腹可呈。",
        "dynasty": "宋",
        "collection_info": null
    },
    {
        "uuid": "d44ff40b625b6365fbe117409a17fb16",
        "title": "送吴子明知阆州",
        "author": "袁说友",
        "content": "圣主方勤西顾忧，大朝临遣遴贤侯。\n兰香昔在潜郎地，符竹今分古阆州。\n蜀道难时虽万里，汉川佳处正三秋。\n莫嗟身落江湖远，魏阙心存记子牟。",
        "dynasty": "宋",
        "collection_info": null
    },
    {
        "uuid": "2ebabab9c383c9b88a5f4603763bf009",
        "title": "送同年曾南仲寺丞知温州",
        "author": "袁说友",
        "content": "久同朝蹟又同年，更送旌麾过海边。\n多士向来亲戴席，斯民今幸得苏天。\n潜心阁上书千卷，鴈荡山中草一川。\n小待公余寻旧迹，便归玉笋听鸣鞭。",
        "dynasty": "宋",
        "collection_info": null
    },
    {
        "uuid": "d8eb9e3726d10578a29ea594044b0c5b",
        "title": "送楼攻愧知婺州二首  其一",
        "author": "袁说友",
        "content": "壮年才气压词场，众已相期白玉堂。\n垣制孰非经大手，斯文无復数他杨。\n诸公政尔需调鼎，一语翻然忽抗章。\n汲黯固知当大用，得君徒欲重淮阳。",
        "dynasty": "宋",
        "collection_info": null
    },
    {
        "uuid": "fc22f3e0a6537400eca9297ead820b83",
        "title": "送楼攻愧知婺州二首  其二",
        "author": "袁说友",
        "content": "三十年间企绝尘，久同朝蹟话平生。\n论文密处虽朋友，投分深时即弟兄。\n自恨我无分袂语，但输君已着鞭行。\n东阳一苇杭之便，毋惜公余蚤寄声。",
        "dynasty": "宋",
        "collection_info": null
    },
    {
        "uuid": "de7486edcb74886319c9c1566a204374",
        "title": "日华书自通州来言其同僚多唱酬",
        "author": "袁说友",
        "content": "题舆赢得锦囊归，酬唱西昆事可追。\n久不陪君三日语，政须嚥子百篇诗。\n宁甘咄咄痴儿事，稍愧纷纷俗吏为。\n我亦湖山多暇日，秋蝉时解噪寒枝。",
        "dynasty": "宋",
        "collection_info": null
    },
    {
        "uuid": "1f5f2cf76a8408cb91b2ea19aaf5c17a",
        "title": "饯金使出北关风雨大作",
        "author": "袁说友",
        "content": "出郭初行十里赊，狂风急雨闹田家。\n香秔饱熟云翻浪，荞麦新开雪作花。\n浅水半村环野趣，好山一带接京华。\n晚来踏尽临平路，风脚全收雨脚斜。",
        "dynasty": "宋",
        "collection_info": null
    },
    {
        "uuid": "62af4c6a6b8b6dd2b7069a88d06e1393",
        "title": "次常熟县先君旧所摄宰也",
        "author": "袁说友",
        "content": "衝寒一舸下琴川，小缆依依市柳边。\n花县重来听好语，棠阴深处不论年。\n钓游颇忆儿童旧，风物徒惊岁月迁。\n老恐不任奔走力，问侬何日赋归田。",
        "dynasty": "宋",
        "collection_info": null
    },
    {
        "uuid": "cfbaa8d4e6053360a96b601551ef172a",
        "title": "守郡不能同宪使仓使游灵岩",
        "author": "袁说友",
        "content": "秋风敲叶漾湖光，两两星华古寺傍。\n晓日一川迎使节，晚山十里送归艎。\n风流我已非山简，宾客公应念葛彊。\n岂是清游本无分，纷纷鴈鹜苦相妨。",
        "dynasty": "宋",
        "collection_info": null
    },
    {
        "uuid": "e70095ce52787ba66359738fb5f82e54",
        "title": "司庾会稽道中答衢民綵帜送行",
        "author": "袁说友",
        "content": "征车何事不容征，綵旆歌谣塞路津。\n徒以平生多拙政，偶于岁晚得衢民。\n我方州县惭尸禄，汝向闾阎切爱身。\n料得去思均彼此，一诗聊復慰邦人。",
        "dynasty": "宋",
        "collection_info": null
    },
    {
        "uuid": "192ddd2fb9f99954c8eb1635dde8f68d",
        "title": "过池阳旧治和吕子西韵",
        "author": "袁说友",
        "content": "浮沈宦海几春秋，岁晚重来旧典州。\n昔日青山虽在眼，故侯白髮已盈头。\n吟边感慨关情久，忙裏工夫着意偷。\n闻说峡江春涨晚，捲帆聊为此邦留。",
        "dynasty": "宋",
        "collection_info": null
    },
    {
        "uuid": "5f4a677530257f112dbdb392c9ff52ae",
        "title": "送惠县丞之官",
        "author": "袁说友",
        "content": "立之何事屈蓝田，隠忍功名古已然。\n预信鹓鸿只他日，莫嫌鳬鹜尚频年。\n征帆夜湿三更雨，去路人欣八月天。\n话别匆匆毋重惜，一封丹诏下天边。",
        "dynasty": "宋",
        "collection_info": null
    },
    {
        "uuid": "a552c1dc4503248adcce2f0f23dd8835",
        "title": "和魏南伯县丞韵",
        "author": "袁说友",
        "content": "着语相过见一斑，我惭尺寸强跻攀。\n羁怀衮衮三江水，去路迢迢万里山。\n酒盏逢花寻客处，诗筒将月对船间。\n固应侯喜多知己，未必诗声只汗颜。",
        "dynasty": "宋",
        "collection_info": null
    },
    {
        "uuid": "4bb749805636862fbba84aa7f6505056",
        "title": "和洪叔昞主簿浮玉亭韵",
        "author": "袁说友",
        "content": "亭为君来又得名，公余赢取眼双明。\n溪光影碎黄金艷，波面声流白玉琤。\n夜半吴歌缘底恨，晚来山色不胜情。\n风光我欲平分破，故把吟边当结盟。",
        "dynasty": "宋",
        "collection_info": null
    },
    {
        "uuid": "27b12d5c427b3f26a4e2aa1f359c8747",
        "title": "肃客借重金紫绶",
        "author": "袁说友",
        "content": "平生青紫滥于身，更冒金章肃使宾。\n何以假为诚岂敢，乌知非有笑无因。\n猨狙自是羞华服，鹓鹭姑容接后尘。\n回首纷纷天下事，有时宜假不宜真。",
        "dynasty": "宋",
        "collection_info": null
    },
    {
        "uuid": "99ec577d8a415f3eaae4d367a8e33fc4",
        "title": "成都府学释奠",
        "author": "袁说友",
        "content": "西风淅淅露漙漙，释菜雍容礼可观。\n冠带三千严鹄立，风云九万欲鹏抟。\n锦江曾吐胸中凤，泮水新回笔下澜。\n拭目诸君快秋捷，胪传高压万人看。",
        "dynasty": "宋",
        "collection_info": null
    },
    {
        "uuid": "dfb73abf070e1ff1331d3905b114aad0",
        "title": "送吕武仲司户范纯之司法赴南宫试",
        "author": "袁说友",
        "content": "欣然愿作送行诗，盛事江邦独见之。\n酾酒且同明月醉，驱车未怕朔风吹。\n相逢暂入红莲幕，稳去高攀丹桂枝。\n莫负玉阶方寸地，为言民力要扶持。",
        "dynasty": "宋",
        "collection_info": null
    },
    {
        "uuid": "c26fca82b6e23af3d439d47a4b723644",
        "title": "送柯伯东省试",
        "author": "袁说友",
        "content": "道义如君只几人，相从了不见尘侵。\n一樽但觉论文细，三画从知得意深。\n自是强年应折桂，不妨朞月早传音。\n我今已办如椽笔，拟称琼林最后吟。",
        "dynasty": "宋",
        "collection_info": null
    },
    {
        "uuid": "91b356df184608af7706e5705c2fdc4a",
        "title": "送惠补之昆仲秋试",
        "author": "袁说友",
        "content": "斑斑兰玉不胜清，长羡于门久日荣。\n共庆两苏离蜀道，从今二宋到神京。\n三年刻楮真余事，一日乘槎定策名。\n想得颐山来岁好，绿袍黄裏照溪明。",
        "dynasty": "宋",
        "collection_info": null
    },
    {
        "uuid": "fd44489b821ce3a1037c4d10fa803937",
        "title": "送聘儒侄秋试",
        "author": "袁说友",
        "content": "八月灵槎万里秋，乘风得隽要遨头。\n吾家连已跻儒级，汝业今宜济巨舟。\n掘井莫令嗟九仞，善刀终自见全牛。\n儒冠岂解真相误，有志应当万户侯。",
        "dynasty": "宋",
        "collection_info": null
    },
    {
        "uuid": "e9a5cd90aeb1e2c1ab7c38ce3787b218",
        "title": "送薛公叔秋试",
        "author": "袁说友",
        "content": "流落相逢霅水滨，与君倾盖即平生。\n湖山十里双溪畔，宾主三年一日情。\n学海波澜夸健笔，夜窗灯火几长檠。\n不堪送客杭州路，更听惊人快一鸣。",
        "dynasty": "宋",
        "collection_info": null
    },
    {
        "uuid": "c0b385400c980474d083b0979f1fc9ca",
        "title": "鹿鸣宴",
        "author": "袁说友",
        "content": "秋影涵江暇日长，银袍济济宴公堂。\n九华佳气眉间色，千佛高名马上郎。\n剩数连珠夸瑞应，会看僊桂满枝芳。\n春风得意归来好，衣锦联镳入故乡。",
        "dynasty": "宋",
        "collection_info": null
    },
    {
        "uuid": "74e8e177f254f110bbdbb2a28eaf3b38",
        "title": "成都府鹿鸣宴",
        "author": "袁说友",
        "content": "大启文明会胜流，同升更合上西楼。\n三春得意桃花浪，八月乘槎桂子秋。\n结绶偏应登凤阙，拏云直欲钓鰲头。\n乘除但看今年好，六八名高五十州。",
        "dynasty": "宋",
        "collection_info": null
    },
    {
        "uuid": "0906ea0dd7af8ffa9928763ccdc34786",
        "title": "集同年于聚景图",
        "author": "袁说友",
        "content": "慈恩回首几番春，樽酒相期在帝京。\n人事好乖知岁久，天宫作意得朝晴。\n向来禁籞所未到，同此英游真可荣。\n无奈斜阳又催去，更凭余酌话平生。",
        "dynasty": "宋",
        "collection_info": null
    },
    {
        "uuid": "073e3abc6b721fafdd747647823ae46c",
        "title": "饯送蜀进士入奉廷对",
        "author": "袁说友",
        "content": "蜀才卓荦照宾筵，秀出斯文万选钱。\n圣主龙飞初策士，皇朝春好正朝天。\n丹墀独对三千字，黄甲重魁四十年。\n归把羣书观未见，要令学业到纯全。",
        "dynasty": "宋",
        "collection_info": null
    },
    {
        "uuid": "b58160d157ca25827bbfae5d7dec09cd",
        "title": "宴许成子魏华文二魁吴文伯节判陈表之教授卢仲修军资以考西省试同集",
        "author": "袁说友",
        "content": "昼绣归来自帝京，魁星双照锦官城。\n持衡称职真能事，劝驾何功亦与荣。\n细与论文重款接，要看落笔更纵横。\n我归便作江湖计，试目需君辅太平。",
        "dynasty": "宋",
        "collection_info": null
    },
    {
        "uuid": "e455e72d67ba93ff6a6578443af37cfa",
        "title": "同张元善集癸未同年",
        "author": "袁说友",
        "content": "同年几合几分违，三十年间见日稀。\n尊酒相逢今也幸，诗书论政旧焉依。\n慈恩故事嗟回首，吴地清谈对落晖。\n平世功臣在公等，尚期努力佐龙飞。",
        "dynasty": "宋",
        "collection_info": null
    },
    {
        "uuid": "6e8a3d02528f1967afa231f7fbb76c38",
        "title": "和薛子晋来庆癸未登第韵二首  其一",
        "author": "袁说友",
        "content": "云雾油然託应龙，姓名偶彻大明宫。\n胪传殿庑千官肃，声到旌旗万马雄。\n黄蝶飞来惊拜命，青衫误着敢言功。\n如何李合犹能第，造物何心本至公。",
        "dynasty": "宋",
        "collection_info": null
    },
    {
        "uuid": "6f08932bc225403af63c2c3723746402",
        "title": "和薛子晋来庆癸未登第韵二首  其二",
        "author": "袁说友",
        "content": "寒荄也趁百花新，眼懒犹贪上国春。\n五技怪能成薄命，一名却喜继前人。\n唤将好意诗频赋，洗却閒忧酒再巡。\n底事牛堪有归序，韩公平日最相亲。",
        "dynasty": "宋",
        "collection_info": null
    },
    {
        "uuid": "5a6121dc5d41545f51bf4166d134fa3f",
        "title": "会新第进士和陈振享韵",
        "author": "袁说友",
        "content": "梧桐风细月将楼，犹得公余款俊游。\n喜入芳樽凉彻夜，风生绮席气横秋。\n两魁前躅高三辅，八隽飞觞照一州。\n屈指吴门多盛事，眼看勋业佐宸旒。",
        "dynasty": "宋",
        "collection_info": null
    },
    {
        "uuid": "c0e48d50e485147afc73776f3e4f4d22",
        "title": "蜀进士许成子魁天下用其殿前赋诗韵以志喜",
        "author": "袁说友",
        "content": "岷峨策足问修程，入对明光近太清。\n五十年间多士赋，三千笔下一魁荣。\n斯文焜耀由奎画，是处流传仰蜀缨。\n我已夤缘观盛事，更看公等致隆平。",
        "dynasty": "宋",
        "collection_info": null
    },
    {
        "uuid": "4fd48b38ec05fd732ce3202716a3ad0f",
        "title": "送诚斋二首  其一",
        "author": "袁说友",
        "content": "谁作朝阳一凤鸣，公朝今復叹斯人。\n抗章宁夺三军帅，去国尤轻一叶身。\n政以青蒲姑夕驻，更闻白简为前陈。\n只今小试回天力，它日擎天看柱臣。",
        "dynasty": "宋",
        "collection_info": null
    },
    {
        "uuid": "8ef391fb5a5e4bbd6820dec1e2151329",
        "title": "送诚斋二首  其二",
        "author": "袁说友",
        "content": "长裾端欲曳宾墀，人事何乖遽别离。\n未尽胸中怀旧意，又吟江上送行诗。\n公名此去如山重，我老谁怜似足踦。\n凭得征鸿寄消息，书来犹记别君时。",
        "dynasty": "宋",
        "collection_info": null
    },
    {
        "uuid": "0745a64bb739177be9167cebc39ef7f7",
        "title": "寄李兼善",
        "author": "袁说友",
        "content": "湖山昔日记清游，百遍相过语未休。\n远迩漫劳人室念，东西空望浙江流。\n中年别去情尤恶，幅纸书来意转愁。\n岁晚渐于诗兴好，待君归后饱赓酬。",
        "dynasty": "宋",
        "collection_info": null
    },
    {
        "uuid": "24f9a4846e97482d9354b62cfc50d4b0",
        "title": "祝子正从范使君锻以诗寄之",
        "author": "袁说友",
        "content": "柳下嵇郎好在无，深居应得静工夫。\n丹成便许随鸡犬，分定初知豢鹤鳬。\n痒处端能窥鸟爪，梦中不用断龙胡。\n别来亦有閒忙事，日向黄家问酒垆。",
        "dynasty": "宋",
        "collection_info": null
    },
    {
        "uuid": "cc6cb6b76a4d4465b4c23043397f9484",
        "title": "赠应童子",
        "author": "袁说友",
        "content": "闽山佳气毓英儒，丱角胸中敌万夫。\n黄石固应传孺子，玄文真可与童乌。\n饱充器识观他日，莫负声名满上都。\n更忆韩公序文好，成人之礼正相须。",
        "dynasty": "宋",
        "collection_info": null
    },
    {
        "uuid": "26e28bdfb70dd4e83b991d7592339716",
        "title": "姚行简抚干归霅川",
        "author": "袁说友",
        "content": "一见油然慰所望，巾车更辱到他乡。\n相从乐处光阴速，索笑浓时意味长。\n樽酒未堪留好客，湖山早已送归艎。\n秋来尚忆门前路，莫惜溪头屡买航。",
        "dynasty": "宋",
        "collection_info": null
    },
    {
        "uuid": "dbf474c1ec299511ecaabdb66dbef9c6",
        "title": "和杨诚斋韵谢惠南海集诗三首  其一",
        "author": "袁说友",
        "content": "斯文宗主頼公归，不使它杨僭等夷。\n四海声名今大手，万人辟易几降旗。\n天方欲治将焉往，用不崇朝尚窃迟。\n整顿干坤从小试，南州昔日洗潢池。",
        "dynasty": "宋",
        "collection_info": null
    },
    {
        "uuid": "eaa3473ce91a4e8119f1b8283aa4628b",
        "title": "和杨诚斋韵谢惠南海集诗三首  其二",
        "author": "袁说友",
        "content": "玉海书来喜欲狂，餐霞食瀣齿牙香。\n固应宗派名江右，底用宫袍入建章。\n今代欧黄真有种，向来沈鲍肯同行。\n只今五集三千首，但觉荧煌锦绣张。",
        "dynasty": "宋",
        "collection_info": null
    },
    {
        "uuid": "07aeef227c8c927166ca16314902d68d",
        "title": "和杨诚斋韵谢惠南海集诗三首  其三",
        "author": "袁说友",
        "content": "芸阁登儒拜黼衣，凤凰来泊凤凰枝。\n待教黄阁调元去，暂对青藜下烛时。\n身到三山真得路，君留羣玉几题诗。\n十年前访岷峨事，也作书郎慕左思。",
        "dynasty": "宋",
        "collection_info": null
    },
    {
        "uuid": "b8cf7a56a0cbc21f272dfbd2cfac9255",
        "title": "胡元迈编吕仙翁传",
        "author": "袁说友",
        "content": "工夫未达性中天，九转还丹漫费年。\n至理本无多智巧，此公自有一神仙。\n绝知开卷翁如在，剩欲忘言意自传。\n功行世间千百亿，诸天更办笔如椽。",
        "dynasty": "宋",
        "collection_info": null
    },
    {
        "uuid": "38db5a28775cd37384be064546159c26",
        "title": "同鄂州都统制司登压云亭",
        "author": "袁说友",
        "content": "一带城头四望全，压云亭上更无边。\n手攀北斗轻飞肉，目盼南楼仅及肩。\n城郭千年高復下，江湖万里后还先。\n平生颇负昂霄志，便欲乘风送上天。",
        "dynasty": "宋",
        "collection_info": null
    },
    {
        "uuid": "b95e0602c2985f3444e76f7715d46551",
        "title": "张思济县尉创舞翠亭",
        "author": "袁说友",
        "content": "新筑成时秋事高，满天风月下岧峣。\n佳名欲夺双溪景，淡墨须烦六幅绡。\n一簇穿杨夸箭羽，几番伐鼓动溪潮。\n此亭政合贪山水，百里之间患已销。",
        "dynasty": "宋",
        "collection_info": null
    },
    {
        "uuid": "702583f0b0ee197de19f56f417e61ea1",
        "title": "题庙池上新创瀛红舞绡亭",
        "author": "袁说友",
        "content": "高青远绿映回塘，菡萏菰蒲细细凉。\n蘸水瀛红罗袜渡，舞霓绡翠绮襦香。\n琼珠碎落风前雨，兰棹夷犹月下觞。\n老帅如何太风味，两年池上送残阳。",
        "dynasty": "宋",
        "collection_info": null
    },
    {
        "uuid": "6ebc72c87f180c19ce78178741c2519c",
        "title": "庙南新创尘外亭",
        "author": "袁说友",
        "content": "城头拄颊俯横塘，尘外跻攀四面凉。\n南渎夜鸣江水泷，北窗晓浥芰荷香。\n着亭尽得山川景，携客同甘醴盎觞。\n寄兴江村家八九，平分我欲卧南阳。",
        "dynasty": "宋",
        "collection_info": null
    },
    {
        "uuid": "fac78eec975877c39babecdb54026182",
        "title": "和资深同游尘外亭韵",
        "author": "袁说友",
        "content": "城南绝景半林端，城北荷塘十亩宽。\n风月无尘频入座，江山弔古一凭栏。\n瀛红浅露娇啼脸，绡翠轻飔醉倚干。\n日暮对花吟不足，三翁步屧小桥看。",
        "dynasty": "宋",
        "collection_info": null
    },
    {
        "uuid": "a6932fe2e3e70eabbab5a761ebbf9106",
        "title": "用刘汀洲左顾亭韵",
        "author": "袁说友",
        "content": "杖屦东风欲滥巾，小舟重泊一亭春。\n醉看梅月无新语，老与溪山作故人。\n意气不惊双白鬓，功名忍负百年身。\n我来又续题诗柱，敬为刘郎细拂尘。",
        "dynasty": "宋",
        "collection_info": null
    },
    {
        "uuid": "c9f352ddea5a8e7bfa1190e934c08c60",
        "title": "用陈和父太博韵题江州高远亭四首  其一",
        "author": "袁说友",
        "content": "鲜新栋宇出楼颠，尽得江山四面全。\n高摘星辰风月夜，远迷河岳水云天。\n一湖尚想甘棠爱，万井谁呼大隠廛。\n见说松关频却扫，两贤吟处日回旋。",
        "dynasty": "宋",
        "collection_info": null
    },
    {
        "uuid": "6a753a55c70fe41ff252d4cb8e0cd7c4",
        "title": "用陈和父太博韵题江州高远亭四首  其二",
        "author": "袁说友",
        "content": "亭高未涉意先申，五马同来却报春。\n一笑孰知今在旅，兹游端不厌居尘。\n分张好景因人重，排拶佳篇逐日新。\n我是东州西上客，也来吟作社中人。",
        "dynasty": "宋",
        "collection_info": null
    },
    {
        "uuid": "12234dc1f0fa067337b3c53483c4061c",
        "title": "用陈和父太博韵题江州高远亭四首  其三",
        "author": "袁说友",
        "content": "浔阳名郡敢言支，最爱江山左右之。\n松盖前倾浑似故，诗兵捷出愈称奇。\n案头朱墨无多事，亭面东风足四时。\n相与平分剩遗爱，未饶白傅去时思。",
        "dynasty": "宋",
        "collection_info": null
    },
    {
        "uuid": "bfad28fb32e5727e2a9ef271ed9ce1eb",
        "title": "用陈和父太博韵题江州高远亭四首  其四",
        "author": "袁说友",
        "content": "久说匡庐喜暂经，遐观但觉眼青青。\n倚栏万事双颓鬓，抚掌千年一古亭。\n珠玉名章方竞赋，江山喜色已先形。\n我来落笔真如助，撩得诗狂不为醒。",
        "dynasty": "宋",
        "collection_info": null
    },
    {
        "uuid": "97c811de16c4734a36ce7c875ac2c84d",
        "title": "清晖阁",
        "author": "袁说友",
        "content": "清晖杰阁几朝昏，吟咏曾喧白下门。\n一别朱栏陪绮席，重来青草接荒村。\n名章尚忆江秋句，短些谁招月夜魂。\n老去情怀更萧瑟，懒从孤馆觅清樽。",
        "dynasty": "宋",
        "collection_info": null
    },
    {
        "uuid": "c41eec6fb255f0746065cde508ecd40b",
        "title": "会文堂",
        "author": "袁说友",
        "content": "束带峩冠集会文，郡侯着语到诸君。\n平居讲习须朋友，退食工夫在典坟。\n士学何先先尚志，书生务业业惟勤。\n鵾鹏他日扶摇上，共致云霄庆策勋。",
        "dynasty": "宋",
        "collection_info": null
    },
    {
        "uuid": "38b346abcbf1f6477cfb84d4582dcb66",
        "title": "善颂堂",
        "author": "袁说友",
        "content": "庭前云盖碧巉严，堂上先生雪满髯。\n说药客来聊下榻，谒斋僧去便垂帘。\n种时法好花难谢，买处钱多石易添。\n子舍光荣身壮健，只将香火事华严。",
        "dynasty": "宋",
        "collection_info": null
    },
    {
        "uuid": "66e6bc1fb471e66a174912f8d09be12d",
        "title": "桂椿堂",
        "author": "袁说友",
        "content": "欈李于门伯仲佳，声名籍籍到天涯。\n一经早已传韦氏，五桂今重说窦家。\n满眼衣冠真盛事，几年棠棣看联华。\n兰台曷与编青史，要使文风万世夸。",
        "dynasty": "宋",
        "collection_info": null
    },
    {
        "uuid": "5161c83b21cbb8478178598812713875",
        "title": "白雪堂",
        "author": "袁说友",
        "content": "今代斯文只此翁，干旋坤转独孤忠。\n千年此地江山裏，一日东坡翰墨中。\n莫起黄泉空老泪，可怜赤壁几春风。\n潇潇暮雨双双竹，白雪堂前忍酹公。",
        "dynasty": "宋",
        "collection_info": null
    },
    {
        "uuid": "a3a5f004d6642c55d3cec380fbebb693",
        "title": "知止堂",
        "author": "袁说友",
        "content": "先生七十已垂车，父子俱荣出帝都。\n当世若无知止者，公朝何以励贪夫。\n升堂展卷人何在，访竹寻梅色尚臞。\n我老自怜生也后，拊编犹得叹前芜。",
        "dynasty": "宋",
        "collection_info": null
    },
    {
        "uuid": "2409318e02c431b57c25a47316af20f3",
        "title": "题韩元吉可止斋",
        "author": "袁说友",
        "content": "平生我亦爱知休，三径如公最早谋。\n归意酒醲何切切，宦情纸薄正悠悠。\n书来诲语如亲面，别后光阴叹转头。\n更为苍生须一起，志功元自合封留。",
        "dynasty": "宋",
        "collection_info": null
    },
    {
        "uuid": "a96f1c972b3ef84fe18f5ea9ee893d68",
        "title": "游扬子云墨池",
        "author": "袁说友",
        "content": "平堤修柏转林塘，飞盖同升吐凤堂。\n后世有传由准易，斯文无復数他扬。\n草玄大启天人奥，池色犹关翰墨场。\n弔古怀贤尚遗恨，不然晁董可相颃。",
        "dynasty": "宋",
        "collection_info": null
    },
    {
        "uuid": "8d3d1977331f266674f7335de911ece6",
        "title": "遂宁府境内火池",
        "author": "袁说友",
        "content": "泽中有火犹为革，焰出方池更异常。\n气烈羣山酣土赤，阳潜深地液硫黄。\n书生考订言虽确，造化工夫理甚彰。\n君看舆薪一杯水，物因偏胜故为强。",
        "dynasty": "宋",
        "collection_info": null
    },
    {
        "uuid": "7e9537775a5083610d6a57e694e2ced0",
        "title": "过广安军王恭父大着墓",
        "author": "袁说友",
        "content": "与君执友共为郎，尚忆松江送客艎。\n在昔清班方衮衮，至今衰草恨茫茫。\n百年名世嗟天丧，一日修文在帝傍。\n云槚风杉空挂剑，不胜老泪洒危冈。",
        "dynasty": "宋",
        "collection_info": null
    },
    {
        "uuid": "4956e53e4ffcb971c57954ef43796566",
        "title": "谒洪泽镇龙祠",
        "author": "袁说友",
        "content": "平生忠孝彻幽冥，稽首龙祠鉴此诚。\n自是皇灵频震迭，也知神力解因成。\n片帆以往无多路，百里之间只一程。\n目断长淮嗟往事，孤哀有泪落边城。",
        "dynasty": "宋",
        "collection_info": null
    },
    {
        "uuid": "cb19da7cdb9ff59f6fd19ae7be4bd47c",
        "title": "游江渎庙用故侯吴龙图韵",
        "author": "袁说友",
        "content": "马嘶杨柳泊林塘，六月城南趁晓凉。\n万古丛祠千木暗，五风十雨一炉香。\n翚飞栋宇新轮奂，鼓奏牺牲荐豆觞。\n努力为民祈福地，年丰今已格阴阳。",
        "dynasty": "宋",
        "collection_info": null
    },
    {
        "uuid": "a710f98865a5fb1c5efedd3bf35f60a3",
        "title": "刘德修殿院持节归蜀",
        "author": "袁说友",
        "content": "堂堂柏府几人过，屈指精忠竟若何。\n正尔浮云遮白日，頼公砥柱立颓波。\n回天力挽千钧重，去国身轻一叶多。\n万里长江向东去，清明无日可镌磨。",
        "dynasty": "宋",
        "collection_info": null
    },
    {
        "uuid": "347ad97065a1bb379d31f0741d989785",
        "title": "过忠州酆都观",
        "author": "袁说友",
        "content": "古柏修篁万木颠，盘山百折叩真僊。\n便疑脚踏如来地，已觉身游洞府天。\n空翠遐观浮海日，偃云时汲濯缨泉。\n我来只恨无僊骨，未必丹炉不再燃。",
        "dynasty": "宋",
        "collection_info": null
    },
    {
        "uuid": "045d55370b2ef9527cb4f59a30d26834",
        "title": "和野堂僧子惠韵",
        "author": "袁说友",
        "content": "与公林下昔閒人，别后书来意转亲。\n老去兴怀空缱绻，诗来得句爱清新。\n眼看吴地千峰月，心在苕溪一钓纶。\n犹得支郎消息好，锦囊时寄笔端春。",
        "dynasty": "宋",
        "collection_info": null
    },
    {
        "uuid": "08859bf94eb643273b6e7f3bf8f0f842",
        "title": "坚老住广福",
        "author": "袁说友",
        "content": "高僧七十未龙钟，飞锡飘然百里中。\n正欲逢场施手段，不妨临老入花丛。\n把茅便可传宗旨，一钵由来是祖风。\n直要空门高着眼，看渠拍手任西东。",
        "dynasty": "宋",
        "collection_info": null
    },
    {
        "uuid": "f518deb197d29e8519e75b1b20e40c47",
        "title": "饭西湖兜率寺",
        "author": "袁说友",
        "content": "风炉煮餠梵王家，一日平湖十里赊。\n游子政须供杖屦，老僧应有痼烟霞。\n绝知咳唾新珠玉，想见冰霜遶齿牙。\n我恨三山无路到，望中赢得眼昏花。",
        "dynasty": "宋",
        "collection_info": null
    },
    {
        "uuid": "28b61a949acdc64ea37a3b8c45412b1b",
        "title": "题浄相寺",
        "author": "袁说友",
        "content": "清诗冷阁更佳名，一段家风太瘦生。\n东老悬知有余乐，西湖今可问前盟。\n年来信觉青山好，老去休惊白髮更。\n欲识箇中无尽意，挑包急急看吾行。",
        "dynasty": "宋",
        "collection_info": null
    },
    {
        "uuid": "6fc0813c1e1d6aa1a76d0ca369e40a2e",
        "title": "过怀安军云顶寺",
        "author": "袁说友",
        "content": "拂云绝顶俯金囦，直上重山最上颠。\n一佛嚮来临大地，万松今独近高天。\n枯楠夭矫浑生意，断石盘陀几合年。\n大士重来闻嘱付，毫光端欲扫烽烟。",
        "dynasty": "宋",
        "collection_info": null
    },
    {
        "uuid": "0095f7d14fed34a47d576c7063ec33bf",
        "title": "善颂堂",
        "author": "袁说友",
        "content": "家法传忠孝，朝英仰正平。\n抗词严庙制，勇去乐亲荣。\n一室从新扁，羣公咏落成。\n清风天籁静，斜日雪山横。\n养志闵曾重，浮名广受轻。\n闻风千载下，凛凛万夫惊。",
        "dynasty": "宋",
        "collection_info": null
    },
    {
        "uuid": "1fbb49537657ea1e40ac89b7c2e20944",
        "title": "和程泰之阁学春雪韵",
        "author": "袁说友",
        "content": "妬腊三呈白，欺春六出花。\n玉层浑欲堕，珠霰一何奢。\n巧态穿庭树，余寒恋钓槎。\n积难殊未密，散易已成赊。\n有客门间卧，何人帐裏遮。\n浅斟羞独举，低唱敢言譁。\n故压梅花信，犹先柳絮斜。\n晚澌方历乱，夜橹正咿哑。\n剩把新年雪，初烹改火茶。\n剪裁归妙造，比兴属诗家。\n应有呵纤手，朝窗学画鸦。",
        "dynasty": "宋",
        "collection_info": null
    },
    {
        "uuid": "ab812c23a3901e188f4e9881e4b25e43",
        "title": "饮寓隠轩",
        "author": "袁说友",
        "content": "轩亭晓清旷，行乐未妨频。\n无客不堪醉，有花长是春。\n凭栏尚红药，结伴擅芳辰。\n笑驻凌波步，香分折角巾。\n鶑声殊自健，杏子况尝新。\n仰止宗英伯，来为郑驿宾。\n言辞独乐乐，仍命可人人。\n鸿弄舞时影，梁蜚歌处尘。\n棋枰谁得隽，诗笔自疑神。\n欹倒何妨屡，歌呼却甚真。\n升沈塞上马，容易鬓如银。\n奈许追欢地，回头迹便陈。",
        "dynasty": "宋",
        "collection_info": null
    },
    {
        "uuid": "d908044366c86c71f2b958197046428a",
        "title": "赠相士林石",
        "author": "袁说友",
        "content": "岂是无仙骨，平生百念轻。\n但存方寸地，吾不计前程。",
        "dynasty": "宋",
        "collection_info": null
    },
    {
        "uuid": "7f701adcea64c563d008337618a261c8",
        "title": "题关都官西湖孤山四照阁图",
        "author": "袁说友",
        "content": "三贤堂趣远，四照阁诗传。\n高节无人继，孤山只俨然。",
        "dynasty": "宋",
        "collection_info": null
    },
    {
        "uuid": "5e8057b6e62672c9292f3e9f67488a65",
        "title": "跋本朝六名公帖",
        "author": "袁说友",
        "content": "道丧嗟耆旧，人亡独简编。\n家藏六君帖，何必万人传。",
        "dynasty": "宋",
        "collection_info": null
    },
    {
        "uuid": "141cf1d37ec6a29c57238e5636625af9",
        "title": "十三日饮俞园昌甫斯远彦章毕至",
        "author": "袁说友",
        "content": "忽尔严冬设鲙，更于晴日观梅。\n人道荒寻邂逅，我忻良集而来。",
        "dynasty": "宋",
        "collection_info": null
    },
    {
        "uuid": "ab1cb75cadb5abff2ecb8cd10c594dc5",
        "title": "题米元晖太湖图卷",
        "author": "袁说友",
        "content": "水际天低岸远，山腰雾捲云铺。\n拟唤松江小艇，归来好趁莼鲈。",
        "dynasty": "宋",
        "collection_info": null
    },
    {
        "uuid": "004f3f576510f1cf172ce6c75b5384a0",
        "title": "题东坡苏公三笑图帖",
        "author": "袁说友",
        "content": "不觉虎溪过却，轩渠一笑而归。\n此笑此心真处，自然鱼跃鸢飞。",
        "dynasty": "宋",
        "collection_info": null
    },
    {
        "uuid": "e4cdcaded5763c375e9a06e09b68e165",
        "title": "和程泰之阁学泛舟南溪遇雪韵三首  其一",
        "author": "袁说友",
        "content": "目断山前浮玉，春回雪裏宜城。\n得意扁舟乘兴，归来好语增明。",
        "dynasty": "宋",
        "collection_info": null
    },
    {
        "uuid": "0919300cf54bf6e5effa9afb97ac00a8",
        "title": "和程泰之阁学泛舟南溪遇雪韵三首  其二",
        "author": "袁说友",
        "content": "怜我闭门卧雪，惭渠有酒盈樽。\n老尽青山晓色，愁添白髮霜根。",
        "dynasty": "宋",
        "collection_info": null
    },
    {
        "uuid": "5266910c3f7f3d7fc0974d1dc5045066",
        "title": "和程泰之阁学泛舟南溪遇雪韵三首  其三",
        "author": "袁说友",
        "content": "孤鴈声悲南浦，渔人冷彻归蓑。\n独有耐寒琼玉，一枝先夺阳和。",
        "dynasty": "宋",
        "collection_info": null
    },
    {
        "uuid": "7b332efd4250b85ccf6967780d7b2bf6",
        "title": "和康叔探梅韵三首  其一",
        "author": "袁说友",
        "content": "今年人忆去年梅，试问今年花已开。\n见说春风正料理，不应小雨便花摧。",
        "dynasty": "宋",
        "collection_info": null
    },
    {
        "uuid": "f3d37dcc57c40771f54510cf6b6685b1",
        "title": "和康叔探梅韵三首  其二",
        "author": "袁说友",
        "content": "诗坛传檄未应虚，忍负东君自作疎。\n急急花前岩下看，横斜清浅两何如。",
        "dynasty": "宋",
        "collection_info": null
    },
    {
        "uuid": "187aeb50c05b29e93242dbae55c78684",
        "title": "和康叔探梅韵三首  其三",
        "author": "袁说友",
        "content": "寻梅着语乐清閒，已觉孤山气象还。\n未办轻舟行百里，也须踏脚法华山。",
        "dynasty": "宋",
        "collection_info": null
    },
    {
        "uuid": "c7e2a75dd9761ccb1de00541f579273c",
        "title": "题石上玉簪花  其一",
        "author": "袁说友",
        "content": "欲访招提倦不禁，空怀落落海潮音。\n如今不作维摩病，犹记年时赋玉簪。",
        "dynasty": "宋",
        "collection_info": null
    },
    {
        "uuid": "89430ef05405e0f18a5419c4f8ad26c0",
        "title": "题石上玉簪花  其二",
        "author": "袁说友",
        "content": "翠钿琼葩别样芳，凉风微雨淡梳粧。\n姮娥夜半朝天阙，应有遗簪坠帝旁。",
        "dynasty": "宋",
        "collection_info": null
    },
    {
        "uuid": "fb58db925a31fc33135228d8a1b8e71f",
        "title": "和范石湖咏双莲三首  其一",
        "author": "袁说友",
        "content": "江妃瑟裏恨沈沈，万点红边意转深。\n拥出三千歌舞罢，翠绡萦得两同心。",
        "dynasty": "宋",
        "collection_info": null
    },
    {
        "uuid": "b63954fdd81935f587f48abf73db6464",
        "title": "和范石湖咏双莲三首  其二",
        "author": "袁说友",
        "content": "天泉池上舞晴晖，一别人家未肯归。\n千载却随湘女泣，风前时学凤凰飞。",
        "dynasty": "宋",
        "collection_info": null
    },
    {
        "uuid": "7bb4c0efd4b74f8e609b7783f3ba9b78",
        "title": "和范石湖咏双莲三首  其三",
        "author": "袁说友",
        "content": "鑑湖一曲记蓬莱，棹入红蕖挽不回。\n今日池光少公事，好怀聊復为渠开。",
        "dynasty": "宋",
        "collection_info": null
    },
    {
        "uuid": "9185a3790925787b7fad056785d6a5a4",
        "title": "题尤提举惠双莲二首  其一",
        "author": "袁说友",
        "content": "十年踪迹落修门，剩忆西湖菡萏风。\n今日江城秋浦上，舞绡依约旧相逢。",
        "dynasty": "宋",
        "collection_info": null
    },
    {
        "uuid": "0d6cd2864cf717a6fb2533f79a479039",
        "title": "题尤提举惠双莲二首  其二",
        "author": "袁说友",
        "content": "六月炎歊苦盛长，一枝遣伴北窗凉。\n此花便合雄文记，拟为君书瑞应堂。",
        "dynasty": "宋",
        "collection_info": null
    },
    {
        "uuid": "310ee9d3b7f8b2f5fae780d19bf18b50",
        "title": "致菊种于子长",
        "author": "袁说友",
        "content": "好花一岁几回开，喜见东篱旧信来。\n不惜移根到邻里，离披也入画堂栽。",
        "dynasty": "宋",
        "collection_info": null
    },
    {
        "uuid": "71b9992dcdc236b3931c23f5b8d48e57",
        "title": "致盆栀子于同年楼大防天官",
        "author": "袁说友",
        "content": "一轮月影涨幽香，碧玉钗头白玉粧。\n持似此花供燕几，玉堂端可寿萱堂。",
        "dynasty": "宋",
        "collection_info": null
    },
    {
        "uuid": "d780d14fe9b103c9fa24a46fad606b22",
        "title": "和程阁学送小春茶韵四首  其一",
        "author": "袁说友",
        "content": "眼看节物去重来，又见寒梢数点梅。\n草木已随新岁好，冬芽豫占一年魁。",
        "dynasty": "宋",
        "collection_info": null
    },
    {
        "uuid": "49bcf6127a4c00534b7f3407d7e0a792",
        "title": "和程阁学送小春茶韵四首  其二",
        "author": "袁说友",
        "content": "物物呈祥岂偶然，新芽新味更新年。\n灵苗却解为人寿，请为君谟续此篇。",
        "dynasty": "宋",
        "collection_info": null
    },
    {
        "uuid": "f740458a2d16be2b9d08a0debece1e8e",
        "title": "和程阁学送小春茶韵四首  其三",
        "author": "袁说友",
        "content": "七椀由来厌八珍，犹堪代酒亦生春。\n箇中风味须知趣，惭愧刘公独倚新。",
        "dynasty": "宋",
        "collection_info": null
    },
    {
        "uuid": "555cf68fa8763849306343ac159cb8b0",
        "title": "和程阁学送小春茶韵四首  其四",
        "author": "袁说友",
        "content": "家山历历未归来，投老江湖祇自咍。\n頼有年年乡信好，一瓯浮玉饱春台。",
        "dynasty": "宋",
        "collection_info": null
    },
    {
        "uuid": "ff01d529f0dc5450cf05617c5e7215c2",
        "title": "和子长见招韵四首  其一",
        "author": "袁说友",
        "content": "攻击愁城从事裏，消磨日月手谈中。\n不缘我辈真风味，安得尊前笑语同。",
        "dynasty": "宋",
        "collection_info": null
    },
    {
        "uuid": "f1313aa3a3b47cdc62ca5f6e1d91cfe9",
        "title": "和子长见招韵四首  其二",
        "author": "袁说友",
        "content": "青林绿幄春归后，翠岫苍崖雨过初。\n作意寻幽还得笑，随宜供客莫求余。",
        "dynasty": "宋",
        "collection_info": null
    },
    {
        "uuid": "477cfec3c7a9312bf1846835e4d9bc45",
        "title": "和子长见招韵四首  其三",
        "author": "袁说友",
        "content": "清游已恨朞年别，胜处能消一日情。\n莫对浮山无好语，相逢草木有佳声。",
        "dynasty": "宋",
        "collection_info": null
    },
    {
        "uuid": "0f8deff9b7d57b7179c19039e6c63e22",
        "title": "和子长见招韵四首  其四",
        "author": "袁说友",
        "content": "飞香雨过双溪阁，舞翠荷开十丈花。\n佳处正须供一赏，相从吾亦岂匏瓜。",
        "dynasty": "宋",
        "collection_info": null
    },
    {
        "uuid": "ef919814de4e72b1658453701258f6c3",
        "title": "招山阳高徐二生饮二首  其一",
        "author": "袁说友",
        "content": "梅花时节屡开樽，欲赠梅花欠可人。\n今日有人梅样好，逢君同赏雪中春。",
        "dynasty": "宋",
        "collection_info": null
    },
    {
        "uuid": "72e7e9f673d2f756c87f65588c8136f7",
        "title": "招山阳高徐二生饮二首  其二",
        "author": "袁说友",
        "content": "欲作山阴兴尽回，良思与子把离杯。\n要须人境俱清绝，好抱瑶琴踏雪来。",
        "dynasty": "宋",
        "collection_info": null
    },
    {
        "uuid": "4b5558bbce1c0184e48b4871839d214f",
        "title": "到房山交代招饮四首  其一",
        "author": "袁说友",
        "content": "蹑尽巉岩气未苏，悔来坡下独长吁。\n一观烟雾南山面，从昔名坡信厚诬。",
        "dynasty": "宋",
        "collection_info": null
    },
    {
        "uuid": "432d332af0dba4c80101f8229719c105",
        "title": "到房山交代招饮四首  其二",
        "author": "袁说友",
        "content": "檐外浮岚㬉翠堆，道人清眼为渠开。\n餐钱官薄何须计，直为南山亦合来。",
        "dynasty": "宋",
        "collection_info": null
    },
    {
        "uuid": "730cddc2b31d695b92fa210aa5181ab3",
        "title": "到房山交代招饮四首  其三",
        "author": "袁说友",
        "content": "胜日山堂共一樽，未妨窈窕对嶙峋。\n髻分翠影眉争绿，人与南山各可人。",
        "dynasty": "宋",
        "collection_info": null
    },
    {
        "uuid": "c7bd8bba8ad64ff3efc9cb68ee2e0ffb",
        "title": "到房山交代招饮四首  其四",
        "author": "袁说友",
        "content": "妓围檐额润空青，岫幌云关夜不扃。\n吏隠风流输我辈，不须逋客诧山灵。",
        "dynasty": "宋",
        "collection_info": null
    },
    {
        "uuid": "8018617054c338d860700e86a20d73e3",
        "title": "再次韵四首  其一",
        "author": "袁说友",
        "content": "山好能令肺病苏，诗来把玩更惊吁。\n蜀人例作残山看，端喜因诗免受诬。",
        "dynasty": "宋",
        "collection_info": null
    },
    {
        "uuid": "fc8212e81f26d7cbf99ee2d9c9305d25",
        "title": "再次韵四首  其二",
        "author": "袁说友",
        "content": "语不能工恨作堆，捻髭空对翠屏开。\n清吟頼有雕龙手，绣段联翩诏后来。",
        "dynasty": "宋",
        "collection_info": null
    },
    {
        "uuid": "5a4fb5d23f7c3ea126b54b66e432c438",
        "title": "再次韵四首  其三",
        "author": "袁说友",
        "content": "荦确悍顽经数驿，醒然初挹碧嶙峋。\n眼明骤与真山晤，不比逃虚见似人。",
        "dynasty": "宋",
        "collection_info": null
    },
    {
        "uuid": "45e7cf27237e9ce4902deea01426e0fb",
        "title": "再次韵四首  其四",
        "author": "袁说友",
        "content": "山色阴晴远更青，谁教睥睨枕岩扃。\n诗翁意欲移千步，安得朱符祝巨灵。",
        "dynasty": "宋",
        "collection_info": null
    },
    {
        "uuid": "d307538e17a47067cfa01f9070f2f9d2",
        "title": "再次交代韵四首  其一",
        "author": "袁说友",
        "content": "笔力潜窥大小苏，诗传诸老定嚱吁。\n从今订价连城重，政使羣儿有善诬。",
        "dynasty": "宋",
        "collection_info": null
    },
    {
        "uuid": "ad88f53b3df77784ebd9a82e35500da4",
        "title": "再次交代韵四首  其二",
        "author": "袁说友",
        "content": "昔夸石廪祝融堆，骤见人家画轴开。\n坐挹高寒吾愿足，此行似为此山来。",
        "dynasty": "宋",
        "collection_info": null
    },
    {
        "uuid": "3b11a283cd1514f302b35f9795a9bc97",
        "title": "再次交代韵四首  其三",
        "author": "袁说友",
        "content": "环秀亭中命渌樽，云烟明灭映嶙峋。\n佐州不喜分风月，喜与南山作主人。",
        "dynasty": "宋",
        "collection_info": null
    },
    {
        "uuid": "d05499d853243a4119e589247984f988",
        "title": "再次交代韵四首  其四",
        "author": "袁说友",
        "content": "诗人妙思天同巧，鬼守玄关不及扃。\n閒挹山光诵奇语，断无尘滓溷襟灵。",
        "dynasty": "宋",
        "collection_info": null
    },
    {
        "uuid": "c7541ebcfad0797ca27be189031711dc",
        "title": "再次交代韵四首  其一",
        "author": "袁说友",
        "content": "嗣皇仁覆物昭苏，皋自陈谟鲧自吁。\n闻道诸公扶国论，须君左袒订邦诬。",
        "dynasty": "宋",
        "collection_info": null
    },
    {
        "uuid": "19b8423fda0c4590ce6d0ecde8288f07",
        "title": "再次交代韵四首  其二",
        "author": "袁说友",
        "content": "今朝着我簿书堆，领客樽罍未办开。\n始信南山是知己，露奇呈秀斩关来。",
        "dynasty": "宋",
        "collection_info": null
    },
    {
        "uuid": "f19f29918e62841586b9b63525c77808",
        "title": "再次交代韵四首  其三",
        "author": "袁说友",
        "content": "漫叟当年臼作樽，侑樽青嶂漫嶙峋。\n与君屡共山前醉，似觉清欢胜昔人。",
        "dynasty": "宋",
        "collection_info": null
    },
    {
        "uuid": "007e46f779134b79cef8823fab24ed3a",
        "title": "再次交代韵四首  其四",
        "author": "袁说友",
        "content": "传闻洞府锁高清，探着诗成数启扃。\n想见羣僊书玉叶，更应交口叹精灵。",
        "dynasty": "宋",
        "collection_info": null
    },
    {
        "uuid": "80890bb0496c4b12dbf5d7b6876049c9",
        "title": "再次韵四首  其一",
        "author": "袁说友",
        "content": "君家诗价自姑苏，系胄蝉联世唶吁。\n欲把阿元轻辈行，古今俗子喜相诬。",
        "dynasty": "宋",
        "collection_info": null
    },
    {
        "uuid": "202f07a7a293cd394bea4e6c8fb532f2",
        "title": "再次韵四首  其二",
        "author": "袁说友",
        "content": "眼底蔷薇玉雪堆，过从休待牡丹开。\n送春疎酒山应笑，底用奚囊日往来。",
        "dynasty": "宋",
        "collection_info": null
    },
    {
        "uuid": "39f24d212382befff0f1ca0bae24d755",
        "title": "再次韵四首  其三",
        "author": "袁说友",
        "content": "视草行看赐上樽，浊醪付我酹嶙峋。\n扶携谁共山前醉，从此无君度外人。",
        "dynasty": "宋",
        "collection_info": null
    },
    {
        "uuid": "e85a59afe9d8995acc3a250273c83b15",
        "title": "再次韵四首  其四",
        "author": "袁说友",
        "content": "诗愁磨尽鬓边青，玄钥无施闭理扃。\n牛渚锦官祠庙古，瓣香傥格在天灵。",
        "dynasty": "宋",
        "collection_info": null
    },
    {
        "uuid": "498adb71db372661e366198790d1c068",
        "title": "復次韵四首  其一",
        "author": "袁说友",
        "content": "诸李辞章推李白，向来蜀道赋噫吁。\n房陵山险犹如许，石穴巴邛定不诬。",
        "dynasty": "宋",
        "collection_info": null
    },
    {
        "uuid": "acd4dd687ec848b7b0ce8b2872003c9f",
        "title": "復次韵四首  其二",
        "author": "袁说友",
        "content": "昔上瞿塘滟滪堆，盘涡如井放舡开。\n山行欢喜今非错，备见捎濆撇漩来。",
        "dynasty": "宋",
        "collection_info": null
    },
    {
        "uuid": "598b91922d0c8cf39350b95278af1895",
        "title": "復次韵四首  其三",
        "author": "袁说友",
        "content": "十里髻鬟谁绾结，半天苍翠自嶙峋。\n教儿莫惮依山住，阔领裁衣尽土人。",
        "dynasty": "宋",
        "collection_info": null
    },
    {
        "uuid": "4e67134f400b02cfcf4eac76307ff052",
        "title": "復次韵四首  其四",
        "author": "袁说友",
        "content": "病肺还沽竹叶青，小园春去尚深扃。\n春衫红药强相比，婢子可怜无性灵。",
        "dynasty": "宋",
        "collection_info": null
    },
    {
        "uuid": "67c24399b9f4578e09aef74286d357b2",
        "title": "夜饮朱国宝家",
        "author": "袁说友",
        "content": "又见僊潭二月春，一番官柳市桥新。\n重来莫讶星星髮，樽酒相看只故人。",
        "dynasty": "宋",
        "collection_info": null
    },
    {
        "uuid": "bea57bb64710df3f732faaa38cc16a4c",
        "title": "二十日新田清江一曲小饮",
        "author": "袁说友",
        "content": "一曲清江古岸头，茅檐初日照高秋。\n数声又得閒身到，相对绿漪横小舟。",
        "dynasty": "宋",
        "collection_info": null
    },
    {
        "uuid": "825a9eeb0e1556c75bafea58b3dc9ac4",
        "title": "晦日昌甫见过因约伯皋小饮黄守继至三首  其一",
        "author": "袁说友",
        "content": "满檐风动海棠雨，北客江南诗酒中。\n华髮尊前无好句，飞花常望夕阳红。",
        "dynasty": "宋",
        "collection_info": null
    },
    {
        "uuid": "8b7a5383ea8cad44908ad75b246a3505",
        "title": "晦日昌甫见过因约伯皋小饮黄守继至三首  其二",
        "author": "袁说友",
        "content": "章泉泉水在玉山，有客岁时来往间。\n今古风烟只如此，见君生怕又言还。",
        "dynasty": "宋",
        "collection_info": null
    },
    {
        "uuid": "1bda33b9eb6c1bdf3264edc99f7cd8c4",
        "title": "晦日昌甫见过因约伯皋小饮黄守继至三首  其三",
        "author": "袁说友",
        "content": "靖州太守诗自佳，留连浊酒看残花。\n涧上久矣无此乐，落拓尤怜云月家。",
        "dynasty": "宋",
        "collection_info": null
    },
    {
        "uuid": "18db8b7613acebc96c384837632b509f",
        "title": "饮归",
        "author": "袁说友",
        "content": "醉饮寒窗惯击鲜，扶头岌岌似乘船。\n赓酬磊落成佳致，糠秕谁令辄在前。",
        "dynasty": "宋",
        "collection_info": null
    },
    {
        "uuid": "4a5451c7e7cbe88bfdd9089f04d250b2",
        "title": "谢王提干召饮三首  其一",
        "author": "袁说友",
        "content": "坐上红衣未放歌，客间冷面釂金荷。\n惊飞可待闻檀板，拟奈吾家故事何。",
        "dynasty": "宋",
        "collection_info": null
    },
    {
        "uuid": "60e41baf8585f1cbce4969d64f3c709d",
        "title": "谢王提干召饮三首  其二",
        "author": "袁说友",
        "content": "宾筵笑语杂丝絃，说到山翁更粲然。\n衰鬓岂应粧面侧，陈编只合粉袍前。",
        "dynasty": "宋",
        "collection_info": null
    },
    {
        "uuid": "31627a30869d76b36b306e0f71d44bcf",
        "title": "谢王提干召饮三首  其三",
        "author": "袁说友",
        "content": "不惯香风拥妓车，分当清坐冷官卫。\n归来自笑杀风景，却把茶瓯对菊花。",
        "dynasty": "宋",
        "collection_info": null
    },
    {
        "uuid": "9ed5a5fa4e6299a877e2be27954f5407",
        "title": "学宫诸生饮邀予与予野同之二首  其一",
        "author": "袁说友",
        "content": "同簉儒宫把一觞，鹿鸣伐木奏深堂。\n要防技痒论文地，莫忆前宵放酒狂。",
        "dynasty": "宋",
        "collection_info": null
    },
    {
        "uuid": "8e74bef8bfb50f9e3e61546a9aecccdc",
        "title": "学宫诸生饮邀予与予野同之二首  其二",
        "author": "袁说友",
        "content": "少日峨冠英俊场，课余觞饮共徜徉。\n孰知薄宦江湖去，频梦炉亭餠饦香。",
        "dynasty": "宋",
        "collection_info": null
    },
    {
        "uuid": "a394cd632788e02c2308f9ac9bad2ec6",
        "title": "求酒于邻",
        "author": "袁说友",
        "content": "太息官寒独养疴，浮生半作病维摩。\n新凉欲学东城醉，亡奈维罍已耻何。",
        "dynasty": "宋",
        "collection_info": null
    },
    {
        "uuid": "4851f15337c386abdae90d50c540c1f3",
        "title": "求酒于周时仲教授",
        "author": "袁说友",
        "content": "寒窗矻矻数更声，灯火无多独自亲。\n忽报周郎好消息，明朝应遣白衣人。",
        "dynasty": "宋",
        "collection_info": null
    },
    {
        "uuid": "674ac2c8718610d1cc3f3b047d95f4f1",
        "title": "谢曹宗臣惠诗酒二首  其一",
        "author": "袁说友",
        "content": "公今自是客中身，更为閒人念客情。\n料得酒肠终易放，一樽相寄拓愁城。",
        "dynasty": "宋",
        "collection_info": null
    },
    {
        "uuid": "a3a0b113d08f633f26c71a18239dba50",
        "title": "谢曹宗臣惠诗酒二首  其二",
        "author": "袁说友",
        "content": "方册相看四十年，客中寻得旧夤缘。\n与君一夜清谈约，已觉羁怀寝不然。",
        "dynasty": "宋",
        "collection_info": null
    },
    {
        "uuid": "9e3954e45c1542de2f9ad3ecd78c4e13",
        "title": "和同年张季良少卿馈家酿韵三首  其一",
        "author": "袁说友",
        "content": "六十衰颓愧鬓蓬，黄花更负一年中。\n白衣谁荐红萸酒，吸尽残荷碧玉筒。",
        "dynasty": "宋",
        "collection_info": null
    },
    {
        "uuid": "b95fe5fc1edaa7053ac938786278eefd",
        "title": "和同年张季良少卿馈家酿韵三首  其二",
        "author": "袁说友",
        "content": "与君昔日赋斜阳，绮语曾窥万丈光。\n节物撩人人更老，篱边犹是去年黄。",
        "dynasty": "宋",
        "collection_info": null
    },
    {
        "uuid": "f2f1acd02bc18f4d122ab75212d487d8",
        "title": "和同年张季良少卿馈家酿韵三首  其三",
        "author": "袁说友",
        "content": "拭目高吟陋戴盆，续貂何敢曳诗门。\n百壶荡桨惟公尔，此外应无说尹村。",
        "dynasty": "宋",
        "collection_info": null
    },
    {
        "uuid": "99eb08e5dbc85d53f0053320de142485",
        "title": "谢魏南伯馈假河鲀羹",
        "author": "袁说友",
        "content": "江南风物与君论，芦笋蒌蒿荐晚樽。\n举酒不知身在远，隔江谁送假河鲀。",
        "dynasty": "宋",
        "collection_info": null
    },
    {
        "uuid": "34eeb2dc59382ad92ce4fe55266b25e0",
        "title": "先遗二子鱼于子长踰旬而子长以四子鱼来",
        "author": "袁说友",
        "content": "诗来愧我秕糠前，四尾堆盘胜酒船。\n席上已无弹铗恨，感恩何止二赢钱。",
        "dynasty": "宋",
        "collection_info": null
    },
    {
        "uuid": "caa85b3139a0768bb88ff9fd62f64427",
        "title": "泊吴江食莼鲈菰菜二首  其一",
        "author": "袁说友",
        "content": "青丝簇饤莼羹味，白雪堆盘缕鲙鲈。\n我向松江饫鲜美，菜肠今更食新菰。",
        "dynasty": "宋",
        "collection_info": null
    },
    {
        "uuid": "e1f1899f5edbb3b0c72a48dcd1afe3ff",
        "title": "泊吴江食莼鲈菰菜二首  其二",
        "author": "袁说友",
        "content": "一舸清风四牡还，垂虹亭上几栏干。\n季鹰命驾劳千里，如我清游却不难。",
        "dynasty": "宋",
        "collection_info": null
    },
    {
        "uuid": "fc7aabde79ab18160d52e1ec7797e8c0",
        "title": "庖人舟殿后馁甚以葱虀佐饭",
        "author": "袁说友",
        "content": "黄州狭港半江空，白饭青葱酒一钟。\n莫厌路贫愁欲绝，稍还瓮牖旧家风。",
        "dynasty": "宋",
        "collection_info": null
    },
    {
        "uuid": "1476b96c2cf223a07974350b841fa181",
        "title": "谢侃老送苦笋",
        "author": "袁说友",
        "content": "箨老泥黄千仞种，箇中风味亦佳哉。\n误人政为甘言诱，爱我从渠苦口来。",
        "dynasty": "宋",
        "collection_info": null
    },
    {
        "uuid": "4341c09f456022aeb1fd3e517a34a947",
        "title": "谢侃老惠蜜",
        "author": "袁说友",
        "content": "酿花流蜜傍虚檐，乞我分甘要属餍。\n刚被平生饱辛苦，自怜嚼蜡不知甜。",
        "dynasty": "宋",
        "collection_info": null
    },
    {
        "uuid": "c71ad2c510140503982e3f9c5e5e1833",
        "title": "咏墨",
        "author": "袁说友",
        "content": "奚李名高三百秋，只今良法信源流。\n裕陵独宝君家物，犹带祥光灿斗牛。",
        "dynasty": "宋",
        "collection_info": null
    },
    {
        "uuid": "8190016ca8decbbd56433e754c22486f",
        "title": "瑞孙周岁",
        "author": "袁说友",
        "content": "头颅七十已看看，喜抱孙来傍晬盘。\n敢望吾家有英物，箕裘且欲恋儒冠。",
        "dynasty": "宋",
        "collection_info": null
    },
    {
        "uuid": "c06b5871735a93f0540daecaa6f9c8f6",
        "title": "题邵氏集瑞图",
        "author": "袁说友",
        "content": "诗歌召伯意怀哉，爱及甘棠勿剪摧。\n自是庆源钟草木，故将多瑞秀云来。",
        "dynasty": "宋",
        "collection_info": null
    },
    {
        "uuid": "edae680049b2c06bc9abade2018d7faa",
        "title": "题江月图",
        "author": "袁说友",
        "content": "剩爱江边月满衣，云高天阔数星稀。\n如今解组浮家去，准拟扁舟满载归。",
        "dynasty": "宋",
        "collection_info": null
    },
    {
        "uuid": "f8d73389a108b4ce2a13f752c5fb8d26",
        "title": "题惠老所藏岁寒图",
        "author": "袁说友",
        "content": "寒梢独挺昂霄意，苍盖犹矜傲雪颜。\n盘膝倦吟无一事，老僧心与白云閒。",
        "dynasty": "宋",
        "collection_info": null
    },
    {
        "uuid": "f085caaff2e5722f117ed61250f0c18a",
        "title": "冰解图",
        "author": "袁说友",
        "content": "游鱼岂解知人意，孝子精诚一念深。\n乐事世间如此少，我怀风木只伤心。",
        "dynasty": "宋",
        "collection_info": null
    },
    {
        "uuid": "d94d3c31ba253a78f2db3fba73f292b1",
        "title": "题信相寺黄筌画花竹",
        "author": "袁说友",
        "content": "生成造化夺工夫，尽入黄家几画图。\n可惜春来误游子，攀花不落有还无。",
        "dynasty": "宋",
        "collection_info": null
    },
    {
        "uuid": "be7f1dbc17b29da49889c9d1cd7d66ae",
        "title": "题牧隠二首  其一",
        "author": "袁说友",
        "content": "年来厌索长安米，老去犹居大隠廛。\n岂是红尘故相挽，枉令空愧牧牛篇。",
        "dynasty": "宋",
        "collection_info": null
    },
    {
        "uuid": "c380f554e1f9ad394526aaa8fb46551c",
        "title": "题牧隠二首  其二",
        "author": "袁说友",
        "content": "钟鼎山林志则均，未须牧隠卧漳滨。\n要令天下归吾牧，莫为牛羊遽绝人。",
        "dynasty": "宋",
        "collection_info": null
    },
    {
        "uuid": "4b60989137f22919409365498d5c60a7",
        "title": "题寄颜画士姜元恺",
        "author": "袁说友",
        "content": "丹青以意不以色，人不论形当论心。\n我有平生方寸地，烦君更向笔端寻。",
        "dynasty": "宋",
        "collection_info": null
    },
    {
        "uuid": "69c0165b3ea3af8bfff02db88b0bc8b3",
        "title": "临安邸中即事且谢诚斋惠诗十二首  其一",
        "author": "袁说友",
        "content": "犹得十篇慰旅思，坐吟行咏只相随。\n岂无一箇閒宾客，便有谁来得似诗。",
        "dynasty": "宋",
        "collection_info": null
    },
    {
        "uuid": "fb80f0bc0268e0be036caf458eada075",
        "title": "临安邸中即事且谢诚斋惠诗十二首  其二",
        "author": "袁说友",
        "content": "东风一夜转西南，分外羁愁分外寒。\n秋裏酒肠浑不放，一杯全似十杯宽。",
        "dynasty": "宋",
        "collection_info": null
    },
    {
        "uuid": "28e2d6b0d939366e4b54373ebdb67386",
        "title": "临安邸中即事且谢诚斋惠诗十二首  其三",
        "author": "袁说友",
        "content": "老来无復梦清都，到得清都却守株。\n些子行期犹自拙，箇中能巧定应无。",
        "dynasty": "宋",
        "collection_info": null
    },
    {
        "uuid": "49303e5f99d9d386b48ce002ac14d548",
        "title": "临安邸中即事且谢诚斋惠诗十二首  其四",
        "author": "袁说友",
        "content": "一去重来髮已星，八年归老卧漳滨。\n似曾相识满天下，不信怜渠未有人。",
        "dynasty": "宋",
        "collection_info": null
    },
    {
        "uuid": "be6ce9f0af6950292b92f2c05a23d220",
        "title": "临安邸中即事且谢诚斋惠诗十二首  其五",
        "author": "袁说友",
        "content": "闷杀楼居隘似囚，一楼四壁障双眸。\n趁晴下得楼来看，又被西风赶上楼。",
        "dynasty": "宋",
        "collection_info": null
    },
    {
        "uuid": "72c8c792c08100ffdf55feba3de5c7bb",
        "title": "临安邸中即事且谢诚斋惠诗十二首  其六",
        "author": "袁说友",
        "content": "有愁无睡照灯青，鼠啮虫吟到五更。\n不分小黥同作祟，呼牌也作百般声。",
        "dynasty": "宋",
        "collection_info": null
    },
    {
        "uuid": "ed4a86e4cc893d593fd0617ba30a94a2",
        "title": "临安邸中即事且谢诚斋惠诗十二首  其七",
        "author": "袁说友",
        "content": "世事全无只恁閒，光阴閒裏故相关。\n欲将睡去消磨日，睡得醒时日未阑。",
        "dynasty": "宋",
        "collection_info": null
    },
    {
        "uuid": "d339f9b8b6e5c1479a83422ef35fd234",
        "title": "临安邸中即事且谢诚斋惠诗十二首  其八",
        "author": "袁说友",
        "content": "只作离家一月程，如今一月正飘零。\n定非官禄星临命，想见流年是客星。",
        "dynasty": "宋",
        "collection_info": null
    },
    {
        "uuid": "74705e0043d0a480ae4c1776fd0a77c5",
        "title": "临安邸中即事且谢诚斋惠诗十二首  其九",
        "author": "袁说友",
        "content": "急雨斜风一夜狂，客衾愁枕五更长。\n问君箇裏情怀恶，不听鹃啼也断肠。",
        "dynasty": "宋",
        "collection_info": null
    },
    {
        "uuid": "35417e20b8be24a1ee8b7b328519d15d",
        "title": "临安邸中即事且谢诚斋惠诗十二首  其一○",
        "author": "袁说友",
        "content": "挑灯拭眼聚诗材，捻断鬚时句欲裁。\n判却三更犹不寐，待渠明月过楼来。",
        "dynasty": "宋",
        "collection_info": null
    },
    {
        "uuid": "49ebc2b0492832f6602e9a6bccb9de35",
        "title": "临安邸中即事且谢诚斋惠诗十二首  其一一",
        "author": "袁说友",
        "content": "万瓦丛中客裏身，可怜虚度一番春。\n日长寻得宽心术，唤取门前卖卜人。",
        "dynasty": "宋",
        "collection_info": null
    },
    {
        "uuid": "d3ef54b5bffb9abae1197419ed4dbb28",
        "title": "临安邸中即事且谢诚斋惠诗十二首  其一二",
        "author": "袁说友",
        "content": "男儿弧矢四方居，何以家为莫念渠。\n打扑精神希一遇，书来不必问何如。",
        "dynasty": "宋",
        "collection_info": null
    },
    {
        "uuid": "1bd0df3bcefea90de559ae4f36362b1b",
        "title": "题端上人诗卷",
        "author": "袁说友",
        "content": "般若经中正续灯，可怜白足赤髭人。\n头陀临水曾观影，应识圆光宝盖身。",
        "dynasty": "宋",
        "collection_info": null
    },
    {
        "uuid": "59446965b969b2a85f83aa795019a274",
        "title": "万元亨名所居为景马堂于其家求书记额",
        "author": "袁说友",
        "content": "公居虽未称潭潭，占尽湖山直到南。\n觅我新题留琬琰，少游高处要同谙。",
        "dynasty": "宋",
        "collection_info": null
    },
    {
        "uuid": "eabbbd75a3ed62898c65cf42f1a9e402",
        "title": "泊金山观虞仲房书云峰扁榜",
        "author": "袁说友",
        "content": "平生笔法蔡中郎，到处标名忆仲房。\n一涕无从人不见，云峰亭下水茫茫。",
        "dynasty": "宋",
        "collection_info": null
    },
    {
        "uuid": "c7431a40ba796020a9b00f8989b6b628",
        "title": "题汪伯时家藏颜鲁公书裴将军帖",
        "author": "袁说友",
        "content": "诗成小见英雄手，笔落能令风雨惊。\n万古言言有余烈，从今词翰岂虚名。",
        "dynasty": "宋",
        "collection_info": null
    },
    {
        "uuid": "7cea49f75d6de7737c0aa37a50b50910",
        "title": "跋苏文忠公帖",
        "author": "袁说友",
        "content": "世言晚食同于肉，缓步犹云可当车。\n三復文忠二三帖，古人深意在徐徐。",
        "dynasty": "宋",
        "collection_info": null
    },
    {
        "uuid": "9a25692aa93748d8aeac10fcabd8c145",
        "title": "题山谷居士书坡公帖",
        "author": "袁说友",
        "content": "当年二老叹云云，犹喜坡翁返故乡。\n展卷如今但陈迹，丘原无復起苏黄。",
        "dynasty": "宋",
        "collection_info": null
    },
    {
        "uuid": "dd0c988991198a42e69d9a45fdd21280",
        "title": "跋冯文简公赠朱忠靖公帖四首  其一",
        "author": "袁说友",
        "content": "三魁天下极登庸，具眼相看识巨公。\n翰墨密传心印子，勋名同在百年中。",
        "dynasty": "宋",
        "collection_info": null
    },
    {
        "uuid": "641357b3792b1b0b7acf968fc0d4ebec",
        "title": "跋冯文简公赠朱忠靖公帖四首  其二",
        "author": "袁说友",
        "content": "人间事了乞身归，想见萧然闭户时。\n钟鼎山林元不二，惟公全德两无亏。",
        "dynasty": "宋",
        "collection_info": null
    },
    {
        "uuid": "a18cff00baba18208b8207f30ee6de10",
        "title": "跋冯文简公赠朱忠靖公帖四首  其三",
        "author": "袁说友",
        "content": "传家二帖到今存，岁月君看上相言。\n大似涪翁推酉日，永平七禩记盐盘。",
        "dynasty": "宋",
        "collection_info": null
    },
    {
        "uuid": "2612fa4c7aac940936f898e1d25a41b2",
        "title": "跋冯文简公赠朱忠靖公帖四首  其四",
        "author": "袁说友",
        "content": "忠靖由来世不殊，昔年我亦见今謩。\n至今犹有家风在，却恨丘原起日无。",
        "dynasty": "宋",
        "collection_info": null
    },
    {
        "uuid": "b5396557a1bf70cee6c29eb3dd8ed808",
        "title": "题胡待制平贼帖",
        "author": "袁说友",
        "content": "误国何人作计疎，满朝元未识真儒。\n至今恨却无颇牧，不念丘原起日无。",
        "dynasty": "宋",
        "collection_info": null
    },
    {
        "uuid": "d292bb6bbc78a0822a7b49d33dcfdd09",
        "title": "题徐氏子所藏四贤帖",
        "author": "袁说友",
        "content": "十年寻梦旧江湖，岁晚寻幽爱此居。\n今日门前山色好，客来衔袖有文书。",
        "dynasty": "宋",
        "collection_info": null
    },
    {
        "uuid": "149859255ebef4a9e553a8757513a8eb",
        "title": "题徐氏手帖二首  其一",
        "author": "袁说友",
        "content": "不作朝家青紫绨，笑看金鼎识刀圭。\n右军六帖家藏在，乞与安西手自题。",
        "dynasty": "宋",
        "collection_info": null
    },
    {
        "uuid": "f97b75a8f962559660d43fb3e36ffcef",
        "title": "题徐氏手帖二首  其二",
        "author": "袁说友",
        "content": "我昔曾窥玉海书，画图今见泽僊癯。\n为君持似人间世，凛凛犹堪立懦夫。",
        "dynasty": "宋",
        "collection_info": null
    },
    {
        "uuid": "1bfa34aef246e1c1e6a5b9f366d2eb91",
        "title": "将至慎邑寄鼎",
        "author": "袁说友",
        "content": "踏尽琼瑶百里山，欲投城郭暮云间。\n红炉速置一壶酒，故岁谁家新岁还。",
        "dynasty": "宋",
        "collection_info": null
    },
    {
        "uuid": "8d77204944e5ec50c0945f847d78f033",
        "title": "叶信父家听琵琶",
        "author": "袁说友",
        "content": "娉婷未嫁惜琵琶，借与诗人着意夸。\n不数前人推引曲，只矜赵女绮罗花。",
        "dynasty": "宋",
        "collection_info": null
    },
    {
        "uuid": "e506dac8947aba316f62141eb0a0d5b5",
        "title": "观盐井二首  其一",
        "author": "袁说友",
        "content": "桔槹汲水三千丈，顷转轮余一日回。\n蓑笠傍城埋井底，皮囊挈出滷泉来。",
        "dynasty": "宋",
        "collection_info": null
    },
    {
        "uuid": "5461b1336360506452082772716e52f5",
        "title": "观盐井二首  其二",
        "author": "袁说友",
        "content": "私井公盐日夜煎，力劳功寡废民田。\n不如大噫驱东海，捲取洪波向蜀川。",
        "dynasty": "宋",
        "collection_info": null
    },
    {
        "uuid": "d4bc046d4290becbb805f7c1d80e0882",
        "title": "和程泰之阁学咏雪十二题 看雪",
        "author": "袁说友",
        "content": "僵卧谁怜此意真，开门羞见玉为尘。\n休穿东郭先生履，要踏蜂巢满地银。",
        "dynasty": "宋",
        "collection_info": null
    },
    {
        "uuid": "af8dc1efa8d91c33304efde76a0f7edc",
        "title": "和程泰之阁学咏雪十二题 煮雪",
        "author": "袁说友",
        "content": "春芽初趁六花光，嫩火新烹唤客尝。\n政藉琼浆浮点乳，浪云胜雪诧余香。",
        "dynasty": "宋",
        "collection_info": null
    },
    {
        "uuid": "1bc4f9091ecfc2fa269837ba3db301d7",
        "title": "和程泰之阁学咏雪十二题 留雪",
        "author": "袁说友",
        "content": "相看景物又年华，淅淅投窗意转嘉。\n冷落不堪春信晚，稍留六出待梅花。",
        "dynasty": "宋",
        "collection_info": null
    },
    {
        "uuid": "988bd88f4ce29de1bb73d8927a3f5af2",
        "title": "和程泰之阁学咏雪十二题 饯雪",
        "author": "袁说友",
        "content": "阳春有脚时难驻，见睍初消意已先。\n我亦鬓蓬飞雪满，与君相遇约年年。",
        "dynasty": "宋",
        "collection_info": null
    },
    {
        "uuid": "10e78c230a51473d22352fb876c2a5de",
        "title": "和程泰之阁学咏雪十二题 藏雪",
        "author": "袁说友",
        "content": "凛节清姿老更坚，不须藏雪待炎天。\n明年归拜颁冰宠，吉甫清风在舜絃。",
        "dynasty": "宋",
        "collection_info": null
    },
    {
        "uuid": "0b85cec5225c559228ca8ec022eacf02",
        "title": "和程泰之阁学咏雪十二题 招雪",
        "author": "袁说友",
        "content": "一别瑶池辄去思，明年农事要先知。\n天风夜半旛旗动，便欲欺梅更压枝。",
        "dynasty": "宋",
        "collection_info": null
    },
    {
        "uuid": "73de26eadc0c096529d4877b1fd1259c",
        "title": "和程泰之阁学咏雪十二题 闻雪",
        "author": "袁说友",
        "content": "洒窗犹作故人来，声到楼头画角猜。\n闻罢更须凭目力，箇中时欲认真梅。",
        "dynasty": "宋",
        "collection_info": null
    },
    {
        "uuid": "f1c19787f75e104a11ac2d34dfd9b82c",
        "title": "和程泰之阁学咏雪十二题 饮雪",
        "author": "袁说友",
        "content": "饮冰受命元非僻，啮雪充饥岂是狂。\n何似催班僊仗裏，一堂均宴近臣觞。",
        "dynasty": "宋",
        "collection_info": null
    },
    {
        "uuid": "731dccc5c8c85193b2de97d53d5fd7ad",
        "title": "和程泰之阁学咏雪十二题 打雪",
        "author": "袁说友",
        "content": "庭柯风动还筛玉，稍稍柔条醉欲持。\n刚道琼瑶未轻扫，晚鸦栖处已摇枝。",
        "dynasty": "宋",
        "collection_info": null
    },
    {
        "uuid": "6200c260de761e224ca5fdcb0ddb025b",
        "title": "和程泰之阁学咏雪十二题 嘲雪",
        "author": "袁说友",
        "content": "浪走娇儿意却痴，长安饿客最忧时。\n尤怜甲士寒侵骨，十万边兵政有辞。",
        "dynasty": "宋",
        "collection_info": null
    },
    {
        "uuid": "5afcd9e303c7eb3dac1174499fa00405",
        "title": "和程泰之阁学咏雪十二题 弄雪",
        "author": "袁说友",
        "content": "天与骚人景物宜，风流嘲戏恰相知。\n长安道上吟诗罢，笑裏骑馿缓勒羁。",
        "dynasty": "宋",
        "collection_info": null
    },
    {
        "uuid": "9ba6e2f5e9cd1d92c0214f3d69a95ddc",
        "title": "和程泰之阁学咏雪十二题 挂雪",
        "author": "袁说友",
        "content": "一庭冰柱初融湿，满阵飞沙又压檐。\n夺得琼花消息早，扬州十里上珠帘。",
        "dynasty": "宋",
        "collection_info": null
    },
    {
        "uuid": "8d52fcb69b3fb4000e46611fd2746695",
        "title": "江上度元宵节",
        "author": "袁说友",
        "content": "一舟元夕卧孤村，夜半相呼了不应。\n说与儿曹休谇语，黄州明日买残灯。",
        "dynasty": "宋",
        "collection_info": null
    },
    {
        "uuid": "f5d803a972f86d135dd9432f7209d4c9",
        "title": "上元次日至黄州遇雨",
        "author": "袁说友",
        "content": "谁说黄州斗样微，满城灯火亦相辉。\n痴儿方有揶揄意，却得连江雨解围。",
        "dynasty": "宋",
        "collection_info": null
    },
    {
        "uuid": "e522ef283e88906afb7238870279e368",
        "title": "遇顺风",
        "author": "袁说友",
        "content": "天高江阔快飞篷，云去山移过眼中。\n江上鼓鼙惊不断，连朝送我岳阳风。",
        "dynasty": "宋",
        "collection_info": null
    },
    {
        "uuid": "77e67eebd96a6e552281556d03a332a3",
        "title": "遇顺风不及到齐山",
        "author": "袁说友",
        "content": "爱渠风伯送行舟，莫作齐山一日留。\n直向峡江千里去，搀天绝壁快吟眸。",
        "dynasty": "宋",
        "collection_info": null
    },
    {
        "uuid": "cd64fcd11ecd18351ddfbc66a3a00460",
        "title": "发山阳得顺风二首  其一",
        "author": "袁说友",
        "content": "晓入山阳古渡头，轻帆猎猎送行舟。\n风师怜我征程滞，顷刻扬舲到泗州。",
        "dynasty": "宋",
        "collection_info": null
    },
    {
        "uuid": "96bdaa2ad93ced07094560d3a8507aa7",
        "title": "发山阳得顺风二首  其二",
        "author": "袁说友",
        "content": "一阵南风更带回，轻扶柂橹疾于飞。\n舟行若借帆樯便，细数何须十日归。",
        "dynasty": "宋",
        "collection_info": null
    },
    {
        "uuid": "12fee692eeb03c3a48af446b8097782e",
        "title": "被旨许浦蒐兵道中冻合舍舟行陆二首  其一",
        "author": "袁说友",
        "content": "已办轻舟着脚登，笑渠河伯故阴凝。\n征车政欲周阡陌，赢得天教一夜冰。",
        "dynasty": "宋",
        "collection_info": null
    },
    {
        "uuid": "034738107ccf264e6c3c255514250be5",
        "title": "被旨许浦蒐兵道中冻合舍舟行陆二首  其二",
        "author": "袁说友",
        "content": "荒村十里展琉璃，依旧篮舆涉水湄。\n自是小臣怀恐惧，要令履薄但兢危。",
        "dynasty": "宋",
        "collection_info": null
    },
    {
        "uuid": "3d169140ee3edc6974d870870fe40112",
        "title": "有感",
        "author": "袁说友",
        "content": "半生宦海几途穷，岁晚扁舟繫此中。\n料得江神知我意，明朝好赠一帆风。",
        "dynasty": "宋",
        "collection_info": null
    },
    {
        "uuid": "25af377008df584b7b9ea2e3e394f4eb",
        "title": "解机政得请题归舟",
        "author": "袁说友",
        "content": "浮沉宦海笑童颠，好上鸱夷老子船。\n今日君恩赐骸骨，半篙秋水送归田。",
        "dynasty": "宋",
        "collection_info": null
    },
    {
        "uuid": "308bbea5291757728356bdad6d9da632",
        "title": "常熟敲冰行舟三首  其一",
        "author": "袁说友",
        "content": "岸头猛作敲冰势，船下俄闻戛玉声。\n寸进未应容退尺，要于此地卜平生。",
        "dynasty": "宋",
        "collection_info": null
    },
    {
        "uuid": "ec2cc60c53a88359f41c22c26e15d114",
        "title": "常熟敲冰行舟三首  其二",
        "author": "袁说友",
        "content": "画鹢悠悠辄退飞，一程百里两程归。\n天公若念羁怀恶，一夜东风便解围。",
        "dynasty": "宋",
        "collection_info": null
    },
    {
        "uuid": "b39f8adb711dac42f442376d9281446d",
        "title": "常熟敲冰行舟三首  其三",
        "author": "袁说友",
        "content": "一枕更阑客梦回，冰声犹作浪声来。\n并刀曾剪松江水，更欲从渠为剪开。",
        "dynasty": "宋",
        "collection_info": null
    },
    {
        "uuid": "dcade2f13d5588e84609edd46cdd1839",
        "title": "舟行跨江之南北随流以行夜船多在淮西",
        "author": "袁说友",
        "content": "蜀道登天在一涯，干旋坤转任推排。\n此身已是萍游客，终日行江夜宿淮。",
        "dynasty": "宋",
        "collection_info": null
    },
    {
        "uuid": "0ab0d6b875d0af8357bf0b123c361f26",
        "title": "渡杨子江遇颠风和霍希文韵三首  其一",
        "author": "袁说友",
        "content": "危樯恰恰傍金山，风送船回势莫攀。\n忘却波涛望金碧，无边阁上几层栏。",
        "dynasty": "宋",
        "collection_info": null
    },
    {
        "uuid": "902210e92c4dc07af51eef9f4302052b",
        "title": "渡杨子江遇颠风和霍希文韵三首  其二",
        "author": "袁说友",
        "content": "衝涛逐浪不禁寒，何止舟行百丈滩。\n柂橹一声江已转，瓜州岸上报平安。",
        "dynasty": "宋",
        "collection_info": null
    },
    {
        "uuid": "379de9cedc4f03944476a26d1438a11a",
        "title": "渡杨子江遇颠风和霍希文韵三首  其三",
        "author": "袁说友",
        "content": "朝暾下接水光明，风激涛头浪捲层。\n衮衮舟帆来復往，江心笑杀几閒僧。",
        "dynasty": "宋",
        "collection_info": null
    },
    {
        "uuid": "de9debe75d99f1ec9f51bee1214b15fd",
        "title": "过赤壁",
        "author": "袁说友",
        "content": "几年青史说周郎，赤壁乌林在武昌。\n明日有人山下过，一樽容我弔兴亡。",
        "dynasty": "宋",
        "collection_info": null
    },
    {
        "uuid": "d1a0e2068123a82dac2d4625a7e5029b",
        "title": "泊荆南二首  其一",
        "author": "袁说友",
        "content": "荆州天险大江蟠，坐制金陵自不难。\n却遣千艘沉赤壁，至今耆老笑曹瞒。",
        "dynasty": "宋",
        "collection_info": null
    },
    {
        "uuid": "c541ec21ffd23f0cef4dfd9c16ebddca",
        "title": "泊荆南二首  其二",
        "author": "袁说友",
        "content": "可怜吴蜀爱荆州，胜赏相当卒罢休。\n何地无城堪保障，此城端为据咽喉。",
        "dynasty": "宋",
        "collection_info": null
    },
    {
        "uuid": "6b364df28f67f2e0423c7d7e254243ca",
        "title": "金陵",
        "author": "袁说友",
        "content": "青衫往事几经秋，白首重来忆旧游。\n今夜台城无限月，更凭樽酒豁羁愁。",
        "dynasty": "宋",
        "collection_info": null
    },
    {
        "uuid": "306c2b35aa804e2a057dde847b5b9f5e",
        "title": "泊真州沙岸",
        "author": "袁说友",
        "content": "终朝百尺掣风槎，半夜将星到白沙。\n休说元戎夸十乘，且随商橹傍村家。",
        "dynasty": "宋",
        "collection_info": null
    },
    {
        "uuid": "4e2805687552d9981f7fa17f5e62cb32",
        "title": "白鹭洲",
        "author": "袁说友",
        "content": "可惜洲亭已渐荒，了无鸥鹭白双双。\n摩挲石上琳琅句，犹得斯文镇大江。",
        "dynasty": "宋",
        "collection_info": null
    },
    {
        "uuid": "29854ef93e376fc57448868195a120e2",
        "title": "翻流水",
        "author": "袁说友",
        "content": "荆江七百拗如雠，尽日萦纡倒转舟。\n不必潇湘时逆泛，清波今日不翻流。",
        "dynasty": "宋",
        "collection_info": null
    },
    {
        "uuid": "92e99794edc53b42b6bfc0d5ce5af873",
        "title": "西湖",
        "author": "袁说友",
        "content": "西湖历历旧嬉游，佳处欣逢辄少留。\n却恨草堂元不识，故教俗眼为君羞。",
        "dynasty": "宋",
        "collection_info": null
    },
    {
        "uuid": "c3271586ac513bb4776f4d0afc0b9fe4",
        "title": "过洞庭",
        "author": "袁说友",
        "content": "两湖绵亘连千里，万古苍梧说二妃。\n最羡巴童并蜀客，饱看日月去还归。",
        "dynasty": "宋",
        "collection_info": null
    },
    {
        "uuid": "c063abfa8188f776fc05aa3ab2e52373",
        "title": "重湖",
        "author": "袁说友",
        "content": "夷犹画舫入重湖，野蝶閒鸥自笑呼。\n踏遍北园桃李径，又寻芳草到南郛。",
        "dynasty": "宋",
        "collection_info": null
    },
    {
        "uuid": "00219c2fdf3d1b89b2865ec852bed287",
        "title": "楚渚宫",
        "author": "袁说友",
        "content": "楚王下见泝江舟，岂是城隅沮洳头。\n自古循名多失实，不妨犹记旧风流。",
        "dynasty": "宋",
        "collection_info": null
    },
    {
        "uuid": "951f7e20c1eb62498bada02a1a1cd8b3",
        "title": "过道人矶",
        "author": "袁说友",
        "content": "几年烟雨锁苍苔，咫尺侯门路不开。\n夜半一声横笛处，道人随月过山来。",
        "dynasty": "宋",
        "collection_info": null
    },
    {
        "uuid": "5b84bc05e664b49b492e6c403b2a9415",
        "title": "汨罗",
        "author": "袁说友",
        "content": "怀沙元不为谗嚣，要与江山作美谣。\n千载孤忠动神物，三湖今向汨罗朝。",
        "dynasty": "宋",
        "collection_info": null
    },
    {
        "uuid": "436fe6a976cb59b5f8390e8b01a4712e",
        "title": "息壤",
        "author": "袁说友",
        "content": "石城出壤水怀州，息壤藏城水復收。\n千载故侯犹未识，土能胜水有深谋。",
        "dynasty": "宋",
        "collection_info": null
    },
    {
        "uuid": "d6063e578618ed172175587cc6e6bd4d",
        "title": "祀江神",
        "author": "袁说友",
        "content": "古庙阴阴不记年，扬帆逆浪几舟船。\n我舟小泊沙洲下，也谂江神问济川。",
        "dynasty": "宋",
        "collection_info": null
    },
    {
        "uuid": "7f88a9461bf6238cb050239a19a698f3",
        "title": "游武担山",
        "author": "袁说友",
        "content": "叟邪歌漫遏行云，抔土千年几昼曛。\n石鑑可磨人不见，东西台下泪泉闻。",
        "dynasty": "宋",
        "collection_info": null
    },
    {
        "uuid": "36400669e0808cc1d8dc386cf19891b8",
        "title": "游中岩",
        "author": "袁说友",
        "content": "篮舆屈曲上中岩，峻壁危峰面面山。\n心月亭前何世界，不知天上与人间。",
        "dynasty": "宋",
        "collection_info": null
    },
    {
        "uuid": "1269942325d7a29804ba87595686926e",
        "title": "峡路山行即事十首  其一",
        "author": "袁说友",
        "content": "环山翠幄远尤清，柏叶丛枝到地生。\n恰傍浓阴深处过，无端杜宇两三声。",
        "dynasty": "宋",
        "collection_info": null
    },
    {
        "uuid": "562816f23d1a22f9cfcf561e96fe7a25",
        "title": "峡路山行即事十首  其二",
        "author": "袁说友",
        "content": "短篱深閟两三家，门外低畦长豆麻。\n急繫芒鞋看行客，野花犹带一枝斜。",
        "dynasty": "宋",
        "collection_info": null
    },
    {
        "uuid": "8628b419edf13e87507e9d1a11159d07",
        "title": "峡路山行即事十首  其三",
        "author": "袁说友",
        "content": "旌旗猎猎晓云风，扑面清微破午烘。\n更度幽香来细细，转头寻见野花红。",
        "dynasty": "宋",
        "collection_info": null
    },
    {
        "uuid": "563a04bf739696355f3596ad56dd6df3",
        "title": "峡路山行即事十首  其四",
        "author": "袁说友",
        "content": "跳山踏草笑迎逢，要识新侯过眼中。\n寄语山翁吾老矣，冬裘夏葛与伊同。",
        "dynasty": "宋",
        "collection_info": null
    },
    {
        "uuid": "05067eb21f7af59423a14ee9d18e50e3",
        "title": "峡路山行即事十首  其五",
        "author": "袁说友",
        "content": "双牛隻叟一横犁，白水青秧透面肥。\n是处喜经连夜雨，田家十口可无饥。",
        "dynasty": "宋",
        "collection_info": null
    },
    {
        "uuid": "098d3fe0aa1e3971bbd1ca145f1604ee",
        "title": "峡路山行即事十首  其六",
        "author": "袁说友",
        "content": "老去纡行盍罢休，忙身閒虑足搔头。\n林烟岩雾鸟声远，独对遥山无限愁。",
        "dynasty": "宋",
        "collection_info": null
    },
    {
        "uuid": "764665ce5161e297b738d7f23bf39978",
        "title": "峡路山行即事十首  其七",
        "author": "袁说友",
        "content": "鼙鼓鸣山绿叶摇，繁声嚣杂漫终朝。\n不如涧下一杯水，沃起行人心肺焦。",
        "dynasty": "宋",
        "collection_info": null
    },
    {
        "uuid": "7ac1b4a38ca45f42a9522e73188ada13",
        "title": "峡路山行即事十首  其八",
        "author": "袁说友",
        "content": "倚风修竹叶滋繁，穿石湍流浪吐吞。\n薄暮柴门人影寂，晓风烟树鸟鸣喧。",
        "dynasty": "宋",
        "collection_info": null
    },
    {
        "uuid": "c613855181a2918f16f7b2b066f9c3c5",
        "title": "峡路山行即事十首  其九",
        "author": "袁说友",
        "content": "浩荡东风晚更严，黄埃得得上霜髯。\n细题今日山中景，更有前头万点尖。",
        "dynasty": "宋",
        "collection_info": null
    },
    {
        "uuid": "020bfeab357aa7bb9cb73fa3c3552df2",
        "title": "峡路山行即事十首  其一○",
        "author": "袁说友",
        "content": "千里山行一月程，攀层蹑级几宵征。\n明朝猛入遂宁路，闻说夷途砥样平。",
        "dynasty": "宋",
        "collection_info": null
    },
    {
        "uuid": "f1c867219455c7d17d93d141cda974d4",
        "title": "和丁端叔月窟韵",
        "author": "袁说友",
        "content": "几度飘零满地金，移根堂下豁尘襟。\n主翁自是曾修月，更为人间着翠阴。",
        "dynasty": "宋",
        "collection_info": null
    },
    {
        "uuid": "3faa985dcfa3b1a737fd3afb450e250c",
        "title": "瑞香亭和丁端叔韵",
        "author": "袁说友",
        "content": "拍手阑干看锦堆，留翁未肯十分开。\n惜花惜别情相似，急急从今载酒来。",
        "dynasty": "宋",
        "collection_info": null
    },
    {
        "uuid": "5253912bdfb53802cf12be2738278986",
        "title": "吕公亭",
        "author": "袁说友",
        "content": "僊翁何地不翱翔，底事三游只岳阳。\n不是朗吟飞过疾，洞庭张乐要迎将。",
        "dynasty": "宋",
        "collection_info": null
    },
    {
        "uuid": "426a822d4741f2ad84df5352cc3b86c8",
        "title": "题乌程簿厅浮玉亭七首  其一",
        "author": "袁说友",
        "content": "道场山顶出南溪，苍弁峰头正直西。\n更割东桥仪凤水，如今定不怨鸾栖。",
        "dynasty": "宋",
        "collection_info": null
    },
    {
        "uuid": "60100f9190fbfe388ad9d7fbdbf53f3f",
        "title": "题乌程簿厅浮玉亭七首  其二",
        "author": "袁说友",
        "content": "人言苕霅下千崖，一水中分两派开。\n但怪玉浮浮似磬，不知原自泗滨来。",
        "dynasty": "宋",
        "collection_info": null
    },
    {
        "uuid": "51567cf3581117ad8ffebf15a429585b",
        "title": "题乌程簿厅浮玉亭七首  其三",
        "author": "袁说友",
        "content": "谁将绝景傍家边，举足溪山已满前。\n莫恨微官清俸少，一亭风月不论钱。",
        "dynasty": "宋",
        "collection_info": null
    },
    {
        "uuid": "fd25be7c527c2e32af0d8cb9602e8e36",
        "title": "题乌程簿厅浮玉亭七首  其四",
        "author": "袁说友",
        "content": "一日溪流万橹声，簿书丛裏眼偏明。\n青衫不怕笼朱墨，直下沧浪便濯缨。",
        "dynasty": "宋",
        "collection_info": null
    },
    {
        "uuid": "50c36b83fef6b31f7ac9acbf21cab5f9",
        "title": "题乌程簿厅浮玉亭七首  其五",
        "author": "袁说友",
        "content": "霅川今是辋川图，城郭中藏十顷湖。\n空说侯门深似海，得如簿领一亭无。",
        "dynasty": "宋",
        "collection_info": null
    },
    {
        "uuid": "c9c41d8875470e393e9cd8a386499166",
        "title": "题乌程簿厅浮玉亭七首  其六",
        "author": "袁说友",
        "content": "浮屠高直一溪云，水面浑如镜面分。\n此景正缘高士得，不然何以独输君。",
        "dynasty": "宋",
        "collection_info": null
    },
    {
        "uuid": "e94eb627e5db0e12c6a60af61cce5c53",
        "title": "题乌程簿厅浮玉亭七首  其七",
        "author": "袁说友",
        "content": "误把新题涴彩梁，我书元不是中郎。\n亭前若解真浮玉，成我蒹葭倚玉堂。",
        "dynasty": "宋",
        "collection_info": null
    },
    {
        "uuid": "f57e47679a14bd6232fc402c923506b0",
        "title": "用左康叔知府韵题龟溪左顾亭",
        "author": "袁说友",
        "content": "风下疎櫺月下溪，愁边拓尽剖藩篱。\n平生漫说江湖客，未解人间手不龟。",
        "dynasty": "宋",
        "collection_info": null
    },
    {
        "uuid": "6b2fd5fb39275ca491f4688e15048883",
        "title": "再至左顾亭用前韵二首  其一",
        "author": "袁说友",
        "content": "春入桃花水涨溪，蔷薇隔屋粲成篱。\n湖山正为诗人好，早赋归欤要抵龟。",
        "dynasty": "宋",
        "collection_info": null
    },
    {
        "uuid": "f26643989e771924ebdad10e0e6ce32c",
        "title": "再至左顾亭用前韵二首  其二",
        "author": "袁说友",
        "content": "晓日摇光下钓溪，鸣舷布网竹编篱。\n枯鱼泣与鲂鱼钓，要学亭前曳尾龟。",
        "dynasty": "宋",
        "collection_info": null
    },
    {
        "uuid": "b7c4640258c2e5f77d01f6e5b45247e1",
        "title": "用洪叔昞题左顾亭韵",
        "author": "袁说友",
        "content": "龟老一溪怀旧事，人亡千载尚虚名。\n亭前独有山川在，付与诗人着语明。",
        "dynasty": "宋",
        "collection_info": null
    },
    {
        "uuid": "c6c931f690c1752b58bf2d8f17a5c7e5",
        "title": "雄楚亭",
        "author": "袁说友",
        "content": "江山万里接西东，吴蜀咽喉此地中。\n奄宅荆州夸楚势，此亭所以得称雄。",
        "dynasty": "宋",
        "collection_info": null
    },
    {
        "uuid": "a7fb55ac684658bab95239a85d471176",
        "title": "陈氏子读书堂",
        "author": "袁说友",
        "content": "为公相与年犹小，拾芥明经意转非。\n惟有城南贤父子，读书元只为传衣。",
        "dynasty": "宋",
        "collection_info": null
    },
    {
        "uuid": "ae02312d847efd2b1918a4573ca79503",
        "title": "王醇父统帅舫斋",
        "author": "袁说友",
        "content": "将军忠勇贯家声，独擅长江十万兵。\n早誓中流夸击檝，料公犹小舫斋名。",
        "dynasty": "宋",
        "collection_info": null
    },
    {
        "uuid": "a3def473244c5101753fc853aa922fd5",
        "title": "题简斋",
        "author": "袁说友",
        "content": "胸中元自有江山，故向巴丘见一斑。\n明月清风收拾尽，简斋诗遂满人间。",
        "dynasty": "宋",
        "collection_info": null
    },
    {
        "uuid": "147756be235f726b5f755b67ec3be062",
        "title": "御书阁",
        "author": "袁说友",
        "content": "宝阁翚飞灿碧霄，中藏奎画叹先朝。\n要令冠带升堂者，日日羹墙遂见尧。",
        "dynasty": "宋",
        "collection_info": null
    },
    {
        "uuid": "4e890609d659240d5b5f3dedce6df9c0",
        "title": "楚楼",
        "author": "袁说友",
        "content": "东江风月夜潮平，西望巫山白帝城。\n止为山川增楚观，惜哉徒沸市廛声。",
        "dynasty": "宋",
        "collection_info": null
    },
    {
        "uuid": "a7762cdf6072d08465baac10237beeb6",
        "title": "江汉楼",
        "author": "袁说友",
        "content": "楼高百雉楚城东，吴蜀衣冠邂逅逢。\n自是荆山为屏翰，更看江汉日朝宗。",
        "dynasty": "宋",
        "collection_info": null
    },
    {
        "uuid": "fcce1dfedc658693442e9ead23400350",
        "title": "庾公楼",
        "author": "袁说友",
        "content": "危楼千尺俯江津，天外飞帆点点匀。\n作此雄观真壮士，奈何犹说污人尘。",
        "dynasty": "宋",
        "collection_info": null
    },
    {
        "uuid": "c30e76466d44139a4528980b5720edf9",
        "title": "登张说楼",
        "author": "袁说友",
        "content": "谯楼伟观接城西，天遣公来重以诗。\n岂是江山与人助，江山元是以人知。",
        "dynasty": "宋",
        "collection_info": null
    },
    {
        "uuid": "3f80a6503390c7e943850bf5dc3f16f4",
        "title": "和丁端叔双清韵",
        "author": "袁说友",
        "content": "翠云白雪两僊容，未怯姮娥傍月宫。\n若把佳人较清绝，争妍应愧伯夷风。",
        "dynasty": "宋",
        "collection_info": null
    },
    {
        "uuid": "7e393dd7c451710d92c75ae61ea9dda0",
        "title": "和丁端叔晓红韵",
        "author": "袁说友",
        "content": "晓红着意一番新，稳送公归上国春。\n花下剩传多好客，满园浑是爱棠人。",
        "dynasty": "宋",
        "collection_info": null
    },
    {
        "uuid": "e92b2991c234e5a1a4c07e5144745beb",
        "title": "呵笔  其一",
        "author": "袁说友",
        "content": "呵笔小吟消白日，闭门高卧却红尘。\n平生笑我千方误，投老从公两岁隣。",
        "dynasty": "宋",
        "collection_info": null
    },
    {
        "uuid": "90bed9d691392ed408d2bc5eadc7a1b5",
        "title": "呵笔  其二",
        "author": "袁说友",
        "content": "欲放酒肠愁酒病，强投诗社阙诗声。\n浮生失意每如此，薄命何人详细评。",
        "dynasty": "宋",
        "collection_info": null
    },
    {
        "uuid": "26aca717e1630816cc6adf17a02a949f",
        "title": "送沈商卿知府入觐二首  其一",
        "author": "袁说友",
        "content": "樯乌猛作朝天去，君到长安着脚初。\n若访西湖问西子，朋游应亦念其余。",
        "dynasty": "宋",
        "collection_info": null
    },
    {
        "uuid": "bffa394bd920da104009dbf2158d3226",
        "title": "送沈商卿知府入觐二首  其二",
        "author": "袁说友",
        "content": "山行已办犹嫌晚，天意多悭未放晴。\n无奈公车留不住，片帆催听棹歌声。",
        "dynasty": "宋",
        "collection_info": null
    },
    {
        "uuid": "5df771b9a1568de5ab6ead5d00d0d1f1",
        "title": "和丁端叔书怀韵二首  其一",
        "author": "袁说友",
        "content": "养花藏日半笼晴，尚有娇红照眼明。\n却恨中年怕离别，好诗撩动故乡情。",
        "dynasty": "宋",
        "collection_info": null
    },
    {
        "uuid": "00d81bed3b4e3b153b5573cd39d81c31",
        "title": "和丁端叔书怀韵二首  其二",
        "author": "袁说友",
        "content": "春江稳去趣东归，折尽亭前杨柳丝。\n我欲吴江办投劾，与君花下说襟期。",
        "dynasty": "宋",
        "collection_info": null
    },
    {
        "uuid": "5cf56e954f8ae92611d37993486e29bf",
        "title": "和同年春日韵五首  其一",
        "author": "袁说友",
        "content": "寻花喜见去年人，点检枝头次第春。\n踏遍云塘旧游处，漾波涨碧更粼粼。",
        "dynasty": "宋",
        "collection_info": null
    },
    {
        "uuid": "036955f1f510472f3ffa96d0159f00bb",
        "title": "和同年春日韵五首  其二",
        "author": "袁说友",
        "content": "伤心客裏子规啼，自笑情怀更小儿。\n短策强随杨柳去，归来却喜燕衔泥。",
        "dynasty": "宋",
        "collection_info": null
    },
    {
        "uuid": "f5707eebfec7692ce3a5b03fa184cffe",
        "title": "和同年春日韵五首  其三",
        "author": "袁说友",
        "content": "一川晴草竞春光，绿抹红匀日日忙。\n榼酒莫辞花下醉，相将堤上柳花黄。",
        "dynasty": "宋",
        "collection_info": null
    },
    {
        "uuid": "4578a805ddfde2e19b3954604818f8c5",
        "title": "和同年春日韵五首  其四",
        "author": "袁说友",
        "content": "雨膏风软草烟低，处处春来处处知。\n尤喜梅花未轻褪，枝头一朶尚凝脂。",
        "dynasty": "宋",
        "collection_info": null
    },
    {
        "uuid": "488e5830420a062a476e95c679f75403",
        "title": "和同年春日韵五首  其五",
        "author": "袁说友",
        "content": "雄篇多幸到柴扉，祇恨空留最后枝。\n收拾愧同螬食李，侯生谁復敢言诗。",
        "dynasty": "宋",
        "collection_info": null
    },
    {
        "uuid": "53e1a902e49a57023a7f4d9ae707abd4",
        "title": "和友人秋日韵二首  其一",
        "author": "袁说友",
        "content": "楼外西山日脚低，萸觞新唱缕金衣。\n十年为客秋风裏，空负黄花几赋归。",
        "dynasty": "宋",
        "collection_info": null
    },
    {
        "uuid": "40b602415f97aceb9020984590a7bf3d",
        "title": "和友人秋日韵二首  其二",
        "author": "袁说友",
        "content": "了无风雨夕阳低，多少诗翁问白衣。\n把酒西风暗相约，年年篱下菊时归。",
        "dynasty": "宋",
        "collection_info": null
    },
    {
        "uuid": "7970ea1f34a16a9d6d18707323d77e23",
        "title": "和艮斋赠轮道者韵",
        "author": "袁说友",
        "content": "血指濡毫字字工，赤髭白足会常同。\n从今定了沙弥相，总为先生一语中。",
        "dynasty": "宋",
        "collection_info": null
    },
    {
        "uuid": "f7bfb223b7888714457952180d34988d",
        "title": "和仲躬赠轮道者韵",
        "author": "袁说友",
        "content": "孤峰顶上阿谁能，苦竹怜渠着意曾。\n他日林间重勘辨，我身元是在家僧。",
        "dynasty": "宋",
        "collection_info": null
    },
    {
        "uuid": "46a932e932b3b4ccc26a3dd35138af35",
        "title": "赠徐相士",
        "author": "袁说友",
        "content": "欲归公未许身閒，欲外云云去亦难。\n我意公言两矛盾，料公犹作世情看。",
        "dynasty": "宋",
        "collection_info": null
    },
    {
        "uuid": "24c66606c0a1dafb2331de97a6decfa2",
        "title": "书魏元益便面",
        "author": "袁说友",
        "content": "闭门终老幽人事，负笈担簦学者宜。\n过我莫虚黄卷日，还乡须念锦衣时。",
        "dynasty": "宋",
        "collection_info": null
    },
    {
        "uuid": "b3e3f37ffa794c97eccb4514c4469770",
        "title": "怀借舟主人",
        "author": "袁说友",
        "content": "自怜五十鬓如丝，更把閒身与物驰。\n惟有高人收倦翼，世间万事一弹棋。",
        "dynasty": "宋",
        "collection_info": null
    },
    {
        "uuid": "f2ea41742c67f39af8a4a842d6989e60",
        "title": "寄同年怀安曹守二首  其一",
        "author": "袁说友",
        "content": "慈恩犹记北山游，四十年间几别愁。\n岁晚天涯重握手，两翁齐白九分头。",
        "dynasty": "宋",
        "collection_info": null
    },
    {
        "uuid": "6bf49bd61918c1e7ae636a9b52988e8d",
        "title": "寄同年怀安曹守二首  其二",
        "author": "袁说友",
        "content": "我丈之贤今老成，题舆剖竹傍青城。\n从容官事一时了，莫忘莼鲈秋日羹。",
        "dynasty": "宋",
        "collection_info": null
    },
    {
        "uuid": "729f072c3835dca8444365c3084ae0a5",
        "title": "和陆成父司户过淮阴县韵三首  其一",
        "author": "袁说友",
        "content": "谁云追信属酇侯，政为高皇意欲留。\n岁晚不疑云梦计，那知大业已兴刘。",
        "dynasty": "宋",
        "collection_info": null
    },
    {
        "uuid": "99d50733da429b082da5e6e86f5b77fe",
        "title": "和陆成父司户过淮阴县韵三首  其二",
        "author": "袁说友",
        "content": "当年三杰共封侯，谁念淮阴为汉留。\n不是向来曾蹑足，未容平勃独安刘。",
        "dynasty": "宋",
        "collection_info": null
    },
    {
        "uuid": "16952efad66fe51faa546f1a6b191408",
        "title": "和陆成父司户过淮阴县韵三首  其三",
        "author": "袁说友",
        "content": "论功久已冠羣侯，更欲王齐愿自留。\n从此朝家若惩创，王侯应得戒非刘。",
        "dynasty": "宋",
        "collection_info": null
    },
    {
        "uuid": "5aa8279c3372dc9b554b9ec810a7cf6d",
        "title": "和成父过宝应县韵",
        "author": "袁说友",
        "content": "趁得花封八月凉，相家有子绾铜章。\n习华指日神京路，此地方知宝应祥。",
        "dynasty": "宋",
        "collection_info": null
    },
    {
        "uuid": "ba7fd011aa1ebc61fc4f52ee2d1a37a2",
        "title": "和梁转运判官韵",
        "author": "袁说友",
        "content": "古括人豪醉墨鲜，一樽宁怯酒如船。\n新诗磊磊珠玑落，不记梅花在眼前。",
        "dynasty": "宋",
        "collection_info": null
    },
    {
        "uuid": "267715798c2014e65ec4c671be937c4d",
        "title": "李君量晋州奉诏还朝",
        "author": "袁说友",
        "content": "厌直承明两建牙，更将义槩浃朝家。\n举杯珍重吾归矣，林下需君步软沙。",
        "dynasty": "宋",
        "collection_info": null
    },
    {
        "uuid": "2322cfcd0abeb7d07b542bfb7a5fb883",
        "title": "岳之妇人多以白练蒙首俗传马伏波征蛮死于岳至今不为之易素",
        "author": "袁说友",
        "content": "将军久已归黄壤，江妇如何未黑头。\n若使将军知此意，素缣蒙首也应休。",
        "dynasty": "宋",
        "collection_info": null
    },
    {
        "uuid": "323754eb005e6f2a7baa9f0d21f94140",
        "title": "江岸茅舍傍古梅奇甚携酒即之",
        "author": "袁说友",
        "content": "不为村深与水隈，也依篱落及时开。\n几年寂寞无人问，一日声名动客杯。",
        "dynasty": "宋",
        "collection_info": null
    },
    {
        "uuid": "ec1e71d7473660d6f6c15350d21959c3",
        "title": "用谢艮斋韵题欧阳长老墨梅  其一",
        "author": "袁说友",
        "content": "误墨虽藏白，飞埃欲敛昏。\n谁将草玄手，着意写前村。",
        "dynasty": "宋",
        "collection_info": null
    },
    {
        "uuid": "0d94b7f81852239865943e6a65e84c73",
        "title": "用谢艮斋韵题欧阳长老墨梅  其二",
        "author": "袁说友",
        "content": "屏灯红灼烁，窗月正黄昏。\n印出横斜影，分明竹外村。",
        "dynasty": "宋",
        "collection_info": null
    },
    {
        "uuid": "f9855aa68a3bbacdac1e6bf4592cd3f6",
        "title": "用谢艮斋韵题欧阳长老墨梅  其三",
        "author": "袁说友",
        "content": "溪藤横翠约，老眼颇眵昏。\n唤入凌烟后，江村不是村。",
        "dynasty": "宋",
        "collection_info": null
    },
    {
        "uuid": "80cf4e5ef03ec484575b282edbc918b7",
        "title": "用杨诚斋韵再题欧阳长老墨梅  其一",
        "author": "袁说友",
        "content": "红粧夸睡足，粉额趁颜开。\n惟有江梅样，蛾眉淡拂来。",
        "dynasty": "宋",
        "collection_info": null
    },
    {
        "uuid": "9f31d35f295e67a6a519ab6ebc0770c1",
        "title": "用杨诚斋韵再题欧阳长老墨梅  其二",
        "author": "袁说友",
        "content": "玉容曾浥麝，彷佛带香开。\n不比真花怯，斓斑怕雨来。",
        "dynasty": "宋",
        "collection_info": null
    },
    {
        "uuid": "c122814ff43258220f6f689d3a884395",
        "title": "用杨诚斋韵再题欧阳长老墨梅  其三",
        "author": "袁说友",
        "content": "从来冰雪体，引墨为君开。\n寄语金鸾客，和羹人正来。",
        "dynasty": "宋",
        "collection_info": null
    },
    {
        "uuid": "f8b46da85c504be0e2e6e6731784eb3a",
        "title": "李英才作墨梅于天庆观壁",
        "author": "袁说友",
        "content": "小折霜林半壁间，春风日日付毫端。\n秋高为借横斜影，留与吾师岁晚看。",
        "dynasty": "宋",
        "collection_info": null
    },
    {
        "uuid": "c06c507cae5065062094bf19e901c7b5",
        "title": "题墨梅",
        "author": "袁说友",
        "content": "轻楳疑当作煤拂拂有余清，笔下翻成月下横。\n昨夜小屏幽梦断，恍如烟雨瘴江城。",
        "dynasty": "宋",
        "collection_info": null
    },
    {
        "uuid": "044940a150e91abc74ab39a95d614856",
        "title": "过袁村",
        "author": "袁说友",
        "content": "在昔有袁村，今到袁村路。\n峰傍呼父老，同姓亦三数。\n贵贱本无种，苗裔有疏附。\n我家建安派，一经立门户。\n安用黄金籯，守此青简蠹。\n庶几亢吾宗，百世传儒素。\n作诗示云来，聊并城南句。",
        "dynasty": "宋",
        "collection_info": null
    },
    {
        "uuid": "1fc6578a6e530429df29896e055e006e",
        "title": "季提刑自夔宪知常德府",
        "author": "袁说友",
        "content": "十年踪迹两参商，解后天涯一咏觞。\n老景不堪朋旧别，客怀惟觉岁时长。\n猛辞蜀道浮江白，稳上吴船逆诏黄。\n我欲着鞭归路日，更期相过水云乡。",
        "dynasty": "宋",
        "collection_info": null
    },
    {
        "uuid": "27db59242ccfd03df1995e137e2bd646",
        "title": "送资深知潼川府",
        "author": "袁说友",
        "content": "昔日班行忆旧游，天涯今已说离愁。\n珠玑咳唾频倾倒，风月江山几倡酬。\n三接自应还北阙，一麾犹欲惠东州。\n与君久赋莼鲈约，更约同登竹笮舟。",
        "dynasty": "宋",
        "collection_info": null
    },
    {
        "uuid": "d27ea4fa88ef7571935397f228dec53c",
        "title": "句  其一",
        "author": "袁说友",
        "content": "水暗人家水拍堤。",
        "dynasty": "宋",
        "collection_info": null
    },
    {
        "uuid": "1e362be0a0f24f37cd7a187d57591811",
        "title": "句  其二",
        "author": "袁说友",
        "content": "坐来客子浑忘倦。",
        "dynasty": "宋",
        "collection_info": null
    },
    {
        "uuid": "61dd68aa4f3b442873b9af3f1048414c",
        "title": "句  其三",
        "author": "袁说友",
        "content": "扁舟繫柳向朱扉。",
        "dynasty": "宋",
        "collection_info": null
    }
]