[
    {
        "uuid": "602710c6ba4d339601a3c6d753d3cd46",
        "title": "点绛唇 多事春风",
        "author": "徐瑞",
        "content": "多事春风，年年绿遍江南草。\n罗裙色好。\n莫把相如恼。\n梦入瑶台，搔背麻姑爪。\n还惊觉。\n杜鹃啼早。\n一夜相思老。",
        "dynasty": "宋",
        "collection_info": null
    },
    {
        "uuid": "d9489c99044a0fc505fd293698113e3a",
        "title": "义合寺二首  其一",
        "author": "徐瑞",
        "content": "峭壁空翠湿，幽林烟霏清。\n峰巅忽长啸，疑是孙登声。",
        "dynasty": "宋",
        "collection_info": null
    },
    {
        "uuid": "2fb2a230d45c1b7c05a7cbbd7ab63370",
        "title": "义合寺二首  其二",
        "author": "徐瑞",
        "content": "枯根绊老石，槁叶填古径。\n四山悄无人，铿然一声磬。",
        "dynasty": "宋",
        "collection_info": null
    },
    {
        "uuid": "b45aed27744629e653b7b9bc975a6b65",
        "title": "寻幽",
        "author": "徐瑞",
        "content": "寻幽乌石谷，曳杖白云冈。\n野烧半空赤，西风万叶黄。",
        "dynasty": "宋",
        "collection_info": null
    },
    {
        "uuid": "0a4e4b70a77c0cd8ba0dfb422bb76ecf",
        "title": "己丑正月二日入山中题岩石二首  其一",
        "author": "徐瑞",
        "content": "一掬岩下水，不满数寸深。\n当其伏坎时，已有东注心。",
        "dynasty": "宋",
        "collection_info": null
    },
    {
        "uuid": "3e4a4cde4bfffed386b3ecf509556479",
        "title": "己丑正月二日入山中题岩石二首  其二",
        "author": "徐瑞",
        "content": "我访桃源人，桃源在何处。\n世上无桃源，何必移家去。",
        "dynasty": "宋",
        "collection_info": null
    },
    {
        "uuid": "c963951d794da53c20876e5fd0069007",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 入山",
        "author": "徐瑞",
        "content": "石浪嚙我足，山雨湿我衣。\n冥行果为谁，笑抚桄榔枝。",
        "dynasty": "宋",
        "collection_info": null
    },
    {
        "uuid": "5bf734257ee120499f18aadf688ab816",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 解包",
        "author": "徐瑞",
        "content": "投装即虚馆，檐溜犹浪浪。\n主人眼为青，炽薪燎衣裳。",
        "dynasty": "宋",
        "collection_info": null
    },
    {
        "uuid": "63e2e0d26e7789f851debf084fd063d9",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 看云",
        "author": "徐瑞",
        "content": "蒙蒙穿石罅，片片宿檐端。\n如示变灭相，时出復时还。",
        "dynasty": "宋",
        "collection_info": null
    },
    {
        "uuid": "0cec56157954b2c52a97c5a0c02da7cb",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 对雪",
        "author": "徐瑞",
        "content": "晃晃纸窗明，簌簌时闻落。\n出户欲寻诗，瘦馿双耳卓。",
        "dynasty": "宋",
        "collection_info": null
    },
    {
        "uuid": "cee6d9147065a3648e8397862fd71fb6",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听雨",
        "author": "徐瑞",
        "content": "疏声连永夜，寒意薄吟身。\n惆怅三生梦，彭城古木春。",
        "dynasty": "宋",
        "collection_info": null
    },
    {
        "uuid": "45e14c9f00fb6b331d3cba41999335d1",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听泉",
        "author": "徐瑞",
        "content": "出山静而清，遇石何不平。\n谁能携素琴，为我写此声。",
        "dynasty": "宋",
        "collection_info": null
    },
    {
        "uuid": "0adf6591ca2fbc4112d08176f45f8835",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听箫",
        "author": "徐瑞",
        "content": "呜呜传素恨，渺渺起新愁。\n台空凤已去，楚山千顷秋。",
        "dynasty": "宋",
        "collection_info": null
    },
    {
        "uuid": "f642b3421a7a97e9588b06f87d1bbe94",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 听笛",
        "author": "徐瑞",
        "content": "有客携笛来，一声山石裂。\n老子据胡床，东峰方吐月。",
        "dynasty": "宋",
        "collection_info": null
    },
    {
        "uuid": "6e9083e9a1f208624888897fd37859fc",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 论诗",
        "author": "徐瑞",
        "content": "大雅久寂寥，落落为谁语。\n我欲友古人，参到无言处。",
        "dynasty": "宋",
        "collection_info": null
    },
    {
        "uuid": "43ed6990de33c556490bee8a7039425e",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 煮茶",
        "author": "徐瑞",
        "content": "枯樵生活火，清瀑荐灵芽。\n且赏此味永，从渠客未嘉。",
        "dynasty": "宋",
        "collection_info": null
    },
    {
        "uuid": "b62e761bab3fe1d64afcd97ae0899dd4",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 兰",
        "author": "徐瑞",
        "content": "绿叶映芳蕤，贞姿在空谷。\n纷纷世人同，寂寂君子独。",
        "dynasty": "宋",
        "collection_info": null
    },
    {
        "uuid": "ae86e85290998c0f0ccfdee1b011db9c",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 老梅",
        "author": "徐瑞",
        "content": "枯根寄断崖，槎牙老风雪。\n疏花如高人，敛衽不敢折。",
        "dynasty": "宋",
        "collection_info": null
    },
    {
        "uuid": "496716933411f23426675a040a303150",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 苦菜",
        "author": "徐瑞",
        "content": "采苦南山下，载咏采苦诗。\n舍旃復舍旃，此味人得知。",
        "dynasty": "宋",
        "collection_info": null
    },
    {
        "uuid": "6c9ab0642896adb860c0e27ace674ff5",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 芹",
        "author": "徐瑞",
        "content": "离离生涧底，薇蕨敢雁行。\n人皆美其羹，我独采其芳。",
        "dynasty": "宋",
        "collection_info": null
    },
    {
        "uuid": "3d7b61fb6668b2f255f1b7148d53828b",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 刘郎菜",
        "author": "徐瑞",
        "content": "天台采药客，此地菜留名。\n流水年年恨，春风岁岁生。",
        "dynasty": "宋",
        "collection_info": null
    },
    {
        "uuid": "1b1d4eca9e9d4e9d2e2c7189a1dc156d",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 黄精",
        "author": "徐瑞",
        "content": "东风抽灵芽，厚土长黄玉。\n我欲勤服食，从此长辟谷。",
        "dynasty": "宋",
        "collection_info": null
    },
    {
        "uuid": "d63c6cb0adabd80ab0a43ba3a13f9d42",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 鹰爪菜",
        "author": "徐瑞",
        "content": "何人品小草，乃以鹰爪名。\n吾舌安用甘，且得吾眼明。",
        "dynasty": "宋",
        "collection_info": null
    },
    {
        "uuid": "36722da6e7fcdd4995067b400626683c",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 蒲花",
        "author": "徐瑞",
        "content": "绿穟糁轻黄，随风堕霏屑。\n富贵未足道，看取十二节。",
        "dynasty": "宋",
        "collection_info": null
    },
    {
        "uuid": "4e96818c082fae050a5f0cba157f5c1d",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 石漥",
        "author": "徐瑞",
        "content": "飞泉所舂撞，悬崖偶成窾。\n信似太山溜，吾欲铭其坎。",
        "dynasty": "宋",
        "collection_info": null
    },
    {
        "uuid": "5dc82b4ada03cb471dda2f4ea731b884",
        "title": "余自入山距出山五十五日竹屋青灯山阴杖屦忘其痴不了事矣随所赋录之得二十首 出山",
        "author": "徐瑞",
        "content": "坐觉日月长，还疑宇宙隘。\n长啸出山来，如在太虚外。",
        "dynasty": "宋",
        "collection_info": null
    },
    {
        "uuid": "fe772610783a76a6cca8d59d5e4ca8fc",
        "title": "用仲退韵奉寄三首  其一",
        "author": "徐瑞",
        "content": "怀人耿青灯，兀兀香事已。\n梦绕明月湾，水清见石底。",
        "dynasty": "宋",
        "collection_info": null
    },
    {
        "uuid": "d7d7d1657e60ef1faedd391844c17d33",
        "title": "用仲退韵奉寄三首  其二",
        "author": "徐瑞",
        "content": "与君外形骸，更自离言说。\n此聚虽难常，此意终不别。",
        "dynasty": "宋",
        "collection_info": null
    },
    {
        "uuid": "0d367b9f46ac1bea6f18366ed35f5346",
        "title": "用仲退韵奉寄三首  其三",
        "author": "徐瑞",
        "content": "约略古堰西，坡陀山外路。\n相从十二年，迎送几来去。",
        "dynasty": "宋",
        "collection_info": null
    },
    {
        "uuid": "89cf226e7e236f9095698ab9e0ea494a",
        "title": "大德二年戊戌正月梅始花",
        "author": "徐瑞",
        "content": "老树冰霜晚，孤花天地心。\n翛然怀远韵，相对意弥深。",
        "dynasty": "宋",
        "collection_info": null
    },
    {
        "uuid": "ae0e9a5dcbb21c09c809284e90965673",
        "title": "己亥重九夜归篝灯独酌因思乙未岁是日陪余敬可携赵定庵马宁卿王叔文云隠二三道伴登芝山驻接仙亭蔬盘果食清谈竟日今诸道萍散而敬可九原不可作对酒凄然殆无以为怀也",
        "author": "徐瑞",
        "content": "重阳当痛饮，对酒更生悲。\n惆怅芝山梦，死生俱别离。",
        "dynasty": "宋",
        "collection_info": null
    },
    {
        "uuid": "916a528f3a5e9d2128ad3189a3bc8185",
        "title": "书芳洲题长江万里图诗后",
        "author": "徐瑞",
        "content": "万里朝宗势，其源可滥觞。\n从来不在险，画裏论兴亡。",
        "dynasty": "宋",
        "collection_info": null
    },
    {
        "uuid": "7746841270cba50409375aa3f156bea4",
        "title": "庚子九月十四日陪芳洲观山中泉石次韵",
        "author": "徐瑞",
        "content": "问酒竹篱深，寻诗土花碧。\n石上更盘桓，长啸情何极。",
        "dynasty": "宋",
        "collection_info": null
    },
    {
        "uuid": "58e92ad5b66c17c832eac53abfa7ad88",
        "title": "书壁",
        "author": "徐瑞",
        "content": "佳木交穉绿，小阁掩春深。\n唯有山西叟，相看识此心。",
        "dynasty": "宋",
        "collection_info": null
    },
    {
        "uuid": "1c978bfcc1ea9586ac167cad825c5cfb",
        "title": "夜坐与刘信翁清谈",
        "author": "徐瑞",
        "content": "清坐不知疲，相对忘宾主。\n他年记此夜，青灯听疏雨。",
        "dynasty": "宋",
        "collection_info": null
    },
    {
        "uuid": "61dc823bcad5f2510768de45eece36a3",
        "title": "十一月十五山行见梅一枝",
        "author": "徐瑞",
        "content": "老树千年意，枯槎一点春。\n相逢惊别久，伫立重凝神。",
        "dynasty": "宋",
        "collection_info": null
    },
    {
        "uuid": "d649300027a6a36fc11f9acf08beaec2",
        "title": "周德言游小庐山观余壁间诗次韵示教走笔奉谢  其一",
        "author": "徐瑞",
        "content": "美人尘外姿，胸次澹孤清。\n空堂语三日，隠隠金石声。",
        "dynasty": "宋",
        "collection_info": null
    },
    {
        "uuid": "0bd511a936cb7fc2c53ae381cb18f84a",
        "title": "周德言游小庐山观余壁间诗次韵示教走笔奉谢  其二",
        "author": "徐瑞",
        "content": "兰茗寻旧题，媿我昔好径。\n妙语为湔祓，清越泗滨磬。",
        "dynasty": "宋",
        "collection_info": null
    },
    {
        "uuid": "1faebb31eb20cbcc4b3e434254a70793",
        "title": "舟行即景",
        "author": "徐瑞",
        "content": "江流千丈碧，崖树一枝红。\n临眺延缘久，扁舟我欲东。",
        "dynasty": "宋",
        "collection_info": null
    },
    {
        "uuid": "24de5e5396b52b6c05c343d3c9af2567",
        "title": "宿常山  其一",
        "author": "徐瑞",
        "content": "小楼临水际，一塔出林端。\n为报山僧喜，无劳问数滩。",
        "dynasty": "宋",
        "collection_info": null
    },
    {
        "uuid": "b16aa2177e50d65229038e876620d29f",
        "title": "宿常山  其二",
        "author": "徐瑞",
        "content": "灯影照白髪，清酤浣旅颜。\n半生堪一笑，四度宿常山。",
        "dynasty": "宋",
        "collection_info": null
    },
    {
        "uuid": "86faf6e88709dcff33ee9e285edd2309",
        "title": "秋怀二首  其一",
        "author": "徐瑞",
        "content": "细雨沾庭湿，惊风入袖寒。\n黄花有佳色，独自倚阑看。",
        "dynasty": "宋",
        "collection_info": null
    },
    {
        "uuid": "6c1a6c117d88190d273f1cbd635737bf",
        "title": "秋怀二首  其二",
        "author": "徐瑞",
        "content": "门巷鸣干叶，阶除吟候虫。\n幽怀不可奈，丝雨更蒙蒙。",
        "dynasty": "宋",
        "collection_info": null
    },
    {
        "uuid": "c44aac79e6e11c615f676bbfac32f90b",
        "title": "夜坐",
        "author": "徐瑞",
        "content": "丈室四壁静，孤灯永夜明。\n蒲团清坐稳，檐铁两三声。",
        "dynasty": "宋",
        "collection_info": null
    },
    {
        "uuid": "c206963cc4c44bf1fba6bcb33a282025",
        "title": "夏日六首  其一",
        "author": "徐瑞",
        "content": "屋上小山丛桂，门前绿水芙蕖。\n问事唯唯否否，逢人睢睢盱盱。",
        "dynasty": "宋",
        "collection_info": null
    },
    {
        "uuid": "252570f75a75a4734937b2e738b2b93a",
        "title": "夏日六首  其二",
        "author": "徐瑞",
        "content": "客散幽庭鸟集，日长高树蝉嘶。\n有士怀戴安道，无人铸钟子期。",
        "dynasty": "宋",
        "collection_info": null
    },
    {
        "uuid": "d72a243a4b0c8f97970bbeb60fb89241",
        "title": "夏日六首  其三",
        "author": "徐瑞",
        "content": "世眼看朱成碧，人情覆雨翻云。\n宁甘头责子羽，莫教腹负将军。",
        "dynasty": "宋",
        "collection_info": null
    },
    {
        "uuid": "d12069d737967da1e52935126d59fc87",
        "title": "夏日六首  其四",
        "author": "徐瑞",
        "content": "偶自栖迟偃仰，谁无历落嵚崎。\n两刖足见美玉，九折臂为良医。",
        "dynasty": "宋",
        "collection_info": null
    },
    {
        "uuid": "65ee660f045384be6a1a35fa3b82dd19",
        "title": "夏日六首  其五",
        "author": "徐瑞",
        "content": "我生尚友千载，不愿争名一时。\n闭门写范滂传，饱饭和渊明诗。",
        "dynasty": "宋",
        "collection_info": null
    },
    {
        "uuid": "87f82b4675056ec279747b882da7d50c",
        "title": "夏日六首  其六",
        "author": "徐瑞",
        "content": "宇宙千年遗事，江山几段閒情。\n一笑无人领略，杖藜竹外徐行。",
        "dynasty": "宋",
        "collection_info": null
    },
    {
        "uuid": "525de7c9d3d412195cee6a6c88813c73",
        "title": "六言四首  其一",
        "author": "徐瑞",
        "content": "脚下行万里路，胸中贮千卷书。\n到底只供一笑，屋乌何似除胥。",
        "dynasty": "宋",
        "collection_info": null
    },
    {
        "uuid": "7c568afa47b2a62beeda0ab93830ea51",
        "title": "六言四首  其二",
        "author": "徐瑞",
        "content": "畜耳何如畜眼，观人孰与观颐。\n远道纷纷飞鞚，深山有客争棋。",
        "dynasty": "宋",
        "collection_info": null
    },
    {
        "uuid": "3a3b65d6a142ac3066584442ed62485c",
        "title": "六言四首  其三",
        "author": "徐瑞",
        "content": "悟得字中有笔，却参画外无诗。\n今人见谓痴绝，异世神交特奇。",
        "dynasty": "宋",
        "collection_info": null
    },
    {
        "uuid": "cf9b1bcbb2fcb7e42dc9553bbcb7f342",
        "title": "六言四首  其四",
        "author": "徐瑞",
        "content": "隠几反观唯我，出门与语者谁。\n饮酒止酒俱达，借书还书一痴。",
        "dynasty": "宋",
        "collection_info": null
    },
    {
        "uuid": "1f5400a0cc755ee0e7dc5f804a26feb2",
        "title": "故夏与南翁往来里社共听松风盘旋久之欲作数语不果近日偶至其下怅然兴怀追赋六言一首",
        "author": "徐瑞",
        "content": "夜语连床未了，村醪时復一钟。\n不怕石头路滑，要听古社松风。",
        "dynasty": "宋",
        "collection_info": null
    },
    {
        "uuid": "85ebed517f669f56ecd16e06dec9fc24",
        "title": "送医士方存方归弋阳  其一",
        "author": "徐瑞",
        "content": "俗子纷纷束阁，此客亹亹逼人。\n未论探丸起死，壶中刀匕通神。",
        "dynasty": "宋",
        "collection_info": null
    },
    {
        "uuid": "8300ee4c35db65c29c5dc4dce284f043",
        "title": "送医士方存方归弋阳  其二",
        "author": "徐瑞",
        "content": "桔梗时而为帝，昌阳或笑引年。\n无用乃知有用，妙处当是不传。",
        "dynasty": "宋",
        "collection_info": null
    },
    {
        "uuid": "2d2ca0b1d53106198e4e1b30bd6617bd",
        "title": "送医士方存方归弋阳  其三",
        "author": "徐瑞",
        "content": "但识身中大药，不须肘后奇方。\n我欲与君谈此，暑途行计何忙。",
        "dynasty": "宋",
        "collection_info": null
    },
    {
        "uuid": "2773375cb60d8ebf8c3b9e45224b97de",
        "title": "偶题",
        "author": "徐瑞",
        "content": "曾驻金华傲紫烟，偶来此地了尘缘。\n春风白石冈头路，虚老松花过一年。",
        "dynasty": "宋",
        "collection_info": null
    },
    {
        "uuid": "6f91cf879f9d5ebc3348c196c47827e8",
        "title": "舟行书感",
        "author": "徐瑞",
        "content": "断崖斗绝小舟行，烟树崔嵬草一汀。\n宛是钓台台下路，杨梅、卢橘正青青。",
        "dynasty": "宋",
        "collection_info": null
    },
    {
        "uuid": "f5f8315daf63a45373b166de8c0ddbbc",
        "title": "东溪舟中呈石斋",
        "author": "徐瑞",
        "content": "两山盘屈水中分，紫翠深深日欲曛。\n孤枕短蓬吟梦晓，一鶑啼破半溪云。",
        "dynasty": "宋",
        "collection_info": null
    },
    {
        "uuid": "288dcd779a42585b0cfcfdae15f75487",
        "title": "东湖枕上",
        "author": "徐瑞",
        "content": "云边假息竹方床，天地诗翁一枕凉。\n杳杳磬声清入梦，上方老衲起烧香。",
        "dynasty": "宋",
        "collection_info": null
    },
    {
        "uuid": "c94a63f6f1ac6b4377544252c3055561",
        "title": "丙戌除夜泊舟东湖用白石归苕溪韵书怀  其一",
        "author": "徐瑞",
        "content": "客梦朦胧酒力销，梨云漠漠路迢迢。\n醒来便欲寻春去，杨柳江南十五桥。",
        "dynasty": "宋",
        "collection_info": null
    },
    {
        "uuid": "e78b574a743b50992928bda535b54c95",
        "title": "丙戌除夜泊舟东湖用白石归苕溪韵书怀  其二",
        "author": "徐瑞",
        "content": "空山岁晚足堪娱，残雪千峰水半湖。\n明发临风想诸弟，共扶白髪进屠苏。",
        "dynasty": "宋",
        "collection_info": null
    },
    {
        "uuid": "f6a081edaaf0e713ad3bc1c356b0e5ee",
        "title": "丙戌除夜泊舟东湖用白石归苕溪韵书怀  其三",
        "author": "徐瑞",
        "content": "出山归隠计无成，舟泊菰丛胶断冰。\n记取东湖风雪夜，青荧一点隔林灯。",
        "dynasty": "宋",
        "collection_info": null
    },
    {
        "uuid": "9fa6c891af872e089b0a1329650d212b",
        "title": "丙戌除夜泊舟东湖用白石归苕溪韵书怀  其四",
        "author": "徐瑞",
        "content": "津亭空树集饥鸦，望断孤云是我家。\n暮角吹寒风渐落，自呼斗酒对梅花。",
        "dynasty": "宋",
        "collection_info": null
    },
    {
        "uuid": "9c0b0e491f5135e7f1df4e71e36b0270",
        "title": "丙戌除夜泊舟东湖用白石归苕溪韵书怀  其五",
        "author": "徐瑞",
        "content": "一卷阴符偶自随，奴星解事亦忘归。\n参横斗转吟魂瘦，愁绝寒梢两绿衣。",
        "dynasty": "宋",
        "collection_info": null
    },
    {
        "uuid": "d8434f9abdd6c1f4d71accfbaeb43129",
        "title": "丙戌除夜泊舟东湖用白石归苕溪韵书怀  其六",
        "author": "徐瑞",
        "content": "城郭人家饯岁寒，裁红剪翠馔春盘。\n湖滨老圃无时态，绕屋畦蔬向晓看。",
        "dynasty": "宋",
        "collection_info": null
    },
    {
        "uuid": "254ad9316a41f2db8a7dc04c23f5b67e",
        "title": "丙戌除夜泊舟东湖用白石归苕溪韵书怀  其七",
        "author": "徐瑞",
        "content": "隔岸重门笑语微，摇摇烛影飐帘衣。\n翠环玉指箜篌梦，尚识轻舟天际归。",
        "dynasty": "宋",
        "collection_info": null
    },
    {
        "uuid": "f4b55d43d871bbf53e52ad0f3762ec97",
        "title": "丙戌除夜泊舟东湖用白石归苕溪韵书怀  其八",
        "author": "徐瑞",
        "content": "劳生可笑类原蚕，世路羊肠更熟谙。\n自古诗人例如此，咸阳客舍老青衫。",
        "dynasty": "宋",
        "collection_info": null
    },
    {
        "uuid": "07320a0e43f9998014837875b44bf3d4",
        "title": "丙戌除夜泊舟东湖用白石归苕溪韵书怀  其九",
        "author": "徐瑞",
        "content": "归抚苍松笑一场，誓无滋味博西凉。\n春风烂熳春云热，酿取松花一瓮香。",
        "dynasty": "宋",
        "collection_info": null
    },
    {
        "uuid": "1fc32aaeb6ab1c280b88afc0383a6830",
        "title": "丙戌除夜泊舟东湖用白石归苕溪韵书怀  其一○",
        "author": "徐瑞",
        "content": "封侯几见梦魂销，千万徒劳重压腰。\n只待区中缘了尽，携家采药住中条。",
        "dynasty": "宋",
        "collection_info": null
    },
    {
        "uuid": "830ce3609dccea0c696e6611697d6cac",
        "title": "丁亥正月二日自东湖泛舟归鹊湖",
        "author": "徐瑞",
        "content": "贳酒张帆古渡头，半篙新水送归舟。\n梅花惜我漂零久，一片飞香入柁楼。",
        "dynasty": "宋",
        "collection_info": null
    },
    {
        "uuid": "286e708c9fcd66c5c336e6e58408e958",
        "title": "正月晦日泛舟诣东湖兴尽而返戏作",
        "author": "徐瑞",
        "content": "古渡开帆破暮烟，平明回棹浪鸣舷。\n可怜烟雨东湖兴，绝似山阴雪夜船。",
        "dynasty": "宋",
        "collection_info": null
    },
    {
        "uuid": "5db6d3470bfa2212d27cff053486ad32",
        "title": "小斋前老梅至二月半花犹未落余香最可爱",
        "author": "徐瑞",
        "content": "瘦树枯枝藓晕青，嫩寒清晓雨冥冥。\n道人不管花开落，独爱残香绕砚屏。",
        "dynasty": "宋",
        "collection_info": null
    },
    {
        "uuid": "ce988d14a786e3c75141db671343c5b2",
        "title": "读苏黄集",
        "author": "徐瑞",
        "content": "胡儿争问大苏集，仙官解作太史书。\n当时同朝人欲杀，所能者天信不虚。",
        "dynasty": "宋",
        "collection_info": null
    },
    {
        "uuid": "9813dcfa52c48cdc3c76e790084889ba",
        "title": "书怀五首  其一",
        "author": "徐瑞",
        "content": "伊优骯脏子自择，籧篨戚施我不能。\n试看洛阳红紫国，何如空谷一枯藤。",
        "dynasty": "宋",
        "collection_info": null
    },
    {
        "uuid": "393dcb782394add762a25ac80143625e",
        "title": "书怀五首  其二",
        "author": "徐瑞",
        "content": "朱云岂是丞相吏，子房偶作帝者师。\n去就谁能明此道，西风落木鬓成丝。",
        "dynasty": "宋",
        "collection_info": null
    },
    {
        "uuid": "07f5cca93ed32ee43c5e16de681f0c4f",
        "title": "书怀五首  其三",
        "author": "徐瑞",
        "content": "文章意造乃天趣，学奇学涩为谁妍。\n皮毛落尽真实在，千载谁续鵾鸡絃。",
        "dynasty": "宋",
        "collection_info": null
    },
    {
        "uuid": "cc9c219637ea3a23a3ca8093d94dc87f",
        "title": "书怀五首  其四",
        "author": "徐瑞",
        "content": "曹刘沈谢易摸索，杨王卢骆哂未休。\n眼底轮囷能有几，蛛丝尘网百尺楼。",
        "dynasty": "宋",
        "collection_info": null
    },
    {
        "uuid": "9ed8d5df66479e26e2f17122458f6311",
        "title": "书怀五首  其五",
        "author": "徐瑞",
        "content": "枯桐三尺寄古意，悬崖夜半鸣风泉。\n广陵散曲世不传，五柳先生更无絃。",
        "dynasty": "宋",
        "collection_info": null
    },
    {
        "uuid": "86e13a02fac6b32522775cef0db2c89e",
        "title": "秋晚对牵牛花怀友",
        "author": "徐瑞",
        "content": "蘸碧轻绡一捻垂，蜿蜒细蔓满枯篱。\n晓来风露深深巷，记得相看觅句时。",
        "dynasty": "宋",
        "collection_info": null
    },
    {
        "uuid": "53b9ceeb2bf7da06e7588d4a46a5ff41",
        "title": "听雨",
        "author": "徐瑞",
        "content": "听泉听雨不须悲，声本无情我自痴。\n梦觉不同均是梦，寂然妙在不闻时。",
        "dynasty": "宋",
        "collection_info": null
    },
    {
        "uuid": "ad8330043b4aa0b411943c48093cf9bd",
        "title": "偶洁甆鼎煮芽茶可玉弟以云松吟藁至且啜且哦就成小绝并以卷锦",
        "author": "徐瑞",
        "content": "活火枯樵煮露芽，瓢盂颠倒岸乌纱。\n君诗味永加严苦，可恨山中客未嘉。",
        "dynasty": "宋",
        "collection_info": null
    },
    {
        "uuid": "e73005c32c8ca2877c2f8643a8ef00fd",
        "title": "甲午夏日读尔雅有感",
        "author": "徐瑞",
        "content": "梁间客燕一采芑，鞴上饥鹰肉不肥。\n爱杀前溪双属玉，羽毛如雪背人飞。",
        "dynasty": "宋",
        "collection_info": null
    },
    {
        "uuid": "0243a74fcef21c747b7071a1660089da",
        "title": "丙申二月既望仲退再来山中意行谈旧送别怅望寄两绝句其一云别君乌石冈头路一树梨花照晚烟总是旧来携手处东风回首十三年其二云入山不远六七里老我应行千百回昨日与君谈未了今朝策蹇又重来读之黯然次韵用谢  其一",
        "author": "徐瑞",
        "content": "东风满眼皆陈迹，老树荒园更断烟。\n今昔相看只如此，但拚痛饮过年年。",
        "dynasty": "宋",
        "collection_info": null
    },
    {
        "uuid": "01b49eec04af03cd248e3976b40c47e1",
        "title": "丙申二月既望仲退再来山中意行谈旧送别怅望寄两绝句其一云别君乌石冈头路一树梨花照晚烟总是旧来携手处东风回首十三年其二云入山不远六七里老我应行千百回昨日与君谈未了今朝策蹇又重来读之黯然次韵用谢  其二",
        "author": "徐瑞",
        "content": "梦中几度寻安道，也似当年泛剡回。\n可是山中缘未断，又从云外寄诗来。",
        "dynasty": "宋",
        "collection_info": null
    },
    {
        "uuid": "86b1bf0926d6b0c905e57f9544fb7b50",
        "title": "程明大送枸杞数本侑以古诗两绝奉谢  其一",
        "author": "徐瑞",
        "content": "故人念我忍饥坐，送我灵苗意甚勤。\n便作深根千岁计，云间要听吠狺狺。",
        "dynasty": "宋",
        "collection_info": null
    },
    {
        "uuid": "5947f567cae8c6952d383d0da3a378a0",
        "title": "程明大送枸杞数本侑以古诗两绝奉谢  其二",
        "author": "徐瑞",
        "content": "坡翁尚感黄柑意，杜老深知菜把恩。\n此意世间寥落久，自哦诗句绕荒园。",
        "dynasty": "宋",
        "collection_info": null
    },
    {
        "uuid": "3e38ebfba665eb5804cb9807ae956ea2",
        "title": "书壁",
        "author": "徐瑞",
        "content": "爱山日凭西楼角，听雨长来破寺中。\n可恨无人同此味，绕檐疏竹鸟呼风。",
        "dynasty": "宋",
        "collection_info": null
    },
    {
        "uuid": "4fb3c8107c065668341df634878d5bd2",
        "title": "寻梅十首  其一",
        "author": "徐瑞",
        "content": "去年冰雪梅开晚，立春半月始见花。\n只今至后未五日，南枝已破两三丫。",
        "dynasty": "宋",
        "collection_info": null
    },
    {
        "uuid": "160e6cc5f806a61c69087c37a213a07e",
        "title": "寻梅十首  其二",
        "author": "徐瑞",
        "content": "冰溪冻合路迢迢，雪片疏疏着地消。\n幽香袭人无觅处，信步行过独树桥。",
        "dynasty": "宋",
        "collection_info": null
    },
    {
        "uuid": "3ac855c60ea2db1bd626a6c80d1fb92d",
        "title": "寻梅十首  其三",
        "author": "徐瑞",
        "content": "山中峭壁孤绝处，瘦树独立殊风标。\n我行矫首坐嘆息，正似高人不可招。",
        "dynasty": "宋",
        "collection_info": null
    },
    {
        "uuid": "85119d88186e58ad0fac88bd778d7eda",
        "title": "寻梅十首  其四",
        "author": "徐瑞",
        "content": "石梁溪上鸳鸯树，昔年樵斧摧为薪。\n诗翁赋诗慰不遇，险语至今惊鬼神。",
        "dynasty": "宋",
        "collection_info": null
    },
    {
        "uuid": "dc9aedb09f4da4a8aac412eabba547cf",
        "title": "寻梅十首  其五",
        "author": "徐瑞",
        "content": "墙东一株苍藓身，故人手斸山中云。\n封植敢忘角弓赋，每到花开如见君。",
        "dynasty": "宋",
        "collection_info": null
    },
    {
        "uuid": "c09a01315f72b975b263edfd3c6dd5d3",
        "title": "寻梅十首  其六",
        "author": "徐瑞",
        "content": "首阳食薇千古瘦，商山茹芝绝世清。\n谁能嚼花卧空谷，一物不向胸中横。",
        "dynasty": "宋",
        "collection_info": null
    },
    {
        "uuid": "e586401657fa429fda900d8e1ffba9e5",
        "title": "寻梅十首  其七",
        "author": "徐瑞",
        "content": "项里苔梅妙天下，蜀苑梅龙天下无。\n放翁诗酒白石笛，二老风流不可摹。",
        "dynasty": "宋",
        "collection_info": null
    },
    {
        "uuid": "67539f1b75ece386129d69af9f29b3b8",
        "title": "寻梅十首  其八",
        "author": "徐瑞",
        "content": "种性还如赋苦笋，趣味一似传冰壶。\n持此问梅翻绝倒，荔支瑶柱有同无。",
        "dynasty": "宋",
        "collection_info": null
    },
    {
        "uuid": "da85a26f6f794d983fd201b3be7bbb5a",
        "title": "寻梅十首  其九",
        "author": "徐瑞",
        "content": "烟芜牧笛不胜哀，梦绕西湖几百回。\n应是诗人有余恨，断桥流水为谁开。",
        "dynasty": "宋",
        "collection_info": null
    },
    {
        "uuid": "d4b60bcdec9cd756d71efa47370d157d",
        "title": "寻梅十首  其一○",
        "author": "徐瑞",
        "content": "十亩荒园野水边，尽栽梅树不论钱。\n珍重木瓢任真率，年年携此醉花前。",
        "dynasty": "宋",
        "collection_info": null
    },
    {
        "uuid": "1232d37a26d24388070afc523615c9ae",
        "title": "九月廿五夜小雨成雪",
        "author": "徐瑞",
        "content": "秋来多病怯新寒，香冷衣篝梦易残。\n夜半忽惊风雨恶，开门雪已满前山。",
        "dynasty": "宋",
        "collection_info": null
    },
    {
        "uuid": "47da17ce3678f4251c715686c208930d",
        "title": "寄芳洲先生  其一",
        "author": "徐瑞",
        "content": "山中二十三年约，今日寻诗始得来。\n举瓢酌水为君寿，从此登临岁一回。",
        "dynasty": "宋",
        "collection_info": null
    },
    {
        "uuid": "34d94a96d93fc79ee2740a5d799a6469",
        "title": "寄芳洲先生  其二",
        "author": "徐瑞",
        "content": "周郎折简应难致，退叟高骞招不来。\n石上留题有神护，不教雨渍长苍苔。",
        "dynasty": "宋",
        "collection_info": null
    },
    {
        "uuid": "f6076edc43b2e76eca38ee61c5b6a116",
        "title": "寄芳洲先生  其三",
        "author": "徐瑞",
        "content": "时人近日多轻士，造物从来亦忌名。\n只有青山无世态，与君一见若平生。",
        "dynasty": "宋",
        "collection_info": null
    },
    {
        "uuid": "fa6afe445e36ac43fd7ddb80f8a18639",
        "title": "寄芳洲先生  其四",
        "author": "徐瑞",
        "content": "官衔雅似何水部，文学老于元道州。\n如此身名应贵重，世间清浊易同流。",
        "dynasty": "宋",
        "collection_info": null
    },
    {
        "uuid": "fa03da85c500ec14f56dbf8ecae53e3f",
        "title": "寄芳洲先生  其五",
        "author": "徐瑞",
        "content": "生来道义胜纷华，晚抱遗经学种瓜。\n犹有爱山心不厌，时时幽梦到烟霞。",
        "dynasty": "宋",
        "collection_info": null
    },
    {
        "uuid": "e85f60eb7bde0d5fabb47493b1413523",
        "title": "雪中夜坐杂咏十首  其一",
        "author": "徐瑞",
        "content": "数间老屋云松下，半亩方塘水竹村。\n先生观化耿独坐，不觉寒深雪塞门。",
        "dynasty": "宋",
        "collection_info": null
    },
    {
        "uuid": "a84b2509e84475b5003725ce2901a4eb",
        "title": "雪中夜坐杂咏十首  其二",
        "author": "徐瑞",
        "content": "檐头风铁响铮铮，檐外浪浪槁叶鸣。\n别有宫商人未识，一炉活火听瓶笙。",
        "dynasty": "宋",
        "collection_info": null
    },
    {
        "uuid": "76d38a690a4a531eebd63f4898dd5994",
        "title": "雪中夜坐杂咏十首  其三",
        "author": "徐瑞",
        "content": "读书声歇茶初熟，古鼎香销诗未成。\n起唤欧苏索白战，天高海阔不胜情。",
        "dynasty": "宋",
        "collection_info": null
    },
    {
        "uuid": "e8af31734847bdf584c0548f3b0cb708",
        "title": "雪中夜坐杂咏十首  其四",
        "author": "徐瑞",
        "content": "古人何者是不朽，举世何人善打乖。\n总是流连光景处，天分幽事属吾侪。",
        "dynasty": "宋",
        "collection_info": null
    },
    {
        "uuid": "b24422dabe86dc30cb8fcc61e52e0571",
        "title": "雪中夜坐杂咏十首  其五",
        "author": "徐瑞",
        "content": "文章有皮有骨髓，欲参此语如参禅。\n我从诸老得印可，妙处可悟不可传。",
        "dynasty": "宋",
        "collection_info": null
    },
    {
        "uuid": "19f45bd0af57aa12b5d8f0ae149643db",
        "title": "雪中夜坐杂咏十首  其六",
        "author": "徐瑞",
        "content": "古人骨烂心犹在，欲观古人观其心。\n我读古书忘寝食，去之千载一如今。",
        "dynasty": "宋",
        "collection_info": null
    },
    {
        "uuid": "4b909d33066930a1f75118b769b14ac9",
        "title": "雪中夜坐杂咏十首  其七",
        "author": "徐瑞",
        "content": "何人求死不得死，有士欲生而舍生。\n谁谓古今人品异，要于出处自权衡。",
        "dynasty": "宋",
        "collection_info": null
    },
    {
        "uuid": "a84bcb6f7c1fdc79f4a7bee002af9f08",
        "title": "雪中夜坐杂咏十首  其八",
        "author": "徐瑞",
        "content": "谷粟桑麻里俗淳，农谈竟夕意弥真。\n半壶浊酒陶陶醉，便是羲皇以上人。",
        "dynasty": "宋",
        "collection_info": null
    },
    {
        "uuid": "1dbb79915db8feec333869c96240452a",
        "title": "雪中夜坐杂咏十首  其九",
        "author": "徐瑞",
        "content": "绝怜山北松间寺，门径漫漫雪作堆。\n衲僧定起夜将半，自拨寒炉分芋魁。",
        "dynasty": "宋",
        "collection_info": null
    },
    {
        "uuid": "9ba15ccd2bc9b056734ab32b510b070e",
        "title": "雪中夜坐杂咏十首  其一○",
        "author": "徐瑞",
        "content": "看梅不睡非愁夜，对酒高谈别是春。\n水北山南清兴发，迟明踏雪度烟津。",
        "dynasty": "宋",
        "collection_info": null
    },
    {
        "uuid": "773a038c8a4b65c7c5527cc6d298ac29",
        "title": "二月望暂寓山中感旧  其一",
        "author": "徐瑞",
        "content": "出山两足涴尘土，几夜梦听山中泉。\n行到向来结茆处，瘦藤枯树仍风烟。",
        "dynasty": "宋",
        "collection_info": null
    },
    {
        "uuid": "482166fa021d14c3a87c1a475906f889",
        "title": "二月望暂寓山中感旧  其二",
        "author": "徐瑞",
        "content": "茆茨高下倚苍石，略彴参差跨碧流。\n白髪前坡两翁媪，相逢漫说十春秋。",
        "dynasty": "宋",
        "collection_info": null
    },
    {
        "uuid": "a4eef714e6266543d87a2c079e1c45b4",
        "title": "二月望暂寓山中感旧  其三",
        "author": "徐瑞",
        "content": "野花绿水红香动，石壁晴霞倒影奇。\n好句诗人曾拾得，重来绝笑剑痕痴。",
        "dynasty": "宋",
        "collection_info": null
    },
    {
        "uuid": "4d645a4dbf0e9114dcace1f0acb1dbe7",
        "title": "二月望暂寓山中感旧  其四",
        "author": "徐瑞",
        "content": "石臼凝泉莹似冰，山椒云气起如蒸。\n小溪流出桃花片，我欲穷源客不能。",
        "dynasty": "宋",
        "collection_info": null
    },
    {
        "uuid": "db2f804c3402cd1507f1ad21cdca2e54",
        "title": "病疟新差仲退折梅一枝冒雪跨馿访我松下且赋诗一首次韵以谢閴月廿八日也",
        "author": "徐瑞",
        "content": "破雪折梅相料理，要将春信报新年。\n独跨瘦馿披鹤氅，更于何处觅神仙。",
        "dynasty": "宋",
        "collection_info": null
    },
    {
        "uuid": "1371d7e6fdc196430f0b411fe33fa36a",
        "title": "閴月廿九日芳洲寄绿萼梅一枝诗二首次韵为谢  其一",
        "author": "徐瑞",
        "content": "故人雪裏寄梅花，妙句清寒逼齿牙。\n睡起病随残臈去，坐看神水长金华。",
        "dynasty": "宋",
        "collection_info": null
    },
    {
        "uuid": "0ba0b59bd23d7d828b57c9a75243ec1e",
        "title": "閴月廿九日芳洲寄绿萼梅一枝诗二首次韵为谢  其二",
        "author": "徐瑞",
        "content": "鹤背从来不载钱，老梅风雪是忘年。\n春风若肯留相待，定趁湾头水上船。",
        "dynasty": "宋",
        "collection_info": null
    },
    {
        "uuid": "246e76f234c46b044ffaed9a9ee4c649",
        "title": "挽李思宣",
        "author": "徐瑞",
        "content": "芝山携酒诗犹在，芹泮横经梦已空。\n箧底更藏书数纸，不堪和泪对秋风。",
        "dynasty": "宋",
        "collection_info": null
    },
    {
        "uuid": "3154724496d18811fe088f836595a058",
        "title": "次韵谢拙逸见寄",
        "author": "徐瑞",
        "content": "鱼雁迢迢不一书，寻真岂为出无馿。\n去年偶误梅花约，心密何须泥迹疏。",
        "dynasty": "宋",
        "collection_info": null
    },
    {
        "uuid": "f1024fe65ee63b3767b1d5b06d3b2509",
        "title": "与弋阳徐觉民主簿  其一",
        "author": "徐瑞",
        "content": "昔年熟看灵山面，常怪宝气充其间。\n此行乃与公相识，不负平生识此山。",
        "dynasty": "宋",
        "collection_info": null
    },
    {
        "uuid": "c9e464349c2a85310095ae1cdc3005a1",
        "title": "与弋阳徐觉民主簿  其二",
        "author": "徐瑞",
        "content": "文章政事本一贯，道在从教俗论譁。\n为问匆匆赴期会，何如骑马看烟霞。",
        "dynasty": "宋",
        "collection_info": null
    },
    {
        "uuid": "fb8f055ee13279d2b50bae60d2b7298e",
        "title": "与弋阳徐觉民主簿  其三",
        "author": "徐瑞",
        "content": "向来自许千年鹤，老去真成六日蟾。\n且喜宗盟今日合，归程不惜为公淹。",
        "dynasty": "宋",
        "collection_info": null
    },
    {
        "uuid": "35de7693935e1468cc6493ad2cdb40df",
        "title": "送从弟兰玉视牍柳州  其一",
        "author": "徐瑞",
        "content": "柳侯种柳柳江边，岁岁春风岁岁妍。\n若访韩碑寻柳庙，为持菊蘂荐寒泉。",
        "dynasty": "宋",
        "collection_info": null
    },
    {
        "uuid": "a77bb9eab293612528337217adf9b926",
        "title": "送从弟兰玉视牍柳州  其二",
        "author": "徐瑞",
        "content": "折花呼酒醉南楼，草草三年一笑留。\n今日要游难似旧，玉钗占喜白云秋。",
        "dynasty": "宋",
        "collection_info": null
    },
    {
        "uuid": "c8bc28b979b0b978d907b003c060beea",
        "title": "再用韵送谢拙逸  其一",
        "author": "徐瑞",
        "content": "久悟看山胜看书，梦中犹爱倒骑馿。\n武夷夙有烟霞侣，目断晴云雁影疏。",
        "dynasty": "宋",
        "collection_info": null
    },
    {
        "uuid": "ff3f53684f91960fc477083fd61ddd78",
        "title": "再用韵送谢拙逸  其二",
        "author": "徐瑞",
        "content": "辟俗寻常昼掩门，弄丸聊復了朝昏。\n折梅且寄春风信，终待相逢慰渴魂。",
        "dynasty": "宋",
        "collection_info": null
    },
    {
        "uuid": "518be3a49a564ff52a2df7086650de7e",
        "title": "马天心远游而归椎髻变而巾帻袖衣变而逢掖名字号俱变书亦学颜作三诗寄之  其一",
        "author": "徐瑞",
        "content": "纸上磊落太师字，行间突兀玄晏名。\n斯人变幻不可测，卒然见之令人惊。",
        "dynasty": "宋",
        "collection_info": null
    },
    {
        "uuid": "ba0e9984b8494f37b9f2b105e6bed9d8",
        "title": "马天心远游而归椎髻变而巾帻袖衣变而逢掖名字号俱变书亦学颜作三诗寄之  其二",
        "author": "徐瑞",
        "content": "风流千载贺知章，晚岁黄冠归故乡。\n三岛烟霞镜湖月，此意与之谁短长。",
        "dynasty": "宋",
        "collection_info": null
    },
    {
        "uuid": "d9a5b9914caf2739c74cd4761342f3d9",
        "title": "送马君采赴忠定书院教谕  其一",
        "author": "徐瑞",
        "content": "吾乡湾头有明月，照映空山草木寒。\n颇怪近来光采变，乃知珠徙上余干。",
        "dynasty": "宋",
        "collection_info": null
    },
    {
        "uuid": "432ebaab740b17c349381ff55911f210",
        "title": "送马君采赴忠定书院教谕  其二",
        "author": "徐瑞",
        "content": "孤城上与白云齐，唐宋诸人旧有题。\n弔古不须深感慨，但教残剩付归奚。",
        "dynasty": "宋",
        "collection_info": null
    },
    {
        "uuid": "6e19a746fcc160a70d8bc64e88a81647",
        "title": "赠别高则山王叔浩  其一",
        "author": "徐瑞",
        "content": "采诗直须别具眼，论人尤贵平其心。\n莫重所闻轻所见，四方岩穴有知音。",
        "dynasty": "宋",
        "collection_info": null
    },
    {
        "uuid": "67fa830521becab067bb4582bd115e87",
        "title": "赠别高则山王叔浩  其二",
        "author": "徐瑞",
        "content": "孤洲兰蕊春风晚，老树丝苓夜雨寒。\n何日抱琴重过我，焚香煮茗听君弹。",
        "dynasty": "宋",
        "collection_info": null
    },
    {
        "uuid": "b15701f3f7a7c5a99a9772123409c54b",
        "title": "题小斋壁",
        "author": "徐瑞",
        "content": "卖药城南二十秋，得钱取醉酒家楼。\n近来不敢出山去，怕有人呼韩伯休。",
        "dynasty": "宋",
        "collection_info": null
    },
    {
        "uuid": "36e98e09802ea60557960aefad4abb95",
        "title": "题邓梅边买馿卷后",
        "author": "徐瑞",
        "content": "出市难逢陈处士，叩门谁识傅先生。\n此行若遇孙郎宴，借笔不妨题子名。",
        "dynasty": "宋",
        "collection_info": null
    },
    {
        "uuid": "49c765c8013eace7d32bbab2c0bc4e12",
        "title": "次韵怡如解嘲",
        "author": "徐瑞",
        "content": "子敦尚受坡翁谑，山谷何心戏炳之。\n抵掌相看成一笑，折肱始信是良医。",
        "dynasty": "宋",
        "collection_info": null
    },
    {
        "uuid": "9f84e59ee434be735f5b41ce62e51fea",
        "title": "过歇岭",
        "author": "徐瑞",
        "content": "四山竹树与云齐，淛水东流江水西。\n独策短筇过歇岭，乱峰迭迭翠禽啼。",
        "dynasty": "宋",
        "collection_info": null
    },
    {
        "uuid": "20904d0637747d62fbfcf7298112fe3b",
        "title": "晚行三桥",
        "author": "徐瑞",
        "content": "晚凉信步十三湾，疏柳高荷欲半残。\n时有小舟桥下过，无言独倚石阑干。",
        "dynasty": "宋",
        "collection_info": null
    },
    {
        "uuid": "b9b73b837251a50358e080f53414eafc",
        "title": "灵芝寺",
        "author": "徐瑞",
        "content": "为爱嘉名似故乡，芒鞋日日此徜徉。\n非关贪礼瞿昙相，自是三生有愿香。",
        "dynasty": "宋",
        "collection_info": null
    },
    {
        "uuid": "74fc4c6870f4aea6409d3befc0aa46a4",
        "title": "八月十八日观潮",
        "author": "徐瑞",
        "content": "海门乍见一线白，江下涛头十丈黄。\n数点红旗争出没，千艘飞橹下沧浪。",
        "dynasty": "宋",
        "collection_info": null
    },
    {
        "uuid": "7610c566af95c0833502db866473adb4",
        "title": "登钓台  其一",
        "author": "徐瑞",
        "content": "雪手升堂读古碑，先生应笑鬓成丝。\n满庭黄叶无人扫，唯有清风似旧时。",
        "dynasty": "宋",
        "collection_info": null
    },
    {
        "uuid": "1fd002d90bad9ae3373376ccb5baf791",
        "title": "登钓台  其二",
        "author": "徐瑞",
        "content": "欲荐山中十九泉，荒榛塞路上无缘。\n凄凉不尽怀贤意，黄帽催呼蚤下船。",
        "dynasty": "宋",
        "collection_info": null
    },
    {
        "uuid": "24d9d895b4b7979124e26bdbca187151",
        "title": "舟行不胜节物之感",
        "author": "徐瑞",
        "content": "客中无酒浣羁愁，想见家山菊自秋。\n记取今年重九日，大郎滩下泛孤舟。",
        "dynasty": "宋",
        "collection_info": null
    },
    {
        "uuid": "d476c799039de43415cb0ef3d8135156",
        "title": "次马初心韵  其一",
        "author": "徐瑞",
        "content": "良朋难合易参差，处独频频入梦思。\n岁晚得君相料理，老怀磊落更谁知。",
        "dynasty": "宋",
        "collection_info": null
    },
    {
        "uuid": "80597db10253470fd1802ca8944c049b",
        "title": "次马初心韵  其二",
        "author": "徐瑞",
        "content": "浊酒陶陶时一钟，柴门牢键畏迎逢。\n夜来风雪敲窗纸，喜见前山玉作峰。",
        "dynasty": "宋",
        "collection_info": null
    },
    {
        "uuid": "6783c2e6bc57a3d145b2a2a47c597b5b",
        "title": "戊午元日  其一",
        "author": "徐瑞",
        "content": "爆竹声残晓色分，漫天雪片报新春。\n绝怜今日屠苏酒，不见丁年共饮人。",
        "dynasty": "宋",
        "collection_info": null
    },
    {
        "uuid": "7a5ee1657688f1eb45661ff21c521589",
        "title": "戊午元日  其二",
        "author": "徐瑞",
        "content": "屋角红梅雪裏香，索人管领意深长。\n老松秀出千林表，甲裂皮皱色转苍。",
        "dynasty": "宋",
        "collection_info": null
    },
    {
        "uuid": "b21f4b2d9e52581ea79fcb76c576ad61",
        "title": "次韵月湾东湖十咏 两堤柳色",
        "author": "徐瑞",
        "content": "废垒迢迢睥睨连，两堤横截锁苍烟。\n柳丝繫得春光住，画舫时时杂钓船。",
        "dynasty": "宋",
        "collection_info": null
    },
    {
        "uuid": "61f5785d389eeb86f920394ffe14b243",
        "title": "次韵月湾东湖十咏 双塔铃音",
        "author": "徐瑞",
        "content": "浮屠双笔仰书天，檐铎吟风破曙烟。\n似为众生说般若，兴亡莫问劫灰年。",
        "dynasty": "宋",
        "collection_info": null
    },
    {
        "uuid": "e40f939d7fea2b66df667149cc261968",
        "title": "次韵月湾东湖十咏 孔庙松风",
        "author": "徐瑞",
        "content": "苍然五鬣东海来，直干参天不可回。\n堂上不闻金石韵，空中时听殷晴雷。",
        "dynasty": "宋",
        "collection_info": null
    },
    {
        "uuid": "5dd0b33f19044ec0277eaae19dc8bb63",
        "title": "次韵月湾东湖十咏 颜亭荷雨",
        "author": "徐瑞",
        "content": "急雨高荷汞走盘，颜公一去岁如千。\n天公不为游人计，端为忠臣雪怒肝。",
        "dynasty": "宋",
        "collection_info": null
    },
    {
        "uuid": "1ec2cbc9ea3caa8768f5609b9e511b50",
        "title": "次韵月湾东湖十咏 湖中孤寺",
        "author": "徐瑞",
        "content": "崔嵬银屋漭相围，突兀禅房水半扉。\n便是金山古兰若，坐看孤鸟断云飞。",
        "dynasty": "宋",
        "collection_info": null
    },
    {
        "uuid": "3d94b8bde8c9d39c5b0c281bae68e1e9",
        "title": "次韵月湾东湖十咏 洲上百花",
        "author": "徐瑞",
        "content": "后台花发映前台，红紫成林绿作堆。\n三日一花尤尽在，愿言均作四时开。",
        "dynasty": "宋",
        "collection_info": null
    },
    {
        "uuid": "aa57d26cfa5558f6917dd825934074f3",
        "title": "次韵月湾东湖十咏 荐福茶烟",
        "author": "徐瑞",
        "content": "老衲松根拾槁枝，石铛煮茗日舒迟。\n青青亭上晴云散，正是禅僧出定时。",
        "dynasty": "宋",
        "collection_info": null
    },
    {
        "uuid": "c98b42fc7dfd886179cde45cbf67bc9e",
        "title": "次韵月湾东湖十咏 新桥酒斾",
        "author": "徐瑞",
        "content": "袅袅垂杨映小楼，吴姬唤客酒新篘。\n倚檐高揭青帘处，认取墙东最上头。",
        "dynasty": "宋",
        "collection_info": null
    },
    {
        "uuid": "b2781433670d5b5a2b0957067e978a62",
        "title": "次韵月湾东湖十咏 江城暮角",
        "author": "徐瑞",
        "content": "梅花三迭暮云横，戍客怀乡梦自惊。\n纵是时平争战息，不堪吹出入云声。",
        "dynasty": "宋",
        "collection_info": null
    },
    {
        "uuid": "a18ce7db7bca55136a223701be7f64cb",
        "title": "次韵月湾东湖十咏 芝峤晴云",
        "author": "徐瑞",
        "content": "深谷逶迤缥缈中，白衣遥映晓暾红。\n时清不嘆唐虞远，可有商山四老翁。",
        "dynasty": "宋",
        "collection_info": null
    },
    {
        "uuid": "c1c8e9cea68d21de173862666dabe74a",
        "title": "七月十七夜梦中见亡孙概觉而悽怆不已",
        "author": "徐瑞",
        "content": "梦汝颀然立我傍，言辞慷慨巧趋跄。\n觉来落月明窗户，抚枕潸然泪满床。",
        "dynasty": "宋",
        "collection_info": null
    },
    {
        "uuid": "975ad3169361af127cfc39b3c918b5eb",
        "title": "对菊用先大父云岩先生仰高堂壁间韵",
        "author": "徐瑞",
        "content": "小圃秋花孰是强，唯余老菊殿年光。\n寒英不独华予晚，九死犹能不改香。",
        "dynasty": "宋",
        "collection_info": null
    },
    {
        "uuid": "a72b69edd3dacb8abcb475915d65fcb5",
        "title": "读靖节和靖诗偶成寄仲退",
        "author": "徐瑞",
        "content": "逋仙只住西湖上，靖节终身栗里中。\n千古修名垂宇宙，何曾南北与西东。",
        "dynasty": "宋",
        "collection_info": null
    },
    {
        "uuid": "5c688388b4c688333524db0cc101da8f",
        "title": "次韵江道可见寄五绝  其一",
        "author": "徐瑞",
        "content": "戎压尘沙汗血劳，君如孤鹤立危梢。\n何时过我长松下，共候风炉涌雪涛。",
        "dynasty": "宋",
        "collection_info": null
    },
    {
        "uuid": "716820d7da84e623294d8ef2744d26f4",
        "title": "次韵江道可见寄五绝  其二",
        "author": "徐瑞",
        "content": "世间万事匪人为，消长神机祗自知。\n饮酒不求千日醉，读书空悔十年迟。",
        "dynasty": "宋",
        "collection_info": null
    },
    {
        "uuid": "b76dab65eae1cc530545c5dc887db03d",
        "title": "次韵寄题文溪许氏秋圃",
        "author": "徐瑞",
        "content": "我看黄花意甚长，纷纷萧艾不能荒。\n无论楚晋韩家事，万古秋风只自芳。",
        "dynasty": "宋",
        "collection_info": null
    },
    {
        "uuid": "050c02068982046e3d6568a2d2a1435c",
        "title": "饭牛",
        "author": "徐瑞",
        "content": "饭牛夙志老方酬，看似沩山水牯牛。\n水草寻常自调伏，鼻端不用拽绳头。",
        "dynasty": "宋",
        "collection_info": null
    },
    {
        "uuid": "631376369b361cf107b22745cad5d1d7",
        "title": "腰痛苦甚戏作二绝句",
        "author": "徐瑞",
        "content": "十万腰缠不足珍，腰围顿减可怜人。\n折腰不为五斗米，彭泽元来解忍贫。",
        "dynasty": "宋",
        "collection_info": null
    },
    {
        "uuid": "9db0ad2f43dfd27b353bab514cfb005f",
        "title": "正月廿七月湾来访折千叶红梅一枝为赠",
        "author": "徐瑞",
        "content": "喜闻环佩响然臻，笑语芬芳绝世尘。\n林壑荒凉无所有，殷勤送似一枝春。",
        "dynasty": "宋",
        "collection_info": null
    },
    {
        "uuid": "5ee95791ae6d77fea96898ffda5f4839",
        "title": "七月十六夜对月有感",
        "author": "徐瑞",
        "content": "神游赤壁水光浮，想见元丰壬戌秋。\n甲子四周月长好，更无人续宋风流。",
        "dynasty": "宋",
        "collection_info": null
    },
    {
        "uuid": "e8449e23094b130d214b826a7018c337",
        "title": "次韵吴仲退见贻  其一",
        "author": "徐瑞",
        "content": "瘦竹相随立，轻坚九节青。\n川平云澹澹，风定树亭亭。\n汩没悲流俗，驱驰累有形。\n揜关差有味，危坐玩羲经。",
        "dynasty": "宋",
        "collection_info": null
    },
    {
        "uuid": "ccfdd15947704c3ca1b8606b1ab24a6d",
        "title": "次韵吴仲退见贻  其二",
        "author": "徐瑞",
        "content": "天秋分袂后，扰扰似年时。\n竟负梅花约，空哦春树诗。\n断崖粘冻雪，碎石漾流嘶。\n怅望湾头路，扁舟乐泳思。",
        "dynasty": "宋",
        "collection_info": null
    },
    {
        "uuid": "de55a0d1641ee2427f21911ba3c3bbf9",
        "title": "溪上晚眺",
        "author": "徐瑞",
        "content": "望逐飞云去，天低落景黄。\n江湖流不尽，宇宙事何长。\n帆影行空阔，渔歌出莽苍。\n沙平秋草远，鸥鹭未相忘。",
        "dynasty": "宋",
        "collection_info": null
    },
    {
        "uuid": "d3c03283c486acaa8809db26f29226c5",
        "title": "秋夜",
        "author": "徐瑞",
        "content": "沉沉秋夜静，轻策步中庭。\n止酒天真澹，烹茶世梦醒。\n风枝绕惊鹊，露草度流萤。\n物化犹如此，浮生可得停。",
        "dynasty": "宋",
        "collection_info": null
    },
    {
        "uuid": "ba2cec0d314fb124bbfc45fa178b68bc",
        "title": "临泉寺",
        "author": "徐瑞",
        "content": "扁舟驻寒濑，轻策到临泉。\n僧说黄巢事，碑镵庆历年。\n幽花荒甃晚，落木古城烟。\n兴废俱陈迹，相看一惘然。",
        "dynasty": "宋",
        "collection_info": null
    },
    {
        "uuid": "14cf9d3057ea15e78ebe514d53bd5860",
        "title": "重过钟潭寺月湾有诗次韵",
        "author": "徐瑞",
        "content": "五年三到此，门径怪频移。\n绝壁何年树，空廊异代碑。\n微澜生古濑，浮翠拥修眉。\n煮茗谈时事，山僧总未知。",
        "dynasty": "宋",
        "collection_info": null
    },
    {
        "uuid": "3b42ab65fa6e3622739477e1d28a373d",
        "title": "无庵道人赠砚报之以诗",
        "author": "徐瑞",
        "content": "别去惊离索，重来更剧谈。\n送人还有砚，住世却无庵。\n白鹤千年化，黄粱万枕酣。\n区中缘未毕，一见一回惭。",
        "dynasty": "宋",
        "collection_info": null
    },
    {
        "uuid": "94939cb39160e76a8ea63f96bfde1541",
        "title": "求余敬可字与小儿习不至",
        "author": "徐瑞",
        "content": "点槸今谁妙，波戈古莫稽。\n要令识阵马，不是厌家鸡。\n邺瓦玄云湿，溪藤暮雨凄。\n媿无鹅可换，万一付归奚。",
        "dynasty": "宋",
        "collection_info": null
    },
    {
        "uuid": "c6c9bed5fd8a531d03e900fd72d1cd4e",
        "title": "月磵自杭归以诗问讯",
        "author": "徐瑞",
        "content": "记别秋风裏，闻归禁火初。\n深惭聊尔耳，久阙问何如。\n梅雪西湖鹤，潮风东海鱼。\n经行入诗否，早晚叩精庐。",
        "dynasty": "宋",
        "collection_info": null
    },
    {
        "uuid": "c7a8dd9ea2f7974059f67b8e2b544518",
        "title": "涉世",
        "author": "徐瑞",
        "content": "涉世头将白，耽诗貌欲枯。\n晨斋参玉版，夜渴饮冰壶。\n咄咄知今是，栖栖媿故吾。\n穷通端有命，一笑视平芜。",
        "dynasty": "宋",
        "collection_info": null
    },
    {
        "uuid": "555af2f4a712a153199ed43c99125c1e",
        "title": "题旧藁",
        "author": "徐瑞",
        "content": "书向愁边着，诗添病后吟。\n不成千古事，空费一生心。\n华髪江湖晚，青灯风雪深。\n钟期那可铸，尘网断纹琴。",
        "dynasty": "宋",
        "collection_info": null
    },
    {
        "uuid": "8231b9128be37806a0d36a74061fce54",
        "title": "醉中作",
        "author": "徐瑞",
        "content": "岁月惊虚掷，风霜信饱更。\n蚤知穷有命，惟以饮留名。\n人事宜藏拙，天工亦恶盈。\n浩歌因起舞，月到纸窗明。",
        "dynasty": "宋",
        "collection_info": null
    },
    {
        "uuid": "66d1371f7928e0f0d13b2aa9801e1e66",
        "title": "戊子元日",
        "author": "徐瑞",
        "content": "岁岁春风面，年年山泽儒。\n不知老将至，但有醉如愚。\n残雪明冈阜，新晴乐鸟乌。\n身安即如愿，何必问清湖。",
        "dynasty": "宋",
        "collection_info": null
    },
    {
        "uuid": "3e6e55a65e37a976e1bf07d9854977e9",
        "title": "雨中对酴醿",
        "author": "徐瑞",
        "content": "隠隠滃绿雾，盈盈积玉尘。\n浓香欲醉客，妙质不争春。\n已是园林晚，那堪风雨频。\n先生如有素，终日澹相亲。",
        "dynasty": "宋",
        "collection_info": null
    },
    {
        "uuid": "2eb201e0d559f930778097a79cc4b596",
        "title": "读画史",
        "author": "徐瑞",
        "content": "子敬因成駮，曹兴偶画蝇。\n初非有意作，竟以绝伦称。\n铸错吾何恨，求全古所惩。\n中年思烂熟，巧力不须矜。",
        "dynasty": "宋",
        "collection_info": null
    },
    {
        "uuid": "e5a15171b2228d3fc2a36962a90166fd",
        "title": "题王朝英修竹斋",
        "author": "徐瑞",
        "content": "文章虎豹皮，标格雪霜枝。\n孤立天所赋，一清人得知。\n勿论千户等，可忍十年饥。\n会得箇中趣，何须汗漫期。",
        "dynasty": "宋",
        "collection_info": null
    },
    {
        "uuid": "d8ba57e3af51125156df1ae5d7261fbf",
        "title": "与陈善从",
        "author": "徐瑞",
        "content": "出门小天下，知子欲昌诗。\n庐阜孤云眼，芝山夜雨思。\n勿轻千里别，动是隔年期。\n万一踰淮去，毋忘橘颂词。",
        "dynasty": "宋",
        "collection_info": null
    },
    {
        "uuid": "a257a1042ff812e0cc39a00524370523",
        "title": "庚寅正月十六携家入山大雪弥旬止既月叔祖东绿翁以那知风雨夜復此对床眠分韵瑞得那眠字  其一",
        "author": "徐瑞",
        "content": "辟俗过逢少，离居感慨多。\n岂伊泉石胜，奈此简书何。\n风雪日如此，干坤理则那。\n邻翁能贳酒，一笑且酣歌。",
        "dynasty": "宋",
        "collection_info": null
    },
    {
        "uuid": "b26a31f3f95bc8614f078b96c2e41c2e",
        "title": "庚寅正月十六携家入山大雪弥旬止既月叔祖东绿翁以那知风雨夜復此对床眠分韵瑞得那眠字  其二",
        "author": "徐瑞",
        "content": "骨肉终青眼，一林有素缘。\n偶来成许日，此聚岂非天。\n悟解由灾疾，迟留费岁年。\n东风方作恶，万事付佳眠。",
        "dynasty": "宋",
        "collection_info": null
    },
    {
        "uuid": "61844e93eaccca25eb1c124e0c1e4d08",
        "title": "夏五有旨徙豪右郡邑以吾家充数与章正卿同泊舟琵琶洲下",
        "author": "徐瑞",
        "content": "去国羁怀恶，开帆眼界新。\n同为万里客，犹是一乡人。\n浪说王孙富，谁怜郭解贫。\n江妃应笑我，从此素衣尘。",
        "dynasty": "宋",
        "collection_info": null
    },
    {
        "uuid": "f3fb31932444a9c570d57d71dd97a8e4",
        "title": "故友汤景文别六年乃十月廿一寻我松下临别见赠次韵奉答",
        "author": "徐瑞",
        "content": "占气频翘首，青牛忽度关。\n相看双眼碧，剧论寸心丹。\n时俗容迟钝，交情见往还。\n盟言天为听，万一莫辞难。",
        "dynasty": "宋",
        "collection_info": null
    },
    {
        "uuid": "d85dd240409df6076aba6ce74b9a13a6",
        "title": "次韵景文社屋留题",
        "author": "徐瑞",
        "content": "四海谁知己，江涛正渺然。\n山林聊偃息，岁月易流连。\n行李清霜晓，荒祠落木天。\n留题不尽意，感激尚君贤。",
        "dynasty": "宋",
        "collection_info": null
    },
    {
        "uuid": "9eb2389b1f6957de962acc46726e922c",
        "title": "马可卿弃家学道衲衣椎髻飘然有物外之思赋二诗为赠  其一",
        "author": "徐瑞",
        "content": "去去休惊俗，循循且任真。\n端能一宿觉，不负百年身。\n有种谷斯熟，深根树自春。\n向来陈处士，还带华阳巾。",
        "dynasty": "宋",
        "collection_info": null
    },
    {
        "uuid": "351d048ceb1b722506bea916e5432677",
        "title": "马可卿弃家学道衲衣椎髻飘然有物外之思赋二诗为赠  其二",
        "author": "徐瑞",
        "content": "我祖徐从事，君家马自然。\n何曾绝伦谊，皆得列神仙。\n四百金丹字，参同鼎器篇。\n能通言外意，即此是单传。",
        "dynasty": "宋",
        "collection_info": null
    },
    {
        "uuid": "9b640d51cf38dce6472f0275777181e5",
        "title": "次韵芳洲见寄",
        "author": "徐瑞",
        "content": "地偏寡迎送，书至慰蹉跎。\n此世知音少，吾生可悔多。\n虚怀忘宠辱，遇物任谁何。\n未了山中约，期君难重过。",
        "dynasty": "宋",
        "collection_info": null
    },
    {
        "uuid": "224e8e2c972c03ba617b189cdfcf1286",
        "title": "次仲退赋牡丹韵诗中有欲将倾国色故恼在家禅之句",
        "author": "徐瑞",
        "content": "雨余春意足，睡起晓光悬。\n众卉自开落，吾心无丑妍。\n扫空方是道，下语已非禅。\n隠几翛然久，疏林起淡烟。",
        "dynasty": "宋",
        "collection_info": null
    },
    {
        "uuid": "86f2c24ca0d79f2ecac19d76ae78dad8",
        "title": "吴义甫号宜山以星躔推贱庚并遗以诗次韵奉谢",
        "author": "徐瑞",
        "content": "为爱山宜隠，从教世莫知。\n虚心观象纬，戏墨出蛟螭。\n诗卷今余事，丹炉彼一时。\n宜山子姚子，千载共风期。",
        "dynasty": "宋",
        "collection_info": null
    },
    {
        "uuid": "05ffb252f41eacb52ec281f1f3eb66a2",
        "title": "十月乙酉西山讫事悼亡二首  其一",
        "author": "徐瑞",
        "content": "渺渺箜篌梦，茫茫石镜缘。\n断絃终莫续，浮沫更堪怜。\n湿土新阡雨，啼鸦老树烟。\n一声邻笛起，凄咽泪如泉。",
        "dynasty": "宋",
        "collection_info": null
    },
    {
        "uuid": "f2383108bbe7785bd0428f1018b989e6",
        "title": "十月乙酉西山讫事悼亡二首  其二",
        "author": "徐瑞",
        "content": "我已空诸幻，君今断后缘。\n圆明应顿悟，成坏不须怜。\n玉宇行孤月，冰溪破冥烟。\n儿曹修菲荐，再拜酹寒泉。",
        "dynasty": "宋",
        "collection_info": null
    },
    {
        "uuid": "6e5d22a1a4f977d35b70dffa5fea91ed",
        "title": "送姚圣可归旴江  其一",
        "author": "徐瑞",
        "content": "识面三年久，论心此日同。\n相从方款款，索去又匆匆。\n宇宙尘机息，江湖老眼空。\n南枝春信早，归路载东风。",
        "dynasty": "宋",
        "collection_info": null
    },
    {
        "uuid": "d132b2ef1b3cab833e8423a45f70b81c",
        "title": "送姚圣可归旴江  其二",
        "author": "徐瑞",
        "content": "未了区中事，先留方外盟。\n仙才虽有数，大器岂无成。\n白髪高堂梦，青山故国情。\n君归相慰藉，未及水初生。",
        "dynasty": "宋",
        "collection_info": null
    },
    {
        "uuid": "a1cb5ab7ef70048346591b151dca0cd7",
        "title": "次韵东皋雨后行",
        "author": "徐瑞",
        "content": "久雨书闱坐，初晴竹伴行。\n远林更旧绿，流水带新声。\n随境皆天趣，无心任世情。\n芒田公独乐，吟啸了浮生。",
        "dynasty": "宋",
        "collection_info": null
    },
    {
        "uuid": "4844b21134fafb28ef13b64a5159ee25",
        "title": "梅山周公挽章  其一",
        "author": "徐瑞",
        "content": "才力千钧弩，襟期百尺楼。\n吾生能几见，异世有同流。\n起起悲前梦，堂堂閟一丘。\n哀荣动州里，外此復何求。",
        "dynasty": "宋",
        "collection_info": null
    },
    {
        "uuid": "ce6527855618f31f9fc3d381be02c940",
        "title": "梅山周公挽章  其二",
        "author": "徐瑞",
        "content": "东阁游从久，西州恸哭频。\n感君敦古谊，待我异他人。\n对酒言犹在，看山迹已陈。\n惟应旧宾客，相对一沾巾。",
        "dynasty": "宋",
        "collection_info": null
    },
    {
        "uuid": "1c8af66b06312510ac7b53aed3fdd263",
        "title": "寄周南翁用月湾寒食韵",
        "author": "徐瑞",
        "content": "独梦云千里，清愁雨一林。\n江山空有约，桃李易成阴。\n自是乖幽赏，何由话苦心。\n兴来当径造，剪烛夜堂深。",
        "dynasty": "宋",
        "collection_info": null
    },
    {
        "uuid": "b8bf12df0d1dc1a2378f121c682e3a10",
        "title": "夏日读陶韦诗偶成",
        "author": "徐瑞",
        "content": "诗道贵和平，由来写性情。\n要知衝口出，绝胜捻髭成。\n理到辞须达，神超韵自清。\n无人融此趣，庭户绿阴生。",
        "dynasty": "宋",
        "collection_info": null
    },
    {
        "uuid": "554873ea3d9366c8e9eb94df14ca801f",
        "title": "吴长裕惠诗次韵为赠",
        "author": "徐瑞",
        "content": "此士睽违久，流年倏忽更。\n词章如水进，谈笑喜风生。\n无以小害大，当期实胜名。\n传家有师法，晦木定春荣。",
        "dynasty": "宋",
        "collection_info": null
    },
    {
        "uuid": "004e079d3341e8ef47f7f88479985d53",
        "title": "李田道中",
        "author": "徐瑞",
        "content": "老树围修竹，清流浸白沙。\n沿山石磊磈，隔岸路丫叉。\n渐渐乡音别，迢迢去意赊。\n瀹茶谁氏女，鬒髪堕乌鸦。",
        "dynasty": "宋",
        "collection_info": null
    },
    {
        "uuid": "97a277bbff23d9cd399a741a14ff1e25",
        "title": "除夜哭仲孙概  其一",
        "author": "徐瑞",
        "content": "阶庭皆秀发，念汝独敦庞。\n处事怯藏勇，临机智若戆。\n痛渠二竖恶，何日片心降。\n砚席凝尘满，依然在北窗。",
        "dynasty": "宋",
        "collection_info": null
    },
    {
        "uuid": "1b167d863eb84fe4dfb487b882f36d40",
        "title": "除夜哭仲孙概  其二",
        "author": "徐瑞",
        "content": "我老那堪哭，吞声泪一襟。\n应门差慰眼，伏枕独伤心。\n白璧归黄壤，孤坟寄古林。\n凄凉重泣痛，临绝有遗音。",
        "dynasty": "宋",
        "collection_info": null
    },
    {
        "uuid": "b9ab84edf20339bf6d3f4fba960a20eb",
        "title": "次刘东仲见寄咏",
        "author": "徐瑞",
        "content": "丰姿明玉树，清论泻秋泉。\n雾豹文何泽，风鸾意自仙。\n超然由静悟，妙处可言传。\n倘遂卜邻愿，游从不计年。",
        "dynasty": "宋",
        "collection_info": null
    },
    {
        "uuid": "bb4341ab18b758fd224fed86a5d66a07",
        "title": "用月湾咏寄题江仪仲心远堂",
        "author": "徐瑞",
        "content": "湛湛秋潭静，沉沉夜璧光。\n敛之不盈握，舒则可包荒。\n今古事无尽，干坤梦正长。\n炉香清昼永，物我两俱忘。",
        "dynasty": "宋",
        "collection_info": null
    },
    {
        "uuid": "f454a09d812ce151403bc150ec925eea",
        "title": "归来",
        "author": "徐瑞",
        "content": "归来便觉此身尊，傲世犹嫌习气存。\n已是半生走风雨，但持一笑信干坤。\n贪閒且復逃空谷，自衒终羞倚市门。\n庭院绿阴生午寂，坐听禽语对清樽。",
        "dynasty": "宋",
        "collection_info": null
    },
    {
        "uuid": "d574838dbdf50861fb8a546bf4182c04",
        "title": "东绿叔祖得园池之胜于万山深处将拔宅而居焉以诗奉饯",
        "author": "徐瑞",
        "content": "两僮自足负琴书，载具何劳远借车。\n客至未妨投辖饮，地荒正好带经鉏。\n欲从隠者归盘谷，尚念先人有敝庐。\n择胜怀居竟谁是，定知明哲笑迂疏。",
        "dynasty": "宋",
        "collection_info": null
    },
    {
        "uuid": "63b5b5f274c7a1a595a268e304c85365",
        "title": "东绿翁既居山中而瑞方葺敝庐再用前韵",
        "author": "徐瑞",
        "content": "见说移居只载书，高人从此可悬车。\n看松北崦风吹面，种豆南山月满鉏。\n拙计不能争子所，痴心尚自爱吾庐。\n辟人辟世将焉择，独立西风鬓影疏。",
        "dynasty": "宋",
        "collection_info": null
    },
    {
        "uuid": "c1d7f53f983db5db7ea27604adef9ebd",
        "title": "留汪子明",
        "author": "徐瑞",
        "content": "美人渺渺隔秋水，六年不见心茫茫。\n麦昂黍低各自媚，鹤长鳬短庸何伤。\n荷鉏未厌素业在，读书从来真味长。\n是间偪仄不称意，待晴携酒登重冈。",
        "dynasty": "宋",
        "collection_info": null
    },
    {
        "uuid": "2f01e4380ebeba565cf850061b08b328",
        "title": "次韵寄题李氏月心精舍",
        "author": "徐瑞",
        "content": "坎阳为心亦为月，妙质一点何玲珑。\n君看灵光湛止水，孰与明镜行秋空。\n万古娟娟不改色，百年忽忽俱成翁。\n盈虚如彼莫消长，试参此语将无同。",
        "dynasty": "宋",
        "collection_info": null
    },
    {
        "uuid": "3ec858c5374b2c9785be94c495ef6b23",
        "title": "次韵陈心田郊居即事二首  其一",
        "author": "徐瑞",
        "content": "想见从来种种迂，读书采药灌园蔬。\n看山不厌风期别，与世相忘机事疏。\n正自未妨犀首饮，足知不作子公书。\n诗名莫落江湖去，怕有人来画子庐。",
        "dynasty": "宋",
        "collection_info": null
    },
    {
        "uuid": "d05b105444dc601a70f2e51e31f5d34c",
        "title": "次韵陈心田郊居即事二首  其二",
        "author": "徐瑞",
        "content": "五老亭亭翠塞门，烟霏云气湿前轩。\n浮华安有千年宝，至洁何如一尺浑。\n晓瀑分寒归茗椀，春江泻绿入藤樽。\n君诗已是肱三折，为我探囊试合昏。",
        "dynasty": "宋",
        "collection_info": null
    },
    {
        "uuid": "5df203d539cdcb52287ef629ec74aa48",
        "title": "用仲退韵别周南翁",
        "author": "徐瑞",
        "content": "薄俗难谐祇自知，百年几见费心思。\n平生鲍叔深怜我，后代扬云不并时。\n春雨情怀惟有酒，男儿岁月但供诗。\n汀洲草长东风软，一笑旗亭又语离。",
        "dynasty": "宋",
        "collection_info": null
    },
    {
        "uuid": "0e3db53369a8b5805dcc589743a13b73",
        "title": "癸巳二月寓城与赵希文",
        "author": "徐瑞",
        "content": "城郭春深午梦醒，觉来玄思独冥冥。\n静中自笑渠非我，醉裏浑忘影答形。\n有客不传皇极数，何人独爱太玄经。\n古今此意谁能会，雨暗长堤草树青。",
        "dynasty": "宋",
        "collection_info": null
    },
    {
        "uuid": "267f09332412865c9e86966778ff0419",
        "title": "壁侍者来访作此赠之",
        "author": "徐瑞",
        "content": "俗论卑卑不足闻，相从松下慰离群。\n喜师一吸西江水，许我平分华岳云。\n更向锋前来妙悟，莫于纸上泥陈文。\n纯阳石薜黄龙老，肥瘦何曾彼此分。",
        "dynasty": "宋",
        "collection_info": null
    },
    {
        "uuid": "b5bb2663939fc224bff9d7eea466572c",
        "title": "寄芳洲先生",
        "author": "徐瑞",
        "content": "秋入郊原四望空，石梁老树立西风。\n文章子不减班掾，丘壑吾能过庾公。\n池上纷纷成底事，尊前兀兀有奇功。\n山中芋栗今朝熟，万一寻盟榾柮红。",
        "dynasty": "宋",
        "collection_info": null
    },
    {
        "uuid": "6aa809b32f44e87f90913dd166b776ce",
        "title": "用前韵寄仲退",
        "author": "徐瑞",
        "content": "虚堂宴坐万缘空，疏竹泠泠度晚风。\n政自悠悠随世运，无论愦愦到天公。\n病来茗枕成奇祟，老去蒲团策隽功。\n忽忆乐平吴直学，八年不共地炉红。",
        "dynasty": "宋",
        "collection_info": null
    },
    {
        "uuid": "56732fdebb56341d7da775d016a7aad4",
        "title": "芳洲寄示和章且及方外之学再迭奉谢",
        "author": "徐瑞",
        "content": "前修零落典刑空，堆笔须君振古风。\n敢意严诗编杜集，但希颜咏黜山公。\n区中随顺何妨道，物外佯狂更有功。\n安得相携登岱岳，天门夜看海涛红。",
        "dynasty": "宋",
        "collection_info": null
    },
    {
        "uuid": "80fa7ecc5d520d775f6e3043b8d7edd5",
        "title": "三月廿夜同徐月斋读参同契次所赠诗韵以谢",
        "author": "徐瑞",
        "content": "天高地下物林林，生化无过阳与阴。\n谁向一中窥窍妙，君于静处见几深。\n蟾乌有象明生镜，桐梓何情音在琴。\n正好小留论此事，可堪杜宇促归吟。",
        "dynasty": "宋",
        "collection_info": null
    },
    {
        "uuid": "d8977822a4f5fb657d55747422e8429e",
        "title": "对酒",
        "author": "徐瑞",
        "content": "坎止流行信此身，只凭诗酒过残春。\n地偏自觉日成趣，道在何妨岁食贫。\n且养金丹娱晚境，难将白髪事时人。\n但余未了名山债，竹杖芒鞋入梦频。",
        "dynasty": "宋",
        "collection_info": null
    },
    {
        "uuid": "16052fb929df696f4f516902e87736db",
        "title": "余自戊子至丁酉十年之间诗不及百首而困穷流落之状历历可见虽然政使岁得百首亦不过流连光景而已焉攸用感嘆之余赋此自警",
        "author": "徐瑞",
        "content": "吾生汩汩何所就，祇送流光添鬓丝。\n起寻诸老已半鬼，回首十年无百诗。\n刻意文章终害道，无心世路任多岐。\n便须擘画三千岁，不住青城即武夷。",
        "dynasty": "宋",
        "collection_info": null
    },
    {
        "uuid": "c8d8e98c0697e16dce02343880881d7d",
        "title": "寄宗玉弟",
        "author": "徐瑞",
        "content": "日长独坐耿相思，每报平安慰我饥。\n举动岂知遭齿舌，送迎谁念用符移。\n转丸鸣镝应无滞，絅锦弢旌未是痴。\n更着加餐题纸背，晚成在子莫忧迟。",
        "dynasty": "宋",
        "collection_info": null
    },
    {
        "uuid": "1bcd299ed5a3889e8197c17fd1f25aa4",
        "title": "偶题",
        "author": "徐瑞",
        "content": "陶公恒得法外意，张颠独悟书中神。\n口耳不到方是妙，言动可拟皆非真。\n寒泉泠泠出空谷，幽鸟亹亹鸣阳春。\n政索解人不可得，举似俗子翻成嗔。",
        "dynasty": "宋",
        "collection_info": null
    },
    {
        "uuid": "5437a80f36aaf741581f2d93ac002cab",
        "title": "余与仲退读书山间壬午至戊子无一日相舍己丑仲退去此余亦连年忧患回首已九寒暑念此乐不可復得感慨不已作字寄仲退觊其蚤赋归来也",
        "author": "徐瑞",
        "content": "独听松风度九夏，两鬓无情生二毛。\n渠侬翰墨流声远，老我山林畜眼高。\n往日相从不知乐，只今说梦竟徒劳。\n男儿肯受人拘束，相见频频赋大刀。",
        "dynasty": "宋",
        "collection_info": null
    },
    {
        "uuid": "4efcb649677f1c15572fb010073950af",
        "title": "自省",
        "author": "徐瑞",
        "content": "闭阁焚香一欠伸，晴窗如镜暖如春。\n平生自有会心处，后世岂无知我人。\n漫註虫鱼消白日，莫缘蛮触丧天真。\n客来指点墙东柏，雪压风欺色转新。",
        "dynasty": "宋",
        "collection_info": null
    },
    {
        "uuid": "f4a778845d8d50403628cfe74db6a981",
        "title": "仲退示芳洲閒居律诗三首并示和章次韵寄芳洲一笑并简仲退  其一",
        "author": "徐瑞",
        "content": "契阔难逢笑口开，溪云山雨首频回。\n未能千橘为身计，尚笑三槐待子栽。\n我道从来高勇退，君诗况自耻嗟来。\n有亲可养人生乐，拚取余年学老莱。",
        "dynasty": "宋",
        "collection_info": null
    },
    {
        "uuid": "2830f3b77017c084403febebae7b2edf",
        "title": "仲退示芳洲閒居律诗三首并示和章次韵寄芳洲一笑并简仲退  其二",
        "author": "徐瑞",
        "content": "老子文章兴尚狂，看花可復梦名场。\n谁怜用意平生苦，欲俟知音来世长。\n郢俗但能听下里，骚人更待赋高唐。\n年来颇欲焚吾砚，蓑笠田间百念忘。",
        "dynasty": "宋",
        "collection_info": null
    },
    {
        "uuid": "9d57b2ffed69a8ec92a42b6dffb74bd7",
        "title": "仲退示芳洲閒居律诗三首并示和章次韵寄芳洲一笑并简仲退  其三",
        "author": "徐瑞",
        "content": "翟公莫厌雀罗门，杜老甘居独树村。\n谔谔固应贤唯唯，昭昭元不似昏昏。\n穷居有分行吾意，君子观人论所存。\n未必钟期旷千载，兴来一再抚桐孙。",
        "dynasty": "宋",
        "collection_info": null
    },
    {
        "uuid": "c4912bc3effa911b4b71a1e594642a79",
        "title": "读仲退和胡秀才诗有感斯文用韵",
        "author": "徐瑞",
        "content": "文章圣处无谁语，独立苍茫祇屡膑。\n从渠高眼空四海，自古名家能几人。\n爱乌怒蟹言何浅，画虎雕龙技漫新。\n吾道澹成终隽永，莫矜盛气怨私贫。",
        "dynasty": "宋",
        "collection_info": null
    },
    {
        "uuid": "04dcca4e9c699890af80d26ba6eb7874",
        "title": "次韵寄题严氏寻古斋",
        "author": "徐瑞",
        "content": "马图龟画未是易，龙文鸟章岂其书。\n能穷有象有数外，始识无声无臭初。\n身从浩劫得所赋，神游太虚以为居。\n吾人寻古傥悟此，以后观今非古与。",
        "dynasty": "宋",
        "collection_info": null
    },
    {
        "uuid": "30a7e123a164c6280a85c97c2e2ae42a",
        "title": "次韵金壁夫见寄",
        "author": "徐瑞",
        "content": "万缘勘破等飞烟，习气消除得圣颠。\n扑满无情又佚老，鸱夷有味可留年。\n美人渺渺空勤梦，吾道悠悠莫问天。\n上界从来足官府，山林自好更求仙。",
        "dynasty": "宋",
        "collection_info": null
    },
    {
        "uuid": "6ad4032b4ba64ebddee981e2589455b4",
        "title": "二月廿九日收宗玉弟京口书还家有日喜而赋诗",
        "author": "徐瑞",
        "content": "半岁无书界我胸，短蓬念汝过残冬。\n官情但可京口酒，客梦应随浮玉钟。\n弃纵向来缘底事，妍粧今日为谁容。\n书来剩喜归期近，伴我清吟倚老松。",
        "dynasty": "宋",
        "collection_info": null
    },
    {
        "uuid": "8a8c35fcfa45826368c37d9711baa803",
        "title": "壬寅和谢拙逸寄芳洲韵",
        "author": "徐瑞",
        "content": "尘埃野马谩劳形，远想高标愧此生。\n已许过从陪杖屦，敢辞来往涉途程。\n幔亭山色长如画，破衲秋风自有情。\n更待焚香参太极，朱絃端为发奇声。",
        "dynasty": "宋",
        "collection_info": null
    },
    {
        "uuid": "2349c33488f790f2ad5fc2be71cf7397",
        "title": "正月十五日月湾偕胡茂元来访别后用月湾韵寄赠茂元",
        "author": "徐瑞",
        "content": "敲门惊怪有此客，清似金茎秋露盘。\n名骥已超千里疾，老松甘卧故山寒。\n共商今古须臻极，远遡风骚不作难。\n从此频频相料理，案头苜蓿对阑干。",
        "dynasty": "宋",
        "collection_info": null
    },
    {
        "uuid": "6f4cfed5689b0065dd2dcddf88390895",
        "title": "寄徐逢原求墨",
        "author": "徐瑞",
        "content": "北李骨朽呼不起，老石珍藏痴可怜。\n松身镜面徒外美，犀纹玉质知谁传。\n古今赏览那復有，举世缪幻何由湔。\n一螺点漆倘寄我，会见枯笔生春烟。",
        "dynasty": "宋",
        "collection_info": null
    },
    {
        "uuid": "deef1dc84847e05fc5c1b28ed77b2fc8",
        "title": "送表弟王復翁赴武陵教谕",
        "author": "徐瑞",
        "content": "汉朝最贵文学掾，况遇明时早及瓜。\n乡国几年工取友，诗书累世克承家。\n斜飞聊展天南翼，逸兴应随海上槎。\n闻说秦人遗迹在，更寻渔父问桃花。",
        "dynasty": "宋",
        "collection_info": null
    },
    {
        "uuid": "7d12f0cd9d006ce7b09db2244cd08f08",
        "title": "胡和卿用所赠王復翁韵见寄迭韵奉谢",
        "author": "徐瑞",
        "content": "世味居然如嚼蜡，贪閒犹爱故丘瓜。\n寸心自欲期千载，一理端能贯百家。\n为山功夫在进篑，穷源消息问乘槎。\n此去相从须有日，裂笺聊当寄梅花。",
        "dynasty": "宋",
        "collection_info": null
    },
    {
        "uuid": "33caee5eed9e934b8fca464af86de32c",
        "title": "送从祖还黄州桃花镇寓居",
        "author": "徐瑞",
        "content": "礼服悠悠岁月深，归来城郭岂堪寻。\n葬防不背先师训，居颍能知前辈心。\n古驿桃花劳远梦，征途柳色动新吟。\n秋风傥有南飞雁，莫惜频频一寄音。",
        "dynasty": "宋",
        "collection_info": null
    },
    {
        "uuid": "3fd6150875ba5aabc51b4281e82bd573",
        "title": "仲春留周氏馆中与仲退怡如剧论旬日而后返二君寄诗次韵为谢",
        "author": "徐瑞",
        "content": "番君远韵众辟易，崖仙清致莫谁何。\n二士共谈敦古谊，一夫独醉许高歌。\n人疑桑下留何久，我喜锋前悟已多。\n会见渔樵成保社，典衣先自买青蓑。",
        "dynasty": "宋",
        "collection_info": null
    },
    {
        "uuid": "3eca40271a6bd902e126c551b00219a2",
        "title": "从弟楚玉来言将有湘阴之役兰玉见寓衡阳甚适求诗送行为赋长句",
        "author": "徐瑞",
        "content": "南岳崚嶒太古色，青湘窈窕千尺深。\n山川绝胜宜嘉客，兄弟相望惬素心。\n共看骅骝夸汗血，从知朝市远云林。\n高堂白髪能无念，可是朝朝候鹊音。",
        "dynasty": "宋",
        "collection_info": null
    },
    {
        "uuid": "47c553d446f86512429145c33a9e263b",
        "title": "用仲退韵寄芳洲",
        "author": "徐瑞",
        "content": "早年厌俗不免俗，老去求閒未遂閒。\n学道已输先得髓，读书空媿仅窥班。\n逍遥我欲游尘外，屈曲渠能自世间。\n目断汉庐烟树老，悠悠白鸟独飞还。",
        "dynasty": "宋",
        "collection_info": null
    },
    {
        "uuid": "f0e2ad51fe9c3167f65dc8a31ba1ddf6",
        "title": "客中清明",
        "author": "徐瑞",
        "content": "光阴迅速一百六，老境侵寻五十三。\n千里怀人黯风雨，五更归梦到松柟。\n丹炉火足心兵息，茗椀香浓舌本甘。\n次第尽偿芒竹债，结茅归老此山南。",
        "dynasty": "宋",
        "collection_info": null
    },
    {
        "uuid": "04d387ebb84f863c864e5a6ee8a8af60",
        "title": "次韵仲退木犀一首",
        "author": "徐瑞",
        "content": "门前老树繁秋英，浓香醉客我独醒。\n空山无人境寂寂，萧斋如水风冥冥。\n清标自是欠花谱，远韵差堪着酒经。\n君家刚猛两荒幻，且挹危露培修龄。",
        "dynasty": "宋",
        "collection_info": null
    },
    {
        "uuid": "6bb515ae3e3725a118dd0318e3167bc8",
        "title": "吾族盘石将挟堪舆家出游索诗送行",
        "author": "徐瑞",
        "content": "天星坠地化为石，盘石即是星之精。\n观天必识经纬象，相地始知流峙情。\n豹林将军累世显，龙冈文章千载名。\n古人妙中非浪漫，发抉幽微在此行。",
        "dynasty": "宋",
        "collection_info": null
    },
    {
        "uuid": "43b32c1cc92b022ee08b0106187f66a7",
        "title": "春日感兴有怀芳洲",
        "author": "徐瑞",
        "content": "老去空惊岁月遒，桑榆虽晚尚堪收。\n鬓霜任自桃花笑，客意难凭燕语留。\n胜地有缘频入梦，清吟无兴独登楼。\n故人家住沧洲上，几夜相思欲泛舟。",
        "dynasty": "宋",
        "collection_info": null
    },
    {
        "uuid": "c52a41ff308f182db0ef9b5d430d0e5b",
        "title": "刘元辅寄咏史诗六十首赋此为谢",
        "author": "徐瑞",
        "content": "永嘉诸老不可作，史传纷纭孰与评。\n一字不轻严衮钺，千年如见审权衡。\n常忧此道无人识，忽得公诗老眼明。\n雪手焚香三读罢，小楼坐对晚山横。",
        "dynasty": "宋",
        "collection_info": null
    },
    {
        "uuid": "ddf5fcc7bbf512681a556b444d28a7a0",
        "title": "赠别彭东皋",
        "author": "徐瑞",
        "content": "芝山相识廿年前，我齿如冰子鬓玄。\n颜貌顿惊俱丑老，光阴自嘆祇流连。\n近来酒渴应刚制，此去诗篇莫浪传。\n语别有期频作恶，预怜清梦绕新田。",
        "dynasty": "宋",
        "collection_info": null
    },
    {
        "uuid": "73d7819324712f25be8d86d2f5270684",
        "title": "次韵题南翁悠然阁",
        "author": "徐瑞",
        "content": "去家几度忆瓜丘，付与閒人一壑秋。\n林下定知无俗驾，室中应自有天游。\n幽怀时抚竹根枕，清赏堪浮莲叶舟。\n夜直玉堂明月冷，迴光还是照高楼。",
        "dynasty": "宋",
        "collection_info": null
    },
    {
        "uuid": "005b5d955ad2eab8459f40cd98e074c4",
        "title": "题节妇冯氏传后用南翁韵",
        "author": "徐瑞",
        "content": "夫征妇孕判居行，夫没儿存妇节清。\n不背所天终此义，信知有欲甚于生。\n芳名真足留千载，百僞无如仗一诚。\n定谥何人敢当笔，春秋万古自昭明。",
        "dynasty": "宋",
        "collection_info": null
    },
    {
        "uuid": "cc0163592e4cc03ebfa21d46a4e0cd69",
        "title": "月湾约游鹅塘不果再约送南翁北上共了庐阜之债以诗订盟",
        "author": "徐瑞",
        "content": "鹅塘阻趁登山屐，庐阜端随下水船。\n况是故人当送远，不乘清兴待何年。\n英雄埋没龙长卧，道学榛芜鹿自眠。\n访古归来春意动，倚峰要了看山缘。",
        "dynasty": "宋",
        "collection_info": null
    },
    {
        "uuid": "d46f70c99781bd4a64f35d877a085b51",
        "title": "送南翁待制北上",
        "author": "徐瑞",
        "content": "生来畏别不堪闻，十四年中三送君。\n挂席压平彭蠡浪，载家喜见太行云。\n对扬入掌丝纶宠，纪颂行看金石文。\n犹有鹅塘遗意在，一麾须早乞江濆。",
        "dynasty": "宋",
        "collection_info": null
    },
    {
        "uuid": "a0fdc4ed76926dbf1f4a1c4330884df3",
        "title": "次韵月湾午坐偶成",
        "author": "徐瑞",
        "content": "年来与世亦婴儿，众欲纷纷看朵颐。\n简策祇留遗事在，英雄空有大名垂。\n斵轮老去谁堪付，弹铗归来未觉迟。\n少约林泉今白髪，不偿素愿待何时。",
        "dynasty": "宋",
        "collection_info": null
    },
    {
        "uuid": "e6ebd495c88e5854a0b458845855f99f",
        "title": "月湾闢地山中诛茅归隠怡如赋诗次韵赞决  其一",
        "author": "徐瑞",
        "content": "一去山中廿二年，重来有约竟茫然。\n穷居笑我顽同石，文事多君彩印椽。\n今日开山作宗祖，向来弹铗等风烟。\n余龄剩喜游从乐，更结青乌白鹤缘。",
        "dynasty": "宋",
        "collection_info": null
    },
    {
        "uuid": "db58031d24a0e9f91c780b361ce255ff",
        "title": "月湾闢地山中诛茅归隠怡如赋诗次韵赞决  其二",
        "author": "徐瑞",
        "content": "作意归来孰谓非，挹芳有地復何疑。\n迟留固是全交道，勇退方知识事宜。\n尚用侍郎书户契，肯求节度买山赀。\n风流莫遣诸儿觉，共被同行又一奇。",
        "dynasty": "宋",
        "collection_info": null
    },
    {
        "uuid": "8f594bd24e3f7a8e7a38884b25f3611f",
        "title": "题周南甫草窗吟卷后",
        "author": "徐瑞",
        "content": "水中盐味谁能识，铎裏宫声未易听。\n正惜无人继风雅，忽传佳句到林垧。\n云开灊岳撑千仞，春入雷江涨四溟。\n遥想清吟得天趣，窗前草色自青青。",
        "dynasty": "宋",
        "collection_info": null
    },
    {
        "uuid": "18dfdbe2bbab3d77817a5375603e31ff",
        "title": "许季高怡如相继而逝仲退有诗悼之亦復次韵",
        "author": "徐瑞",
        "content": "鸣呼二子遂如此，里闬凄凉谁与归。\n生养死藏情永痛，溜号野哭涕徒挥。\n久悲前辈存无几，今嘆斯文事转非。\n独到青灯哦楚些，西风猎猎飐帘衣。",
        "dynasty": "宋",
        "collection_info": null
    },
    {
        "uuid": "0d4fc893ab6e5d882ef69ec34ec7976a",
        "title": "送凌霁云赴余姚州学正",
        "author": "徐瑞",
        "content": "天门振铎声弥远，越上横经任更专。\n颇怪风云纡宦辙，故因山水着名贤。\n圩田秋足先生饭，海月春浮坐客毡。\n闻有世南遗墨在，归鸿傥一寄林泉。",
        "dynasty": "宋",
        "collection_info": null
    },
    {
        "uuid": "c7a618618fe209896242a4b3050b9229",
        "title": "元日题仲退漫游四藁后",
        "author": "徐瑞",
        "content": "夫君汗漫路万里，翰墨游戏诗百篇。\n高歌不觉屡击节，画写似曾亲执鞭。\n奇探马迁作史意，老气杜陵出峡年。\n何当囊笔撰杖屦，与君题徧名山川。",
        "dynasty": "宋",
        "collection_info": null
    },
    {
        "uuid": "742b6a259b83b53c279df9a6a585c065",
        "title": "次韵仲退元日  其一",
        "author": "徐瑞",
        "content": "松根坐稳逢元日，云外诗来寄此翁。\n入眼辛盘春意绿，多情蜜炬晓光红。\n儿孙拜舞欢声洽，节物暄妍往日同。\n却忆少年觞柏酒，觥船到手吸长虹。",
        "dynasty": "宋",
        "collection_info": null
    },
    {
        "uuid": "2a915d79a3f2a2e8a08dd8f39644a2ca",
        "title": "次韵仲退元日  其二",
        "author": "徐瑞",
        "content": "上元曾记昔年游，歌曲如山浩莫收。\n公子喜陪苍玉佩，佳人笑指水晶球。\n一天星斗飘仙乐，万顷芙蓉簇彩楼。\n风雪与谁堪说梦，酒阑惊觉在吾州。",
        "dynasty": "宋",
        "collection_info": null
    },
    {
        "uuid": "54786199725c311e2686aa4d66f77d92",
        "title": "梅岩",
        "author": "徐瑞",
        "content": "不见此山四十载，岩石相看亦粲然。\n顾我丹心今不改，信渠铁面晚犹坚。\n人生出处无非数，文运昌明自属天。\n尚恨山灵知我浅，小楼呼酒对婵娟。",
        "dynasty": "宋",
        "collection_info": null
    },
    {
        "uuid": "06b082724f4eb169d202a891a7108037",
        "title": "王辛甫示朱敬堂钓台诗卷次韵",
        "author": "徐瑞",
        "content": "七里滩光照客裘，双台登览意难休。\n当时蔑视麒麟楦，季汉反成党锢鈎。\n山水何心供弔古，奸雄有面肯包羞。\n摩挲苍峭追陈迹，四十四年重泛舟。",
        "dynasty": "宋",
        "collection_info": null
    },
    {
        "uuid": "9b210c359510e7b9260476aee98b55d1",
        "title": "江道可用前韵见属再迭谢之",
        "author": "徐瑞",
        "content": "秋风吹破木绵裘，一棹东游兴未休。\n幼学古人徒自好，遗经深义不能鈎。\n槐黄满路君宜往，髪白盈簪我亦羞。\n共饮番江不相识，富阳矶下却联舟。",
        "dynasty": "宋",
        "collection_info": null
    },
    {
        "uuid": "e627729bf9282c709c1f534df99da334",
        "title": "月湾以路学正摄番江长收租长洲有怀朽钝赋诗远寄次韵为谢",
        "author": "徐瑞",
        "content": "学道如撑上峡船，蹉跎富贵与神仙。\n对床犹记听风雨，讲席何堪数岁年。\n少日朋侪随化尽，晚涂老病有谁怜。\n故人厚问今何似，筋力虽衰尚服田。",
        "dynasty": "宋",
        "collection_info": null
    },
    {
        "uuid": "b0c6d839a8cb252f8b96f4f3eb0afabb",
        "title": "闰八月望日登青阳峰观可玉所得天池之胜",
        "author": "徐瑞",
        "content": "天风吹我上崔嵬，冻面洒尘亦快哉。\n止水泓澄金镜凈，远峰罗列画屏开。\n幽奇定有神仙到，险怪从教俗子咍。\n莫道此中无胜概，会看变化起风雷。",
        "dynasty": "宋",
        "collection_info": null
    },
    {
        "uuid": "4df0ce88c03cb609aaa19dab1bafee37",
        "title": "石林董先生年八十七厚斋詹先生年八十四会于文溪月湾赋诗次韵奉寄",
        "author": "徐瑞",
        "content": "石林居士詹山老，鹤骨山清出秀眉。\n己卯相逢芹泮日，戊申共釂菊花枝。\n年华迅若东流去，道貌岿然太古遗。\n不恨文溪不同会，续貂犹得寄篇诗。",
        "dynasty": "宋",
        "collection_info": null
    },
    {
        "uuid": "8be1c90de36ef3824575b9c87b996288",
        "title": "李俊民三十年前凡两寄诗时困于世故俱不克和常抱此欠近理败箧忽见两诗岁月可惊凄然有感辄赋长句附便以谢不敏",
        "author": "徐瑞",
        "content": "囊锦当时两度传，箧藏中袭墨尤鲜。\n高情应怪诗邮断，末路那禁俗累缠。\n过客谈君吟转妙，闭门笑我病堪怜。\n擘笺漫寄西风去，唤起乡盟三十年。",
        "dynasty": "宋",
        "collection_info": null
    },
    {
        "uuid": "c2f7c701b56c3932f241242ce1eb9821",
        "title": "门外意行有感书示二孙",
        "author": "徐瑞",
        "content": "门前老树饱风霜，封植良勤不可忘。\n累世衣冠流泽远，百年基绪庆源长。\n穉松怒长堪藏屋，新笋初抽已过墙。\n珍重先人有遗训，读书余力及耕桑。",
        "dynasty": "宋",
        "collection_info": null
    },
    {
        "uuid": "c9662f5b2e4e65bbc5966d32bd9b2be9",
        "title": "夏五寄赵菊东",
        "author": "徐瑞",
        "content": "溪堂相望一百里，音问相疏十五年。\n眼底浮华俱已矣，篱东老菊独依然。\n登临不减青山兴，陶写犹怀白石编。\n待得秋风稍凉冷，方壶深处扣真玄。",
        "dynasty": "宋",
        "collection_info": null
    },
    {
        "uuid": "3078b58d4d2f444aecb395b091045416",
        "title": "寄山村仇公",
        "author": "徐瑞",
        "content": "山村老子知何似，想见庞眉鹤骨清。\n千里相望劳远梦，六年不见耿深情。\n云归山翠沾衣湿，雨过湖光照眼明。\n最是湖山图画裏，输公吟啸了平生。",
        "dynasty": "宋",
        "collection_info": null
    },
    {
        "uuid": "a50fd483e6e9166d1907bd20330b9e4b",
        "title": "李俊民寄诗一首次韵答之",
        "author": "徐瑞",
        "content": "世途险隘任崖颠，万古人心只一天。\n桂辣何须分老嫩，蜜甜自是透中边。\n多君歌啸酬风月，顾我呻吟了岁年。\n何日相从讨幽事，松醪满意泛觥船。",
        "dynasty": "宋",
        "collection_info": null
    },
    {
        "uuid": "dc294ad98ba2484470d14eb3ec2294e0",
        "title": "杂感  其一",
        "author": "徐瑞",
        "content": "夸父以渴毙，麦杖终死兵。\n项王称拔山，霸图竟无成。\n区区诸勇力，如何与天争。\n子房类妇人，谈笑立功名。\n去去从谷城，迢遥学长生。",
        "dynasty": "宋",
        "collection_info": null
    },
    {
        "uuid": "e6db81c8bb87fcca1c66fa777658f1db",
        "title": "杂感  其二",
        "author": "徐瑞",
        "content": "阿瞒事鞍马，横槊尚赋诗。\n淮淝政交锋，别墅方围棋。\n何哉情事迂，俗论乃嗤嗤。\n斯人机械深，政尔未易窥。",
        "dynasty": "宋",
        "collection_info": null
    },
    {
        "uuid": "21dd15be69e32df765ee54e971938299",
        "title": "杂感  其三",
        "author": "徐瑞",
        "content": "长公不肯仕，曼容亦辞官。\n高车与驷马，祇可夸外观。\n玄凤栖昆崙，杳杳天风寒。\n沆瀣以为饮，朝霞以为餐。",
        "dynasty": "宋",
        "collection_info": null
    },
    {
        "uuid": "af48c96a2deebc55f260a386222a9ed4",
        "title": "杂感  其四",
        "author": "徐瑞",
        "content": "六根本清凈，人自滓六根。\n倾夺相纠结，不如此身尊。\n梯空智愈凿，金注道逾昏。\n稽首刘伯伦，酒放过一生。",
        "dynasty": "宋",
        "collection_info": null
    },
    {
        "uuid": "0ed95397ca1f1d7826d7adda4e0a0a25",
        "title": "杂感  其五",
        "author": "徐瑞",
        "content": "献璞乃取刖，求封而得黥。\n进退当以道，自售胡尔轻。\n堪嗟贱良贵，甘作狼藉人。\n寄语张季鹰，见几已近神。",
        "dynasty": "宋",
        "collection_info": null
    },
    {
        "uuid": "80c8f863b9b2b8a538ad4b8e1fe9745c",
        "title": "壬午清明拜先君墓下",
        "author": "徐瑞",
        "content": "锵锵涧水鸣，阴阴宰木春。\n晨兴羞清酌，酹我柏下人。\n山蹊塞欲断，呼童剪荆榛。\n断甃土晕碧，古瓦垣衣青。\n席草再俛伏，泫然泪沾巾。\n音容一以远，魂梦何由寻。\n终天不可报，九原谅斯闻。\n愿言领诸孤，年年拜清明。",
        "dynasty": "宋",
        "collection_info": null
    },
    {
        "uuid": "6f64e8a70e7b5ee25e497e760eb03b8f",
        "title": "五月初一日煮茶偶作",
        "author": "徐瑞",
        "content": "读书了清暇，空斋长闭门。\n冥冥晚雨润，唶唶时禽喧。\n悠悠白云度，沉沉绿阴繁。\n枯桐觅古意，石鼎烹山泉。\n清吟振岩木，乱以离骚篇。\n此道无不在，但觉山林尊。\n意根渐无有，世累何时捐。\n即事良可娱，一笑俱忘言。",
        "dynasty": "宋",
        "collection_info": null
    },
    {
        "uuid": "ed6c834930bcb356ed6b49406e9f2b8c",
        "title": "松风",
        "author": "徐瑞",
        "content": "屋山老髯龙，雪霜不能死。\n长身傲林壑，翠云屯万垒。\n夜半天风生，飒飒动窗几。\n秋江响怒潮，春空行急雨。\n须臾逗余音，九霄笙鹤起。\n虚庭坐落月，欲去还復止。\n独恨世间人，无此天籁耳。",
        "dynasty": "宋",
        "collection_info": null
    },
    {
        "uuid": "496480c69356e0ec4b9553c7ca0226b0",
        "title": "夜月如昼与仲退坐松巢煮茶",
        "author": "徐瑞",
        "content": "河淡星欲无，碧展天一幅。\n天孙分锦章，荐此半规玉。\n明入千家窗，此兴几人足。\n慷慨商声歌，主客俱不俗。\n泠泠古松根，枯樵煮寒瀑。\n清啸拍阑干，悲猿挂高木。",
        "dynasty": "宋",
        "collection_info": null
    },
    {
        "uuid": "608ea02a59ff4545746dc04322195489",
        "title": "九月初七夜寓双溪精舍",
        "author": "徐瑞",
        "content": "深巷足秋意，市声寂无譁。\n门前篱落閒，淡淡牵牛花。\n老树罢西风，羁鸿叫寒沙。\n念我同袍子，渺焉天一涯。\n别离怅交情，漂零惜年华。\n清坐抚遗编，行吟岸乌纱。\n世味尝已熟，呼童烹灵芽。",
        "dynasty": "宋",
        "collection_info": null
    },
    {
        "uuid": "f9b0894aaf66250849f0f554c1da9167",
        "title": "客枕有感",
        "author": "徐瑞",
        "content": "寒关掩秋寂，幽斋俗尘空。\n沉沉夜将半，孤灯结花红。\n衣杵响深巷，塔铃哦天风。\n依依诉幽恨，四壁惟秋虫。\n市人竞刀锥，奔走犹憧憧。\n众欲何有涯，百年会须穷。\n高眠道心长，无言候晨钟。",
        "dynasty": "宋",
        "collection_info": null
    },
    {
        "uuid": "521318c0892c47c0377144086a35c28e",
        "title": "癸未三月初七日泛舟东溪寻访赵石斋于方壶山中临分留呈",
        "author": "徐瑞",
        "content": "短篷载烟雨，鼓栧过东溪。\n盘桓万山间，乘兴信所之。\n桃花流水岸，缭绕路欲迷。\n隠隠鸡犬声，时时出翠微。\n支筇试幽讨，中有高人居。\n平湖湛寒碧，疏林擢新枝。\n始至俗眼明，延缘遂忘疲。\n方瞳绿髪翁，一笑深相知。\n高谭潄芳润，探囊出新诗。\n拍手孤鸿翔，拄杖凌空飞。\n举酒对东风，献酬各不辞。\n欲去不忍去，绿树鸣催归。\n我欲从公住，奈此尘鞅羁。",
        "dynasty": "宋",
        "collection_info": null
    },
    {
        "uuid": "7f2f6d1a54b2e44b83f005fbb86b934b",
        "title": "晚步用简斋韵",
        "author": "徐瑞",
        "content": "沉沉万竹间，舟行欲佳适。\n樵儿未归来，笛声在苍壁。\n我本非隠沦，偶得喧中寂。\n延缘不知疲，小径光已夕。",
        "dynasty": "宋",
        "collection_info": null
    },
    {
        "uuid": "da5926fae0f95a31b8c2e0df1b621d1c",
        "title": "田园  其一",
        "author": "徐瑞",
        "content": "结茅北山下，竹树深以幽。\n门前二顷田，躬耕遂吾谋。\n东风二三月，绿水如泼油。\n戴星事犁鉏，戮力期有秋。\n经行彼何人，黄金络马头。\n停鞭略踌躇，为问几时休。\n所得不偿劳，胡不从我游。\n再拜谢行人，此意何绸缪。\n相从良不恶，违己诚所羞。\n卿宜用卿法，吾亦饭吾牛。",
        "dynasty": "宋",
        "collection_info": null
    },
    {
        "uuid": "c8a3789427e49a7684861abc76987500",
        "title": "田园  其二",
        "author": "徐瑞",
        "content": "去年种麦时，瘦骨寒欲折。\n芃芃麦苗青，贸贸积霜雪。\n今年麦上场，邻家粒已绝。\n我麦难堪饭，我耕力已竭。\n我力虽已竭，我计未为拙。",
        "dynasty": "宋",
        "collection_info": null
    },
    {
        "uuid": "c9827768d2c854259d0f56156e499bd6",
        "title": "田园  其三",
        "author": "徐瑞",
        "content": "山下十亩陂，可灌十顷田。\n频年费修筑，堤堰久不完。\n泥沙况填壅，旱岁无源泉。\n凶荒贵有备，乌可尽付天。\n呼儿运木石，及此冬日暄。\n悠悠最害道，努力勿辞难。",
        "dynasty": "宋",
        "collection_info": null
    },
    {
        "uuid": "537392a985f22a3556a55553e509aaf0",
        "title": "田园  其四",
        "author": "徐瑞",
        "content": "斵桐作秧马，断木刳泥船。\n咄此至微物，当趁岁月閒。\n阿童御觳𧥆，吹笛前山前。\n迎我相指似，村西吹晚烟。",
        "dynasty": "宋",
        "collection_info": null
    },
    {
        "uuid": "488291f7e30ef77be6440e45b872fb16",
        "title": "田园  其五",
        "author": "徐瑞",
        "content": "屋山东南偏，手种一区芋。\n炎炎六七月，挈瓶事灌注。\n兹焉有佳思，役役不知暑。\n寒夜羹玉糁，聊用娱岁暮。",
        "dynasty": "宋",
        "collection_info": null
    },
    {
        "uuid": "029975792c15df3f812c0eb14ed839ee",
        "title": "田园  其六",
        "author": "徐瑞",
        "content": "连筒通稻渠，分溉五亩园。\n桑麻日青青，畦蔬亦已繁。\n晨兴荷鉏出，日入荷鉏还。\n所乐固有在，辛苦不足言。\n邻翁笑相劳，子乃不惮烦。",
        "dynasty": "宋",
        "collection_info": null
    },
    {
        "uuid": "e7afd5c613ce69213295f4e12189e7b8",
        "title": "田园  其七",
        "author": "徐瑞",
        "content": "寒溪横略彴，窄径通村墟。\n樵夫下山来，俗气鄙且麤。\n野花鬓阑斑，蓝缕寒无襦。\n卖薪招我饮，醉倒相携扶。\n明日復入山，真乐孰尔如。",
        "dynasty": "宋",
        "collection_info": null
    },
    {
        "uuid": "bbfaa098b31d2dc5cd7a2bc49e8802d4",
        "title": "田园  其八",
        "author": "徐瑞",
        "content": "种茶石冈上，草盛茶欲枯。\n劬躬自薅薙，青青復厥初。\n新雷破幽鬰，一雨土脉苏。\n枪旗渐堪摘，纤纤出香腴。\n此物不救饥，此味何可无。",
        "dynasty": "宋",
        "collection_info": null
    },
    {
        "uuid": "ab1ef55152c7a152df4d6be59cb9eb1f",
        "title": "田园  其九",
        "author": "徐瑞",
        "content": "方湖涵深碧，移种水芙蕖。\n壤沃不待培，周回已芬敷。\n岂惟花实美，根叶尤所须。\n今年种菱芡，明年种菰蒲。\n生涯日已广，而不劳耘锄。\n月明撑舴艋，长啸足自娱。",
        "dynasty": "宋",
        "collection_info": null
    },
    {
        "uuid": "76046f5affeac88e51a1aacc22f8a646",
        "title": "送八家叔之蕲春",
        "author": "徐瑞",
        "content": "飞梅收宿润，晓气含晴晖。\n摩挲铁如意，一笑千里期。\n江山信如昨，兴废良可悲。\n执手言远别，念当何时归。\n利害况同途，举足皆危机。\n爰陈素履戒，为诵行路诗。\n行行重回首，莫忘孤云飞。",
        "dynasty": "宋",
        "collection_info": null
    },
    {
        "uuid": "aca472fd71ac9c30f7d4f134b2e2dfe2",
        "title": "雨坐城邸登葆真院小楼望湖山清坐至暮",
        "author": "徐瑞",
        "content": "湿云低古城，丝雨迷寒空。\n平湖北风恶，雁叫菰蒲丛。\n疑有隠君子，孤舟钓空蒙。\n烟波渺苍莽，欲往嗟无从。\n道人数龟息，默坐饥肠充。\n湖东古招提，暮鼓鸣冬冬。",
        "dynasty": "宋",
        "collection_info": null
    },
    {
        "uuid": "0b6d74680d60ed088867e1292e0448c6",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其一",
        "author": "徐瑞",
        "content": "斋居屏尘迹，读易洗我心。\n微风逗天香，缥缈不可寻。\n时时触鼻观，恍恍生空林。\n掩卷坐床侧，桂树交繁阴。",
        "dynasty": "宋",
        "collection_info": null
    },
    {
        "uuid": "2ffbd6d280b815afb4aaa4b2d5432876",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其二",
        "author": "徐瑞",
        "content": "金华太史公，隠几降心兵。\n蒙蒙香事已，吟事方施行。\n我方慕高致，澹境奇趣生。\n不知何从来，乃有如许清。",
        "dynasty": "宋",
        "collection_info": null
    },
    {
        "uuid": "55ce7e42005a410becb1ee7b647a4e6c",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其三",
        "author": "徐瑞",
        "content": "异时参上乘，成种芸自熏。\n茫茫世界中，变幻如浮云。\n岂知无尽法，真修不在闻。\n我犹未免俗，志一谁能分。",
        "dynasty": "宋",
        "collection_info": null
    },
    {
        "uuid": "ce563bb99d6d8993e5c8d08549302435",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其四",
        "author": "徐瑞",
        "content": "眼缬龟甲屏，耳闻蚯蚓窍。\n二者本无有，客感足悲弔。\n君看此幽芬，无情尤可笑。\n只作偶然观，冥冥会众妙。",
        "dynasty": "宋",
        "collection_info": null
    },
    {
        "uuid": "37e493b185f652e6faf66eb2e01dd351",
        "title": "修禊后三日与仲退坐小斋暖雨初歇忽闻异香于是花事已罢春在尘土意其为草木畅茂有自然之香而卒莫诘其所从来明日仲退以心清闻妙香为韵作五诗奉次一噱  其五",
        "author": "徐瑞",
        "content": "何年有野人，闻香未肯忘。\n世俗夸富贵，争费柟櫖黄。\n我虽一扫空，奈此风韵长。\n一笑与神遇，底用谱异香。",
        "dynasty": "宋",
        "collection_info": null
    },
    {
        "uuid": "2f46c1a97b070e8fee7863b7c927da17",
        "title": "次韵仲退山中小景四首 夕阳烟树",
        "author": "徐瑞",
        "content": "暝烟出山阿，返照映红树。\n微茫极有态，目尽鸿飞处。\n迢递溪西钟，缭绕溪上路。\n惟闻唤渡人，两岸争来去。",
        "dynasty": "宋",
        "collection_info": null
    },
    {
        "uuid": "05955e4472585124dc550ef3723d1a4a",
        "title": "次韵仲退山中小景四首 荒陂鳬鸭",
        "author": "徐瑞",
        "content": "古埭浸寒漪，日至凡数四。\n沼洄沙水嚙，芜废岁復岁。\n野鳬以为宗，出没有閒思。\n谁能静处观，为我画其意。",
        "dynasty": "宋",
        "collection_info": null
    },
    {
        "uuid": "8246f7009bd1212e7f5a8e4b035b313d",
        "title": "次韵仲退山中小景四首 霜林月影",
        "author": "徐瑞",
        "content": "中天行素月，炯炯白玉团。\n空林现百怪，满地龙蛇盘。\n超然立于独，亭亭老苍官。\n有形亦是幻，一笑凌高寒。",
        "dynasty": "宋",
        "collection_info": null
    },
    {
        "uuid": "a9e84f8916251fde6235239cb20d16f6",
        "title": "次韵仲退山中小景四首 屋山夜雨",
        "author": "徐瑞",
        "content": "我昔浪漫游，一叶浮虚空。\n短篷雨声来，凄然念山中。\n巢居遂初志，静听忘吾穷。\n青灯亦多情，伴此沧浪翁。",
        "dynasty": "宋",
        "collection_info": null
    },
    {
        "uuid": "784bd5279cfe7632ec881ad3648e5bbd",
        "title": "次韵仲退对月感怀四首  其一",
        "author": "徐瑞",
        "content": "方池纳明月，坐看云影移。\n孤光动寒碧，一洗摇落悲。\n耽耽吾丧我，役役子为谁。\n往来皆外物，妙质何曾亏。",
        "dynasty": "宋",
        "collection_info": null
    },
    {
        "uuid": "abda7220587c8d699126245995e7f67f",
        "title": "次韵仲退对月感怀四首  其二",
        "author": "徐瑞",
        "content": "一镜行中天，地籁寂不动。\n影散家家窗，万枕酣短梦。\n何为红尘裏，绿酒笑铅汞。\n𠻳齿吸英华，龙虎出妙用。",
        "dynasty": "宋",
        "collection_info": null
    },
    {
        "uuid": "62df4eaa052085fa814a2f1d48de3945",
        "title": "次韵仲退对月感怀四首  其三",
        "author": "徐瑞",
        "content": "水火互为宅，此理不在远。\n君看乌与兔，可以悟一本。\n吾将罪儵忽，何事凿混沌。\n大笑睨八荒，落木西风晚。",
        "dynasty": "宋",
        "collection_info": null
    },
    {
        "uuid": "d5cf9f94fd35f09255dedbb94920770c",
        "title": "次韵仲退对月感怀四首  其四",
        "author": "徐瑞",
        "content": "日月两弹丸，万古春復秋。\n迁次有始终，合符无迟留。\n举酒邀明月，浮子白玉舟。\n愿毋渝此盟，坐待天运周。",
        "dynasty": "宋",
        "collection_info": null
    },
    {
        "uuid": "8e3d2c77adad1e24bb267c9a5045fd4c",
        "title": "壬辰社日芳洲领客梁必大汤景文吴德昭吴仲退李思宣周南翁游芝山寺登五峰亭瑞在其间羽士洪和叟方君用载酒来会以云飞江外去花落入城来分韵赋诗瑞得江字",
        "author": "徐瑞",
        "content": "昔我落城市，日厌尘满腔。\n携书归故山，三年师老庞。\n兴来復此游，名胜萃一邦。\n东风三日雨，孤吟倚篷窗。\n晴天澹新碧，扶藜度危矼。\n同袍二三子，声应不待撞。\n意行得古寺，共寻葛藤桩。\n天风鸣佩环，冉冉白鹤双。\n坐看庐山云，大釂倾酒缸。\n欲去復裴徊，返照明春江。",
        "dynasty": "宋",
        "collection_info": null
    },
    {
        "uuid": "c2edbd8c204baf39fc1249f0e8a83121",
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其一",
        "author": "徐瑞",
        "content": "我行溪上路，行云为徘徊。\n天高北风恶，叫叫鸿雁来。\n起望杜若洲，渺渺绝沿洄。\n孤芳据其胜，修洁无纤埃。\n俗子不敢近，石梁尚崔嵬。\n我如剪翎鹤，老志空低回。\n又如渴蠹木，枯根莽难培。\n巧拙有定赋，神功若为栽。\n持此欲叩君，溪寒雪皑皑。",
        "dynasty": "宋",
        "collection_info": null
    },
    {
        "uuid": "c3bbaa0327f4c4297453d667b29acbc4",
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其二",
        "author": "徐瑞",
        "content": "景文大兄行，世念如浮云。\n自读仲退诗，夜夜梦见君。\n忆昨初识君，所见溢所闻。\n促席倾底裏，谈谐意弥勤。\n尚论三汤公，剪烛夜达分。\n共悲风流远，纍纍北邙坟。\n今年芝山聚，有感兰亭文。\n醉墨出三昧，逸气凌鹅群。\n兹闻赋远游，应接当纷纭。\n中洲盛吟事，群公气如焚。\n勖哉争长难，吾衰不能军。",
        "dynasty": "宋",
        "collection_info": null
    },
    {
        "uuid": "53464ed34338a323c2f6f3c8c170458b",
        "title": "仲退对月有怀芳洲景文至不忘仆为古诗三首语意浓至次韵以谢并寄芳洲景文  其三",
        "author": "徐瑞",
        "content": "丈夫贵意气，岂必在合并。\n琅琅对月篇，中有伐木声。\n夫子黎汤流，事事夸奇情。\n未忘雷张旧，蒯绠媿青萍。\n向来在匣时，雌雄互悲鸣。\n分离未云远，泾渭判浊清。\n精灵谅密契，岁月空峥嵘。\n吾方师漆园，因剑论养生。\n时时呼斗酒，磊落浇使平。",
        "dynasty": "宋",
        "collection_info": null
    },
    {
        "uuid": "70d1e95325004e85ffe0dede9993c81d",
        "title": "丁酉正月九日省谒家叔洁山居士于郭仙峰下是日仲退亦省其叔四山翁于是偕行洁山既留饭送别乌龙潭上裴回久之绝壁梅花炯然独立如高人招之不来冻泉泠泠下岩窦如瑟筑声相顾绝赏因以春山多胜事分韵约四山父子同赋时四山留外未归也韵以齿次瑞得多字",
        "author": "徐瑞",
        "content": "新年未入山，今晨风日和。\n况復得胜友，发兴凌嵯峨。\n冰澌激阴湍，草色明阳坡。\n老梅高标致，疏花自岩阿。\n樵儿与牧竖，迎笑相谁何。\n问我结茅意，何年此婆娑。\n悠然会深情，临风发清歌。\n回首红尘中，孰与青山多。",
        "dynasty": "宋",
        "collection_info": null
    },
    {
        "uuid": "05978009bf547e4b22715c1e7fc7ca2e",
        "title": "次韵芳洲先生题法云寺流玉阁",
        "author": "徐瑞",
        "content": "危檐面长洲，晴雨各有趣。\n滩鸣九霄佩，江泻千丈素。\n笑问流玉师，岁月不知度。\n心空忘境胜，力定得实悟。\n师云住是间，非住非非住。\n更问有句无，寒藤倚枯树。",
        "dynasty": "宋",
        "collection_info": null
    },
    {
        "uuid": "0b943bdfdaa7f05d7f2c5d0ffe72170f",
        "title": "芳洲寄古诗一首申山中之约次韵奉谢",
        "author": "徐瑞",
        "content": "憎欲毋已甚，同尘正自佳。\n我如张仲蔚，蓬蒿满荒阶。\n观化有妙悟，委运增旷怀。\n鸿飞正冥冥，鸡鸣漫喈喈。\n美人芳杜姿，玩世善打乖。\n曲肱有真乐，俟命且洁斋。\n身屈道则尊，不事堑与崖。\n平生山中约，高致许我侪。\n此语二十年，此事行当谐。\n试看红尘客，踏破几铁鞋。",
        "dynasty": "宋",
        "collection_info": null
    },
    {
        "uuid": "0a5c6a0b297efff154368b002c38ebb5",
        "title": "君子法天运",
        "author": "徐瑞",
        "content": "君子法天运，小人昧时几。\n法天贵自强，时哉几甚微。\n强则无退惰，微则有是非。\n终期德业成，无为小人归。",
        "dynasty": "宋",
        "collection_info": null
    },
    {
        "uuid": "7d91a5d3be343d35651eb1abd0cfffb5",
        "title": "次仲退韵",
        "author": "徐瑞",
        "content": "达士乐夷旷，俗子尚矜持。\n缅怀同心人，春风久别离。\n辞章五色线，绚烂逢明时。\n顾我何所事，不耕復不菑。\n屡空良可笑，我道固如兹。\n但忧德未进，名浮亦奚为。\n周游岂不佳，去去当从谁。\n有酒但痛饮，莫问醇与醨。",
        "dynasty": "宋",
        "collection_info": null
    },
    {
        "uuid": "1d81b5814a16e460382b8c312323c82e",
        "title": "次韵南翁出郊",
        "author": "徐瑞",
        "content": "听雨不出户，不知春已深。\n绿水涨洄塘，翠气明遥岑。\n我家树遶屋，庶蕃来时禽。\n观其引吭鸣，何如结舌瘖。\n物理存比兴，人事有升沉。\n丈夫趣诣远，道德遂初心。\n知行贵两尽，论说何足钦。",
        "dynasty": "宋",
        "collection_info": null
    },
    {
        "uuid": "045ed0aa17ab6e0d8538f905ef65e1c9",
        "title": "次韵芳洲兰花",
        "author": "徐瑞",
        "content": "残雪消阴崖，柔风被晴麓。\n兰根得天和，芳蕤出丛绿。\n澹然如幽人，皎皎在空谷。\n味薄趣自长，香远韵更足。\n尚嫌荃惠伍，肯与桃李渎。\n中洲有吟仙，自爱称初服。\n丘壑赏孤清，泥涂怜久辱。\n乃知松柏姿，均此受命独。\n石君瘦欲涸，毛颖老不沐。\n为子操猗兰，清商出枯木。",
        "dynasty": "宋",
        "collection_info": null
    },
    {
        "uuid": "82883badbea91fc162e162de901118d0",
        "title": "辛丑二月初晴与仲退从芳洲纵游溪山间私念吾党会聚殆不偶然赋古诗一首后五百岁有知音者于吾诗物色可乎",
        "author": "徐瑞",
        "content": "天地以气合，人物以类从。\n孰是同类中，道同志復同。\n槃槃石梁翁，阅世如老松。\n若士古溪湾，水月印心胸。\n相去不十里，而我居其中。\n既无山川阻，随此心迹融。\n谭谐屡参伍，杖屦时从容。\n岩下酌秋泉，溪上行春风。\n奇文辨鱼鲁，古学窥鸿蒙。\n玄同执尤契，妙中值箭锋。\n从今不厌数，旷代或一逢。\n愿言各自珍，慎勿撄樊笼。\n会同拾瑶草，更约摩金铜。\n赋诗俟来者，物色传画工。",
        "dynasty": "宋",
        "collection_info": null
    },
    {
        "uuid": "4c6a02a4d96417e4cd4d792d631c9164",
        "title": "题金翁牧牛歌后",
        "author": "徐瑞",
        "content": "我幼在田间，颇识牧牛趣。\n寒蓑烟雨林，短笛斜阳路。\n十年陷世网，自悔一念悞。\n归来丘壑中，幸不失吾素。\n平生爱颜阖，宁戚非所慕。\n古今乐此事，偻指自有数。\n阿翁老无营，尺棰了朝暮。\n绝胜介葛卢，未鸣意已悟。\n长谣远属我，真实见情愫。\n勿遣儿辈觉，千载有知遇。",
        "dynasty": "宋",
        "collection_info": null
    },
    {
        "uuid": "80a9d28e90d7808f78a4832c44854257",
        "title": "邻翁王道人送武夷图",
        "author": "徐瑞",
        "content": "客从建安归，遗我武夷图。\n开图挂素壁，风烟生座隅。\n奇峰三十六，拔起凌天衢。\n一水从中来，九折何萦纡。\n想见岩壑间，缥缈藏仙都。\n荒哉武与夷，辽辽不可呼。\n尚闻云谷仙，旧迹未深芜。\n棹歌留绝唱，遗书镇精庐。\n高操谁能攀，幽致或可摹。\n三年规一游，神往形尤拘。\n便须理行缠，勿遣岁月徂。\n山灵有夙契，清风为前驱。",
        "dynasty": "宋",
        "collection_info": null
    },
    {
        "uuid": "3588da25abfbbe66f7c3da8f7c7c3494",
        "title": "今日行我圃",
        "author": "徐瑞",
        "content": "今日行我圃，欣然会吾心。\n町畦分燥湿，种莳论浅深。\n柔脆置其阳，坚实值其阴。\n瓜芋既蓊蓊，桑麻亦森森。\n晚菘与早韭，鬰然起如林。\n虽无五亩胜，寸寸皆黄金。\n学圃圣所鄙，势涂力难任。\n不辞锄铚劳，且免蒿艾侵。\n君看门前客，此乐无由寻。",
        "dynasty": "宋",
        "collection_info": null
    },
    {
        "uuid": "ee6797e2efe7432144b536c4c00c00c8",
        "title": "夜中不成寐",
        "author": "徐瑞",
        "content": "夜中不成寐，披衣步前庭。\n荣荣无尘杂，四面敞且平。\n俯听众窍静，仰视疏星明。\n眇然寓其间，一粟浮大瀛。\n滔滔汇众浊，涓流若为清。\n矧今六八年，华髪日夜生。\n平生信古学，及此将何成。\n妄动多险阻，深居来讥评。\n和同岂不愿，矫揉非其情。\n世眼自丑好，千载有重轻。\n所志不可移，坐待邻鸡鸣。",
        "dynasty": "宋",
        "collection_info": null
    },
    {
        "uuid": "b51a7c5350445f3752cff45114b9f05f",
        "title": "有酒相与饮",
        "author": "徐瑞",
        "content": "有酒相与饮，无酒但啜茶。\n人情贵真实，岂在崇浮夸。\n高人赏我趣，谓悃愊无华。\n世士乃不然，传食谤且夸。\n更欲论施报，终身置齿牙。\n干糇或速愆，口体亦可嗟。\n清风郭与茅，千古无以加。\n去去欲语谁，挈瓶灌吾瓜。",
        "dynasty": "宋",
        "collection_info": null
    },
    {
        "uuid": "0226e37dc8c767b10bdddcd3300e6b37",
        "title": "六月三日赴周南翁之招时芳洲留梅山堂述行实仆与观焉临别以高山流水四字分韵约仲退同赋瑞得山字",
        "author": "徐瑞",
        "content": "人事恒有数，一聚百阻难。\n朅来集斯堂，主客俱萧閒。\n明公图不朽，盘礴笔墨间。\n诹求逮耆耄，采录及蒯菅。\n论述本至公，不待润与删。\n居然是传信，可但起浇顽。\n古今文章家，我粗窥一斑。\n兹事未易言，千载有相关。\n周旋得所愿，欣快忘幽孱。\n炎尘屏四野，清风洗沈瘝。\n佳兴殊未极，延缘念当还。\n呼童夙严驾，东明映青山。",
        "dynasty": "宋",
        "collection_info": null
    },
    {
        "uuid": "8e45200cbd71e37f058d9b8baeec7a8e",
        "title": "辛丑九月十二与芳洲留宿雅山堂岁且周矣芳洲再往赋古诗十二韵奉寄壬寅九月十一日也",
        "author": "徐瑞",
        "content": "山林或尘土，城郭无市譁。\n境胜固繇人，况是诗书家。\n小斋贮虚明，景物亦可嘉。\n怪石卧屃赑，修藤绾龙蛇。\n清泉纤纤草，小树疏疏花。\n主人古衣冠，宴坐胜纷华。\n群从俨连璧，学子铿衝牙。\n喜我味稍同，下榻煮秋茶。\n道充韵更长，身退心自遐。\n岂惟擅清致，当在勒与差。\n别来入梦频，急景令人嗟。\n寄诗写幽怀，勿与世俗夸。",
        "dynasty": "宋",
        "collection_info": null
    },
    {
        "uuid": "43e00beaf52f262429fcafd0aa7b49e7",
        "title": "送余晋仲游庐山",
        "author": "徐瑞",
        "content": "登山信有道，游山诚好奇。\n胸中无丘壑，历览将何为。\n庐君倚天立，秀甲东南垂。\n非有千里遥，汇泽同津涯。\n平生几入梦，未往神先驰。\n玄烟锁青牛，鹿场草离离。\n竹林隠云表，真汉不可窥。\n子行勿浪漫，寻访宜舒迟。\n灵扃凭谁启，绝学从谁师。\n老我世味淡，爱山心不移。\n床头赤藤杖，时作龙吟悲。\n为我谢庐君，行当赴幽期。",
        "dynasty": "宋",
        "collection_info": null
    },
    {
        "uuid": "56a428f3e682d376d3e0b639d5abfb5f",
        "title": "次韵仲退见贻一首",
        "author": "徐瑞",
        "content": "先虑所不到，事乃谬不然。\n两失竟相当，富贵与神仙。\n真意寓采菊，苦心怀食莲。\n古来贤达人，何适而非天。\n惟君淡世味，胸中着千年。\n众浊纷其前，每以至理湔。\n怜我根器钝，未试麻姑鞭。\n时时出匕剂，欲俾沈疴痊。\n岁晚有深期，逝川无西还。\n何事更留衣，必待夜半传。",
        "dynasty": "宋",
        "collection_info": null
    },
    {
        "uuid": "27b2728f13cc536d2bae0530137e12ab",
        "title": "饶娥祠",
        "author": "徐瑞",
        "content": "三极势虽异，一理实贯通。\n人极苟不立，天地亦将穷。\n饶娥小家子，至老根彝衷。\n精诚裂金石，冥感驱鱼龙。\n予幼读柳碑，凄其仰英风。\n兹焉访遗蹟，山椒峙灵宫。\n滩石既嵯峨，古木亦巃嵷。\n乃知一念烈，天地同其功。\n天地不可尽，此念曷有终。\n再拜下山去，日射春江红。",
        "dynasty": "宋",
        "collection_info": null
    },
    {
        "uuid": "33032aa19d87b1e7d75892feba1c1639",
        "title": "九月四日偕弟可玉外甥张敏修吾孙栋游西山访古追怀甲戌旧游感嘆不已纪事五十韵",
        "author": "徐瑞",
        "content": "秋日清且厉，发兴山西游。\n步出钱塘门，纍纍但荒丘。\n繁华歘消歇，王气竟谁收。\n寂寞石函桥，小水清浅流。\n秦皇缆船处，螺髻现佛头。\n虽非凌云像，雄伟亦罕俦。\n开示一指禅，观者领悟不。\n作礼三皈依，将行復绸缪。\n浮屠踞山巅，何年困鬰攸。\n返步遵大路，丛薄新篁抽。\n前有佛足泉，一窦清浏浏。\n凄凉鄂王祠，墓道锁松楸。\n可怜忠烈魂，寄此土一抔。\n遗像俨中堂，怒气横双眸。\n误国彼何人，寸斩不足酬。\n迤𨓦访玉泉，泓澄湛灵湫。\n老龙閟神踪，金鳞自夷犹。\n白诗揭楣间，三嘆岁月悠。\n荆榛何王府，瓦砾谁家楼。\n当年歌舞地，今纵羊与牛。\n或为少僧庐，或为老圃耰。\n径趋九里松，吴笔劲且遒。\n灵鹫号飞来，荒幻不可诹。\n直北抵灵隠，殿宇壮岩陬。\n高峰堪远眺，欲上畏搀楼。\n冷泉贮清寒，古木扶盘樛。\n瀹茗鬒髪妇，呼猿白头嫂。\n岩洞千佛相，黄金饰琱锼。\n古人留姓字，兴怀仰先猷。\n但恨芳秽杂，残缺难尽收。\n面南历三竺，气象恰相侔。\n山石剧荦确，竹树含清幽。\n苍藤蔽白日，略彴临清沟。\n小憩流觞亭，饮泉雪入喉。\n上竺擅翠密，啸壑风飕飗。\n修然白衣仙，坐阅尘世浮。\n寺有野处碑，文章粲炳彪。\n陆子亦有记，日晚读不周。\n匆匆回六桥，胜处难穷搜。\n三贤堂久芜，湖山迹空留。\n玲珑一片石，屹立独忘忧。\n遥睇孤山云，高致希前修。\n忆昔纵游赏，冰盘罗珍羞。\n画舫载娉婷，箫鼓拥俳优。\n回首烟尘飞，四十又四秋。\n朋侪怆丘首，桑海惊风沤。\n山川无古今，抚事增羁愁。\n买船绝湖归，城市灯火稠。\n同行二三子，小酌杂嘲讴。\n诗成渐挂漏，醉墨如蟠虬。",
        "dynasty": "宋",
        "collection_info": null
    },
    {
        "uuid": "3226b5ce9505ac28c6c0d087ca4e64bf",
        "title": "次韵江道可赠别古诗二首  其一",
        "author": "徐瑞",
        "content": "我家白云中，幽兴何蹁跹。\n惟有十八公，共结三生缘。\n苓珀谁能待，风霜逼雕年。\n忽闻笙鹤音，忘我食与眠。",
        "dynasty": "宋",
        "collection_info": null
    },
    {
        "uuid": "19c26efe74b2b1f3d5a330d21a972900",
        "title": "次韵江道可赠别古诗二首  其二",
        "author": "徐瑞",
        "content": "千金买铅刀，佩者增意气。\n岂知丰城匣，云深不知处。\n道逢张与雷，握手笑相谓。\n灵物宁终潜，时来会飞去。",
        "dynasty": "宋",
        "collection_info": null
    },
    {
        "uuid": "82743c3fb249e5d6c59811dd8782aebf",
        "title": "九月廿一自虎林回同程晓崖游梅岩",
        "author": "徐瑞",
        "content": "弛担息虚馆，释屩解行缠。\n一笑得妙士，揖我谓我儇。\n相携履巉岩，共访梅花仙。\n石门歘谺豁，空洞别一天。\n徐行呼二竖，秉炬导其前。\n沿崖异草垂，绕径秋香妍。\n行行渐深入，响答殊清圆。\n下有苔磴峙，上有孔穴穿。\n深处窅如穽，旷处平如田。\n或如人坐立，或如兽蹲跧。\n古石列怪状，时闻滴幽泉。\n向来开天牖，坐看日月旋。\n儿童撞嵌岩，如钟鼓咽咽。\n领览不能尽，荒幻难言宣。\n我从虎林来，足茧归心悬。\n举瓢挹危露，尘肺聊用湔。\n清寒不可留，欲去还延缘。\n赋诗纪兹游，绝笔凭谁镌。",
        "dynasty": "宋",
        "collection_info": null
    },
    {
        "uuid": "f5cbd55f0a7cbb0973c4eb044c4c9144",
        "title": "次韵月湾见寄古诗一首",
        "author": "徐瑞",
        "content": "白石煮不烂，饥来意楚萍。\n流落固应尔，敢恨鬓星星。\n鸿飞一何高，矫翮凌青冥。\n下视蜩与鸠，意趣自径庭。\n松间乖旧约，三霜五秋萤。\n来章敦古谊，吟讽慰漂零。\n羡公笔有口，遇我眼终青。\n殷勤为发药，非芝朮参苓。\n岂惟起衰懦，诚足制颓龄。\n感激絃清商，调古无谁听。",
        "dynasty": "宋",
        "collection_info": null
    },
    {
        "uuid": "6ddc5f0e3eec044159e6bf5f2f0450fb",
        "title": "戊寅雪中有感",
        "author": "徐瑞",
        "content": "五更窗白鸣早鸦，北风猎猎号谽谺。\n冻云不开天雨雪，漫空作态纷横斜。\n披衣起立尽萧散，睥睨神巧令人嗟。\n深山荒怪号狐兔，古木蜿蜒蟠龙蛇。\n空林野鹘栖又起，寒檐饥雀喧且呀。\n断桥古埭欲无路，孤城迭鼓方停挝。\n老农嘻嘻庆丰乐，羁旅琐琐愁荒遐。\n酒垆群聚浇毷氉，市楼歌吹闻呕哑。\n纵观山川绝尘土，坐嘆造物真空花。\n世间万事蕉覆鹿，回首二曜如奔车。\n老仙骑鲸东海去，谁尚风雅排淫哇。\n遗音妙寄不可续，嗟我怅望迷天涯。\n萧萧竹屋白昼閴，俗子不到山人家。\n呼童屏置勿举饮，石鼎且试曾坑茶。",
        "dynasty": "宋",
        "collection_info": null
    },
    {
        "uuid": "b568c27cdccb9a117b88ccefcf79dba5",
        "title": "闻促织有感",
        "author": "徐瑞",
        "content": "苔花露重铜铺湿，深闺蜡尽纱笼碧。\n嗷嗷四壁候虫鸣，促人早织声不停。\n君不见宫中自置机与络，尽君有丝难得着。",
        "dynasty": "宋",
        "collection_info": null
    },
    {
        "uuid": "b1c58cf68031532266e823124da7adff",
        "title": "城上谣",
        "author": "徐瑞",
        "content": "北风吹沙湖水黄，离离衰草覆女墙。\n曼缨紫鬓马上郎，腰间短剑明秋霜。\n城西砧杵登登处，夫君已戍交河去。\n角声渐起鼓声住，乱鸦啼断斜阳树。",
        "dynasty": "宋",
        "collection_info": null
    },
    {
        "uuid": "f65494979dc1d9483030447e104ddbcb",
        "title": "三月十一夜仲退留宿山中即景赋诗次韵",
        "author": "徐瑞",
        "content": "夫夫去寻桃李径，老我卧云弥岁年。\n远志何妨作小草，破镜且喜飞上天。\n诵诗只今病自失，抱琴一笑醉欲眠。\n山空月落天未曙，幽梦耿耿闻啼鹃。",
        "dynasty": "宋",
        "collection_info": null
    },
    {
        "uuid": "2045c53d45ee854f7af7496d1f8e5ab2",
        "title": "余敬可示汪子明诸君大雪诗卷次韵",
        "author": "徐瑞",
        "content": "当年聚星堂上雪，醉翁一时盛宾客。\n赋诗下令自作古，寸铁不持渠战白。\n坡翁晚出继风流，号令尤严笔尤特。\n两翁高蹈二百年，对雪兴怀足悲悦。\n痴云漠漠落未已，忍听穷阇嗟困踣。\n寒江短艇钓空蒙，孤城暮角传呜咽。\n猎徒原上肆鹰犬，幽士坐窗唯一默。\n豪门夜釂不知旦，粧楼晓镜惊明豁。\n眼前种种总堪诗，欧苏故事成阔绝。\n划闻云君出新语，字如瘦竹行欹仄。\n临湖道人口业在，宛然箎仲赓埙伯。\n何如松下观幻质，仰天大笑累堕帻。\n吾家儿女况能贫，海图争把波涛拆。",
        "dynasty": "宋",
        "collection_info": null
    },
    {
        "uuid": "d312ef2b6fc26974eeab02648467a270",
        "title": "壁侍者归自庐山以诗问讯",
        "author": "徐瑞",
        "content": "壁公挑云庐山去，自我不见今三年。\n出家本是丈夫事，成佛不作文章禅。\n西竺东震非道二，心宗教意难言传。\n何时寻我青阳巅，分我一滴庐山泉。",
        "dynasty": "宋",
        "collection_info": null
    },
    {
        "uuid": "502b2e78191fba2941ce347db423b0b3",
        "title": "丙申元日",
        "author": "徐瑞",
        "content": "丙申正月初一日，巢君野人拈秃笔。\n涂窗作鸦忆少年，不知老丑光阴疾。\n退藏未了桑蚕茧，生涯仅似崖蜂蜜。\n小儿怪我不同尘，进不能寸退盈尺。\n岂知穷通自有命，我手可断不书乞。\n安道何事竟碎琴，管宁何意至割席。\n五斗不换东篱菊，千户宁如江陵橘。\n蚊虻瓮盎互起灭，欢乐几何长鬰鬰。\n我从方外得天游，始嘆世缘如沐漆。\n纵横妙用剑两枝，出入无方马一隻。\n老师云边亲授记，许我虚空轰霹雳。\n东风吹动老虬枝，笑拂苍髯双眼碧。",
        "dynasty": "宋",
        "collection_info": null
    },
    {
        "uuid": "17d436de1013cfb07a130644a7615995",
        "title": "大德元年丁酉岁六月大雨前所未见父老云百八十年无此水矣仲退赋长句纪事次韵",
        "author": "徐瑞",
        "content": "曾将太乙推主客，不眠坐数莲花滴。\n今年春夏甲子雨，白髪无端为忧国。\n乘船入市谶不虚，平陆成江势何斥。\n乃当六月初五夜，天意冥冥难察识。\n直疑女娲功未完，石破天穿地维折。\n飞廉上助澎湃威，冯夷不闢泉源脉。\n城中鱼鳖混生人，楼堞瀰漫不计尺。\n彭城当年二丈八，苏公堤卫无遗蹟。\n喜闻贤守力赈济，安得神人拔其塞。\n不然帝復陆浑怨，特遣五龙施此溺。",
        "dynasty": "宋",
        "collection_info": null
    },
    {
        "uuid": "442a4e91d7880efeae9f3e6624eecdab",
        "title": "次景文听松风韵",
        "author": "徐瑞",
        "content": "万壑苍烟深闭阁，此客入山童放鹤。\n天球琬琰一代珍，合止笙镛九成乐。\n胸怀正自小沧溟，风骨端宜寘岩壑。\n三年乌帽垫京尘，至今梦裏喧车铎。\n渴来醉卧白云根，饱听松风中夜作。\n空中起用一何奇，声外生闻本无着。\n閒情空自贞白痴，雅罚何妨半山谑。\n知君此兴復不浅，安得松间相倚薄。\n君山吟啸早归来，蛟鳄纵横风水恶。",
        "dynasty": "宋",
        "collection_info": null
    },
    {
        "uuid": "1dd2631d6bba696fcd341d358e5ad5a4",
        "title": "夏五门外小池白莲盛开有一茎双花岿然出于群花之上赋长句志之",
        "author": "徐瑞",
        "content": "方塘风露清泠泠，万荷嶷立森高青。\n群花迎日各有态，一茎出水初亭亭。\n双苞并蒂发天巧，雕饰尽去殊瞻听。\n风标自是绝尘土，道气直欲凌青冥。\n恍然两仙来帝庭，翠云绿雾浮辎軿。\n飘飘羽服共萧散，隠隠水佩争珑玲。\n同舆鄙笑岳及湛，专城彷佛石与丁。\n看花何啻日千转，属辞含意行且停。\n涪翁食莲寄深感，如此妙质谁当铭。\n我歌此诗百其聆，一洗千古脂粉腥。",
        "dynasty": "宋",
        "collection_info": null
    },
    {
        "uuid": "902ad036fffef772b0d879a6a2a11203",
        "title": "己亥二月仲退寄桃花雪倡和诗卷次韵",
        "author": "徐瑞",
        "content": "天公笑子成诗颠，雕琢肝肾穷岁年。\n桃自成蹊天何言，桃开雪落无媸妍。\n我呼斗酒看花饮，酒酣停杯为问天。\n正色苍苍以意对，痴人说梦真可怜。\n阴阳迭运有饶乏，化机妙斡存经权。\n茫茫下土汩声色，九河翻倒不足湔。\n偶然相值等戏剧，过眼变灭如飞烟。\n炎天梅蘂发冷趣，冬月齑韭夸宾筵。\n天时人事古如此，水陆何必病车船。\n萼华阿母在何许，若事狡狯奚其仙。\n莫将幻语骇聋俗，东风有恨应难传。\n还君此卷三嘆息，坐看绿色归平田。",
        "dynasty": "宋",
        "collection_info": null
    },
    {
        "uuid": "ca36b9578ee814ed6b620f47c944108b",
        "title": "题刘东仲所藏长江图",
        "author": "徐瑞",
        "content": "谁将剡素尺有咫，万里屈盘归笔底。\n江天漠漠水云宽，楼堞微茫烟树裏。\n岷山滥觞东入海，自古兴亡难尽纪。\n诗人莫作画图看，中有英雄泪如洗。",
        "dynasty": "宋",
        "collection_info": null
    },
    {
        "uuid": "5f8a1620f5cbd718b6c7c37d4ebb07a8",
        "title": "余干学录徐君名桂蟾号月斋龙游人善文词善谈方外之学春晚来山中谈七日乃别今重到玄妙寄乐府一阕赋此为别",
        "author": "徐瑞",
        "content": "博雅南州士，风流小隠仙。\n横经越水梦，会弁鹊湖缘。\n荡荡干坤理，明明日月悬。\n鈎深发奇藴，观象洞真诠。\n不谓宗盟合，能令古道还。\n肯来留七日，遽别半年。\n流水高山趣，阳春白雪篇。\n朗吟惊玉立，抱玩美珠连。\n更忆弹冯铗，兼怀访戴船。\n续貂吾岂敢，韫椟尔宜专。\n老骥思腾枥，潜鳞乐在渊。\n邯郸正炊黍，黄石有遗编。\n抚己怀难尽，忘言意已传。\n会同速风驭，去采华山莲。",
        "dynasty": "宋",
        "collection_info": null
    },
    {
        "uuid": "d9eeadeb9e8e460953120e57288ab4f0",
        "title": "马君采刲羊置酒作九日之会少长咸集主劝宾酬饮酒乐甚明日成小诗寄君采",
        "author": "徐瑞",
        "content": "节序催成岁，朋曹阻异方。\n幽怀兴独感，举俗爱重阳。\n有美珠湾客，能勤秋月章。\n华堂开晚集，胜友侑清觞。\n馔设羊肪白，杯持菊蘂黄。\n髹盘行枣栗，甆玉进齑粻。\n击缶歌呼杂，飞觥赏罚忙。\n群豪矜爪利，二老鬬身强。\n且用酒为日，何妨鬓欲霜。\n风松荐琴石，水竹炼丹房。\n境胜身宜适，心閒味自长。\n明年应更健，此会未渠央。",
        "dynasty": "宋",
        "collection_info": null
    },
    {
        "uuid": "d88f08a2609344788fe6c09c3eb25c6f",
        "title": "芳洲先生挽词",
        "author": "徐瑞",
        "content": "宇宙灵光在，山川爽气销。\n天公夺此老，人望绝今朝。\n蚤岁收名第，华章烂庆霄。\n晚成端有待，颖出一何超。\n风浪鰲山动，烟尘翠水遥。\n退藏工用拙，小试略舒翘。\n讲学重师席，咨谋赞使轺。\n奇书萃钟鼎，雅道播咸韶。\n椟美谁能贾，知音不恨焦。\n瓜园秋寂寞，梅径雪萧条。\n丘壑情深重，功名意自消。\n春晖娱寝膳，夜雨乐朋僚。\n老走违时好，深心託久要。\n共期采杜若，几度寄兰苕。\n每疾浮文陋，还惊末俗浇。\n颓波回渺渺，古韵振寥寥。\n旧梦南柯蚁，英魂东海潮。\n凄凉留笔冢，零落付诗瓢。\n戏墨人争购，遗编手自标。\n神交惟宋玉，哀意寓三招。",
        "dynasty": "宋",
        "collection_info": null
    },
    {
        "uuid": "418b0c690f4a76b686b5fbae0a7a2c27",
        "title": "表兄王俊夫客当涂以古诗见寄赋此奉谢",
        "author": "徐瑞",
        "content": "自嘆离群淹在兹，诗来一读一相思。\n人言毛遂早成事，我怪何蕃久不归。\n灯火十年俱旧梦，江湖万里有新知。\n秋风萧飒苹花老，目断晴云片片飞。",
        "dynasty": "宋",
        "collection_info": null
    },
    {
        "uuid": "6df6e5cc2098380112d27aa5f9036c89",
        "title": "客邸呈诸友",
        "author": "徐瑞",
        "content": "不用猖狂放泣岐，回车復路未为非。\n客愁无奈唯凭酒，口业未除犹说诗。\n骑鹤吹笙初志在，闻鸡舞剑壮心违。\n秋风红叶青山下，准拟相携把菊枝。",
        "dynasty": "宋",
        "collection_info": null
    },
    {
        "uuid": "2394ae4624b84f73b2cb8c82153ccb20",
        "title": "客谈西湖旧事感而赋诗",
        "author": "徐瑞",
        "content": "湖上轻风飐酒旗，水光山色漾晴晖。\n红尘骏马青丝鞚，画舫佳人白纻词。\n锦瑟两行春宴罢，玉笙十里夜游归。\n钱塘一枕繁华梦，回首凄凉鬓欲丝。",
        "dynasty": "宋",
        "collection_info": null
    },
    {
        "uuid": "e8b37394cfd82303ed3be1052cbb89b2",
        "title": "王子贤疲于役移家彭泽示诗索和",
        "author": "徐瑞",
        "content": "何人笔削晋东西，岂是王家父子痴。\n可奈秋风吹破屋，谁怜夜月拣寒枝。\n载书共羡知几早，怀土空惭见事迟。\n欲理瘦筇寻五柳，摩挲方竹已成规。",
        "dynasty": "宋",
        "collection_info": null
    }
]