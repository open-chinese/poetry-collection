[
    {
        "uuid": "c07b772f251ea920ae8bc124c6969fd7",
        "title": "醉垂鞭 双蝶绣罗裙",
        "author": "张先",
        "content": "双蝶绣罗裙。\n东池宴。\n初相见。\n朱粉不深匀。\n闲花淡淡春。\n细看诸处好。\n人人道。\n柳腰身。\n昨日乱山昏。\n来时衣上云。",
        "dynasty": "宋",
        "collection_info": null
    },
    {
        "uuid": "f1a106c8ce6ac1e2b7b7b79e5bcfa451",
        "title": "醉垂鞭 朱粉不须施",
        "author": "张先",
        "content": "朱粉不须施。\n花枝小。\n春偏好。\n娇妙近胜衣。\n轻罗红雾垂。\n琵琶金画凤。\n双条重。\n倦眉低。\n啄木细声迟。\n黄蜂花上飞。",
        "dynasty": "宋",
        "collection_info": null
    },
    {
        "uuid": "dd283c914829ac565dfb09169a03d415",
        "title": "南乡子 何处可魂消",
        "author": "张先",
        "content": "何处可魂消。\n京口终朝两信潮。\n不管离心千叠恨，滔滔。\n催促行人动去桡。\n记得旧江皋。\n绿杨轻絮几条条。\n春水一篙残照阔，遥遥。\n有个多情立画桥。",
        "dynasty": "宋",
        "collection_info": null
    },
    {
        "uuid": "f5a413cb58336e879ee91b23ccfcbca1",
        "title": "南乡子 潮上水清浑",
        "author": "张先",
        "content": "潮上水清浑。\n棹影轻于水底云。\n去意徘徊无奈泪，衣巾。\n犹有当时粉黛痕。\n海近古城昏。\n暮角寒沙雁队分。\n今夜相思应看月，无人。\n露冷依前独掩门。",
        "dynasty": "宋",
        "collection_info": null
    },
    {
        "uuid": "8dad08108f43bf5c29f4eb6d762264d1",
        "title": "菩萨蛮 忆郎还上层楼曲",
        "author": "张先",
        "content": "忆郎还上层楼曲。\n楼前芳草年年绿。\n绿似去时袍。\n回头风袖飘。\n郎袍应已旧。\n颜色非长久。\n惜恐镜中春。\n不如花草新。",
        "dynasty": "宋",
        "collection_info": null
    },
    {
        "uuid": "601d2ce28d33fa772cb7f63a1d214fc9",
        "title": "菩萨蛮 闻人语着仙卿字",
        "author": "张先",
        "content": "闻人语着仙卿字。\n瞋情恨意还须喜。\n何况草长时。\n酒前频共伊。\n娇香堆宝帐。\n月到梨花上。\n心事两人知。\n掩灯罗幕垂。",
        "dynasty": "宋",
        "collection_info": null
    },
    {
        "uuid": "4569c8c2da140c2af3fc4560344f2954",
        "title": "菩萨蛮 夜深不至春蟾见",
        "author": "张先",
        "content": "夜深不至春蟾见。\n令人更更情飞乱。\n翠幕动风亭。\n时疑响屉声。\n花香闻水榭。\n几误飘衣麝。\n不忍下朱扉。\n绕廊重待伊。",
        "dynasty": "宋",
        "collection_info": null
    },
    {
        "uuid": "f9bbebc260722a62a1d28f1583570daf",
        "title": "菩萨蛮 簟纹衫色娇黄浅",
        "author": "张先",
        "content": "簟纹衫色娇黄浅。\n钗头秋叶玲珑翦。\n轻怯瘦腰身。\n纱窗病起人。\n相思魂欲绝。\n莫话新秋别。\n何处断离肠。\n西风昨夜凉。",
        "dynasty": "宋",
        "collection_info": null
    },
    {
        "uuid": "f64999bbb2c86f4146a626dbc193bc97",
        "title": "踏莎行 衾凤犹温",
        "author": "张先",
        "content": "衾凤犹温，笼鹦尚睡。\n宿妆稀淡眉成字。\n映花避月上行廊，珠裙摺摺轻垂地。\n翠幕成波，新荷贴水。\n纷纷烟柳低还起。\n重墙绕院更重门，春风无路通深意。",
        "dynasty": "宋",
        "collection_info": null
    },
    {
        "uuid": "52674162c2ed9285b41c66fc72a403e5",
        "title": "踏莎行 波湛横眸",
        "author": "张先",
        "content": "波湛横眸，霞分腻脸。\n盈盈笑动笼香靥。\n有情未结凤楼欢，无憀爱把歌眉敛。\n密意欲传，娇羞未敢。\n斜偎象板还偷盰。\n轻轻试问借人么，佯佯不觑云鬟点。",
        "dynasty": "宋",
        "collection_info": null
    },
    {
        "uuid": "8a61c3806c6c8fbfa1dd87e1f2ddd490",
        "title": "感皇恩 万乘靴袍御紫宸",
        "author": "张先",
        "content": "万乘靴袍御紫宸。\n挥豪敷丽藻，尽经纶。\n第名天陛首平津。\n东堂桂，重占一枝春。\n殊观耸簪绅。\n蓬山仙话重，霈恩新。\n暂时趋府冠谈宾。\n十年外，身是凤池人。",
        "dynasty": "宋",
        "collection_info": null
    },
    {
        "uuid": "1782a66aca56e245b76682a05480716d",
        "title": "西江月 体态看来隐约",
        "author": "张先",
        "content": "体态看来隐约，梳妆好是家常。\n檀槽初抱更安详。\n立向尊前一行。\n小打登钩怕重，尽缠绣带由长。\n娇春莺舌巧如簧。\n飞在四条弦上。",
        "dynasty": "宋",
        "collection_info": null
    },
    {
        "uuid": "0466402e7abf7d08e9677240ba2f92b6",
        "title": "庆金枝 青螺添远山",
        "author": "张先",
        "content": "青螺添远山。\n两娇靥、笑时圆。\n抱云勾雪近灯看。\n妍处不堪怜。\n今生但愿无离别，花月下、绣屏前。\n双蚕成茧共缠绵。\n更结后生缘。",
        "dynasty": "宋",
        "collection_info": null
    },
    {
        "uuid": "b4b8d77c5cbb621ba0e36388245a03ef",
        "title": "浣溪沙 轻屉来时不破尘",
        "author": "张先",
        "content": "轻屉来时不破尘。\n石榴花映石榴裙。\n有情应得撞腮春。\n夜短更难留远梦，日高何计学行云。\n树深莺过静无人。",
        "dynasty": "宋",
        "collection_info": null
    },
    {
        "uuid": "b77aebdc3b7cd9962b81e2411cf7b585",
        "title": "相思儿令 春去几时还",
        "author": "张先",
        "content": "春去几时还。\n问桃李无言。\n燕子归栖风紧，梨雪乱西园。\n犹有月婵娟。\n似人人、难近如天。\n愿教清影长相见，更乞取长圆。",
        "dynasty": "宋",
        "collection_info": null
    },
    {
        "uuid": "9c7978dbddb30f32f29e336363bf3184",
        "title": "师师令 香钿宝珥",
        "author": "张先",
        "content": "香钿宝珥。\n拂菱花如水。\n学妆皆道称时宜，粉色有、天然春意。\n蜀彩衣长胜未起。\n纵乱云垂地。\n都城池苑夸桃李。\n问东风何似。\n不须回扇障清歌，唇一点、小于珠子。\n正是残英和月坠。\n寄此情千里。",
        "dynasty": "宋",
        "collection_info": null
    },
    {
        "uuid": "7bbb316fe89e28beee03bc0807f31051",
        "title": "山亭宴慢・山亭宴 宴亭永昼喧箫鼓",
        "author": "张先",
        "content": "宴亭永昼喧箫鼓。\n倚青空、画阑红柱。\n玉莹紫微人，蔼和气、春融日煦。\n故宫池馆更楼台，约风月、今宵何处。\n湖水动鲜衣，竞拾翠、湖边路。\n落花荡漾愁空树。\n晓山静、数声杜宇。\n天意送芳菲，正黯淡、疏烟逗雨。\n新欢宁似旧欢长，此会散、几时还聚。\n试为挹飞云，问解寄、相思否。",
        "dynasty": "宋",
        "collection_info": null
    },
    {
        "uuid": "8b70c12ac6de2e90f63e936bc6501fe8",
        "title": "谢池春慢 缭墙重院",
        "author": "张先",
        "content": "缭墙重院，时闻有、啼莺到。\n绣被掩馀寒，画幕明新晓。\n朱槛连空阔，飞絮无多少。\n径莎平，池水渺。\n日长风静，花影闲相照。\n尘香拂马，逢谢女、城南道。\n秀艳过施粉，多眉生轻笑。\n斗色鲜衣薄，碾玉双蝉小。\n欢难偶，春过了。\n琵琶流怨，都入相思调。",
        "dynasty": "宋",
        "collection_info": null
    },
    {
        "uuid": "1207c75f4b71d559771d0fc0f44850e9",
        "title": "惜双双・惜分飞 城上层楼天边路",
        "author": "张先",
        "content": "城上层楼天边路。\n残照里、平芜绿树。\n伤远更惜春暮。\n有人还在高高处。\n断梦归云经日去。\n无计使、哀弦寄语。\n相望恨不相遇。\n倚桥临水谁家住。",
        "dynasty": "宋",
        "collection_info": null
    },
    {
        "uuid": "369a58a1ff9f9df1ffe40b27de914803",
        "title": "江南柳 隋堤远",
        "author": "张先",
        "content": "隋堤远，波急路尘轻。\n今古柳桥多送别，见人分袂亦愁生。\n何况自关情。\n斜照后，新月上西城。\n城上楼高重倚望，愿身能似月亭亭。\n千里伴君行。",
        "dynasty": "宋",
        "collection_info": null
    },
    {
        "uuid": "7370d1071417e01565d3b994e00facb9",
        "title": "八宝装・八宝妆 锦屏罗幌初睡起",
        "author": "张先",
        "content": "锦屏罗幌初睡起。\n花阴转、重门闭。\n正不寒不暖，和风细雨，困人天气。\n此时无限伤春意。\n凭谁诉、厌厌地。\n这浅情薄幸，千山万水，也须来里。",
        "dynasty": "宋",
        "collection_info": null
    },
    {
        "uuid": "0990905ac498db38031a072db9e5f515",
        "title": "一丛花令・一丛花 伤高怀远几时穷",
        "author": "张先",
        "content": "伤高怀远几时穷。\n无物似情浓。\n离愁正引千丝乱，更东陌、飞絮蒙蒙。\n嘶骑渐遥，征尘不断，何处认郎踪。\n双鸳池沼水溶溶。\n南北小桡通。\n梯横画阁黄昏后，又还是、斜月帘栊。\n沈恨细思，不如桃杏，犹解嫁东风。",
        "dynasty": "宋",
        "collection_info": null
    },
    {
        "uuid": "17d6f3061a79aba4ff96a8695ef23253",
        "title": "西江月 泛泛春船载乐",
        "author": "张先",
        "content": "泛泛春船载乐，溶溶湖水平桥。\n高鬟照影翠烟摇。\n白纻一声云杪。\n倦醉天然玉软，弄妆人惜花娇。\n风情遗恨几时消。\n不见卢郎年少。",
        "dynasty": "宋",
        "collection_info": null
    },
    {
        "uuid": "4cbf5d97908ccb70719bb7614f79d4e3",
        "title": "感皇恩 廊庙当时共代工",
        "author": "张先",
        "content": "廊庙当时共代工。\n睢陵千里远，约过从。\n欲知宾主与谁同。\n宗枝内，黄阁旧，有三公。\n广乐起云中。\n湖山看画轴，两仙翁。\n武林嘉语几时穷。\n元丰际，德星聚，照江东。",
        "dynasty": "宋",
        "collection_info": null
    },
    {
        "uuid": "983058d3d040f29ea8a477b1f03b8e28",
        "title": "宴春台慢・宴春台 丽日千门",
        "author": "张先",
        "content": "丽日千门，紫烟双阙，琼林又报春回。\n殿阁风微，当时去燕还来。\n五侯池馆频开。\n探芳菲、走马天街。\n重帘人语，辚辚绣轩，远近轻雷。\n雕觞霞滟，翠幕云飞，楚腰舞柳，宫面妆梅。\n金猊夜暖、罗衣暗裛香煤。\n洞府人归，放笙歌、灯火楼台。\n下蓬莱。\n犹有花上月，清影徘徊。",
        "dynasty": "宋",
        "collection_info": null
    },
    {
        "uuid": "fc09e5f82ecceb05f0dc6d3d922481ad",
        "title": "好事近 月色透横枝",
        "author": "张先",
        "content": "月色透横枝，短叶小花无力。\n北客一声长笛，怨江南先得。\n谁教强半腊前开，多情为春忆。\n留取大家沈醉，正雨休风息。",
        "dynasty": "宋",
        "collection_info": null
    },
    {
        "uuid": "fb99d0fdaa8f2bfdea6682cc6195c21d",
        "title": "好事近 灯烛上山堂",
        "author": "张先",
        "content": "灯烛上山堂，香雾暖生寒夕。\n前夜雪清梅瘦，已不禁轻摘。\n双歌声断宝杯空，妆光艳瑶席。\n相趁笑声归去，有随人月色。",
        "dynasty": "宋",
        "collection_info": null
    },
    {
        "uuid": "cae34a768be100788b99317bb50089df",
        "title": "清平乐 屏山斜展",
        "author": "张先",
        "content": "屏山斜展。\n帐卷红绡半。\n泥浅曲池飞海燕。\n风度杨花满院。\n云情雨意空深。\n觉来一枕春阴。\n陇上梅花落尽，江南消息沈沈。",
        "dynasty": "宋",
        "collection_info": null
    },
    {
        "uuid": "184fa1bfb9e7c8eef1ded0124aec0352",
        "title": "清平乐 清歌逐酒",
        "author": "张先",
        "content": "清歌逐酒。\n腻脸生红透。\n樱小杏青寒食后。\n衣换缕金轻绣。\n画堂新月朱扉。\n严城夜鼓声迟。\n细看玉人娇面，春光不在花枝。",
        "dynasty": "宋",
        "collection_info": null
    },
    {
        "uuid": "0d09cf34e8adc61e1a6e75eb03f2180d",
        "title": "醉桃源・阮郎归 落花浮水树临池",
        "author": "张先",
        "content": "落花浮水树临池。\n年前心眼期。\n见来无事去还思。\n如今花又飞。\n浅螺黛，淡胭脂。\n开花取次宜。\n隔帘灯影闭门时。\n此情风月知。",
        "dynasty": "宋",
        "collection_info": null
    },
    {
        "uuid": "e87e59f09679923cfb80874d3fa194a2",
        "title": "恨春迟 好梦才成又断",
        "author": "张先",
        "content": "好梦才成又断。\n日晚起、云亸梳鬟。\n秀脸拂新红，酒入娇眉眼，薄衣减春寒。\n红柱溪桥波平岸。\n画阁外、落日西山。\n不分闲花并蒂，秋藕连根，何时重得双眠。",
        "dynasty": "宋",
        "collection_info": null
    },
    {
        "uuid": "326cef2b8a6ed558c3f851d163eb9f39",
        "title": "恨春迟 欲借红梅荐饮",
        "author": "张先",
        "content": "欲借红梅荐饮。\n望陇驿、音信沈沈。\n住在柳州东岸，彼此相思，梦去难寻。\n乳燕来时花期寝。\n淡月坠、将晓还阴。\n争奈多情易感，音信无凭，如何消遣得初心。",
        "dynasty": "宋",
        "collection_info": null
    },
    {
        "uuid": "6ec29ee988fa0726bf889dceeb6abeb4",
        "title": "庆佳节 莫风流",
        "author": "张先",
        "content": "莫风流。\n莫风流。\n风流后、有闲愁。\n花满南园月满楼。\n偏使我、忆欢游。\n我忆欢游无计奈，除却且醉金瓯。\n醉了醒来春复秋。\n我心事、几时休。",
        "dynasty": "宋",
        "collection_info": null
    },
    {
        "uuid": "39f23be99cdf3f5c808b33a75399fa7e",
        "title": "庆佳节 芳菲节",
        "author": "张先",
        "content": "芳菲节。\n芳菲节。\n天意应不虚设。\n对酒高歌玉壶阙。\n慎莫负、狂风月。\n人间万事何时歇。\n空赢得、鬓成雪。\n我有闲愁与君说。\n且莫用、轻离别。",
        "dynasty": "宋",
        "collection_info": null
    },
    {
        "uuid": "9168f061f16dd1367da15b8c56932e18",
        "title": "采桑子 水云薄薄天同色",
        "author": "张先",
        "content": "水云薄薄天同色，竟日清辉。\n风影轻飞。\n花发瑶林春未知。\n剡溪不辨沙头路，粉水平堤。\n姑射人归。\n记得歌声与舞时。",
        "dynasty": "宋",
        "collection_info": null
    },
    {
        "uuid": "43e21b512dbd605c86b8e04f22a3dc58",
        "title": "御街行 画船横倚烟溪半",
        "author": "张先",
        "content": "画船横倚烟溪半。\n春入吴山遍。\n主人凭客且迟留，程入花溪远远。\n数声芦叶，两行霓袖，几处成离宴。\n纷纷归骑亭皋晚。\n风顺樯乌转。\n古今为别最消魂，因别有情须怨。\n更独自、尽上高台望，望尽飞云断。",
        "dynasty": "宋",
        "collection_info": null
    },
    {
        "uuid": "76c1d8824b7439609b89f720baf84ca9",
        "title": "玉联环・解连环 都人未逐风云散",
        "author": "张先",
        "content": "都人未逐风云散。\n愿留离宴。\n不须都爱洛城春，黄花讶、归来晚。\n叶落灞陵如翦。\n泪沾歌扇。\n无由重肯日边来，上马便、长安远。",
        "dynasty": "宋",
        "collection_info": null
    },
    {
        "uuid": "408fc6d5c753efa70e25afc53d09f5f4",
        "title": "玉联环・解连环 来时露裛衣香润",
        "author": "张先",
        "content": "来时露裛衣香润。\n彩绦垂鬓。\n卷帘还喜月相亲，把酒更、花相近。\n西去阳关休问。\n未歌先恨。\n玉峰山下水长流，流水尽、情无尽。",
        "dynasty": "宋",
        "collection_info": null
    },
    {
        "uuid": "52b8d923f081dd50d111c322e54389a5",
        "title": "武陵春 秋染青溪天外水",
        "author": "张先",
        "content": "秋染青溪天外水，风棹采菱还。\n波上逢郎密意传。\n语近隔丛莲。\n相看忘却归来路，遮日小荷圆。\n菱蔓虽多不上船。\n心眼在郎边。",
        "dynasty": "宋",
        "collection_info": null
    },
    {
        "uuid": "3464eedc7c14d42a2fc3f6eaab81a158",
        "title": "定风波 素藕抽条未放莲",
        "author": "张先",
        "content": "素藕抽条未放莲。\n晚蚕将茧不成眠。\n若比相思如乱絮。\n何异。\n两心俱被暗丝牵。\n暂觉欲归还是恨。\n莫问。\n有情谁信道无缘。\n有似中秋云外月。\n皎洁。\n不团圆待几时圆。",
        "dynasty": "宋",
        "collection_info": null
    },
    {
        "uuid": "d21bfba98941ddad7e92634ed9411f89",
        "title": "百媚娘 珠阙五云仙子",
        "author": "张先",
        "content": "珠阙五云仙子。\n未省有谁能似。\n百媚算应天乞与，净饰艳妆俱美。\n若取次芳华皆可意。\n何处比桃李。\n蜀被锦纹铺水。\n不放彩鸳双戏。\n乐事也知存后会，争奈眼前心里。\n绿皱小池红叠砌。\n花外东风起。",
        "dynasty": "宋",
        "collection_info": null
    },
    {
        "uuid": "7710d504e9f58b274a909c333576eae2",
        "title": "梦仙乡 江东苏小",
        "author": "张先",
        "content": "江东苏小。\n夭斜窈窕。\n都不胜、彩鸾娇妙。\n春艳上新妆。\n肌肉过人香。\n佳树阴阴池院。\n华灯绣幔。\n花月好、可能长见。\n离聚此生缘。\n无计问天天。",
        "dynasty": "宋",
        "collection_info": null
    },
    {
        "uuid": "1c132f427499907454c7b257d859b9f5",
        "title": "归朝欢 声转辘轳闻露井",
        "author": "张先",
        "content": "声转辘轳闻露井。\n晓引银瓶牵素绠。\n西园人语夜来风，丛英飘坠红成径。\n宝猊烟未冷。\n莲台香蜡残痕凝。\n等身金，谁能得意，买此好光景。\n粉落轻妆红玉莹。\n月枕横钗云坠领。\n有情无物不双栖，文禽只合常交颈。\n昼长欢岂定。\n争如翻作春消永。\n日曈昽，娇柔懒起，帘押残花影。",
        "dynasty": "宋",
        "collection_info": null
    },
    {
        "uuid": "ec635740e43ac5aa11c317b7992f8970",
        "title": "相思令・相思儿令 苹满溪",
        "author": "张先",
        "content": "苹满溪。\n柳绕堤。\n相送行人溪水西。\n回时陇月低。\n烟霏霏。\n风凄凄。\n重倚朱门听马嘶。\n寒鸥相对飞。",
        "dynasty": "宋",
        "collection_info": null
    },
    {
        "uuid": "474bb6ac6bb10959d6e47bee0c273b4d",
        "title": "少年游 红叶黄花秋又老",
        "author": "张先",
        "content": "红叶黄花秋又老，疏雨更西风。\n山重水远，云闲天淡，游子断肠中。\n青楼薄幸何时见，细说与、这忡忡。\n念远离情，感时愁绪，应解与人同。",
        "dynasty": "宋",
        "collection_info": null
    },
    {
        "uuid": "62d72f62fd307b314a8b7556a5d6d811",
        "title": "贺圣朝 淡黄衫子浓妆了",
        "author": "张先",
        "content": "淡黄衫子浓妆了。\n步缕金鞋小。\n爱来书幌绿窗前，半和娇笑。\n谢家姊妹，诗名空杳。\n何曾机巧。\n争如奴道，春来情思，乱如芳草。",
        "dynasty": "宋",
        "collection_info": null
    },
    {
        "uuid": "8d9a89743c6c924f8f7abfc7051862ea",
        "title": "生查子 当初相见时",
        "author": "张先",
        "content": "当初相见时，彼此心萧洒。\n近日见人来，却恁相谩諕。\n休休休便休，美底教他且。\n匹似没伊时，更不思量也。",
        "dynasty": "宋",
        "collection_info": null
    },
    {
        "uuid": "48ce166e18767376c06d5223c7e4dfa3",
        "title": "夜厌厌・夜行船 昨夜小筵欢纵",
        "author": "张先",
        "content": "昨夜小筵欢纵。\n烛房深、舞鸾歌凤。\n酒迷花困共厌厌，倚朱弦、未成归弄。\n峡雨忽收寻断梦。\n依前是、画楼钟动。\n争拂雕鞍葱葱去，万千恨、不能相送。",
        "dynasty": "宋",
        "collection_info": null
    },
    {
        "uuid": "3f2a7b27e94fdc48ede217ad54825695",
        "title": "迎春乐 城头画角催夕宴",
        "author": "张先",
        "content": "城头画角催夕宴。\n忆前时、小楼晚。\n残虹数尺云中断。\n愁送目、天涯远。\n枕清风、停画扇。\n逗蛮簟、碧纱零乱。\n怎生得伊来，今夜里、银蟾满。",
        "dynasty": "宋",
        "collection_info": null
    },
    {
        "uuid": "6d0a4f14cb4c78ec9dfa92e164d70b2c",
        "title": "凤栖梧・蝶恋花 密宴厌厌池馆暮",
        "author": "张先",
        "content": "密宴厌厌池馆暮。\n天汉沈沈，借得春光住。\n红翠斗为长袖舞。\n香檀拍过惊鸿翥。\n明日不知花在否。\n今夜圆蟾，后夜忧风雨。\n可惜歌云容易去。\n东城杨柳东城路。",
        "dynasty": "宋",
        "collection_info": null
    },
    {
        "uuid": "cdf93a0731879a86586ea812fd15366c",
        "title": "双燕儿 榴花帘外飘红",
        "author": "张先",
        "content": "榴花帘外飘红。\n藕丝罩、小屏风。\n东山别后，高唐梦短，犹喜相逢。\n几时再与眠香翠，悔旧欢、何事匆匆。\n芳心念我，也应那里，蹙破眉峰。",
        "dynasty": "宋",
        "collection_info": null
    },
    {
        "uuid": "7d1f2336d8f33e9f76215558a6fab2b9",
        "title": "卜算子慢 溪山别意",
        "author": "张先",
        "content": "溪山别意，烟树去程，日落采苹春晚。\n欲上征鞍，更掩翠帘相眄。\n惜弯弯浅黛长长眼。\n奈画阁欢游，也学狂花乱絮轻散。\n水影横池馆。\n对静夜无人，月高云远。\n一饷凝思，两袖泪痕还满。\n恨私书、又逐东风断。\n纵西北层楼万尺，望重城那见。",
        "dynasty": "宋",
        "collection_info": null
    },
    {
        "uuid": "4581b37a4cb65c2eb2601c6f4698a5a7",
        "title": "更漏子 锦筵红",
        "author": "张先",
        "content": "锦筵红，罗幕翠。\n侍宴美人姝丽。\n十五六，解怜才。\n劝人深酒杯。\n黛眉长，檀口小。\n耳畔向人轻道。\n柳阴曲，是儿家。\n门前红杏花。",
        "dynasty": "宋",
        "collection_info": null
    },
    {
        "uuid": "86d9cc5b68ec5c5a0529038c123dbf6f",
        "title": "更漏子 相君家",
        "author": "张先",
        "content": "相君家，宾宴集。\n秋叶晓霜红湿。\n帘额动，水纹浮。\n缬花相对流。\n薄霞衣，酣酒面。\n重抱琵琶轻按。\n回画拨，抹幺弦。\n一声飞露蝉。",
        "dynasty": "宋",
        "collection_info": null
    },
    {
        "uuid": "07cb15fa28d71383e4f5494157000c42",
        "title": "南歌子 醉后和衣倒",
        "author": "张先",
        "content": "醉后和衣倒，愁来殢酒醺。\n困人天气近清明。\n尽日厌厌□脸、浅含颦。\n睡觉□□恨，依然月映门。\n楚天何处觅行云。\n唯有暗灯残漏、伴消魂。",
        "dynasty": "宋",
        "collection_info": null
    },
    {
        "uuid": "91b5c87c80bd2376ed5afed803410047",
        "title": "南歌子 蝉抱高高柳",
        "author": "张先",
        "content": "蝉抱高高柳，莲开浅浅波。\n倚风疏叶下庭柯。\n况是不寒不暖、正清和。\n浮世欢会少，劳生怨别多。\n相逢休惜醉颜酡。\n赖有西园明月、照笙歌。",
        "dynasty": "宋",
        "collection_info": null
    },
    {
        "uuid": "d6d698cca243489b69e163c80f348427",
        "title": "南歌子 残照催行棹",
        "author": "张先",
        "content": "残照催行棹，乘春拂去衣。\n海棠花下醉芳菲。\n无计少留君住、泪双垂。\n烟染春江暮，云藏阁道危。\n行行听取杜鹃啼。\n是妾此时离恨、尽呼伊。",
        "dynasty": "宋",
        "collection_info": null
    },
    {
        "uuid": "eea04ae20aa8c2a89a959c27420a2130",
        "title": "蝶恋花 临水人家深宅院",
        "author": "张先",
        "content": "临水人家深宅院。\n阶下残花，门外斜阳岸。\n柳舞曲尘千万线。\n青楼百尺临天半。\n楼上东风春不浅。\n十二阑干，尽日珠帘卷。\n有个离人凝泪眼。\n淡烟芳草连云远。",
        "dynasty": "宋",
        "collection_info": null
    },
    {
        "uuid": "90779aa1756c7bb9e3e14f1efecdfa63",
        "title": "蝶恋花 槛菊愁烟兰泣露",
        "author": "张先",
        "content": "槛菊愁烟兰泣露。\n罗幕轻寒，燕子双来去。\n明月不谙离恨苦。\n斜光到晓穿朱户。\n昨夜西风雕碧树。\n独上高楼，望尽天涯路。\n欲寄彩笺兼尺素。\n山长水阔知何处。",
        "dynasty": "宋",
        "collection_info": null
    },
    {
        "uuid": "9abb0dc39f691453fbd99ca052f53411",
        "title": "蝶恋花 绿水波平花烂漫",
        "author": "张先",
        "content": "绿水波平花烂漫。\n照影红妆，步转垂杨岸。\n别后深情将为断。\n相逢添得人留恋。\n絮软丝轻无系绊。\n烟惹风迎，并入春心乱。\n和泪语娇声又颤。\n行行尽远犹回面。",
        "dynasty": "宋",
        "collection_info": null
    },
    {
        "uuid": "46ac3a1e465607523acf9707b3984d83",
        "title": "蝶恋花 移得绿杨栽后院",
        "author": "张先",
        "content": "移得绿杨栽后院。\n学舞宫腰，二月青犹短。\n不比灞陵多送远。\n残丝乱絮东西岸。\n几叶小眉寒不展。\n莫唱阳关，真个肠先断。\n分付与春休细看。\n条条尽是离人怨。",
        "dynasty": "宋",
        "collection_info": null
    },
    {
        "uuid": "049c760ca9628a54d8680b220e171e83",
        "title": "诉衷情 花前月下暂相逢",
        "author": "张先",
        "content": "花前月下暂相逢。\n苦恨阻从容。\n何况酒醒梦断，花谢月朦胧。\n花不尽，月无穷。\n两心同。\n此时愿作，杨柳千丝，绊惹春风。",
        "dynasty": "宋",
        "collection_info": null
    },
    {
        "uuid": "74a155fa514429fb69190b79e48e2015",
        "title": "诉衷情 数枝金菊对芙蓉",
        "author": "张先",
        "content": "数枝金菊对芙蓉。\n零落意忡忡。\n不知多少幽怨，和泪泣东风。\n人散后，月明中。\n夜寒浓。\n谢娘愁卧，潘令闲眠，往事何穷。",
        "dynasty": "宋",
        "collection_info": null
    },
    {
        "uuid": "34de899edb54da936098b4fe4f09a740",
        "title": "木兰花・玉楼春 青钱贴水萍无数",
        "author": "张先",
        "content": "青钱贴水萍无数。\n临晓西湖春涨雨。\n泥新轻燕面前飞，风慢落花衣上住。\n红裙空引烟娥聚。\n云月却能随马去。\n明朝何处上高台，回认玉峰山下路。",
        "dynasty": "宋",
        "collection_info": null
    },
    {
        "uuid": "b650af09422fb26deaf7d6aa41202266",
        "title": "木兰花・玉楼春 西湖杨柳风流绝",
        "author": "张先",
        "content": "西湖杨柳风流绝。\n满缕青春看赠别。\n墙头簌簌暗飞花，山外阴阴初落月。\n秦姬秾丽云梳发。\n持酒唱歌留晚发。\n骊驹应解恼人情，欲出重城嘶不歇。",
        "dynasty": "宋",
        "collection_info": null
    },
    {
        "uuid": "a65fd13414519a2e1ea7f9deaa77dae5",
        "title": "木兰花・玉楼春 楼下雪飞楼上宴",
        "author": "张先",
        "content": "楼下雪飞楼上宴。\n歌咽笙簧声韵颤。\n尊前有个好人人，十二阑干同倚遍。\n帘重不知金屋晚。\n信马归来肠欲断。\n多情无奈苦相思，醉眼开时犹似见。",
        "dynasty": "宋",
        "collection_info": null
    },
    {
        "uuid": "14672613a6df4b5e0214b2bb924359d3",
        "title": "减字木兰花 垂螺近额",
        "author": "张先",
        "content": "垂螺近额。\n走上红裀初趁拍。\n只恐轻飞。\n拟倩游丝惹住伊。\n文鸳绣履。\n去似杨花尘不起。\n舞彻伊州。\n头上宫花颤未休。",
        "dynasty": "宋",
        "collection_info": null
    },
    {
        "uuid": "59b14ee27fc7de9c4fd1bcb044f12218",
        "title": "少年游 碎霞浮动晓朦胧",
        "author": "张先",
        "content": "碎霞浮动晓朦胧。\n春意与花浓。\n银瓶素绠，玉泉金甃，真色浸朝红。\n花枝人面难常见，青子小丛丛。\n韶华长在，明年依旧，相与笑春风。",
        "dynasty": "宋",
        "collection_info": null
    },
    {
        "uuid": "b0fd325bc6186791196b802d2ccd59d2",
        "title": "少年游 帽檐风细马蹄尘",
        "author": "张先",
        "content": "帽檐风细马蹄尘。\n常记探花人。\n露英千样，粉香无尽，蓦地酒初醒。\n探花人向花前老，花上旧时春。\n行歌声外，靓妆丛里，须贵少年身。",
        "dynasty": "宋",
        "collection_info": null
    },
    {
        "uuid": "04f5c01ec1dbdc037f48a5e7ddb07929",
        "title": "醉落魄・一斛珠 云轻柳弱",
        "author": "张先",
        "content": "云轻柳弱。\n内家髻要新梳掠。\n生香真色人难学。\n横管孤吹，月淡天垂暮。\n朱唇浅破桃花萼。\n倚楼谁在阑干角。\n夜寒手冷罗衣薄。\n声入霜林，簌簌惊梅落。",
        "dynasty": "宋",
        "collection_info": null
    },
    {
        "uuid": "29606dbeeb075aa9df9f55d1c4a61215",
        "title": "喜朝天・踏莎行 晓云开",
        "author": "张先",
        "content": "晓云开。\n睨仙馆陵虚，步入蓬莱。\n玉宇琼甃，对青林近，归鸟徘徊。\n风月顿消清暑，野色对、江山助诗才。\n潇鼓宴，璇题宝字，浮动持杯。\n人多送目天际，识渡舟帆小，时见潮回。\n故国千里，共十万室，日日春台。\n睢社朝京非远，正和羹、民口渴盐梅。\n佳景在，吴侬还望，分阃重来。",
        "dynasty": "宋",
        "collection_info": null
    },
    {
        "uuid": "c3f2dede1606606631ce96d80e2ec8b6",
        "title": "破阵乐 四堂互映",
        "author": "张先",
        "content": "四堂互映，双门并丽，龙阁开府。\n郡美东南第一，望故苑、楼台霏雾。\n垂柳池塘，流泉巷陌，吴歌处处。\n近黄昏，渐更宜良夜，簇簇繁星灯烛，长衢如昼，暝色韶光，几许粉面，飞甍朱户。\n和煦。\n雁齿桥红，裙腰草绿，云际寺、林下路。\n酒熟梨花宾客醉，但觉满山潇鼓。\n尽朋游、同民乐，芳菲有主。\n自此归从泥诏，去指沙堤，南屏水石，西湖风月，好作千骑行春，画图写取。",
        "dynasty": "宋",
        "collection_info": null
    },
    {
        "uuid": "fa609b1c6df42fd9a618226878e85d80",
        "title": "菊花新 堕髻慵妆来日暮",
        "author": "张先",
        "content": "堕髻慵妆来日暮。\n家在画桥堤下住。\n衣缓绛绡垂，琼树袅、一枝红雾。\n院深池静娇相妒。\n粉墙低、乐声时度。\n长恐舞筵空，轻化作、彩云飞去。",
        "dynasty": "宋",
        "collection_info": null
    },
    {
        "uuid": "b51124816629f2e005fd87a9c84f7273",
        "title": "虞美人 苕花飞尽汀风定",
        "author": "张先",
        "content": "苕花飞尽汀风定。\n苕水天摇影。\n画船罗绮满溪春。\n一曲石城清响、入高云。\n壶觞昔岁同歌舞。\n今日无欢侣。\n南园花少故人稀。\n月照玉楼依旧、似当时。",
        "dynasty": "宋",
        "collection_info": null
    },
    {
        "uuid": "129d6968d0fafbe103a06191d43637a5",
        "title": "醉红妆 琼枝玉树不相饶",
        "author": "张先",
        "content": "琼枝玉树不相饶。\n薄云衣、细柳腰。\n一般妆样百般娇。\n眉眼细、好如描。\n东风摇草百花飘。\n恨无计、上青条。\n更起双歌郎且饮，郎未醉、有金貂。",
        "dynasty": "宋",
        "collection_info": null
    },
    {
        "uuid": "976f97321c78fd111532b05ac08272a8",
        "title": "天仙子 水调数声持酒听",
        "author": "张先",
        "content": "水调数声持酒听。\n午醉醒来愁未醒。\n送春春去几时回，临晚镜。\n伤流景。\n往事后期空记省。\n沙上并禽池上暝。\n云破月来花弄影。\n重重帘幕密遮灯，风不定。\n人初静。\n明日落红应满径。",
        "dynasty": "宋",
        "collection_info": null
    },
    {
        "uuid": "d37cdd73793c89820f4a3b8b9f269a83",
        "title": "天仙子 持节来时初有雁",
        "author": "张先",
        "content": "持节来时初有雁。\n十万人家春已满。\n龙标名第凤池身，堂阜远。\n江桥晚。\n一见湖山看未遍。\n障扇欲收歌泪溅。\n亭下花空罗绮散。\n樯竿渐向望中疏，旗影转。\n鼙声断。\n惆怅不如船尾燕。",
        "dynasty": "宋",
        "collection_info": null
    },
    {
        "uuid": "902d8c02fce959a49caeb198fc13db25",
        "title": "菩萨蛮 玉人又是匆匆去",
        "author": "张先",
        "content": "玉人又是匆匆去。\n马蹄何处垂杨路。\n残日倚楼时。\n断魂郎未知。\n阑干移倚遍。\n薄幸教人怨。\n明月却多情。\n随人处处行。",
        "dynasty": "宋",
        "collection_info": null
    },
    {
        "uuid": "45011be9d869fe54449a7aa15fc28493",
        "title": "怨春风・一斛珠 无由且住",
        "author": "张先",
        "content": "无由且住。\n绵绵恨似春蚕绪。\n见来时饷还须去。\n月浅灯收，多在偷期处。\n今夜掩妆花下语。\n明朝芳草东西路。\n愿身不学相思树。\n但愿罗衣，化作双飞羽。",
        "dynasty": "宋",
        "collection_info": null
    },
    {
        "uuid": "a0dcae63592bb6d0a63ef9cac744f747",
        "title": "于飞乐令・于飞乐 宝奁开",
        "author": "张先",
        "content": "宝奁开，菱鉴静，一掏清蟾。\n新妆脸、旋学花添。\n蜀红衫，双绣蝶，裙缕鹣鹣。\n寻思前事，小屏风、巧画江南。\n怎空教、草解宜男。\n柔桑暗、又过春蚕。\n正阴晴天气，更暝色相兼。\n幽期消息，曲房西、碎月筛帘。",
        "dynasty": "宋",
        "collection_info": null
    },
    {
        "uuid": "9928cd7a3f579bc5bcade034862b2485",
        "title": "临江仙 自古伤心惟远别",
        "author": "张先",
        "content": "自古伤心惟远别，登山临水迟留。\n暮尘衰草一番秋。\n寻常景物，到此尽成愁。\n况与佳人分凤侣，盈盈粉泪难收。\n高城深处是青楼。\n红尘远道，明日忍回头。",
        "dynasty": "宋",
        "collection_info": null
    },
    {
        "uuid": "1a767c4972f29be9d8ec388d76122ede",
        "title": "江城子 镂牙歌板齿如犀",
        "author": "张先",
        "content": "镂牙歌板齿如犀。\n串珠齐。\n画桥西。\n杂花池院，风幕卷金泥。\n酒入四肢波入鬓，娇不尽，翠眉低。",
        "dynasty": "宋",
        "collection_info": null
    },
    {
        "uuid": "d1f19ebe899c78c702a124012a4e93ed",
        "title": "转声虞美人・桃源忆故人 使君欲醉离亭酒",
        "author": "张先",
        "content": "使君欲醉离亭酒。\n酒醒离愁转有。\n紫禁多时虚右。\n苕霄留难久。\n一声歌掩双罗袖。\n日落乱山春后。\n犹有东城烟柳。\n青荫长依旧。",
        "dynasty": "宋",
        "collection_info": null
    },
    {
        "uuid": "5e4348116f2643be386456a087788908",
        "title": "燕归梁 去岁中秋玩桂轮",
        "author": "张先",
        "content": "去岁中秋玩桂轮。\n河汉净无云。\n今年江上共瑶尊。\n都不是、去年人。\n水精宫殿，琉璃台阁，红翠两行分。\n点唇机动秀眉颦。\n清影外、见微尘。",
        "dynasty": "宋",
        "collection_info": null
    },
    {
        "uuid": "efb88a32e4cf2a28a33c1faa8cbd9b58",
        "title": "燕归梁 夜月啼乌促乱弦",
        "author": "张先",
        "content": "夜月啼乌促乱弦。\n江树远无烟。\n缺多圆少奈何天。\n愁只恐、下关山。\n粉香生润，衣珠弄彩，人月两蝉娟。\n留连残夜惜馀欢。\n人月在、又明年。",
        "dynasty": "宋",
        "collection_info": null
    },
    {
        "uuid": "4123f8e858bf3e0ce9cc1ffa07a4dd98",
        "title": "定西番 年少登瀛词客",
        "author": "张先",
        "content": "年少登瀛词客，飘逸气，拂晴霓。\n尽带江南春色、过长淮。\n一曲艳歌留别，翠蝉摇宝钗。\n此后吴姬难见、且徘徊。",
        "dynasty": "宋",
        "collection_info": null
    },
    {
        "uuid": "392f927429727c0267bc10b97e2c5ba6",
        "title": "河传 花暮",
        "author": "张先",
        "content": "花暮。\n春去。\n都门东路。\n嘶马将行。\n江南江北，十里五里邮亭。\n几程程。\n高城望远看回睇。\n烟细。\n晚碧空无际。\n今夜何处，冷落衾帏。\n欲眠时。",
        "dynasty": "宋",
        "collection_info": null
    },
    {
        "uuid": "86b1b6ebd4a81ab90e7cd71d6496f49c",
        "title": "偷声木兰花 雪笼琼苑梅花瘦",
        "author": "张先",
        "content": "雪笼琼苑梅花瘦。\n外院重扉联宝兽。\n海月新生。\n上得高楼无奈情。\n帘波不动凝釭小。\n今夜夜长争得晓。\n欲梦高唐。\n只恐觉来添断肠。",
        "dynasty": "宋",
        "collection_info": null
    },
    {
        "uuid": "d57388d3089e6fd5da52c546193ffb7f",
        "title": "偷声木兰花 画桥浅映横塘路",
        "author": "张先",
        "content": "画桥浅映横塘路。\n流水滔滔春共去。\n目送残晖。\n燕子双高蝶对飞。\n风花将尽持杯送。\n往事只成清夜梦。\n莫更登楼。\n坐想行思已是愁。",
        "dynasty": "宋",
        "collection_info": null
    },
    {
        "uuid": "656105bfddda02a5934cc672898fd347",
        "title": "醉桃源・阮郎归 双花连袂近香猊",
        "author": "张先",
        "content": "双花连袂近香猊。\n歌随镂板齐。\n分明珠索漱烟溪。\n凝云定不飞。\n唇破点，齿编犀。\n春莺莫乱啼。\n阳关更在碧峰西。\n相看翠黛低。",
        "dynasty": "宋",
        "collection_info": null
    },
    {
        "uuid": "f5938428171d8f3cb8b8cf20dccf9477",
        "title": "千秋岁 数声鶗鴂",
        "author": "张先",
        "content": "数声鶗鴂。\n又报芳菲歇。\n惜春更把残红折。\n雨轻风色暴，梅子青时节。\n永丰柳，无人尽日飞花雪。\n莫把幺弦拨。\n怨极弦能说。\n天不老，情难绝。\n心似双丝网，中有千千结。\n夜过也，东窗未白凝残月。",
        "dynasty": "宋",
        "collection_info": null
    },
    {
        "uuid": "6a9087fbf7bffdf6bff69ed6a86ee4b7",
        "title": "天仙子 醉笑相逢能几度",
        "author": "张先",
        "content": "醉笑相逢能几度。\n为报江头春且住。\n主人今日是行人，红袖舞。\n清歌女。\n凭仗东风教点取。\n三月柳枝柔似缕。\n落絮尽飞还恋树。\n有情宁不忆西园，莺解语。\n花无数。\n应讶使君何处去。",
        "dynasty": "宋",
        "collection_info": null
    },
    {
        "uuid": "3f2cab1ce9730adc436baac0b68f7fdd",
        "title": "渔家傲 巴子城头青草暮",
        "author": "张先",
        "content": "巴子城头青草暮。\n巴山重叠相逢处。\n燕子占巢花脱树。\n杯且举。\n瞿塘水阔舟难渡。\n天外吴门清霅路。\n君家正在吴门住。\n赠我柳枝情几许。\n春满缕。\n为君将入江南去。",
        "dynasty": "宋",
        "collection_info": null
    },
    {
        "uuid": "688667e541bc7ef641e7e5c222b86e29",
        "title": "天仙子 十岁手如芽子笋",
        "author": "张先",
        "content": "十岁手如芽子笋。\n固爱弄妆偷傅粉。\n金蕉并为舞时空，红脸嫩。\n轻衣褪。\n春重日浓花觉困。\n斜雁轧弦随步趁。\n小凤累珠光绕鬓。\n密教持履恐仙飞，催拍紧。\n惊鸿奔。\n风袂飘摇无定准。",
        "dynasty": "宋",
        "collection_info": null
    },
    {
        "uuid": "5c1e99a7267f0d4b988f3fda71aa329f",
        "title": "天仙子 坐治吴州成乐土",
        "author": "张先",
        "content": "坐治吴州成乐土。\n诏卷风飞来圣语。\n亲舆乞得便藩归，瑶席主。\n杯休数。\n清夜为君歌白苎。\n花接旧枝新蕊吐。\n造化不知人有助。\n看花岁岁比甘棠，嘉月暮。\n东门路。\n只恐带将春色去。",
        "dynasty": "宋",
        "collection_info": null
    },
    {
        "uuid": "64333f20dc615c954f3cd3acfd33c95f",
        "title": "南乡子 相并细腰身",
        "author": "张先",
        "content": "相并细腰身。\n时样宫妆一样新。\n曲项胡琴鱼尾拨，离人。\n入塞弦声水上闻。\n天碧染衣巾。\n血色轻罗碎摺裙。\n百卉已随霜女妒，东君。\n暗折双花借小春。",
        "dynasty": "宋",
        "collection_info": null
    },
    {
        "uuid": "f7726bcfcac9700539413faa53fe437b",
        "title": "少年游 听歌持酒且休行",
        "author": "张先",
        "content": "听歌持酒且休行。\n云树几程程。\n眼看檐牙，手搓花蕊，未必两无情。\n拓夫滩上闻新雁，离袖掩盈盈。\n此恨无穷，远如江水，东去几时平。",
        "dynasty": "宋",
        "collection_info": null
    },
    {
        "uuid": "e7362a65d80e3e3731e0bb1d1af3c58c",
        "title": "定风波令・定风波 碧玉篦扶坠髻云",
        "author": "张先",
        "content": "碧玉篦扶坠髻云。\n莺黄衫子退红裙。\n妆样巧将花草竞。\n相并。\n要教人意胜于春。\n酒眼茸茸香拂面。\n□见。\n丹青宁似镜中真。\n自是有情偏小小。\n向道。\n江东谁信更无人。",
        "dynasty": "宋",
        "collection_info": null
    },
    {
        "uuid": "f6a61945facc7f86cc1cf41ddf007286",
        "title": "定风波令・定风波 浴殿词臣亦议兵",
        "author": "张先",
        "content": "浴殿词臣亦议兵。\n禁中颇牧党羌平。\n诏卷促归难自缓。\n溪馆。\n彩花千数酒泉清。\n春草未青秋叶暮。\n□去。\n一家行色万家情。\n可恨黄莺相识晚。\n望断。\n湖边亭上不闻声。",
        "dynasty": "宋",
        "collection_info": null
    },
    {
        "uuid": "8fe91f56eb6964b331b8a556ff6acd5c",
        "title": "定风波令・定风波 谈辨才疏堂上兵",
        "author": "张先",
        "content": "谈辨才疏堂上兵。\n画船齐岸暗潮平。\n万乘靴袍曾好问。\n须信。\n文章传口齿牙清。\n三百寺应游未遍。\n□算。\n湖山风物岂无情。\n不独渠丘歌叔度。\n行路。\n吴谣终日有馀声。",
        "dynasty": "宋",
        "collection_info": null
    },
    {
        "uuid": "bbfc7314dc5fa936902576646111377a",
        "title": "定风波令・定风波 西阁明呈奉诏行",
        "author": "张先",
        "content": "西阁明呈奉诏行。\n南床吏部锦衣荣。\n中有瀛仙宾与主。\n相遇。\n平津选首更神清。\n溪上玉楼同宴喜。\n欢醉。\n对堤杯叶惜秋英。\n尽道贤人聚吴分。\n试问。\n也应旁有老人星。",
        "dynasty": "宋",
        "collection_info": null
    },
    {
        "uuid": "febf1ab2943c8d69cde8323c89375c62",
        "title": "木兰花・玉楼春 人意共怜花月满",
        "author": "张先",
        "content": "人意共怜花月满。\n花好月圆人又散。\n欢情去逐远云空，往事过如幽梦断。\n草树争春红影乱。\n一唱鸡声千万怨。\n任教迟日更添长，能得几时抬眼看。",
        "dynasty": "宋",
        "collection_info": null
    },
    {
        "uuid": "1aabca29236d60326e23c9b5334dbe08",
        "title": "木兰花・玉楼春 相离徒有相逢梦",
        "author": "张先",
        "content": "相离徒有相逢梦。\n门外马蹄尘已动。\n怨歌留待醉时听，远目不堪空际送。\n今宵风月知谁共。\n声咽琵琶槽上凤。\n人生无物比多情，江水不深山不重。",
        "dynasty": "宋",
        "collection_info": null
    },
    {
        "uuid": "4fb438c5c979287e4bb6ba85ea649561",
        "title": "木兰花・玉楼春 檀槽碎响金丝拨",
        "author": "张先",
        "content": "檀槽碎响金丝拨。\n露湿浔阳江上月。\n不知商妇为谁愁，一曲行人留晚发。\n画堂花入新声别。\n红蕊调高弹未彻。\n暗将深意语胶弦，长愿弦丝无断绝。",
        "dynasty": "宋",
        "collection_info": null
    },
    {
        "uuid": "36605bf36bd7d5a206dfb3c0ced210aa",
        "title": "木兰花・玉楼春 插花劝酒盐桥馆",
        "author": "张先",
        "content": "插花劝酒盐桥馆。\n召节促行龙阙远。\n吴船渐起晚潮生，蛮榼未空寒日短。\n庆门奕世隆宸眷。\n归到月陂梅已绽。\n有情愿寄向南枝，图得洛阳春色看。",
        "dynasty": "宋",
        "collection_info": null
    },
    {
        "uuid": "dcb97976770b111dc2836a7725420bc7",
        "title": "木兰花・玉楼春 去年春入芳菲国",
        "author": "张先",
        "content": "去年春入芳菲国。\n青蕊如梅终忍摘。\n阑边徒欲说相思，绿蜡密缄朱粉饰。\n归来故苑重寻觅。\n花满旧枝心更惜。\n鸳鸯从小自相双，若不多情头不白。",
        "dynasty": "宋",
        "collection_info": null
    },
    {
        "uuid": "45fd261e5fef1e164c2059722da4cc28",
        "title": "木兰花・玉楼春 龙头舴艋吴儿竞",
        "author": "张先",
        "content": "龙头舴艋吴儿竞。\n笋柱秋千游女并。\n芳洲拾翠暮忘归，秀野踏青来不定。\n行云去后遥山暝。\n已放笙歌池院静。\n中庭月色正清明，无数杨花过无影。",
        "dynasty": "宋",
        "collection_info": null
    },
    {
        "uuid": "e207a8055092b792201c8787ce553792",
        "title": "木兰花・玉楼春 轻牙低掌随声听",
        "author": "张先",
        "content": "轻牙低掌随声听。\n合调破空云自凝。\n姝娘翠黛有人描，琼女分鬟待谁并。\n弄妆俱学闲心性。\n固向鸾台同照影。\n双头莲子一时花，天碧秋池水如镜。",
        "dynasty": "宋",
        "collection_info": null
    },
    {
        "uuid": "eeef53bfde7d2848f818a96f4ef7a2e1",
        "title": "倾杯・倾杯乐 横塘水静",
        "author": "张先",
        "content": "横塘水静，花窥影、孤城转。\n浮玉无尘，五亭争景，画桥对起，垂虹不断。\n爱溪上琼楼，凭雕栏、久□飞云远。\n人在虚空，月生溟海，寒渔夜泛，游鳞可辨。\n正是草长苹老，江南地暖。\n汀洲日晚。\n更茶山、已过清明，风雨暴千岩、啼鸟怨。\n芳菲故苑。\n深红尽、绿叶阴浓，青子枝头满。\n史君莫放寻春缓。",
        "dynasty": "宋",
        "collection_info": null
    },
    {
        "uuid": "b29fbd080c17d82ef3a1dd687f86b303",
        "title": "倾杯・倾杯乐 飞云过尽",
        "author": "张先",
        "content": "飞云过尽，明河浅、天无畔。\n草色栖萤，霜华清暑，轻飔弄袂，澄澜拍岸。\n宴玉麈谈宾，倚琼枝、秀挹雕觞满。\n午夜中秋，十分圆月，香槽拨凤，朱弦轧雁。\n正是欲醒还醉，临空怅远。\n壶更叠换。\n对东西、数里回塘，恨零落芙蓉、春不管。\n笼灯待散。\n谁知道、座有离人，目断双歌伴。\n烟江艇子归来晚。",
        "dynasty": "宋",
        "collection_info": null
    },
    {
        "uuid": "2f67518775b92fd47d5999d41b95afe4",
        "title": "离亭宴 捧黄封诏卷",
        "author": "张先",
        "content": "捧黄封诏卷。\n随处是、离亭别宴。\n红翠成轮歌未遍。\n已恨野桥风便。\n此去济南非久，惟有凤池鸾殿。\n三月花飞几片。\n又减却、芳菲过半。\n千里恩深云海浅。\n民爱比、春流不断。\n更上玉楼西，归雁与、征帆共远。",
        "dynasty": "宋",
        "collection_info": null
    },
    {
        "uuid": "78e1a4e544b90832bac34a608cdaf325",
        "title": "沁园春 心膂良臣",
        "author": "张先",
        "content": "心膂良臣，帷幄元勋，左右万几。\n暂武林分阃，东南外翰，锦衣乡社，未满瓜时。\n易镇梧台，宣条期岁，又西指夷桥千骑移。\n珠滩上，喜甘棠翠荫，依旧春晖。\n须知。\n系国安危。\n料节召、还趋浴凤池。\n且代工施化，持钧播泽，置盂天下，此外何思。\n素卷书名，赤松游道，飙驭云軿仙可期。\n湖山美，有啼猿唳鹤，相望东归。",
        "dynasty": "宋",
        "collection_info": null
    },
    {
        "uuid": "2dac63a479f3b88e649d9032a38aa9df",
        "title": "感皇恩 延寿芸香七世孙",
        "author": "张先",
        "content": "延寿芸香七世孙。\n华轩承大对，见经纶。\n溟鱼一息化天津。\n袍如草，三百骑，从清尘。\n玉树莹风神。\n同时棠棣萼，一家春。\n十年身是凤池人。\n蓬莱阁，黄合主，迟谈宾。",
        "dynasty": "宋",
        "collection_info": null
    },
    {
        "uuid": "54558a6d58a54f1cac156a9a7db9bc70",
        "title": "忆秦娥 参差竹",
        "author": "张先",
        "content": "参差竹。\n吹断相思曲。\n情不足。\n西北有楼穷远目。\n忆苕溪、寒影透清玉。\n秋雁南飞速。\n菰草绿。\n应下溪头沙上宿。",
        "dynasty": "宋",
        "collection_info": null
    },
    {
        "uuid": "fa60d7d7d3cd8317e8a8957da385ab9e",
        "title": "系裙腰 惜霜蟾照夜云天",
        "author": "张先",
        "content": "惜霜蟾照夜云天。\n朦胧影、画勾阑。\n人情纵是长情月，算一年年。\n又能得、几番圆。\n欲寄西江题叶字，流不到、五亭前。\n东池始有荷新绿，尚小如钱。\n问何日藕、几时莲。",
        "dynasty": "宋",
        "collection_info": null
    },
    {
        "uuid": "140037e4afef31efeb29327e9a5ba807",
        "title": "清平乐 青袍如草",
        "author": "张先",
        "content": "青袍如草。\n得意还年少。\n马跃绿螭金络脑。\n寒食乍临新晓。\n曲池斜度鸾桥。\n西园一片笙箫。\n自欲剩留春住，风花无奈飘飘。",
        "dynasty": "宋",
        "collection_info": null
    },
    {
        "uuid": "5ccc2036f4e6ec8de992995c02bbe767",
        "title": "偷声木兰花 曾居别乘康吴俗",
        "author": "张先",
        "content": "曾居别乘康吴俗。\n民到于今歌不足。\n骊驭征鞭。\n一去东风十二年。\n重来却拥诸侯骑。\n宝带垂鱼金照地。\n和气融人。\n清霅千家日日春。",
        "dynasty": "宋",
        "collection_info": null
    },
    {
        "uuid": "c26e005c0120d1172bd5bb81e6f3065a",
        "title": "菩萨蛮 佳人学得平阳曲",
        "author": "张先",
        "content": "佳人学得平阳曲。\n纤纤玉笋横孤竹。\n一弄入云声。\n海门江月清。\n髻摇金钿落。\n惜恐樱唇薄。\n听罢已依依。\n莫吹杨柳枝。",
        "dynasty": "宋",
        "collection_info": null
    },
    {
        "uuid": "6b74c656bd8f1ae6b8bd4955b8678d65",
        "title": "菩萨蛮 藕丝衫翦猩红窄",
        "author": "张先",
        "content": "藕丝衫翦猩红窄。\n衫轻不碍琼肤白。\n缦鬓小横波。\n花楼东是家。\n上湖闲荡桨。\n粉艳芙蓉样。\n湖水亦多情。\n照妆天底清。",
        "dynasty": "宋",
        "collection_info": null
    },
    {
        "uuid": "15c67fe0cc5d6d2c5d8520e31c85c60a",
        "title": "菩萨蛮 牛星织女年年别",
        "author": "张先",
        "content": "牛星织女年年别。\n分明不及人间物。\n匹鸟少孤飞。\n断沙犹并栖。\n洗车昏雨过。\n缺月云中堕。\n斜汉晓依依。\n暗蛩还促机。",
        "dynasty": "宋",
        "collection_info": null
    },
    {
        "uuid": "ee88320c5a85427e9c622748ee11b0cd",
        "title": "菩萨蛮 双针竞引双丝缕",
        "author": "张先",
        "content": "双针竞引双丝缕。\n家家尽道迎牛女。\n不见渡河时。\n空闻乌鹊飞。\n西南低片月。\n应恐云梳发。\n寄语问星津。\n谁为得巧人。",
        "dynasty": "宋",
        "collection_info": null
    },
    {
        "uuid": "132a65f2f9105927b065a9907ce7f62e",
        "title": "庆春泽 飞阁危桥相倚",
        "author": "张先",
        "content": "飞阁危桥相倚。\n人独立东风，满衣轻絮。\n还记忆江南，如今天气。\n正白苹花，绕堤涨流水。\n寒梅落尽谁寄。\n方春意无穷，青空千里。\n愁草树依依，关城初闭。\n对月黄昏，角声傍烟起。",
        "dynasty": "宋",
        "collection_info": null
    },
    {
        "uuid": "3b92644d2430a9f1e48e046844b1dabf",
        "title": "庆春泽 艳色不须妆样",
        "author": "张先",
        "content": "艳色不须妆样。\n风韵好天真，画毫难上。\n花影滟金尊，酒泉生浪。\n镇欲留春，傍花为春唱。\n银塘玉宇空旷。\n冰齿映轻唇，蕊红新放。\n声宛转，疑随烟香悠扬。\n对暮林静，寥寥振清响。",
        "dynasty": "宋",
        "collection_info": null
    },
    {
        "uuid": "d122d0089f0541027b6dd6e1dbf4e215",
        "title": "玉联环・解连环 南园已恨归来晚",
        "author": "张先",
        "content": "南园已恨归来晚。\n芳菲满眼。\n春工偏上好花多，疑不向、空枝暖。\n惜恐红云易散。\n丛丛看遍。\n当时犹有蕊如梅，问几日上、东风绽。",
        "dynasty": "宋",
        "collection_info": null
    },
    {
        "uuid": "534f898a2440a791558b011ef77dab60",
        "title": "玉树后庭花・后庭花 华灯火树红相斗",
        "author": "张先",
        "content": "华灯火树红相斗。\n往来如昼。\n桥河水白天青，讶别生星斗。\n落梅秾李还依旧。\n宝钗沽酒。\n晓蟾残漏心情，恨雕鞍归后。",
        "dynasty": "宋",
        "collection_info": null
    },
    {
        "uuid": "3e99fe8d85d6eb0c41a0d1b368d32b6f",
        "title": "玉树后庭花・后庭花 宝床香重春眠觉",
        "author": "张先",
        "content": "宝床香重春眠觉。\n魫窗难晓。\n新声丽色千人，歌后庭清妙。\n青骢一骑来飞鸟。\n靓妆难好。\n至今落日寒蟾，照台城秋草。",
        "dynasty": "宋",
        "collection_info": null
    },
    {
        "uuid": "ace00cb1e860f9880f65f6092e01fe1f",
        "title": "卜算子 梦断寒夜长",
        "author": "张先",
        "content": "梦断寒夜长，坐待清霜晓。\n临镜无人为整妆，但自学、孤鸾照。\n楼台红树杪。\n风月依前好。\n江水东流郎在西，问尺素、何由到。",
        "dynasty": "宋",
        "collection_info": null
    },
    {
        "uuid": "45053e6f31dbe30011ba6c3d627e77dc",
        "title": "双韵子 鸣鞘电过晓闱静",
        "author": "张先",
        "content": "鸣鞘电过晓闱静。\n敛龙旗风定。\n凤楼远出霏烟，闻笑语、中天迥。\n清光近。\n欢声竟。\n鸳鸯集、仙花斗影。\n更闻度曲瑶山，升瑞日、春宫永。",
        "dynasty": "宋",
        "collection_info": null
    },
    {
        "uuid": "a068224292d6aff85cddce42edfc75ce",
        "title": "鹊桥仙 星桥火树",
        "author": "张先",
        "content": "星桥火树，长安一夜，开遍红莲万蕊。\n绮罗能借月中春，风露细、天清似水。\n重城闭月，青楼夸乐，人在银潢影里。\n画屏期约近收灯，归步急、双鸳欲起。",
        "dynasty": "宋",
        "collection_info": null
    },
    {
        "uuid": "34eef90202414e4fb44fa04956c14074",
        "title": "醉垂鞭 酒面滟金鱼",
        "author": "张先",
        "content": "酒面滟金鱼。\n吴娃唱。\n吴潮上。\n玉殿白麻书。\n待君归后除。\n勾留风月好。\n平湖晓。\n翠峰孤。\n此景出关无。\n西州空画图。",
        "dynasty": "宋",
        "collection_info": null
    },
    {
        "uuid": "12a3b1adb4cc3e4179d17959ec17e063",
        "title": "定西番 秀眼谩生千媚",
        "author": "张先",
        "content": "秀眼谩生千媚，钗玉重，髻云低。\n寂寂挹妆羞泪，怨分携。\n鸳帐愿从今夜，梦长连晓鸡。\n小逐画船风月，渡江西。",
        "dynasty": "宋",
        "collection_info": null
    },
    {
        "uuid": "3f25b1fe7090e7626972f71b8050a7c2",
        "title": "定西番 焊拨紫槽金衬",
        "author": "张先",
        "content": "焊拨紫槽金衬，双秀萼，两回鸾。\n齐学汉宫妆样，竞蝉娟。\n三十六弦蝉闹，小弦蜂作团。\n听尽昭君幽怨，莫重弹。",
        "dynasty": "宋",
        "collection_info": null
    },
    {
        "uuid": "cb273d2500c51f1600d3a6effcfe20f7",
        "title": "望江南・忆江南 青楼宴",
        "author": "张先",
        "content": "青楼宴，靓女荐瑶杯。\n一曲白云江月满，际天拖练夜潮来。\n人物误瑶台。\n醺醺酒，拂拂上双腮。\n媚脸已非朱淡粉，香红全胜雪笼梅。\n标格外尘埃。",
        "dynasty": "宋",
        "collection_info": null
    },
    {
        "uuid": "97293f6dbc8628cf4e01f1f1969c50d9",
        "title": "少年游慢 春城三二月",
        "author": "张先",
        "content": "春城三二月。\n禁柳飘绵未歇。\n仙篽生香，轻云凝紫，临层阙。\n歌掌明珠滑。\n酒脸红霞发。\n华省名高，少年得意时节。\n画刻三题彻。\n梯汉同登蟾窟。\n玉殿初宣，银袍齐脱，生仙骨。\n花探都门晓，马跃芳衢阔。\n宴罢东风，鞭梢一行飞雪。",
        "dynasty": "宋",
        "collection_info": null
    },
    {
        "uuid": "f2af70f5cd1a7e37577e398efc17a1ca",
        "title": "翦牡丹 野绿连空",
        "author": "张先",
        "content": "野绿连空，天青垂水，素色溶漾都净。\n柔柳摇摇，坠轻絮无影。\n汀洲日落人归，修巾薄袂，撷香拾翠相竞。\n如解凌波，泊烟渚春暝。\n采绦朱索新整。\n宿绣屏、画船风定。\n金凤响双槽，弹出今古幽思谁省。\n玉盘大小乱珠迸。\n酒上妆面，花艳媚相并。\n重听。\n尽汉妃一曲，江空月静。",
        "dynasty": "宋",
        "collection_info": null
    },
    {
        "uuid": "e02bc5b6ea6efda75a623ae62437d6f0",
        "title": "画堂春 外潮莲子长参差",
        "author": "张先",
        "content": "外潮莲子长参差。\n霁山青处鸥飞。\n水天溶漾画桡迟。\n人影鉴中移。\n桃叶浅声双唱，杏红深色轻衣。\n小荷障面避斜晖。\n分得翠阴归。",
        "dynasty": "宋",
        "collection_info": null
    },
    {
        "uuid": "6f758961f0fbee850c38a268d32b14f9",
        "title": "芳草渡・系裙腰 双门晓锁响朱扉",
        "author": "张先",
        "content": "双门晓锁响朱扉。\n千骑拥、万人随。\n风乌弄影画船移。\n歌时泪，和别怨，作秋悲。\n寒潮小，渡淮迟。\n吴越路、渐天涯。\n宋王台上为相思。\n江云下，日西尽，雁南飞。",
        "dynasty": "宋",
        "collection_info": null
    },
    {
        "uuid": "e8e055df14b0cb44de7729a82cd0d5c1",
        "title": "芳草渡・系裙腰 主人宴客玉楼西",
        "author": "张先",
        "content": "主人宴客玉楼西。\n风飘雪、忽氛霏。\n唐昌花蕊渐平枝。\n浮光里，寒声聚，队禽栖。\n惊晓日，喜春迟。\n野桥时伴梅飞。\n山明日远霁云披。\n溪上月，堂下水，并春晖。",
        "dynasty": "宋",
        "collection_info": null
    },
    {
        "uuid": "f5daf6078747da4abc7418cf9d542211",
        "title": "御街行 夭非花艳轻非雾",
        "author": "张先",
        "content": "夭非花艳轻非雾。\n来夜半、天明去。\n来如春梦不多时，去似朝云何处。\n远鸡栖燕，落星沈月，紞紞城头鼓。\n参差渐辨西池树。\n珠阁斜开户。\n绿苔深径少人行，苔上屐痕无数。\n馀香遗粉，剩衾闲枕，天把多情付。",
        "dynasty": "宋",
        "collection_info": null
    },
    {
        "uuid": "f109b0dc95216e153c1b52a255355561",
        "title": "苏幕遮 柳飞绵",
        "author": "张先",
        "content": "柳飞绵，花实少。\n镂板音清，浅发江南调。\n斜日两竿留碧□。\n马足重重，又近青门道。\n去尘浓，人散了。\n回首旗亭，渐渐红裳小。\n莫讶安仁头白早。\n天若有情，天也终须老。",
        "dynasty": "宋",
        "collection_info": null
    },
    {
        "uuid": "70e392f382d576b3b58deaf3322c0dcb",
        "title": "武陵春 每见韶娘梳鬓好",
        "author": "张先",
        "content": "每见韶娘梳鬓好，钗燕傍云飞。\n谁掬彤霞露染衣。\n□玉透柔肌。\n梅花瘦雪梨花雨，心眼未芳菲。\n看着娇妆听柳枝。\n人意觉春归。",
        "dynasty": "宋",
        "collection_info": null
    },
    {
        "uuid": "273683300db3f9405ac5cc78e616ce40",
        "title": "醉落魄・一斛珠 山围画障",
        "author": "张先",
        "content": "山围画障。\n风溪弄月清溶漾。\n玉楼苕馆人相望。\n下若醲醅，竞欲金钗当。\n使君劝醉青娥唱。\n分明仙曲云中响。\n南园百卉千家赏。\n和气兼春，不独花枝上。",
        "dynasty": "宋",
        "collection_info": null
    },
    {
        "uuid": "ce9144ce269d460edaefd1d59e19c463",
        "title": "长相思 粉艳明",
        "author": "张先",
        "content": "粉艳明。\n秋水盈。\n柳样纤柔花样轻。\n笑前双靥生。\n寒江平。\n江橹鸣。\n谁道潮沟非远行。\n回头千里情。",
        "dynasty": "宋",
        "collection_info": null
    },
    {
        "uuid": "7be292c93abeba94cfa2296c0b6df1bf",
        "title": "更漏子 杜陵春",
        "author": "张先",
        "content": "杜陵春，秦树晚。\n伤别更堪临远。\n南去信，欲凭谁。\n归鸿多北归。\n小桃枝，红蓓发。\n今夜昔时风月。\n休苦意，说相思。\n少情人不知。",
        "dynasty": "宋",
        "collection_info": null
    },
    {
        "uuid": "bd66d6e7a56cdcb103a074eaaddc9d47",
        "title": "浣溪沙 楼倚春江百尺高",
        "author": "张先",
        "content": "楼倚春江百尺高。\n烟中还未见归桡。\n几时期信似江潮。\n花片片飞风弄蝶，柳阴阴下水平桥。\n日长才过又今宵。",
        "dynasty": "宋",
        "collection_info": null
    },
    {
        "uuid": "d89ad517b35d3d565e2749f29b0b3a0c",
        "title": "醉桃源・阮郎归 仙郎何日是来期",
        "author": "张先",
        "content": "仙郎何日是来期。\n无心云胜伊。\n行云犹解傍山飞。\n郎行去不归。\n强匀画，又芳菲。\n春深轻薄衣。\n桃花无语伴相思。\n阴阴月上时。",
        "dynasty": "宋",
        "collection_info": null
    },
    {
        "uuid": "0385c137c07db300f19ef83d3719b799",
        "title": "行香子 舞雪歌云",
        "author": "张先",
        "content": "舞雪歌云。\n闲淡妆匀。\n蓝溪水、深染轻裙。\n酒香醺脸，粉色生春。\n更巧谈话，美情性，好精神。\n江空无畔，凌波何处，月桥边、青柳朱门。\n断钟残角，又送黄昏。\n奈心中事，眼中泪，意中人。",
        "dynasty": "宋",
        "collection_info": null
    },
    {
        "uuid": "d1616fd73da7a703323159a047775714",
        "title": "熙州慢 武林乡",
        "author": "张先",
        "content": "武林乡，占第一湖山，咏画争巧。\n鹫石飞来，倚翠楼烟霭，清猿啼晓。\n况值禁垣师帅，惠政流入欢谣。\n朝暮万景，寒潮弄月，乱峰回照。\n天使寻春不早。\n并行乐，免有花愁花笑。\n持酒更听，红儿肉声长调。\n潇湘故人未归，但目送游云孤鸟。\n际天杪。\n离情尽寄芳草。",
        "dynasty": "宋",
        "collection_info": null
    },
    {
        "uuid": "d2142299ce180ccf5ac9da52baff3d46",
        "title": "虞美人 恩如明月家家到",
        "author": "张先",
        "content": "恩如明月家家到。\n无处无清照。\n一帆秋色共云遥。\n眼力不知人远、上江桥。\n愿君书札来双鲤。\n古汴东流水。\n宋王台畔楚宫西。\n正是节趣归路、近沙堤。",
        "dynasty": "宋",
        "collection_info": null
    },
    {
        "uuid": "568738074d97d6f1f6d0a27344217f4c",
        "title": "泛清苕 绿净无痕",
        "author": "张先",
        "content": "绿净无痕，过晓霁清苕，镜里游人。\n红柱巧，彩船稳，当筵主、秘馆词臣。\n吴娃劝饮韩娥唱，竞艳容、左右皆春。\n学为行雨，傍画桨，从教水溅罗裙。\n溪烟混月黄昏。\n渐楼台上下，火影星分。\n飞槛倚，斗牛近，响箫鼓、远破重云。\n归轩未至千家待，掩半妆、翠箔朱门。\n衣香拂面，扶醉卸簪花，满袖馀煴。",
        "dynasty": "宋",
        "collection_info": null
    },
    {
        "uuid": "3e8e27e4ace32b216c6e3603be0f7fb3",
        "title": "惜琼花 汀苹白",
        "author": "张先",
        "content": "汀苹白。\n苕水碧。\n每逢花驻乐，随处欢席。\n别时携手看春色。\n萤火而今，飞破秋夕。\n旱河流，如带窄。\n任身轻似叶，何计归得。\n断云孤鹜青山极。\n楼上徘徊，无尽相忆。",
        "dynasty": "宋",
        "collection_info": null
    },
    {
        "uuid": "a3350f7f747474c664b0369668e99b2f",
        "title": "河满子 溪女送花随处",
        "author": "张先",
        "content": "溪女送花随处，沙鸥避乐分行。\n游舸已如图障里，小屏犹画潇湘。\n人面新生酒艳，日痕更欲春长。\n衣上交枝斗色，钗头比翼相双。\n片段落霞明水底，风纹时动妆光。\n宾从夜归无月，千灯万火河塘。",
        "dynasty": "宋",
        "collection_info": null
    },
    {
        "uuid": "549c0eaf148d4ce248d7c917511477a9",
        "title": "劝金船 流泉宛转双开窦",
        "author": "张先",
        "content": "流泉宛转双开窦。\n带染轻纱皱。\n何人暗得金船酒。\n拥罗绮前后。\n绿定见花影，并照与、艳妆争秀。\n行尽曲名，休更再歌杨柳。\n光生飞动摇琼甃。\n隔障笙箫奏。\n须知短景欢无足，又还过清昼。\n翰阁迟归来，传骑恨、留住难久。\n异日凤凰池上，为谁思旧。",
        "dynasty": "宋",
        "collection_info": null
    },
    {
        "uuid": "457d06513621680eeddfcb776fbc67f7",
        "title": "庆同天・河传 海宇",
        "author": "张先",
        "content": "海宇，称庆。\n复生元圣。\n风入南熏。\n拜恩遥阙，衣上晓色犹春。\n望尧云。\n游钧广乐人疑梦。\n仙声共。\n日转旗光动。\n无疆帝算，何独待祝华封。\n与天同。",
        "dynasty": "宋",
        "collection_info": null
    },
    {
        "uuid": "d4a33e7ebbece3e01fdabd491f386755",
        "title": "江城子 小圆珠串静慵拈",
        "author": "张先",
        "content": "小圆珠串静慵拈。\n夜厌厌。\n下重帘。\n曲屏斜烛，心事入眉尖。\n金字半开香穗小，愁不寐，恨西蟾。",
        "dynasty": "宋",
        "collection_info": null
    },
    {
        "uuid": "686e5b415e77d15b5719f616b50c04ff",
        "title": "雨中花令 近鬓彩钿云雁细",
        "author": "张先",
        "content": "近鬓彩钿云雁细。\n好客艳、花枝争媚。\n学双燕、同栖还并翅。\n我合着、你难分离。\n这佛面、前生应布施。\n你更看、蛾眉下秋水。\n似赛九底、见他三五二。\n正闷里、也须欢喜。",
        "dynasty": "宋",
        "collection_info": null
    },
    {
        "uuid": "bbc246dc64034d28453a28064f481bcd",
        "title": "汉宫春 红粉苔墙",
        "author": "张先",
        "content": "红粉苔墙。\n透新春消息，梅粉先芳。\n奇葩异卉，汉家宫额涂黄。\n何人斗巧，运紫檀、翦出蜂房。\n应为是、中央正色，东君别与清香。\n仙姿自称霓裳。\n更孤标俊格，非雪凌霜。\n黄昏院落，为谁密解罗囊。\n银瓶注水，浸数枝、小阁幽窗。\n春睡起，纤条在手，厌厌宿酒残妆。",
        "dynasty": "宋",
        "collection_info": null
    },
    {
        "uuid": "cb1fe86b1ba10dbe20f9baba74787320",
        "title": "青门引・青门饮 乍暖还轻冷",
        "author": "张先",
        "content": "乍暖还轻冷。\n风雨晚来方定。\n庭轩寂寞近清明，残花中酒，又是去年病。\n楼头画角风吹醒。\n入夜重门静。\n那堪更被明月，隔墙送过秋千影。",
        "dynasty": "宋",
        "collection_info": null
    },
    {
        "uuid": "7e68cfe9b9efd4ce5f1eb30a385a5c5f",
        "title": "满江红 飘尽寒梅",
        "author": "张先",
        "content": "飘尽寒梅，笑粉蝶游蜂未觉。\n渐迤逦、水明山秀，暖生帘幕。\n过雨小桃红未透，舞烟新柳青犹弱。\n记画桥深处水边亭，曾偷约。\n多少恨，今犹昨。\n愁和闷，都忘却。\n拼从前烂醉，被花迷着。\n晴鸽试铃风力软，雏莺弄舌春寒薄。\n但只愁、锦绣闹妆时，东风恶。",
        "dynasty": "宋",
        "collection_info": null
    },
    {
        "uuid": "8330431b60a404b56d5895f5ebcab245",
        "title": "西江月 肃肃秺侯清慎",
        "author": "张先",
        "content": "肃肃秺侯清慎，温温契苾知诗。\n能推恻隐救民饥。\n况乃义方教子。\n宪府两飞鹗荐，士林竞赋怀辞。\n天门正美可前知。\n入侍钧天从此。",
        "dynasty": "宋",
        "collection_info": null
    },
    {
        "uuid": "a725a3d5fecf283dbd9a42abe425f856",
        "title": "塞垣春 野树秋声满",
        "author": "张先",
        "content": "野树秋声满。\n对雨壁、风灯乱。\n云低翠帐，烟销素被，签动重幔。\n甚客怀、先自无消遣。\n更篱落、秋虫叹。\n叹樊川、风流减。\n旧欢难得重见。\n停酒说扬州，平山月、应照棋观。\n绿绮为谁弹，空传广陵散。\n但光纱短帽，窄袖轻衫，犹记竹西庭院。\n老鹤何时去，认琼花一面。",
        "dynasty": "宋",
        "collection_info": null
    },
    {
        "uuid": "f6596adc7a56dfca0d612ac2b6051ed0",
        "title": "浪淘沙 肠断送韶华",
        "author": "张先",
        "content": "肠断送韶华。\n为惜杨花。\n雪球摇曳逐风斜。\n容易着人容易去，飞过谁家。\n聚散苦咨嗟。\n无计留他。\n行人洒泪滴流霞。\n今日画堂歌舞地，明日天涯。",
        "dynasty": "宋",
        "collection_info": null
    },
    {
        "uuid": "171ca2c8ac8187e89483cedec27cb821",
        "title": "望江南・忆江南 香闺内、空自想佳期",
        "author": "张先",
        "content": "香闺内、空自想佳期。\n独步花阴情绪乱，谩将珠泪两行垂。\n胜会在何时。\n厌厌病，此夕最难持。\n一点芳心无托处，荼縻架上月迟迟。\n惆怅有谁知。",
        "dynasty": "宋",
        "collection_info": null
    },
    {
        "uuid": "02ab4b204f44e61ade1343e17156d707",
        "title": "碧牡丹 步帐摇红绮",
        "author": "张先",
        "content": "步帐摇红绮。\n晓月堕，沈烟砌。\n缓板香檀，唱彻伊家新制。\n怨入眉头，敛黛峰横翠。\n芭蕉寒，雨声碎。\n镜华翳。\n闲照孤鸾戏。\n思量去时容易。\n钿盒瑶钗，至今冷落轻弃。\n望极蓝桥，但暮云千里。\n几重山，几重水。",
        "dynasty": "宋",
        "collection_info": null
    },
    {
        "uuid": "ce77bb20186ba6b4d7312e26051a5a59",
        "title": "山亭宴 碧波落日寒烟聚",
        "author": "张先",
        "content": "碧波落日寒烟聚，望遥山、迷离红树。\n小艇载人来，约尊酒、商量歧路。\n衰柳断桥西，共携手、攀条无语。\n水际见鹥凫，一对对、眠沙溆。\n西陵松柏青如故。\n翦烟花、幽兰啼露。\n油壁间花骢，那禁得、风吹细雨。\n饶他此后更思量，总莫似、当筵情绪。\n镜面绿波平，照几度、人来去。",
        "dynasty": "宋",
        "collection_info": null
    },
    {
        "uuid": "9e074fa5a38eaa26b6157755b390deae",
        "title": "一丛花令・一丛花 伤高怀远几时穷",
        "author": "张先",
        "content": "伤高怀远几时穷。\n无物似情浓。\n离愁正引千丝乱，更东陌、飞絮。\n嘶骑渐遥，征尘不断，何处认郎踪。\n双鸳池沼水溶溶。\n南北小桡通。\n梯横画阁黄昏后，又还是、斜月帘栊。\n沈恨细思，不如桃杏，犹解嫁东风。",
        "dynasty": "宋",
        "collection_info": null
    },
    {
        "uuid": "6ee40ab279e3cf814d613333a6f784d0",
        "title": "题西溪无相院",
        "author": "张先",
        "content": "积水涵虚上下清，几家门静岩痕平。\n浮萍破处见山影，小艇归时闻棹声。\n入郭僧寻尘裏去，过桥人似鑑中行。\n已凭暂雨添秋色，莫放修林碍月生。",
        "dynasty": "宋",
        "collection_info": null
    },
    {
        "uuid": "cad9a4602404bae8994a98c02fb8dba0",
        "title": "巢乌",
        "author": "张先",
        "content": "乌啼东南枝，危巢雏五六。\n心在安巢枝，一日千往復。\n脱网得羣食，入口不入腹。\n穷生俾反哺，岂能报成育。",
        "dynasty": "宋",
        "collection_info": null
    },
    {
        "uuid": "a4e38fa3a879f39a34b6b9d0023bf16f",
        "title": "润州甘露寺",
        "author": "张先",
        "content": "丞相高斋半草莱，旧时风月满亭台。\n地从日月生时见，眼到江山尽处回。\n三国是非春梦断，六朝城阙野花开。\n心随潮水漫漫去，流徧烟邨半日来。",
        "dynasty": "宋",
        "collection_info": null
    },
    {
        "uuid": "5ba3cdfbbc416c6d8187b23dc2cba341",
        "title": "吴江",
        "author": "张先",
        "content": "春后银鱼霜后鲈，远人曾到合思吴。\n欲图江色不上笔，静觅鸟声深在芦。\n落日未昏闻市散，青天都凈见山孤。\n桥南水涨虹垂影，清夜澄光照太湖。",
        "dynasty": "宋",
        "collection_info": null
    },
    {
        "uuid": "e61d16ec890ecd425dcc7332c15085b1",
        "title": "赠妓兜娘",
        "author": "张先",
        "content": "十载芳港澳台抚白苹，移舟弄水赏青春。\n当时自倚青春力，不信东风解误人。",
        "dynasty": "宋",
        "collection_info": null
    },
    {
        "uuid": "48b3a53d27bed2f789ef3326ccc6285b",
        "title": "醉眠亭",
        "author": "张先",
        "content": "醉翁家有醉眠亭，为爱江堤乱草春。\n不听耳边啼鸟唤，任教风外杂花零。\n欲酣未必过此舍，乐甚应宜造大庭。\n五柳北窗知此趣，三闾南儗漫孤醒。",
        "dynasty": "宋",
        "collection_info": null
    },
    {
        "uuid": "0308a1e96b8eb04213ace927ed4db18e",
        "title": "醉眠亭",
        "author": "张先",
        "content": "松陵江畔客，筑室从何年。\n世俗徒纷纷，不知李子贤。\n在彼既不知，不如醉且眠。\n声名衮衮谁知命，醉非爱酒眠非病。\n长江浑浑无古今，羣山回合来相应。\n呼奴沽酒不可迟，买鱼斫脍烦老妻。\n何必纫绳繫飞兔，百年长短空自知。\n直将裈蝨视天地，冥冥支枕穷四时。\n九衢足尘土，朱门多是非。\n秋风老莼鲈，扁舟何日归。",
        "dynasty": "宋",
        "collection_info": null
    },
    {
        "uuid": "93390e1206fe3fc2186bb6bb48bd752d",
        "title": "营妓张温卿黄子思爱姬宜哥皆葬宿州东过而题诗",
        "author": "张先",
        "content": "好物难留古亦嗟，人生无物不尘沙。\n何时宰树连双冢，结就人间并蒂花。",
        "dynasty": "宋",
        "collection_info": null
    },
    {
        "uuid": "1f18be682010775bd92ddada936f4dac",
        "title": "和元居中风水洞上祖龙图韵",
        "author": "张先",
        "content": "水色风光近使君，浥尘轻雨逐车轮。\n暂来不宿宜无恨，多少行春不到人。",
        "dynasty": "宋",
        "collection_info": null
    },
    {
        "uuid": "ae39346c15f57caf8ceb11e7129542d8",
        "title": "酬周开祖示长调见索诗集",
        "author": "张先",
        "content": "辩玉当看破石诗，泥沙有宝即山辉。\n都廛往往无真璞，误使人评鼠腊归。",
        "dynasty": "宋",
        "collection_info": null
    },
    {
        "uuid": "b74f7938e8d1cfe5a75c35f4dc6d0019",
        "title": "次韵清明日西湖",
        "author": "张先",
        "content": "新火飞烟上柳梢，天供好景助诗豪。\n江湖一处逢嘉月，溟海同时得巨鳌。\n白水更随春雨长，青云不及画楼高。\n千桡插羽鼙声动，十里惊雷夺暮涛。",
        "dynasty": "宋",
        "collection_info": null
    },
    {
        "uuid": "0321177af3eb635c5961cbe487455cdb",
        "title": "次韵蔡君谟侍郎寒食西湖",
        "author": "张先",
        "content": "飞飞画檝绕花洲，霁雨浮花出岸流。\n谁广金明为水战，自来银汉有霓舟。\n行从使节春尤盛，住买吴山老未由。\n人迟归轩香接路，一分新月管絃楼。",
        "dynasty": "宋",
        "collection_info": null
    },
    {
        "uuid": "544a29bd4ee69acd7bb44a863aa42bce",
        "title": "九月望日同君谟侍郎泛西湖夜饮",
        "author": "张先",
        "content": "清歌曲曲酒巡巡，一举金蕉五十分。\n山影与天都在水，风光为月不留云。\n节回路口千门待，乐过湖心四岸闻。\n莫笑闲官奉欢席，自来蒿艾近兰熏。",
        "dynasty": "宋",
        "collection_info": null
    },
    {
        "uuid": "9b4fcabf7178f4832b9a71d169afa8d2",
        "title": "酬发运马子山少卿惠与诗",
        "author": "张先",
        "content": "贡余应惜点为山，绝唱兼遗致政官。\n嵰地雪甜多不识，吴人未食齿先寒。",
        "dynasty": "宋",
        "collection_info": null
    },
    {
        "uuid": "c942d2379ae7fe3182c456b6a9d26a4e",
        "title": "子山再惠诗见和因又续成子山不以予不才两发章荐",
        "author": "张先",
        "content": "清卿恩德重鳌山，诗寄闲栖白首官。\n须信夜光谁可得，玉龙沉睡玉渊寒。",
        "dynasty": "宋",
        "collection_info": null
    },
    {
        "uuid": "74c7caf81893d737412ee110db53df76",
        "title": "冬日郡斋书事",
        "author": "张先",
        "content": "铃索声闲按牒稀，怯寒肌骨望春晖。\n凝云垂地雪欲下，高树无风叶自飞。\n水落浅沙鱼队聚，草枯幽陇鹿羣归。\n安人不信彤襜贵，上相还家是锦衣。",
        "dynasty": "宋",
        "collection_info": null
    },
    {
        "uuid": "d927dca693ee4aa6f853ee1b88270753",
        "title": "失题",
        "author": "张先",
        "content": "花落春禽啼晚枝，有时香蒂点人衣。\n多情尽不如蝴蝶，欲起遗红贴地飞。",
        "dynasty": "宋",
        "collection_info": null
    },
    {
        "uuid": "556b8d8be110959a9f7676acc17a9e3b",
        "title": "李少卿宅除夜催妆",
        "author": "张先",
        "content": "裴李门头车马盛，斗杓临晓欲东迴。\n天真都说妆前好，春色偷从夜半来。\n园裏花枝灯树合，月中人影鑑奁开。\n诗家无自矜吟笔，不惜铅华不用催。",
        "dynasty": "宋",
        "collection_info": null
    },
    {
        "uuid": "e793b302bda081ea73a59c014f48f906",
        "title": "飞石岩",
        "author": "张先",
        "content": "石破重岩万客疑，不堪攻玉不支机。\n长江风雨来无定，时学零陵燕子飞。",
        "dynasty": "宋",
        "collection_info": null
    },
    {
        "uuid": "5ea9256fcb095028f7c4ed89f4c04fef",
        "title": "漫天岭",
        "author": "张先",
        "content": "不独高明不可谩，仍知不似泰山安。\n五丁破道秦通蜀，却被行人脚下看。",
        "dynasty": "宋",
        "collection_info": null
    },
    {
        "uuid": "401435306b6160569eba5b7279653d10",
        "title": "飞仙岭",
        "author": "张先",
        "content": "路接晓天人近月，真仙去后只云归。\n岭头旧曰上昇日，空有山禽自在飞。",
        "dynasty": "宋",
        "collection_info": null
    },
    {
        "uuid": "8ff0f470f01d183460fbc044b65e9a7c",
        "title": "将赴南平宿龙门洞",
        "author": "张先",
        "content": "此心常欲老林丘，去意徘徊夜更留。\n万客只贪门外过，少人知有洞中游。\n春来犹见龙孙出，静裏微闻石乳流。\n涧水送花通阁底，寺钟催月落岩头。\n暂时清梦生危枕，明日浓尘拥敝辀。\n南是符阳北长举，所嗟不属古江州。",
        "dynasty": "宋",
        "collection_info": null
    },
    {
        "uuid": "d16be8010afc77f9df76ad29c8795f58",
        "title": "吴兴元夕",
        "author": "张先",
        "content": "朱屋雕屏展，红筵绣箔遮。\n傍云灯作斗，近树綵成花。\n风月胜千夜，笙歌如一家。\n人丛妨过马，天色误啼鸦。\n铜漏春声换，银潢晓影斜。\n楼前山未缷，火气烘朝霞。",
        "dynasty": "宋",
        "collection_info": null
    },
    {
        "uuid": "f966a1b0ac418691dd4882f433a87c17",
        "title": "韵和上先顿首",
        "author": "张先",
        "content": "池上飞桥亭外山，野禽偷静上鈎栏。\n晚花露重香偏细，春女衣轻体尚寒。\n曲水略殊今日事，南湖曾奉昔人欢。\n郡图可许增新致，几处模传画样看。",
        "dynasty": "宋",
        "collection_info": null
    },
    {
        "uuid": "5cdace6a16b6dafd4f6782320f756086",
        "title": "射",
        "author": "张先",
        "content": "射艺功多暮未疲，欲将庭火继西晖。\n弦声应手裂竹响，旗影翻风戏鸟飞。\n竟日中支矜互胜，傍人如堵见终稀。\n不知双烛沙河上，谁得牛心一割归。",
        "dynasty": "宋",
        "collection_info": null
    },
    {
        "uuid": "588cf4f327c40126188ea7693e630037",
        "title": "句  其一",
        "author": "张先",
        "content": "愁似鳏鱼知夜永，懒同蝴蝶为春忙。",
        "dynasty": "宋",
        "collection_info": null
    },
    {
        "uuid": "5fd288efdbb1fcc584c6ac91c4444c41",
        "title": "句  其二",
        "author": "张先",
        "content": "霓舟忽舣鲈鱼乡，槎阁却凌云汉域。",
        "dynasty": "宋",
        "collection_info": null
    },
    {
        "uuid": "679916b777a6c43687620b6504ee6c2d",
        "title": "句  其三",
        "author": "张先",
        "content": "白怪鲈乡一旦成，分却松江半秋色。",
        "dynasty": "宋",
        "collection_info": null
    },
    {
        "uuid": "caecbaf127bddee9e94af283670dc947",
        "title": "句  其四",
        "author": "张先",
        "content": "湖山隐后家空在，烟雨词亡草自青。",
        "dynasty": "宋",
        "collection_info": null
    }
]