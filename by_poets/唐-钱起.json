[
    {
        "title": "紫参歌",
        "author": "钱起",
        "content": "远公林下满青苔，春药偏宜间石开。\n往往幽人寻水见，时时仙蝶隔云来。\n阴阳雕刻花如鸟，对凤连鸡一何小。\n春风宛转虎溪傍，紫翼红翘翻霁光。\n贝叶经前无住色，莲花会裏暂留香。\n蓬山才子怜幽性，白云阳春动新咏。\n应知仙卉老云霞，莫赏夭桃满蹊径。",
        "dynasty": "唐",
        "collection_info": null
    },
    {
        "title": "玛瑙杯歌",
        "author": "钱起",
        "content": "瑶溪碧岸生奇宝，剖质披心出文藻。\n良工雕饰明且鲜，得成珍器入芳筵。\n含华炳丽金尊侧，翠斝琼觞忽无色。\n繁弦急管催献酬，倏若飞空生羽翼。\n𤩌𤩌兰英照豹斑，满堂词客尽朱颜。\n花光来去传香袖，霞影高低傍玉山。\n王孙彩笔题新咏，碎锦连珠復辉映。\n世情贵耳不贵奇，谩说海底珊瑚枝。\n宁及琢磨当妙用，燕歌楚舞长相随。",
        "dynasty": "唐",
        "collection_info": null
    },
    {
        "title": "锄药咏",
        "author": "钱起",
        "content": "莳药穿林復在巘，浓香秀色深能浅。\n云气垂来裛露偏，松阴占处知春晚。\n拂曙残莺百啭催，萦泉带石几花开。\n不随飞鸟缘枝去，如笑幽人出谷来。\n对之不觉忘疎懒，废卷荷锄嫌日短。\n岂无萱草树阶墀，惜尔幽芳世所遗。\n但使芝兰出萧艾，不辞手足皆胼胝。\n宁学陶潜空嗜酒，颓龄舍此事东菑。",
        "dynasty": "唐",
        "collection_info": null
    },
    {
        "title": "病鹤篇",
        "author": "钱起",
        "content": "独鹤声哀羽摧折，沙头一点留残雪。\n三山侣伴能远翔，五里裴回忍为别。\n惊羣各畏野人机，谁肯相将霞水飞。\n不及川凫长比翼，随波双泛復双归。\n碧海沧江深且广，目尽天倪安得往。\n云山隔路不隔心，宛颈和鸣长在想。\n何时白雾捲青天，接影追飞太液前。",
        "dynasty": "唐",
        "collection_info": null
    },
    {
        "title": "片玉篇",
        "author": "钱起",
        "content": "至宝未为代所奇，韫灵示[璞]荆山陲。\n独使虹光天子识，不将清韵世人知。\n世人所贵惟燕石，美玉对之成瓦砾。\n空山埋照凡几年，古色苍痕宛自然。\n重溪幂幂暗云树，一片荧荧光石泉。\n美人之鉴明且彻，玉指提携嘆奇绝。\n试劳香袖拂莓苔，不觉清心皎冰雪。\n连城美价幸逢时，命代良工岂见遗。\n试作珪璋礼天地，何如瓀𤨟在阶墀。",
        "dynasty": "唐",
        "collection_info": null
    },
    {
        "title": "画鹤篇",
        "author": "钱起",
        "content": "点素凝姿任画工，霜毛玉羽照帘栊。\n借问飞鸣华表上，何如粉缋彩屏中。\n文昌宫近芙蓉阙，兰室絪缊香且结。\n鑪气朝成缑岭云，银灯夜作华亭月。\n日暖花明梁燕归，应惊片雪在仙闱。\n主人顾盼千金重，谁肯裴回五里飞。",
        "dynasty": "唐",
        "collection_info": null
    },
    {
        "title": "秋霖曲",
        "author": "钱起",
        "content": "君不见圣主旰食忧元元，秋风苦雨暗九门。\n凤凰池裏沸泉腾，苍龙阙下生云根。\n阴精离毕太淹度，倦鸟将归不知树。\n愁阴惨淡时殷雷，生灵垫溺若寒灰。\n公卿红粒爨丹桂，黔首白骨封青苔。\n貂裘玉食张公子，炰炙熏天戟门裏。\n且如歌笑日挥金，应笑禹汤能罪己。\n鹤鸣蛙跃正及时，豹隐兰凋亦可悲。\n焉得太阿决屏翳，还令率土见朝曦。",
        "dynasty": "唐",
        "collection_info": null
    },
    {
        "title": "白石枕",
        "author": "钱起",
        "content": "琢珉胜水碧，所贵素且贞。\n曾无白圭玷，不作浮磬鸣。\n捧来太阳前，一片新冰清。\n沈沈风宪地，待尔秋已至。\n璞坚难为功，谁怨晚成器。\n比德无磷缁，论交亦如此。",
        "dynasty": "唐",
        "collection_info": null
    },
    {
        "title": "赋得青城山歌送杨杜二郎中赴蜀军",
        "author": "钱起",
        "content": "蜀山西南千万重，仙经最说青城峰。\n青城嵚岑倚空碧，远压峨嵋吞剑壁。\n锦屏云起易成霞，玉洞花明不知夕。\n星台二妙逐王师，阮瑀军书王粲诗。\n日落猨声连玉笛，晴来山翠傍旌旗。\n绿萝春月营门近，知君对酒遥相思。",
        "dynasty": "唐",
        "collection_info": null
    },
    {
        "title": "送李大夫赴广州",
        "author": "钱起",
        "content": "一贤间气生，麟趾凤凰羽。\n何意人之望，未为王者辅。\n出镇忽推才，盛哉文且武。\n南越寄维城，雄雄拥甲兵。\n鼓门通幕府，天井入军营。\n厥俗多豪侈，古来难致礼。\n唯君饮冰心，可酌贪泉水。\n忠臣感圣君，徇义不邀勋。\n龙镜逃山魅，霜风破嶂雪。\n征途凡几转，魏阙如在眼。\n向郡海潮迎，指乡关树远。\n按节化瓯闽，下车佳政新。\n应令尉陀俗，还作上皇人。\n支离交俊哲，弱冠至华髮。\n昔许霄汉期，今嗟鹏鷃别。\n图南不可御，惆怅守薄暮。",
        "dynasty": "唐",
        "collection_info": null
    },
    {
        "title": "送崔校书从军",
        "author": "钱起",
        "content": "雁门太守能爱贤，麟阁书生亦投笔。\n宁唯玉劒报知己，更有龙韬佐师律。\n别马连嘶出御沟，家人几夜望刀头。\n燕南春草伤心色，蓟北黄云满眼愁。\n闻道轻生能击虏，何嗟少壮不封侯。",
        "dynasty": "唐",
        "collection_info": null
    },
    {
        "title": "送张将军征西",
        "author": "钱起",
        "content": "长安少年唯好武，金殿承恩争破虏。\n沙场烽火隔天山，铁骑征西几岁还。\n战处黑云霾翰海，愁中明月度阳关。\n玉笛声悲离酌晚，金方路极行人远。\n计日霜戈尽敌归，回首戎城空落晖。\n始笑子卿心计失，徒看海上节旄稀。",
        "dynasty": "唐",
        "collection_info": null
    },
    {
        "title": "送修武元少府",
        "author": "钱起",
        "content": "寸禄荣色养，此行宁叹惜。\n自今黄绶采兰时，不厌丹墀芳草色。\n百战荒城復井田，几家春树带人烟。\n黎甿久厌蓬飘苦，迟尔西南惠月传。",
        "dynasty": "唐",
        "collection_info": null
    },
    {
        "title": "送崔十三东游",
        "author": "钱起",
        "content": "千里有同心，十年一会面。\n当杯缓筝柱，倏忽催离宴。\n丹凤城头噪晚鸦，行人马首夕阳斜。\n灞上春风留别袂，关东新月宿谁家。\n官柳依依两乡色，谁能此别不相忆。",
        "dynasty": "唐",
        "collection_info": null
    },
    {
        "title": "送邬三落第还乡",
        "author": "钱起",
        "content": "郢客文章绝世稀，常嗟时命与心违。\n十年失路谁知己，千里思亲独远归。\n云帆春水将何适，日爱东南暮山碧。\n关中新月对离尊，江上残花待归客。\n名宦无媒自古迟，穷途此别不堪悲。\n荷衣垂钓且安命，金马招贤会有时。",
        "dynasty": "唐",
        "collection_info": null
    },
    {
        "title": "送马明府赴江陵",
        "author": "钱起",
        "content": "陶令南行心自永，江天极目澄秋景。\n万室遥方犬不鸣，双凫下处人皆静。\n清风高兴得湖山，门柳萧条双翟闲。\n黄花满把应相忆，落日登楼北望还。",
        "dynasty": "唐",
        "collection_info": null
    },
    {
        "title": "送毕侍御谪居",
        "author": "钱起",
        "content": "崇兰香死玉簪折，志士吞声甘徇节。\n忠荩不为明主知，悲来莫向时人说。\n沧浪之水见心清，楚客辞天泪满缨。\n百鸟喧喧噪一鹗，上林高枝亦难託。\n宁嗟人世弃虞飜，且喜江山得康乐。\n自怜黄绶老婴身，妻子朝来劝隐沦。\n桃花洞裏举家去，此别相思復几春。",
        "dynasty": "唐",
        "collection_info": null
    },
    {
        "title": "送褚大落第东归",
        "author": "钱起",
        "content": "离琴弹苦调，美人惨向隅。\n顷来荷策干明主，还復扁舟归五湖。\n汉家侧席明扬久，岂意遗贤在林薮。\n玉堂金马隔青云，墨客儒生皆白首。\n昨梦芳洲采白苹，归期且喜故园春。\n稚子只思陶令至，文君不厌马卿贫。\n剡中风月久相忆，池上旧游应再得。\n酒熟宁孤芳杜春，诗成不枉青山色。\n念此那能不羡归，长杨谏猎事皆违。\n他日东流一乘兴，知君为我扫荆扉。",
        "dynasty": "唐",
        "collection_info": null
    },
    {
        "title": "送傅管记赴蜀军",
        "author": "钱起",
        "content": "终童之死谁继出，燕颔儒生今俊逸。\n主将早知鹦鹉赋，飞书许载蛟龙笔。\n峨嵋玉垒指霞标，鸟没天低幕府遥。\n巴山雨色藏征斾，汉水猨声咽短箫。\n赐璧腰金应可料，才畧纵横年且妙。\n无人不重乐毅贤，何敌能当鲁连啸。\n日暮黄云千里昏，壮心轻别不销魂。\n勤君用却龙泉劒，莫负平生国士恩。",
        "dynasty": "唐",
        "collection_info": null
    },
    {
        "title": "送张少府",
        "author": "钱起",
        "content": "愁云破斜照，别酌劝行子。\n蓬惊马首风，雁拂天边水。\n寸晷如三岁，离心在万里。",
        "dynasty": "唐",
        "collection_info": null
    },
    {
        "title": "行路难",
        "author": "钱起",
        "content": "君不见明星映空月，太阳朝升光尽歇。\n君不见凋零委路蓬，长风飘举入云中。\n由来人事何尝定，且莫骄奢笑践穷。",
        "dynasty": "唐",
        "collection_info": null
    },
    {
        "title": "卢龙塞行送韦掌记",
        "author": "钱起",
        "content": "雨雪纷纷黑山外，行人共指卢龙塞。\n万里飞沙咽鼓鼙，三军杀气凝旌斾。\n陈琳书记本翩翩，料敌张兵夺酒泉。\n圣主好文兼好武，封侯莫比汉皇年。",
        "dynasty": "唐",
        "collection_info": null
    },
    {
        "title": "效古秋夜长",
        "author": "钱起",
        "content": "秋汉飞玉霜，北风扫荷香。\n含情纺织孤灯尽，拭泪相思寒漏长。\n檐前碧云静如水，月弔栖乌啼鸟起。\n谁家少妇事鸳机，锦幕云屏深掩扉。\n白玉窗中闻落叶，应怜寒女独无衣。",
        "dynasty": "唐",
        "collection_info": null
    },
    {
        "title": "卧病李员外题扉而去",
        "author": "钱起",
        "content": "僻陋病者居，蒿莱行径失。\n谁知簪绂贵，能问幽忧疾。\n珂声未驻门，兰气先入室。\n沉痾不冠带，安得候蓬荜。\n清扬去莫寻，离念顷来侵。\n雀栖高窗静，日出修桐阴。\n枕上忆君子，悄悄唯苦心。",
        "dynasty": "唐",
        "collection_info": null
    },
    {
        "title": "酬王维春夜竹亭赠别",
        "author": "钱起",
        "content": "山月随客来，主人兴不浅。\n今宵竹林下，谁觉花源远。\n惆怅曙莺啼，孤云还绝巘。",
        "dynasty": "唐",
        "collection_info": null
    },
    {
        "title": "山中寄时校书",
        "author": "钱起",
        "content": "蓬莱紫气温如玉，唯予知尔阳春曲。\n别来几日芳荪绿，百花酒满不见君，青山一望心断续。",
        "dynasty": "唐",
        "collection_info": null
    },
    {
        "title": "送李四擢第归觐省",
        "author": "钱起",
        "content": "当年贵得意，文字各争名。\n齐唱阳春曲，唯君金玉声。\n悬黎宝中出，高价世难掩。\n鸿羽不低飞，龙津徒自险。\n直矜鹦鹉赋，不贵芳桂枝。\n少俊蔡邕许，长鸣唐举知。\n梁城下熊轼，朱戟何暐耀。\n才子欲归宁，棠花已含笑。\n高门知庆大，子孝觉亲荣。\n独揽还珠美，宁唯问绢情。\n离筵不尽醉，掺袂一何早。\n马蹄西别轻，树色东看好。\n行尘忽不见，惆怅青门道。",
        "dynasty": "唐",
        "collection_info": null
    },
    {
        "title": "过曹钧隐居",
        "author": "钱起",
        "content": "荃蕙有奇性，馨香道为人。\n不居众芳下，宁老空林春。\n之子秉高节，攻文还守真。\n素书寸阴尽，流水怨情新。\n济济振缨客，烟霄各致身。\n谁当举玄晏，不使作良臣。",
        "dynasty": "唐",
        "collection_info": null
    },
    {
        "title": "哭曹钧",
        "author": "钱起",
        "content": "苦节推白首，怜君负此生。\n忠荩名空在，家贫道不行。\n朝来相忆访蓬荜，只谓渊明犹卧疾。\n忽见江南弔鹤来，始知天上文星失。\n尝恨知音千古稀，那堪夫子九泉归。\n一声邻笛残阳裏，酹酒空堂泪满衣。",
        "dynasty": "唐",
        "collection_info": null
    },
    {
        "title": "东阳郡斋中诣南山招韦十",
        "author": "钱起",
        "content": "霁来海半山，隐映城上起。\n中峰落照时，残雪翠微裏。\n同心久为别，孤兴那对此。\n良会何迟迟，清扬瞻则迩。",
        "dynasty": "唐",
        "collection_info": null
    },
    {
        "title": "清泥驿迎献王侍御",
        "author": "钱起",
        "content": "候馆扫清昼，使车出明光。\n森森入郭树，一道引飞霜。\n仰视骢花白，多惭绶色黄。\n鹪鹩无羽翼，愿假宪乌翔。",
        "dynasty": "唐",
        "collection_info": null
    },
    {
        "title": "沭阳古渡作",
        "author": "钱起",
        "content": "日落问津处，云霞残碧空。\n牧牛避田烧，退鹢随潮风。\n迴首故乡远，临流此路穷。\n翩翩青冥去，羡彼高飞鸿。",
        "dynasty": "唐",
        "collection_info": null
    },
    {
        "title": "卧疾荅刘道士",
        "author": "钱起",
        "content": "白露蚕已丝，空林日凄清。\n寥寥昼扉掩，独卧秋窗明。\n宝字比仙药，羽人寄柴荆。\n长吟想风驭，怳若升蓬瀛。",
        "dynasty": "唐",
        "collection_info": null
    },
    {
        "title": "梦寻西山准上人",
        "author": "钱起",
        "content": "别处秋泉声，至今犹在耳。\n何尝梦魂去，不见雪山子。\n新月隔林时，千峰翠微裏。\n言忘心更寂，迹灭云自起。\n觉来缨上尘，如洗功德水。",
        "dynasty": "唐",
        "collection_info": null
    },
    {
        "title": "长安旅宿",
        "author": "钱起",
        "content": "九秋旅夜长，万感何时歇。\n蕙花渐寒暮，心事犹楚越。\n直躬邅世道，咫步隔天阙。\n每闻长乐钟，载泣灵台月。\n明旦北门外，归途堪白髮。",
        "dynasty": "唐",
        "collection_info": null
    },
    {
        "title": "过桐柏山",
        "author": "钱起",
        "content": "秋风过楚山，山静秋声晚。\n赏心无定极，仙步亦清远。\n返照云窦空，寒流石苔浅。\n羽人昔已去，灵迹欣方践。\n投策谢归途，世缘从此遣。",
        "dynasty": "唐",
        "collection_info": null
    },
    {
        "title": "李士曹厅对雨",
        "author": "钱起",
        "content": "春雨暗重城，讼庭深更寂。\n终朝人吏少，满院烟云集。\n湿鸟压花枝，新苔宜砌石。\n掾曹富文史，清兴对词客。\n爱尔蕙兰丛，芳香饱时泽。",
        "dynasty": "唐",
        "collection_info": null
    },
    {
        "title": "登胜果寺南楼雨中望严协律",
        "author": "钱起",
        "content": "微雨侵晚阳，连山半藏碧。\n林端陟香榭，云外迟来客。\n孤村凝片烟，去水生远白。\n但隹川原趣，不觉城池夕。\n更喜眼中人，清光渐咫尺。",
        "dynasty": "唐",
        "collection_info": null
    },
    {
        "title": "冬夜题旅馆",
        "author": "钱起",
        "content": "退飞忆林薮，乐业羡黎庶。\n四海尽穷途，一枝无宿处。\n严冬北风急，中夜哀鸿去。\n孤烛思何深，寒窗坐难曙。\n劳歌待明发，惆怅盈百虑。",
        "dynasty": "唐",
        "collection_info": null
    },
    {
        "title": "自终南山晚归",
        "author": "钱起",
        "content": "采苓日往还。\n得性非樵隐，白水到初阔。\n青山辞尚近，绝境胜无倪。\n归途兴不尽，沮溺时返顾。\n牛羊自相引，逍遥不外求。\n尘虑从兹泯。",
        "dynasty": "唐",
        "collection_info": null
    },
    {
        "title": "早渡伊川见旧邻作",
        "author": "钱起",
        "content": "鵾鸡鸣早霜，秋水寒旅涉。\n渔人昔邻舍，相见具舟楫。\n出浦兴未尽，向山心更惬。\n村落通白云，茅茨隐红叶。\n东皋满时稼，归客欣復业。",
        "dynasty": "唐",
        "collection_info": null
    },
    {
        "title": "夕发箭场岩下作",
        "author": "钱起",
        "content": "行役不遑安，在幽机转发。\n山谷无明晦，溪霞自兴没。\n朝栉杉下风，夕饮石上月。\n懿尔青云士，垂缨朝凤阙。\n宁知采竹人，每食惭薇蕨。",
        "dynasty": "唐",
        "collection_info": null
    },
    {
        "title": "同李五夕次香山精舍访宪上人",
        "author": "钱起",
        "content": "彼岸闻山钟，仙舟过苕水。\n松门入幽映，石径趋迤逦。\n初月开草堂，远公方觏止。\n忘言在闲夜，凝念得微理。\n泠泠功德池，相与涤心耳。",
        "dynasty": "唐",
        "collection_info": null
    },
    {
        "title": "雨中望海上怀郁林观中道侣",
        "author": "钱起",
        "content": "山观海头雨，悬沫动烟树。\n只疑苍茫裏，郁岛欲飞去。\n大块怒天吴，惊潮荡云路。\n羣真俨盈想，一苇不可渡。\n惆怅赤城期，愿假轻鸿驭。",
        "dynasty": "唐",
        "collection_info": null
    },
    {
        "title": "广德初銮驾出关后登高愁望二首 一",
        "author": "钱起",
        "content": "长安不可望，远处边愁起。\n辇毂混戎夷，山河空表裏。\n黄云压城阙，斜照移烽垒。\n汉帜远成霞，胡马来如蚁。\n不知涿鹿战，早晚蚩尤死。\n渴日候河清，沈忧催暮齿。",
        "dynasty": "唐",
        "collection_info": null
    },
    {
        "title": "广德初銮驾出关后登高愁望二首 二",
        "author": "钱起",
        "content": "愁看秦川色，惨惨云景晦。\n干坤暂运行，品物遗覆载。\n黄尘涨戎马，紫气随龙斾。\n掩泣指关东，日月妖氛外。\n臣心寄远水，朝海去如带。\n周德更休明，天衢伫开泰。",
        "dynasty": "唐",
        "collection_info": null
    },
    {
        "title": "独往覆釜山寄郎士元",
        "author": "钱起",
        "content": "赏心无远近，芳月好登望。\n胜事引幽人，山下復山上。\n将寻洞中药，復爱湖外嶂。\n古壁苔入云，阴溪树穿浪。\n谁言世缘绝，更惜知音旷。\n莺啼绿萝春，迴首还惆怅。",
        "dynasty": "唐",
        "collection_info": null
    },
    {
        "title": "送王季友赴洪州幕下",
        "author": "钱起",
        "content": "列郡皆用武，南征所从谁。\n诸侯重才畧，见子如琼枝。\n抚剑感知己，出门方远辞。\n烟波带幕府，海日生红旗。\n问我何功德，负恩留玉墀。\n销魂把别袂，媿尔酬明时。",
        "dynasty": "唐",
        "collection_info": null
    },
    {
        "title": "客舍赠郑贲",
        "author": "钱起",
        "content": "结交意不薄，匪席言莫违。\n世义随波久，人生知己稀。\n先鸣誓相达，未遇还相依。\n一望金门诏，三看黄鸟飞。\n暝投同旅食，朝出易儒衣。\n嵇向林庐接，携手行将归。",
        "dynasty": "唐",
        "collection_info": null
    },
    {
        "title": "山中春仲寄上王恒颍川沈冲",
        "author": "钱起",
        "content": "隐者守恬泊，春山日深净。\n谁知蟠木材，得性无人境。\n座隅泉出洞，竹上云起岭。\n饥貁入山厨，饮虹过药井。\n前溪堪放逸，仲月好风景。\n游目来远思，摘芳寄汝颍。",
        "dynasty": "唐",
        "collection_info": null
    },
    {
        "title": "南中春意",
        "author": "钱起",
        "content": "入仕无知言，游方随世道。\n平生愿开济，遇物干怀抱。\n已阻青云期，甘同散樗老。\n客游南海曲，坐见韶阳蚤。\n旧国别佳人，他乡思芳草。\n惜无鸿鹄翅，安得凌苍昊。",
        "dynasty": "唐",
        "collection_info": null
    },
    {
        "title": "东陵药堂寄张道士",
        "author": "钱起",
        "content": "木落苍山空，当轩秋水色。\n清旦振衣坐，永吟意何极。\n愿言金丹寿，一假鸾凤翼。\n日夕开真经，言忘心更默。\n玄都有仙子，采药早相识。\n烟霞难再期，焚香空叹息。",
        "dynasty": "唐",
        "collection_info": null
    },
    {
        "title": "苦雨忆皇甫冉",
        "author": "钱起",
        "content": "凉雨门巷深，穷居成习静。\n独吟愁霖雨，更使秋思永。\n疲痾苦昏垫，日夕开轩屏。\n草木森已悲，衾帱清且冷。\n如何游宦客，江海随泛梗。\n延首长相思，忧襟孰能整。",
        "dynasty": "唐",
        "collection_info": null
    },
    {
        "title": "寄任山人",
        "author": "钱起",
        "content": "天阶崇黼黻，世路有趋竞。\n独抱中孚爻，谁知苦寒咏。\n行潦难朝海，散材空遇圣。\n岂无鸣凤时，其如问津命。\n所思青山郭，再梦绿萝径。\n林泉春可游，羡尔得其性。",
        "dynasty": "唐",
        "collection_info": null
    },
    {
        "title": "登秦岭半岩遇雨",
        "author": "钱起",
        "content": "屏翳忽腾气，浮阳惨无晖。\n千峰挂飞雨，百尺摇翠微。\n震电闪云径，奔流翻石矶。\n倚岩假松盖，临水羡荷衣。\n不得采苓去，空思乘月归。\n且怜东皋上，水色侵荆扉。",
        "dynasty": "唐",
        "collection_info": null
    },
    {
        "title": "杪秋南山西峰题准上人兰若",
        "author": "钱起",
        "content": "向山看霁色，步步豁幽性。\n返照乱流明，寒空千嶂净。\n石门有余好，霞残月欲映。\n上诣远公庐，孤峰悬一径。\n云裏隔窗火，松下闻山磬。\n客到两忘言，猨心与禅定。",
        "dynasty": "唐",
        "collection_info": null
    },
    {
        "title": "田园雨后赠邻人",
        "author": "钱起",
        "content": "安排常任性，偃卧晚开户。\n樵客荷蓑归，向来春山雨。\n残云虹未落，返景霞初吐。\n时鸟鸣村墟，新泉遶林圃。\n尧年尚恬泊，邻里成太古。\n室迩人遂遥，相思怨芳杜。",
        "dynasty": "唐",
        "collection_info": null
    },
    {
        "title": "天门谷题孙逸人石壁",
        "author": "钱起",
        "content": "崖石乱流处，竹深斜照归。\n主人卧磻石，心耳涤清晖。\n春雷近作解，空谷半芳菲。\n云栋綵虹宿，药圃蝴蝶飞。\n恶嚣慕嘉遯，几夜瞻少微。\n相见竟何说，忘情同息机。",
        "dynasty": "唐",
        "collection_info": null
    },
    {
        "title": "蓝溪休沐寄赵八给事",
        "author": "钱起",
        "content": "虫鸣归旧里，田野秋农闲。\n即事敦夙尚，衡门方再关。\n夕阳入东篱，爽气高前山。\n霜蕙后时老，巢禽知暝还。\n侍臣黄枢宠，鸣玉青云间。\n肯想观鱼处，寒泉照髮斑。",
        "dynasty": "唐",
        "collection_info": null
    },
    {
        "title": "游辋川至南山寄谷口王十六",
        "author": "钱起",
        "content": "山色不厌远，我行随处深。\n蹟幽青萝径，思绝孤霞岑。\n独鹤引过浦，鸣猨呼入林。\n褰裳百泉裏，一步一清心。\n王子在何处，隔云鸡犬音。\n折麻定延伫，乘月期招寻。",
        "dynasty": "唐",
        "collection_info": null
    },
    {
        "title": "蓝田溪与渔者宿",
        "author": "钱起",
        "content": "独游屡忘归，况此隐沦处。\n濯髮清泠泉，月明不能去。\n更怜垂纶叟，静若沙上鹭。\n一论白云心，千里沧洲趣。\n芦中夜火尽，浦口秋山曙。\n叹息分枝禽，何时更相遇。",
        "dynasty": "唐",
        "collection_info": null
    },
    {
        "title": "淮上别范大",
        "author": "钱起",
        "content": "悲风陨凉叶，送归怨南楚。\n穷年将别离，寸晷申宴语。\n长淮流不尽，征棹忽復举。\n碧落半愁云，黄鹤时顾侣。\n游宦且未达，前途各修阻。\n分袂一相嗟，良辰更何许。",
        "dynasty": "唐",
        "collection_info": null
    },
    {
        "title": "离居夜雨奉寄李京兆",
        "author": "钱起",
        "content": "永夜不可度，蛩吟秋雨滴。\n寂寞想章台，始叹云泥隔。\n雷声匪君车，犹时过我庐。\n电影非君烛，犹能明我目。\n如何琼树枝，梦裏看不足。\n望望佳期阻，愁生寒草绿。",
        "dynasty": "唐",
        "collection_info": null
    },
    {
        "title": "叹毕少府以持法无隐见繫",
        "author": "钱起",
        "content": "用法本禁邪，尽心翻自极。\n毕公在囹圄，世事何糺纆。\n翠凤呈其瑞，虞罗寄铩翼。\n囚中千念时，窗外百花色。\n落景闭圜扉，春虫网丛棘。\n古人不念文，纷泪莫霑臆。",
        "dynasty": "唐",
        "collection_info": null
    },
    {
        "title": "小园招隐",
        "author": "钱起",
        "content": "支离鲜兄弟，形影如手足。\n但遂饮冰节，甘辞代耕禄。\n斑衣在林巷，始觉无羁束。\n交柯低户阴，闲鸟将雏宿。\n穷通世情阻，日夜苔径绿。\n谁言北郭贫，能分晏婴粟。",
        "dynasty": "唐",
        "collection_info": null
    },
    {
        "title": "过温逸人旧居",
        "author": "钱起",
        "content": "返真难合道，怀旧仍无弔。\n浮俗渐浇淳，斯人谁继妙。\n声容在心耳，宁觉阻言笑。\n玄堂闭几春，拱木齐云峤。\n鹤传居士舞，猨得苏门啸。\n酹酒片阳微，空山想埋照。",
        "dynasty": "唐",
        "collection_info": null
    },
    {
        "title": "县内水亭晨兴听讼",
        "author": "钱起",
        "content": "晨光起宿露，池上判黎甿。\n借问秋泉色，何如拙宦情。\n磨铅辱利用，策蹇愁前程。\n昨夜明月满，中心如鹊惊。\n负恩时易失，多病绩难成。\n坐惜寒塘晚，霜风吹杜蘅。",
        "dynasty": "唐",
        "collection_info": null
    },
    {
        "title": "海畔秋思",
        "author": "钱起",
        "content": "匡济难道合，去留随兴牵。\n偶为谢客事，不顾平子田。\n魏阙贲翘楚，此身长弃捐。\n箕裘空在念，咄咄谁推贤。\n无用即明代，养痾仍壮年。\n日夕望佳期，帝乡路几千。\n秋风晨夜起，零落愁芳荃。",
        "dynasty": "唐",
        "collection_info": null
    },
    {
        "title": "太子李舍人城东别业",
        "author": "钱起",
        "content": "南山转羣木，昏晓拥山翠。\n小泽近龙居，清苍常雨气。\n君家北原上，千金买胜事。\n丹阙退朝回，白云迎赏至。\n新晴村落外，处处烟景异。\n片水明断岸，余霞入古寺。\n东皋指归翼，目尽有余意。",
        "dynasty": "唐",
        "collection_info": null
    },
    {
        "title": "谷口新居寄同省朋故",
        "author": "钱起",
        "content": "种黍傍烟溪，榛芜兼沮洳。\n亦知生计薄，所贵隐身处。\n橡栗石上村，莓苔水中路。\n萧然授衣日，得此还山趣。\n汲井爱秋泉，结茅因古树。\n闲云与幽鸟，对我不能去。\n寄谢鸳鹭羣，狎鸥拙所慕。",
        "dynasty": "唐",
        "collection_info": null
    },
    {
        "title": "京兆尹厅前甘棠树降甘露",
        "author": "钱起",
        "content": "内史用尧意，理京宣惠慈。\n气和祥则降，孰谓天难知。\n济旱露为兆，有如埙应篪。\n岂无夭桃树，洒此甘棠枝。\n玉色与人净，珠光临笔垂。\n协风与之俱，物性皆熙熙。\n何必凤池上，方看作霖时。",
        "dynasty": "唐",
        "collection_info": null
    },
    {
        "title": "秋夜作",
        "author": "钱起",
        "content": "万计各无成，寸心日悠漫。\n浮生竟何穷，巧历不能算。\n流落四海间，辛勤百年半。\n商歌向秋月，哀韵兼浩叹。\n寤寐怨佳期，美人隔霄汉。\n寒云度穷水，别业遶垂幔。\n窗中问谈鸡，长夜何时旦。",
        "dynasty": "唐",
        "collection_info": null
    },
    {
        "title": "观村人牧山田",
        "author": "钱起",
        "content": "六府且未盈，三农争务作。\n贫民乏井税，塉土皆垦凿。\n禾黍入寒云，茫茫半山郭。\n秋来积霖雨，霜降方铚获。\n中田聚黎甿，反景空村落。\n顾惭不耕者，微禄同卫鹤。\n庶追周任言，敢负谢生诺。",
        "dynasty": "唐",
        "collection_info": null
    },
    {
        "title": "裴侍郎湘川迴以青竹筒相遗因而赠之",
        "author": "钱起",
        "content": "楚竹青玉润，从来湘水阴。\n缄书取直节，君子知虚心。\n入用随宪简，积文不受金。\n体将丹凤直，色映秋霜深。\n宁肯假伶伦，谬为龙凤吟。\n唯将翰院客，昔秘瑶华音。\n长跪捧嘉贶，岁寒惭所钦。",
        "dynasty": "唐",
        "collection_info": null
    },
    {
        "title": "东城初陷与薛员外王补阙暝投南山佛寺",
        "author": "钱起",
        "content": "日昃石门裏，松声山寺寒。\n香云空静影，定水无惊湍。\n洗足解尘缨，忽觉天形宽。\n清钟扬虚谷，微月深重峦。\n噫我朝露世，翻浮与波澜。\n行运遘忧患，何缘亲盘桓。\n庶将镜中象，尽作无生观。",
        "dynasty": "唐",
        "collection_info": null
    },
    {
        "title": "奉和张荆州巡农晚望",
        "author": "钱起",
        "content": "太清霁云雷，阳春陶物象。\n明牧行春令，仁风助昇长。\n时和俗勤业，播殖农厥壤。\n阴阴桑陌连，漠漠水田广。\n郡中忽无事，方外还独往。\n日暮驻归轩，湖山有佳赏。\n宣城传逸韵，千载谁此响。",
        "dynasty": "唐",
        "collection_info": null
    },
    {
        "title": "送包何东游",
        "author": "钱起",
        "content": "水国尝独往，送君还念兹。\n湖山远近色，昏旦烟霞时。\n子好谢公迹，常吟孤屿诗。\n果乘扁舟去，若与白鸥期。\n野趣及春好，客游欣此辞。\n入云投馆僻，采碧过帆迟。\n江上日迴首，琴中劳别思。\n春鸿刷归翼，一寄杜蘅枝。",
        "dynasty": "唐",
        "collection_info": null
    },
    {
        "title": "酬陶六辞秩归旧居见柬",
        "author": "钱起",
        "content": "靖节昔高尚，令孙嗣清徽。\n旧庐云峰下，献岁车骑归。\n去俗因解绶，忆山得采薇。\n田畴春事起，里巷相寻稀。\n渊明醉乘兴，闲门秪掩扉。\n花禽惊曙月，邻女上鸣机。\n毕娶愿已果，养恬志宁违。\n吾当挂朝服，同尔缉荷衣。",
        "dynasty": "唐",
        "collection_info": null
    },
    {
        "title": "奉使采箭簳竹谷中晨兴赴岭",
        "author": "钱起",
        "content": "孤客倦夜坐，闻猨乘早发。\n背溪已斜汉，登栈尚残月。\n重峰转森爽，幽步更超越。\n云木耸鹤巢，风萝扫虎穴。\n人羣从自远，世役终难歇。\n入山非买山，采竹异采蕨。\n谁见子牟意，悁劳书魏阙。",
        "dynasty": "唐",
        "collection_info": null
    },
    {
        "title": "同严逸人东溪泛舟",
        "author": "钱起",
        "content": "子陵江海心，高迹此闲放。\n渔舟在溪水，曾是敦夙尚。\n朝霁收云物，垂纶独清旷。\n寒花古岸傍，唳鹤晴沙上。\n纷吾好贞逸，不远来相访。\n已接方外游，仍陪郢中唱。\n欢言尽佳酌，高兴延秋望。\n日暮浩歌还，红霞乱青嶂。",
        "dynasty": "唐",
        "collection_info": null
    },
    {
        "title": "过沈氏山居",
        "author": "钱起",
        "content": "鸡鸣孤烟起，静者能卜筑。\n乔木出云心，闲门掩山腹。\n贫交喜相见，把臂欢不足。\n空林留宴言，永日清耳目。\n泉声冷尊俎，荷气香童仆。\n往往仙犬鸣，樵人度深竹。\n酒酣出谷口，世网何羁束。\n始愿今不从，区区折腰禄。",
        "dynasty": "唐",
        "collection_info": null
    },
    {
        "title": "赠柏岩老人",
        "author": "钱起",
        "content": "日与麋鹿羣，贤哉买山叟。\n庞眉忽相见，避世一何久。\n林栖古崖曲，野事佳春后。\n瓠叶覆荆扉，栗苞垂瓮牖。\n独歌还独酌，不耕亦不耦。\n硗田隔云溪，多雨长稂莠。\n烟霞得情性，身世同刍狗。\n寄谢营道人，天真此翁有。",
        "dynasty": "唐",
        "collection_info": null
    },
    {
        "title": "送薛判官赴蜀",
        "author": "钱起",
        "content": "横笛声转悲，羽觞酣欲别。\n举目叩关远，离心不可说。\n边陲劳帝念，日下降才杰。\n路极巴水长，天衔剑峰缺。\n单车动夙夜，越境正炎节。\n星桥过客稀，火井蒸云热。\n阴符能制胜，千里在坐决。\n始见儒者雄，长缨繫余孽。",
        "dynasty": "唐",
        "collection_info": null
    },
    {
        "title": "诏许昌崔明府拜补阙",
        "author": "钱起",
        "content": "儒者久营道，诏书方问贤。\n至精一耀世，高步谁同年。\n何树可栖凤，高梧枝拂天。\n脱身凫舄裏，载笔虎闱前。\n日月传轩后，衣冠真列仙。\n则知骊龙珠，不秘清泠泉。\n才子贵难见，郢歌空復传。\n惜哉效颦客，心想劳婵娟。",
        "dynasty": "唐",
        "collection_info": null
    },
    {
        "title": "仲春晚寻覆釜山",
        "author": "钱起",
        "content": "蝴蝶弄和风，飞花不知晚。\n王孙寻芳草，步步忘路远。\n况我爱青山，涉趣皆游践。\n萦迴必中路，阴晦阳復显。\n古岸生新泉，霞峰映雪巘。\n交枝花色异，奇石云根浅。\n碧洞志忘归，紫芝行可搴。\n应嗤嵇叔夜，林卧方沈湎。",
        "dynasty": "唐",
        "collection_info": null
    },
    {
        "title": "赠东邻郑少府",
        "author": "钱起",
        "content": "一闻白雪唱，愿见清扬久。\n谁谓结绶来，得陪趋府后。\n小邑蓝溪上，卑栖惬所偶。\n忘言復连墙，片月亦携手。\n草色同春径，莺声共高柳。\n美景百花时，平生一杯酒。\n圣朝法天地，以我为刍狗。\n秩满归白云，期君访谷口。",
        "dynasty": "唐",
        "collection_info": null
    },
    {
        "title": "谢张法曹万顷小山暇景见忆",
        "author": "钱起",
        "content": "乐道随去处，养和解朝簪。\n茅堂近丹阙，佳致亦何深。\n退食不趋府，忘机还在林。\n清风乱流上，永日小山阴。\n解箨雨中竹，将雏花际禽。\n物华对幽寂，弦酌兼咏吟。\n自昔仰高步，及兹劳所钦。\n郢歌叨继组，知己復知音。",
        "dynasty": "唐",
        "collection_info": null
    },
    {
        "title": "罢章陵令山居过中峰道者二首 一",
        "author": "钱起",
        "content": "宁辞园令秩，不改渊明调。\n解印无与言，见山始一笑。\n幽人还绝境，谁道苦奔峭。\n随云剩渡溪，出门更垂钓。\n吾庐青霞裏，窗树玄猨啸。\n微月清风来，方知散髮妙。",
        "dynasty": "唐",
        "collection_info": null
    },
    {
        "title": "罢章陵令山居过中峰道者二首 二",
        "author": "钱起",
        "content": "丘壑趣如此，暮年始栖偃。\n赖遇无心云，不笑归来晚。\n鸣鸠拂红枝，初服傍清畎。\n昨日山僧来，犹嫌嘉遯浅。\n託君紫阳家，路灭心更远。\n梯云创其居，抱犊上绝巘。\n杏田溪一曲，霞境峰几转。\n路石挂飞泉，谢公应在眼。\n愿言携手去，采药长不返。",
        "dynasty": "唐",
        "collection_info": null
    },
    {
        "title": "登覆釜山遇道人二首 一",
        "author": "钱起",
        "content": "晨策趣无涯，名山深转秀。\n三休变覆景，万转迷宇宙。\n攀崖到天窗，入洞穷玉溜。\n侧径蹲怪石，飞萝掷惊狖。\n花间炼药人，鸡犬和乳窦。\n散髮便迎客，采芝仍满袖。\n郭璞赋游仙，始愿今可就。",
        "dynasty": "唐",
        "collection_info": null
    },
    {
        "title": "登覆釜山遇道人二首 二",
        "author": "钱起",
        "content": "真气重嶂裏，知君嘉遯幽。\n山阶压丹穴，药井通洑流。\n道者带经出，洞中携我游。\n欲骖白蜺去，且为紫芝留。\n忽忆武陵事，别家疑数秋。",
        "dynasty": "唐",
        "collection_info": null
    },
    {
        "title": "寻华山云台观道士",
        "author": "钱起",
        "content": "秋日西山明，胜趣引孤策。\n桃源数曲尽，洞口两岸坼。\n还从罔象来，忽得仙灵宅。\n霓裳谁之子，霞酌能止客。\n残阳在翠微，携手更登历。\n林行拂烟雨，溪望乱金碧。\n飞鸟下天窗，褭松际云壁。\n稍寻玄踪远，宛入寥天寂。\n愿言葛仙翁，终年炼玉液。",
        "dynasty": "唐",
        "collection_info": null
    },
    {
        "title": "海上卧病寄王临",
        "author": "钱起",
        "content": "离客穷海阴，萧辰归思结。\n一随浮云滞，几怨黄鹄别。\n妙年即沈痾，生事多所阙。\n劒中负明义，枕上惜玄髮。\n之子良史才，华簪偶时哲。\n相思千里道，愁望飞鸟绝。\n岁暮冰雪寒，淮湖不可越。\n百年去心虑，孤影守薄劣。\n独余慕侣情，金石无休歇。",
        "dynasty": "唐",
        "collection_info": null
    },
    {
        "title": "登玉山诸峰偶至悟真寺",
        "author": "钱起",
        "content": "郭南云水佳，讼简野情发。\n紫芝每相引，黄绶不能绁。\n稍入石门幽，始知灵境绝。\n冥搜未寸晷，仙径俄九折。\n蟠木盖石梁，崩岸露云穴。\n数峰拔昆崙，秀色与空澈。\n玉气交晴虹，桂花留曙月。\n半岩采珉者，一点如片雪。\n真赏无前程，奇观宁暂辍。\n更闻东林磬，可听不可说。\n兴中寻觉化，寂尔诸象灭。",
        "dynasty": "唐",
        "collection_info": null
    },
    {
        "title": "长安客舍赠李行父明府",
        "author": "钱起",
        "content": "藏器待时少，知人自古难。\n遂令丹穴凤，晚食金琅玕。\n谁谓兵戈际，鸣琴方一弹。\n理烦善用简，济猛能兼宽。\n夙夜念黎庶，寝兴非宴安。\n洪波未静壑，何树不惊鸾。\n凫舄傍京辇，甿心悬灌坛。\n高槐暗苦雨，长剑生秋寒。\n旅食还为客，饥年亦尽欢。\n亲劳携斗水，往往救泥蟠。\n但恐酬明义，蹉跎芳岁阑。",
        "dynasty": "唐",
        "collection_info": null
    },
    {
        "title": "美杨侍御清文见示",
        "author": "钱起",
        "content": "伯牙道丧来，弦绝无人续。\n谁知绝唱后，更有难和曲。\n层峰与清流，逸势竞奔蹙。\n清文不出户，仿像皆在目。\n雾雪看满怀，兰荃坐盈掬。\n孤光碧潭月，一片昆崙玉。\n初见歌阳春，韶光变枯木。\n再见吟白雪，便觉云肃肃。\n则知造化源，方寸能展缩。\n斯文不易遇，清爽心岂足。\n愿言书诸绅，可以为佩服。",
        "dynasty": "唐",
        "collection_info": null
    },
    {
        "title": "山居新种花药与道土同游赋诗",
        "author": "钱起",
        "content": "自乐鱼鸟性，宁求农牧资。\n浅深爱岩壑，疏凿尽幽奇。\n雨花相助好，莺鸣春草时。\n种兰入山翠，引葛上花枝。\n风露拆红紫，缘溪復映池。\n新泉香杜若，片石引江蓠。\n宛谓武陵洞，潜鹰造化移。\n杖策携烟客，满袖掇芳蕤。\n蝴蝶舞留我，仙鸡闲傍篱。\n但令黄精熟，不虑韶光迟。\n笑指云萝径，樵人那得知。",
        "dynasty": "唐",
        "collection_info": null
    },
    {
        "title": "初黄绶赴蓝田县作",
        "author": "钱起",
        "content": "蟠木无匠伯，终年弃山樊。\n苦心非良知，安得入君门。\n忽忝英达顾，宁窥造化恩。\n萤光起腐草，云翼腾沈鲲。\n片石世何用，良工心所存。\n一叨尉京甸，三省惭黎元。\n贤尹正趋府，仆夫俨归轩。\n眼中县胥色，耳裏苍生言。\n居人散山水，即景真桃源。\n鹿聚入田径，鸡鸣隔岭村。\n飡和俗久清，到邑政空论。\n且嘉讼庭寂，前阶满芳荪。",
        "dynasty": "唐",
        "collection_info": null
    },
    {
        "title": "归义寺题震上人壁",
        "author": "钱起",
        "content": "入谷逢雨花，香绿引幽步。\n招提饶泉石，万转同一趣。\n向背森碧峰，浅深罗古树。\n尧皇未登极，此地曾隐雾。\n秘谶得神谋，因高思虎踞。\n太阳忽临照，物象俄光煦。\n梵王宫始开，长者金先布。\n白水入禅境，砀山通觉路。\n往往无心云，犹起潜龙处。\n仍闻七祖后，佛子继调御。\n溪鸟投慧灯，山蝉饱甘露。\n不作解缨客，宁知舍筏喻。\n身世已悟空，归途復何去。",
        "dynasty": "唐",
        "collection_info": null
    },
    {
        "title": "奉和圣制登会昌山应制",
        "author": "钱起",
        "content": "睿想入希夷，真游到具茨。\n玉銮登嶂远，云辂出花迟。\n泉壑凝神处，阳和布泽时。\n六龙多顺动，四海正雍熙。",
        "dynasty": "唐",
        "collection_info": null
    },
    {
        "title": "省中对雪寄元判官拾遗昆季",
        "author": "钱起",
        "content": "万点瑶台雪，飞来锦帐前。\n琼枝应比净，鹤髮敢争先。\n散影成花月，流光透竹烟。\n今朝谢家兴，几处郢歌传。",
        "dynasty": "唐",
        "collection_info": null
    },
    {
        "title": "山斋独坐喜玄上人夕至",
        "author": "钱起",
        "content": "舍下虎溪径，烟霞入暝开。\n柴门兼竹静，山月与僧来。\n心莹红莲水，言忘绿茗杯。\n前峰曙更好，斜汉欲西迴。",
        "dynasty": "唐",
        "collection_info": null
    },
    {
        "title": "秋夜寄张韦二主簿",
        "author": "钱起",
        "content": "凉夜褰帘好，轻云过月初。\n碧空河色浅，红叶露声虚。\n道阻天难问，机忘世易疎。\n不知双翠凤，栖棘復何如。",
        "dynasty": "唐",
        "collection_info": null
    },
    {
        "title": "归故山路逢邻居隐者",
        "author": "钱起",
        "content": "握手云栖路，澘然恨几重。\n谁知绿林盗，长占彩霞峰。\n心死池塘草，声悲石径松。\n无因芳杜月，琴酒更相逢。",
        "dynasty": "唐",
        "collection_info": null
    },
    {
        "title": "落第刘拾遗相送东归",
        "author": "钱起",
        "content": "不醉百花酒，伤心千里归。\n独收和氏玉，还采旧山薇。\n出处离心尽，荣枯会面稀。\n预愁芳草色，一径入衡闱。",
        "dynasty": "唐",
        "collection_info": null
    },
    {
        "title": "和刘七读书",
        "author": "钱起",
        "content": "夜雨深馆静，苦心黄卷前。\n云阴留墨沼，萤影傍华编。\n梦鸟富清藻，通经仍妙年。\n何愁丹穴凤，不饮玉池泉。",
        "dynasty": "唐",
        "collection_info": null
    },
    {
        "title": "早下江宁",
        "author": "钱起",
        "content": "暮天微雨散，凉吹片帆轻。\n云物高秋节，山川孤客情。\n霜苹留楚水，寒鴈别吴城。\n宿浦有归梦，愁猨莫夜鸣。",
        "dynasty": "唐",
        "collection_info": null
    },
    {
        "title": "登復州南楼",
        "author": "钱起",
        "content": "孤树延春日，他山捲曙霞。\n客心湖上鴈，归思日边花。\n行李迷方久，归期涉岁赊。",
        "dynasty": "唐",
        "collection_info": null
    },
    {
        "title": "江陵晦日陪诸官泛舟",
        "author": "钱起",
        "content": "节物堪为乐，江湖有主人。\n舟行深更好，山趣久弥新。\n尊酒平生意，烟花异国春。\n城南无夜月，长袖莫留宾。",
        "dynasty": "唐",
        "collection_info": null
    },
    {
        "title": "县城秋夕",
        "author": "钱起",
        "content": "山城日易夕，愁生先掩扉。\n俸薄不沽酒，家贫忘授衣。\n露重蕙花落，月冷莎难飞。\n効拙惭无补，云林叹再归。",
        "dynasty": "唐",
        "collection_info": null
    },
    {
        "title": "秋夜梁七兵曹同宿二首 一",
        "author": "钱起",
        "content": "一笑不可得，同心相见稀。\n摘菱频贳酒，待月未扃扉。\n星影低惊鹊，虫声傍旅衣。\n卑栖岁已晚，共羡鴈南飞。",
        "dynasty": "唐",
        "collection_info": null
    },
    {
        "title": "秋夜梁七兵曹同宿二首 二",
        "author": "钱起",
        "content": "好欲弃吾道，今宵又遇君。\n老夫相劝酒，稚子待题文。\n月下谁家笛，城头几片云。\n如何此幽兴，明日重离羣。",
        "dynasty": "唐",
        "collection_info": null
    },
    {
        "title": "和万年成少府寓直",
        "author": "钱起",
        "content": "赤县新秋夜，文人藻思催。\n钟声自仙掖，月色近霜台。\n一叶兼萤度，孤云带鴈来。\n明朝紫书下，应问长卿才。",
        "dynasty": "唐",
        "collection_info": null
    },
    {
        "title": "春夜过长孙绎别业",
        "author": "钱起",
        "content": "佳期难再得，清夜此云林。\n带竹新泉冷，穿花片月深。\n含毫凝逸思，酌水话幽心。\n不觉星河转，山枝惊曙禽。",
        "dynasty": "唐",
        "collection_info": null
    },
    {
        "title": "题温处士山居",
        "author": "钱起",
        "content": "谁知白云外，别有绿萝春。\n苔绕溪边径，花深洞裏人。\n逸妻看种药，稚子伴垂纶。\n颍上逃尧者，何如此养真。",
        "dynasty": "唐",
        "collection_info": null
    },
    {
        "title": "题陈季壁",
        "author": "钱起",
        "content": "郢人何苦调，饮水仍布衾。\n烟火昼不起，蓬蒿春欲深。\n前庭少乔木，邻舍闻新禽。\n虽有征贤诏，终伤不遇心。",
        "dynasty": "唐",
        "collection_info": null
    },
    {
        "title": "赠邻居齐六司仓",
        "author": "钱起",
        "content": "沈冥众所遗，咫尺绝佳期。\n始觉衡门下，翛然太古时。\n鸡声共邻巷，烛影隔茅茨。\n坐惜牛羊径，芳荪白露滋。",
        "dynasty": "唐",
        "collection_info": null
    },
    {
        "title": "送征鴈",
        "author": "钱起",
        "content": "秋空万里净，嘹唳独南征。\n风急翻霜冷，云开见月惊。\n塞长怯去翼，影灭有余声。\n怅望遥天外，乡愁满目生。",
        "dynasty": "唐",
        "collection_info": null
    },
    {
        "title": "宴郁林观张道士房",
        "author": "钱起",
        "content": "灭迹人间世，忘归象外情。\n竹坛秋月冷，山殿夜钟清。\n仙侣披云集，霞杯达曙斜。\n同欢不可再，朝暮赤龙迎。",
        "dynasty": "唐",
        "collection_info": null
    },
    {
        "title": "秋夕与梁锽文宴",
        "author": "钱起",
        "content": "客到衡门下，林香蕙草时。\n好风能自至，明月不须期。\n秋日翻荷影，晴光脆柳枝。\n留欢美清夜，宁觉晓钟迟。",
        "dynasty": "唐",
        "collection_info": null
    },
    {
        "title": "哭空寂寺玄上人",
        "author": "钱起",
        "content": "悽然双树下，垂泪远公房。\n灯续生前火，炉添没后香。\n阴阶明片雪，寒竹响空廊。\n寂灭应为乐，尘心徒自伤。",
        "dynasty": "唐",
        "collection_info": null
    },
    {
        "title": "题精舍寺",
        "author": "钱起",
        "content": "胜景不易遇，入门神顿清。\n房房占山色，处处分泉声。\n诗思竹间得，道心松下生。\n何时来此地，摆落世间情。",
        "dynasty": "唐",
        "collection_info": null
    },
    {
        "title": "开元观遇张侍御",
        "author": "钱起",
        "content": "碧落忘归处，佳期不厌逢。\n晚凉生玉井，新暑避烟松。\n欲醉流霞酌，还醒度竹钟。\n更怜琪树下，历历见遥峰。",
        "dynasty": "唐",
        "collection_info": null
    },
    {
        "title": "和人秋归终南山别业",
        "author": "钱起",
        "content": "旧居三顾后，晚节重幽寻。\n野径到门尽，山窗连竹阴。\n昔年莺山谷，今日凤归林。\n物外凌云操，谁能继此心。",
        "dynasty": "唐",
        "collection_info": null
    },
    {
        "title": "故相国苗公挽歌",
        "author": "钱起",
        "content": "灞陵谁宠葬，汉主念萧何。\n盛业留青史，浮荣逐逝波。\n陇云仍作雨，薤露已成歌。\n悽怆平津阁，秋风弔客过。",
        "dynasty": "唐",
        "collection_info": null
    },
    {
        "title": "酬刘员外雨中见寄",
        "author": "钱起",
        "content": "苦雨滴兰砌，秋风生葛衣。\n潢污三径绝，砧杵四邻稀。\n分与玄豹隐，不为湘燕飞。\n惭君角巾折，犹肯问衡闱。",
        "dynasty": "唐",
        "collection_info": null
    },
    {
        "title": "赋得归云送李山人归华山",
        "author": "钱起",
        "content": "秀色横千里，归云积几重。\n欲依毛女岫，初卷少姨峰。\n盖影随征马，衣香拂卧龙。\n秪应函谷上，真气日溶溶。",
        "dynasty": "唐",
        "collection_info": null
    },
    {
        "title": "过裴长官新亭",
        "author": "钱起",
        "content": "茅屋多新意，芳林昨试移。\n野人知石路，戏鸟认花枝。\n慢水萦蓬户，闲云挂竹篱。\n到家成一醉，归马不能骑。",
        "dynasty": "唐",
        "collection_info": null
    },
    {
        "title": "寄郢州郎士元使君",
        "author": "钱起",
        "content": "龙节知无事，江城不掩扉。\n诗传过客远，书到故人稀。\n坐啸看潮起，行春送鴈归。\n望舒三五夜，思尽谢玄晖。",
        "dynasty": "唐",
        "collection_info": null
    },
    {
        "title": "过长孙宅与朗上人茶会",
        "author": "钱起",
        "content": "偶与息心侣，忘归才子家。\n玄谈兼藻思，绿茗代榴花。\n岸帻看云卷，含毫任景斜。\n松乔若逢此，不復醉流霞。",
        "dynasty": "唐",
        "collection_info": null
    },
    {
        "title": "下第题长安客舍",
        "author": "钱起",
        "content": "不遂青云望，愁看黄鸟飞。\n棃花度寒食，客子未春衣。\n世事随时变，交情与我违。\n空余主人柳，相见却依依。",
        "dynasty": "唐",
        "collection_info": null
    },
    {
        "title": "陪考功王员外城东池亭宴",
        "author": "钱起",
        "content": "无双锦帐郎，绝境有林塘。\n鹤静疎羣羽，蓬开失众芳。\n晴山看不厌，流水趣何长。\n日晚催归骑，钟声下夕阳。",
        "dynasty": "唐",
        "collection_info": null
    },
    {
        "title": "过孙员外蓝田山居",
        "author": "钱起",
        "content": "不知香署客，谢病翠微间。\n去幄兰将老，辞车雉亦闲。\n近窗云出洞，当户竹连山。\n对酒溪霞晚，家人采蕨还。",
        "dynasty": "唐",
        "collection_info": null
    },
    {
        "title": "秋园晚沐",
        "author": "钱起",
        "content": "黄卷在穷巷，归来生道心。\n五株衰柳下，三径小园深。\n倒薤翻成字，寒花不假林。\n庞眉谢羣彦，独酌且闲吟。",
        "dynasty": "唐",
        "collection_info": null
    },
    {
        "title": "穷秋对雨",
        "author": "钱起",
        "content": "晦日连苦雨，动息更邅迴。\n生事萍无定，愁心云不开。\n翟门悲暝雀，墨竈上寒苔。\n始信宜城守，乘流畏曝腮。",
        "dynasty": "唐",
        "collection_info": null
    },
    {
        "title": "裴迪南门秋夜对月",
        "author": "钱起",
        "content": "夜来诗酒兴，月满谢公楼。\n影闭重门静，寒生独树秋。\n鹊惊随叶散，萤远入烟流。\n今夕遥天末，清光几处愁。",
        "dynasty": "唐",
        "collection_info": null
    },
    {
        "title": "和蜀县段明府秋城望归期",
        "author": "钱起",
        "content": "制锦蜀江静，飞凫汉阙遥。\n一兹风靡草，再视露盈条。\n旅望多愁思，秋天更泬寥。\n河阳传丽藻，清韵入歌谣。",
        "dynasty": "唐",
        "collection_info": null
    },
    {
        "title": "晚归蓝田酬王维给事赠别",
        "author": "钱起",
        "content": "卑栖却得性，每与白云归。\n徇禄仍怀橘，看山免采薇。\n暮禽先去马，新月待开扉。\n霄汉时回首，知音青琐闱。",
        "dynasty": "唐",
        "collection_info": null
    },
    {
        "title": "再得毕侍御书闻巴中卧病",
        "author": "钱起",
        "content": "芳信来相续，同心远更亲。\n数重云外树，不隔眼中人。\n梦寐花骢色，相思黄鸟春。\n更闻公干病，一夜二毛新。",
        "dynasty": "唐",
        "collection_info": null
    },
    {
        "title": "宿新里馆",
        "author": "钱起",
        "content": "愁人待晓鸡，秋雨暗凄凄。\n度烛萤时灭，传书鴈渐低。\n客来知计误，梦裏泣津迷。\n无以逃悲思，寒螀处处啼。",
        "dynasty": "唐",
        "collection_info": null
    },
    {
        "title": "谷口书斋寄杨补阙",
        "author": "钱起",
        "content": "泉壑带茅茨，云霞生薜帷。\n竹怜新雨后，山爱夕阳时。\n闲鹭栖常早，秋花落更迟。\n家童扫萝径，昨与故人期。",
        "dynasty": "唐",
        "collection_info": null
    },
    {
        "title": "衡门春夜",
        "author": "钱起",
        "content": "不厌晴林下，微风度葛巾。\n宁唯北牕月，自谓上皇人。\n丛篠轻新暑，孤花占晚春。\n寄言庄叟蝶，与尔得天真。",
        "dynasty": "唐",
        "collection_info": null
    },
    {
        "title": "题吴通微主人",
        "author": "钱起",
        "content": "食贫无尽日，有愿几时谐。\n长啸秋光晚，谁知志士怀。\n朝烟不起竈，寒叶欲连阶。\n饮水仍留我，孤灯点夜斋。",
        "dynasty": "唐",
        "collection_info": null
    },
    {
        "title": "晚次宿预馆",
        "author": "钱起",
        "content": "乡心不可问，秋气又相逢。\n飘泊方千里，离悲復几重。\n迴云随去鴈，寒露滴鸣蛩。\n延颈遥天末，如闻故国钟。",
        "dynasty": "唐",
        "collection_info": null
    },
    {
        "title": "蓝上茅茨期王维补阙",
        "author": "钱起",
        "content": "山中人不见，云去夕阳过。\n浅濑寒鱼少，丛兰秋蝶多。\n老年疎世事，幽性乐天和。\n酒熟思才子，溪头望玉珂。",
        "dynasty": "唐",
        "collection_info": null
    },
    {
        "title": "春宵寓直",
        "author": "钱起",
        "content": "养拙惯云卧，为郎如鸟栖。\n不知仙阁峻，惟觉玉绳低。\n帐喜香烟暖，诗惭赐笔题。\n未央春漏促，残梦谢晨鸡。",
        "dynasty": "唐",
        "collection_info": null
    },
    {
        "title": "新昌里言怀",
        "author": "钱起",
        "content": "性拙偶从宦，心闲多掩扉。\n虽看北堂草，不忘旧山薇。\n花月霁来好，云泉堪梦归。\n如何建章漏，催着早朝衣。",
        "dynasty": "唐",
        "collection_info": null
    },
    {
        "title": "秋夜寄袁中丞王员外",
        "author": "钱起",
        "content": "一夕盈千念，方知别者劳。\n衰荣难会面，魂梦暂同袍。\n片月临阶早，晴河度鴈高。\n应怜蒋生径，秋露满蓬蒿。",
        "dynasty": "唐",
        "collection_info": null
    },
    {
        "title": "九日闲居寄登高数子",
        "author": "钱起",
        "content": "初服栖穷巷，重阳忆旧游。\n门闲谢病日，心醉授衣秋。\n酒尽寒花笑，庭空暝雀愁。\n今朝落帽客，几处管弦留。",
        "dynasty": "唐",
        "collection_info": null
    },
    {
        "title": "晚入宣城界",
        "author": "钱起",
        "content": "斜日片帆阴，春风孤客心。\n山来指樵路，岸去惜花林。\n海气蒸云黑，潮声隔雨深。\n乡愁不可道，浦宿听猨吟。",
        "dynasty": "唐",
        "collection_info": null
    },
    {
        "title": "静夜酬通上人问疾",
        "author": "钱起",
        "content": "东林生早凉，高枕远公房。\n大士看心后，中宵清漏长。\n惊蝉出暗柳，微月隐迴廊。\n何事沈痾久，含毫问药王。",
        "dynasty": "唐",
        "collection_info": null
    },
    {
        "title": "奉陪使君十四叔晚憩大云门寺",
        "author": "钱起",
        "content": "野寺千家外，闲行晚暂过。\n炎氛临水尽，夕照傍林多。\n境对知心妄，人安觉政和。\n绳床摇麈尾，佳趣满沧波。",
        "dynasty": "唐",
        "collection_info": null
    },
    {
        "title": "省中春暮酬嵩阳焦道士见招",
        "author": "钱起",
        "content": "朝花飞暝林，对酒伤春心。\n流年催素髮，不觉映华簪。\n垂老遇知己，酬恩看寸阴。\n如何紫芝客，相忆白云深。",
        "dynasty": "唐",
        "collection_info": null
    },
    {
        "title": "酬苗发员外宿龙池寺见寄",
        "author": "钱起",
        "content": "宁知待漏客，清夜此从容。\n暂别迎车雉，还随护法龙。\n香烟轻上月，林岭静闻钟。\n郢曲传甘露，尘心洗几重。",
        "dynasty": "唐",
        "collection_info": null
    },
    {
        "title": "贞懿皇后挽词",
        "author": "钱起",
        "content": "淑丽诗传美，徽章礼饰哀。\n有恩加象服，无日祀高禖。\n晓月孤秋殿，寒山出夜台。\n通灵深眷想，青鸟独飞来。",
        "dynasty": "唐",
        "collection_info": null
    },
    {
        "title": "岁初归旧山",
        "author": "钱起",
        "content": "欲知愚谷好，久别与春还。\n莺暖初归树，云晴却恋山。\n石田耕种少，野客性情闲。\n求仲应难见，残阳且掩关。",
        "dynasty": "唐",
        "collection_info": null
    },
    {
        "title": "銮驾避狄岁寄别韩云卿",
        "author": "钱起",
        "content": "白髮壮心死，愁看国步移。\n关山惨无色，亲爱忽惊离。\n影绝龙分剑，声衰鸟恋枝。\n茫茫云海外，相忆不相知。",
        "dynasty": "唐",
        "collection_info": null
    },
    {
        "title": "咏白油帽送客",
        "author": "钱起",
        "content": "薄质惭加首，愁阴幸庇身。\n卷舒无定日，行止必依人。\n已沐脂膏惠，宁辞雨露频。\n虽同客衣色，不染洛阳尘。",
        "dynasty": "唐",
        "collection_info": null
    },
    {
        "title": "蓝上采石芥寄前李明府",
        "author": "钱起",
        "content": "渊明遗爱处，山芥绿芳初。\n翫此春阴色，犹滋夜雨余。\n隔溪烟叶小，覆石雪花舒。\n采采还相赠，瑶华信不如。",
        "dynasty": "唐",
        "collection_info": null
    },
    {
        "title": "送赟法师往上都",
        "author": "钱起",
        "content": "远近化人天，王城指日边。\n宰君迎说法，童子伴随缘。\n到处花为雨，行时杖出泉。\n今霄松月下，门闭想安禅。",
        "dynasty": "唐",
        "collection_info": null
    },
    {
        "title": "送沈少府还江宁",
        "author": "钱起",
        "content": "远宦碧云外，此行佳兴牵。\n湖山入闾井，鸥鸟傍神仙。\n斜日背乡树，春潮迎客船。\n江楼新咏发，应与政声传。",
        "dynasty": "唐",
        "collection_info": null
    },
    {
        "title": "送虞说擢第东游",
        "author": "钱起",
        "content": "湖山不可厌，东望有余情。\n片玉登科后，孤舟任兴行。\n月中严子濑，花际楚王城。\n岁暮云皋鹤，闻天更一鸣。",
        "dynasty": "唐",
        "collection_info": null
    },
    {
        "title": "送少微师西行",
        "author": "钱起",
        "content": "随缘忽西去，何日返东林。\n世路宁磋别，空门久息心。\n人烟一饭少，山雪独行深。\n天外猨啼处，谁闻清梵音。",
        "dynasty": "唐",
        "collection_info": null
    },
    {
        "title": "送昆山孙少府",
        "author": "钱起",
        "content": "徇禄近沧海，乘流看碧霄。\n谁知仙吏去，宛与世尘遥。\n远帆背归鸟，孤舟抵上潮。\n悬知讼庭静，窗竹日萧萧。",
        "dynasty": "唐",
        "collection_info": null
    },
    {
        "title": "送屈突司马充安西书记",
        "author": "钱起",
        "content": "制胜三军劲，澄清万里余。\n星飞庞统骥，箭发鲁连书。\n海月低云斾，江霞入锦车。\n遥知太阿剑，计日斩鲸鱼。",
        "dynasty": "唐",
        "collection_info": null
    },
    {
        "title": "送时暹避难适荆南",
        "author": "钱起",
        "content": "三叹把离袂，七哀深我情。\n云天愁远别，豺虎拥前程。\n驻马恋携手，隔河闻哭声。\n相思昏若梦，泪眼几时明。",
        "dynasty": "唐",
        "collection_info": null
    },
    {
        "title": "送边补阙东归省觐",
        "author": "钱起",
        "content": "东去有余意，春风生赐衣。\n凤凰衔诏下，才子采兰归。\n斗酒百花裏，情人一笑稀。\n别离须计日，相望在彤闱。",
        "dynasty": "唐",
        "collection_info": null
    },
    {
        "title": "送弹琴李长史往洪州",
        "author": "钱起",
        "content": "抱琴为傲吏，孤棹復南行。\n几度秋江水，皆添白雪声。\n佳期来客梦，幽思缓王程。\n佐牧无劳问，心和政自平。",
        "dynasty": "唐",
        "collection_info": null
    },
    {
        "title": "送宋征君让官还山",
        "author": "钱起",
        "content": "至人无滞迹，谒帝復思玄。\n魏阙辞花绶，春山有杏田。\n紫霞开别酒，黄鹤舞离弦。\n今夜思君梦，遥遥入洞天。",
        "dynasty": "唐",
        "collection_info": null
    },
    {
        "title": "送陈供奉恩勅放归觐省",
        "author": "钱起",
        "content": "得意今如此，清光不可攀。\n臣心尧日下，乡思楚云间。\n杨柳依归棹，芙蓉栖旧山。\n采兰兼衣锦，何似买臣还。",
        "dynasty": "唐",
        "collection_info": null
    },
    {
        "title": "送外甥范勉赴任常州长史兼觐省",
        "author": "钱起",
        "content": "怜君展骥去，能解倚门愁。\n就养仍荣禄，还乡即昼游。\n橘花低客舍，莼菜绕归舟。\n与报垂纶叟，知吾世网留。",
        "dynasty": "唐",
        "collection_info": null
    },
    {
        "title": "陇右送韦三还京",
        "author": "钱起",
        "content": "春风起东道，握手望京关。\n柳色从乡至，莺声送客还。\n嘶骖顾近驿，归路出他山。\n举目情难尽，羁离失志间。",
        "dynasty": "唐",
        "collection_info": null
    },
    {
        "title": "送元评事归山居",
        "author": "钱起",
        "content": "忆家望云路，东去独依依。\n水宿随渔火，山行到竹扉。\n寒花催酒熟，山犬喜人归。\n遥羡书窗下，千峰出翠微。",
        "dynasty": "唐",
        "collection_info": null
    },
    {
        "title": "送武进韦明府",
        "author": "钱起",
        "content": "理邑想无事，鸣琴不下堂。\n井田通楚越，津市半渔商。\n卢橘垂残雨，红莲拆早霜。\n送君催白首，临水独思乡。",
        "dynasty": "唐",
        "collection_info": null
    },
    {
        "title": "送上官侍御",
        "author": "钱起",
        "content": "执简朝方下，乘轺去不赊。\n感恩轻远道，入幕比还家。\n碣石春云色，邯郸古树花。\n飞书报明主，烽火静天涯。",
        "dynasty": "唐",
        "collection_info": null
    },
    {
        "title": "送郭秀才制举下第南游",
        "author": "钱起",
        "content": "失志思浪迹，知君晦近名。\n出关尘渐远，过郢兴弥清。\n山尽溪初广，人闲舟自行。\n探幽无旅思，莫畏楚猨鸣。",
        "dynasty": "唐",
        "collection_info": null
    },
    {
        "title": "送夏侯审校书东归",
        "author": "钱起",
        "content": "楚乡飞鸟没，独与碧云还。\n破镜催归客，残阳见旧山。\n诗成流水上，梦尽落花间。\n傥寄相思字，愁人定解颜。",
        "dynasty": "唐",
        "collection_info": null
    },
    {
        "title": "送卫功曹赴荆南",
        "author": "钱起",
        "content": "汉家仍用武，才子晚成名。\n惆怅江陵去，谁知魏阙情。\n碧云愁楚水，春酒醉宜城。\n定想褰帷政，还闻坐啸声。",
        "dynasty": "唐",
        "collection_info": null
    },
    {
        "title": "送马使君赴郑州",
        "author": "钱起",
        "content": "东土忽无事，专城復任贤。\n喜观班瑞礼，还在偃兵年。\n膏雨带荥水，归人耕圃田。\n遥知下车日，万井起新烟。",
        "dynasty": "唐",
        "collection_info": null
    },
    {
        "title": "送郎四补阙东归",
        "author": "钱起",
        "content": "无事共干世，多时废隐沦。\n相看恋簪组，不觉老风尘。\n劝酒怜今别，伤心倍去春。",
        "dynasty": "唐",
        "collection_info": null
    },
    {
        "title": "送陆三出尉",
        "author": "钱起",
        "content": "春草晚来色，东门愁送君。\n盛才仍下位，明代负奇文。\n且乐神仙道，终随鸳鹭羣。\n梅生寄黄绶，不日在青云。",
        "dynasty": "唐",
        "collection_info": null
    },
    {
        "title": "送安都秀才北还",
        "author": "钱起",
        "content": "年少工文客，言离却解颜。\n不嗟荆宝退，能喜綵衣还。\n新月来前馆，高阳出故关。\n相思东北望，燕赵隔青山。",
        "dynasty": "唐",
        "collection_info": null
    },
    {
        "title": "送褚十一澡擢第归吴觐省",
        "author": "钱起",
        "content": "林表吴山色，诗人思不忘。\n向家流水便，怀橘綵衣香。\n满酌留归骑，前程未夕阳。\n怆兹江海去，谁惜杜蘅芳。",
        "dynasty": "唐",
        "collection_info": null
    },
    {
        "title": "送费秀才归衡州",
        "author": "钱起",
        "content": "南望潇湘渚，词人远忆家。\n客心随楚水，归棹宿江花。\n不畏心期阻，惟愁面会赊。\n云天有飞翼，方寸伫瑶华。",
        "dynasty": "唐",
        "collection_info": null
    },
    {
        "title": "送陆郎中",
        "author": "钱起",
        "content": "事边仍恋主，举酒復悲歌。\n粉署含香别，辕门载笔过。\n莺声出汉苑，柳色过漳河。\n相忆情难尽，离居春草多。",
        "dynasty": "唐",
        "collection_info": null
    },
    {
        "title": "送僧归日本",
        "author": "钱起",
        "content": "上国随缘住，来途若梦行。\n浮天沧海远，去世法舟轻。\n水月通禅观，鱼龙听梵声。\n惟怜一灯影，万里眼中明。",
        "dynasty": "唐",
        "collection_info": null
    },
    {
        "title": "送杨皞擢第游江南",
        "author": "钱起",
        "content": "行人临水去，新咏復新悲。\n万里高秋月，孤山远别时。\n挂帆严子濑，酹酒敬亭祠。",
        "dynasty": "唐",
        "collection_info": null
    },
    {
        "title": "送田仓曹归觐",
        "author": "钱起",
        "content": "青丝络骢马，去府望梁城。\n节下趋庭处，秋来怀橘情。\n别筵寒日晚，归路碧云生。\n千里相思夜，愁看新月明。",
        "dynasty": "唐",
        "collection_info": null
    },
    {
        "title": "送张管书记",
        "author": "钱起",
        "content": "边事多劳役，儒衣逐鼓鼙。\n日寒关树外，峰尽塞云西。\n河广篷难度，天遥鴈渐低。\n班超封定远，之子去思齐。",
        "dynasty": "唐",
        "collection_info": null
    },
    {
        "title": "送萧常侍北使",
        "author": "钱起",
        "content": "绛节引雕戈，鸣驺动玉珂。\n戎城去日远，汉使隔年多。\n鴈宿常连雪，沙飞半渡河。\n明光朝即迩，[杕]杜早成歌。",
        "dynasty": "唐",
        "collection_info": null
    },
    {
        "title": "送李栖桐道举擢第还乡省侍",
        "author": "钱起",
        "content": "几年深道要，一举过贤关。\n名与玄珠出，乡宜昼锦还。\n莲舟同宿浦，柳岸向家山。\n欲见宁亲孝，儒衣稚子斑。",
        "dynasty": "唐",
        "collection_info": null
    },
    {
        "title": "送柳道士",
        "author": "钱起",
        "content": "去世能成道，游仙不定家。\n归期千岁鹤，行迈五云车。\n海上春应尽，壶中日未斜。\n不知相忆处，琪树几枝花。",
        "dynasty": "唐",
        "collection_info": null
    },
    {
        "title": "送陆珽侍御使新罗",
        "author": "钱起",
        "content": "衣冠周柱史，才学我乡人。\n受命辞云陛，倾城送使臣。\n去程沧海月，归思上林春。\n始觉儒风远，殊方礼乐新。",
        "dynasty": "唐",
        "collection_info": null
    },
    {
        "title": "重送陆侍御使日本",
        "author": "钱起",
        "content": "万里三韩国，行人满目愁。\n辞天使星远，临水涧霜秋。\n云佩迎仙岛，虹旌过蜃楼。\n定知怀魏阙，迴首海西头。",
        "dynasty": "唐",
        "collection_info": null
    },
    {
        "title": "送陆贽擢第还苏州",
        "author": "钱起",
        "content": "乡路归何早，云间喜擅名。\n思亲卢橘熟，带雨客帆轻。\n夜火临津驿，晨钟隔浦城。\n华亭养仙羽，计日再飞鸣。",
        "dynasty": "唐",
        "collection_info": null
    },
    {
        "title": "送虞说擢第南归觐省",
        "author": "钱起",
        "content": "南风起别袂，心到衡湘间。\n归客楚山远，孤舟云水闲。\n爱君采莲处，花岛连家山。\n得意且宁省，人生难此还。",
        "dynasty": "唐",
        "collection_info": null
    },
    {
        "title": "送原公南游",
        "author": "钱起",
        "content": "有意兼程去，飘然二翼轻。\n故乡多久别，春草不伤情。\n洗钵泉初暖，焚香晓更清。",
        "dynasty": "唐",
        "collection_info": null
    },
    {
        "title": "送万兵曹赴广陵",
        "author": "钱起",
        "content": "秋日思还客，临流语别难。\n楚城将坐啸，郢曲有余悲。\n山晚桂花老，江寒苹叶衰。\n应须杨得意，更诵长卿辞。",
        "dynasty": "唐",
        "collection_info": null
    },
    {
        "title": "送李判官赴桂州幕",
        "author": "钱起",
        "content": "欲知儒道贵，缝掖见诸侯。\n且感千金诺，宁辞万里游。\n鴈峰侵瘴远，桂水出云流。\n坐惜离居晚，相思绿蕙秋。",
        "dynasty": "唐",
        "collection_info": null
    },
    {
        "title": "题苏公林亭",
        "author": "钱起",
        "content": "平津东阁在，别是竹林期。\n万叶秋声裏，千家落照时。\n门随深巷静，窗过远钟迟。\n客位苔生处，依然又赋诗。",
        "dynasty": "唐",
        "collection_info": null
    },
    {
        "title": "赋得寒云轻重色送子恂入京",
        "author": "钱起",
        "content": "无限寒云色，苍茫浅更深。\n从龙如有瑞，捧日不成阴。\n积翠全低岭，虚明半出林。\n帝乡遥在目，铁马又骎骎。",
        "dynasty": "唐",
        "collection_info": null
    },
    {
        "title": "赋得丛兰曙后色送梁侍御人京",
        "author": "钱起",
        "content": "曙色传芳意，分明锦绣丛。\n兰生齐后日，花发夜来风。\n不向三峰裏，全胜一县中。\n遥知大苑内，应待五花骢。",
        "dynasty": "唐",
        "collection_info": null
    },
    {
        "title": "赋得余冰",
        "author": "钱起",
        "content": "晓日余冰上，春池一镜明。\n多从履处薄，偏向饮时清。\n比雪光仍在，因风片不成。\n更随舟楫去，犹可助坚贞。",
        "dynasty": "唐",
        "collection_info": null
    },
    {
        "title": "赋得浦口望斜月送皇甫判官",
        "author": "钱起",
        "content": "起见西楼月，依依向浦斜。\n动摇生浅浪，明灭照寒沙。\n水渚犹疑雪，梅林不辨花。\n送君无可赠，持此代瑶华。",
        "dynasty": "唐",
        "collection_info": null
    },
    {
        "title": "赋得绵绵思远道送岑判官入岭",
        "author": "钱起",
        "content": "极目烟霞外，孤舟一使星。\n兴中寻白雪，梦裏过沧溟。\n夜月松江戍，秋风竹坞亭。\n不知行远近，芳草日青青。",
        "dynasty": "唐",
        "collection_info": null
    },
    {
        "title": "江宁春夜裴使君席送萧员外",
        "author": "钱起",
        "content": "花院日扶疎，江云自卷舒。\n主人熊轼任，归客稚门车。\n曙月稀星裏，春烟紫禁余。\n行看石头戍，记得是南徐。",
        "dynasty": "唐",
        "collection_info": null
    },
    {
        "title": "送薛八谪居",
        "author": "钱起",
        "content": "东水将孤客，南行路几千。\n虹翻潮上雨，鸟落瘴中天。\n谪去宁留恨，思归岂待年。\n衔杯且一醉，别泪莫潸然。",
        "dynasty": "唐",
        "collection_info": null
    },
    {
        "title": "送衡阳归客",
        "author": "钱起",
        "content": "归客爱鸣榔，南征忆旧乡。\n江山追宋玉，云雨忆荆王。\n醉裏宜城近，歌中郢路长。\n怜君从此去，日夕望三湘。",
        "dynasty": "唐",
        "collection_info": null
    },
    {
        "title": "送员外侍御入朝",
        "author": "钱起",
        "content": "别思乱无绪，妖氛犹未清。\n含香五夜客，持赋十年兄。\n霜拂金波树，星迴玉斗城。\n自怜江上鹤，垂翅羡飞鸣。",
        "dynasty": "唐",
        "collection_info": null
    },
    {
        "title": "送李谏议归荆州",
        "author": "钱起",
        "content": "归舟同不繫，纤草剩忘忧。\n禁掖曾通籍，江城旧列侯。\n暮帆依夏口，春雨梦荆州。\n何日朝云陛，随君拜冕旒。",
        "dynasty": "唐",
        "collection_info": null
    },
    {
        "title": "送元中丞江淮转运",
        "author": "钱起",
        "content": "薄税归天府，轻徭赖使臣。\n欢霑赐帛老，恩及卷绡人。\n去问殊官俗，来经几劫春。\n东南御亭上，莫问有风尘。",
        "dynasty": "唐",
        "collection_info": null
    },
    {
        "title": "送唐别驾赴郢州",
        "author": "钱起",
        "content": "少年从事好，此去别愁轻。\n满座诗人兴，随君郢路行。\n蒹葭侵驿树，云水抱山城。\n遥爱下车日，江皋春草生。",
        "dynasty": "唐",
        "collection_info": null
    },
    {
        "title": "送郑巨及第后归觐",
        "author": "钱起",
        "content": "多才白华子，初擅桂枝名。\n嘉庆送归客，新秋带雨行。\n离人背水去，喜鹊近家迎。\n别赠难为此，衰年畏后生。",
        "dynasty": "唐",
        "collection_info": null
    },
    {
        "title": "宿远上人兰若",
        "author": "钱起",
        "content": "香花闭一林，真士此看心。\n行道白云近，然灯翠壁深。\n梵筵清水月，禅坐冷山阴。\n更说东溪好，明朝乘兴寻。",
        "dynasty": "唐",
        "collection_info": null
    },
    {
        "title": "酬元秘书晚出蓝溪见寄",
        "author": "钱起",
        "content": "野兴引才子，独行幽径迟。\n云留下山处，鸟静出溪时。\n拙宦不忘隐，归休常在兹。\n知音倘相访，炊黍扫茅茨。",
        "dynasty": "唐",
        "collection_info": null
    },
    {
        "title": "别张起居",
        "author": "钱起",
        "content": "有别时留恨，销魂况在今。\n风涛初振海，鹓鹭各辞林。\n旧国关河绝，新秋草露深。\n陆机婴世网，应负故山心。",
        "dynasty": "唐",
        "collection_info": null
    },
    {
        "title": "郭司徒厅夜宴",
        "author": "钱起",
        "content": "秋堂復夜阑，举目尽悲端。\n霜堞鸟声苦，更楼月色寒。\n美人深别意，斗酒少留欢。\n明发将何赠，平生双玉盘。",
        "dynasty": "唐",
        "collection_info": null
    },
    {
        "title": "初至京口示诸弟",
        "author": "钱起",
        "content": "还家百战后，访故几人存。\n兄弟得相见，荣枯何处论。\n新诗添卷轴，旧业见儿孙。\n点检平生事，焉能出荜门。",
        "dynasty": "唐",
        "collection_info": null
    },
    {
        "title": "月下洗药",
        "author": "钱起",
        "content": "汲井向新月，分流入众芳。\n湿花低桂影，翻叶静泉光。\n露下添余润，蜂惊引暗香。\n寄言养生客，来此共提筐。",
        "dynasty": "唐",
        "collection_info": null
    },
    {
        "title": "晚春永宁墅小园独坐寄上王相公",
        "author": "钱起",
        "content": "东阁一何静，莺声落日愁。\n夔龙暂为别，昏旦思兼秋。\n蕙草出篱外，花枝寄竹幽。\n上方传雅颂，七夕让风流。",
        "dynasty": "唐",
        "collection_info": null
    },
    {
        "title": "岁暇题茅茨",
        "author": "钱起",
        "content": "谷口逃名客，归来遂野心。\n薄田供岁酒，乔木待新禽。\n溪路春云重，山厨夜火深。\n桃源应渐好，仙客许相寻。",
        "dynasty": "唐",
        "collection_info": null
    },
    {
        "title": "九日登玉山",
        "author": "钱起",
        "content": "霞景青山上，谁知此胜游。\n龙沙传往事，菊酒对今秋。\n步石随云起，题诗向水流。\n忘归更有处，松下片云幽。",
        "dynasty": "唐",
        "collection_info": null
    },
    {
        "title": "宴崔驸马玉山别业",
        "author": "钱起",
        "content": "金榜开青琐，骄奢半隐沦。\n玉箫惟送酒，罗袖爱留宾。\n竹馆烟催瞑，梅园雪误春。\n满朝辞赋客，尽是入林人。",
        "dynasty": "唐",
        "collection_info": null
    },
    {
        "title": "春谷幽居",
        "author": "钱起",
        "content": "黄鸟鸣园柳，新阳改旧阴。\n春来此幽兴，宛是谢公心。\n扫径兰芽出，添池山影深。\n虚名随振鹭，安得久栖林。",
        "dynasty": "唐",
        "collection_info": null
    },
    {
        "title": "赋得池上双丁香树",
        "author": "钱起",
        "content": "得地移根远，交柯遶指柔。\n露香浓结桂，池影鬬蟠虬。\n黛叶轻筠绿，金花笑菊秋。\n何如南海外，雨露隔炎洲。",
        "dynasty": "唐",
        "collection_info": null
    },
    {
        "title": "题樊川杜相公别业",
        "author": "钱起",
        "content": "数亩园林好，人知贤相家。\n结茅书阁俭，带水槿篱斜。\n古树生春藓，新荷卷落花。\n圣恩加玉铉，安得卧青霞。",
        "dynasty": "唐",
        "collection_info": null
    },
    {
        "title": "酬卢十一过宿",
        "author": "钱起",
        "content": "乞还方未遂，日夕望云林。\n况復逢青草，何妨问此心。\n闭门公务散，枉策故情深。\n遥夜他乡宿，同君梁甫吟。",
        "dynasty": "唐",
        "collection_info": null
    },
    {
        "title": "崔十四宅问候",
        "author": "钱起",
        "content": "晓日早莺啼，江城旅思迷。\n微官同寄傲，移疾阻招携。\n远水闾阎内，青山稚堞西。\n王孙莫久卧，春草欲萋萋。",
        "dynasty": "唐",
        "collection_info": null
    },
    {
        "title": "山路见梅感而有作",
        "author": "钱起",
        "content": "莫言山路僻，还被好风催。\n行客凄凉过，村篱冷落开。\n晚溪寒水照，晴日数蜂来。\n重忆江南酒，何因把一杯。",
        "dynasty": "唐",
        "collection_info": null
    },
    {
        "title": "咏门上画松上元王杜三相公",
        "author": "钱起",
        "content": "昔闻生涧底，今见起毫端。\n众草此时没，何人知岁寒。\n岂能裨栋宇，且欲出门阑。\n只在丹青笔，凌云也不难。",
        "dynasty": "唐",
        "collection_info": null
    },
    {
        "title": "早发东阳",
        "author": "钱起",
        "content": "信风催过客，早发梅花桥。\n数鴈起前渚，千艘争便潮。\n将随浮云去，日惜故山遥。\n惆怅烟波末，佳期在碧霄。",
        "dynasty": "唐",
        "collection_info": null
    },
    {
        "title": "舟中寄李起居",
        "author": "钱起",
        "content": "南行风景好，昏旦水皋闲。\n春色郢中树，晴霞湖上山。\n去家旅帆远，回首暮潮还。\n蕙草知何赠，故人云汉间。",
        "dynasty": "唐",
        "collection_info": null
    },
    {
        "title": "夜雨寄寇校书",
        "author": "钱起",
        "content": "秋馆烟雨合，重城钟漏深。\n佳期阻清夜，孤兴发离心。\n烛影出绡幕，虫声连素琴。\n此时蓬阁友，应念昔同衾。",
        "dynasty": "唐",
        "collection_info": null
    },
    {
        "title": "喜李侍御拜郎官入省",
        "author": "钱起",
        "content": "粉署花骢入，丹霄紫诰垂。\n直庐惊漏近，赐被觉霜移。\n汉主前瑶席，穰侯许凤池。\n应怜后行鴈，空羡上林枝。",
        "dynasty": "唐",
        "collection_info": null
    },
    {
        "title": "苏端林亭对酒喜雨",
        "author": "钱起",
        "content": "小雨飞林顶，浮凉入晚多。\n能知留客处，偏与好风过。\n濯锦飜红蕊，跳珠乱碧荷。\n芳尊深几许，此兴可酣歌。",
        "dynasty": "唐",
        "collection_info": null
    },
    {
        "title": "见上林春鴈翔青云寄杨起居李员外",
        "author": "钱起",
        "content": "上林春更好，宾鴈不知归。\n顾影怜青籞，传声入紫微。\n夜陪池鹭宿，朝出苑花飞。\n宁忆寒乡侣，鸾凰一见稀。",
        "dynasty": "唐",
        "collection_info": null
    },
    {
        "title": "偶成",
        "author": "钱起",
        "content": "含毫意不浅，微月上帘栊。\n门静吏人息，心闲囹圄空。\n繁星入疎树，惊鹊倦秋风。\n始觉牵卑剧，宵眠亦在公。",
        "dynasty": "唐",
        "collection_info": null
    },
    {
        "title": "渔潭值雨",
        "author": "钱起",
        "content": "日入林岛异，鹤鸣风草间。\n孤帆泊枉渚，飞雨来前山。\n客意念留滞，川途忽阻艰。\n赤亭仍数里，夜待安流还。",
        "dynasty": "唐",
        "collection_info": null
    },
    {
        "title": "题萧丞小池",
        "author": "钱起",
        "content": "莺鸣蕙草绿，朝兴情人期。\n林沼忘言处，鸳鸿养翮时。\n春泉滋药暖，晴日度花迟。\n此会无辞醉，良辰难再追。",
        "dynasty": "唐",
        "collection_info": null
    },
    {
        "title": "送集贤崔八叔承恩括图书",
        "author": "钱起",
        "content": "雨露满儒服，天心知子虚。\n还劳五经笥，更访百家书。\n赠别倾文苑，光华比使车。\n晚云随客散，寒树出关疎。\n相见应朝夕，归期在玉除。",
        "dynasty": "唐",
        "collection_info": null
    },
    {
        "title": "送张五员外东归楚州",
        "author": "钱起",
        "content": "缨佩不为美，人羣宁免辞。\n杳然黄鹄去，未负白云期。\n此别清兴尽，高秋临水时。\n好山枉帆僻，浪迹到家迟。\n他日诏书下，梁鸿安可追。",
        "dynasty": "唐",
        "collection_info": null
    },
    {
        "title": "闲居寄包何",
        "author": "钱起",
        "content": "去名即栖遁，何必归沧浪。\n种药幽不浅，杜门喧自忘。\n林眠多晓梦，鸦散惊初阳。\n片雪幽云至，迴风邻果香。\n佳期碧天末，惆怅紫兰芳。",
        "dynasty": "唐",
        "collection_info": null
    },
    {
        "title": "津梁寺寻李侍御",
        "author": "钱起",
        "content": "禅林绝过客，柱史正焚香。\n驯鸽不猜隼，慈云能护霜。\n骢声隔暗竹，吏事散空廊。\n霄汉期鸳鹭，狐狸避宪章。\n遶阶春色至，屈草待君芳。",
        "dynasty": "唐",
        "collection_info": null
    },
    {
        "title": "山园秋晚寄杜黄裳少府",
        "author": "钱起",
        "content": "惆怅佳期阻，园林秋景闲。\n终朝碧云外，唯见暮禽还。\n泉石思携手，烟霞不闭关。\n杖藜仍把菊，对卷也看山。\n望望离心起，非君谁解颜。",
        "dynasty": "唐",
        "collection_info": null
    },
    {
        "title": "东溪杜野人致酒",
        "author": "钱起",
        "content": "万重云树下，数亩子平居。\n野院罗泉石，荆扉背里闾。\n早冬耕凿暇，弋雁復烹鱼。\n静扫寒花径，唯邀傲吏车。\n晚来留客好，小雪下山初。",
        "dynasty": "唐",
        "collection_info": null
    },
    {
        "title": "忆山中寄旧友",
        "author": "钱起",
        "content": "数岁白云裏，与君同采薇。\n树深烟不散，溪静鹭忘飞。\n更忆东岩趣，残阳破翠微。\n脱巾花下醉，洗药月前归。\n风景今还好，如何与世违。",
        "dynasty": "唐",
        "collection_info": null
    },
    {
        "title": "东皋早春寄郎四校书",
        "author": "钱起",
        "content": "禄微赖学稼，岁起归衡茅。\n穷达恋明主，耕桑亦近郊。\n夜来霁山雪，阳气动林梢。\n兰蕙暖初吐，春鸠鸣欲巢。\n蓬莱时入梦，知子忆贫交。",
        "dynasty": "唐",
        "collection_info": null
    },
    {
        "title": "玉山东溪题李叟屋壁",
        "author": "钱起",
        "content": "霞景已斜照，烟溪方暝投。\n山家归路僻，辙迹乱泉流。\n野老采薇暇，蜗庐招客幽。\n麏麚突荒院，鸬鹊步闲畴。\n偶此惬真性，令人轻宦游。",
        "dynasty": "唐",
        "collection_info": null
    },
    {
        "title": "温泉宫礼见",
        "author": "钱起",
        "content": "新丰佳气满，圣主在温泉。\n云暧龙行处，山明日驭前。\n顺风求至道，侧席问遗贤。\n灵雪瑶墀降，晨霞綵仗悬。\n沧溟不让水，疵贱也朝天。",
        "dynasty": "唐",
        "collection_info": null
    },
    {
        "title": "游襄阳泉石晚归",
        "author": "钱起",
        "content": "游目随山胜，迴桡爱浦长。\n往来幽不浅，昏旦兴难忘。\n木末看归翼，莲西失夕阳。\n人声指闾井，野趣惜林塘。\n稍近垂杨路，菱舟拥岸香。",
        "dynasty": "唐",
        "collection_info": null
    },
    {
        "title": "夏日陪史郎中宴杜郎中果园",
        "author": "钱起",
        "content": "何事重逢迎，春醪晚更清。\n林端花自老，池上月初明。\n路入仙郎次，乌连柱史名。\n竹阴疎柰院，山翠傍芜城。\n引满不辞醉，风来待曙更。",
        "dynasty": "唐",
        "collection_info": null
    },
    {
        "title": "南溪春耕",
        "author": "钱起",
        "content": "荷蓑趣南径，戴胜鸣条枚。\n溪雨有余润，土膏宁厌开。\n沟塍落花尽，耒耜度云迴。\n谁道耦耕倦，仍兼胜赏催。\n日长农有暇，悔不带经来。",
        "dynasty": "唐",
        "collection_info": null
    },
    {
        "title": "省试湘灵鼓瑟",
        "author": "钱起",
        "content": "善鼓云和瑟，常闻帝子灵。\n冯夷空自舞，楚客不堪听。\n苦调凄金石，清音入杳冥。\n苍梧来怨慕，白芷动芳馨。\n流水传潇浦，悲风过洞庭。\n曲终人不见，江上数峰青。",
        "dynasty": "唐",
        "collection_info": null
    },
    {
        "title": "观法驾自凤翔迴",
        "author": "钱起",
        "content": "欃枪一扫灭，阊阖九重开。\n海晏鲸鲵尽，天旋日月来。\n圣情苏品物，龙御闢云雷。\n晓漏移仙仗，朝阳出帝台。\n周惭散马出，禹让浚川迴。\n欲识封人愿，南山举酒杯。",
        "dynasty": "唐",
        "collection_info": null
    },
    {
        "title": "题玉山村叟屋壁",
        "author": "钱起",
        "content": "谷口好泉石，居人能陆沈。\n牛羊下山小，烟火隔云深。\n一径入溪色，数家连竹阴。\n藏虹辞晚雨，惊隼落残禽。\n涉趣皆流目，将归羡在林。\n却思黄绶事，辜负紫芝心。",
        "dynasty": "唐",
        "collection_info": null
    },
    {
        "title": "县中池竹言怀",
        "author": "钱起",
        "content": "官小志已足，时清免负薪。\n卑栖且得地，荣耀不关身。\n自爱赏心处，丛篁流水滨。\n荷香度高枕，山色满南邻。\n道在即为乐，机忘宁厌贫。\n却愁丹凤诏，来访漆园人。",
        "dynasty": "唐",
        "collection_info": null
    },
    {
        "title": "山园栖隐",
        "author": "钱起",
        "content": "守静信推分，灌园乐在兹。\n且忘尧舜力，宁顾尚书期。\n晚景采兰暇，空林散帙时。\n卷荷藏露滴，黄口触虫丝。\n三径与嚣远，一瓢常自怡。\n情人半云外，风月讵相思。",
        "dynasty": "唐",
        "collection_info": null
    },
    {
        "title": "送王谏议任东都居守",
        "author": "钱起",
        "content": "车徒凤掖东，去去洛阳宫。\n暂以青蒲隔，还看紫禁同。\n经过乘雨露，潇洒出鸳鸿。\n官署名台下，云山旧苑中。\n暮天双阙静，秋月九重空。\n且喜成周地，诗人播国风。",
        "dynasty": "唐",
        "collection_info": null
    },
    {
        "title": "送郑书记",
        "author": "钱起",
        "content": "决胜无遗策，辞天便起缨。\n出身唯殉死，报国且能兵。\n受命麒膦殿，参谋骠骑营。\n短箫催别酒，斜日驻前旌。\n义勇千夫敌，风沙万里行。\n几年丹阙下，侯印锡书生。",
        "dynasty": "唐",
        "collection_info": null
    },
    {
        "title": "送族侄赴任",
        "author": "钱起",
        "content": "林下不成兴，仲容微禄牵。\n客程千里远，别念一帆悬。\n欲欢卑栖去，其如胜趣偏。\n云山深郡郭，花木净潮田。\n坐啸帷应下，离居月復圆。\n此时知小阮，相忆绿尊前。",
        "dynasty": "唐",
        "collection_info": null
    },
    {
        "title": "长安落第作",
        "author": "钱起",
        "content": "始愿今如此，前途復若何。\n无媒献词赋，生事日蹉跎。\n不遇张华识，空悲宁戚歌。\n故山归梦远，新岁客愁多。\n刷羽思乔木，登龙恨失波。\n散才非世用，回音谢云萝。",
        "dynasty": "唐",
        "collection_info": null
    },
    {
        "title": "酬长孙绎蓝溪寄杏",
        "author": "钱起",
        "content": "爱君蓝水上，种杏近成田。\n拂径清阴合，临流彩实悬。\n清香和宿雨，佳色出晴烟。\n懿此倾筐赠，想知怀橘年。\n芳馨来满袖，琼玖愿詶篇。\n把玩情何极，云林若眼前。",
        "dynasty": "唐",
        "collection_info": null
    },
    {
        "title": "药堂秋暮",
        "author": "钱起",
        "content": "隐来未得道，岁去媿云松。\n茅屋空山暮，荷衣白露浓。\n唯怜石苔色，不染世人踪。\n潭静宜孤鹤，山深绝远钟。\n有时丹竈上，数点綵霞重。\n勉事壶公术，仙期待赤龙。",
        "dynasty": "唐",
        "collection_info": null
    },
    {
        "title": "哭常徴君",
        "author": "钱起",
        "content": "万化一朝尽，穷泉悲此君。\n如何丹竈术，能误紫芝焚。\n不遂苍生望，空留封禅文。\n远年随逝水，真气尽浮云。\n山闭龙蛇蛰，林寒麋鹿羣。\n伤心载酒地，仙菊为谁熏。",
        "dynasty": "唐",
        "collection_info": null
    },
    {
        "title": "送鲍中丞赴太原军营",
        "author": "钱起",
        "content": "年壮才仍美，时来道易行。\n宠兼三独任，威肃贰师营。\n将略过南仲，天心寄北京。\n云旗临塞色，龙笛出关声。\n汉月随霜去，边尘计日清。\n渐知王事好，文武用书生。",
        "dynasty": "唐",
        "collection_info": null
    },
    {
        "title": "奉送刘相公江淮催转运",
        "author": "钱起",
        "content": "国用资戎事，臣劳为主忧。\n将徴任土贡，更发济川舟。\n拥传星还去，过池凤不留。\n唯高饮水节，稍浅别家愁。\n落叶淮边雨，孤山海上秋。\n遥知谢公兴，微月上江楼。",
        "dynasty": "唐",
        "collection_info": null
    },
    {
        "title": "送李秀才落第游荆楚",
        "author": "钱起",
        "content": "翠羽虽成梦，迁莺尚后羣。\n名逃郄诜策，兴发谢玄文。\n昏旦扁舟去，江山几路分。\n上潮吞海日，归雁出湖云。\n诗思应须苦，猨声莫厌闻。\n离居见新月，那得不思君。",
        "dynasty": "唐",
        "collection_info": null
    },
    {
        "title": "奉陪郭常侍宴浐川山池",
        "author": "钱起",
        "content": "掖垣携爱客，胜地赏年光。\n向竹过宾馆，寻山到妓堂。\n歌声掩金谷，舞态出平阳。\n地满簪裾影，花添兰麝香。\n莺啼春未老，酒冷日犹长。\n安石风流事，须归问省郎。",
        "dynasty": "唐",
        "collection_info": null
    },
    {
        "title": "寇中送张司马归洛",
        "author": "钱起",
        "content": "戎狄寇周日，衣冠适洛年。\n客亭新驿骑，归路旧人烟。\n吾道将东矣，秋风更飒然。\n云愁百战地，树隔两乡天。\n旅思蓬飘陌，惊魂雁怯弦。\n今朝一尊酒，莫惜醉离筵。",
        "dynasty": "唐",
        "collection_info": null
    },
    {
        "title": "奉和宣城张太守南亭秋夕怀友",
        "author": "钱起",
        "content": "池馆蟪蛄声，梧桐秋露晴。\n月临朱戟静，河近画楼明。\n捲幔浮凉入，闻钟永夜清。\n片云悬曙斗，数雁过秋城。\n羽扇扬风暇，瑶琴怅别情。\n江山飞丽藻，谢朓让前名。",
        "dynasty": "唐",
        "collection_info": null
    },
    {
        "title": "过山人所居因寄诸遗补",
        "author": "钱起",
        "content": "空谷春云满，愚公晦迹深。\n一随玄豹隐，几换绿萝阴。\n绝径人稀道，芳荪我独寻。\n厨烟住峭壁，酒气出重林。\n蝴蝶晴还舞，黄鹂晚暂吟。\n所思青琐客，瑶草寄幽心。",
        "dynasty": "唐",
        "collection_info": null
    },
    {
        "title": "过鸣皋隐者",
        "author": "钱起",
        "content": "磻石老红鲜，徴君卧几年。\n飞泉出林下，一径过崖巅。\n鸡犬逐人静，云霞宜地偏。\n终朝数峰胜，不远一壶前。\n仲月霁春雨，香风生药田。\n丹溪不可别，琼草色芊芊。",
        "dynasty": "唐",
        "collection_info": null
    },
    {
        "title": "送杨錥归隐",
        "author": "钱起",
        "content": "悔作扫门事，还吟招隐诗。\n今年芳草色，不失故山期。\n遥想白云裏，采苓春日迟。\n溪花藏石径，岩翠带茅茨。\n九转莫飞去，三迴良在兹。\n还嗤茂陵客，贫病老明时。",
        "dynasty": "唐",
        "collection_info": null
    },
    {
        "title": "酬刘起居卧病见寄",
        "author": "钱起",
        "content": "承颜看彩服，不觉别丹墀。\n味道能忘病，过庭更学诗。\n缭垣多画戟，远岫入书帷。\n竹静携琴处，林香让果时。\n声同叨眷早，交澹在年衰。\n更枉兼金赠，难为继组词。",
        "dynasty": "唐",
        "collection_info": null
    },
    {
        "title": "陪南省诸公宴殿中李监宅",
        "author": "钱起",
        "content": "将门高胜霍，相子宠过韦。\n宦贵攀龙后，心倾待士时。\n壶觞开雅宴，鸳鹭眷相随。\n舞退燕姬曲，歌徴谢朓诗。\n晚钟过竹静，醉客出花迟。\n莫惜留余兴，良辰不可追。",
        "dynasty": "唐",
        "collection_info": null
    },
    {
        "title": "山斋读书寄时校书杜叟",
        "author": "钱起",
        "content": "日爱蘅茅下，闲观山海图。\n幽人自守朴，穷谷也名愚。\n倒岭和溪雨，新泉到户枢。\n丛兰齐稚子，蟠木老潜夫。\n忆戴差过剡，游仙惯入壶。\n濠梁时一访，庄叟亦吾徒。",
        "dynasty": "唐",
        "collection_info": null
    },
    {
        "title": "晚归蓝田旧居",
        "author": "钱起",
        "content": "云卷东皋下，归来省故蹊。\n泉移怜石在，林长觉原低。\n旧里情难尽，前山赏未迷。\n引藤看古木，尝酒咒春鸡。\n兴与时髦背，年将野老齐。\n才微甘引退，应得遂霞栖。",
        "dynasty": "唐",
        "collection_info": null
    },
    {
        "title": "寄袁州李嘉佑员外",
        "author": "钱起",
        "content": "谁谓江山阻，心亲梦想偏。\n容辉常在目，离别任经年。\n郡国通流水，云霞共远天。\n行春莺几啭，迟客月频圆。\n雁有归乡羽，人无访戴船。\n愿徴黄霸入，相见玉阶前。",
        "dynasty": "唐",
        "collection_info": null
    },
    {
        "title": "禁闱玩雪寄薛左丞",
        "author": "钱起",
        "content": "玄云低禁苑，飞雪满神州。\n虚白生台榭，寒光入冕旒。\n粉凝宫壁静，乳结洞门幽。\n细绕迴风转，轻随落羽浮。\n怒涛堆砌石，新月孕帘钩。\n为报诗人道，丰年颂圣猷。",
        "dynasty": "唐",
        "collection_info": null
    },
    {
        "title": "春暮过石龟谷题温处士林园",
        "author": "钱起",
        "content": "隐几无名老，何年此陆沈。\n丘园自得性，婚嫁不婴心。\n岁计因山薄，霞栖在谷深。\n设罝连草色，晒药背松阴。\n触兴云生岫，随耕鸟下林。\n搘颐笑来客，头上有朝簪。",
        "dynasty": "唐",
        "collection_info": null
    },
    {
        "title": "宿毕侍御宅",
        "author": "钱起",
        "content": "交情频更好，子有古人风。\n晤语清霜裏，平生苦节同。\n心惟二仲合，室乃一瓢空。\n落叶寄秋菊，愁云低夜鸿。\n薄寒灯影外，残漏雨声中。\n明发南昌去，迴看御史骢。",
        "dynasty": "唐",
        "collection_info": null
    },
    {
        "title": "中书遇雨",
        "author": "钱起",
        "content": "济旱惟宸虑，为霖即上台。\n云衔七曜起，雨拂九门来。\n纶阁飞丝度，龙渠激溜迴。\n色翻池上藻，香裛鼎前杯。\n湘燕皆舒翼，沙鳞岂曝腮。\n尺波应万假，虞海载沿洄。",
        "dynasty": "唐",
        "collection_info": null
    },
    {
        "title": "适楚次徐城",
        "author": "钱起",
        "content": "去家随旅雁，几日到南荆。\n行迈改乡邑，苦辛淹晦明。\n畏途在淫雨，未暮息趋程。\n穷木对秋馆，寒鵶愁古城。\n迷津坐为客，对酒默含情。\n感激念知己，匣中孤劒鸣。",
        "dynasty": "唐",
        "collection_info": null
    },
    {
        "title": "经李蒙颍阳旧居",
        "author": "钱起",
        "content": "同心而早世，天道亦何论。\n独有山阳宅，平生永不谖。\n青溪引白鸟，流涕弔芳荪。\n蔓草入空室，丛篁深毁垣。\n旧游还在眼，神理更忘言。\n唯见东山月，人亡不去门。",
        "dynasty": "唐",
        "collection_info": null
    },
    {
        "title": "赠汉阳隐者",
        "author": "钱起",
        "content": "当年不出世，知子餐霞人。\n乐道復安土，遗荣长隐身。\n蘅茅古林曲，秔稻清江滨。\n桂棹为渔暇，荷衣御暑新。\n欵颜行在役，幽兴惜今晨。\n分手天涯去，再来芳杜春。",
        "dynasty": "唐",
        "collection_info": null
    },
    {
        "title": "巨鱼纵大壑",
        "author": "钱起",
        "content": "巨鱼纵大壑，遂性似乘时。\n奋跃风生鬣，腾凌浪鼓鳍。\n龙摅回地轴，鲲化想天池。\n方快吞舟意，尤殊在藻嬉。\n倾危嗟幕燕，隐晦诮泥龟。\n喻士逢明主，才猷得所施。",
        "dynasty": "唐",
        "collection_info": null
    },
    {
        "title": "送李九归河北",
        "author": "钱起",
        "content": "文武资人望，谋猷简圣情。\n南州初卧鼓，东土復维城。\n寄重分符去，威仍出阃行。\n斗牛移八座，日月送双旌。\n别恋瞻天起，仁风应物生。\n伫闻收组练，锵玉会承明。",
        "dynasty": "唐",
        "collection_info": null
    },
    {
        "title": "送丁着作佐台郡",
        "author": "钱起",
        "content": "多年金马客，名遂动归轮。\n佐郡紫书下，过门朱绶新。\n扬舲望海岳，入境背风尘。\n水驿偏乘月，梅园别受春。\n带经临府吏，鲙鲤待乡人。\n始见美高士，逍遥在搢绅。",
        "dynasty": "唐",
        "collection_info": null
    },
    {
        "title": "送王使君赴太原行营",
        "author": "钱起",
        "content": "太白明无象，皇威未戢戈。\n诸侯持节钺，千里控山河。\n汉驿双旌度，胡沙七骑过。\n惊蓬连雁起，牧马入云多。\n不卖卢龙塞，能消瀚海波。\n须传出师颂，莫奏式微歌。",
        "dynasty": "唐",
        "collection_info": null
    },
    {
        "title": "送王使君移镇淮南",
        "author": "钱起",
        "content": "共许徐方牧，能临河内人。\n郡移棠转茂，车至鹿还驯。\n吏事嘉师旅，鸳行惜搢绅。\n别心倾祖席，愁望尽征轮。\n紫诰徴黄晚，苍生借寇频。\n愿言青琐拜，早及上林春。",
        "dynasty": "唐",
        "collection_info": null
    },
    {
        "title": "李四劝为尉氏尉李七勉为开封尉",
        "author": "钱起",
        "content": "美政惟兄弟，时人数俊贤。\n皇枝双玉树，吏道二梅仙。\n自理尧唐俗，唯将礼让传。\n采兰花萼聚，就日雁行联。\n黄绶俄三载，青云未九迁。\n庙堂为宰制，几日试龙泉。",
        "dynasty": "唐",
        "collection_info": null
    },
    {
        "title": "春夜宴任六昆季宅",
        "author": "钱起",
        "content": "际晚绿烟起，入门芳树深。\n不才叨下客，喜宴齿诸簪。\n夜月仍携妓，清风更在林。\n彩毫挥露色，银烛动花阴。\n自接通家好，应知待士心。\n向隅逢故识，兹夕愿披襟。",
        "dynasty": "唐",
        "collection_info": null
    },
    {
        "title": "闲居酬张起居见赠",
        "author": "钱起",
        "content": "在林非避世，守拙自离羣。\n弱羽谢风水，穷愁依典坟。\n良知不遐弃，新咏独相闻。\n能使幽兴苦，坐忘清景曛。\n前山带乔木，暮鸟联归云。\n向夕野人思，难忘骑省文。",
        "dynasty": "唐",
        "collection_info": null
    },
    {
        "title": "奉和王相公秋日戏赠元校书",
        "author": "钱起",
        "content": "才妙心仍远，名疎迹可追。\n清秋闻礼暇，新雨到山时。\n胜事唯愁尽，幽寻不厌迟。\n弄云怜鹤去，隔水许僧期。\n贤相敦高躅，雕龙忆所思。\n芙蓉洗清露，愿比谢公诗。",
        "dynasty": "唐",
        "collection_info": null
    },
    {
        "title": "过杨驸马亭子",
        "author": "钱起",
        "content": "衣冠在汉庭，台榭接天成。\n彩凤翻箫曲，祥鳣入馆名。\n歌钟芳月曙，林嶂碧云生。\n乱水归潭净，高花映竹明。\n退朝追宴乐，开閤醉簪缨。\n长袖留嘉客，栖乌下禁城。",
        "dynasty": "唐",
        "collection_info": null
    },
    {
        "title": "山下别杜少府",
        "author": "钱起",
        "content": "把手意难尽，前山日渐低。\n情人那忍别，宿鸟尚同栖。\n寸晷恋言笑，佳期欲阻暌。\n离云愁出岫，去水咽分溪。\n庄叟几虚说，杨朱空自迷。\n伤心独归路，秋草更萋萋。",
        "dynasty": "唐",
        "collection_info": null
    },
    {
        "title": "晚出青门望终南别业",
        "author": "钱起",
        "content": "能清谢朓思，暂下承明庐。\n远山新水下，寒皋微雨余。\n更怜归鸟去，宛到卧龙居。\n笑指丛林上，闲云自卷舒。\n宁心鸣凤日，却意钓璜初。\n处贵有余兴，伊周位不如。",
        "dynasty": "唐",
        "collection_info": null
    },
    {
        "title": "送严士良侍奉詹事南游",
        "author": "钱起",
        "content": "疏傅独知止，曾参善爱亲。\n江山侍行迈，长幼出嚣尘。\n握手想千古，此心能几人。\n风光满长陌，草色傍征轮。\n日夕望荆楚，莺鸣芳杜新。\n渔烟月下浅，花屿水中春。\n点翰遥相忆，含情向白苹。",
        "dynasty": "唐",
        "collection_info": null
    },
    {
        "title": "题秘书王迪城北池亭",
        "author": "钱起",
        "content": "子乔来魏阙，明主赐衣簪。\n从宦辞人事，同尘即道心。\n还追大隐迹，寄此凤城阴。\n昨夜新烟雨，池台清且深。\n伏泉通粉壁，迸笋出花林。\n晚沐常多暇，春醪时独斟。\n西南汉宫月，復对绿窗琴。",
        "dynasty": "唐",
        "collection_info": null
    },
    {
        "title": "过王舍人宅",
        "author": "钱起",
        "content": "入门花柳暗，知是近臣居。\n大隐心何远，高风物自疎。\n翛然静者事，宛得上皇余。\n鸡犬偷仙药，儿童授道书。\n清吟送客后，微月上城初。\n彩笔有新咏，文星垂太虚。\n承恩金殿宿，应荐马相如。",
        "dynasty": "唐",
        "collection_info": null
    },
    {
        "title": "过瑞龙观道士",
        "author": "钱起",
        "content": "不知谁氏子，炼魄家洞天。\n鹤待成丹日，人寻种杏田。\n灵山含道气，物性皆自然。\n白鹿顾瑞草，骊龙蟠玉泉。\n得兹象外趣，便割区中缘。\n石窦采云母，霞堂陪列仙。\n主人善止客，柯烂忘归年。",
        "dynasty": "唐",
        "collection_info": null
    },
    {
        "title": "送沈仲",
        "author": "钱起",
        "content": "天朴非外假，至人常晏如。\n心期邈霄汉，词律响琼琚。\n举酒常叹息，无人达子虚。\n夜光失隋掌，骥騄伏盐车。\n考室晋山下，归田秦岁初。\n寒云随路合，落照下城余。\n千里还同术，无劳怨索居。",
        "dynasty": "唐",
        "collection_info": null
    },
    {
        "title": "和韦侍御寓直对雨",
        "author": "钱起",
        "content": "名贯四科首，班宜二妙齐。\n如何厌白简，未得步金闺。\n寓直晦秋雨，吟余闻远鸡。\n漏声过旦冷，云色向窗低。\n谁谓霄汉近，翻嗟心事暌。\n兰滋人未握，霜晓鹗还栖。\n伫见田郎字，亲劳御笔题。",
        "dynasty": "唐",
        "collection_info": null
    },
    {
        "title": "奉和圣制登朝元阁",
        "author": "钱起",
        "content": "六合纡玄览，重轩启上清。\n石林飞栋出，霞顶泰阶平。\n拂曙銮舆上，晞阳瑞雪晴。\n翠微回日驭，丹巘驻天行。\n御气升银汉，垂衣俯锦城。\n山通玉苑迥，河抱紫关明。\n感物干文动，凝神道化成。\n周王陟乔岳，列辟让英声。",
        "dynasty": "唐",
        "collection_info": null
    },
    {
        "title": "奉和杜相公移长兴宅奉呈元相公",
        "author": "钱起",
        "content": "守贵常思俭，平津此意深。\n能卑丞相宅，何谢故人心。\n种蕙初抽带，移篁不改阴。\n院梅朝助鼎，池凤夕归林。\n觉路经中得，沧州梦裏寻。\n道高仍济代，恩重岂投簪。\n报国谁知己，推贤共作霖。\n兴来文雅振，清韵掷双金。",
        "dynasty": "唐",
        "collection_info": null
    },
    {
        "title": "送任先生任唐山丞",
        "author": "钱起",
        "content": "再命果良愿，几年勤说诗。\n上公频握髮，才子共垂帷。\n琢玉成良器，出门偏怆离。\n腰章佐墨绶，耀锦到茅茨。\n树老见家日，潮平归县时。\n衣催莲女织，颂听海人词。\n鸿鹄志应在，荃兰香未衰。\n金门定回音，云路有佳期。",
        "dynasty": "唐",
        "collection_info": null
    },
    {
        "title": "送外甥怀素上人归乡侍奉",
        "author": "钱起",
        "content": "释子吾家宝，神清慧有余。\n能翻梵王字，妙尽伯英书。\n远鹤无前侣，孤云寄太虚。\n狂来轻世界，醉裏得真如。\n飞锡离乡久，宁亲喜腊初。\n故池残雪满，寒柳霁烟疎。\n寿酒还尝药，晨餐不荐鱼。\n遥知禅诵外，健笔赋闲居。",
        "dynasty": "唐",
        "collection_info": null
    },
    {
        "title": "送张中丞赴桂州",
        "author": "钱起",
        "content": "出守求人瘼，推贤动圣情。\n紫台初下诏，皁盖始专城。\n宠借飞霜简，威加却月营。\n云衢降五马，林木引双旌。\n夙仰敦诗礼，尝闻偃甲兵。\n戍楼云外静，讼阁竹间清。\n化伫还珠美，心将片玉贞。\n寇恂朝望重，计日谒承明。",
        "dynasty": "唐",
        "collection_info": null
    },
    {
        "title": "送王相公赴范阳",
        "author": "钱起",
        "content": "翊圣衔恩重，频年按节行。\n安危皆报国，文武不缘名。\n受脤乃调鼎，为霖更洗兵。\n幕开丞相阁，旗总贰师营。\n料敌知无战，安边示有征。\n代云横马首，燕雁拂笳声。\n去镇关河静，归看日月明。\n欲知瞻恋切，迟暮一书生。",
        "dynasty": "唐",
        "collection_info": null
    },
    {
        "title": "送蒋尚书居守东都",
        "author": "钱起",
        "content": "凤辇幸秦久，周人徯帝情。\n若非君敏德，谁镇洛阳城。\n前席命才彦，举朝推令名。\n纶言动北斗，职事守东京。\n郑履下天去，蘧轮满路声。\n出关秋树直，对阙远山明。\n肃肃保釐处，水流宫苑清。\n长安日西笑，朝夕衮衣迎。",
        "dynasty": "唐",
        "collection_info": null
    },
    {
        "title": "送李兵曹赴河中",
        "author": "钱起",
        "content": "能荷钟鼎业，不矜纨绮荣。\n侯门三事后，儒服一书生。\n昔志学文史，立身为士英。\n骊珠难隐耀，皋鹤会长鸣。\n休命且随牒，候时常振缨。\n寒蝉思关柳，匹马向蒲城。\n秋日黯将暮，黄河如欲清。\n黎人思坐啸，知子树佳声。",
        "dynasty": "唐",
        "collection_info": null
    },
    {
        "title": "罢官后酬元校书见赠",
        "author": "钱起",
        "content": "心期怅已阻，交道復何如。\n自我辞丹阙，惟君到故庐。\n忘机贫负米，忆戴出无车。\n邻犬吠初服，家人愁斗储。\n秋堂入闲夜，云月思离居。\n穷巷闻砧冷，荒枝应鹊疎。\n宦名随落叶，生事感枯鱼。\n临水仍挥手，知音未弃余。",
        "dynasty": "唐",
        "collection_info": null
    },
    {
        "title": "同邬戴关中旅寓",
        "author": "钱起",
        "content": "文士皆求遇，今人谁至公。\n灵台一寄宿，杨柳再春风。\n更惜忘形友，频年失志同。\n羽毛齐燕雀，心事阻鸳鸿。\n留滞惭归养，飞鸣恨触笼。\n橘怀乡梦裏，书去客愁中。\n残雪迷归雁，韶光弃断蓬。\n吞悲问唐举，何路出屯蒙。",
        "dynasty": "唐",
        "collection_info": null
    },
    {
        "title": "新丰主人",
        "author": "钱起",
        "content": "明代少知己，夜光频暗投。\n迍邅终薄命，动息尽穷愁。\n自欲归飞鹢，当为不繫舟。\n双垂素丝泪，几弊皁貂裘。\n暮鸟栖幽树，孤云出旧丘。\n蛩悲衣褐夕，雨暗转蓬秋。\n客裏冯谖劒，歌中宁戚牛。\n主人能纵酒，一醉且忘忧。",
        "dynasty": "唐",
        "collection_info": null
    },
    {
        "title": "夕游覆釜山道士观因登玄元庙",
        "author": "钱起",
        "content": "冥搜过物表，洞府次溪傍。\n已入瀛洲远，谁言仙路长。\n孤烟出深竹，道侣正焚香。\n鸣磬爱山静，步虚宜夜凉。\n仍同象帝庙，更上紫霞冈。\n霁月悬琪树，明星映碧堂。\n倾思丹竈术，愿采玉芝芳。\n傥把浮丘袂，乘云别旧乡。",
        "dynasty": "唐",
        "collection_info": null
    },
    {
        "title": "陪郭常侍令公东亭宴集",
        "author": "钱起",
        "content": "盛业山河列，重名劒履荣。\n珥貂为相子，开閤引时英。\n美景池台色，佳期宴赏情。\n词人载笔至，仙妓出花迎。\n暗竹朱轮转，迴塘玉佩鸣。\n舞衫招戏蝶，歌扇隔啼莺。\n饮德心皆醉，披云兴转清。\n不愁懽乐尽，积庆在和羹。",
        "dynasty": "唐",
        "collection_info": null
    },
    {
        "title": "太子李舍人城东别业与二三文友逃暑",
        "author": "钱起",
        "content": "下马失炎暑，重门深绿篁。\n宫臣礼嘉客，林表开兰堂。\n兹夕兴难尽，澄罍照墨塲。\n鲜风吹印绶，密坐皆馨香。\n美景惜文会，清吟迟羽觞。\n东林晚来好，目极趣何长。\n鸟道挂疎雨，人家残夕阳。\n城隅拥归骑，留醉恋琼芳。",
        "dynasty": "唐",
        "collection_info": null
    },
    {
        "title": "柏崖老人号无名先生男削髮女黄冠自以云泉独乐命予赋诗",
        "author": "钱起",
        "content": "古也忧婚嫁，君能乐性肠。\n长男栖月宇，少女炫霓裳。\n问尔餐霞处，春山芝桂旁。\n鹤前飞九转，壶裏驻三光。\n与我开龙峤，披云静药堂。\n胡麻兼藻绿，石髓隔花香。\n帝力言何有，椿年喜渐长。\n窅然高象外，宁不傲羲皇。",
        "dynasty": "唐",
        "collection_info": null
    },
    {
        "title": "赠李十六",
        "author": "钱起",
        "content": "半面喜投分，数年钦盛名。\n常思梦颜色，谁忆访柴荆。\n忽听欵扉响，欣然倒屣迎。\n蓬蒿驻驺驭，鸡犬傍簪缨。\n酌水即嘉宴，新知甚故情。\n仆夫视日色，栖鸟催车声。\n自尔宴言后，至今门馆清。\n何当更乘兴，林下已苔生。",
        "dynasty": "唐",
        "collection_info": null
    },
    {
        "title": "裴仆射东亭",
        "author": "钱起",
        "content": "凤扆任匡济，云溪难退还。\n致君超列辟，得道在荣班。\n朱戟缭垣下，高斋芳树间。\n隔花开远水，废卷爱晴山。\n晚沐值清兴，知音同解颜。\n藉兰开赐酒，留客下重关。\n仙犬逐人静，朝车映竹闲。\n则知真隐逸，未必谢区寰。",
        "dynasty": "唐",
        "collection_info": null
    },
    {
        "title": "中书王舍人辋川旧居",
        "author": "钱起",
        "content": "几年家绝壑，满径种芳兰。\n带石买松贵，通溪涨水宽。\n诵经连谷响，吹律减云寒。\n谁谓桃源裏，天书问考槃。\n一从解蕙带，三入偶蝉冠。\n今夕復何夕，归休寻旧欢。\n片云隔苍翠，春雨半林湍。\n藤长穿松盖，花繁压药栏。\n景深青眼下，兴绝綵毫端。\n笑向同来客，登龙此地难。",
        "dynasty": "唐",
        "collection_info": null
    },
    {
        "title": "送襄阳卢判官奏开河事",
        "author": "钱起",
        "content": "千里趋魏阙，一言简圣聪。\n河流引关外，国用赡秦中。\n有诏许其策，随山兴此功。\n连云积石阻，计日安波通。\n飞棹转年谷，利人胜岁丰。\n言归汉阳路，拜手蓬莱宫。\n紫殿赐衣出，青门酣酌同。\n晚阳过微雨，秋水见新鸿。\n坐惜去车远，愁看离馆空。\n因思郢川守，南楚满清风。",
        "dynasty": "唐",
        "collection_info": null
    },
    {
        "title": "奉送户部李郎中充晋国副节度出塞",
        "author": "钱起",
        "content": "德佐调梅用，忠输击虏年。\n子房推庙略，汉主託兵权。\n受命荣中禁，分麾镇左贤。\n风生黑山道，星下紫微天。\n始愿文经国，俄看武定边。\n鬼方尧日远，幕府代云连。\n汗马将行矣，卢龙已肃然。\n关防驱使节，花月眷离筵。\n自忝知音遇，而今感义偏。\n泪闻横吹落，心逐去旌悬。\n帝念夔能政，时须说济川。\n劳还应即尔，朝暮玉墀前。",
        "dynasty": "唐",
        "collection_info": null
    },
    {
        "title": "奉和中书常舍人晚秋集贤院即事寄徐薛二侍御",
        "author": "钱起",
        "content": "文星垂太虚，辞伯综羣书。\n彩笔下鸳掖，褒衣来石渠。\n典坟探奥旨，造化覩权舆。\n述圣鲁宣父，通经汉仲舒。\n窗明宜缥带，地肃近丹除。\n清昼删诗暇，高秋作赋初。\n露盘侵汉耸，宫柳度鵶疎。\n静对连云阁，晴闻过阙车。\n旧僚云出矣，晚岁復何如。\n海峤瞻归路，江城梦直庐。\n含毫思两凤，望远寄双鱼。\n定笑巴歌拙，还参丽曲余。",
        "dynasty": "唐",
        "collection_info": null
    },
    {
        "title": "和范郎中宿直中书晓翫清池赠南省同僚两垣遗补",
        "author": "钱起",
        "content": "青琐留才子，春池静禁林。\n自矜仙岛胜，宛在掖垣深。\n引派彤庭裏，含虚玉砌阴。\n涨来知圣泽，清处见天心。\n兰气飘红岸，文星动碧浔。\n凤栖长近日，虬卧欲为霖。\n席宠虽高位，流谦乃素襟。\n焚香春漏尽，假寐晓莺吟。\n丹地宜清泚，朝阳復照临。\n司言兼逸趣，鼓兴接知音。\n六义惊摛藻，三台响掷金。\n为怜风水外，落羽此漂沈。",
        "dynasty": "唐",
        "collection_info": null
    },
    {
        "title": "同程九早入中书",
        "author": "钱起",
        "content": "汉家贤相重英奇，蟠木何材也见知。\n不意云霄能自致，空惊鹓鹭忽相随。\n腊雪初明柏子殿，春光欲上万年枝。\n独惭皇鉴明如日，未厌春光向玉墀。",
        "dynasty": "唐",
        "collection_info": null
    },
    {
        "title": "仲春宴王补阙城东小池",
        "author": "钱起",
        "content": "王孙兴至幽寻好，芳草春深景气和。\n药院爱随流水入，山斋喜与白云过。\n犹嫌巢鹤窥人远，不厌丛花对客多。\n醉来倚玉无余事，目送归鸿笑復歌。",
        "dynasty": "唐",
        "collection_info": null
    },
    {
        "title": "夜宿灵台寺寄郎士元",
        "author": "钱起",
        "content": "西日横山含碧空，东方吐月满禅宫。\n朝瞻双顶青冥上，夜宿诸天色界中。\n石潭倒献莲花水，塔院空闻松柏风。\n万里故人能尚尔，知君视听我心同。",
        "dynasty": "唐",
        "collection_info": null
    },
    {
        "title": "题郎士元半日吴村别业兼呈李长官",
        "author": "钱起",
        "content": "半日吴村带晚霞，闲门高柳乱飞鵶。\n横云岭外千重树，流水声中一两家。\n愁人昨夜相思苦，闰月今年春意赊。\n自叹梅生头似雪，却怜潘令县如花。",
        "dynasty": "唐",
        "collection_info": null
    },
    {
        "title": "猷川雪后送僧粲临还京时避世卧疾",
        "author": "钱起",
        "content": "连步青溪几万重，有时共立在孤峯。\n斋到盂空餐雪麦，经传金字坐云松。\n呻吟独卧猷川水，振锡先闻长乐钟。\n回望羣山携手处，离心一一涕无从。",
        "dynasty": "唐",
        "collection_info": null
    },
    {
        "title": "和李员外扈驾幸温泉宫",
        "author": "钱起",
        "content": "未央月晓度疎钟，凤辇时巡出九重。\n雪霁山门迎瑞日，云开水殿候飞龙。\n经寒不入宫中树，佳气常熏仗外峯。\n遥羡枚皋扈仙跸，偏承霄汉渥恩浓。",
        "dynasty": "唐",
        "collection_info": null
    },
    {
        "title": "长信怨",
        "author": "钱起",
        "content": "长信萤来一叶秋，蛾眉泪尽九重幽。\n鳷鹊观前明月度，芙蓉阙下绛河流。\n鸳衾久别难为梦，凤管遥闻更起愁。\n谁分昭阳夜歌舞，君王玉辇正淹留。",
        "dynasty": "唐",
        "collection_info": null
    },
    {
        "title": "送河南陆少府",
        "author": "钱起",
        "content": "云间陆生美且奇，银章朱绶暎金羁。\n自料抱材将致远，宁嗟趋府暂牵卑。\n东城社日催巢燕，上苑秋声散御梨。\n朝夕诏书还柏署，行看飞隼集高枝。",
        "dynasty": "唐",
        "collection_info": null
    },
    {
        "title": "送李评事赴潭州使幕",
        "author": "钱起",
        "content": "湖南远去有余情，苹叶初齐白芷生。\n谩说简书催物役，遥知心赏缓王程。\n兴过山寺先云到，啸引江帆带月行。\n幕下由来贵无事，伫闻谈笑静黎甿。",
        "dynasty": "唐",
        "collection_info": null
    },
    {
        "title": "送李九贬南阳",
        "author": "钱起",
        "content": "玉柱金罍醉不欢，云山驿道向东看。\n鸿声断续暮天远，柳影萧疎秋日寒。\n霜降幽林霑蕙若，弦惊翰苑失鸳鸾。\n秋来回首君门阻，马上应歌行路难。",
        "dynasty": "唐",
        "collection_info": null
    },
    {
        "title": "送裴頔侍御使蜀",
        "author": "钱起",
        "content": "柱史纔年四十强，鬚髯玄髮美清扬。\n朝天绣服乘恩贵，出使星轺满路光。\n锦水繁花添丽藻，峨嵋明月引飞觞。\n多才自有云霄望，计日应追鸳鹭行。",
        "dynasty": "唐",
        "collection_info": null
    },
    {
        "title": "送韦信爱子归觐",
        "author": "钱起",
        "content": "离舟解缆到斜晖，春水东流燕北飞。\n才子学诗趋露冕，棠花含笑待斑衣。\n稍闻江树啼猨近，转觉山林过客稀。\n借问还珠盈合浦，何如鲤也入庭闱。",
        "dynasty": "唐",
        "collection_info": null
    },
    {
        "title": "送兴平王少府游梁",
        "author": "钱起",
        "content": "旧识相逢情更亲，攀欢甚少怆离频。\n黄绶罢来多远客，青山何处不愁人。\n日斜官树闻蝉满，雨过关城见月新。\n梁国遗风重词赋，诸侯应念马卿贫。",
        "dynasty": "唐",
        "collection_info": null
    },
    {
        "title": "送张员外出牧岳州",
        "author": "钱起",
        "content": "凤凰衔诏与何人，善政多才宠寇恂。\n台上鸳鸾争送远，岳阳云树待行春。\n自怜黄阁知音在，不厌彤幨出守频。\n应笑冯唐衰且拙，世情相见白头新。",
        "dynasty": "唐",
        "collection_info": null
    },
    {
        "title": "送孙十尉温县",
        "author": "钱起",
        "content": "飞花落絮满河桥，千里伤心送客遥。\n不惜芸香染黄绶，惟怜鸿羽下青霄。\n云衢有志终骧首，吏道无媒且折腰。\n急管繁弦催一醉，颓阳不驻引征镳。",
        "dynasty": "唐",
        "collection_info": null
    },
    {
        "title": "送钟评事应宏词下第东归",
        "author": "钱起",
        "content": "芳岁归人嗟转蓬，含情回首灞陵东。\n蛾眉不入秦台镜，鹢羽还惊宋国风。\n世事悠扬春梦裏，年光寂寞旅愁中。\n劝君稍尽离筵酒，千里佳期难再同。",
        "dynasty": "唐",
        "collection_info": null
    },
    {
        "title": "送严维尉河南",
        "author": "钱起",
        "content": "蕙叶青青花乱开，少年趋府下蓬莱。\n甘泉未献扬雄赋，吏道何劳贾谊才。\n征陌独愁飞盖远，离筵只惜暝钟催。\n欲知别后相思处，愿植琼枝向柏台。",
        "dynasty": "唐",
        "collection_info": null
    },
    {
        "title": "送马员外拜官觐省",
        "author": "钱起",
        "content": "二十为郎事汉文，鸳雏骥子自为羣。\n笔精已许台中妙，劒术还令世上闻。\n归觐屡经槐里月，出师常笑棘门军。\n莫言来往朝天远，看取鸣鞘入断云。",
        "dynasty": "唐",
        "collection_info": null
    },
    {
        "title": "送冷朝阳擢第后归金陵觐省",
        "author": "钱起",
        "content": "莱子昼归今始好，潘园景色夏偏浓。\n夕阳流水吟诗去，明月青山出竹逢。\n兄弟相欢初让果，乡人争贺旧登龙。\n佳期少别俄千里，云树愁看过几重。",
        "dynasty": "唐",
        "collection_info": null
    },
    {
        "title": "九日宴浙江西亭",
        "author": "钱起",
        "content": "诗人九日怜芳菊，筵客高斋宴浙江。\n渔浦浪花摇素壁，西陵树色入秋窗。\n木奴向熟悬金实，桑落新开泻玉缸。\n四子醉时争讲习，笑论黄霸旧为邦。",
        "dynasty": "唐",
        "collection_info": null
    },
    {
        "title": "和王员外雪晴早朝",
        "author": "钱起",
        "content": "紫微晴雪带恩光，绕仗偏随鸳鹭行。\n长信月留宁避晓，宜春花满不飞香。\n独看积素凝清禁，已觉轻寒让太阳。\n题柱盛名兼绝唱，风流谁继汉田郎。",
        "dynasty": "唐",
        "collection_info": null
    },
    {
        "title": "避暑纳凉",
        "author": "钱起",
        "content": "木槿花开畏日长，时摇轻扇倚绳床。\n初晴草蔓缘新笋，频雨苔衣染旧墙。\n十旬河朔应虚醉，八柱天台好纳凉。\n无事始然知静胜，深垂纱帐咏沧浪。",
        "dynasty": "唐",
        "collection_info": null
    },
    {
        "title": "早夏",
        "author": "钱起",
        "content": "楚狂身世恨情多，似病如忧正是魔。\n花萼败春多寂寞，叶阴迎夏已清和。\n鹂黄好鸟摇深树，细白佳人着紫罗。\n军旅阅诗裁不得，可怜风景遣如何。",
        "dynasty": "唐",
        "collection_info": null
    },
    {
        "title": "题嵩阳焦道士石壁",
        "author": "钱起",
        "content": "三峯花畔碧堂悬，锦里真人此得仙。\n玉体纔飞西蜀雨，霓裳欲向大罗天。\n彩云不散烧丹竈，白鹿时藏种玉田。\n幸入桃源因去世，方期丹诀一延年。",
        "dynasty": "唐",
        "collection_info": null
    },
    {
        "title": "题延州圣僧穴",
        "author": "钱起",
        "content": "定力无涯不可称，未知何代坐禅僧。\n默默山门宵闭月，荧荧石壁昼然灯。\n四时树长书经叶，万岁岩悬拄杖藤。\n昔日舍身缘救鸽，今时出见有飞鹰。",
        "dynasty": "唐",
        "collection_info": null
    },
    {
        "title": "乐游原晴望上中书李侍郎",
        "author": "钱起",
        "content": "爽气朝来万里清，凭高一望九秋轻。\n不知凤沼霖初霁，但觉尧天日转明。\n四野山河通远色，千家砧杵共秋声。\n遥想青云丞相府，何时开閤引书生。",
        "dynasty": "唐",
        "collection_info": null
    },
    {
        "title": "幽居春暮书怀",
        "author": "钱起",
        "content": "自哂鄙夫多野性，贫居数亩半临湍。\n溪云杂雨来茅屋，山雀将雏到药栏。\n仙箓满床闲不厌，阴符在箧老羞看。\n更怜童子宜春服，花裏寻师指杏坛。",
        "dynasty": "唐",
        "collection_info": null
    },
    {
        "title": "谒许由庙",
        "author": "钱起",
        "content": "故向箕山访许由，林泉物外自清幽。\n松上挂瓢枝几变，石间洗耳水空流。\n绿苔唯见遮三径，青史空传谢九州。\n缅想古人增叹惜，飒然云树满岩秋。",
        "dynasty": "唐",
        "collection_info": null
    },
    {
        "title": "过张成侍御宅",
        "author": "钱起",
        "content": "丞相幕中题凤人，文章心事每相亲。\n从军谁谓仲宣乐，入室方知颜子贫。\n杯裏紫茶香代酒，琴中绿水静留宾。\n欲知别后相思意，唯愿琼枝入梦频。",
        "dynasty": "唐",
        "collection_info": null
    },
    {
        "title": "酬考功杨员外见赠佳句",
        "author": "钱起",
        "content": "上林谏猎知才薄，尺组承恩愧命牵。\n潢潦难滋沧海润，萤光空尽太阳前。\n虚名滥接登龙士，野性宁忘种黍田。\n相国无私人守朴，何辞老去上皇年。",
        "dynasty": "唐",
        "collection_info": null
    },
    {
        "title": "寄永嘉王十二",
        "author": "钱起",
        "content": "永嘉风景入新年，才子诗成定可怜。\n梦裏还乡不相见，天涯忆戴復谁传。\n花倾晓露垂如泪，莺拂游丝断若弦。\n愿得回风吹海雁，飞书一宿到君边。",
        "dynasty": "唐",
        "collection_info": null
    },
    {
        "title": "七盘岭阻寇闻李端公先到南楚",
        "author": "钱起",
        "content": "日暮穷途泪满襟，云天南望羡飞禽。\n阮肠暗与孤鸿断，江水遥连别恨深。\n明月既能通忆梦，青山何用隔同心。\n秦楚眼看成绝国，相思一寄白头吟。",
        "dynasty": "唐",
        "collection_info": null
    },
    {
        "title": "酬赵给事相寻不遇留赠",
        "author": "钱起",
        "content": "谁忆颜生穷巷裏，能劳马迹破春苔。\n忽看童子扫花处，始愧夕郎题凤来。\n斜景适随诗兴尽，好风纔送佩声回。\n岂无鸡黍期他日，惜此残春阻绿杯。",
        "dynasty": "唐",
        "collection_info": null
    },
    {
        "title": "山中酬杨补阙见过",
        "author": "钱起",
        "content": "日暖风恬种药时，红泉翠壁薜萝垂。\n幽溪鹿过苔还静，深树云来鸟不知。\n青琐同心多逸兴，春山载酒远相随。\n却惭身外牵缨冕，未胜杯前倒接䍦。",
        "dynasty": "唐",
        "collection_info": null
    },
    {
        "title": "同王錥起居程浩郎中韩翃舍人题安国寺用上人院",
        "author": "钱起",
        "content": "慧眼沙门真远公，经行宴坐有儒风。\n香缘不绝簪裾会，禅想宁妨藻思通。\n曙后鑪烟生不灭，晴来阶色并归空。\n狂夫入室无余事，唯与天花一笑同。",
        "dynasty": "唐",
        "collection_info": null
    },
    {
        "title": "寻司勋李郎中不遇",
        "author": "钱起",
        "content": "知己知音同舍郎，如何咫尺阻清扬。\n每恨蒹葭傍芳树，多惭新燕入华堂。\n重花不隔陈蕃榻，修竹能深夫子墙。\n唯有早朝趋凤閤，朝时怜羽接鸳行。",
        "dynasty": "唐",
        "collection_info": null
    },
    {
        "title": "赠张南史",
        "author": "钱起",
        "content": "紫泥何日到沧州，笑向东阳沈隐侯。\n黛色晴峯云外出，縠文江水县前流。\n使臣自欲论公道，才子非关厌薄游。\n溪畔秋兰虽可佩，知君不得少停舟。",
        "dynasty": "唐",
        "collection_info": null
    },
    {
        "title": "暇日览旧诗因以题咏",
        "author": "钱起",
        "content": "逍遥心地得关关，偶被功名涴我闲。\n有寿亦将归象外，无诗兼不恋人间。\n何穷默识轻洪范，未丧斯文胜大还。\n筐箧静开难似此，蕊珠春色海中山。",
        "dynasty": "唐",
        "collection_info": null
    },
    {
        "title": "汉武出猎",
        "author": "钱起",
        "content": "汉家无事乐时雍，羽猎年年出九重。\n玉帛不朝金阙路，旌旗长绕綵霞峰。\n且贪原兽轻黄屋，宁畏渔人犯白龙。\n薄暮方归长乐观，垂杨几处绿烟浓。",
        "dynasty": "唐",
        "collection_info": null
    },
    {
        "title": "宴曹王宅",
        "author": "钱起",
        "content": "贤王驷马退朝初，小苑三春带雨余。\n林沼葱茏多贵气，楼台隐暎接天居。\n仙鸡引敌穿红药，宫燕衔泥落绮疏。\n自叹平生相识愿，何如今日厕应徐。",
        "dynasty": "唐",
        "collection_info": null
    },
    {
        "title": "重赠赵给事",
        "author": "钱起",
        "content": "久飞鸳掖出时髦，耻负平生稽古劳。\n玉树满庭家转贵，云衢独步位初高。\n能迂驺驭寻蜗舍，不惜瑶华报木桃。\n应念潜郎守贫病，常悲休沐对蓬蒿。",
        "dynasty": "唐",
        "collection_info": null
    },
    {
        "title": "赠阙下裴舍人",
        "author": "钱起",
        "content": "二月黄莺飞上林，春城紫禁晓阴阴。\n长乐钟声花外尽，龙池柳色雨中深。\n阳和不散穷途恨，霄汉长怀捧日新。\n献赋十年犹未遇，羞将白髮对华簪。",
        "dynasty": "唐",
        "collection_info": null
    },
    {
        "title": "登刘宾客高斋",
        "author": "钱起",
        "content": "能以功成疎宠位，不将心赏负云霞。\n林间客散孙弘阁，城上山宜绮季家。\n蝴蝶晴连池岸草，黄鹂晚出柳园花。\n日陪鲤也趋文苑，谁道门生隔绛纱。",
        "dynasty": "唐",
        "collection_info": null
    },
    {
        "title": "哭辛霁",
        "author": "钱起",
        "content": "流水辞山花别枝，随风一去绝还期。\n昨夜故人泉下宿，今朝白髮镜中垂。\n音徽寂寂空成梦，容范朝朝无见时。\n旦暮余生几息在，不应存没未尝悲。",
        "dynasty": "唐",
        "collection_info": null
    },
    {
        "title": "和慕容法曹寻渔者寄城中故人",
        "author": "钱起",
        "content": "孤烟一点绿溪湄，渔父幽居即旧基。\n饥鹭不惊收钓处，闲麛应乳负暄时。\n茅斋对雪开尊好，穉子焚枯饭客迟。\n胜事宛然怀抱裏，顷来新得谢公诗。",
        "dynasty": "唐",
        "collection_info": null
    },
    {
        "title": "山花",
        "author": "钱起",
        "content": "山花照坞復烧溪，树树枝枝尽可迷。\n野客未来枝畔立，流莺已向树边啼。\n从容只是愁风起，眷恋常须向日西。\n别有妖妍胜桃李，攀来折去亦成蹊。",
        "dynasty": "唐",
        "collection_info": null
    },
    {
        "title": "送杨着作归东海",
        "author": "钱起",
        "content": "杨柳出关色，东行千里期。\n酒酣暂轻别，路远始相思。\n欲识离心尽，斜阳到海时。",
        "dynasty": "唐",
        "collection_info": null
    },
    {
        "title": "送李协律还东京",
        "author": "钱起",
        "content": "芳草忽无色，王孙復入关。\n长河侵驿道，匹马傍云山。\n愁见离居久，萤飞秋月闲。",
        "dynasty": "唐",
        "collection_info": null
    },
    {
        "title": "秋馆言怀",
        "author": "钱起",
        "content": "蟋蟀已秋思，蕙兰仍碧滋。\n蹉跎献赋客，叹息此良时。\n日夕云台下，商歌空自悲。",
        "dynasty": "唐",
        "collection_info": null
    },
    {
        "title": "和刘明府宴县前山亭",
        "author": "钱起",
        "content": "城隅劳心处，雪后岁芳开。\n山暎千花出，泉经万井来。\n翔鸾欲下舞，上客且留杯。",
        "dynasty": "唐",
        "collection_info": null
    },
    {
        "title": "新雨喜得王卿书问",
        "author": "钱起",
        "content": "苦雨暗秋径，寒花垂紫苔。\n愁中绿尊尽，梦裏故人来。\n果有相思字，银钩新月开。",
        "dynasty": "唐",
        "collection_info": null
    },
    {
        "title": "赋得巢燕送客",
        "author": "钱起",
        "content": "能栖杏梁际，不与黄雀羣。\n夜影寄红烛，朝飞高碧云。\n含情别故侣，花月惜春分。",
        "dynasty": "唐",
        "collection_info": null
    },
    {
        "title": "题张蓝田讼堂",
        "author": "钱起",
        "content": "角巾高枕向晴山，讼简庭空不用关。\n秋风窗下琴书静，夜景门前人吏闲。\n稍觉渊明归思远，东皋月出片云还。",
        "dynasty": "唐",
        "collection_info": null
    },
    {
        "title": "江行无题一百首 一",
        "author": "钱起",
        "content": "倾酒向涟漪，乘流东去时。\n寸心同尺璧，投此报冯夷。",
        "dynasty": "唐",
        "collection_info": null
    },
    {
        "title": "江行无题一百首 二",
        "author": "钱起",
        "content": "江曲全萦楚，雪飞半自秦。\n岘山回首望，如别故关人。",
        "dynasty": "唐",
        "collection_info": null
    },
    {
        "title": "江行无题一百首 三",
        "author": "钱起",
        "content": "浦烟函夜色，冷日转秋旻。\n自有沈碑石，清光不照人。",
        "dynasty": "唐",
        "collection_info": null
    },
    {
        "title": "江行无题一百首 四",
        "author": "钱起",
        "content": "楚岸云空合，楚城人不来。\n只今谁善舞，莫恨发阳台。",
        "dynasty": "唐",
        "collection_info": null
    },
    {
        "title": "江行无题一百首 五",
        "author": "钱起",
        "content": "行背青山郭，吟当白露秋。\n风流无屈宋，空咏古荆州。",
        "dynasty": "唐",
        "collection_info": null
    },
    {
        "title": "江行无题一百首 六",
        "author": "钱起",
        "content": "晚来渔父喜，罾重欲收迟。\n恐有长江使，金钱愿赎龟。",
        "dynasty": "唐",
        "collection_info": null
    },
    {
        "title": "江行无题一百首 七",
        "author": "钱起",
        "content": "去指龙沙路，徒悬象阙心。\n夜凉无远梦，不为偶闻砧。",
        "dynasty": "唐",
        "collection_info": null
    },
    {
        "title": "江行无题一百首 八",
        "author": "钱起",
        "content": "霁云疎有叶，雨浪细无花。\n稳放扁舟去，江天自有涯。",
        "dynasty": "唐",
        "collection_info": null
    },
    {
        "title": "江行无题一百首 九",
        "author": "钱起",
        "content": "好日当秋半，层波动旅肠。\n已行千里外，谁与共秋光。",
        "dynasty": "唐",
        "collection_info": null
    },
    {
        "title": "江行无题一百首 十",
        "author": "钱起",
        "content": "润色非东里，官曹更建章。\n宦游难自定，来唤棹船郎。",
        "dynasty": "唐",
        "collection_info": null
    },
    {
        "title": "江行无题一百首 十一",
        "author": "钱起",
        "content": "夜江清未晓，徒惜月光沈。\n不是因行乐，堪伤老大心。",
        "dynasty": "唐",
        "collection_info": null
    },
    {
        "title": "江行无题一百首 十二",
        "author": "钱起",
        "content": "翳日多乔木，维舟取束薪。\n静听江叟语，俱是厌兵人。",
        "dynasty": "唐",
        "collection_info": null
    },
    {
        "title": "江行无题一百首 十三",
        "author": "钱起",
        "content": "箭漏日初短，汀烟草未衰。\n雨余虽更绿，不是采苹时。",
        "dynasty": "唐",
        "collection_info": null
    },
    {
        "title": "江行无题一百首 十四",
        "author": "钱起",
        "content": "山雨夜来涨，喜鱼跳满江。\n岸沙平欲尽，垂蓼入船窗。",
        "dynasty": "唐",
        "collection_info": null
    },
    {
        "title": "江行无题一百首 十五",
        "author": "钱起",
        "content": "渚边新雁下，舟上独凄凉。\n俱是南来客，怜君缀一行。",
        "dynasty": "唐",
        "collection_info": null
    },
    {
        "title": "江行无题一百首 十六",
        "author": "钱起",
        "content": "牵路沿江狭，沙崩岸不平。\n尽知行处险，谁肯载时轻。",
        "dynasty": "唐",
        "collection_info": null
    },
    {
        "title": "江行无题一百首 十七",
        "author": "钱起",
        "content": "云密连江暗，风斜着物鸣。\n一杯真战将，笑尔作愁兵。",
        "dynasty": "唐",
        "collection_info": null
    },
    {
        "title": "江行无题一百首 十八",
        "author": "钱起",
        "content": "柳拂斜开路，篱边数户村。\n可能还有意，不掩向江门。",
        "dynasty": "唐",
        "collection_info": null
    },
    {
        "title": "江行无题一百首 十九",
        "author": "钱起",
        "content": "不识桓公渴，徒吟子美诗。\n江清唯独看，心外更谁知。",
        "dynasty": "唐",
        "collection_info": null
    },
    {
        "title": "江行无题一百首 二十",
        "author": "钱起",
        "content": "憔悴异灵均，非谗作逐臣。\n如逢渔父问，未是独醒人。",
        "dynasty": "唐",
        "collection_info": null
    },
    {
        "title": "江行无题一百首 二十一",
        "author": "钱起",
        "content": "水涵秋色静，云带夕阳高。\n诗癖非吾病，何妨吮短毫。",
        "dynasty": "唐",
        "collection_info": null
    },
    {
        "title": "江行无题一百首 二十二",
        "author": "钱起",
        "content": "登舟非古岸，还似阻西陵。\n箕伯无多少，回头讵不能。",
        "dynasty": "唐",
        "collection_info": null
    },
    {
        "title": "江行无题一百首 二十三",
        "author": "钱起",
        "content": "帆翅初张处，云鹏怒翼同。\n莫愁千里路，自有到来风。",
        "dynasty": "唐",
        "collection_info": null
    },
    {
        "title": "江行无题一百首 二十四",
        "author": "钱起",
        "content": "秋云久无雨，江燕社犹飞。\n却笑舟中客，今年未得归。",
        "dynasty": "唐",
        "collection_info": null
    },
    {
        "title": "江行无题一百首 二十五",
        "author": "钱起",
        "content": "佳节虽逢菊，浮生正似萍。\n故山何处望，荒岸小长亭。",
        "dynasty": "唐",
        "collection_info": null
    },
    {
        "title": "江行无题一百首 二十六",
        "author": "钱起",
        "content": "行到楚江岸，苍茫人正迷。\n秖知秦塞远，格磔鹧鸪啼。",
        "dynasty": "唐",
        "collection_info": null
    },
    {
        "title": "江行无题一百首 二十七",
        "author": "钱起",
        "content": "月下江流静，村荒人语稀。\n鹭鸶虽有伴，仍共影双飞。",
        "dynasty": "唐",
        "collection_info": null
    },
    {
        "title": "江行无题一百首 二十八",
        "author": "钱起",
        "content": "斗转月未落，舟行夜已深。\n有村知不远，风便数声砧。",
        "dynasty": "唐",
        "collection_info": null
    },
    {
        "title": "江行无题一百首 二十九",
        "author": "钱起",
        "content": "棹惊沙鸟迅，飞溅夕阳波。\n不顾鱼多处，应防一目罗。",
        "dynasty": "唐",
        "collection_info": null
    },
    {
        "title": "江行无题一百首 三十",
        "author": "钱起",
        "content": "渐觉江天远，难逢故国书。\n可能无往事，空食鼎中鱼。",
        "dynasty": "唐",
        "collection_info": null
    },
    {
        "title": "江行无题一百首 三十一",
        "author": "钱起",
        "content": "岸草连荒色，村声乐稔年。\n晚晴初穫稻，闲却采莲船。",
        "dynasty": "唐",
        "collection_info": null
    },
    {
        "title": "江行无题一百首 三十二",
        "author": "钱起",
        "content": "滩浅争游鹭，江清易见鱼。\n怪来吟未足，秋物欠红蕖。",
        "dynasty": "唐",
        "collection_info": null
    },
    {
        "title": "江行无题一百首 三十三",
        "author": "钱起",
        "content": "蛩响依莎草，萤飞透水烟。\n夜凉谁咏史，空泊运租船。",
        "dynasty": "唐",
        "collection_info": null
    },
    {
        "title": "江行无题一百首 三十四",
        "author": "钱起",
        "content": "睡稳叶舟轻，风微浪不惊。\n任君芦苇岸，终夜动秋声。",
        "dynasty": "唐",
        "collection_info": null
    },
    {
        "title": "江行无题一百首 三十五",
        "author": "钱起",
        "content": "自念平生意，曾期一郡符。\n岂知因谪宦，斑鬓入江湖。",
        "dynasty": "唐",
        "collection_info": null
    },
    {
        "title": "江行无题一百首 三十六",
        "author": "钱起",
        "content": "烟渚復烟渚，画屏休画屏。\n引愁天末去，数点暮山青。",
        "dynasty": "唐",
        "collection_info": null
    },
    {
        "title": "江行无题一百首 三十七",
        "author": "钱起",
        "content": "水天凉夜月，不是惜清光。\n好物随人秘，秦淮忆建康。",
        "dynasty": "唐",
        "collection_info": null
    },
    {
        "title": "江行无题一百首 三十八",
        "author": "钱起",
        "content": "古来多思客，摇落恨江潭。\n今日秋风至，萧疎独沔南。",
        "dynasty": "唐",
        "collection_info": null
    },
    {
        "title": "江行无题一百首 三十九",
        "author": "钱起",
        "content": "暎竹疑村好，穿芦觉渚幽。\n渐安无旷土，姜芋当农收。",
        "dynasty": "唐",
        "collection_info": null
    },
    {
        "title": "江行无题一百首 四十",
        "author": "钱起",
        "content": "秋风动客心，寂寂不成吟。\n飞上危樯立，啼乌报好音。",
        "dynasty": "唐",
        "collection_info": null
    },
    {
        "title": "江行无题一百首 四十一",
        "author": "钱起",
        "content": "见底高秋水，开怀万里天。\n旅吟还有伴，沙柳数枝蝉。",
        "dynasty": "唐",
        "collection_info": null
    },
    {
        "title": "江行无题一百首 四十二",
        "author": "钱起",
        "content": "九日自佳节，扁舟无一杯。\n曹园旧尊酒，戏马忆高台。",
        "dynasty": "唐",
        "collection_info": null
    },
    {
        "title": "江行无题一百首 四十三",
        "author": "钱起",
        "content": "兵火有余烬，贫村纔数家。\n无人争晓渡，残月下寒沙。",
        "dynasty": "唐",
        "collection_info": null
    },
    {
        "title": "江行无题一百首 四十四",
        "author": "钱起",
        "content": "渚禽菱芡足，不向稻粱争。\n静宿凉湾月，应无失侣声。",
        "dynasty": "唐",
        "collection_info": null
    },
    {
        "title": "江行无题一百首 四十五",
        "author": "钱起",
        "content": "轻云未护霜，树杪橘初黄。\n信是知名物，微风过水香。",
        "dynasty": "唐",
        "collection_info": null
    },
    {
        "title": "江行无题一百首 四十六",
        "author": "钱起",
        "content": "渺渺望天涯，清涟浸赤霞。\n难逢星汉使，乌鹊日乘槎。",
        "dynasty": "唐",
        "collection_info": null
    },
    {
        "title": "江行无题一百首 四十七",
        "author": "钱起",
        "content": "土旷深耕少，江平远钓多。\n生平皆弃本，金革竟如何。",
        "dynasty": "唐",
        "collection_info": null
    },
    {
        "title": "江行无题一百首 四十八",
        "author": "钱起",
        "content": "海月非常物，等闲不可寻。\n披沙应有地，浅处定无金。",
        "dynasty": "唐",
        "collection_info": null
    },
    {
        "title": "江行无题一百首 四十九",
        "author": "钱起",
        "content": "风晚冷飕飕，芦花已白头。\n旧来红叶寺，堪忆玉京秋。",
        "dynasty": "唐",
        "collection_info": null
    },
    {
        "title": "江行无题一百首 五十",
        "author": "钱起",
        "content": "风好来无阵，云闲去有踪。\n钓歌无远近，应喜罢艨艟。",
        "dynasty": "唐",
        "collection_info": null
    },
    {
        "title": "江行无题一百首 五十一",
        "author": "钱起",
        "content": "吴疆连楚甸，楚俗异吴乡。\n漫把尊中物，无人啄蟹筐。",
        "dynasty": "唐",
        "collection_info": null
    },
    {
        "title": "江行无题一百首 五十二",
        "author": "钱起",
        "content": "岸绿野烟远，江红斜照微。\n撑开小渔艇，应到月明归。",
        "dynasty": "唐",
        "collection_info": null
    },
    {
        "title": "江行无题一百首 五十三",
        "author": "钱起",
        "content": "雨余江始涨，漾漾见流薪。\n曾叹河中木，斯言忆古人。",
        "dynasty": "唐",
        "collection_info": null
    },
    {
        "title": "江行无题一百首 五十四",
        "author": "钱起",
        "content": "叶舟维夏口，烟野独行时。\n不见头陀寺，空怀幼妇碑。",
        "dynasty": "唐",
        "collection_info": null
    },
    {
        "title": "江行无题一百首 五十五",
        "author": "钱起",
        "content": "晚泊武昌岸，津亭疎柳风。\n数株曾手植，好事忆陶公。",
        "dynasty": "唐",
        "collection_info": null
    },
    {
        "title": "江行无题一百首 五十六",
        "author": "钱起",
        "content": "坠露晓犹浓，秋花不易逢。\n涉江虽已晚，高树搴芙蓉。",
        "dynasty": "唐",
        "collection_info": null
    },
    {
        "title": "江行无题一百首 五十七",
        "author": "钱起",
        "content": "舟航依浦定，星斗满江寒。\n若比阴霾日，何妨夜未阑。",
        "dynasty": "唐",
        "collection_info": null
    },
    {
        "title": "江行无题一百首 五十八",
        "author": "钱起",
        "content": "近戍离金落，孤岑望火门。\n唯将知命意，潇洒向干坤。",
        "dynasty": "唐",
        "collection_info": null
    },
    {
        "title": "江行无题一百首 五十九",
        "author": "钱起",
        "content": "丛菊生堤上，此花长后时。\n有人还采掇，何必在春期。",
        "dynasty": "唐",
        "collection_info": null
    },
    {
        "title": "江行无题一百首 六十",
        "author": "钱起",
        "content": "夕景残霞落，秋寒细雨晴。\n短缨何用濯，舟在月中行。",
        "dynasty": "唐",
        "collection_info": null
    },
    {
        "title": "江行无题一百首 六十一",
        "author": "钱起",
        "content": "堤坏漏江水，地坳成野塘。\n晚荷人不折，留取作秋香。",
        "dynasty": "唐",
        "collection_info": null
    },
    {
        "title": "江行无题一百首 六十二",
        "author": "钱起",
        "content": "左宦终何路，摅怀亦自宽。\n襞笺嘲白鹭，无意喻枭鸾。",
        "dynasty": "唐",
        "collection_info": null
    },
    {
        "title": "江行无题一百首 六十三",
        "author": "钱起",
        "content": "楼空人不归，云似去时衣。\n黄鹤无心下，长应笑令威。",
        "dynasty": "唐",
        "collection_info": null
    },
    {
        "title": "江行无题一百首 六十四",
        "author": "钱起",
        "content": "白帝朝惊浪，浔阳暮暎云。\n等闲生险易，世路秖如君。",
        "dynasty": "唐",
        "collection_info": null
    },
    {
        "title": "江行无题一百首 六十五",
        "author": "钱起",
        "content": "橹慢开轻浪，帆虚带白云。\n客船虽狭小，容得庾将军。",
        "dynasty": "唐",
        "collection_info": null
    },
    {
        "title": "江行无题一百首 六十六",
        "author": "钱起",
        "content": "风雨正甘寝，云霓忽晚晴。\n放歌虽自遣，一岁又峥嵘。",
        "dynasty": "唐",
        "collection_info": null
    },
    {
        "title": "江行无题一百首 六十七",
        "author": "钱起",
        "content": "静看秋江水，风微浪渐平。\n人间驰竞处，尘土自波成。",
        "dynasty": "唐",
        "collection_info": null
    },
    {
        "title": "江行无题一百首 六十八",
        "author": "钱起",
        "content": "风劲帆方疾，风回棹却迟。\n较量人世事，不校一毫釐。",
        "dynasty": "唐",
        "collection_info": null
    },
    {
        "title": "江行无题一百首 六十九",
        "author": "钱起",
        "content": "咫尺愁风雨，匡庐不可登。\n秖疑云雾窟，犹有六朝僧。",
        "dynasty": "唐",
        "collection_info": null
    },
    {
        "title": "江行无题一百首 七十",
        "author": "钱起",
        "content": "幽思正迟迟，沙边濯弄时。\n自怜非博物，犹未识凫葵。",
        "dynasty": "唐",
        "collection_info": null
    },
    {
        "title": "江行无题一百首 七十一",
        "author": "钱起",
        "content": "曾有烟波客，能歌西塞山。\n落帆唯待月，一钓紫菱湾。",
        "dynasty": "唐",
        "collection_info": null
    },
    {
        "title": "江行无题一百首 七十二",
        "author": "钱起",
        "content": "千顷水纹细，一拳岚影孤。\n君山寒树绿，曾过洞庭湖。",
        "dynasty": "唐",
        "collection_info": null
    },
    {
        "title": "江行无题一百首 七十三",
        "author": "钱起",
        "content": "光阔重湖水，低斜远雁行。\n未曾无兴咏，多谢沈东阳。",
        "dynasty": "唐",
        "collection_info": null
    },
    {
        "title": "江行无题一百首 七十四",
        "author": "钱起",
        "content": "晚菊绕江垒，忽如开古屏。\n莫言时节过，白日有余馨。",
        "dynasty": "唐",
        "collection_info": null
    },
    {
        "title": "江行无题一百首 七十五",
        "author": "钱起",
        "content": "秋寒鹰隼健，逐雀下云空。\n知是江湖阔，无心击塞鸿。",
        "dynasty": "唐",
        "collection_info": null
    },
    {
        "title": "江行无题一百首 七十六",
        "author": "钱起",
        "content": "日落长亭晚，山门步障青。\n可怜无酒分，处处有旗亭。",
        "dynasty": "唐",
        "collection_info": null
    },
    {
        "title": "江行无题一百首 七十七",
        "author": "钱起",
        "content": "江草何多思，冬青尚满洲。\n谁能惊鵩鸟，作赋为沙鸥。",
        "dynasty": "唐",
        "collection_info": null
    },
    {
        "title": "江行无题一百首 七十八",
        "author": "钱起",
        "content": "远岸无行树，经霜有半红。\n停船搜好句，题叶赠江枫。",
        "dynasty": "唐",
        "collection_info": null
    },
    {
        "title": "江行无题一百首 七十九",
        "author": "钱起",
        "content": "身世比行舟，无风亦暂休。\n敢言终破浪，唯愿稳乘流。",
        "dynasty": "唐",
        "collection_info": null
    },
    {
        "title": "江行无题一百首 八十",
        "author": "钱起",
        "content": "数亩苍苔石，烟蒙鹤卵洲。\n定因词客遇，名字始风流。",
        "dynasty": "唐",
        "collection_info": null
    },
    {
        "title": "江行无题一百首 八十一",
        "author": "钱起",
        "content": "兴闲停桂楫，路好过松门。\n不负佳山水，还开酒一尊。",
        "dynasty": "唐",
        "collection_info": null
    },
    {
        "title": "江行无题一百首 八十二",
        "author": "钱起",
        "content": "幽怀念烟水，长恨隔龙沙。\n今日膝王阁，分明见落霞。",
        "dynasty": "唐",
        "collection_info": null
    },
    {
        "title": "江行无题一百首 八十三",
        "author": "钱起",
        "content": "短楫休敲桂，孤根自驻萍。\n自怜非劒气，空向斗牛星。",
        "dynasty": "唐",
        "collection_info": null
    },
    {
        "title": "江行无题一百首 八十四",
        "author": "钱起",
        "content": "江流何渺渺，怀古独依依。\n渔父非贤者，芦中但有矶。",
        "dynasty": "唐",
        "collection_info": null
    },
    {
        "title": "江行无题一百首 八十五",
        "author": "钱起",
        "content": "高浪如银屋，江风一发时。\n笔端降太白，才大语终奇。",
        "dynasty": "唐",
        "collection_info": null
    },
    {
        "title": "江行无题一百首 八十六",
        "author": "钱起",
        "content": "细竹渔家路，晴阳看结缯。\n喜来邀客坐，分与折腰菱。",
        "dynasty": "唐",
        "collection_info": null
    },
    {
        "title": "江行无题一百首 八十七",
        "author": "钱起",
        "content": "幸有烟波兴，宁辞笔砚劳。\n缘情无怨刺，却似反离骚。",
        "dynasty": "唐",
        "collection_info": null
    },
    {
        "title": "江行无题一百首 八十八",
        "author": "钱起",
        "content": "平湖五百里，江水想通波。\n不奈扁舟去，其如决计何。",
        "dynasty": "唐",
        "collection_info": null
    },
    {
        "title": "江行无题一百首 八十九",
        "author": "钱起",
        "content": "数峯云断处，去岸暎高山。\n身到韦江日，犹应未得闲。",
        "dynasty": "唐",
        "collection_info": null
    },
    {
        "title": "江行无题一百首 九十",
        "author": "钱起",
        "content": "一湾斜照水，三版顺风船。\n未敢相邀约，劳生秖自怜。",
        "dynasty": "唐",
        "collection_info": null
    },
    {
        "title": "江行无题一百首 九十一",
        "author": "钱起",
        "content": "江雨正霏微，江村晚渡稀。\n何曾妨钓艇，更待得鱼归。",
        "dynasty": "唐",
        "collection_info": null
    },
    {
        "title": "江行无题一百首 九十二",
        "author": "钱起",
        "content": "沙上独行时，高吟到楚词。\n难将垂岸蓼，盈把当江蓠。",
        "dynasty": "唐",
        "collection_info": null
    },
    {
        "title": "江行无题一百首 九十三",
        "author": "钱起",
        "content": "新野旧楼名，浔阳胜赏情。\n照人长一色，江月共凄清。",
        "dynasty": "唐",
        "collection_info": null
    },
    {
        "title": "江行无题一百首 九十四",
        "author": "钱起",
        "content": "愿饮西江水，那吟北渚愁。\n莫敎留滞迹，远比蔡昭侯。",
        "dynasty": "唐",
        "collection_info": null
    },
    {
        "title": "江行无题一百首 九十五",
        "author": "钱起",
        "content": "湖口分江水，东流独有情。\n当时好风物，谁伴谢宣城。",
        "dynasty": "唐",
        "collection_info": null
    },
    {
        "title": "江行无题一百首 九十六",
        "author": "钱起",
        "content": "浔阳江畔菊，应似古来秋。\n为问幽栖客，吟时得酒不。",
        "dynasty": "唐",
        "collection_info": null
    },
    {
        "title": "江行无题一百首 九十七",
        "author": "钱起",
        "content": "高峯有佳号，千尺倚寒松。\n若使鑪烟在，犹应为上公。",
        "dynasty": "唐",
        "collection_info": null
    },
    {
        "title": "江行无题一百首 九十八",
        "author": "钱起",
        "content": "万木已清霜，江边村事忙。\n故溪黄稻熟，一夜梦中香。",
        "dynasty": "唐",
        "collection_info": null
    },
    {
        "title": "江行无题一百首 九十九",
        "author": "钱起",
        "content": "楚水苦萦迴，征帆落又开。\n可缘非直路，却有好风来。",
        "dynasty": "唐",
        "collection_info": null
    },
    {
        "title": "江行无题一百首 一百",
        "author": "钱起",
        "content": "远谪岁时晏，暮江风雨寒。\n仍愁繫舟处，惊梦近长滩。",
        "dynasty": "唐",
        "collection_info": null
    },
    {
        "title": "言怀",
        "author": "钱起",
        "content": "夜月霁未好，云泉堪梦归。\n如何建章漏，催着早朝衣。",
        "dynasty": "唐",
        "collection_info": null
    },
    {
        "title": "和张仆射塞下曲",
        "author": "钱起",
        "content": "月黑雁飞高，单于夜遁逃。\n欲将轻骑逐，大雪满弓刀。",
        "dynasty": "唐",
        "collection_info": null
    },
    {
        "title": "送李明府去官",
        "author": "钱起",
        "content": "谤言三至后，直道叹何如。\n今日蓝溪水，无人不夜鱼。",
        "dynasty": "唐",
        "collection_info": null
    },
    {
        "title": "赴章陵詶李卿赠别",
        "author": "钱起",
        "content": "一官叨下秩，九棘谢知音。\n芳草文园路，春愁满别心。",
        "dynasty": "唐",
        "collection_info": null
    },
    {
        "title": "逢侠者",
        "author": "钱起",
        "content": "燕赵悲歌士，相逢剧孟家。\n寸心言不尽，前路日将斜。",
        "dynasty": "唐",
        "collection_info": null
    },
    {
        "title": "郎员外见寻不遇",
        "author": "钱起",
        "content": "轩骑来相访，渔樵悔晚归。\n更怜垂露迹，花裏点墙衣。",
        "dynasty": "唐",
        "collection_info": null
    },
    {
        "title": "过李侍御宅",
        "author": "钱起",
        "content": "不见承明客，愁闻长乐钟。\n马卿何早世，汉主欲登封。",
        "dynasty": "唐",
        "collection_info": null
    },
    {
        "title": "宿洞口馆",
        "author": "钱起",
        "content": "野竹通溪冷，秋泉入户鸣。\n乱来人不到，芳草上阶生。",
        "dynasty": "唐",
        "collection_info": null
    },
    {
        "title": "九日寄侄箊箕等",
        "author": "钱起",
        "content": "采菊偏相忆，传香寄便风。\n今朝竹林下，莫使桂尊空。",
        "dynasty": "唐",
        "collection_info": null
    },
    {
        "title": "梨花",
        "author": "钱起",
        "content": "艳静如笼月，香寒未逐风。\n桃花徒照地，终被笑妖红。",
        "dynasty": "唐",
        "collection_info": null
    },
    {
        "title": "题崔逸人山亭",
        "author": "钱起",
        "content": "药径深红藓，山窗满翠微。\n羡君花下酒，蝴蝶梦中飞。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 登台",
        "author": "钱起",
        "content": "望山登春台，目尽趣难极。\n晚景下平阡，花际霞峯色。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 板桥",
        "author": "钱起",
        "content": "静宜樵隐度，远与车马隔。\n有时行药来，喜遇归山客。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 石井",
        "author": "钱起",
        "content": "片霞照仙井，泉底桃花红。\n那知幽石下，不与武陵通。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 古藤",
        "author": "钱起",
        "content": "引蔓出云树，垂纶覆巢鹤。\n幽人对酒时，苔上闲花落。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 晚归鹭",
        "author": "钱起",
        "content": "池上静难厌，云间欲去晚。\n忽背夕阳飞，乘兴清风远。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 洞仙谣",
        "author": "钱起",
        "content": "几转到青山，数重度流水。\n秦人入云去，知向桃源裏。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 药圃",
        "author": "钱起",
        "content": "春畦生百药，花叶香初霁。\n好容似风光，偏来入丛蕙。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 石上苔",
        "author": "钱起",
        "content": "净与溪色连，幽宜松雨滴。\n谁知古石上，不染世人迹。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 窗裏山",
        "author": "钱起",
        "content": "远岫见如近，千里一窗裏。\n坐来石上云，乍谓壶中起。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 竹间路",
        "author": "钱起",
        "content": "暗归草堂静，半入花园去。\n有时载酒来，不与清风遇。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 竹屿",
        "author": "钱起",
        "content": "幽鸟清涟上，兴来看不足。\n新篁压水低，昨夜鸳鸯宿。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 砌下泉",
        "author": "钱起",
        "content": "穿云来自远，激砌流偏驶。\n能资庭户幽，更引海禽至。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 戏鸥",
        "author": "钱起",
        "content": "乍依菱蔓聚，尽向芦花灭。\n更喜好风来，数片翻晴雪。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 远山钟",
        "author": "钱起",
        "content": "风送出山钟，云霞度水浅。\n欲知声尽处，鸟灭寥天远。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 东陂",
        "author": "钱起",
        "content": "永日兴难忘，掇芳春陂曲。\n新晴花枝下，爱此苔水绿。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 池上亭",
        "author": "钱起",
        "content": "临池构杏梁，待客归烟塘。\n水上褰帘好，莲开杜若香。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 衔鱼翠鸟",
        "author": "钱起",
        "content": "有意莲叶间，瞥然下高树。\n擘波得潜鱼，一点翠光去。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 石莲花",
        "author": "钱起",
        "content": "幽石生芙蓉，百花惭美色。\n远笑越溪女，闻芳不可识。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 潺湲声",
        "author": "钱起",
        "content": "乱石跳素波，寒声闻几处。\n飕飕暝风引，散出空林去。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 松下雪",
        "author": "钱起",
        "content": "虽因朔风至，不向瑶台侧。\n唯助苦寒松，偏明后雕色。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 田鹤",
        "author": "钱起",
        "content": "田鹤望碧霄，无风亦自举。\n单飞后片云，早晚及前侣。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 题南陂",
        "author": "钱起",
        "content": "家住凤城南，门临古陂曲。\n时怜上林雁，半入池塘宿。",
        "dynasty": "唐",
        "collection_info": null
    },
    {
        "title": "伤秋",
        "author": "钱起",
        "content": "岁去人头白，秋来树叶黄。\n搔头向黄叶，与尔共悲伤。",
        "dynasty": "唐",
        "collection_info": null
    },
    {
        "title": "送崔山人归山",
        "author": "钱起",
        "content": "东山残雨挂斜晖，野客巢由指翠微。\n别酒稍酣乘兴去，知君不羡白云归。",
        "dynasty": "唐",
        "collection_info": null
    },
    {
        "title": "题礼上人壁画山水",
        "author": "钱起",
        "content": "连山画出暎禅扉，粉壁香筵满翠微。\n坐来鑪气萦空散，共指晴云向岭归。",
        "dynasty": "唐",
        "collection_info": null
    },
    {
        "title": "送欧阳子还江华郡",
        "author": "钱起",
        "content": "江华胜事接湘滨，千里湖山入兴新。\n才子思归催去棹，汀花且为驻残春。",
        "dynasty": "唐",
        "collection_info": null
    },
    {
        "title": "暮春归故山草堂",
        "author": "钱起",
        "content": "谷口春残黄鸟稀，辛夷花尽杏花飞。\n始怜幽竹山窗下，不改清阴待我归。",
        "dynasty": "唐",
        "collection_info": null
    },
    {
        "title": "访李卿不遇",
        "author": "钱起",
        "content": "画戟朱楼暎晚霞，高梧寒柳度飞鸦。\n门前不见归轩至，城上愁看落日斜。",
        "dynasty": "唐",
        "collection_info": null
    },
    {
        "title": "与赵莒茶讌",
        "author": "钱起",
        "content": "竹下忘言对紫茶，全胜羽客醉流霞。\n尘心洗尽兴难尽，一树蝉声片影斜。",
        "dynasty": "唐",
        "collection_info": null
    },
    {
        "title": "故王维右丞堂前芍药花开悽然感怀",
        "author": "钱起",
        "content": "芍药花开出旧栏，春衫掩泪再来看。\n主人不在花长在，更胜青松守岁寒。",
        "dynasty": "唐",
        "collection_info": null
    },
    {
        "title": "送张参及第还家",
        "author": "钱起",
        "content": "大学三年闻琢玉，东堂一举早成名。\n借问还家何处好，玉人含笑下机迎。",
        "dynasty": "唐",
        "collection_info": null
    },
    {
        "title": "夜泊鹦鹉洲",
        "author": "钱起",
        "content": "月照溪边一罩蓬，夜闻清唱有微风。\n小楼深巷敲方响，水国人家在处同。",
        "dynasty": "唐",
        "collection_info": null
    },
    {
        "title": "归雁",
        "author": "钱起",
        "content": "潇湘何事等闲回，水碧沙明两岸苔。\n二十五弦弹夜月，不胜清怨却飞来。",
        "dynasty": "唐",
        "collection_info": null
    },
    {
        "title": "春郊",
        "author": "钱起",
        "content": "水遶冰渠渐有声，气融烟坞晚来明。\n东风好作阳和使，逢草逢花报发生。",
        "dynasty": "唐",
        "collection_info": null
    },
    {
        "title": "晚归严明府题门",
        "author": "钱起",
        "content": "降士林霑蕙草寒，弦惊翰苑失鸳鸾。\n秋中回首君门阻，马上应歌行路难。",
        "dynasty": "唐",
        "collection_info": null
    },
    {
        "title": "秋夜送赵冽归襄阳",
        "author": "钱起",
        "content": "斗酒忘言良夜深，红萱露滴鹊惊林。\n欲知别后思今夕，汉水东流是寸心。",
        "dynasty": "唐",
        "collection_info": null
    },
    {
        "title": "送符别驾还郡",
        "author": "钱起",
        "content": "骥足骎骎吴越关，屏星復与紫书还。\n已知从事元无事，城上愁看海上山。",
        "dynasty": "唐",
        "collection_info": null
    },
    {
        "title": "同王员外陇城绝句",
        "author": "钱起",
        "content": "三军版筑脱金刀，黎庶翻惭将士劳。\n不忆新城连嶂起，唯惊画角入云高。",
        "dynasty": "唐",
        "collection_info": null
    },
    {
        "title": "过故洛城",
        "author": "钱起",
        "content": "故城门外春日斜，故城门裏无人家。\n市朝欲认不知处，漠漠野田空草花。",
        "dynasty": "唐",
        "collection_info": null
    },
    {
        "title": "校猎曲",
        "author": "钱起",
        "content": "长杨杀气连云飞，汉主秋畋正掩围。\n重门日晏红尘出，数骑胡人猎兽归。",
        "dynasty": "唐",
        "collection_info": null
    },
    {
        "title": "晚过横灞寄张蓝田",
        "author": "钱起",
        "content": "乱水东流落照时，黄花满径客行迟。\n林端忽见南山色，马上还吟陶令诗。",
        "dynasty": "唐",
        "collection_info": null
    },
    {
        "title": "九日田舍",
        "author": "钱起",
        "content": "今日陶家野兴偏，东篱黄菊映秋田。\n浮云暝鸟飞将尽，始达青山新月前。",
        "dynasty": "唐",
        "collection_info": null
    },
    {
        "title": "长安落第",
        "author": "钱起",
        "content": "花繁柳暗九门深，对饮悲歌泪满襟。\n数日莺花皆落羽，一回春至一伤心。",
        "dynasty": "唐",
        "collection_info": null
    },
    {
        "title": "失题",
        "author": "钱起",
        "content": "胡风迎马首，汉月学蛾眉。\n久戍人将老，长征马不肥。",
        "dynasty": "唐",
        "collection_info": null
    },
    {
        "title": "暇日题草堂",
        "author": "钱起",
        "content": "为郎过壮岁，晚景对秋天。\n门掩苍苔上，池清寒竹前。\n通经未拾紫，炼药不成仙。\n且醖东皋黍，愁来得醉眠。\n（见宋赵师秀编选《唐众妙集》。\n）。",
        "dynasty": "唐",
        "collection_info": null
    },
    {
        "title": "送元使君",
        "author": "钱起",
        "content": "郢门将咫尺，龙节莫夷犹。\n送客与云散，行人看月愁。\n遥闻江汉水，日与政声流。\n（《舆地纪胜》八四《郢州》）。",
        "dynasty": "唐",
        "collection_info": null
    },
    {
        "title": "题杜舍人林亭",
        "author": "钱起",
        "content": "来访龙楼客，时逢酒瓮新。\n花齐云入幕，苔径竹迎人。\n鹊喜娇迟日，莺啼惜暮春。\n不须耽小隐，南院在平津。\n（见元骆天骧《类编长安志》卷九胜游类樊川范公五居条引，据《中国古都研究》收黄永年先生《述〈类编长安志〉》一文转引。\n）。",
        "dynasty": "唐",
        "collection_info": null
    },
    {
        "title": "宿云门寺",
        "author": "钱起",
        "content": "山寺宜静夜，禅房开竹扉。\n支公方晤语，孤月復清晖。\n一磬响丹壑，千灯明翠微。\n平生厌浮世，兹夕更忘归。\n（见《会稽掇英总集》卷六）。",
        "dynasty": "唐",
        "collection_info": null
    },
    {
        "title": "芝草（题拟）",
        "author": "钱起",
        "content": "岂如玉殿生三秀，讵有铜池出五云。\n陌上尧樽倾北斗，楼前舜乐动南熏。\n（《全芳备祖后集》卷十一《芝草》。\n此四句为「七言律诗散联」）。",
        "dynasty": "唐",
        "collection_info": null
    },
    {
        "title": "芭蕉（题拟）",
        "author": "钱起",
        "content": "幸有青丝用，宁将众草同。\n心虚含夕露，叶大怯秋风。\n细响安禅后，浓阴坐夏中。\n由来何所喻，持以问支公。\n（见前书卷十三《芭蕉》）。",
        "dynasty": "唐",
        "collection_info": null
    },
    {
        "title": "送友人入蜀",
        "author": "钱起",
        "content": "远路接天末，怪君与我违。\n客程千嶂裏，鸟道片云飞。\n树色连青汉，泉声出翠微。\n锦城花月下，才子定忘归。\n（见《全蜀艺文志》卷二十）。",
        "dynasty": "唐",
        "collection_info": null
    },
    {
        "title": "送归客",
        "author": "钱起",
        "content": "京口三秋衰叶落，浔阳千里暮潮生。\n（《千载佳句》卷下《别离部·行旅》）。",
        "dynasty": "唐",
        "collection_info": null
    },
    {
        "title": "紫参歌",
        "author": "钱起",
        "content": "远公林下满青苔，春药偏宜间石开。往往幽人寻水见，\n春风宛转虎溪傍，紫翼红翘翻霁光。贝叶经前无住色，\n应知仙卉老云霞，莫赏夭桃满蹊径。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "玛瑙杯歌",
        "author": "钱起",
        "content": "瑶溪碧岸生奇宝，剖质披心出文藻。良工雕饰明且鲜，\n繁弦急管催献酬，倏若飞空生羽翼，fY々兰英照豹斑，\n王孙彩笔题新咏，碎锦连珠复辉映。世情贵耳不贵奇，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "锄药咏",
        "author": "钱起",
        "content": "莳药穿林复在巘，浓香秀色深能浅。云气垂来浥露偏，\n不随飞鸟缘枝去，如笑幽人出谷来。对之不觉忘疏懒，\n但使芝兰出萧艾，不辞手足皆胼胝。宁学陶潜空嗜酒，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "病鹤篇",
        "author": "钱起",
        "content": "独鹤声哀羽摧折，沙头一点留残雪。三山侣伴能远翔，\n不及川凫长比翼，随波双泛复双归。碧海沧江深且广，\n何时白雾卷青天，接影追飞太液前。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "片玉篇",
        "author": "钱起",
        "content": "至宝未为代所奇，韫灵示璞荆山陲。独使虹光天子识，\n空山埋照凡几年，古色苍痕宛自然。重溪幂幂暗云树，\n试劳香袖拂莓苔，不觉清心皎冰雪。连城美价幸逢时，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "画鹤篇",
        "author": "钱起",
        "content": "点素凝姿任画工，霜毛玉羽照帘栊。借问飞鸣华表上，\n炉气朝成缑岭云，银灯夜作华亭月。日暖花明梁燕归，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "秋霖曲",
        "author": "钱起",
        "content": "君不见圣主旰食忧元元，秋风苦雨暗九门。\n凤凰池裏沸泉腾，苍龙阙下生云根。阴精离毕太淹度，\n公卿红粒爨丹桂，黔首白骨封青苔。貂裘玉食张公子，\n鹤鸣蛙跃正及时，豹隐兰凋亦可悲。焉得太阿决屏翳，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "白石枕",
        "author": "钱起",
        "content": "琢珉胜水碧，所贵素且贞。曾无白圭玷，不作浮磬鸣。\n捧来太阳前，一片新冰清。沉沉风宪地，待尔秋已至。\n璞坚难为功，谁怨晚成器。比德无磷缁，论交亦如此。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "赋得青城山歌，送杨、杜二郎中赴蜀军",
        "author": "钱起",
        "content": "蜀山西南千万重，仙经最说青城峰。青城嵚岑倚空碧，\n星台二妙逐王师，阮瑀军书王粲诗。日落猿声连玉笛，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送李大夫赴广州",
        "author": "钱起",
        "content": "一贤间气生，麟趾凤凰羽。何意人之望，未为王者辅。\n出镇忽推才，盛哉文且武。南越寄维城，雄雄拥甲兵。\n鼓门通幕府，天井入军营。厥俗多豪侈，古来难致礼。\n唯君饮冰心，可酌贪泉水。忠臣感圣君，徇义不邀勋。\n龙镜逃山魅，霜风破嶂雪。征途凡几转，魏阙如在眼。\n向郡海潮迎，指乡关树远。按节化瓯闽，下车佳政新。\n应令尉陀俗，还作上皇人。支离交俊哲，弱冠至华髮。\n昔许霄汉期，今嗟鹏鷃别。图南不可御，惆怅守薄暮。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送崔校书从军",
        "author": "钱起",
        "content": "雁门太守能爱贤，麟阁书生亦投笔。宁唯玉剑报知己，\n燕南春草伤心色，蓟北黄云满眼愁。闻道轻生能击虏，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送张将军征西",
        "author": "钱起",
        "content": "长安少年唯好武，金殿承恩争破虏。沙场烽火隔天山，\n玉笛声悲离酌晚，金方路极行人远。计日霜戈尽敌归，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送修武元少府",
        "author": "钱起",
        "content": "寸禄荣色养，此行宁嘆惜。自今黄绶采兰时，\n黎氓久厌蓬飘苦，迟尔西南惠月传。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送崔十三东游",
        "author": "钱起",
        "content": "千里有同心，十年一会面。当杯缓筝柱，倏忽催离宴。\n丹凤城头噪晚鸦，行人马首夕阳斜。灞上春风留别袂，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送邬三落第还乡",
        "author": "钱起",
        "content": "郢客文章绝世稀，常嗟时命与心违。十年失路谁知己，\n关中新月对离尊，江上残花待归客。名宦无媒自古迟，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送马明府赴江陵",
        "author": "钱起",
        "content": "陶令南行心自永，江天极目澄秋景。万室遥方犬不鸣，\n黄花满把应相忆，落日登楼北望还。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送毕侍御谪居",
        "author": "钱起",
        "content": "崇兰香死玉簪折，志士吞声甘徇节。忠荩不为明主知，\n百鸟喧喧噪一鹗，上林高枝亦难托。宁嗟人世弃虞翻，\n桃花洞裏举家去，此别相思复几春。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送褚大落第东归",
        "author": "钱起",
        "content": "离琴弹苦调，美人惨向隅。顷来荷策干明主，\n玉堂金马隔青云，墨客儒生皆白首。昨梦芳洲采白苹，\n剡中风月久相忆，池上旧游应再得。酒熟宁孤芳杜春，\n他日东流一乘兴，知君为我扫荆扉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送傅管记赴蜀军",
        "author": "钱起",
        "content": "终童之死谁继出，燕颔儒生今俊逸。主将早知鹦鹉赋，\n巴山雨色藏征旆，汉水猿声咽短箫。赐璧腰金应可料，\n日暮黄云千里昏，壮心轻别不销魂。劝君用却龙泉剑，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送张少府",
        "author": "钱起",
        "content": "愁云破斜照，别酌劝行子。蓬惊马首风，雁拂天边水。\n寸晷如三岁，离心在万里。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "行路难",
        "author": "钱起",
        "content": "君不见明星映空月，太阳朝升光尽歇。\n君不见凋零委路蓬，长风飘举入云中。\n由来人事何尝定，且莫骄奢笑贱穷。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "卢龙塞行送韦掌记",
        "author": "钱起",
        "content": "雨雪纷纷黑山外，行人共指卢龙塞。万里飞沙咽鼓鼙，\n圣主好文兼好武，封侯莫比汉皇年。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "效古秋夜长",
        "author": "钱起",
        "content": "秋汉飞玉霜，北风扫荷香。含情纺织孤灯尽，\n谁家少妇事鸳机，锦幕云屏深掩扉。白玉窗中闻落叶，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "卧病，李员外题扉而去",
        "author": "钱起",
        "content": "僻陋病者居，蒿莱行径失。谁知簪绂贵，能问幽忧疾。\n珂声未驻门，兰气先入室。沉屙不冠带，安得候蓬荜。\n清扬去莫寻，离念顷来侵。雀栖高窗静，日出修桐阴。\n枕上忆君子，悄悄唯苦心。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "酬王维春夜竹亭赠别",
        "author": "钱起",
        "content": "山月随客来，主人兴不浅。今宵竹林下，谁觉花源远。\n惆怅曙莺啼，孤云还绝巘。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "山中寄时校书",
        "author": "钱起",
        "content": "蓬莱紫气温如玉，唯予知尔阳春曲，别来几日芳荪绿。\n百花酒满不见君，青山一望心断续。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送李四擢第归觐省",
        "author": "钱起",
        "content": "当年贵得意，文字各争名。齐唱阳春曲，唯君金玉声。\n悬黎宝中出，高价世难掩。鸿羽不低飞，龙津徒自险。\n直矜鹦鹉赋，不贵芳桂枝。少俊蔡邕许，长鸣唐举知。\n梁城下熊轼，朱戟何暐耀。才子欲归宁，棠花已含笑。\n高门知庆大，子孝觉亲荣。独揽还珠美，宁唯问绢情。\n离筵不尽醉，掺袂一何早。马蹄西别轻，树色东看好。\n行尘忽不见，惆怅青门道。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "过曹钧隐居",
        "author": "钱起",
        "content": "荃蕙有奇性，馨香道为人。不居众芳下，宁老空林春。\n之子秉高节，攻文还守真。素书寸阴尽，流水怨情新。\n济济振缨客，烟霄各致身。谁当举玄晏，不使作良臣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "哭曹钧",
        "author": "钱起",
        "content": "苦节推白首，怜君负此生。忠荩名空在，家贫道不行。\n朝来相忆访蓬荜，只谓渊明犹卧疾。忽见江南吊鹤来，\n一声邻笛残阳裏，酹酒空堂泪满衣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "东阳郡斋中诣南山招韦十",
        "author": "钱起",
        "content": "霁来海半山，隐映城上起。中峰落照时，残雪翠微裏。\n同心久为别，孤兴那对此。良会何迟迟，清扬瞻则迩。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "清泥驿迎献王侍御",
        "author": "钱起",
        "content": "候馆扫清昼，使车出明光。森森入郭树，一道引飞霜。\n仰视骢花白，多惭绶色黄。鹪鹩无羽翼，愿假宪乌翔。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "沭阳古渡作",
        "author": "钱起",
        "content": "日落问津处，云霞残碧空。牧牛避田烧，退鹢随潮风。\n回首故乡远，临流此路穷。翩翩青冥去，羡彼高飞鸿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "卧疾，答刘道士",
        "author": "钱起",
        "content": "白露蚕已丝，空林日凄清。寥寥昼扉掩，独卧秋窗明。\n宝字比仙药，羽人寄柴荆。长吟想风驭，恍若升蓬瀛。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "梦寻西山准上人",
        "author": "钱起",
        "content": "别处秋泉声，至今犹在耳。何尝梦魂去，不见雪山子。\n新月隔林时，千峰翠微裏。言忘心更寂，迹灭云自起。\n觉来缨上尘，如洗功德水。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "长安旅宿",
        "author": "钱起",
        "content": "九秋旅夜长，万感何时歇。蕙花渐寒暮，心事犹楚越。\n直躬邅世道，咫步隔天阙。每闻长乐钟，载泣灵台月。\n明旦北门外，归途堪白髮。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "过桐柏山",
        "author": "钱起",
        "content": "秋风过楚山，山静秋声晚。赏心无定极，仙步亦清远。\n返照云窦空，寒流石苔浅。羽人昔已去，灵迹欣方践。\n投策谢归途，世缘从此遣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "李士曹厅对雨",
        "author": "钱起",
        "content": "春雨暗重城，讼庭深更寂。终朝人吏少，满院烟云集。\n湿鸟压花枝，新苔宜砌石。掾曹富文史，清兴对词客。\n爱尔蕙兰丛，芳香饱时泽。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "登胜果寺南楼，雨中望严协律",
        "author": "钱起",
        "content": "微雨侵晚阳，连山半藏碧。林端陟香榭，云外迟来客。\n孤村凝片烟，去水生远白。但佳川原趣，不觉城池夕。\n更喜眼中人，清光渐咫尺。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "冬夜题旅馆",
        "author": "钱起",
        "content": "退飞忆林薮，乐业羡黎庶。四海尽穷途，一枝无宿处。\n严冬北风急，中夜哀鸿去。孤烛思何深，寒窗坐难曙。\n劳歌待明发，惆怅盈百虑。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "自终南山晚归",
        "author": "钱起",
        "content": "采苓日往还，得性非樵隐。白水到初阔，青山辞尚近。\n绝境胜无倪，归途兴不尽。沮溺时返顾，牛羊自相引。\n逍遥不外求，尘虑从兹泯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "早渡伊川见旧邻作",
        "author": "钱起",
        "content": "鹍鸡鸣早霜，秋水寒旅涉。渔人昔邻舍，相见具舟楫。\n出浦兴未尽，向山心更惬。村落通白云，茅茨隐红叶。\n东皋满时稼，归客欣复业。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "夕发箭场岩下作",
        "author": "钱起",
        "content": "行役不遑安，在幽机转发。山谷无明晦，溪霞自兴没。\n朝栉杉下风，夕饮石上月。懿尔青云士，垂缨朝凤阙。\n宁知采竹人，每食惭薇蕨。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "同李五夕次香山精舍访宪上人",
        "author": "钱起",
        "content": "彼岸闻山钟，仙舟过苕水。松门入幽映，石径趋迤逦。\n初月开草堂，远公方觏止。忘言在闲夜，凝念得微理。\n泠泠功德池，相与涤心耳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "雨中望海上，怀郁林观中道侣",
        "author": "钱起",
        "content": "山观海头雨，悬沫动烟树。只疑苍茫裏，郁岛欲飞去。\n大块怒天吴，惊潮荡云路。群真俨盈想，一苇不可渡。\n惆怅赤城期，愿假轻鸿驭。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "广德初銮驾出关后登高愁望二首",
        "author": "钱起",
        "content": "长安不可望，远处边愁起。辇毂混戎夷，山河空表裏。\n黄云压城阙，斜照移烽垒。汉帜远成霞，胡马来如蚁。\n不知涿鹿战，早晚蚩尤死。渴日候河清，沉忧催暮齿。\n愁看秦川色，惨惨云景晦。干坤暂运行，品物遗覆载。\n黄尘涨戎马，紫气随龙旆。掩泣指关东，日月妖氛外。\n臣心寄远水，朝海去如带。周德更休明，天衢伫开泰。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "独往覆釜山，寄郎士元",
        "author": "钱起",
        "content": "赏心无远近，芳月好登望。胜事引幽人，山下复山上。\n将寻洞中药，复爱湖外嶂。古壁苔入云，阴溪树穿浪。\n谁言世缘绝，更惜知音旷。莺啼绿萝春，回首还惆怅。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送王季友赴洪州幕下",
        "author": "钱起",
        "content": "列郡皆用武，南征所从谁。诸侯重才略，见子如琼枝。\n抚剑感知己，出门方远辞。烟波带幕府，海日生红旗。\n问我何功德，负恩留玉墀。销魂把别袂，愧尔酬明时。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "客舍赠郑贲",
        "author": "钱起",
        "content": "结交意不薄，匪席言莫违。世义随波久，人生知己稀。\n先鸣誓相达，未遇还相依。一望金门诏，三看黄鸟飞。\n暝投同旅食，朝出易儒衣。嵇向林庐接，携手行将归。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "山中春仲寄汝上王恒、颍川沈冲",
        "author": "钱起",
        "content": "隐者守恬泊，春山日深净。谁知蟠木材，得性无人境。\n座隅泉出洞，竹上云起岭。饥狖入山厨，饮虹过药井。\n前溪堪放逸，仲月好风景。游目来远思，摘芳寄汝颍。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "南中春意",
        "author": "钱起",
        "content": "入仕无知言，游方随世道。平生愿开济，遇物干怀抱。\n已阻青云期，甘同散樗老。客游南海曲，坐见韶阳早。\n旧国别佳人，他乡思芳草。惜无鸿鹄翅，安得凌苍昊。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "东陵药堂寄张道士",
        "author": "钱起",
        "content": "木落苍山空，当轩秋水色。清旦振衣坐，永吟意何极。\n愿言金丹寿，一假鸾凤翼。日夕开真经，言忘心更默。\n玄都有仙子，采药早相识。烟霞难再期，焚香空叹息。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "苦雨忆皇甫冉",
        "author": "钱起",
        "content": "凉雨门巷深，穷居成习静。独吟愁霖雨，更使秋思永。\n疲痾苦昏垫，日夕开轩屏。草木森已悲，衾帱清且冷。\n如何游宦客，江海随泛梗。延首长相思，忧襟孰能整。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "寄任山人",
        "author": "钱起",
        "content": "天阶崇黼黻，世路有趋竞。独抱中孚爻，谁知苦寒咏。\n行潦难朝海，散材空遇圣。岂无鸣凤时，其如问津命。\n所思青山郭，再梦绿萝径。林泉春可游，羡尔得其性。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "登秦岭半岩遇雨",
        "author": "钱起",
        "content": "屏翳忽腾气，浮阳惨无晖。千峰挂飞雨，百尺摇翠微。\n震电闪云径，奔流翻石矶。倚岩假松盖，临水羡荷衣。\n不得采苓去，空思乘月归。且怜东皋上，水色侵荆扉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "杪秋南山西峰题准上人兰若",
        "author": "钱起",
        "content": "向山看霁色，步步豁幽性。返照乱流明，寒空千嶂净。\n石门有余好，霞残月欲映。上诣远公庐，孤峰悬一径。\n云裏隔窗火，松下闻山磬。客到两忘言，猿心与禅定。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "田园雨后赠邻人",
        "author": "钱起",
        "content": "安排常任性，偃卧晚开户。樵客荷蓑归，向来春山雨。\n残云虹未落，返景霞初吐。时鸟鸣村墟，新泉绕林圃。\n尧年尚恬泊，邻里成太古。室迩人遂遥，相思怨芳杜。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "天门谷题孙逸人石壁",
        "author": "钱起",
        "content": "崖石乱流处，竹深斜照归。主人卧磻石，心耳涤清晖。\n春雷近作解，空谷半芳菲。云栋彩虹宿，药圃蝴蝶飞。\n恶嚣慕嘉遁，几夜瞻少微。相见竟何说，忘情同息机。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "蓝溪休沐，寄赵八给事",
        "author": "钱起",
        "content": "虫鸣归旧裏，田野秋农閒。即事敦夙尚，衡门方再关。\n夕阳入东篱，爽气高前山。霜蕙后时老，巢禽知暝还。\n侍臣黄枢宠，鸣玉青云间。肯想观鱼处，寒泉照发斑。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "游辋川至南山，寄谷口王十六",
        "author": "钱起",
        "content": "山色不厌远，我行随处深。迹幽青萝径，思绝孤霞岑。\n独鹤引过浦，鸣猿呼入林。褰裳百泉裏，一步一清心。\n王子在何处，隔云鸡犬音。折麻定延伫，乘月期招寻。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "蓝田溪与渔者宿",
        "author": "钱起",
        "content": "独游屡忘归，况此隐沦处。濯发清泠泉，月明不能去。\n更怜垂纶叟，静若沙上鹭。一论白云心，千里沧洲趣。\n芦中夜火尽，浦口秋山曙。叹息分枝禽，何时更相遇。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "淮上别范大",
        "author": "钱起",
        "content": "悲风陨凉叶，送归怨南楚。穷年将别离，寸晷申宴语。\n长淮流不尽，征棹忽复举。碧落半愁云，黄鹤时顾侣。\n游宦且未达，前途各修阻。分袂一相嗟，良辰更何许。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "离居夜雨，奉寄李京兆",
        "author": "钱起",
        "content": "永夜不可度，蛩吟秋雨滴。寂寞想章台，始叹云泥隔。\n雷声匪君车，犹时过我庐。电影非君烛，犹能明我目。\n如何琼树枝，梦裏看不足。望望佳期阻，愁生寒草绿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "叹毕少府以持法无隐见系",
        "author": "钱起",
        "content": "用法本禁邪，尽心翻自极。毕公在囹圄，世事何纠纆。\n翠凤呈其瑞，虞罗寄铩翼。囚中千念时，窗外百花色。\n落景闭圜扉，春虫网丛棘。古人不念文，纷泪莫沾臆。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "小园招隐",
        "author": "钱起",
        "content": "支离鲜兄弟，形影如手足。但遂饮冰节，甘辞代耕禄。\n斑衣在林巷，始觉无羁束。交柯低户阴，闲鸟将雏宿。\n穷通世情阻，日夜苔径绿。谁言北郭贫，能分晏婴粟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "过温逸人旧居",
        "author": "钱起",
        "content": "返真难合道，怀旧仍无吊。浮俗渐浇淳，斯人谁继妙。\n声容在心耳，宁觉阻言笑。玄堂闭几春，拱木齐云峤。\n鹤传居士舞，猿得苏门啸。酹酒片阳微，空山想埋照。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "县内水亭晨兴听讼",
        "author": "钱起",
        "content": "晨光起宿露，池上判黎氓。借问秋泉色，何如拙宦情。\n磨铅辱利用，策蹇愁前程。昨夜明月满，中心如鹊惊。\n负恩时易失，多病绩难成。会惜寒塘晚，霜风吹杜蘅。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "海畔秋思",
        "author": "钱起",
        "content": "匡济难道合，去留随兴牵。偶为谢客事，不顾平子田。\n魏阙贲翘楚，此身长弃捐。箕裘空在念，咄咄谁推贤。\n无用即明代，养痾仍壮年。日夕望佳期，帝乡路几千。\n秋风晨夜起，零落愁芳荃。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "太子李舍人城东别业",
        "author": "钱起",
        "content": "南山转群木，昏晓拥山翠。小泽近龙居，清苍常雨气。\n君家北原上，千金买胜事。丹阙退朝回，白云迎赏至。\n新晴村落外，处处烟景异。片水明断岸，余霞入古寺。\n东皋指归翼，目尽有余意。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "谷口新居寄同省朋故",
        "author": "钱起",
        "content": "种黍傍烟溪，榛芜兼沮洳。亦知生计薄，所贵隐身处。\n橡栗石上村，莓苔水中路。萧然授衣日，得此还山趣。\n汲井爱秋泉，结茅因古树。闲云与幽鸟，对我不能去。\n寄谢鸳鹭群，狎鸥拙所慕。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "京兆尹厅前甘棠树降甘露",
        "author": "钱起",
        "content": "内史用尧意，理京宣惠慈。气和祥则降，孰谓天难知。\n济旱露为兆，有如埙应篪。岂无夭桃树，洒此甘棠枝。\n玉色与人净，珠光临笔垂。协风与之俱，物性皆熙熙。\n何必凤池上，方看作霖时。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "秋夜作",
        "author": "钱起",
        "content": "万计各无成，寸心日悠漫。浮生竟何穷，巧历不能算。\n流落四海间，辛勤百年半。商歌向秋月，哀韵兼浩叹。\n寤寐怨佳期，美人隔霄汉。寒云度穷水，别业绕垂幔。\n窗中问谈鸡，长夜何时旦。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "观村人牧山田",
        "author": "钱起",
        "content": "六府且未盈，三农争务作。贫民乏井税，塉土皆垦凿。\n禾黍入寒云，茫茫半山郭。秋来积霖雨，霜降方铚获。\n中田聚黎甿，反景空村落。顾惭不耕者，微禄同卫鹤。\n庶追周任言，敢负谢生诺。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "裴侍郎湘川回，以青竹筒相遗，因而赠之",
        "author": "钱起",
        "content": "楚竹青玉润，从来湘水阴。缄书取直节，君子知虚心。\n入用随宪简，积文不受金。体将丹凤直，色映秋霜深。\n宁肯假伶伦，谬为龙凤吟。唯将翰院客，昔秘瑶华音。\n长跪捧嘉贶，岁寒惭所钦。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "东城初陷，与薛员外、王补阙暝投南山佛寺",
        "author": "钱起",
        "content": "日昃石门裏，松声山寺寒。香云空静影，定水无惊湍。\n洗足解尘缨，忽觉天形宽。清钟扬虚谷，微月深重峦。\n噫我朝露世，翻浮与波澜。行运遘忧患，何缘亲盘桓。\n庶将镜中象，尽作无生观。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "奉和张荆州巡农晚望",
        "author": "钱起",
        "content": "太清霁云雷，阳春陶物象。明牧行春令，仁风助升长。\n时和俗勤业，播殖农厥壤。阴阴桑陌连，漠漠水田广。\n郡中忽无事，方外还独往。日暮驻归轩，湖山有佳赏。\n宣城传逸韵，千载谁此响。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送包何东游",
        "author": "钱起",
        "content": "水国尝独往，送君还念兹。湖山远近色，昏旦烟霞时。\n子好谢公迹，常吟孤屿诗。果乘扁舟去，若与白鸥期。\n野趣及春好，客游欣此辞。入云投馆僻，采碧过帆迟。\n江上日回首，琴中劳别思。春鸿刷归翼，一寄杜蘅枝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "酬陶六辞秩归旧居见柬",
        "author": "钱起",
        "content": "靖节昔高尚，令孙嗣清徽。旧庐云峰下，献岁车骑归。\n去俗因解绶，忆山得采薇。田畴春事起，裏巷相寻稀。\n渊明醉乘兴，闲门只掩扉。花禽惊曙月，邻女上鸣机。\n毕娶愿已果，养恬志宁违。吾当挂朝服，同尔缉荷衣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "奉使采箭簳竹谷中晨兴赴岭",
        "author": "钱起",
        "content": "孤客倦夜坐，闻猿乘早发。背溪已斜汉，登栈尚残月。\n重峰转森爽，幽步更超越。云木耸鹤巢，风萝扫虎穴。\n人群徒自远，世役终难歇。入山非买山，采竹异采蕨。\n谁见子牟意，悁劳书魏阙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "同严逸人东溪泛舟",
        "author": "钱起",
        "content": "子陵江海心，高迹此闲放。渔舟在溪水，曾是敦夙尚。\n朝霁收云物，垂纶独清旷。寒花古岸傍，唳鹤晴沙上。\n纷吾好贞逸，不远来相访。已接方外游，仍陪郢中唱。\n欢言尽佳酌，高兴延秋望。日暮浩歌还，红霞乱青嶂。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "过沈氏山居",
        "author": "钱起",
        "content": "鸡鸣孤烟起，静者能卜筑。乔木出云心，闲门掩山腹。\n贫交喜相见，把臂欢不足。空林留宴言，永日清耳目。\n泉声冷尊俎，荷气香童仆。往往仙犬鸣，樵人度深竹。\n酒酣出谷口，世网何羁束。始愿今不从，区区折腰禄。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "赠柏岩老人",
        "author": "钱起",
        "content": "日与麋鹿群，贤哉买山叟。庞眉忽相见，避世一何久。\n林栖古崖曲，野事佳春后。瓠叶覆荆扉，栗苞垂瓮牖。\n独歌还独酌，不耕亦不耦。硗田隔云溪，多雨长稂莠。\n烟霞得情性，身世同刍狗。寄谢营道人，天真此翁有。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "送薛判官赴蜀",
        "author": "钱起",
        "content": "横笛声转悲，羽觞酣欲别。举目叩关远，离心不可说。\n边陲劳帝念，日下降才杰。路极巴水长，天衔剑峰缺。\n单车动夙夜，越境正炎节。星桥过客稀，火井蒸云热。\n阴符能制胜，千里在坐决。始见儒者雄，长缨系余孽。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "诏许昌崔明府拜补阙",
        "author": "钱起",
        "content": "儒者久营道，诏书方问贤。至精一耀世，高步谁同年。\n何树可栖凤，高梧枝拂天。脱身凫舄裏，载笔虎闱前。\n日月传轩后，衣冠真列仙。则知骊龙珠，不秘清泠泉。\n才子贵难见，郢歌空复传。惜哉效颦客，心想劳婵娟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "仲春晚寻覆釜山",
        "author": "钱起",
        "content": "蝴蝶弄和风，飞花不知晚。王孙寻芳草，步步忘路远。\n况我爱青山，涉趣皆游践。萦回必中路，阴晦阳复显。\n古岸生新泉，霞峰映雪巘。交枝花色异，奇石云根浅。\n碧洞志忘归，紫芝行可搴。应嗤嵇叔夜，林卧方沉湎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "赠东邻郑少府",
        "author": "钱起",
        "content": "一闻白雪唱，愿见清扬久。谁谓结绶来，得陪趋府后。\n小邑蓝溪上，卑栖惬所偶。忘言复连墙，片月亦携手。\n草色同春径，莺声共高柳。美景百花时，平生一杯酒。\n圣朝法天地，以我为刍狗。秩满归白云，期君访谷口。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "谢张法曹万顷小山暇景见忆",
        "author": "钱起",
        "content": "乐道随去处，养和解朝簪。茅堂近丹阙，佳致亦何深。\n退食不趋府，忘机还在林。清风乱流上，永日小山阴。\n解箨雨中竹，将雏花际禽。物华对幽寂，弦酌兼咏吟。\n自昔仰高步，及兹劳所钦。郢歌叨继组，知己复知音。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "罢章陵令山居过中峰道者二首",
        "author": "钱起",
        "content": "宁辞园令秩，不改渊明调。解印无与言，见山始一笑。\n幽人还绝境，谁道苦奔峭。随云剩渡溪，出门更垂钓。\n吾庐青霞裏，窗树玄猿啸。微月清风来，方知散发妙。\n丘壑趣如此，暮年始栖偃。赖遇无心云，不笑归来晚。\n鸣鸠拂红枝，初服傍清畎。昨日山僧来，犹嫌嘉遁浅。\n托君紫阳家，路灭心更远。梯云创其居，抱犊上绝巘。\n杏田溪一曲，霞境峰几转。路石挂飞泉，谢公应在眼。\n愿言携手去，采药长不返。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "登覆釜山遇道人二首",
        "author": "钱起",
        "content": "晨策趣无涯，名山深转秀。三休变覆景，万转迷宇宙。\n攀崖到天窗，入洞穷玉溜。侧径蹲怪石，飞萝掷惊狖。\n花间炼药人，鸡犬和乳窦。散发便迎客，采芝仍满袖。\n郭璞赋游仙，始愿今可就。\n真气重嶂裏，知君嘉遁幽。山阶压丹穴，药井通洑流。\n道者带经出，洞中携我游。欲骖白霓去，且为紫芝留。\n忽忆武陵事，别家疑数秋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "寻华山云台观道士",
        "author": "钱起",
        "content": "秋日西山明，胜趣引孤策。桃源数曲尽，洞口两岸坼。\n还从罔象来，忽得仙灵宅。霓裳谁之子，霞酌能止客。\n残阳在翠微，携手更登历。林行拂烟雨，溪望乱金碧。\n飞鸟下天窗，袅松际云壁。稍寻玄踪远，宛入寥天寂。\n愿言葛仙翁，终年炼玉液。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "海上卧病寄王临",
        "author": "钱起",
        "content": "离客穷海阴，萧辰归思结。一随浮云滞，几怨黄鹄别。\n妙年即沉痾，生事多所阙。剑中负明义，枕上惜玄发。\n之子良史才，华簪偶时哲。相思千里道，愁望飞鸟绝。\n岁暮冰雪寒，淮湖不可越。百年去心虑，孤影守薄劣。\n独余慕侣情，金石无休歇。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "登玉山诸峰，偶至悟真寺",
        "author": "钱起",
        "content": "郭南云水佳，讼简野情发。紫芝每相引，黄绶不能绁。\n稍入石门幽，始知灵境绝。冥搜未寸晷，仙径俄九折。\n蟠木盖石樑，崩岩露云穴。数峰拔昆仑，秀色与空澈。\n玉气交晴虹，桂花留曙月。半岩采珉者，一点如片雪。\n真赏无前程，奇观宁暂辍。更闻东林磬，可听不可说。\n兴中寻觉化，寂尔诸象灭。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "长安客舍，赠李行父明府",
        "author": "钱起",
        "content": "藏器待时少，知人自古难。遂令丹穴凤，晚食金琅玕。\n谁谓兵戈际，鸣琴方一弹。理烦善用简，济猛能兼宽。\n夙夜念黎庶，寝兴非宴安。洪波未静壑，何树不惊鸾。\n凫舄傍京辇，甿心悬灌坛。高槐暗苦雨，长剑生秋寒。\n旅食还为客，饥年亦尽欢。亲劳携斗水，往往救泥蟠。\n但恐酬明义，蹉跎芳岁阑。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "美杨侍御清文见示",
        "author": "钱起",
        "content": "伯牙道丧来，弦绝无人续。谁知绝唱后，更有难和曲。\n层峰与清流，逸势竞奔蹙。清文不出户，仿像皆在目。\n雾雪看满怀，兰荃坐盈掬。孤光碧潭月，一片昆仑玉。\n初见歌阳春，韶光变枯木。再见吟白雪，便觉云肃肃。\n则知造化源，方寸能展缩。斯文不易遇，清爽心岂足。\n愿言书诸绅，可以为佩服。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "山居新种花药，与道士同游赋诗",
        "author": "钱起",
        "content": "自乐鱼鸟性，宁求农牧资。浅深爱岩壑，疏凿尽幽奇。\n雨花相助好，莺鸣春草时。种兰入山翠，引葛上花枝。\n风露拆红紫，缘溪复映池。新泉香杜若，片石引江蓠。\n宛谓武陵洞，潜应造化移。杖策携烟客，满袖掇芳蕤。\n蝴蝶舞留我，仙鸡闲傍篱。但令黄精熟，不虑韶光迟。\n笑指云萝径，樵人那得知。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "初黄绶赴蓝田县作",
        "author": "钱起",
        "content": "蟠木无匠伯，终年弃山樊。苦心非良知，安得入君门。\n忽忝英达顾，宁窥造化恩。萤光起腐草，云翼腾沉鲲。\n片石世何用，良工心所存。一叨尉京甸，三省惭黎元。\n贤尹正趋府，仆夫俨归轩。眼中县胥色，耳裏苍生言。\n居人散山水，即景真桃源。鹿聚入田径，鸡鸣隔岭村。\n餐和俗久清，到邑政空论。且嘉讼庭寂，前阶满芳荪。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "归义寺题震上人壁",
        "author": "钱起",
        "content": "入谷逢雨花，香绿引幽步。招提饶泉石，万转同一趣。\n向背森碧峰，浅深罗古树。尧皇未登极，此地曾隐雾。\n秘谶得神谋，因高思虎踞。太阳忽临照，物象俄光煦。\n梵王宫始开，长者金先布。白水入禅境，砀山通觉路。\n往往无心云，犹起潜龙处。仍闻七祖后，佛子继调御。\n溪鸟投慧灯，山蝉饱甘露。不作解缨客，宁知舍筏喻。\n身世已悟空，归途复何去。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十六"
        }
    },
    {
        "title": "奉和圣制登会昌山应制",
        "author": "钱起",
        "content": "睿想入希夷，真游到具茨。玉銮登嶂远，云辂出花迟。\n泉壑凝神处，阳和布泽时。六龙多顺动，四海正雍熙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "省中对雪寄元判官、拾遗昆季",
        "author": "钱起",
        "content": "万点瑶台雪，飞来锦帐前。琼枝应比净，鹤发敢争先。\n散影成花月，流光透竹烟。今朝谢家兴，几处郢歌传。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "山斋独坐，喜玄上人夕至",
        "author": "钱起",
        "content": "舍下虎溪径，烟霞入暝开。柴门兼竹静，山月与僧来。\n心莹红莲水，言忘绿茗杯。前峰曙更好，斜汉欲西回。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "秋夜寄张、韦二主簿",
        "author": "钱起",
        "content": "凉夜褰帘好，轻云过月初。碧空河色浅，红叶露声虚。\n道阻天难问，机忘世易疏。不知双翠凤，栖棘复何如。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "归故山路逢邻居隐者",
        "author": "钱起",
        "content": "握手云栖路，潸然恨几重。谁知绿林盗，长占彩霞峰。\n心死池塘草，声悲石径松。无因芳杜月，琴酒更相逢。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "落第，刘拾遗相送东归",
        "author": "钱起",
        "content": "不醉百花酒，伤心千里归。独收和氏玉，还采旧山薇。\n出处离心尽，荣枯会面稀。预愁芳草色，一径入衡闱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "和刘七读书",
        "author": "钱起",
        "content": "夜雨深馆静，苦心黄卷前。云阴留墨沼，萤影傍华编。\n梦鸟富清藻，通经仍妙年。何愁丹穴凤，不饮玉池泉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "早下江宁",
        "author": "钱起",
        "content": "暮天微雨散，凉吹片帆轻。云物高秋节，山川孤客情。\n霜苹留楚水，寒雁别吴城。宿浦有归梦，愁猿莫夜鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "登复州南楼",
        "author": "钱起",
        "content": "孤树延春日，他山卷曙霞。客心湖上雁，归思日边花。\n行李迷方久，归期涉岁赊。故人云路隔，何处寄瑶华。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "江陵晦日陪诸官泛舟",
        "author": "钱起",
        "content": "节物堪为乐，江湖有主人。舟行深更好，山趣久弥新。\n尊酒平生意，烟花异国春。城南无夜月，长袖莫留宾。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "县城秋夕",
        "author": "钱起",
        "content": "山城日易夕，愁生先掩扉。俸薄不沽酒，家贫忘授衣。\n露重蕙花落，月冷莎鸡飞。效拙惭无补，云林叹再归。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "秋夜梁七兵曹同宿二首",
        "author": "钱起",
        "content": "一笑不可得，同心相见稀。摘菱频贳酒，待月未扃扉。\n星影低惊鹊，虫声傍旅衣。卑栖岁已晚，共羡雁南飞。\n好欲弃吾道，今宵又遇君。老夫相劝酒，稚子待题文。\n月下谁家笛，城头几片云。如何此幽兴，明日重离群。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "和万年成少府寓直",
        "author": "钱起",
        "content": "赤县新秋夜，文人藻思催。钟声自仙掖，月色近霜台。\n一叶兼萤度，孤云带雁来。明朝紫书下，应问长卿才。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "春夜过长孙绎别业",
        "author": "钱起",
        "content": "佳期难再得，清夜此云林。带竹新泉冷，穿花片月深。\n含毫凝逸思，酌水话幽心。不觉星河转，山枝惊曙禽。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "题温处士山居",
        "author": "钱起",
        "content": "谁知白云外，别有绿萝春。苔绕溪边径，花深洞裏人。\n逸妻看种药，稚子伴垂纶。颍上逃尧者，何如此养真。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "题陈季壁",
        "author": "钱起",
        "content": "郢人何苦调，饮水仍布衾。烟火昼不起，蓬蒿春欲深。\n前庭少乔木，邻舍闻新禽。虽有征贤诏，终伤不遇心。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赠邻居齐六司仓",
        "author": "钱起",
        "content": "沉冥众所遗，咫尺绝佳期。始觉衡门下，翛然太古时。\n鸡声共邻巷，烛影隔茅茨。坐惜牛羊径，芳荪白露滋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送征雁",
        "author": "钱起",
        "content": "秋空万里净，嘹唳独南征。风急翻霜冷，云开见月惊。\n塞长怯去翼，影灭有余声。怅望遥天外，乡愁满目生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "宴郁林观张道士房",
        "author": "钱起",
        "content": "灭迹人间世，忘归象外情。竹坛秋月冷，山殿夜钟清。\n仙侣披云集，霞杯达曙倾。同欢不可再，朝暮赤龙迎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "秋夕与梁锽文宴",
        "author": "钱起",
        "content": "客到衡门下，林香蕙草时。好风能自至，明月不须期。\n秋日翻荷影，晴光脆柳枝。留欢美清夜，宁觉晓钟迟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "哭空寂寺玄上人",
        "author": "钱起",
        "content": "凄然双树下，垂泪远公房。灯续生前火，炉添没后香。\n阴阶明片雪，寒竹响空廊。寂灭应为乐，尘心徒自伤。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "题精舍寺",
        "author": "钱起",
        "content": "胜景不易遇，入门神顿清。房房占山色，处处分泉声。\n诗思竹间得，道心松下生。何时来此地，摆落世间情。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "开元观遇张侍御",
        "author": "钱起",
        "content": "碧落忘归处，佳期不厌逢。晚凉生玉井，新暑避烟松。\n欲醉流霞酌，还醒度竹钟。更怜琪树下，历历见遥峰。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "和人秋归终南山别业",
        "author": "钱起",
        "content": "旧居三顾后，晚节重幽寻。野径到门尽，山窗连竹阴。\n昔年莺出谷，今日凤归林。物外凌云操，谁能继此心。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "故相国苗公挽歌",
        "author": "钱起",
        "content": "灞陵谁宠葬，汉主念萧何。盛业留青史，浮荣逐逝波。\n陇云仍作雨，薤露已成歌。悽怆平津阁，秋风吊客过。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "酬刘员外雨中见寄",
        "author": "钱起",
        "content": "苦雨滴兰砌，秋风生葛衣。潢污三径绝，砧杵四邻稀。\n分与玄豹隐，不为湘燕飞。惭君角巾折，犹肯问衡闱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赋得归云送李山人归华山",
        "author": "钱起",
        "content": "秀色横千里，归云积几重。欲依毛女岫，初卷少姨峰。\n盖影随征马，衣香拂卧龙。只应函谷上，真气日溶溶。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "过裴长官新亭",
        "author": "钱起",
        "content": "茅屋多新意，芳林昨试移。野人知石路，戏鸟认花枝。\n慢水萦蓬户，闲云挂竹篱。到家成一醉，归马不能骑。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "寄郢州郎士元使君",
        "author": "钱起",
        "content": "龙节知无事，江城不掩扉。诗传过客远，书到故人稀。\n坐啸看潮起，行春送雁归。望舒三五夜，思尽谢玄晖。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "过长孙宅与朗上人茶会",
        "author": "钱起",
        "content": "偶与息心侣，忘归才子家。玄谈兼藻思，绿茗代榴花。\n岸帻看云卷，含毫任景斜。松乔若逢此，不復醉流霞。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "下第题长安客舍",
        "author": "钱起",
        "content": "不遂青云望，愁看黄鸟飞。梨花度寒食，客子未春衣。\n世事随时变，交情与我违。空余主人柳，相见却依依。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "陪考功王员外城东池亭宴",
        "author": "钱起",
        "content": "无双锦帐郎，绝境有林塘。鹤静疏群羽，蓬开失众芳。\n晴山看不厌，流水趣何长。日晚催归骑，钟声下夕阳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "过孙员外蓝田山居",
        "author": "钱起",
        "content": "不知香署客，谢病翠微间。去幄兰将老，辞车雉亦闲。\n近窗云出洞，当户竹连山。对酒溪霞晚，家人采蕨还。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "秋园晚沐",
        "author": "钱起",
        "content": "黄卷在穷巷，归来生道心。五株衰柳下，三径小园深。\n倒薤翻成字，寒花不假林。庞眉谢群彦，独酌且闲吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "穷秋对雨",
        "author": "钱起",
        "content": "晦日连苦雨，动息更邅回。生事萍无定，愁心云不开。\n翟门悲暝雀，墨灶上寒苔。始信宣城守，乘流畏曝腮。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "裴迪南门秋夜对月",
        "author": "钱起",
        "content": "夜来诗酒兴，月满谢公楼。影闭重门静，寒生独树秋。\n鹊惊随叶散，萤远入烟流。今夕遥天末，清光几处愁。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "和蜀县段明府秋城望归期",
        "author": "钱起",
        "content": "制锦蜀江静，飞凫汉阙遥。一兹风靡草，再视露盈条。\n旅望多愁思，秋天更泬寥。河阳传丽藻，清韵入歌谣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "晚归蓝田，酬王维给事赠别",
        "author": "钱起",
        "content": "卑栖却得性，每与白云归。徇禄仍怀橘，看山免采薇。\n暮禽先去马，新月待开扉。霄汉时回首，知音青琐闱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "再得华侍御书，闻巴中卧病",
        "author": "钱起",
        "content": "芳信来相续，同心远更亲。数重云外树，不隔眼中人。\n梦寐花骢色，相思黄鸟春。更闻公干病，一夜二毛新。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "宿新裏馆",
        "author": "钱起",
        "content": "愁人待晓鸡，秋雨暗凄凄。度烛萤时灭，传书雁渐低。\n客来知计误，梦裏泣津迷。无以逃悲思，寒螀处处啼。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "谷口书斋寄杨补阙",
        "author": "钱起",
        "content": "泉壑带茅茨，云霞生薜帷。竹怜新雨后，山爱夕阳时。\n闲鹭栖常早，秋花落更迟。家童扫萝径，昨与故人期。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "衡门春夜",
        "author": "钱起",
        "content": "不厌晴林下，微风度葛巾。宁唯北窗月，自谓上皇人。\n丛筱轻新暑，孤花占晚春。寄言庄叟蝶，与尔得天真。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "题吴通微主人",
        "author": "钱起",
        "content": "食贫无尽日，有愿几时谐。长啸秋光晚，谁知志士怀。\n朝烟不起灶，寒叶欲连阶。饮水仍留我，孤灯点夜斋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "晚次宿预馆",
        "author": "钱起",
        "content": "乡心不可问，秋气又相逢。飘泊方千里，离悲复几重。\n回云随去雁，寒露滴鸣蛩。延颈遥天末，如闻故国钟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "蓝上茅茨期王维补阙",
        "author": "钱起",
        "content": "山中人不见，云去夕阳过。浅濑寒鱼少，丛兰秋蝶多。\n老年疏世事，幽性乐天和。酒熟思才子，溪头望玉珂。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "春宵寓直",
        "author": "钱起",
        "content": "养拙惯云卧，为郎如鸟栖。不知仙阁峻，惟觉玉绳低。\n帐喜香烟暖，诗惭赐笔题。未央春漏促，残梦谢晨鸡。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "新昌裏言怀",
        "author": "钱起",
        "content": "性拙偶从宦，心闲多掩扉。虽看北堂草，不望旧山薇。\n花月霁来好，云泉堪梦归。如何建章漏，催着早朝衣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "秋夜寄袁中丞、王员外",
        "author": "钱起",
        "content": "一夕盈千念，方知别者劳。衰荣难会面，魂梦暂同袍。\n片月临阶早，晴河度雁高。应怜蒋生径，秋露满蓬蒿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "九日閒居寄登高数子",
        "author": "钱起",
        "content": "初服栖穷巷，重阳忆旧游。门闲谢病日，心醉授衣秋。\n酒尽寒花笑，庭空暝雀愁。今朝落帽客，几处管弦留。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "晚入宣城界",
        "author": "钱起",
        "content": "斜日片帆阴，春风孤客心。山来指樵路，岸去惜花林。\n海气蒸云黑，潮声隔雨深。乡愁不可道，浦宿听猿吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "静夜酬通上人问疾",
        "author": "钱起",
        "content": "东林生早凉，高枕远公房。大士看心后，中宵清漏长。\n惊蝉出暗柳，微月隐回廊。何事沈痾久，舍毫问药王。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "奉陪使君十四叔晚憩大云门寺",
        "author": "钱起",
        "content": "野寺千家外，闲行晚暂过。炎氛临水尽，夕照傍林多。\n境对知心妄，人安觉政和。绳床摇麈尾，佳趣满沧波。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "省中春暮酬嵩阳焦道士见招",
        "author": "钱起",
        "content": "朝花飞暝林，对酒伤春心。流年催素发，不觉映华簪。\n垂老遇知己，酬恩看寸阴。如何紫芝客，相忆白云深。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "酬苗发员外宿龙池寺见寄",
        "author": "钱起",
        "content": "宁知待漏客，清夜此从容。暂别迎车雉，还随护法龙。\n香烟轻上月，林岭静闻钟。郢曲传甘露，尘心洗几重。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "贞懿皇后挽词",
        "author": "钱起",
        "content": "淑丽诗传美，徽章礼饰哀。有恩加象服，无日祀高禖。\n晓月孤秋殿，寒山出夜台。通灵深眷想，青鸟独飞来。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "岁初归旧山",
        "author": "钱起",
        "content": "欲知愚谷好，久别与春还。莺暖初归树，云晴却恋山。\n石田耕种少，野客性情闲。求仲应难见，残阳且掩关。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "銮驾避狄岁寄别韩云卿",
        "author": "钱起",
        "content": "白髮壮心死，愁看国步移。关山惨无色，亲爱忽惊离。\n影绝龙分剑，声哀鸟恋枝。茫茫云海外，相忆不相知。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "咏白油帽送客",
        "author": "钱起",
        "content": "薄质惭加首，愁阴幸庇身。卷舒无定日，行止必依人。\n已沐脂膏惠，宁辞雨露频。虽同客衣色，不染洛阳尘。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "蓝上采石芥寄前李明府",
        "author": "钱起",
        "content": "渊明遗爱处，山芥绿芳初。玩此春阴色，犹滋夜雨余。\n隔溪烟叶小，覆石雪花舒。采采还相赠，瑶华信不如。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送赟法师往上都",
        "author": "钱起",
        "content": "远近化人天，王城指日边。宰君迎说法，童子伴随缘。\n到处花为雨，行时杖出泉。今宵松月下，门闭想安禅。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送沈少府还江宁",
        "author": "钱起",
        "content": "远宦碧云外，此行佳兴牵。湖山入闾井，鸥鸟傍神仙。\n斜日背乡树，春潮迎客船。江楼新咏发，应与政声传。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送虞说擢第东游",
        "author": "钱起",
        "content": "湖山不可厌，东望有余情。片玉登科后，孤舟任兴行。\n月中严子濑，花际楚王城。岁暮云皋鹤，闻天更一鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送少微师西行",
        "author": "钱起",
        "content": "随缘忽西去，何日返东林。世路宁嗟别，空门久息心。\n人烟一饭少，山雪独行深。天外猿啼处，谁闻清梵音。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送昆山孙少府",
        "author": "钱起",
        "content": "徇禄近沧海，乘流看碧霄。谁知仙吏去，宛与世尘遥。\n远帆背归鸟，孤舟抵上潮。悬知讼庭静，窗竹日萧萧。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送屈突司马充安西书记",
        "author": "钱起",
        "content": "制胜三军劲，澄清万里余。星飞庞统骥，箭发鲁连书。\n海月低云旆，江霞入锦车。遥知太阿剑，计日斩鲸鱼。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送时暹避难适荆南",
        "author": "钱起",
        "content": "三叹把离袂，七哀深我情。云天愁远别，豺虎拥前程。\n驻马恋携手，隔河闻哭声。相思昏若梦，泪眼几时明。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送边补阙东归省觐",
        "author": "钱起",
        "content": "东去有余意，春风生赐衣。凤凰衔诏下，才子采兰归。\n斗酒百花裏，情人一笑稀。别离须计日，相望在彤闱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送弹琴李长史往洪州",
        "author": "钱起",
        "content": "抱琴为傲吏，孤棹复南行。几度秋江水，皆添白雪声。\n佳期来客梦，幽思缓王程。佐牧无劳问，心和政自平。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送宋征君让官还山",
        "author": "钱起",
        "content": "至人无滞迹，谒帝复思玄。魏阙辞花绶，春山有杏田。\n紫霞开别酒，黄鹤舞离弦。今夜思君梦，遥遥入洞天。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送陈供奉恩敕放归觐省",
        "author": "钱起",
        "content": "得意今如此，清光不可攀。臣心尧日下，乡思楚云间。\n杨柳依归棹，芙蓉栖旧山。采兰兼衣锦，何似买臣还。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送外甥范勉赴任常州长史兼觐省",
        "author": "钱起",
        "content": "怜君展骥去，能解倚门愁。就养仍荣禄，还乡即昼游。\n橘花低客舍，莼菜绕归舟。与报垂纶叟，知吾世网留。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "陇右送韦三还京",
        "author": "钱起",
        "content": "春风起东道，握手望京关。柳色从乡至，莺声送客还。\n嘶骖顾近驿，归路出他山。举目情难尽，羁离失志间。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送元评事归山居",
        "author": "钱起",
        "content": "忆家望云路，东去独依依。水宿随渔火，山行到竹扉。\n寒花催酒熟，山犬喜人归。遥羡书窗下，千峰出翠微。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送武进韦明府",
        "author": "钱起",
        "content": "理邑想无事，鸣琴不下堂。井田通楚越，津市半渔商。\n卢橘垂残雨，红莲拆早霜。送君催白首，临水独思乡。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送上官侍御",
        "author": "钱起",
        "content": "执简朝方下，乘轺去不赊。感恩轻远道，入幕比还家。\n碣石春云色，邯郸古树花。飞书报明主，烽火静天涯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送郭秀才制举下第南游",
        "author": "钱起",
        "content": "失志思浪迹，知君晦近名。出关尘渐远，过郢兴弥清。\n山尽溪初广，人闲舟自行。探幽无旅思，莫畏楚猿鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送夏侯审校书东归",
        "author": "钱起",
        "content": "楚乡飞鸟没，独与碧云还。破镜催归客，残阳见旧山。\n诗成流水上，梦尽落花间。傥寄相思字，愁人定解颜。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送卫功曹赴荆南",
        "author": "钱起",
        "content": "汉家仍用武，才子晚成名。惆怅江陵去，谁知魏阙情。\n碧云愁楚水，春酒醉宜城。定想褰帷政，还闻坐啸声。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送马使君赴郑州",
        "author": "钱起",
        "content": "东土忽无事，专城复任贤。喜观班瑞礼，还在偃兵年。\n膏雨带荥水，归人耕圃田。遥知下车日，万井起新烟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送郎四补阙东归",
        "author": "钱起",
        "content": "无事共干世，多时废隐沦。相看恋簪组，不觉老风尘。\n劝酒怜今别，伤心倍去春。徒言树萱草，何处慰离人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送陆三出尉",
        "author": "钱起",
        "content": "春草晚来色，东门愁送君。盛才仍下位，明代负奇文。\n且乐神仙道，终随鸳鹭群。梅生寄黄绶，不日在青云。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送安都秀才北还",
        "author": "钱起",
        "content": "年少工文客，言离却解颜。不嗟荆宝退，能喜彩衣还。\n新月来前馆，高阳出故关。相思东北望，燕赵隔青山。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送褚十一澡擢第归吴觐省",
        "author": "钱起",
        "content": "林表吴山色，诗人思不忘。向家流水便，怀橘彩衣香。\n满酌留归骑，前程未夕阳。怆兹江海去，谁惜杜蘅芳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送费秀才归衡州",
        "author": "钱起",
        "content": "南望潇湘渚，词人远忆家。客心随楚水，归棹宿江花。\n不畏心期阻，惟愁面会赊。云天有飞翼，方寸伫瑶华。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送陆郎中",
        "author": "钱起",
        "content": "事边仍恋主，举酒复悲歌。粉署含香别，辕门载笔过。\n莺声出汉苑，柳色过漳河。相忆情难尽，离居春草多。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送僧归日本",
        "author": "钱起",
        "content": "上国随缘住，来途若梦行。浮天沧海远，去世法舟轻。\n水月通禅观，鱼龙听梵声。惟怜一灯影，万里眼中明。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送杨皞擢第游江南",
        "author": "钱起",
        "content": "行人临水去，新咏复新悲。万里高秋月，孤山远别时。\n挂帆严子濑，酹酒敬亭祠。岁晏无芳杜，如何寄所思。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送田仓曹归觐",
        "author": "钱起",
        "content": "青丝络骢马，去府望梁城。节下趋庭处，秋来怀橘情。\n别筵寒日晚，归路碧云生。千里相思夜，愁看新月明。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送张管书记",
        "author": "钱起",
        "content": "边事多劳役，儒衣逐鼓鼙。日寒关树外，峰尽塞云西。\n河广篷难度，天遥雁渐低。班超封定远，之子去思齐。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送萧常侍北使",
        "author": "钱起",
        "content": "绛节引雕戈，鸣驺动玉珂。戎城去日远，汉使来年多。\n雁宿常连雪，沙飞半渡河。明光朝即迩，杕杜早成歌。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送李栖桐道举擢第还乡省侍",
        "author": "钱起",
        "content": "几年深道要，一举过贤关。名与玄珠出，乡宜昼锦还。\n莲舟同宿浦，柳岸向家山。欲见宁亲孝，儒衣稚子斑。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送柳道士",
        "author": "钱起",
        "content": "去世能成道，游仙不定家。归期千岁鹤，行迈五云车。\n海上春应尽，壶中日未斜。不知相忆处，琪树几枝花。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送陆珽侍御使新罗",
        "author": "钱起",
        "content": "衣冠周柱史，才学我乡人。受命辞云陛，倾城送使臣。\n去程沧海月，归思上林春。始觉儒风远，殊方礼乐新。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "重送陆侍御使日本",
        "author": "钱起",
        "content": "万里三韩国，行人满目愁。辞天使星远，临水涧霜秋。\n云佩迎仙岛，虹旌过蜃楼。定知怀魏阙，回首海西头。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送陆贽擢第还苏州",
        "author": "钱起",
        "content": "乡路归何早，云间喜擅名。思亲卢橘熟，带雨客帆轻。\n夜火临津驿，晨钟隔浦城。华亭养仙羽，计日再飞鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送虞说擢第南归觐省",
        "author": "钱起",
        "content": "南风起别袂，心到衡湘间。归客楚山远，孤舟云水闲。\n爱君采莲处，花岛连家山。得意且宁省，人生难此还。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送原公南游",
        "author": "钱起",
        "content": "有意兼程去，飘然二翼轻。故乡多久别，春草不伤情。\n洗钵泉初暖，焚香晓更清。自言难解缚，何日伴师行。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送万兵曹赴广陵",
        "author": "钱起",
        "content": "秋日思还客，临流语别离。楚城将坐啸，郢曲有余悲。\n山晚桂花老，江寒苹叶衰。应须杨得意，更诵长卿辞。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送李判官赴桂州幕",
        "author": "钱起",
        "content": "欲知儒道贵，缝掖见诸侯。且感千金诺，宁辞万里游。\n雁峰侵瘴远，桂水出云流。坐惜离居晚，相思绿蕙秋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "题苏公林亭",
        "author": "钱起",
        "content": "平津东阁在，别是竹林期。万叶秋声裏，千家落照时。\n门随深巷静，窗过远钟迟。客位苔生处，依然又赋诗。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赋得寒云轻重色，送子恂入京",
        "author": "钱起",
        "content": "无限寒云色，苍茫浅更深。从龙如有瑞，捧日不成阴。\n积翠全低岭，虚明半出林。帝乡遥在目，铁马又骎骎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赋得丛兰曙后色，送梁侍御入京",
        "author": "钱起",
        "content": "曙色传芳意，分明锦绣丛。兰生霁后日，花发夜来风。\n不向三峰裏，全胜一县中。遥知大苑内，应待五花骢。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赋得余冰",
        "author": "钱起",
        "content": "晓日余冰上，春池一镜明。多从履处薄，偏向饮时清。\n比雪光仍在，因风片不成。更随舟楫去，犹可助坚贞。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赋得浦口望斜月，送皇甫判官",
        "author": "钱起",
        "content": "起见西楼月，依依向浦斜。动摇生浅浪，明灭照寒沙。\n水渚犹疑雪，梅林不辨花。送君无可赠，持此代瑶华。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赋得绵绵思远道，送岑判官入岭",
        "author": "钱起",
        "content": "极目烟霞外，孤舟一使星。兴中寻白雪，梦裏过沧溟。\n夜月松江戍，秋风竹坞亭。不知行远近，芳草日青青。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "江宁春夜裴使君席送萧员外",
        "author": "钱起",
        "content": "花院日扶疏，江云自卷舒。主人熊轼任，归客雉门车。\n曙月稀星裏，春烟紫禁余。行看石头戍，记得是南徐。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送薛八谪居",
        "author": "钱起",
        "content": "东水将孤客，南行路几千。虹翻潮上雨，鸟落瘴中天。\n谪去宁留恨，思归岂待年。衔杯且一醉，别泪莫潸然。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送衡阳归客",
        "author": "钱起",
        "content": "归客爱鸣榔，南征忆旧乡。江山追宋玉，云雨忆荆王。\n醉裏宜城近，歌中郢路长。怜君从此去，日夕望三湘。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送员外侍御入朝",
        "author": "钱起",
        "content": "别思乱无绪，妖氛犹未清。含香五夜客，持赋十年兄。\n霜拂金波树，星回玉斗城。自怜江上鹤，垂翅羡飞鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送李谏议归荆州",
        "author": "钱起",
        "content": "归舟同不系，纤草剩忘忧。禁掖曾通籍，江城旧列侯。\n暮帆依夏口，春雨梦荆州。何日朝云陛，随君拜冕旒。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送元中丞江淮转运",
        "author": "钱起",
        "content": "薄税归天府，轻徭赖使臣。欢沾赐帛老，恩及卷绡人。\n去问殊官俗，来经几劫春。东南御亭上，莫问有风尘。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送唐别驾赴郢州",
        "author": "钱起",
        "content": "少年从事好，此去别愁轻。满座诗人兴，随君郢路行。\n蒹葭侵驿树，云水抱山城。遥爱下车日，江皋春草生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送郑巨及第后归觐",
        "author": "钱起",
        "content": "多才白华子，初擅桂枝名。嘉庆送归客，新秋带雨行。\n离人背水去，喜鹊近家迎。别赠难为此，衰年畏后生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "宿远上人兰若",
        "author": "钱起",
        "content": "香花闭一林，真士此看心。行道白云近，燃灯翠壁深。\n梵筵清水月，禅坐冷山阴。更说东溪好，明朝乘兴寻。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "酬元秘书晚出蓝溪见寄",
        "author": "钱起",
        "content": "野兴引才子，独行幽径迟。云留下山处，鸟静出溪时。\n拙宦不忘隐，归休常在兹。知音倘相访，炊黍扫茅茨。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "别张起居",
        "author": "钱起",
        "content": "有别时留恨，销魂况在今。风涛初振海，鹓鹭各辞林。\n旧国关河绝，新秋草露深。陆机婴世网，应负故山心。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "郭司徒厅夜宴",
        "author": "钱起",
        "content": "秋堂复夜阑，举目尽悲端。霜堞鸟声苦，更楼月色寒。\n美人深别意，斗酒少留欢。明发将何赠，平生双玉盘。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "初至京口示诸弟",
        "author": "钱起",
        "content": "还家百战后，访故几人存。兄弟得相见，荣枯何处论。\n新诗添卷轴，旧业见儿孙。点检平生事，焉能出荜门。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "月下洗药",
        "author": "钱起",
        "content": "汲井向新月，分流入众芳。湿花低桂影，翻叶静泉光。\n露下添余润，蜂惊引暗香。寄言养生客，来此共提筐。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "晚春永宁墅小园独坐，寄上王相公",
        "author": "钱起",
        "content": "东阁一何静，莺声落日愁。夔龙暂为别，昏旦思兼秋。\n蕙草出篱外，花枝寄竹幽。上方传雅颂，七夕让风流。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "岁暇题茅茨",
        "author": "钱起",
        "content": "谷口逃名客，归来遂野心。薄田供岁酒，乔木待新禽。\n溪路春云重，山厨夜火深。桃源应渐好，仙客许相寻。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "九日登玉山",
        "author": "钱起",
        "content": "霞景青山上，谁知此胜游。龙沙传往事，菊酒对今秋。\n步石随云起，题诗向水流。忘归更有处，松下片云幽。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "宴崔驸马玉山别业",
        "author": "钱起",
        "content": "金榜开青琐，骄奢半隐沦。玉箫惟送酒，罗袖爱留宾。\n竹馆烟催暝，梅园雪误春。满朝辞赋客，尽是入林人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "春谷幽居",
        "author": "钱起",
        "content": "黄鸟鸣园柳，新阳改旧阴。春来此幽兴，宛是谢公心。\n扫径兰芽出，添池山影深。虚名随振鹭，安得久栖林。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "赋得池上双丁香树",
        "author": "钱起",
        "content": "得地移根远，交柯绕指柔。露香浓结桂，池影斗蟠虬。\n黛叶轻筠绿，金花笑菊秋。何如南海外，雨露隔炎洲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "题樊川杜相公别业",
        "author": "钱起",
        "content": "数亩园林好，人知贤相家。结茅书阁俭，带水槿篱斜。\n古树生春藓，新荷卷落花。圣恩加玉铉，安得卧青霞。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "酬卢十一过宿",
        "author": "钱起",
        "content": "乞还方未遂，日夕望云林。况复逢青草，何妨问此心。\n闭门公务散，枉策故情深。遥夜他乡宿，同君梁甫吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "崔十四宅问候",
        "author": "钱起",
        "content": "晓日早莺啼，江城旅思迷。微官同寄傲，移疾阻招携。\n远水闾阎内，青山雉堞西。王孙莫久卧，春草欲萋萋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "山路见梅，感而有作",
        "author": "钱起",
        "content": "莫言山路僻，还被好风催。行客凄凉过，村篱冷落开。\n晚溪寒水照，晴日数蜂来。重忆江南酒，何因把一杯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "咏门上画松，上元、王、杜三相公",
        "author": "钱起",
        "content": "昔闻生涧底，今见起毫端。众草此时没，何人知岁寒。\n岂能裨栋宇，且欲出门阑。只在丹青笔，凌云也不难。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "早发东阳",
        "author": "钱起",
        "content": "信风催过客，早发梅花桥。数雁起前渚，千艘争便潮。\n将随浮云去，日惜故山遥。惆怅烟波末，佳期在碧霄。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "舟中寄李起居",
        "author": "钱起",
        "content": "南行风景好，昏旦水皋闲。春色郢中树，晴霞湖上山。\n去家旅帆远，回首暮潮还。蕙草知何赠，故人云汉间。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "夜雨寄寇校书",
        "author": "钱起",
        "content": "秋馆烟雨合，重城钟漏深。佳期阻清夜，孤兴发离心。\n烛影出绡幕，虫声连素琴。此时蓬阁友，应念昔同衾。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "喜李侍御拜郎官入省",
        "author": "钱起",
        "content": "粉署花骢入，丹霄紫诰垂。直庐惊漏近，赐被觉霜移。\n汉主前瑶席，穰侯许凤池。应怜后行雁，空羡上林枝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "苏端林亭对酒喜雨",
        "author": "钱起",
        "content": "小雨飞林顶，浮凉入晚多。能知留客处，偏与好风过。\n濯锦翻红蕊，跳珠乱碧荷。芳尊深几许，此兴可酣歌。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "见上林春雁翔青云，寄杨起居、李员外",
        "author": "钱起",
        "content": "上林春更好，宾雁不知归。顾影怜青籞，传声入紫微。\n夜陪池鹭宿，朝出苑花飞。宁忆寒乡侣，鸾凰一见稀。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "偶成",
        "author": "钱起",
        "content": "含毫意不浅，微月上帘栊。门静吏人息，心闲囹圄空。\n繁星入疏树，惊鹊倦秋风。始觉牵卑剧，宵眠亦在公。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "渔潭值雨",
        "author": "钱起",
        "content": "日入林岛异，鹤鸣风草间。孤帆泊枉渚，飞雨来前山。\n客意念留滞，川途忽阻艰。赤亭仍数裏，夜待安流还。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "题萧丞小池",
        "author": "钱起",
        "content": "莺鸣蕙草绿，朝与情人期。林沼忘言处，鸳鸿养翮时。\n春泉滋药暖，晴日度花迟。此会无辞醉，良辰难再追。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十七"
        }
    },
    {
        "title": "送集贤崔八叔承恩括图书",
        "author": "钱起",
        "content": "雨露满儒服，天心知子虚。还劳五经笥，更访百家书。\n赠别倾文苑，光华比使车。晚云随客散，寒树出关疏。\n相见应朝夕，归期在玉除。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送张五员外东归楚州",
        "author": "钱起",
        "content": "缨佩不为美，人群宁免辞。杳然黄鹄去，未负白云期。\n此别清兴尽，高秋临水时。好山枉帆僻，浪迹到家迟。\n他日诏书下，梁鸿安可追。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "閒居寄包何",
        "author": "钱起",
        "content": "去名即栖遁，何必归沧浪。种药幽不浅，杜门喧自忘。\n林眠多晓梦，鸦散惊初阳。片雪幽云至，回风邻果香。\n佳期碧天末，惆怅紫兰芳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "津梁寺寻李侍御",
        "author": "钱起",
        "content": "禅林绝过客，柱史正焚香。驯鸽不猜隼，慈云能护霜。\n骢声隔暗竹，吏事散空廊。霄汉期鸳鹭，狐狸避宪章。\n绕阶春色至，屈草待君芳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "山园秋晚寄杜黄裳少府",
        "author": "钱起",
        "content": "惆怅佳期阻，园林秋景闲。终朝碧云外，唯见暮禽还。\n泉石思携手，烟霞不闭关。杖藜仍把菊，对卷也看山。\n望望离心起，非君谁解颜。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "东溪杜野人致酒",
        "author": "钱起",
        "content": "万重云树下，数亩子平居。野院罗泉石，荆扉背裏闾。\n早冬耕凿暇，弋雁复烹鱼。静扫寒花径，唯邀傲吏车。\n晚来留客好，小雪下山初。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "忆山中寄旧友",
        "author": "钱起",
        "content": "数岁白云裏，与君同采薇。树深烟不散，溪静鹭忘飞。\n更忆东岩趣，残阳破翠微。脱巾花下醉，洗药月前归。\n风景今还好，如何与世违。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "东皋早春寄郎四校书",
        "author": "钱起",
        "content": "禄微赖学稼，岁起归衡茅。穷达恋明主，耕桑亦近郊。\n夜来霁山雪，阳气动林梢。兰蕙暖初吐，春鸠鸣欲巢。\n蓬莱时入梦，知子忆贫交。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "玉山东溪题李叟屋壁",
        "author": "钱起",
        "content": "霞景已斜照，烟溪方暝投。山家归路僻，辙迹乱泉流。\n野老采薇暇，蜗庐招客幽。麏麚突荒院，鸬鹊步闲畴。\n偶此惬真性，令人轻宦游。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "温泉宫礼见",
        "author": "钱起",
        "content": "新丰佳气满，圣主在温泉。云暧龙行处，山明日驭前。\n顺风求至道，侧席问遗贤。灵雪瑶墀降，晨霞彩仗悬。\n沧溟不让水，疵贱也朝天。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "游襄阳泉石晚归",
        "author": "钱起",
        "content": "游目随山胜，回桡爱浦长。往来幽不浅，昏旦兴难忘。\n木末看归翼，莲西失夕阳。人声指闾井，野趣惜林塘。\n稍近垂杨路，菱舟拥岸香。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "夏日陪史郎中宴杜郎中果园",
        "author": "钱起",
        "content": "何事重逢迎，春醪晚更清。林端花自老，池上月初明。\n路入仙郎次，乌连柱史名。竹阴疏柰院，山翠傍芜城。\n引满不辞醉，风来待曙更。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "南溪春耕",
        "author": "钱起",
        "content": "荷蓑趣南径，戴胜鸣条枚。溪雨有余润，土膏宁厌开。\n沟塍落花尽，耒耜度云回。谁道耦耕倦，仍兼胜赏催。\n日长农有暇，悔不带经来。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "省试湘灵鼓瑟",
        "author": "钱起",
        "content": "善鼓云和瑟，常闻帝子灵。冯夷空自舞，楚客不堪听。\n苦调凄金石，清音入杳冥。苍梧来怨慕，白芷动芳馨。\n流水传潇浦，悲风过洞庭。曲终人不见，江上数峰青。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "观法驾自凤翔回",
        "author": "钱起",
        "content": "欃抢一扫灭，阊阖九重开。海晏鲸鲵尽，天旋日月来。\n圣情苏品物，龙御辟云雷。晓漏移仙仗，朝阳出帝台。\n周惭散马出，禹让浚川回。欲识封人愿，南山举酒杯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "题玉山村叟屋壁",
        "author": "钱起",
        "content": "谷口好泉石，居人能陆沈。牛羊下山小，烟火隔云深。\n一径入溪色，数家连竹阴。藏虹辞晚雨，惊隼落残禽。\n涉趣皆流目，将归羡在林。却思黄绶事，辜负紫芝心。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "县中池竹言怀",
        "author": "钱起",
        "content": "官小志已足，时清免负薪。卑栖且得地，荣耀不关身。\n自爱赏心处，丛篁流水滨。荷香度高枕，山色满南邻。\n道在即为乐，机忘宁厌贫。却愁丹凤诏，来访漆园人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "山园栖隐",
        "author": "钱起",
        "content": "守静信推分，灌园乐在兹。且忘尧舜力，宁顾尚书期。\n晚景采兰暇，空林散帙时。卷荷藏露滴，黄口触虫丝。\n三径与嚣远，一瓢常自怡。情人半云外，风月讵相思。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送王谏议任东都居守",
        "author": "钱起",
        "content": "车徒凤掖东，去去洛阳宫。暂以青蒲隔，还看紫禁同。\n经过乘雨露，潇洒出鸳鸿。官署名台下，云山旧苑中。\n暮天双阙静，秋月九重空。且喜成周地，诗人播国风。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送郑书记",
        "author": "钱起",
        "content": "决胜无遗策，辞天便请缨。出身唯殉死，报国且能兵。\n受命麒麟殿，参谋骠骑营。短箫催别酒，斜日驻前旌。\n义勇千夫敌，风沙万里行。几年丹阙下，侯印锡书生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送族侄赴任",
        "author": "钱起",
        "content": "林下不成兴，仲容微禄牵。客程千里远，别念一帆悬。\n欲叹卑栖去，其如胜趣偏。云山深郡郭，花木净潮田。\n坐啸帷应下，离居月复圆。此时知小阮，相忆绿尊前。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "长安落第作",
        "author": "钱起",
        "content": "始愿今如此，前途复若何。无媒献词赋，生事日蹉跎。\n不遇张华识，空悲宁戚歌。故山归梦远，新岁客愁多。\n刷羽思乔木，登龙恨失波。散才非世用，回首谢云萝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "酬长孙绎蓝溪寄杏",
        "author": "钱起",
        "content": "爱君蓝水上，种杏近成田。拂径清阴合，临流彩实悬。\n清香和宿雨，佳色出晴烟。懿此倾筐赠，想知怀橘年。\n芳馨来满袖，琼玖愿酬篇。把玩情何极，云林若眼前。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "药堂秋暮",
        "author": "钱起",
        "content": "隐来未得道，岁去愧云松。茅屋空山暮，荷衣白露浓。\n唯怜石苔色，不染世人踪。潭静宜孤鹤，山深绝远钟。\n有时丹灶上，数点彩霞重。勉事壶公术，仙期待赤龙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "哭常征君",
        "author": "钱起",
        "content": "万化一朝尽，穷泉悲此君。如何丹灶术，能误紫芝焚。\n不遂苍生望，空留封禅文。远年随逝水，真气尽浮云。\n山闭龙蛇蛰，林寒麋鹿群。伤心载酒地，仙菊为谁熏。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送鲍中丞赴太原军营",
        "author": "钱起",
        "content": "年壮才仍美，时来道易行。宠兼三独任，威肃贰师营。\n将略过南仲，天心寄北京。云旗临塞色，龙笛出关声。\n汉月随霜去，边尘计日清。渐知王事好，文武用书生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉送刘相公江淮催转运",
        "author": "钱起",
        "content": "国用资戎事，臣劳为主忧。将征任土贡，更发济川舟。\n拥传星还去，过池凤不留。唯高饮水节，稍浅别家愁。\n落叶淮边雨，孤山海上秋。遥知谢公兴，微月上江楼。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送李秀才落第游荆楚",
        "author": "钱起",
        "content": "翠羽虽成梦，迁莺尚后群。名逃郄诜策，兴发谢玄文。\n昏旦扁舟去，江山几路分。上潮吞海日，归雁出湖云。\n诗思应须苦，猿声莫厌闻。离居见新月，那得不思君。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉陪郭常侍宴浐川山池",
        "author": "钱起",
        "content": "掖垣携爱客，胜地赏年光。向竹过宾馆，寻山到妓堂。\n歌声掩金谷，舞态出平阳。地满簪裾影，花添兰麝香。\n莺啼春未老，酒冷日犹长。安石风流事，须归问省郎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "寇中送张司马归洛",
        "author": "钱起",
        "content": "戎狄寇周日，衣冠适洛年。客亭新驿骑，归路旧人烟。\n吾道将东矣，秋风更飒然。云愁百战地，树隔两乡天。\n旅思蓬飘陌，惊魂雁怯弦。今朝一尊酒，莫惜醉离筵。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉和宣城张太守南亭秋夕怀友",
        "author": "钱起",
        "content": "池馆蟪蛄声，梧桐秋露晴。月临朱戟静，河近画楼明。\n卷幔浮凉入，闻钟永夜清。片云悬曙斗，数雁过秋城。\n羽扇扬风暇，瑶琴怅别情。江山飞丽藻，谢脁让前名。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "过山人所居因寄诸遗补",
        "author": "钱起",
        "content": "空谷春云满，愚公晦迹深。一随玄豹隐，几换绿萝阴。\n绝径人稀到，芳荪我独寻。厨烟住峭壁，酒气出重林。\n蝴蝶晴还舞，黄鹂晚暂吟。所思青琐客，瑶草寄幽心。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "过鸣皋隐者",
        "author": "钱起",
        "content": "磻石老红鲜，征君卧几年。飞泉出林下，一径过崖巅。\n鸡犬逐人静，云霞宜地偏。终朝数峰胜，不远一壶前。\n仲月霁春雨，香风生药田。丹溪不可别，琼草色芊芊。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送杨錥归隐",
        "author": "钱起",
        "content": "悔作扫门事，还吟招隐诗。今年芳草色，不失故山期。\n遥想白云裏，采苓春日迟。溪花藏石径，岩翠带茅茨。\n九转莫飞去，三回良在兹。还嗤茂陵客，贫病老明时。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "酬刘起居卧病见寄",
        "author": "钱起",
        "content": "承颜看彩服，不觉别丹墀。味道能忘病，过庭更学诗。\n缭垣多画戟，远岫入书帷。竹静携琴处，林香让果时。\n声同叨眷早，交澹在年衰。更枉兼金赠，难为继组词。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "陪南省诸公宴殿中李监宅",
        "author": "钱起",
        "content": "将门高胜霍，相子宠过韦。宦贵攀龙后，心倾待士时。\n壶觞开雅宴，鸳鹭眷相随。舞退燕姬曲，歌征谢脁诗。\n晚钟过竹静，醉客出花迟。莫惜留余兴，良辰不可追。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "山斋读书寄时校书杜叟",
        "author": "钱起",
        "content": "日爱蘅茅下，闲观山海图。幽人自守朴，穷谷也名愚。\n倒岭和溪雨，新泉到户枢。丛阑齐稚子，蟠木老潜夫。\n忆戴差过剡，游仙惯入壶。濠梁时一访，庄叟亦吾徒。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "晚归蓝田旧居",
        "author": "钱起",
        "content": "云卷东皋下，归来省故蹊。泉移怜石在，林长觉原低。\n旧裏情难尽，前山赏未迷。引藤看古木，尝酒咒春鸡。\n兴与时髦背，年将野老齐。才微甘引退，应得遂霞栖。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "寄袁州李嘉佑员外",
        "author": "钱起",
        "content": "谁谓江山阻，心亲梦想偏。容辉常在目，离别任经年。\n郡国通流水，云霞共远天。行春莺几啭，迟客月频圆。\n雁有归乡羽，人无访戴船。愿征黄霸入，相见玉阶前。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "禁闱玩雪寄薛左丞",
        "author": "钱起",
        "content": "玄云低禁苑，飞雪满神州。虚白生台榭，寒光入冕旒。\n粉凝宫壁静，乳结洞门幽。细绕回风转，轻随落羽浮。\n怒涛堆砌石，新月孕帘钩。为报诗人道，丰年颂圣猷。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "春暮过石龟谷题温处士林园",
        "author": "钱起",
        "content": "隐几无名老，何年此陆沈。丘园自得性，婚嫁不婴心。\n岁计因山薄，霞栖在谷深。设罝连草色，晒药背松阴。\n触兴云生岫，随耕鸟下林。支颐笑来客，头上有朝簪。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "宿毕侍御宅",
        "author": "钱起",
        "content": "交情频更好，子有古人风。晤语清霜裏，平生苦节同。\n心惟二仲合，室乃一瓢空。落叶寄秋菊，愁云低夜鸿。\n薄寒灯影外，残漏雨声中。明发南昌去，回看御史骢。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "中书遇雨",
        "author": "钱起",
        "content": "济旱惟宸虑，为霖即上台。云衔七曜起，雨拂九门来。\n纶阁飞丝度，龙渠激溜回。色翻池上藻，香裛鼎前杯。\n湘燕皆舒翼，沙鳞岂曝腮。尺波应万假，虞海载沿洄。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "适楚次徐城",
        "author": "钱起",
        "content": "去家随旅雁，几日到南荆。行迈改乡邑，苦辛淹晦明。\n畏途在淫雨，未暮息趋程。穷木对秋馆，寒鸦愁古城。\n迷津坐为客，对酒默含情。感激念知己，匣中孤剑鸣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "经李蒙颍阳旧居",
        "author": "钱起",
        "content": "同心而早世，天道亦何论。独有山阳宅，平生永不谖。\n青溪引白鸟，流涕吊芳荪。蔓草入空室，丛篁深毁垣。\n旧游还在眼，神理更忘言。唯见东山月，人亡不去门。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "赠汉阳隐者",
        "author": "钱起",
        "content": "当年不出世，知子餐霞人。乐道复安土，遗荣长隐身。\n衡茅古林曲，粳稻清江滨。桂棹为渔暇，荷衣御暑新。\n款颜行在役，幽兴惜今晨。分首天涯去，再来芳杜春。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "巨鱼纵大壑",
        "author": "钱起",
        "content": "巨鱼纵大壑，遂性似乘时。奋跃风生鬣，腾凌浪鼓鳍。\n龙摅回地轴，鲲化想天池。方快吞舟意，尤殊在藻嬉。\n倾危嗟幕燕，隐晦诮泥龟。喻士逢明主，才猷得所施。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送李九归河北",
        "author": "钱起",
        "content": "文武资人望，谋猷简圣情。南州初卧鼓，东土复维城。\n寄重分符去，威仍出阃行。斗牛移八座，日月送双旌。\n别恋瞻天起，仁风应物生。伫闻收组练，锵玉会承明。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送丁着作佐台郡",
        "author": "钱起",
        "content": "多年金马客，名遂动归轮。佐郡紫书下，过门朱绶新。\n扬舲望海岳，入境背风尘。水驿偏乘月，梅园别受春。\n带经临府吏，鲙鲤待乡人。始见美高士，逍遥在搢绅。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送王使君赴太原行营",
        "author": "钱起",
        "content": "太白明无象，皇威未戢戈。诸侯持节钺，千里控山河。\n汉驿双旌度，胡沙七骑过。惊蓬连雁起，牧马入云多。\n不卖卢龙塞，能消瀚海波。须传出师颂，莫奏式微歌。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送王使君移镇淮南",
        "author": "钱起",
        "content": "共许徐方牧，能临河内人。郡移棠转茂，车至鹿还驯。\n吏事嘉师旅，鸳行惜搢绅。别心倾祖席，愁望尽征轮。\n紫诰征黄晚，苍生借寇频。愿言青琐拜，早及上林春。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "李四劝为尉氏尉，李七勉为开封尉",
        "author": "钱起",
        "content": "美政惟兄弟，时人数俊贤。皇枝双玉树，吏道二梅仙。\n自理尧唐俗，唯将礼让传。采兰花萼聚，就日雁行联。\n黄绶俄三载，青云未九迁。庙堂为宰制，几日试龙泉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "春夜宴任六昆季宅",
        "author": "钱起",
        "content": "际晚绿烟起，入门芳树深。不才叨下客，喜宴齿诸簪。\n夜月仍携妓，清风更在林。彩毫挥露色，银烛动花阴。\n自接通家好，应知待士心。向隅逢故识，兹夕愿披襟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "閒居酬张起居见赠",
        "author": "钱起",
        "content": "在林非避世，守拙自离群。弱羽谢风水，穷愁依典坟。\n良知不遐弃，新咏独相闻。能使幽兴苦，坐忘清景曛。\n前山带乔木，暮鸟联归云。向夕野人思，难忘骑省文。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉和王相公秋日戏赠元校书",
        "author": "钱起",
        "content": "才妙心仍远，名疏迹可追。清秋闻礼暇，新雨到山时。\n胜事唯愁尽，幽寻不厌迟。弄云怜鹤去，隔水许僧期。\n贤相敦高躅，雕龙忆所思。芙蓉洗清露，愿比谢公诗。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "过杨驸马亭子",
        "author": "钱起",
        "content": "衣冠在汉庭，台榭接天成。彩凤翻箫曲，祥鳣入馆名。\n歌钟芳月曙，林嶂碧云生。乱水归潭净，高花映竹明。\n退朝追宴乐，开阁醉簪缨。长袖留嘉客，栖乌下禁城。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "山下别杜少府",
        "author": "钱起",
        "content": "把手意难尽，前山日渐低。情人那忍别，宿鸟尚同栖。\n寸晷恋言笑，佳期欲阻暌。离云愁出岫，去水咽分溪。\n庄叟几虚说，杨朱空自迷。伤心独归路，秋草更萋萋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "晚出青门望终南别业",
        "author": "钱起",
        "content": "能清谢脁思，暂下承明庐。远山新水下，寒皋微雨余。\n更怜归鸟去，宛到卧龙居。笑指丛林上，闲云自卷舒。\n宁心鸣凤日，却意钓璜初。处贵有余兴，伊周位不如。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送严士良侍奉詹事南游",
        "author": "钱起",
        "content": "疏傅独知止，曾参善爱亲。江山侍行迈，长幼出嚣尘。\n握手想千古，此心能几人。风光满长陌，草色傍征轮。\n日夕望荆楚，莺鸣芳杜新。渔烟月下浅，花屿水中春。\n点翰遥相忆，含情向白苹。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "题秘书王迪城北池亭",
        "author": "钱起",
        "content": "子乔来魏阙，明主赐衣簪。从宦辞人事，同尘即道心。\n还追大隐迹，寄此凤城阴。昨夜新烟雨，池台清且深。\n伏泉通粉壁，迸笋出花林。晚沐常多暇，春醪时独斟。\n西南汉宫月，复对绿窗琴。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "过王舍人宅",
        "author": "钱起",
        "content": "入门花柳暗，知是近臣居。大隐心何远，高风物自疏。\n翛然静者事，宛得上皇余。鸡犬偷仙药，儿童授道书。\n清吟送客后，微月上城初。彩笔有新咏，文星垂太虚。\n承恩金殿宿，应荐马相如。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "过瑞龙观道士",
        "author": "钱起",
        "content": "不知谁氏子，炼魄家洞天。鹤待成丹日，人寻种杏田。\n灵山含道气，物性皆自然。白鹿顾瑞草，骊龙蟠玉泉。\n得兹象外趣，便割区中缘。石窦采云母，霞堂陪列仙。\n主人善止客，柯烂忘归年。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送沈仲",
        "author": "钱起",
        "content": "天朴非外假，至人常晏如。心期邈霄汉，词律响琼琚。\n举酒常叹息，无人达子虚。夜光失隋掌，骥騄伏盐车。\n考室晋山下，归田秦岁初。寒云随路合，落照下城余。\n千里还同术，无劳怨索居。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "和韦侍御寓直对雨",
        "author": "钱起",
        "content": "名贵四科首，班宜二妙齐。如何厌白简，未得步金闺。\n寓直晦秋雨，吟余闻远鸡。漏声过旦冷，云色向窗低。\n谁谓霄汉近，翻嗟心事暌。兰滋人未握，霜晓鹗还栖。\n伫见田郎字，亲劳御笔题。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉和圣制登朝元阁",
        "author": "钱起",
        "content": "六合纡玄览，重轩启上清。石林飞栋出，霞顶泰阶平。\n拂曙銮舆上，晞阳瑞雪晴。翠微回日驭，丹巘驻天行。\n御气升银汉，垂衣俯锦城。山通玉苑迥，河抱紫关明。\n感物干文动，凝神道化成。周王陟乔岳，列辟让英声。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉和杜相公移长兴宅，奉呈元相公",
        "author": "钱起",
        "content": "守贵常思俭，平津此意深。能卑丞相宅，何谢故人心。\n种蕙初抽带，移篁不改阴。院梅朝助鼎，池凤夕归林。\n觉路经中得，沧洲梦裏寻。道高仍济代，恩重岂投簪。\n报国谁知己，推贤共作霖。兴来文雅振，清韵掷双金。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送任先生任唐山丞",
        "author": "钱起",
        "content": "再命果良愿，几年勤说诗。上公频握发，才子共垂帷。\n琢玉成良器，出门偏怆离。腰章佐墨绶，耀锦到茅茨。\n树老见家日，潮平归县时。衣催莲女织，颂听海人词。\n鸿鹄志应在，荃兰香未衰。金门定回音，云路有佳期。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送外甥怀素上人归乡侍奉",
        "author": "钱起",
        "content": "释子吾家宝，神清慧有余。能翻梵王字，妙尽伯英书。\n远鹤无前侣，孤云寄太虚。狂来轻世界，醉裏得真如。\n飞锡离乡久，宁亲喜腊初。故池残雪满，寒柳霁烟疏。\n寿酒还尝药，晨餐不荐鱼。遥知禅诵外，健笔赋閒居。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送张中丞赴桂州",
        "author": "钱起",
        "content": "出守求人瘼，推贤动圣情。紫台初下诏，皂盖始专城。\n宠借飞霜简，威加却月营。云衢降五马，林木引双旌。\n夙仰敦诗礼，尝闻偃甲兵。戍楼云外静，讼阁竹间清。\n化伫还珠美，心将片玉贞。寇恂朝望重，计日谒承明。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送王相公赴范阳",
        "author": "钱起",
        "content": "翊圣衔恩重，频年按节行。安危皆报国，文武不缘名。\n受脤仍调鼎，为霖更洗兵。幕开丞相阁，旗总贰师营。\n料敌知无战，安边示有征。代云横马首，燕雁拂笳声。\n去镇关河静，归看日月明。欲知瞻恋切，迟暮一书生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送蒋尚书居守东都",
        "author": "钱起",
        "content": "凤辇幸秦久，周人徯帝情。若非君敏德，谁镇洛阳城。\n前席命才彦，举朝推令名。纶言动北斗，职事守东京。\n郑履下天去，蘧轮满路声。出关秋树直，对阙远山明。\n肃肃保厘处，水流宫苑清。长安日西笑，朝夕衮衣迎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送李兵曹赴河中",
        "author": "钱起",
        "content": "能荷钟鼎业，不矜纨绮荣。侯门三事后，儒服一书生。\n昔志学文史，立身为士英。骊珠难隐耀，皋鹤会长鸣。\n休命且随牒，候时常振缨。寒蝉思关柳，匹马向蒲城。\n秋日黯将暮，黄河如欲清。黎人思坐啸，知子树佳声。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "罢官后酬元校书见赠",
        "author": "钱起",
        "content": "心期怅已阻，交道复何如。自我辞丹阙，惟君到故庐。\n忘机贫负米，忆戴出无车。怜犬吠初服，家人愁斗储。\n秋堂入闲夜，云月思离居。穷巷闻砧冷，荒枝应鹊疏。\n宦名随落叶，生事感枯鱼。临水仍挥手，知音未弃余。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "同邬戴关中旅寓",
        "author": "钱起",
        "content": "文士皆求遇，今人谁至公。灵台一寄宿，杨柳再春风。\n更惜忘形友，频年失志同。羽毛齐燕雀，心事阻鸳鸿。\n留滞惭归养，飞鸣恨触笼。橘怀乡梦裏，书去客愁中。\n残雪迷归雁，韶光弃断蓬。吞悲问唐举，何路出屯蒙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "新丰主人",
        "author": "钱起",
        "content": "明代少知己，夜光频暗投。迍邅终薄命，动息尽穷愁。\n自欲归飞鹢，当为不系舟。双垂素丝泪，几弊皂貂裘。\n暮鸟栖幽树，孤云出旧丘。蛩悲衣褐夕，雨暗转蓬秋。\n客裏冯谖剑，歌中宁戚牛。主人能纵酒，一醉且忘忧。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "夕游覆釜山道士观因登玄元庙",
        "author": "钱起",
        "content": "冥搜过物表，洞府次溪傍。已入瀛洲远，谁言仙路长。\n孤烟出深竹，道侣正焚香。鸣磬爱山静，步虚宜夜凉。\n仍同象帝庙，更上紫霞冈。霁月悬琪树，明星映碧堂。\n倾思丹灶术，愿采玉芝芳。傥把浮丘袂，乘云别旧乡。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "陪郭常侍令公东亭宴集",
        "author": "钱起",
        "content": "盛业山河列，重名剑履荣。珥貂为相子，开阁引时英。\n美景池台色，佳期宴赏情。词人载笔至，仙妓出花迎。\n暗竹朱轮转，回塘玉佩鸣。舞衫招戏蝶，歌扇隔啼莺。\n饮德心皆醉，披云兴转清。不愁欢乐尽，积庆在和羹。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "太子李舍人城东别业与二三文友逃暑",
        "author": "钱起",
        "content": "下马失炎暑，重门深绿篁。宫臣礼嘉客，林表开兰堂。\n兹夕兴难尽，澄罍照墨场。鲜风吹印绶，密坐皆馨香。\n美景惜文会，清吟迟羽觞。东林晚来好，目极趣何长。\n鸟道挂疏雨，人家残夕阳。城隅拥归骑，留醉恋琼芳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "柏崖老人号无名先生男削髮女黄冠自以云泉独乐命予赋诗",
        "author": "钱起",
        "content": "古也忧婚嫁，君能乐性肠。长男栖月宇，少女炫霓裳。\n问尔餐霞处，春山芝桂旁。鹤前飞九转，壶裏驻三光。\n与我开龙峤，披云静药堂。胡麻兼藻绿，石髓隔花香。\n帝力言何有，椿年喜渐长。窅然高象外，宁不傲羲皇。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "赠李十六",
        "author": "钱起",
        "content": "半面喜投分，数年钦盛名。常思梦颜色，谁忆访柴荆。\n忽听款扉响，欣然倒屣迎。蓬蒿驻驺驭，鸡犬傍簪缨。\n酌水即嘉宴，新知甚故情。仆夫视日色，栖鸟催车声。\n自尔宴言后，至今门馆清。何当更乘兴，林下已苔生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "裴仆射东亭",
        "author": "钱起",
        "content": "凤扆任匡济，云溪难退还。致君超列辟，得道在荣班。\n朱戟缭垣下，高斋芳树间。隔花开远水，废卷爱晴山。\n晚沐值清兴，知音同解颜。藉兰开赐酒，留客下重关。\n仙犬逐人静，朝车映竹闲。则知真隐逸，未必谢区寰。\n轩后三朝顾，赤松何足攀。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "中书王舍人辋川旧居",
        "author": "钱起",
        "content": "几年家绝壑，满径种芳兰。带石买松贵，通溪涨水宽。\n诵经连谷响，吹律减云寒。谁谓桃源裏，天书问考盘。\n一从解蕙带，三入偶蝉冠。今夕复何夕，归休寻旧欢。\n片云隔苍翠，春雨半林湍。藤长穿松盖，花繁压药栏。\n景深青眼下，兴绝彩毫端。笑向同来客，登龙此地难。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "送襄阳卢判官奏开河事",
        "author": "钱起",
        "content": "千里趋魏阙，一言简圣聪。河流引关外，国用赡秦中。\n有诏许其策，随山兴此功。连云积石阻，计日安波通。\n飞棹转年谷，利人胜岁丰。言归汉阳路，拜手蓬莱宫。\n紫殿赐衣出，青门酣酌同。晚阳过微雨，秋水见新鸿。\n坐惜去车远，愁看离馆空。因思郢川守，南楚满清风。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉送户部李郎中充晋国副节度出塞",
        "author": "钱起",
        "content": "德佐调梅用，忠输击虏年。子房推庙略，汉主托兵权。\n受命荣中禁，分麾镇左贤。风生黑山道，星下紫微天。\n始愿文经国，俄看武定边。鬼方尧日远，幕府代云连。\n汗马将行矣，卢龙已肃然。关防驱使节，花月眷离筵。\n自忝知音遇，而今感义偏。泪闻横吹落，心逐去旌悬。\n帝念夔能政，时须说济川。劳还应即尔，朝暮玉墀前。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "奉和中书常舍人晚秋集贤院即事寄徐薛二侍御",
        "author": "钱起",
        "content": "文星垂太虚，辞伯综群书。彩笔下鸳掖，褒衣来石渠。\n典坟探奥旨，造化睹权舆。述圣鲁宣父，通经汉仲舒。\n窗明宜缥带，地肃近丹除。清昼删诗暇，高秋作赋初。\n露盘侵汉耸，宫柳度鸦疏。静对连云阁，晴闻过阙车。\n旧僚云出矣，晚岁复何如。海峤瞻归路，江城梦直庐。\n含毫思两凤，望远寄双鱼。定笑巴歌拙，还参丽曲余。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "和范郎中宿直中书，晓玩清池，赠南省同僚两垣遗补",
        "author": "钱起",
        "content": "青琐留才子，春池静禁林。自矜仙岛胜，宛在掖垣深。\n引派彤庭裏，含虚玉砌阴。涨来知圣泽，清处见天心。\n兰气飘红岸，文星动碧浔。凤栖长近日，虬卧欲为霖。\n席宠虽高位，流谦乃素襟。焚香春漏尽，假寐晓莺吟。\n丹地宜清泚，朝阳复照临。司言兼逸趣，鼓兴接知音。\n六义惊摛藻，三台响掷金。为怜风水外，落羽此漂沉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十八"
        }
    },
    {
        "title": "同程九早入中书",
        "author": "钱起",
        "content": "汉家贤相重英奇，蟠木何材也见知。不意云霄能自致，\n独惭皇鉴明如日，未厌春光向玉墀。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "仲春宴王补阙城东小池",
        "author": "钱起",
        "content": "王孙兴至幽寻好，芳草春深景气和。药院爱随流水入，\n醉来倚玉无余事，目送归鸿笑复歌。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "夜宿灵台寺寄郎士元",
        "author": "钱起",
        "content": "西日横山含碧空，东方吐月满禅宫。朝瞻双顶青冥上，\n万里故人能尚尔，知君视听我心同。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "题郎士元半日吴村别业，兼呈李长官",
        "author": "钱起",
        "content": "半日吴村带晚霞，闲门高柳乱飞鸦。横云岭外千重树，\n自叹梅生头似雪，却怜潘令县如花。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "猷川雪后送僧粲临还京，时避世卧疾",
        "author": "钱起",
        "content": "连步青溪几万重，有时共立在孤峰。斋到盂空餐雪麦，\n回望群山携手处，离心一一涕无从。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "和李员外扈驾幸温泉宫",
        "author": "钱起",
        "content": "未央月晓度疏钟，凤辇时巡出九重。雪霁山门迎瑞日，\n遥羡枚皋扈仙跸，偏承霄汉渥恩浓。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "长信怨",
        "author": "钱起",
        "content": "长信萤来一叶秋，蛾眉泪尽九重幽。鳷鹊观前明月度，\n谁分昭阳夜歌舞，君王玉辇正淹留。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送河南陆少府",
        "author": "钱起",
        "content": "云间陆生美且奇，银章朱绶映金羁。自料抱材将致远，\n朝夕诏书还柏署，行看飞隼集高枝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送李评事赴潭州使幕",
        "author": "钱起",
        "content": "湖南远去有余情，苹叶初齐白芷生。谩说简书催物役，\n幕下由来贵无事，伫闻谈笑静黎氓。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送李九贬南阳",
        "author": "钱起",
        "content": "玉柱金罍醉不欢，云山驿道向东看，鸿声断续暮天远，\n秋来回首君门阻，马上应歌行路难。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送裴頔侍御使蜀",
        "author": "钱起",
        "content": "柱史才年四十强，须髯玄发美清扬。朝天绣服乘恩贵，\n多才自有云霄望，计日应追鸳鹭行。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送韦信爱子归觐",
        "author": "钱起",
        "content": "离舟解缆到斜晖，春水东流燕北飞。才子学诗趋露冕，\n借问还珠盈合浦，何如鲤也入庭闱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送兴平王少府游梁",
        "author": "钱起",
        "content": "旧识相逢情更亲，攀欢甚少怆离频。黄绶罢来多远客，\n梁国遗风重词赋，诸侯应念马卿贫。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送张员外出牧岳州",
        "author": "钱起",
        "content": "凤凰衔诏与何人，喜政多才宠寇恂。台上鸳鸾争送远，\n应笑冯唐衰且拙，世情相见白头新。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送孙十尉温县",
        "author": "钱起",
        "content": "飞花落絮满河桥，千里伤心送客遥。不惜芸香染黄绶，\n急管繁弦催一醉，颓阳不驻引征镳。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送钟评事应宏词下第东归",
        "author": "钱起",
        "content": "芳岁归人嗟转蓬，含情回首灞陵东。蛾眉不入秦台镜，\n劝君稍尽离筵酒，千里佳期难再同。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送严维尉河南",
        "author": "钱起",
        "content": "蕙叶青青花乱开，少年趋府下蓬莱。甘泉未献扬雄赋，\n欲知别后相思处，愿植琼枝向柏台。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送马员外拜官觐省",
        "author": "钱起",
        "content": "二十为郎事汉文，鸳雏骥子自为群。笔精已许台中妙，\n莫言来往朝天远，看取鸣鞘入断云。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送冷朝阳擢第后归金陵觐省",
        "author": "钱起",
        "content": "莱子昼归今始好，潘园景色夏偏浓。夕阳流水吟诗去，\n佳期少别俄千里，云树愁看过几重。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "九日宴浙江西亭",
        "author": "钱起",
        "content": "诗人九日怜芳菊，筵客高斋宴浙江。渔浦浪花摇素壁，\n四子醉时争讲习，笑论黄霸旧为邦。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "和王员外雪晴早朝",
        "author": "钱起",
        "content": "紫微晴雪带恩光，绕仗偏随鸳鹭行。长信月留宁避晓，\n题柱盛名兼绝唱，风流谁继汉田郎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "避暑纳凉",
        "author": "钱起",
        "content": "木槿花开畏日长，时摇轻扇倚绳床。初晴草蔓缘新笋，\n无事始然知静胜，深垂纱帐咏沧浪。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "早夏",
        "author": "钱起",
        "content": "楚狂身世恨情多，似病如忧正是魔，花萼败春多寂寞，\n军旅阅诗裁不得，可怜风景遣如何。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "题嵩阳焦道士石壁",
        "author": "钱起",
        "content": "三峰花畔碧堂悬，锦裏真人此得仙。玉体才飞西蜀雨，\n幸入桃源因去世，方期丹诀一延年。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "题延州圣僧穴",
        "author": "钱起",
        "content": "定力无涯不可称，未知何代坐禅僧。默默山门宵闭月，\n昔日舍身缘救鸽，今时出见有飞鹰。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "乐游原晴望上中书李侍郎",
        "author": "钱起",
        "content": "爽气朝来万里清，凭高一望九秋轻。不知凤沼霖初霁，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "幽居春暮书怀",
        "author": "钱起",
        "content": "自哂鄙夫多野性，贫居数亩半临湍。溪云杂雨来茅屋，\n更怜童子宜春服，花裏寻师指杏坛。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "谒许由庙",
        "author": "钱起",
        "content": "故向箕山访许由，林泉物外自清幽。松上挂瓢枝几变，\n缅想古人增嘆惜，飒然云树满岩秋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "过张成侍御宅",
        "author": "钱起",
        "content": "丞相幕中题凤人，文章心事每相亲。从军谁谓仲宣乐，\n欲知别后相思意，唯愿琼枝入梦频。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "酬考功杨员外见赠佳句",
        "author": "钱起",
        "content": "上林谏猎知才薄，尺组承恩愧命牵。潢潦难滋沧海润，\n相国无私人守朴，何辞老去上皇年。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "寄永嘉王十二",
        "author": "钱起",
        "content": "永嘉风景入新年，才子诗成定可怜。梦裏还乡不相见，\n愿得回风吹海雁，飞书一宿到君边。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "七盘岭阻寇闻李端公先到南楚",
        "author": "钱起",
        "content": "日暮穷途泪满襟，云天南望羡飞禽。阮肠暗与孤鸿断，\n秦楚眼看成绝国，相思一寄白头吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "酬赵给事相寻不遇留赠",
        "author": "钱起",
        "content": "谁忆颜生穷巷裏，能劳马迹破春苔。忽看童子扫花处，\n岂无鸡黍期他日，惜此残春阻绿杯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "山中酬杨补阙见过",
        "author": "钱起",
        "content": "日暖风恬种药时，红泉翠壁薜萝垂。幽溪鹿过苔还静，\n却惭身外牵缨冕，未胜杯前倒接z5。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "同王錥起居程浩郎中韩翃舍人题安国寺用上人院",
        "author": "钱起",
        "content": "慧眼沙门真远公，经行宴坐有儒风。香缘不绝簪裾会，\n狂夫入室无余事，唯与天花一笑同。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "寻司勋李郎中不遇",
        "author": "钱起",
        "content": "知己知音同舍郎，如何咫尺阻清扬。每恨蒹葭傍芳树，\n唯有早朝趋凤阁，朝时怜羽接鸳行。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "赠张南史",
        "author": "钱起",
        "content": "紫泥何日到沧洲，笑向东阳沈隐侯。黛色晴峰云外出，\n溪畔秋兰虽可佩，知君不得少停舟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "暇日览旧诗因以题咏",
        "author": "钱起",
        "content": "逍遥心地得关关，偶被功名涴我闲。有寿亦将归象外，\n筐箧静开难似此，蕊珠春色海中山。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "汉武出猎",
        "author": "钱起",
        "content": "汉家无事乐时雍，羽猎年年出九重。玉帛不朝金阙路，\n薄暮方归长乐观，垂杨几处绿烟浓。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "宴曹王宅",
        "author": "钱起",
        "content": "贤王驷马退朝初，小苑三春带雨余。林沼葱茏多贵气，\n自叹平生相识愿，何如今日厕应徐。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "重赠赵给事",
        "author": "钱起",
        "content": "久飞鸳掖出时髦，耻负平生稽古劳。玉树满庭家转贵，\n应念潜郎守贫病，常悲休沐对蓬蒿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "赠阙下裴舍人",
        "author": "钱起",
        "content": "二月黄莺飞上林，春城紫禁晓阴阴。长乐钟声花外尽，\n献赋十年犹未遇，羞将白髮对华簪。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "登刘宾客高斋",
        "author": "钱起",
        "content": "能以功成疏宠位，不将心赏负云霞。林间客散孙弘阁，\n日陪鲤也趋文苑，谁道门生隔绛纱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "哭辛霁",
        "author": "钱起",
        "content": "流水辞山花别枝，随风一去绝还期。昨夜故人泉下宿，\n旦暮余生几息在，不应存没未尝悲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "和慕容法曹寻渔者寄城中故人",
        "author": "钱起",
        "content": "孤烟一点绿溪湄，渔父幽居即旧基。饥鹭不惊收钓处，\n胜事宛然怀抱裏，顷来新得谢公诗。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "山花",
        "author": "钱起",
        "content": "山花照坞复烧溪，树树枝枝尽可迷。野客未来枝畔立，\n别有妖妍胜桃李，攀来折去亦成蹊。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送杨着作归东海",
        "author": "钱起",
        "content": "杨柳出关色，东行千里期。酒酣暂轻别，路远始相思。\n欲识离心尽，斜阳到海时。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送李协律还东京",
        "author": "钱起",
        "content": "芳草忽无色，王孙复入关。长河侵驿道，匹马傍云山。\n愁见离居久，萤飞秋月闲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "秋馆言怀",
        "author": "钱起",
        "content": "蟋蟀已秋思，蕙兰仍碧滋。蹉跎献赋客，叹息此良时。\n日夕云台下，商歌空自悲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "和刘明府宴县前山亭",
        "author": "钱起",
        "content": "城隅劳心处，雪后岁芳开。山映千花出，泉经万井来。\n翔鸾欲下舞，上客且留杯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "新雨喜得王卿书问",
        "author": "钱起",
        "content": "苦雨暗秋径，寒花垂紫苔。愁中绿尊尽，梦裏故人来。\n果有相思字，银钩新月开。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "赋得巢燕送客",
        "author": "钱起",
        "content": "能栖杏梁际，不与黄雀群。夜影寄红烛，朝飞高碧云。\n含情别故侣，花月惜春分。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "题张蓝田讼堂",
        "author": "钱起",
        "content": "角巾高枕向晴山，颂简庭空不用关。秋风窗下琴书静，",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "江行无题一百首",
        "author": "钱起",
        "content": "倾酒向涟漪，乘流东去时。寸心同尺璧，投此报冯夷。\n江曲全萦楚，云飞半自秦。岘山回首望，如别故关人。\n浦烟函夜色，冷日转秋旻。自有沈碑石，清光不照人。\n楚岸云空合，楚城人不来。只今谁善舞，莫恨发阳台。\n行背青山郭，吟当白露秋。风流无屈宋，空咏古荆州。\n晚来渔父喜，罾重欲收迟。恐有长江使，金钱愿赎龟。\n去指龙沙路，徒悬象阙心。夜凉无远梦，不为偶闻砧。\n霁云疏有叶，雨浪细无花。隐放扁舟去，江天自有涯。\n好日当秋半，层波动旅肠。已行千裏外，谁与共秋光。\n润色非东裏，官曹更建章。宦游难自定，来唤棹船郎。\n夜江清未晓，徒惜月光沉。不是因行乐，堪伤老大心。\n翳日多乔木，维舟取束薪。静听江叟语，俱是厌兵人。\n箭漏日初短，汀烟草未衰。雨余虽更绿，不是采苹时。\n山雨夜来涨，喜鱼跳满江。岸沙平欲尽，垂蓼入船窗。\n渚边新雁下，舟上独凄凉。俱是南来客，怜君缀一行。\n牵路沿江狭，沙崩岸不平。尽知行处险，谁肯载时轻。\n云密连江暗，风斜着物鸣。一杯真战将，笑尔作愁兵。\n柳拂斜开路，篱边数户村。可能还有意，不掩向江门。\n不识桓公渴，徒吟子美诗。江清唯独看，心外更谁知。\n憔悴异灵均，非谗作逐臣。如逢渔父问，未是独醒人。\n水涵秋色静，云带夕阳高。诗癖非吾病，何妨吮短毫。\n登舟非古岸，还似阻西陵。箕伯无多少，回头讵不能。\n帆翅初张处，云鹏怒翼同。莫愁千里路，自有到来风。\n秋云久无雨，江燕社犹飞。却笑舟中客，今年未得归。\n佳节虽逢菊，浮生正似萍。故山何处望，荒岸小长亭。\n行到楚江岸，苍茫人正迷。只知秦塞远，格磔鹧鸪啼。\n月下江流静，村荒人语稀。鹭鸶虽有伴，仍共影双飞。\n斗转月未落，舟行夜已深。有村知不远，风便数声砧。\n棹惊沙鸟迅，飞溅夕阳波。不顾鱼多处，应防一目罗。\n渐觉江天远，难逢故国书。可能无往事，空食鼎中鱼。\n岸草连荒色，村声乐稔年。晚晴初获稻，闲却采莲船。\n滩浅争游鹭，江清易见鱼。怪来吟未足，秋物欠红蕖。\n蛩响依莎草，萤飞透水烟。夜凉谁咏史，空泊运租船。\n睡稳叶舟轻，风微浪不惊。任君芦苇岸，终夜动秋声。\n自念平生意，曾期一郡符。岂知因谪宦，斑鬓入江湖。\n烟渚复烟渚，画屏休画屏。引愁天末去，数点暮山青。\n水天凉夜月，不是惜清光。好物随人秘，秦淮忆建康。\n古来多思客，摇落恨江潭。今日秋风至，萧疏独沔南。\n映竹疑村好，穿芦觉渚幽。渐安无旷土，姜芋当农收。\n秋风动客心，寂寂不成吟。飞上危樯立，啼乌报好音。\n见底高秋水，开怀万里天。旅吟还有伴，沙柳数枝蝉。\n九日自佳节，扁舟无一杯。曹园旧尊酒，戏马忆高台。\n兵火有余烬，贫村才数家。无人争晓渡，残月下寒沙。\n渚禽菱芡足，不向稻粱争。静宿凉湾月，应无失侣声。\n轻云未护霜，树杪橘初黄。信是知名物，微风过水香。\n渺渺望天涯，清涟浸赤霞。难逢星汉使，乌鹊日乘槎。\n土旷深耕少，江平远钓多。生平皆弃本，金革竟如何。\n海月非常物，等閒不可寻。披沙应有地，浅处定无金。\n风晚冷飕飕，芦花已白头。旧来红叶寺，堪忆玉京秋。\n风好来无阵，云闲去有踪。钓歌无远近，应喜罢艨艟。\n吴疆连楚甸，楚俗异吴乡。漫把尊中物，无人啄蟹筐。\n岸绿野烟远，江红斜照微。撑开小渔艇，应到月明归。\n雨余江始涨，漾漾见流薪。曾叹河中木，斯言忆古人。\n叶舟维夏口，烟野独行时。不见头陀寺，空怀幼妇碑。\n晚泊武昌岸，津亭疏柳风。数株曾手植，好事忆陶公。\n坠露晓犹浓，秋花不易逢。涉江虽已晚，高树搴芙蓉。\n舟航依浦定，星斗满江寒。若比阴霾日，何妨夜未阑。\n近戍离金落，孤岑望火门。唯将知命意，潇洒向干坤。\n丛菊生堤上，此花长后时。有人还采掇，何必在春期。\n夕景残霞落，秋寒细雨晴。短缨何用濯，舟在月中行。\n堤坏漏江水，地坳成野塘。晚荷人不折，留取作秋香。\n左宦终何路，摅怀亦自宽。襞笺嘲白鹭，无意喻枭鸾。\n楼空人不归，云似去时衣。黄鹤无心下，长应笑令威。\n白帝朝惊浪，浔阳暮映云。等閒生险易，世路只如君。\n橹慢开轻浪，帆虚带白云。客船虽狭小，容得庾将军。\n风雨正甘寝，云霓忽晚晴。放歌虽自遣，一岁又峥嵘。\n静看秋江水，风微浪渐平。人间驰竞处，尘土自波成。\n风劲帆方疾，风回棹却迟。较量人世事，不校一毫釐。\n咫尺愁风雨，匡庐不可登。只疑云雾窟，犹有六朝僧。\n幽思正迟迟，沙边濯弄时。自怜非博物，犹未识凫葵。\n曾有烟波客，能歌西塞山。落帆唯待月，一钓紫菱湾。\n千顷水纹细，一拳岚影孤。君山寒树绿，曾过洞庭湖。\n光阔重湖水，低斜远雁行。未曾无兴咏，多谢沈东阳。\n晚菊绕江垒，忽如开古屏。莫言时节过，白日有余馨。\n秋寒鹰隼健，逐雀下云空。知是江湖阔，无心击塞鸿。\n日落长亭晚，山门步障青。可怜无酒分，处处有旗亭。\n江草何多思，冬青尚满洲。谁能惊鵩鸟，作赋为沙鸥。\n远岸无行树，经霜有半红。停船搜好句，题叶赠江枫。\n身世比行舟，无风亦暂休。敢言终破浪，唯愿稳乘流。\n数亩苍苔石，烟蒙鹤卵洲。定因词客遇，名字始风流。\n兴闲停桂楫，路好过松门。不负佳山水，还开酒一尊。\n幽怀念烟水，长恨隔龙沙。今日滕王阁，分明见落霞。\n短楫休敲桂，孤根自驻萍。自怜非剑气，空向斗牛星。\n江流何渺渺，怀古独依依。渔父非贤者，芦中但有矶。\n高浪如银屋，江风一发时。笔端降太白，才大语终奇。\n细竹渔家路，晴阳看结缯。喜来邀客坐，分与折腰菱。\n幸有烟波兴，宁辞笔砚劳。缘情无怨刺，却似反离骚。\n平湖五百里，江水想通波。不奈扁舟去，其如决计何。\n数峰云断处，去岸映高山。身到韦江日，犹应未得閒。\n一湾斜照水，三版顺风船。未敢相邀约，劳生只自怜。\n江雨正霏微，江村晚渡稀。何曾妨钓艇，更待得鱼归。\n沙上独行时，高吟到楚词。难将垂岸蓼，盈把当江蓠。\n新野旧楼名，浔阳胜赏情。照人长一色，江月共凄清。\n愿饮西江水，那吟北渚愁。莫教留滞迹，远比蔡昭侯。\n湖口分江水，东流独有情。当时好风物，谁伴谢宣城。\n浔阳江畔菊，应似古来秋。为问幽栖客，吟时得酒不。\n高峰有佳号，千尺倚寒松。若使炉烟在，犹应为上公。\n万木已清霜，江边村事忙。故溪黄稻熟，一夜梦中香。\n楚水苦萦回，征帆落又开。可缘非直路，却有好风来。\n远谪岁时晏，暮江风雨寒。仍愁系舟处，惊梦近长滩。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "言怀",
        "author": "钱起",
        "content": "夜月霁未好，云泉堪梦归。如何建章漏，催着早朝衣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "和张仆射塞下曲",
        "author": "钱起",
        "content": "月黑雁飞高，单于夜遁逃。欲将轻骑逐，大雪满弓刀。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送李明府去官",
        "author": "钱起",
        "content": "谤言三至后，直道叹何如。今日蓝溪水，无人不夜鱼。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "赴章陵酬李卿赠别",
        "author": "钱起",
        "content": "一官叨下秩，九棘谢知音。芳草文园路，春愁满别心。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "逢侠者",
        "author": "钱起",
        "content": "燕赵悲歌士，相逢剧孟家。寸心言不尽，前路日将斜。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "郎员外见寻不遇",
        "author": "钱起",
        "content": "轩骑来相访，渔樵悔晚归。更怜垂露迹，花裏点墙衣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "过李侍御宅",
        "author": "钱起",
        "content": "不见承明客，愁闻长乐钟。马卿何早世，汉主欲登封。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "宿洞口馆",
        "author": "钱起",
        "content": "野竹通溪冷，秋泉入户鸣。乱来人不到，芳草上阶生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "九日寄侄箊箕等",
        "author": "钱起",
        "content": "采菊偏相忆，传香寄便风。今朝竹林下，莫使桂尊空。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "梨花",
        "author": "钱起",
        "content": "艳静如笼月，香寒未逐风。桃花徒照地，终被笑妖红。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "题崔逸人山亭",
        "author": "钱起",
        "content": "药径深红藓，山窗满翠微。羡君花下酒，蝴蝶梦中飞。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：登台",
        "author": "钱起",
        "content": "望山登春台，目尽趣难极。晚景下平阡，花际霞峰色。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：板桥",
        "author": "钱起",
        "content": "静宜樵隐度，远与车马隔。有时行药来，喜遇归山客。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：石井",
        "author": "钱起",
        "content": "片霞照仙井，泉底桃花红。那知幽石下，不与武陵通。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：古藤",
        "author": "钱起",
        "content": "引蔓出云树，垂纶覆巢鹤。幽人对酒时，苔上闲花落。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：晚归鹭",
        "author": "钱起",
        "content": "池上静难厌，云间欲去晚。忽背夕阳飞，乘兴清风远。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：洞仙谣",
        "author": "钱起",
        "content": "几转到青山，数重度流水。秦人入云去，知向桃源裏。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：药圃",
        "author": "钱起",
        "content": "春畦生百药，花叶香初霁。好容似风光，偏来入丛蕙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：石上苔",
        "author": "钱起",
        "content": "净与溪色连，幽宜松雨滴。谁知古石上，不染世人迹。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：窗裏山",
        "author": "钱起",
        "content": "远岫见如近，千里一窗裏。坐来石上云，乍谓壶中起。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：竹间路",
        "author": "钱起",
        "content": "暗归草堂静，半入花园去。有时载酒来，不与清风遇。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：竹屿",
        "author": "钱起",
        "content": "幽鸟清涟上，兴来看不足。新篁压水低，昨夜鸳鸯宿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：砌下泉",
        "author": "钱起",
        "content": "穿云来自远，激砌流偏驶。能资庭户幽，更引海禽至。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：戏鸥",
        "author": "钱起",
        "content": "乍依菱蔓聚，尽向芦花灭。更喜好风来，数片翻晴雪。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：远山钟",
        "author": "钱起",
        "content": "风送出山钟，云霞度水浅。欲知声尽处，鸟灭寥天远。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：东陂",
        "author": "钱起",
        "content": "永日兴难望，掇芳春陂曲。新晴花枝下，爱此苔水绿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：池上亭",
        "author": "钱起",
        "content": "临池构杏梁，待客归烟塘。水上褰帘好，莲开杜若香。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：衔鱼翠鸟",
        "author": "钱起",
        "content": "有意莲叶间，瞥然下高树。擘波得潜鱼，一点翠光去。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：石莲花",
        "author": "钱起",
        "content": "幽石生芙蓉，百花惭美色。远笑越溪女，闻芳不可识。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：潺湲声",
        "author": "钱起",
        "content": "乱石跳素波，寒声闻几处。飕飕暝风引，散出空林去。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：松下雪",
        "author": "钱起",
        "content": "虽因朔风至，不向瑶台侧。唯助苦寒松，偏明后凋色。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：田鹤",
        "author": "钱起",
        "content": "田鹤望碧霄，舞风亦自举。单飞后片雪，早晚及前侣。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：题南陂",
        "author": "钱起",
        "content": "家住凤城南，门临古陂曲。时怜上林雁，半入池塘宿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "蓝田溪杂咏二十二首：伤秋",
        "author": "钱起",
        "content": "岁去人头白，秋来树叶黄。搔头向黄叶，与尔共悲伤。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "题礼上人壁画山水",
        "author": "钱起",
        "content": "连山画出映禅扉，粉壁香筵满翠微。\n坐来炉气萦空散，共指晴云向岭归。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "访李卿不遇",
        "author": "钱起",
        "content": "画戟朱楼映晚霞，高梧寒柳度飞鸦。\n门前不见归轩至，城上愁看落日斜。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "与赵莒茶宴",
        "author": "钱起",
        "content": "竹下忘言对紫茶，全胜羽客醉流霞。\n尘心洗尽兴难尽，一树蝉声片影斜。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "故王维右丞堂前芍药花开，凄然感怀",
        "author": "钱起",
        "content": "芍药花开出旧栏，春衫掩泪再来看。\n主人不在花长在，更胜青松守岁寒。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "归雁",
        "author": "钱起",
        "content": "潇湘何事等閒回，水碧沙明两岸苔。\n二十五弦弹夜月，不胜清怨却飞来。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "春郊",
        "author": "钱起",
        "content": "水绕冰渠渐有声，气融烟坞晚来明。\n东风好作阳和使，逢草逢花报发生。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "晚归严明府题门",
        "author": "钱起",
        "content": "降士林沾蕙草寒，弦惊翰苑失鸳鸾。\n秋中回首君门阻，马上应歌行路难。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    },
    {
        "title": "送符别驾还郡",
        "author": "钱起",
        "content": "骥足骎骎吴越关，屏星复与紫书还。\n已知从事元无事，城上愁看海上山。",
        "dynasty": "唐",
        "collection_info": {
            "collection": "御定全唐诗",
            "volume": "卷二百三十九"
        }
    }
]