[
    {
        "title": "花心动 水馆风亭",
        "author": "李弥逊",
        "content": "水馆风亭，晚香浓、一番荷芰经雨。\n簟枕乍闲，襟裾初试，散尽满轩袢暑。\n断云却送轻雷去，疏林外、玉钩微吐。\n夜未阑，秋生败叶，暗催庭树。\n天上佳期久阻。\n星河畔，仙车缥缈云路。\n旧恨未平，幽欢难驻，洒落半天风露。\n绮罗人散金猊冷，醉魂到、华胥深处。\n洞户悄，南楼画角自语。",
        "dynasty": "宋",
        "collection_info": null
    },
    {
        "title": "一寸金 仙李盘根",
        "author": "李弥逊",
        "content": "仙李盘根，自有云仍霭芳裔。\n更留雨霜皮，临风玉树，紫髯丹颊，长生久视。\n鹤帐琅书至。\n长庚梦、当年暗记。\n佳辰近，回首西风，渐喜秋英弄霜蕊。\n暂卷双旌，鸣金吹竹，萱堂伴新戏。\n对璧月流光，屏山供翠，碧云乍合，飞觞如缀。\n早晚岩廊侍。\n终不负、黄楼一醉。\n丹青手、先与翻阶，万叶增春媚。",
        "dynasty": "宋",
        "collection_info": null
    },
    {
        "title": "蝶恋花 百尺游丝当秀户",
        "author": "李弥逊",
        "content": "百尺游丝当秀户。\n不系春晖，只系闲愁住。\n拾翠归来芳草路。\n避人蝴蝶双飞去。\n困脸羞眉无意绪。\n陌上行人，记得清明否。\n消息未来池阁暮。\n蒙蒙一饷梨花雨。",
        "dynasty": "宋",
        "collection_info": null
    },
    {
        "title": "蝶恋花 足力穷时山已晦",
        "author": "李弥逊",
        "content": "足力穷时山已晦。\n却上轻舟，急棹穿沙背。\n云影渐随风力退。\n一川月白寒光碎。\n唤客主人陶谢辈。\n拂石移尊，不管游人醉。\n罗绮丛中无此会。\n只疑身在烟霞外。",
        "dynasty": "宋",
        "collection_info": null
    },
    {
        "title": "蝶恋花 清晓天容争显晦",
        "author": "李弥逊",
        "content": "清晓天容争显晦。\n溪上群山，戢戢分驼背。\n谁似浮云知进退。\n疏林嫩日黄金碎。\n夜枕不眠憎鼠辈。\n困眼贪晴，拚被风烟醉。\n天意有情人不会。\n分明置我风波外。",
        "dynasty": "宋",
        "collection_info": null
    },
    {
        "title": "蝶恋花 百叠青山江一缕",
        "author": "李弥逊",
        "content": "百叠青山江一缕。\n十里人家，路绕南台去。\n榕叶满川飞白鹭。\n疏帘半卷黄昏雨。\n楼阁峥嵘天尺五。\n荷芰风清，习习消袢暑。\n老子人间无着处。\n一尊来作横山主。",
        "dynasty": "宋",
        "collection_info": null
    },
    {
        "title": "蝶恋花 小小芙蕖红半展",
        "author": "李弥逊",
        "content": "小小芙蕖红半展。\n占早争先，不奈腰肢软。\n罗袜凌波娇欲颤。\n向人如诉闺中怨。\n把酒与君成眷恋。\n约束新荷，四面低歌扇。\n不放游人偷眼盼。\n鸳鸯叶底潜窥见。",
        "dynasty": "宋",
        "collection_info": null
    },
    {
        "title": "虞美人 上阳迟日千门锁",
        "author": "李弥逊",
        "content": "上阳迟日千门锁。\n花外流莺过。\n一番春去又经秋。\n惟有深宫明月、照人愁。\n暗中白发随芳草。\n却恨容颜好。\n更无魂梦到昭阳。\n肠断一双飞燕、在雕粱。",
        "dynasty": "宋",
        "collection_info": null
    },
    {
        "title": "虞美人 海棠开后春谁主",
        "author": "李弥逊",
        "content": "海棠开后春谁主。\n日日催花雨。\n可怜新绿遍残枝。\n不见香腮和粉、晕燕脂。\n去年携手听金缕。\n正是花飞处。\n老来先自不禁愁。\n这样愁来欺老、几时休。",
        "dynasty": "宋",
        "collection_info": null
    },
    {
        "title": "虞美人 金泥捍拨春声碎",
        "author": "李弥逊",
        "content": "金泥捍拨春声碎。\n恨入相思泪。\n醉欺秋水绿云斜。\n浑似梦中重到、阿环家。\n主人着意留春住。\n不醉无归去。\n只愁银烛晓生寒。\n明日落花飞絮、满长安。",
        "dynasty": "宋",
        "collection_info": null
    },
    {
        "title": "虞美人 年年江上清秋节",
        "author": "李弥逊",
        "content": "年年江上清秋节。\n盏面分霜月。\n不堪对月已伤离。\n那更梅花开后、海棠时。\n剑溪难驻仙游路。\n直上云霄去。\n藕花恰莫碍行舟。\n要趁潮头八月、到扬州。",
        "dynasty": "宋",
        "collection_info": null
    },
    {
        "title": "虞美人 方壶小有人谁到",
        "author": "李弥逊",
        "content": "方壶小有人谁到。\n底事春知早。\n使君和气粲如花。\n更筑百花深处、驻春华。\n云关远枕苕溪浅。\n未放归怀展。\n看残红紫绿阴斜。\n鸾凤干霄却上、玉皇家。",
        "dynasty": "宋",
        "collection_info": null
    },
    {
        "title": "青玉案 杨花尽做难拘管",
        "author": "李弥逊",
        "content": "杨花尽做难拘管。\n也解趁、飞红伴。\n骢马无情人渐远。\n沙平浅渡，雨湿孤村，何处长亭晚。\n欲凭桃叶传春怨。\n算不似、斜风倩双燕。\n纵得书来春又换。\n只将心事，分付眉尖，寂寞梨花院。",
        "dynasty": "宋",
        "collection_info": null
    },
    {
        "title": "菩萨蛮 小山娇翠低歌扇",
        "author": "李弥逊",
        "content": "小山娇翠低歌扇。\n雏莺学语春犹浅。\n无力响方檀。\n声随玉笋翻。\n垂鬟云乍染。\n媚靥香微点。\n未解作轻颦。\n凝情已动人。",
        "dynasty": "宋",
        "collection_info": null
    },
    {
        "title": "菩萨蛮 凉飙轻散馀霞绮",
        "author": "李弥逊",
        "content": "凉飙轻散馀霞绮。\n疏星冷浸明河水。\n敧枕画檐风。\n秋生草际蛩。\n雁门离塞晚。\n不道衡阳远。\n归恨隔重山。\n楼高莫凭栏。",
        "dynasty": "宋",
        "collection_info": null
    },
    {
        "title": "菩萨蛮 风庭瑟瑟灯明灭",
        "author": "李弥逊",
        "content": "风庭瑟瑟灯明灭。\n碧梧枝上蝉声歇。\n枕冷梦魂惊。\n一阶寒水明。\n鸟飞人未起。\n月露清如洗。\n无语听残更。\n愁从两鬓生。",
        "dynasty": "宋",
        "collection_info": null
    },
    {
        "title": "菩萨蛮 馀霞收尽寒烟绿",
        "author": "李弥逊",
        "content": "馀霞收尽寒烟绿。\n江山一片团明玉。\n敧枕画楼风。\n愁生草际蛩。\n金茎秋未老。\n两鬓吴霜早。\n忍负广寒期。\n清尊对语谁。",
        "dynasty": "宋",
        "collection_info": null
    },
    {
        "title": "浣溪沙 小小茅茨隐翠微",
        "author": "李弥逊",
        "content": "小小茅茨隐翠微。\n桥平双手弄涟漪。\n好风还动去年枝。\n得雨疏梅肥欲展，人家次第有芳菲。\n惜花恰莫探春迟。",
        "dynasty": "宋",
        "collection_info": null
    },
    {
        "title": "浣溪沙 箫鼓哀吟乐楚臣",
        "author": "李弥逊",
        "content": "箫鼓哀吟乐楚臣。\n牙樯锦缆簇江漘。\n调高彩笔逞尖新。\n海角逢时伤老大，莫辞卮酒话情亲。\n与君同是异乡人。",
        "dynasty": "宋",
        "collection_info": null
    },
    {
        "title": "浣溪沙 向日南枝不奈晴",
        "author": "李弥逊",
        "content": "向日南枝不奈晴。\n无风绛雪自飘零。\n画楼更作断肠声。\n小侧金荷迎落蕊，高烧银烛照残英。\n生愁斜月酒初醒。",
        "dynasty": "宋",
        "collection_info": null
    },
    {
        "title": "临江仙 枝上子规催去旆",
        "author": "李弥逊",
        "content": "枝上子规催去旆，柳条偏系离情。\n片云留雨锁愁城。\n不堪明月夜，寂寞照南荣。\n莫作东山今日计，风雷已促鹏程。\n功成来伴赤松行。\n却寻鸿雁侣，尊酒会如星。",
        "dynasty": "宋",
        "collection_info": null
    },
    {
        "title": "临江仙 燕去莺来昏又晓",
        "author": "李弥逊",
        "content": "燕去莺来昏又晓，劳生莫负心期。\n菊花何必待开时。\n十分浮玉蚁，一拍贯珠词。\n少借笔端烟雨力，不须露染风披。\n芳心微露定因谁。\n风流今太傅，萧洒古东篱。",
        "dynasty": "宋",
        "collection_info": null
    },
    {
        "title": "临江仙 多病渊明刚止酒",
        "author": "李弥逊",
        "content": "多病渊明刚止酒，不禁秋蕊浮香。\n饮船歌板已兼忘。\n吴霜羞鬓改，无语对红妆。\n小拈青枝撩鼻观，绝胜娇额涂黄。\n独醒滋味怕新凉。\n归来烛影乱，敧枕听更长。",
        "dynasty": "宋",
        "collection_info": null
    },
    {
        "title": "临江仙 一片花飞春已减",
        "author": "李弥逊",
        "content": "一片花飞春已减，那堪万点愁人。\n可能春便负闲身。\n细思愁不饮，却是自辜春。\n且共一尊追落蕊，犹胜陌上成尘。\n杯行到手莫辞频。\n杏花须记取，曾与此翁邻。",
        "dynasty": "宋",
        "collection_info": null
    },
    {
        "title": "临江仙 试问花枝馀几许",
        "author": "李弥逊",
        "content": "试问花枝馀几许，卷帘细雨随人。\n风光犹恋苦吟身。\n海棠浑怯冷，为我强留春。\n细听惜花歌白雪，不知盏面生尘。\n吹开吹谢漫惊频。\n少陵真有味，爱酒觅南邻。",
        "dynasty": "宋",
        "collection_info": null
    },
    {
        "title": "醉花阴 翠箔阴阴笼画阁",
        "author": "李弥逊",
        "content": "翠箔阴阴笼画阁。\n昨夜东风恶。\n香迳慢春泥，南陌东郊，惆怅妨行乐。\n伤春比似年时觉。\n潘鬓新来薄。\n何处不禁愁，雨滴花腮，和泪胭脂落。",
        "dynasty": "宋",
        "collection_info": null
    },
    {
        "title": "醉花阴 紫菊红萸开犯早",
        "author": "李弥逊",
        "content": "紫菊红萸开犯早。\n独占秋光老。\n酝造一般清，比着芝兰，犹自争多少。\n霜刀翦叶呈纤巧。\n手拈迎人笑。\n云鬓一枝斜，小阁幽窗，是处都香了。",
        "dynasty": "宋",
        "collection_info": null
    },
    {
        "title": "清平乐 烛花催晓",
        "author": "李弥逊",
        "content": "烛花催晓。\n醉玉颓春酒。\n一骑东风消息到。\n占得鳖头龙首。\n长安去路骎骎。\n明朝跃马芳阴。\n应是花繁莺巧，东君着意琼林。",
        "dynasty": "宋",
        "collection_info": null
    },
    {
        "title": "清平乐 一帘红雨",
        "author": "李弥逊",
        "content": "一帘红雨。\n飘荡谁家去。\n门外垂杨千万缕。\n不把东风留住。\n旧巢燕子来迟。\n故园绿暗残枝。\n肠断画桥烟水，此情不许春知。",
        "dynasty": "宋",
        "collection_info": null
    },
    {
        "title": "浪淘沙 把酒挽芳时",
        "author": "李弥逊",
        "content": "把酒挽芳时。\n醉袖淋漓。\n多情楚客为秋悲。\n未抵香飘红褪也，独绕空枝。\n天女宝刀迟。\n露染风披。\n翠云叠叠拥铢衣。\n知道筠溪春寂寞，来慰相思。",
        "dynasty": "宋",
        "collection_info": null
    },
    {
        "title": "浪淘沙 乐事信难逢",
        "author": "李弥逊",
        "content": "乐事信难逢。\n莫放匆匆。\n飞红撩乱减春容。\n临水不禁频送客，风袖龙锺。\n小阁画堂东。\n绮绣相重。\n尊前谁唱夏云峰。\n醒后欲寻溪上路，烟水无穷。",
        "dynasty": "宋",
        "collection_info": null
    },
    {
        "title": "谒金门 春又老",
        "author": "李弥逊",
        "content": "春又老。\n愁似落花难扫。\n一醉一回才忘了。\n醒来还满抱。\n此恨欲凭谁道。\n柳外数声啼鸟。\n只恐春风吹不到。\n断云连碧草。",
        "dynasty": "宋",
        "collection_info": null
    },
    {
        "title": "滴滴金 广平未拚心如铁",
        "author": "李弥逊",
        "content": "广平未拚心如铁。\n恨梅花、隔年别。\n化工翦水斗春风，似南枝和月。\n长鲸一饮宁论石。\n想高歌、醉瑶席。\n几时归去共尊罍，看寒花连陌。",
        "dynasty": "宋",
        "collection_info": null
    },
    {
        "title": "诉衷情 小桃初破两三花",
        "author": "李弥逊",
        "content": "小桃初破两三花。\n深浅散馀霞。\n东君也解人意，次第到山家。\n临水岸，一枝斜。\n照笼纱。\n可怜何事，苦爱施朱，减尽容华。",
        "dynasty": "宋",
        "collection_info": null
    },
    {
        "title": "好事近 春苑杂花芳",
        "author": "李弥逊",
        "content": "春苑杂花芳，诗老剩夸梅格。\n谁道武陵深处，便不如姑射。\n莫分红浅与红深，点点是春色。\n生怕一番风雨，半飘零江国。",
        "dynasty": "宋",
        "collection_info": null
    },
    {
        "title": "鹤冲天 篘玉液",
        "author": "李弥逊",
        "content": "篘玉液，酿花光。\n来趁北窗凉。\n为君小摘蜀葵黄。\n一似嗅枝香。\n饮中仙，山中相。\n也道十分宫样。\n一般时候最宜尝。\n竹院月侵床。",
        "dynasty": "宋",
        "collection_info": null
    },
    {
        "title": "天仙子 飞盖追春春约伫",
        "author": "李弥逊",
        "content": "飞盖追春春约伫。\n繁杏枝头红未雨。\n小楼翠幕不禁风，芳草路。\n无尘处。\n明月满庭人欲去。\n一醉邻翁须记取。\n见说新妆桃叶女。\n明年却对此花时，留不住。\n花前语。\n总向似花人付与。",
        "dynasty": "宋",
        "collection_info": null
    },
    {
        "title": "清平乐 断桥缺月",
        "author": "李弥逊",
        "content": "断桥缺月。\n点点枝头雪。\n画角吹残声未歇。\n早是一年春别。\n寿阳弄粉成妆。\n柔肠结结丁香。\n可怕真梅轻妒，游蜂说与何妨。",
        "dynasty": "宋",
        "collection_info": null
    },
    {
        "title": "清平乐 推愁何计",
        "author": "李弥逊",
        "content": "推愁何计。\n车下忘乘坠。\n日上南枝春有意。\n已讶红酥如缀。\n儿童缓整馀杯。\n芒鞋午夜重来。\n素面应憎月冷，真香不逐风回。",
        "dynasty": "宋",
        "collection_info": null
    },
    {
        "title": "清平乐 长红小白",
        "author": "李弥逊",
        "content": "长红小白。\n何处寻梅格。\n日日南山云满额。\n暗老一分春色。\n广平赋罢瑶香。\n细□花蕊商量。\n留得笔端雨露，后来收拾群芳。",
        "dynasty": "宋",
        "collection_info": null
    },
    {
        "title": "点绛唇 翦翦疏花",
        "author": "李弥逊",
        "content": "翦翦疏花，托根宛在长松底。\n蔓柯相倚。\n便有凌霄志。\n丹凤忽来，小队迎秋起。\n留无计。\n待公归侍。\n重与分红翠。",
        "dynasty": "宋",
        "collection_info": null
    },
    {
        "title": "虞美人 梨花院落溶溶雨",
        "author": "李弥逊",
        "content": "梨花院落溶溶雨。\n弱柳低金缕。\n画檐风露为谁明。\n青翼来时试问、董双成。\n去年春酒为眉寿。\n花影浮金斗。\n不须更觅老人星。\n但愿一年一上、一千龄。",
        "dynasty": "宋",
        "collection_info": null
    },
    {
        "title": "醉花阴 池面芙蕖红散绮",
        "author": "李弥逊",
        "content": "池面芙蕖红散绮。\n鹊噪朱门喜。\n环佩响天风，香霭杯盘，更约麻姑侍。\n尘寰不隔蓬莱水。\n束带岩廊戏。\n瘦鹤与长松，且伴臞仙，久住人间世。",
        "dynasty": "宋",
        "collection_info": null
    },
    {
        "title": "醉花阴 帘卷西风轻雨外",
        "author": "李弥逊",
        "content": "帘卷西风轻雨外。\n揖数峰横翠。\n楼上地行仙，压玉为醪，旋摘黄金蕊。\n一觞一阕千秋岁。\n不愿封侯贵。\n长伴紫髯翁，踏月吹箫，笑咏云山里。",
        "dynasty": "宋",
        "collection_info": null
    },
    {
        "title": "感皇恩 花院小回廊",
        "author": "李弥逊",
        "content": "花院小回廊，庭萱成行。\n水面红妆翠绡帐。\n蓬莱云近，风露一番清旷。\n星郎来碧落，长庚象。\n素志未酬，丹心益壮。\n且醉真珠小槽酿。\n不须皓齿，拍手狂歌清唱。\n一尊为寿庆，羲皇上。",
        "dynasty": "宋",
        "collection_info": null
    },
    {
        "title": "感皇恩 密竹翦轻绡",
        "author": "李弥逊",
        "content": "密竹翦轻绡，华堂初建。\n卷上虾须待开宴。\n寿期春聚，芍药一番开遍。\n砌成锦步帐，笼弦管。\n绛节近颁，丹雏重见。\n花里双双乍归燕。\n重重乐事，凭仗东风拘管。\n一时分付与，金荷劝。",
        "dynasty": "宋",
        "collection_info": null
    },
    {
        "title": "小重山 鞭凤骖鸾自斗杓",
        "author": "李弥逊",
        "content": "鞭凤骖鸾自斗杓。\n老君亲抱送，下层霄。\n人间仙李占春饶。\n千秋里，松月伴吹箫。\n故国水云遥。\n谪仙丹荔熟，剥红绡。\n南山影转卧金蕉。\n倾寒绿，眉寿比山高。",
        "dynasty": "宋",
        "collection_info": null
    },
    {
        "title": "小重山 星斗心胸锦绣肠",
        "author": "李弥逊",
        "content": "星斗心胸锦绣肠。\n厌随尘土客，逐炎凉。\n江山风月伴行藏。\n无人识，高卧水云乡。\n肘后有仙方。\n假饶丹未就，寿须长。\n儒冠多误莫思量。\n十分酒，菡萏小池塘。",
        "dynasty": "宋",
        "collection_info": null
    },
    {
        "title": "花心动 红日当楼",
        "author": "李弥逊",
        "content": "红日当楼，绣屏开、风裀舞花随步。\n绛拂佩兰，香染妆梅，彷佛紫烟真侣。\n雪消池馆年年会，玻璃泛、小槽新注。\n弄箫语。\n云璈未彻，暖回芳树。\n瑶检曾攽寿缕。\n好系日萦春，驭鸾深驻。\n桂殿影寒，蓬山波阔，未似彩衣庭户。\n坐看鹤鬓云来戏，重重拜、天阶雨露。\n纵游处。\n人间遍寻洞府。",
        "dynasty": "宋",
        "collection_info": null
    },
    {
        "title": "渔家傲 海角秋高风力骤",
        "author": "李弥逊",
        "content": "海角秋高风力骤。\n楼台四面山容瘦。\n季子貂裘寒欲透。\n悬弧昼。\n高歌棣萼聊卮酒。\n且共追欢宽白首。\n清闲赢得身长久。\n世上功名翻覆手。\n为君寿。\n腰间要看悬金斗。",
        "dynasty": "宋",
        "collection_info": null
    },
    {
        "title": "阮郎归 黄花犹未拆霜枝",
        "author": "李弥逊",
        "content": "黄花犹未拆霜枝。\n今年秋较迟。\n六么催泛玉东西。\n登高庆诞时。\n神仙事，古来稀。\n且为千岁期。\n戏莱堂上两庞眉。\n何妨举案齐。",
        "dynasty": "宋",
        "collection_info": null
    },
    {
        "title": "醉落托 霜林变绿",
        "author": "李弥逊",
        "content": "霜林变绿。\n画帘桂子排香粟。\n一声檀板惊飞鹜。\n弦管楼高，谁在阑干曲。\n人生一笑难相属。\n满堂何必堆金玉。\n但求身健儿孙福。\n鹤发年年，同泛清尊菊。",
        "dynasty": "宋",
        "collection_info": null
    },
    {
        "title": "柳梢青 寿烟笼席",
        "author": "李弥逊",
        "content": "寿烟笼席。\n采莲新按，舞腰无力。\n占尽风光，人间天上，今夕何夕。\n蓝袍换了莱衣，庆岁岁、君恩屡锡。\n连夜欢声，满城佳气，和春留得。",
        "dynasty": "宋",
        "collection_info": null
    },
    {
        "title": "点绛唇 花信争先",
        "author": "李弥逊",
        "content": "花信争先，暗将春意传桃李。\n寿卿同醉。\n绿野连珠履。\n麟阁丹青，眷注耆英裔。\n眉间喜。\n日边飞骑。\n来促东山起。",
        "dynasty": "宋",
        "collection_info": null
    },
    {
        "title": "十样花 陌上风光浓处",
        "author": "李弥逊",
        "content": "陌上风光浓处。\n第一寒梅先吐。\n待得春来也，香销减，态凝伫。\n百花休谩妒。\n陌上风光浓处。\n繁杏枝头春聚。\n艳态最娇娆，堪比并，东邻女。\n红梅何足数。\n陌上风光浓处。\n日暖山樱红露。\n结子点朱唇，花谢后，君看取。\n流莺偏嘱付。\n陌上风光浓处。\n忘却桃园归路。\n洞口水流迟，香风动，红无数。\n吹愁何处去。\n陌上风光浓处。\n最是海棠风措。\n翠袖衬轻红，盈盈泪，怨春去。\n黄昏微带雨。\n陌上风光浓处。\n自有花王为主。\n富艳压群芳，蜂蝶戏，燕莺语。\n东君都付与。\n陌上风光浓处。\n红药一番经雨。\n把酒绕芳丛，花解语。\n劝春住。\n莫教容易去。",
        "dynasty": "宋",
        "collection_info": null
    },
    {
        "title": "菩萨蛮 江城烽火连三月",
        "author": "李弥逊",
        "content": "江城烽火连三月。\n不堪对酒长亭别。\n休作断肠声。\n老来无泪倾。\n风高帆影疾。\n目送舟痕碧。\n锦字几时来。\n熏风无雁回。",
        "dynasty": "宋",
        "collection_info": null
    },
    {
        "title": "沁园春 敧枕深轩",
        "author": "李弥逊",
        "content": "敧枕深轩，散帙虚堂，畏景屡移。\n渐披襟临水，搘床就月，莲香拂面，竹色侵衣。\n压玉为醪，折荷当盏，卧看银潢星四垂。\n人归后，伴饥蝉自语，宿鸟相依。\n痴儿。\n莫蹈危机。\n悟四十九年都尽非。\n任纡朱拖紫，围金佩玉，青钱流地，白璧如坻。\n富贵浮云，身名零露，事事无心归便归。\n秋风动，正吴淞月冷，莼长鲈肥。",
        "dynasty": "宋",
        "collection_info": null
    },
    {
        "title": "永遇乐 曲径通幽",
        "author": "李弥逊",
        "content": "曲径通幽，小亭依翠，春事才过。\n看笋成竿，等花着果，永昼供闲坐。\n苍苍晚色，临渊小立，引首暮鸥飞堕。\n悄无人，一溪山影，可惜被渠分破。\n百年似梦，一身如寄，南北去留皆可。\n我自知鱼，け然濠上，不问鱼非我。\n隔篱呼取，举杯对影，有唱更凭谁和。\n知渊明，清流临赋，得似恁么。",
        "dynasty": "宋",
        "collection_info": null
    },
    {
        "title": "永遇乐 五十劳生",
        "author": "李弥逊",
        "content": "五十劳生，紫髯霜换，白日驹过。\n闭户推愁，缘崖避俗，壁角团蒲坐。\n提壶人至，竹根同卧，醉帽尽从敧堕。\n梦惊回，满身疏影，露滴月斜云破。\n无人自酌，有邀皆去，我笑两翁多可。\n忍冻吟诗，典衣沽酒，二子应嗤我。\n两忘一笑，调同今古，谁道郢歌无和。\n后之人，犹今视昔，有能继么。",
        "dynasty": "宋",
        "collection_info": null
    },
    {
        "title": "念奴娇 瑶池倒影",
        "author": "李弥逊",
        "content": "瑶池倒影，露华浓、群玉峰峦如洗。\n明镜平铺秋水净，寒锁一天空翠。\n荷芰风摇，苹蘩波动，惊起鱼龙戏。\n扶疏桂影，十分光照人世。\n谁似。\n老子痴顽，胡床危坐，自引壶觞醉。\n斗转参横歌未彻，屋角乌飞星坠。\n对影三人，停杯一问，谁会骑鲸意。\n金牛何处，玉楼高耸十二。",
        "dynasty": "宋",
        "collection_info": null
    },
    {
        "title": "念奴娇 风帘弄影",
        "author": "李弥逊",
        "content": "风帘弄影，正闲堂永昼，香销人寂。\n轧轧邻机芳思乱，愁入回文新织。\n燕蹴巢泥，莺喧庭柳，好梦无踪迹。\n那堪春事，背人何计留得。\n谁似爱酒南邻，岸巾坦腹，醉踏西山碧。\n彩笔阳春传雁足，催我飞觞浮白。\n老去情怀，凭君试看，鬓上秋霜色。\n故园千里，月华空照相忆。",
        "dynasty": "宋",
        "collection_info": null
    },
    {
        "title": "念奴娇 楚天木落",
        "author": "李弥逊",
        "content": "楚天木落，际平芜千里，寒霜凝碧。\n鄂渚波横何处是，当日孙郎赤壁。\n黄耳音稀，白云望远，又见春消息。\n嘉辰长记，谢池梅蕊初摘。\n遥想黄鹤楼高，兰阶丝管沸，传觞如织。\n倦客心驰归路绕，不及南飞双翼。\n固着斑衣，重翻锦字，寄远供新拍。\n明年欢侍，寿期应献千百。",
        "dynasty": "宋",
        "collection_info": null
    },
    {
        "title": "三段子・宝鼎现 层林烟霁",
        "author": "李弥逊",
        "content": "层林烟霁，巨壁天半，鸿飞无路。\n云断处、两山之间，十万琅玕环翠羽。\n转秀谷、枕苹花汀溆。\n短柳疏篱向暮。\n看卧垄牛归，横舟人去，平芜鸥鹭。\n并游不见鞭鸾侣。\n只僧前、松子随步。\n回径险、凌风遐想，小憩清泉敧茂树。\n正笋蕨、过如苏新雨。\n矶下游鱼可数。\n纵窈窕、云关长启，寂寂谁争子所。\n世上丹毂朱缨，春梦觉、南柯何许。\n况荣枯无定，中有欢离愁聚。\n尽笑我、诧盘中趣。\n为续昌黎赋。\n会有人，秣马膏车，相属一尊清醑。",
        "dynasty": "宋",
        "collection_info": null
    },
    {
        "title": "水调歌头 清夜月当午",
        "author": "李弥逊",
        "content": "清夜月当午，轩户踏层冰。\n楼高百尺，缥缈天阙敞云扃。\n万里风摇玉树，吹我衣裾零乱，寒入骨毛轻。\n径欲乘之去，高兴送青冥。\n神仙说，功名事，两难成。\n苇汀筠岫深处，端可寄馀龄。\n身外营营姑置，对景掀髯一笑，引手接飞萤。\n且尽杯中物，日出事还生。",
        "dynasty": "宋",
        "collection_info": null
    },
    {
        "title": "水调歌头 安石寓丝竹",
        "author": "李弥逊",
        "content": "安石寓丝竹，方朔杂诙谐。\n昂霄气概，古来无地可容才。\n不见骑鲸仙伯，唾手功名事了，猿鹤与同侪。\n有意谢轩冕，无计避嫌猜。\n静中乐，山照座，月浮杯。\n忘形湛辈，一笑丘壑写高怀。\n只恐天催玉斧，为破烟尘昏翳，人自日边来。\n东阁动诗兴，莫待北枝开。",
        "dynasty": "宋",
        "collection_info": null
    },
    {
        "title": "水调歌头 松柏渐成趣",
        "author": "李弥逊",
        "content": "松柏渐成趣，红紫勿齐开。\n花神靳惜芳事，日日待公来。\n遥想金葵侧处，素月华灯相照，妆影满歌台。\n馀韵写宫征，飞落远山隈。\n逃禅客，尊中尽，厌长斋。\n且愁风絮，断送春色揽离怀。\n命驾何妨千里，只恐行云碍辙，直磴插崔嵬。\n手拍阳春唱，隔岸借残杯。",
        "dynasty": "宋",
        "collection_info": null
    },
    {
        "title": "水调歌头 不见隐君子",
        "author": "李弥逊",
        "content": "不见隐君子，一月比三秋。\n惊涛如许，梦魂无路绝横流。\n安得如云长翮，命驾不须千里，上下逐君游。\n此计杳难就，注目倚江楼。\n西风里，多少恨，寄歌头。\n飞奴接翼，为我三度下南州。\n正是天寒日暮，独钓一江残雪，风猎碧莎裘。\n和子浩然句，一酌散千忧。",
        "dynasty": "宋",
        "collection_info": null
    },
    {
        "title": "水调歌头 不上长安道",
        "author": "李弥逊",
        "content": "不上长安道，霜鬓几惊秋。\n故人何在，时序欺我去如流。\n赏对洛滨仙伯，共说芗林佳致，魂梦与追游。\n更唱中秋句，得月上东楼。\n云岩底，秋香下，楚江头。\n十年笑傲，真是骑鹤上扬州。\n却忆金门联辔，晓殿催班同到，高拱翠云裘。\n明月今千里，何计缓离忧。",
        "dynasty": "宋",
        "collection_info": null
    },
    {
        "title": "水调歌头 白发闽江上",
        "author": "李弥逊",
        "content": "白发闽江上，几度过中秋。\n阴晴相半，曾见玉塔卧寒流。\n不似今年三五，皎皎冰轮初上，天阙恍神游。\n下视人间世，万户水明楼。\n贤公子，追乐事，占鳌头。\n酒酣喝月，腰鼓百面打凉州。\n沈醉尽扶红袖，不管风摇仙掌，零露湿轻裘。\n但恐尊中尽，身外复何忧。",
        "dynasty": "宋",
        "collection_info": null
    },
    {
        "title": "蓦山溪 冲寒山意",
        "author": "李弥逊",
        "content": "冲寒山意，未放江头树。\n老去恨春迟，数花期、朝朝暮暮。\n疏英冷蕊，也为有情忙，深夜月，小庭中，绝胜西城路。\n调元妙手，便是春来处。\n酝造十分香，更暖借、毫端烟雨。\n狂歌醉客，小摘问东风，花谢后，子成时，趁得和羹否。",
        "dynasty": "宋",
        "collection_info": null
    },
    {
        "title": "蓦山溪 竹边柳外",
        "author": "李弥逊",
        "content": "竹边柳外，两两寒梅树。\n疏影上帘栊，似却□、一枝横暮。\n玉肌瘦损，有恨不禁春，萦冰佩，整风裳，怅望瑶台路。\n我来胜赏，持酒花深处。\n天晓酿幽香，正一霎、如酥小雨。\n江山得助，臭味许谁同，长安远，故人疏，梦到江南否。",
        "dynasty": "宋",
        "collection_info": null
    },
    {
        "title": "昆明池・金明池 帐锦笼庭",
        "author": "李弥逊",
        "content": "帐锦笼庭，囊香飘榭，过了芳时强半。\n觅残红、蜂须趁日，占新绿、莺喉咤暖。\n数花期、望得春来，春去也、把酒南山谁伴。\n更帘幕垂垂，恼人飞絮，乱落一轩风晚。\n手拍狂歌挥醉碗。\n笑浪走江头，几逢归燕。\n忆黄华、曾吹纱帽，讶彩楼、催攽纨扇。\n功名事、于我如云，谩赢得星星，满簪霜换。\n向棠棣华间，鹡鸰原上，莫厌尊罍频来见。",
        "dynasty": "宋",
        "collection_info": null
    },
    {
        "title": "十月桃 浮云无定",
        "author": "李弥逊",
        "content": "浮云无定，任春风万点，吹上寒枝。\n砌外珑璁，暗香夜透帘帏。\n闲情最宜酒伴，胜黄昏、冷月清溪。\n风流谢傅，梦到华胥，长是相随。\n似凝愁、不语谁知。\n芳思乱微酸，已带离离。\n传语花神，任教横竹三吹。\n枝头要看如豆，趁和羹、百卉开时。\n十分金蕊，先与东君，一笑相期。",
        "dynasty": "宋",
        "collection_info": null
    },
    {
        "title": "十月桃 一枝三四",
        "author": "李弥逊",
        "content": "一枝三四，弄疏英秀色，特地生寒。\n刻楮三年，谩夸煮石成丹。\n梨花带雨难并，似玉妃、寂寞微潸。\n瑶台空阔，露下星坠，零乱风鬟。\n记前回、拥盖西园。\n花信被山烟，着意邀阑。\n盏面横斜，大家月底颓然。\n如今万点难缀，共苍苔、打合成班。\n诗翁何似，劝春莫交，粉淡香残。",
        "dynasty": "宋",
        "collection_info": null
    },
    {
        "title": "声声慢 龙涎染就",
        "author": "李弥逊",
        "content": "龙涎染就，沈水熏成，分明乱屑琼瑰。\n一朵才开，人家千里须知。\n花儿大则不大，有许多、潇洒清奇。\n较量尽，诮胜如末利，赛过酴醿。\n更被秋光断送，微放些月照，着阵风吹。\n恼杀多情，猛拚沈醉酬伊。\n朝朝暮暮守定，尽忙时、也不分离。\n睡梦里，胆瓶儿、枕畔数枝。",
        "dynasty": "宋",
        "collection_info": null
    },
    {
        "title": "永遇乐 一水如绳",
        "author": "李弥逊",
        "content": "一水如绳，两山如翼，绿野如绣。\n松院干霄，筠庄枕浪，揽尽溪山秀。\n水南水北，竹舆兰棹，来往月宵花昼。\n问人间、天上何处，更寻大围小有。\n人言拒梗，功成仙去，丹鼎夜寒光透。\n唤取云英，炼成石髓，日月齐长久。\n烦君挟我，朝元真阙，两翼羽轻风骤。\n此时看，小茅峰顶，有云贯斗。",
        "dynasty": "宋",
        "collection_info": null
    },
    {
        "title": "满庭芳 荷背翻黄",
        "author": "李弥逊",
        "content": "荷背翻黄，蕉心滴翠，雨洗庭院无尘。\n断云缺处，矫首望冰轮。\n迤逦天垂四幕，星杓淡、河汉横银。\n笙歌散，风帘自上，寒水满楼明。\n刘郎方得计，钗摇绣户，枕并华裀。\n笑狂客无眠，坐听锺鲸。\n明月中秋一梦，临鸳甃、三绕殷勤。\n清光里，持杯对影，风月两兼并。",
        "dynasty": "宋",
        "collection_info": null
    },
    {
        "title": "水龙吟 化工收拾芳菲",
        "author": "李弥逊",
        "content": "化工收拾芳菲，晕酥翦彩迎春禊。\n江山影里，泰阶星聚，重寻古意。\n曲水流觞，晚林张宴，竹边花外。\n倩飞英衬地，繁枝障日，游丝驻，羲和旆。\n雪避清歌自止。\n放一钩、玉沈寒水。\n西园飞盖，东山携妓，古今无愧。\n闻道东君，商量花蕊，作明年计。\n待公归，独运丹青妙手，忆山阴醉。",
        "dynasty": "宋",
        "collection_info": null
    },
    {
        "title": "洞仙歌 断桥斜路",
        "author": "李弥逊",
        "content": "断桥斜路，又是春来也。\n仙掌挼云半开谢。\n尽凝酥砌粉，不似真香，分明对、冰雪肌肤姑射。\n天涯伤老大，万斛新愁，一笑端须问花借。\n纵广平冷淡，铁石心肠，未拚得、花里风前月下。\n为传语、游蜂缓经营，且留与山翁，醉吟清夜。",
        "dynasty": "宋",
        "collection_info": null
    },
    {
        "title": "洞仙歌 残烟薄雾",
        "author": "李弥逊",
        "content": "残烟薄雾，杖东风排遣。\n收拾轻寒做轻暖。\n问墙偶屋角，多少青红，春不语，行处随人近远。\n穿帘花影乱，金鸭香温，幽梦醒时午禽啭。\n任抛书推枕，嚼蕊攀条，暗消了、清愁一半。\n且莫放、浮云蔽晴晖，怕惹起羁人，望中凝恋。",
        "dynasty": "宋",
        "collection_info": null
    },
    {
        "title": "江神子・江城子 梦中北去又南来",
        "author": "李弥逊",
        "content": "梦中北去又南来。\n饱风埃。\n鬓华衰。\n浮木飞蓬，踪迹为谁催。\n自笑自悲还自误，一杯酒，鼻如雷。\n晓舆行处觉春回。\n屑琼瑰。\n糁□苔。\n病眼冲寒，欲闭又还开。\n近水人家篱落畔，遥认得，一枝梅。",
        "dynasty": "宋",
        "collection_info": null
    },
    {
        "title": "感皇恩 入夜月华清",
        "author": "李弥逊",
        "content": "入夜月华清，中天方好。\n更着山光两相照。\n星稀云净，玉树惊乌三绕。\n广寒风陆近，秋光老。\n老山高胜，飞尘不到。\n亭上仙翁自昏晓。\n短封新唱，字字令人绝倒。\n待凭书寄恨，归鸿少。",
        "dynasty": "宋",
        "collection_info": null
    },
    {
        "title": "次韵学士兄发毘陵之作",
        "author": "李弥逊",
        "content": "频年走离乱，忙苦落落景。\n浮家去復还，生理纷不整。\n有身着无处，遇事到辄屏。\n冥然如醉心，阅岁良未醒。\n披衣坐愁夜，月露共清永。\n缅怀颜段流，抱义心炯炯。\n临危快先登，疾甚涉夷境。\n全生岂不乐，王事有纲领。\n嗟今肉食谋，捕贼如捕影。\n王师苦摧伤，敌骑困驰骋。\n朝廷信多贤，一死谁敢请。\n不知覆辙改，安敢倾夏拯。\n归休及秋风，墓槚痛瞻省。\n念兹家国遥，有泪涨清颍。\n黄巾蔽行路，关户昼犹警。\n何当收戈鋋，禁暴但制梃。\n林泉倘可卜，名字忌丹柄。",
        "dynasty": "宋",
        "collection_info": null
    },
    {
        "title": "自毘陵与兄弟避地南来约为连江之归中涂各以事留遂成独往念兹离乱易于隔绝作诗以寄之",
        "author": "李弥逊",
        "content": "胡尘暗中原，大驾巡江都。\n春风遂南渡，百辟咸奔趋。\n衣冠困陵暴，川陆纷舟舆。\n微生本萍寄，宁復安吾庐。\n褰裳犯深险，颠仆妻与孥。\n怀恩痛未报，无路先貔貙。\n岩穴多遗贤，天网固亦疏。\n骅骝惧捐弃，未数十驾驽。\n衔悲望君门，忍作永诀图。\n扁舟兄及弟，去指东海隅。\n夜榜亚修舳，晓帆趁横蒲。\n如何忽参商，行止分半途。\n怡怡风月夕，来若同队鱼。\n惨惨霜露秋，去如独翔鳬。\n岁晏道路长，隻影谁与俱。\n但忧赤眉间，能致黄耳无。\n青灯搅寒梦，起坐中肠枯。\n载歌鹡鸰诗，引泪零襟裾。\n闽山我旧国，下隐同姓居。\n潮田岁再穫，海错日两渔。\n荔子擘绛縠，江瑶截冰肤。\n家家泼春酿，取醉不待沽。\n木落终粪本，兹言绅可书。\n悲心久更微，正坐簪绂拘。\n归休傥永诀，愿言当前驱。\n茅茨卜幽胜，荷锸手自锄。\n松竹植门巷，兰菊罗庭除。\n杖屦杂老稚，杯盘接乡闾。\n共追一笑欢，可解千日臞。\n着鞭须及辰，暮景速过驹。",
        "dynasty": "宋",
        "collection_info": null
    },
    {
        "title": "次韵王得之礼部夜直有作",
        "author": "李弥逊",
        "content": "缑仙勇于诗，若醉得全者。\n百川供微吟，不復事杯斚。\n五车载胸中，万卷生笔下。\n一一成丹青，遇物辄图写。\n昨朝紫宸班，裳佩杂鱼雅。\n捷书来九天，为遣雨师洒。\n公时青绫卧，逸思动秋野。\n霜风助凄清，露月供容冶。\n坐令续貂人，得语若乖寡。\n犹如策疲驽，倒步逐风马。\n未施历块功，相望倚天社。",
        "dynasty": "宋",
        "collection_info": null
    },
    {
        "title": "与同馆昼会王公衡家分韵得瓜字",
        "author": "李弥逊",
        "content": "秋曦上观阙，晨驺散蜂衙。\n追随我辈人，偶到蓬莱家。\n主人心远尘，门无车马譁。\n峰峦生几棐，图书乱籖牙。\n午簟琅玕清，莼瓯荐流霞。\n坐令秋风思，悠悠起天涯。\n微官浪自缚，霜蔓萦寒瓜。\n爱子庭宇静，同官谢纷华。\n寓意语成剧，忘机虑乃赊。\n得酒且復尽，昏林欲藏鸦。",
        "dynasty": "宋",
        "collection_info": null
    },
    {
        "title": "同天隐少章游嵩少怀元明",
        "author": "李弥逊",
        "content": "秦公我辈士，早踏翰墨场。\n万言若投石，十年犹枯嚢。\n若欲泛江海，有亲在高堂。\n牢落京华春，门无一壶浆。\n长鞭策瘦马，送我古道旁。\n怜我值险艰，赤心写摧伤。\n铿锵五字句，势与鵰鹗翔。\n感此坐矫首，星星鬓成苍。\n西风小摇落，雨洗烟岚光。\n嶂晓露孤秀，野阴栖暗芳。\n更携鲍谢流，履尽千岩霜。\n搜奇得幽深，访古到渺茫。\n月落潭影空，清吟殊未央。\n缅怀紫芝宇，百忧绕迴肠。\n三嘆已晡食，十起中夜床。\n云埋长安日，魂梦不敢骧。\n茂苑富山水，结庐予所尝。\n我欲放船下，卜邻俯沧浪。\n耦耕种林田，共扫三径荒。\n头白青山裏，长歌乐岁觞。",
        "dynasty": "宋",
        "collection_info": null
    },
    {
        "title": "五石 群玉峰",
        "author": "李弥逊",
        "content": "五城十二楼，高下耸寒玉。\n天空开翠微，不受尘土触。\n半生嗟环辕，万事惊转毂。\n寄语山中人，为占一峰绿。",
        "dynasty": "宋",
        "collection_info": null
    },
    {
        "title": "五石 水月岩",
        "author": "李弥逊",
        "content": "明泉落岩隈，满月挂山额。\n疏星淡月汉，下与水光白。\n了然心境空，炯炯照琼宅。\n鸿鸣夜更清，欲卧已终夕。",
        "dynasty": "宋",
        "collection_info": null
    },
    {
        "title": "五石 遥岑",
        "author": "李弥逊",
        "content": "宿雨洗空阔，出此方寸岑。\n联绵翠光浮，妙巧不可寻。\n飞云去未返，慰我千里心。\n谁为具徽絃，有酒聊自斟。",
        "dynasty": "宋",
        "collection_info": null
    },
    {
        "title": "五石 碧涧",
        "author": "李弥逊",
        "content": "苍崖高鬰盘，下有千仞倾。\n当时捐佩侣，寄此琤琮声。\n坐石风露晚，心与秋月明。\n沧浪若可濯，勿负冠上缨。",
        "dynasty": "宋",
        "collection_info": null
    },
    {
        "title": "五石 阴壑",
        "author": "李弥逊",
        "content": "春山秋亦佳，霜树风更落。\n阴晴卷復舒，气象今非昨。\n功名等浮云，文字悬高阁。\n剩扫胸中奇，还将贮丘壑。",
        "dynasty": "宋",
        "collection_info": null
    },
    {
        "title": "赠浮光王教授",
        "author": "李弥逊",
        "content": "剥啄谁氏子，清晨过寒院。\n瞭然双瞳光，偶坐肆雄辨。\n自言同川裔，世列金闺彦。\n声名重青钱，文字妙黄绢。\n插架三万轴，撑肠五千卷。\n八十朝明光，好语动天眷。\n遗芳落诸孙，往往嗜经传。\n我独甘悲辛，敢负籯金彦。\n藏刀十九年，收霸在一战。\n犹纡从事衫，局促类秋燕。\n翻思访梅福，不待买阳羡。\n铿锵七言赠，字字经锻炼。\n爱之忍去手，喁噞日千转。\n黄钟未雷鸣，羞比釡与甗。\n璠玙入磨琢，会作清庙献。\n待价古或然，毁椟圣所唁。\n明良罗隽英，不命速邦传。\n胡为有遐心，剩起林壑恋。\n青冥阊阖开，駃足谢媒援。\n愿持北阙书，自效唐衢荐。",
        "dynasty": "宋",
        "collection_info": null
    },
    {
        "title": "和何斯举戒食牛",
        "author": "李弥逊",
        "content": "饥肠慕羶腥，如渇待拾汁。\n虽穷爪掌劳，不助唇吻湿。\n属厌能几何，忍復贵难得。\n三牺良可哀，一割倘未急。\n贪夫恣糜烂，梁稻委鹅鸭。\n鸾刀久纷纶，余胾犹在羃。\n宁思百亩间，功大等黔赤。\n翻令杂鸡豚，就死不见白。\n置食为三嘆，起坐或忘帻。\n若人妙箴规，隐恻鬼神泣。\n由仪见古风，未使斯文缺。\n药石知良医，乐饵止过客。\n仁言可绅书，善应知响集。",
        "dynasty": "宋",
        "collection_info": null
    },
    {
        "title": "淮阴遇风雨",
        "author": "李弥逊",
        "content": "吾庐岂不好，白日苦易夕。\n如何芳岁阑，尚此千里役。\n干坤一虚舟，浩荡楚天碧。\n江山已在眼，道路修且隔。\n风雨怕不休，波浪蹴天掷。\n船头困九牛，屡挽不进尺。\n人生造化间，有似风中翮。\n偶去还復来，胡为事形迹。\n杜陵诛云师，韩子诅风伯。\n我已两忘言，引觞聊自适。",
        "dynasty": "宋",
        "collection_info": null
    },
    {
        "title": "宿扬州城外",
        "author": "李弥逊",
        "content": "舟横城郭绕，缺月疏林杪。\n窈窕一溪深，微茫众星小。\n忘言对诗书，适意亲鱼鸟。\n幸此绝纷华，行歌阅昏晓。",
        "dynasty": "宋",
        "collection_info": null
    },
    {
        "title": "承天寺",
        "author": "李弥逊",
        "content": "宿雨洗苍骨，峰峦发新秀。\n寻幽蹑奇踪，腾踏众山囿。\n层林锁岩隈，突兀见危构。\n空高望浮黎，静圣逼灵鹫。\n我来风雨秋，白雾欲昏昼。\n但闻百川赴，鸣玉泻寒窦。\n岳示閟嶫峨，路绝不得簉。\n扳缘仰胁息，坐右俯长溜。\n带露摘山芎，披榛觅仙酎。\n山光晚逾清，云壑若相授。\n终期烂漫游，阳乌欲回咮。\n更约十日留，曾子缓蹄辏。",
        "dynasty": "宋",
        "collection_info": null
    },
    {
        "title": "法王东庵",
        "author": "李弥逊",
        "content": "吾宗丘壑资，耿耿抱幽独。\n结构祗洹家，萦回转岩腹。\n前川布黄金，合嶂来苍玉。\n步出觉华天，乘凌眩生目。\n云间起层林，林际悬高屋。\n断砌滴疏泉，微踪隐深麓。\n堂空贝叶昏，苔封半阶绿。\n朱幡久不来，哀猿响秋谷。",
        "dynasty": "宋",
        "collection_info": null
    },
    {
        "title": "五峰寺",
        "author": "李弥逊",
        "content": "五峰如五城，草树皆秀发。\n人间白玉京，此土黄金刹。\n长松荫步武，目改心已雪。\n税鞅罢言归，前山写薇蕨。",
        "dynasty": "宋",
        "collection_info": null
    },
    {
        "title": "碧霄泉",
        "author": "李弥逊",
        "content": "山根出清泉，云自九天落。\n风潮带江腥，天黑鱼龙泊。\n何当寸云敷，一洒徧寥廓。\n沧浪勿復歌，吾缨久已濯。",
        "dynasty": "宋",
        "collection_info": null
    },
    {
        "title": "杯渡塔",
        "author": "李弥逊",
        "content": "青松转路头，白塔枕山肋。\n锡飞归上方，杯渡空尘迹。\n真源不可取，香火供晨夕。\n客至亦忘言，荒庭秋草积。",
        "dynasty": "宋",
        "collection_info": null
    },
    {
        "title": "秋居杂咏  其一",
        "author": "李弥逊",
        "content": "久怀简书畏，幸解绅笏束。\n忘年効儿女，适意挥僮仆。\n植杖理新蕉，埋盆养寒菊。\n前除驯鹊乌，近槛游麋鹿。\n遐观时倚楹，瞑坐或忘烛。\n门阑迹如扫，我亦甘幽独。",
        "dynasty": "宋",
        "collection_info": null
    },
    {
        "title": "秋居杂咏  其二",
        "author": "李弥逊",
        "content": "薿薿庭前林，离离夹中道。\n灵柯结繁阴，颜色四时好。\n岂无霜雪侵，不改凌云操。\n缅怀壮士心，雅契幽人抱。\n如何方寸摇，悬若风中纛。\n吾庐偶与邻，聊拟七松号。",
        "dynasty": "宋",
        "collection_info": null
    },
    {
        "title": "秋居杂咏  其三",
        "author": "李弥逊",
        "content": "青春背我去，白日不吾谋。\n霜飈惊草木，寒威戒衣裘。\n寓形復几时，四序忽一周。\n世路伏剑戟，中怀孕螟蟊。\n营营事长久，頽龄如置邮。\n丘园倘未卜，悟悦心自休。",
        "dynasty": "宋",
        "collection_info": null
    },
    {
        "title": "秋居杂咏  其四",
        "author": "李弥逊",
        "content": "穷秋杂花远，眷此霜下杰。\n明金委珞璎，宝璐缀环玦。\n依依风递兰，皓皓日穿雪。\n若无夭冶姿，不受众目悦。\n共杯泛其英，揽之肠为结。\n谁能踵高门，持以浣中热。",
        "dynasty": "宋",
        "collection_info": null
    },
    {
        "title": "秋居杂咏  其五",
        "author": "李弥逊",
        "content": "出门泥活活，不闻车马喧。\n一身谢羁绊，百事从弃捐。\n坐旷非息虑，逃空遂忘言。\n青灯有余烬，妙香无续烟。\n涓涓檐间溜，猎猎窗上鸢。\n夫物具成礼，胡为尚求筌。",
        "dynasty": "宋",
        "collection_info": null
    },
    {
        "title": "秋居杂咏  其六",
        "author": "李弥逊",
        "content": "颙颙集癯仙，娟娟罗静女。\n孤标与秀色，翛然出环堵。\n我来三二月，离立仅成伍。\n及秋新梢敷，接叶庇风雨。\n一日不可无，幸兹共寒暑。\n高枝有垂赏，鸣鳯在何许。",
        "dynasty": "宋",
        "collection_info": null
    },
    {
        "title": "秋居杂咏  其七",
        "author": "李弥逊",
        "content": "驾言出城阙，行行陟崇山。\n舒怀到昭旷，未觉天地宽。\n鴥彼离群雁，嘹嘹浮云端。\n嗟我远兄弟，千里同岁寒。\n举头不见日，况復远长安。\n归飞胡不早，听此雕朱颜。",
        "dynasty": "宋",
        "collection_info": null
    },
    {
        "title": "秋居杂咏  其八",
        "author": "李弥逊",
        "content": "茅茨八九椽，中有插架轴。\n琅函与贝叶，落落皆在目。\n闲依浄几翻，缓绕疏篁读。\n困即抱之眠，拥鼾宁厌熟。\n不知老将至，一时肯载腹。\n此乐殊未央，吾生亦云足。",
        "dynasty": "宋",
        "collection_info": null
    },
    {
        "title": "秋居杂咏  其九",
        "author": "李弥逊",
        "content": "公园十亩余，日陟亦成趣。\n浮阴未全收，晴沙已胜步。\n杖藜相与行，童稚杂冠履。\n枯鱼泳微澜，悴菊饮晞露。\n欣物各有时，抚怀偶轩虑。\n安得三径余，诛茅种瓜芋。",
        "dynasty": "宋",
        "collection_info": null
    },
    {
        "title": "秋居杂咏  其一○",
        "author": "李弥逊",
        "content": "凝云吐秋曦，翳目眩晴昼。\n扶行憩高堂，恍若历辰宿。\n清涵城角池，碧耸林端岫。\n微茫纵遐瞻，佳处时一觏。\n冷风生襟裾，俯仰小宇宙。\n何必如云翮，超然追御寇。",
        "dynasty": "宋",
        "collection_info": null
    },
    {
        "title": "春日种菊东篱顾丛兰衰谢欲弃之因取以植墙下",
        "author": "李弥逊",
        "content": "天公善转物，剪爪不停轸。\n春工未削迹，秋事已张本。\n檀栾嘉菊丛，戢戢露奇藴。\n枝分要及时，手植须着紧。\n清晨东篱下，畚插自畦畛。\n土膏入新萌，秀色来衮衮。\n归休顾衰兰，面目吁可悯。\n儿童互挦拏，奴仆恣嘲哂。\n敢望群萧艾，弃置等朝菌。\n即之粹而温，忍死子不愠。\n山翁饱经事，遇物辄思忖。\n理得心亦欣，为发一笑劙。\n向来芳深林，孤洁玉在韫。\n知音苦不多，况此香色陨。\n纫佩倘未遂，焚膏真可忍。\n爬梳墙角阴，树之罗九畹。\n好风动融怡，新雨洗寒窘。\n未甘五柳独，聊释三闾愤。\n炎凉循若环，荣谢平可凖。\n春风行復来，万彙发幽隐。",
        "dynasty": "宋",
        "collection_info": null
    },
    {
        "title": "与罗邵诸公同游陈氏园分江头千树春欲暗得树字",
        "author": "李弥逊",
        "content": "春风亦世情，去我若驰骛。\n北枝未破粉，断萼已飘素。\n殷勤南郭綦，邀我整冠履。\n着鞭向晴原，盘传咄嗟具。\n移樽晚色间，醉入众香聚。\n花浮承露盘，座绕临风树。\n停杯忆昨游，香色尚深驻。\n重来未旬浃，顿觉心腹露。\n后会虽可期，稍稍迫迟暮。\n酬花了无计，一醉其殆庶。\n如何竞剪烛，雕绘觅奇句。\n愿当百罚深，肯效黄金注。",
        "dynasty": "宋",
        "collection_info": null
    },
    {
        "title": "雪后詹伯尹周少隐见过置酒次伯尹韵",
        "author": "李弥逊",
        "content": "春雪不禁风，散作六花堕。\n方庭截明玉，纯白不可唾。\n枯肠索悭句，喁噞空百过。\n同襟得二妙，敌我愁城破。\n试酌扶龙钟，重觞念頔鬌。\n西斋尚有毡，庶足供云卧。\n壁间见三闾，推枕为赓些。",
        "dynasty": "宋",
        "collection_info": null
    },
    {
        "title": "次韵张嵇仲侍郎",
        "author": "李弥逊",
        "content": "燕公提大笔，万象入陶冶。\n公今真似之，信是渥洼马。\n当年动天眷，愕睨肉食者。\n珥貂汉廷臣，往往富平下。\n朅来楚江城，百事聊復且。\n传闻九门开，裳佩翼如也。\n岩廊正需公，料理及闲暇。\n不然坐玉堂，堵立看挥洒。\n胡为尚居东，一麾凡屡假。\n忆昔从公游，端门正槐夏。\n午骑联轻肥，晨班从鱼雅。\n频年江淮卧，隻影未为寡。\n谁云若遗□，殆甚履中苴。\n相逢屡解榻，得句即邀社。\n重追一笑欢，百忧罢牵惹。\n况陪赋文机，不数分金贾。\n青蒿倚长松，怀抱肯舒写。\n残枝到春归，风灯不留灺。\n世人重虚名，自视轻拱把。\n独醒竟何事，空负月中斚。\n及兹春尚余，得酒勿復舍。",
        "dynasty": "宋",
        "collection_info": null
    },
    {
        "title": "和张嵇仲秋日病中见示",
        "author": "李弥逊",
        "content": "浮生一虚舟，流景半修夜。\n尘劳互牵挽，荏苒柏间麝。\n晚从农圃游，径欲老闲暇。\n二年古陵阳，邂逅颖川霸。\n熏然君子风，卧致此邦化。\n公庭散鳬骛，文字杂休假。\n江山助悽惋，句法妙曹谢。\n客来饮以醇，味语兼脍炙。\n长风起百围，微日下三舍。\n高秋搅羁怀，游子念归驾。\n身名两将隐，焉俟连城价。\n譬之草木姿，荣枯信冬夏。\n公材可支颠，乃復用苴罅。\n天其遣鲸鲵，慰我波涛下。\n忠良人乐推，正直神所迓。\n会看击南溟，风云生叱咤。",
        "dynasty": "宋",
        "collection_info": null
    },
    {
        "title": "寄题芜湖韦深道所居二首 寄傲轩",
        "author": "李弥逊",
        "content": "男儿骛功名，浪起四方志。\n辙环百年间，正足消两髀。\n达人坐进此，妙处不容喙。\n卷舒周古今，俯仰小天地。\n南窗有余清，松菊爽朝气。\n岂独傲世怀，吾生真可寄。",
        "dynasty": "宋",
        "collection_info": null
    },
    {
        "title": "寄题芜湖韦深道所居二首 独乐堂",
        "author": "李弥逊",
        "content": "韦郎江海士，心与凡子各。\n折腰卑小官，不事干禄学。\n观身一牛毛，阅世两蜗角。\n纷华岂不好，名教自有乐。\n虚堂卷书罢，觅酒供自酌。\n谁云苦幽独，秋风响猿鹤。",
        "dynasty": "宋",
        "collection_info": null
    },
    {
        "title": "岩巄寺",
        "author": "李弥逊",
        "content": "披榛得深径，漾楫过阴壑。\n岩开双牖户，石立四壁落。\n斓斑旁累丸，空洞中悬櫜。\n谁于昆崙腹，施此混沌凿。\n潜移蛟鼋宫，歘构佛祖阁。\n世无探穴公，造化终冥漠。",
        "dynasty": "宋",
        "collection_info": null
    },
    {
        "title": "东峰亭",
        "author": "李弥逊",
        "content": "芒鞋着层丘，甘若卧华屋。\n了然非梦觉，似是前境熟。\n行行上青冥，下视八荒促。\n回溪绾文练，叠障环群玉。\n厨烟起城隅，远借晴林绿。\n恍疑坐虚堂，淡墨写缣幅。\n缅怀季与刘，静躁等臧谷。\n身名千载后，岩影空遗躅。\n霜林木叶下，悲籁喧寒谷。\n我如凌风翰，不受世网束。\n蒲团白毡帐，清夜倘可卜。\n更随孤月来，一洗昏衢目。",
        "dynasty": "宋",
        "collection_info": null
    },
    {
        "title": "五松寺",
        "author": "李弥逊",
        "content": "秋风吹客衣，去路倚天碧。\n跻扳一何苦，政坐爱山癖。\n人言五松下，曾是瞿昙宅。\n至今梧竹阴，列屋栖禅寂。\n尘缨得暂解，俗驾聊可息。\n怡颜岩间树，洗耳泉上石。\n孤云共还往，窈窕去无迹。\n道人粲可流，独步少林席。\n客来了不言，碧眼照庭柏。\n希声出钟梵，妙意生墙壁。\n寒灰暗青灯，偶坐遂终夕。\n归来人境空，缺月挂山额。",
        "dynasty": "宋",
        "collection_info": null
    },
    {
        "title": "大宁寺",
        "author": "李弥逊",
        "content": "三山覆苍鼎，一涧走青蛇。\n檀峦众好树，密护如来家。\n当年契禅人，虎御穿云霞。\n真踪久不昧，殿阁峨金沙。\n我来风雨秋，脚踏缤纷华。\n松窗历高下，石磴缘欹斜。\n境静心自远，山穷兴徒赊。\n归辔不可留，哀猿响清笳。",
        "dynasty": "宋",
        "collection_info": null
    },
    {
        "title": "春日同伯氏游问政山门意似表弟旧题用其韵先是尝持书招之篇末幷以见意",
        "author": "李弥逊",
        "content": "晴妍入遐瞻，佳处在林樾。\n归云纷卷舒，列岫互明灭。\n偶从青都行，遂与凡境绝。\n舆肩俯清阴，屣齿破苔滑。\n坡陀度崇冈，窈窕閟真阙。\n烬余见頽基，纸上得遗碣。\n红白抹花脸，嘲哳掉禽舌。\n伤残起孤愤，感物动深悦。\n稍罗肴核丰，共弔泉石咽。\n云冠俨臧护，霓骑想飞越。\n灵踪尚储休，爽气亦时发。\n散花步危坛，引蔓探幽穴。\n胎田倘可丹，石髓未成铁。\n却思棠棣篇，已换桃李节。\n雁书当解封，鹿驾定回辙。\n兹游约重寻，晚笋政堪撷。",
        "dynasty": "宋",
        "collection_info": null
    },
    {
        "title": "宿云轩",
        "author": "李弥逊",
        "content": "平生念丘壑，着我胸中云。\n偶为山樊居，白云乱衣巾。\n物类感湿燥，人情异莸熏。\n奇峰霭朱夏，擘絮浮阳春。\n兴来揽之游，要观尘外身。",
        "dynasty": "宋",
        "collection_info": null
    },
    {
        "title": "晞阳轩",
        "author": "李弥逊",
        "content": "山高竹柏阴，得之近亭午。\n兹轩揖朝暾，精色快先覩。\n蒙蒙勒花春，十日九风雨。\n羲和为返旆，照我衣上缕。\n眩然九阳游，谁云在环堵。",
        "dynasty": "宋",
        "collection_info": null
    },
    {
        "title": "春日奉陪子安诸公游石门",
        "author": "李弥逊",
        "content": "提壶唤新晴，病客春思搅。\n茶瓯曲肱罢，联屐事幽讨。\n叩门探繁香，翠蔓花尚少。\n却携二三子，深行出飞鸟。\n羊肠走鸣泉，鳯尾摇寒篠。\n俯窥万井烟，笻声响林杪。\n汤休真解事，煮饼禅坊悄。\n杯盘生晚涧，落叶风自扫。\n眼明玉华阴，桃枝露红小。\n更倾樽中余，邀月下云表。\n澄江静可鑑，合嶂青未了。\n石梁接楼居，屋角挂参昴。\n谁知人间世，彷佛见三岛。\n烟尘暗中原，怀抱镇煎煼。\n一行瘴海头，岁月不知老。\n金兰有佳士，相见独不早。\n青蒿得长松，颇亦慰枯槁。\n春风正颠狂，日日被花恼。\n懽来即相觅，真处在草草。\n身名两姑置，有酒为君倒。",
        "dynasty": "宋",
        "collection_info": null
    },
    {
        "title": "次韵学士兄春日谩成",
        "author": "李弥逊",
        "content": "飘泊悲生事，人情翻手云。\n习闲真似懒，补拙谩知勤。\n老作渔樵计，梦观钟鼎勋。\n成亏皆一戏，不復问斯文。",
        "dynasty": "宋",
        "collection_info": null
    },
    {
        "title": "次韵连江陈丞闵雨",
        "author": "李弥逊",
        "content": "春雨两甲子，夏雨知復多。\n麰麦已受弊，波及秫与禾。\n禾秫尚有望，霖霪人告瘥。\n云师挟风伯，斥去烦撝诃。\n后土不得干，浸欲乖时和。\n山翁食病粟，一饱宁忧佗。\n军储涸邻国，柰此黔赤何。\n谁为四达聪，黜陟分两科。\n陈谟坐皋夔，御侮用牧颇。\n上当天公心，立致击壤歌。",
        "dynasty": "宋",
        "collection_info": null
    },
    {
        "title": "次韵陈蹈元种竹池上之什",
        "author": "李弥逊",
        "content": "冶容多妩媚，劲节自髙尚。\n绝知尤物美，宁似此君放。\n疏蕖望修竹，凛凛丈人行。\n虽然合九奏，未必遗一唱。\n移根拂云姿，作伴满月相。\n客来与周旋，一洗眼中瘴。\n烝哉太丘徒，风味晋人上。\n五言落凡目，失喜狂欲恙。\n渭川植千亩，玉井开十丈。\n幷吞罗心胸，出语还自状。\n我穷海滨卧，局促隐雾瘴。\n远公有佳招，子猷得真养。\n风庭散鳬鹜，倘许共清旷。\n茗盌烦屡移，早秫行可酿。",
        "dynasty": "宋",
        "collection_info": null
    },
    {
        "title": "石门竹生岩下拳曲无取众方笑之蹈元乃独讽咏嘉嘆託物兴怀有古人之风輙用韵以广其志",
        "author": "李弥逊",
        "content": "农丞免官归，门第冷于铁。\n属国埋边尘，旁观为心折。\n一朝百僚上，众目仰光洁。\n贤愚杂平居，髙士见错节。\n君看岩下竹，九曲困岩穴。\n风雷头角露，歘蔽夏日烈。\n男児未盖棺，不用伤歇灭。\n感物思故人，长吟赖诗杰。",
        "dynasty": "宋",
        "collection_info": null
    },
    {
        "title": "送王三十六机宜召赴行在",
        "author": "李弥逊",
        "content": "烟昏海树春，草木有秋色。\n登临翻百忧，念子将远适。\n子如楸柏桑，那有十围杙。\n长年百僚底，许国心自赤。\n光明一朝去，枥骥得暂释。\n边尘暗江水，此事未闻昔。\n咨询勤衮衣，谋议困肉食。\n将军纵失伍，战士轻笑百。\n腥风鬰义气，血污土花碧。\n机牙不先坏，百发恐未息。\n近闻管夷吾，御敌富长策。\n能持一鈎金，力转万钧石。\n子行勿俟驾，当宁方侧席。\n时危急良筹，如救火下积。\n置身倘有地，肤髪讵足惜。\n王纲有关纽，着处在一拍。\n言大终少成，图多易生惑。\n向来宣对间，未必有可绩。\n徐行要好步，遇险各努力。\n明年取金印，快我歌壌击。",
        "dynasty": "宋",
        "collection_info": null
    },
    {
        "title": "次韵仲辅山中之作",
        "author": "李弥逊",
        "content": "崖阴坐清暝，目为山光注。\n妙意不可名，悠然与心晤。\n疏泉石中鸣，落叶衣上住。\n冷风起虚籁，还向无中去。\n三生听钟鱼，偶失来时步。\n佛屋倚秋风，团团两桂树。\n却疑此境中，曾是经行处。",
        "dynasty": "宋",
        "collection_info": null
    },
    {
        "title": "黄蘗归途以碧潭清皎洁为韵分得碧字真歇泛舟先归",
        "author": "李弥逊",
        "content": "苦为扪萝行，正坐爱山癖。\n振衣云中树，洗耳泉上石。\n稍寻优钵林，偶旁瞿昙宅。\n溪横走羊肠，山转回龙脊。\n两难伴榰笻，二老共飞锡。\n望迷落叶秋，坐断蒲团夕。\n云归遶窗明，香尽出檐碧。\n希声发岩窦，妙观生墻壁。\n尘缘苦椎板，胜事成今昔。\n离家月垂鈎，归路月挂壁。\n师今一帆轻，我向百里役。\n船子罢持桡，赵州行蓦直。",
        "dynasty": "宋",
        "collection_info": null
    },
    {
        "title": "群玉五咏 樵谷",
        "author": "李弥逊",
        "content": "蜗牛负空躯，能避外物触。\n微生寄寰宇，天地容粒粟。\n岩栖小天下，俯仰心自足。\n采薪百不忧，髙视贤版筑。\n岂无潭潭居，违已讵所欲。",
        "dynasty": "宋",
        "collection_info": null
    },
    {
        "title": "群玉五咏 赤松庵",
        "author": "李弥逊",
        "content": "留侯帷幄勋，平勃未足数。\n晚从赤松君，雅志在轻举。\n公今卜真游，百藴未一吐。\n古来贤达人，不必同出处。\n那知无心云，解作及时雨。",
        "dynasty": "宋",
        "collection_info": null
    },
    {
        "title": "群玉五咏 百花洲",
        "author": "李弥逊",
        "content": "芳洲面林薄，山响疏泉落。\n小绿缀肥梅，疏青陨惊箨。\n周遭不盈丈，思与江湖廓。\n幽人百虑空，独立听鸣壑。\n物我偶俱忘，何必知鱼乐。",
        "dynasty": "宋",
        "collection_info": null
    },
    {
        "title": "群玉五咏 梅坞",
        "author": "李弥逊",
        "content": "嘉木开繁阴，迭障围空翠。\n蟠根得疏梅，凛凛有髙致。\n余芳敢追扳，熏莸不同器。\n相期忘机友，共结栖真计。\n清姿固可人，所乐在臭味。",
        "dynasty": "宋",
        "collection_info": null
    },
    {
        "title": "群玉五咏 浮金峰",
        "author": "李弥逊",
        "content": "浮金锁佳气，不挂凡子目。\n髙人有余清，别墅广新筑。\n有怀鸿雁行，风月伴幽独。\n还为稻粱谋，去傍蒹葭宿。\n归飞会有时，分我一窗绿。",
        "dynasty": "宋",
        "collection_info": null
    },
    {
        "title": "早行",
        "author": "李弥逊",
        "content": "飞鸣屋上鸟，入我梦中听。\n迟明月方昃，平晓风更静。\n游云四山幕，止水万象镜。\n身如走空尘，南北了不定。",
        "dynasty": "宋",
        "collection_info": null
    },
    {
        "title": "次韵刘宽夫",
        "author": "李弥逊",
        "content": "向来志功名，唯恐着鞭后。\n老来倦轩冕，待兔但知守。\n晨昏课朱墨，岁月计升斗。\n微官成底事，坐费白驹昼。\n晚从松竹游，忘言到心友。\n十年成莫逆，百念付乌有。\n谁念愚溪愚，未种柳州柳。\n有如压糠覈，责以出醇酎。\n苍官与青士，赖尔对巵酒。\n不知我形秽，浪处珠玉右。\n刘侯妙雕琢，真是运斤手。\n鹏风若有待，豹雾恐难久。\n清池环小翠，一室仅十肘。\n胸中着云梦，不数渭川亩。\n嗟予远世心，大似与君偶。\n拟歌于蒍于，击节和鸣玖。\n觅句了不工，青灯坐搔首。",
        "dynasty": "宋",
        "collection_info": null
    },
    {
        "title": "次韵刘宽夫题学士进此庵",
        "author": "李弥逊",
        "content": "道人清净观，梦幻阅诸有。\n成心自得师，论世方结友。\n默如彼上人，语合亡是叟。\n问焉一得三，疑者十居九。\n人情置冰炭，赋性甚杞柳。\n一波失源流，六凿开户牖。\n客尘不暂住，习气既悠久。\n闻言虽转头，遇事还掣肘。\n志目或中眉，画虎终类狗。\n我持测海心，来听谈天口。\n尚迷指端月，那辨日中斗。\n如抽一蠒丝，欲縳千牛首。\n勉赓进此歌，代斵恐伤手。",
        "dynasty": "宋",
        "collection_info": null
    },
    {
        "title": "青原台与兄弟同赋",
        "author": "李弥逊",
        "content": "髙台瞰层碧，岫幌森筠幢。\n恍如青原人，觌面呼老龎。\n胡为未免俗，儒冠学为邦。\n曾无白雨手，但补百碎腔。\n平生爱山癖，至老成膏肓。\n穷探偶会意，夜半力欲扛。\n一存短豆恋，心境不得双。\n坐旷燕巢幕，览胜猿窥窗。\n故山如故人，未见心已降。\n脂车蜡两屐，烟云恣衝撞。\n竹根扫三径，荷锸悬酒缸。\n外物不可必，斯言有如江。",
        "dynasty": "宋",
        "collection_info": null
    },
    {
        "title": "次韵见独知宗朝议见贻之什",
        "author": "李弥逊",
        "content": "遥遥幽人居，宛在苍林间。\n霜华驻秋清，风月喧昼闲。\n臞仙厌山寂，按竹俯人寰。\n面会良独少，语酣遂忘还。\n岂无纷华地，心事了不关。\n诗成若鸣琴，志在水与山。\n君看陌上尘，工作颔下斑。\n何如对茗盌，泉罂煮潺潺。",
        "dynasty": "宋",
        "collection_info": null
    },
    {
        "title": "次韵明甫西园之什  其一",
        "author": "李弥逊",
        "content": "莫作园上红，宁为径中绿。\n多花必早雕，依依不如竹。\n一枝寄他林，翛然傲华屋。\n填饥饭秋英，借健膏石斛。\n坐断百懒身，无心问鸡足。",
        "dynasty": "宋",
        "collection_info": null
    },
    {
        "title": "次韵明甫西园之什  其二",
        "author": "李弥逊",
        "content": "轻飇自何来，破我池面绿。\n龙牙可方床，清梦遶修竹。\n苦遭鸟将雏，吚喔丈人屋。\n两家饷浊醪，谁能问斗斛。\n妙意不可名，杯深睡初足。",
        "dynasty": "宋",
        "collection_info": null
    },
    {
        "title": "次韵明甫西山之咏",
        "author": "李弥逊",
        "content": "秋畦霭黄云，神用报力穑。\n腰镰谁家子，喜见眼中碧。\n我车返山阿，木落山更寂。\n年登妻啼饥，掩户坐太息。\n不知多田翁，安用作弦直。\n已矣復何言，兹理断可析。\n浩歌出长林，披榛携子侄。",
        "dynasty": "宋",
        "collection_info": null
    },
    {
        "title": "才彦置酒筠溪明甫有诗次其韵",
        "author": "李弥逊",
        "content": "曳杖循清池，浩歌理忧端。\n忧端不可解，遇酒即暂懽。\n联绵九疑髙，置我胸中蟠。\n一浇岂易得，橡栗无朝餐。\n赤鲤信久绝，白鸥盟亦寒。\n何人过子云，慰此风月闲。\n杯行不停手，共惜良夜阑。\n陶然竹根卧，衾枕天地间。",
        "dynasty": "宋",
        "collection_info": null
    },
    {
        "title": "西山次林尉韵",
        "author": "李弥逊",
        "content": "凯之半痴黠，我来痴更深。\n手除一抔土，坐待千亩阴。\n三年客东都，髙山但鸣琴。\n归来见此君，挺挺环苍琛。\n居然觉影秽，鬓白况已森。\n浮生关朝市，渠用多赢金。\n无烦北山移，自濯尘土襟。\n茂树独箕踞，清流恣窥临。\n蝶游入窈窕，蛇捕寻崎嵚。\n鞭鸾叩门谁，乱我风竹音。\n能回折腰态，来和支颐吟。\n妙香□壑源，慰子千古心。\n霜天丽初日，石壁干余霖。\n相携步林杪，烟中见孤岑。",
        "dynasty": "宋",
        "collection_info": null
    },
    {
        "title": "望后德新弟邀池上酒阑浩歌潮落人散粹之即席成诗次韵和之",
        "author": "李弥逊",
        "content": "平生七不堪，造物不能令。\n从人较痴黠，百负未一胜。\n一丘收桑榆，外物听衰盛。\n解缨清泠上，稍觉尘土凈。\n孤飞团团月，似我灵府莹。\n偶逢一坳水，即现大圆镜。\n杯中见山绿，夜午觉已正。\n喧呼众宾欢，嗑嗒四谷应。\n新诗带潮湍，浩唱起人定。\n褰衣踏清影，藻荇耿深径。\n江山有精色，远目不知暝。\n欲去还復留，苹梢惹归艇。",
        "dynasty": "宋",
        "collection_info": null
    },
    {
        "title": "六月四日饭石门风雷大作而雨不成滴戏以诗趣之",
        "author": "李弥逊",
        "content": "疾风捲落叶，六月秋欲变。\n云生涧底松，雷走岩下电。\n雨华如棼丝，熟视乃不见。\n借令车轴飞，来救龟兆徧。\n常旸起民瘼，吻噪不得嚥。\n寄言行空龙，若药须暝眩。",
        "dynasty": "宋",
        "collection_info": null
    },
    {
        "title": "再和久旱望雨韵",
        "author": "李弥逊",
        "content": "髙田黄欲枯，下田青欲变。\n三更轣轳声，挈水急于电。\n污池鱼不游，坎井蛙自见。\n助苗敢辞劳，人力讵能徧。\n那忧日一食，正惧李三嚥。\n微云不成雨，但作眼中眩。",
        "dynasty": "宋",
        "collection_info": null
    },
    {
        "title": "次韵叶观文游鼓山",
        "author": "李弥逊",
        "content": "谢公忧民余，妙语继两禅。\n兹游瞰沧溟，宛在一叶莲。\n木密虚可步，石立髙莫缘。\n从来看山眼，一洗俱茫然。\n蓬莱如有无，空翠蒙云烟。\n却疑浩荡中，天津渺归船。\n崎岖访幽胜，众象争相鲜。\n凌髙寓远目，孤云共轩軿。\n归来拥寒衾，耳底酒鸣泉。\n觅句了不工，青灯暗孤眠。",
        "dynasty": "宋",
        "collection_info": null
    },
    {
        "title": "次韵叶观文东禅开堂",
        "author": "李弥逊",
        "content": "闽山多胜地，列屋栖髙禅。\n妙供积香苾，宝华散金莲。\n往时入廛手，来见住世缘。\n辽辽百年后，慧炬无復然。\n我公具正眼，为续旃檀烟。\n诸方坐老衲，具足世法船。\n少开迷云昬，氛埃遂澄鲜。\n我来偶相值，杖履参髙軿。\n拈花起一笑，归去跨林泉。\n从兹竹阴下，饱饭纵横眠。",
        "dynasty": "宋",
        "collection_info": null
    },
    {
        "title": "次韵叶观文游贤沙鳯池安国之作",
        "author": "李弥逊",
        "content": "春云覆老屋，孤僧正安禅。\n缤纷雨天花，云是千岁莲。\n谁知天上相，来结林下缘。\n倘徉爱亭阴，灌木苍虬然。\n古意弔鳯穴，祖风契渔船。\n丰隆亦解事，一扫千林烟。\n光风尙骀荡，芳物俱蕃鲜。\n诗成唤阿买，平处凌羲軿。\n登临赖陶写，可但思平泉。\n郊原问农事，柔桑起蚕眠。",
        "dynasty": "宋",
        "collection_info": null
    },
    {
        "title": "次韵叶观文再赋游灵源桃花二洞之作  其一",
        "author": "李弥逊",
        "content": "双旌耀林丘，小队喧笳鼓。\n鞭鸾相招携，拂石共容与。\n爱山晋羊祜，好士汉何武。\n胸中补天石，笔下修月斧。\n追游愧后乘，遇景诧先覩。\n扪参或三嘆，探穴聊一俯。\n会意时目成，忘言但心许。\n徐行讵敢留，有语不得吐。\n真游未易再，外物何足数。\n酒尽倘可继，君歌为君舞。",
        "dynasty": "宋",
        "collection_info": null
    },
    {
        "title": "次韵叶观文再赋游灵源桃花二洞之作  其二",
        "author": "李弥逊",
        "content": "山行有底急，路转乃尔长。\n舆肩憇清荫，屐齿寻幽芳。\n突兀见古殿，委蛇度飞梁。\n余红点涧色，新丝浮岩光。\n人径出鸟道，僧居俨蜂房。\n前山去未了，后骑低可望。\n逢人贵同气，偶地忘殊方。\n径催文字饮，稍近花草香。\n语味写素隐，诗工发深藏。\n湛辈欣有得，折杨愧成章。",
        "dynasty": "宋",
        "collection_info": null
    },
    {
        "title": "次韵富季申枢密",
        "author": "李弥逊",
        "content": "半生类猿狙，褁以周公服。\n炙手安敢近，唾面未为辱。\n天公亦解事，纵之走林谷。\n长年饱烟霞，形影自相逐。\n晚从我公游，在侧愧珠玉。\n公居廊庙间，排难不枚卜。\n挺然国蓍龟，盛事纪湘竹。\n爱闲能几时，天道七日復。\n吾侪三折肱，顾步敢求速。\n愿公膏泽流，长保薪十束。\n负暄抚稚子，一饭倘能续。\n胡椒纵可营，安用八百斛。",
        "dynasty": "宋",
        "collection_info": null
    },
    {
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其一",
        "author": "李弥逊",
        "content": "崔嵬孔明柏，结阴众所依。\n移根天衢上，曾抚日月晖。\n如何去大厦，却遶乌鹊飞。\n终当烦万牛，挽取廊庙归。\n郑公泽既远，何以慰调饥。\n公其踵前修，一洗贫士悲。",
        "dynasty": "宋",
        "collection_info": null
    },
    {
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其二",
        "author": "李弥逊",
        "content": "夕郎富文采，早岁从君轩。\n承明久厌直，着书効文园。\n十年坐兰若，鼻观参晨烟。\n撑肠正患多，敎外多穷研。\n岂惟寄绝交，对客今忘言。\n肯违莲社友，来从竹林贤。",
        "dynasty": "宋",
        "collection_info": null
    },
    {
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其三",
        "author": "李弥逊",
        "content": "宁生但叩角，马卿亦能琴。\n托物写孤愤，举世谁知音。\n敲门唤良友，舍木森十寻。\n茶瓯荐甘荠，索酒那得斟。\n非无膏粱子，此药圣所钦。\n谁知半刺史，而有尊尧心。",
        "dynasty": "宋",
        "collection_info": null
    },
    {
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其四",
        "author": "李弥逊",
        "content": "一言悟汉祖，千户遂封娄。\n士穷必有遇，荣悴交相酬。\n堂堂张公子，谢事岁几周。\n不作折腰能，每怀餬口忧。\n才华贾马上，风味陶谢俦。\n舌在吾不患，已矣勿浪求。",
        "dynasty": "宋",
        "collection_info": null
    },
    {
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其五",
        "author": "李弥逊",
        "content": "广文负才名，闭户众莫干。\n长安不肯近，讵肯卑小官。\n爨无欲清人，日昃未及餐。\n借书纷满席，不顾坐客寒。\n斯人抱长饥，我辈亦厚颜。\n何当置君侧，用表贤士关。",
        "dynasty": "宋",
        "collection_info": null
    },
    {
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其六",
        "author": "李弥逊",
        "content": "方子困海江，长松隐蒿蓬。\n多能隐所长，最喜五字工。\n好古远可绍，结友久益恭。\n寒饥了不愠，清坐与我同。\n纵今四壁立，未效一钱通。\n长镵斸山云，君去吾亦从。",
        "dynasty": "宋",
        "collection_info": null
    },
    {
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其七",
        "author": "李弥逊",
        "content": "枢君有美子，酷爱柳柳州。\n作诗陋元白，欲拟晋魏俦。\n情知鸾鳯穴，不宿燕雀流。\n简编正在目，冠冕奚足忧。\n传家一经力，造物行见酬。\n江蓠与辟芷，终当荐灵修。",
        "dynasty": "宋",
        "collection_info": null
    },
    {
        "title": "次韵王才元少师酴醿",
        "author": "李弥逊",
        "content": "繁英雪作堆，新叶帷尙隘。\n一熏有余清，三嗅讵可废。\n淡彦融仲宗，彦锡德顺子。\n立然不争妍，晚乃入鍳裁。\n风流巵酒间，颖脱众香内。\n缑仙厌繁华，醉卧日炙背。\n经旬被花恼，妙语撃环佩。\n晓来雨翻盆，春事逐破块。\n谁怜青铜钱，相期世纷外。",
        "dynasty": "宋",
        "collection_info": null
    },
    {
        "title": "次韵王才元少师招游东山客有不至者遂已促其寻盟",
        "author": "李弥逊",
        "content": "我从西山居，不作东山梦。\n联绵翠光浮，远目不暇送。\n飘飘贵公子，万卷輙成诵。\n髙怀到林丘，杖履邀我从。\n褰裳欲从之，未发神已动。\n何人折柬客，不结莲社供。\n胜游遂中休，一篑真可痛。\n诗成美六逸，叙事一一中。\n但惭猿狙杙，乃与杞梓共。\n闽山寒更青，森木閟阴洞。\n鹿涧清自流，醴井浅可弄。\n寻幽当及辰，为乐要与众。\n兹游倘再卜，勇往不待风。\n径须理百屣，日日听鞭鳯。",
        "dynasty": "宋",
        "collection_info": null
    },
    {
        "title": "再用王才元少师韵",
        "author": "李弥逊",
        "content": "十年趁飞蓬，来作海邉梦。\n曾无竹马迎，长办柳车送。\n长鬚乞米收，骥子学诗诵。\n自公弭节归，许我执鞭从。\n听诗鬼神泣，看剑星辰动。\n欢留文字饮，静憇苾刍供。\n辨疑每及争，攻短不惮痛。\n捜奇至旁求，探赜或奇中。\n谁知烟霞姿，肯与尘土共。\n长风起青冥，逸思搅空洞。\n岂无酒百船，可待角三弄。\n不劳行炙人，一见散花众。\n敢违江山招，宁受児女风。\n可但东山佳，西池有仪鳯。",
        "dynasty": "宋",
        "collection_info": null
    },
    {
        "title": "次韵王才元陪季申枢密诸公游东山之作",
        "author": "李弥逊",
        "content": "游云本无心，时为晴山留。\n我曹等云闲，亦作寻山游。\n驾言出城阙，古寺聊相投。\n摩挲铸金像，不知几春秋。\n行行及佳境，真成上扬州。\n追随况当人，华胄皆通侯。\n髙名迈姚宋，余事卑曹刘。\n向来金銮御，一一亲垂旒。\n如何丘壑中，乃与猿鹤俦。\n寒威靳山秀，幽处不可求。\n清溪访鹿迹，古涧窥龙头。\n枯藤路断磴，未上愁吴牛。\n人言昔仙去，疑是竹务猷。\n云昏看山眼，欲展还復收。\n伊予岩穴走，南北万里遒。\n烟霞入膏肓，瞑眩不可瘳。\n群公上界侣，解后天南陬。\n敢言同心臭，长抱躐等羞。\n心知造物戏，驽骀间骅骝。\n鹤书偶未下，爱日尚可偷。\n花风起群萌，枝上春欲流。\n更催小槽红，一笑非人谋。",
        "dynasty": "宋",
        "collection_info": null
    },
    {
        "title": "与德洪明甫伯与暮春六日同登乌石饮于浴鸦池琴侍以石上坐忘归分韵得石字",
        "author": "李弥逊",
        "content": "老怀不知春，但爱远峰碧。\n乘髙恣遐观，未快双目击。\n稍为松根坐，遂与参井逼。\n女娲补天余，坠此百炼石。\n摩挲苍藓痕，上有鸦沿迹。\n引觞起自斟，醆面不容滴。\n举头挽飞云，颇觉天半窄。\n追随二三子，顾我独衰白。\n向来舞雩春，胜践同今昔。\n偶忘千岁忧，共此一笑适。",
        "dynasty": "宋",
        "collection_info": null
    },
    {
        "title": "次韵赵表之水口道中",
        "author": "李弥逊",
        "content": "我从楚江来，不见闽江大。\n云山路崄巇，水石势澎湃。\n舟行屈曲间，溪面浮百怪。\n篙师力推拏，如下吾侬拜。\n丈人入吾闽，险阻尝一带。\n风霜经几时，鬚髪乃尔奈。\n营营復何求，赫赫祗自卖。\n如何遣诸缘，直养以无害。\n秋风着蒲柳，物态亦荣憇。\n终当从公游，万法等成坏。\n杖藜款禅房，还尽三生债。",
        "dynasty": "宋",
        "collection_info": null
    },
    {
        "title": "次韵赵表之久别相会于福唐见贻之什",
        "author": "李弥逊",
        "content": "十年海南年，世味尝欲徧。\n昔为担板痴，今作绕指转。\n谁能濯我缨，人欲唾其面。\n故人千里来，髙义动深眷。\n问答不及已，惊我神髪变。\n功名眼中花，日月弦上箭。\n公今已超然，富贵非所愿。\n南游访知识，气习要百炼。\n授我不死术，老骨倘可健。\n是身走空雷，当作如是见。",
        "dynasty": "宋",
        "collection_info": null
    },
    {
        "title": "题叶择甫绣壁轩",
        "author": "李弥逊",
        "content": "闽山固多奇，会意一峰足。\n岂徒快登临，政欲伴幽独。\n丈人隐禅关，窗户闭秋绿。\n檐间绝壁起，秀色近可掬。\n丹黄与白红，枫栎间花木。\n微云一过之，绣锦初脱轴。\n是翁贫不忧，朝饭罄储粟。\n隻鸡呼近社，笑傲杯中玉。\n酒酣自起舞，身外置荣辱。\n君家大児手，千障入缣幅。\n何妨写颠崖，老树傍髙屋。\n佗年明光归，展玩长在目。",
        "dynasty": "宋",
        "collection_info": null
    },
    {
        "title": "陪馆中同舍游方池分韵得香字",
        "author": "李弥逊",
        "content": "红蕖碧水如曲江，醉恼诸人欲断肠。\n波光花气来无旁，人面生春酒面凉。\n男儿莫遣两鬂霜，何妨骑马似知章。\n银鈎未落片云黑，定有六丁呼阿香。",
        "dynasty": "宋",
        "collection_info": null
    },
    {
        "title": "赠朱少章",
        "author": "李弥逊",
        "content": "堂堂如叟云梦胸，笔端日夜生云风。\n地临嵩少萃奇秀，雕锼彷佛穷天功。\n捷如接猱健搏虎，妩媚清切归深雄。\n六丁不取四天黑，阴山直恐喧雷公。",
        "dynasty": "宋",
        "collection_info": null
    },
    {
        "title": "寄题翠樊亭",
        "author": "李弥逊",
        "content": "何郎爱山知贵目，不着芒鞋踏空谷。\n诛茅结竹凾丈间，坐揖崔嵬遶江绿。\n我亦寻幽不惮远，半世一身随转毂。\n峰峦过眼已成梦，南北空嗟髀消肉。\n羡公登亭如历块，睥睨干坤轻一芥。\n春繁妩媚发奇姿，秋凈孤髙见真态。\n固知静者自超诣，世上憧憧良足隘。\n智愚何止三十里，咫尺须论百千界。\n四时秀色供盘礴，笔下云烟醉中落。\n雕锼苦欲觑天巧，造物有灵应作恶。\n蓬莱方壶或上下，纷纷陵谷今非昨。\n倘令夸子与霄遁，胸中赖有藏山壑。",
        "dynasty": "宋",
        "collection_info": null
    },
    {
        "title": "赠别竹西王彦升居士",
        "author": "李弥逊",
        "content": "参军四壁生秋草，鬂毛不似心先老。\n终随烟霞学巢由，一室安能事除扫。\n竹西旧说青云客，诗思长留意无极。\n尘埃不见襄阳山，赖有斯人道消息。\n赤心照日青眼明，与君一见输生平。\n君去摩天学孤鳯，我今饮海盘长鲸。\n云车劙兮风马休，呼儿乞取千金裘。\n明朝有句道不得，黄叶满庭无限秋。",
        "dynasty": "宋",
        "collection_info": null
    },
    {
        "title": "行路难",
        "author": "李弥逊",
        "content": "江心蟠石苍虬立，山激江流浪头急。\n风昏月暗鱼龙愁，电掣云奔鬼神入。\n船头星斗天为低，夜潮生寒洲渚移。\n鸣舷鼓枻惊楚子，危樯远缆号吴儿。\n篙师咄咄自相语，明发扁舟繫何许。\n半月行江十日风，寸步家山隔秦楚。\n黄衫年少金雕鞍，日髙华屋春梦残。\n插花走马咸阳道，世上空嗟行路难。",
        "dynasty": "宋",
        "collection_info": null
    },
    {
        "title": "舍弟以诗贷粟邵叔旸次其韵",
        "author": "李弥逊",
        "content": "于陵三咽不待糁，重义轻身诚果敢。\n首阳一死甘如饴，未觉此身真壈坎。\n丈夫有志穷益坚，肯为猩唇贱昌歜。\n髙门下筯罗甘珍，大脔觜拌不供啖。\n吾侪朝饭不谋夕，惟有生刍缘我斩。\n富当学礼贫忌测，莫遗覊愁到颜色。\n两公虽槁道则腴，每食空多信何益。\n纵令日兴费万钱，大似鹓鶵见鸱吓。\n我今藜藿还苦併，尚喜刚肠柰烧炙。\n自营半饱固已劳，忍取畿人重三尺。\n去年避贼奔如流，百区不易金一鈎。\n县官布德速置邮，奉行一律亡劣优。\n但知捜粟逃身尤，吁嗟富民思故侯。",
        "dynasty": "宋",
        "collection_info": null
    },
    {
        "title": "独宿昭亭山寺",
        "author": "李弥逊",
        "content": "山寒六月飞霜雪，楼殿夜深钟鼓歇。\n琅玗无风万戟闲，屋角明河挂天阙。\n龙牙七尺玉壶冰，炯炯神清梦不成。\n可怜幽绝无人共，卧看云头壁月生。",
        "dynasty": "宋",
        "collection_info": null
    },
    {
        "title": "子美士曹送示梅花似表弟有诗因次其韵",
        "author": "李弥逊",
        "content": "春花先到诗翁家，融和入木生妍华。\n攀条不减陇头赠，与我病眼增空花。\n轻绡衬雪香未透，月中妃子新来痩。\n意态轻盈总不如，孤芳雅合群花右。\n速令解盎倾雕胡，叩门换酒呼长鬚。\n对花剧饮百不问，此身如视秦人臞。\n一枝相恼已如许，况及秀发连根株。\n春工日夜正剪刻，东邻□好公知无。\n会须空腹贮好语，醉中要看云烟书。",
        "dynasty": "宋",
        "collection_info": null
    },
    {
        "title": "丞厅后圃双梅一枝发和似表弟韵",
        "author": "李弥逊",
        "content": "漫游踪迹成浮家，一身四海惊年华。\n不禁草木竞时节，忽见霜干排新花。\n晓云生寒日未透，南枝半肥北枝痩。\n就中一枝最先发，浪蕊浮花敢居右。\n山翁涉世如狼胡，功名日远霜凌鬚。\n与花同是江南客，一笑为解东阳臞。\n吟哦遶树正百匝，未放零落空残株。\n春风杂花尽明媚，此君风味悬知无。\n雨中着子尚不恶，可堪老叶翻虫书。",
        "dynasty": "宋",
        "collection_info": null
    },
    {
        "title": "岁后三日与罗叔共二郡似表弟席上分梅花年后多韵得多字刻烛成",
        "author": "李弥逊",
        "content": "春风一夜如鸣鼍，残香暗粉惊辞柯。\n新春三日驹隙过，花前百罚宁辞多。\n男儿莫遣两鬓皤，举觞不饮理则那。\n酒酣不用吴姬歌，短鬚尚足供吟哦。\n坐中鲍谢偕阴何，语如韶濩参鸣珂。\n铿锵入耳痊沉疴，岂独使我衰颜酡。\n我今官闲得婆娑，迟明更上梅花坡。",
        "dynasty": "宋",
        "collection_info": null
    },
    {
        "title": "春日同游梅花坡分韵赋诗坡字",
        "author": "李弥逊",
        "content": "春江晓鼓收更鼍，笋舆催上西城坡。\n嵩阳散人蓝田吏，紫髯参军三语罗。\n机云兄弟更奇绝，杖藜杂沓行逶迤。\n孤芳冷蕊正明媚，却笑桃李空繁多。\n卑枝横路霭香阵，远树山林扬素波。\n石肠冷淡老眼暗，对此不忍空樽牺。\n四宾衮衮饮翻河，扳花覆盏自起歌。\n语剧嗔眉动轻皱，酒熏笑脸生微涡。\n跳丸背我何太急，谁为返旆追羲和。\n商量嫩蕊暂留住，后来载酒无蹉跎。",
        "dynasty": "宋",
        "collection_info": null
    },
    {
        "title": "过鲁公观牡丹戏成小诗呈席上诸公",
        "author": "李弥逊",
        "content": "昨日花间风送雨，泪脸凝愁暗无语。\n今日花间天色明，向人艷冶百媚生。\n雨中多思晴亦好，日日看花被花恼。\n人间绝色比者谁，汉宫飞燕开元妃。\n轻颦浅笑各有态，淡粧浓抹俱相宜。\n传闻姚魏多黄紫，醉红不似当筵枝。\n移樽洗醆苦不早，明日春光暗中老。\n西齐居士心已灰，也向花前狂欲倒。",
        "dynasty": "宋",
        "collection_info": null
    },
    {
        "title": "虞仲通判以溪声名轩约同赋",
        "author": "李弥逊",
        "content": "山根出泉泻鸣玉，上有苍崖擎佛屋。\n无风水石自撞触，不尽潮音发寒谷。\n宰官不是云间陆，旧识南泉生处熟。\n当轩大榜与名目，平地重翻偃溪曲。\n曲中时转三妙语，一一声音谈佛祖。\n喧豗噫视十方鼓，万壑风雷送烟雨。\n此声不属闻中取，六凿相攘竟谁主。\n后来纷纷何足数，五乳峰头曾赚举。\n山翁有耳百不闻，团蒲曲几穷朝暮。\n何时沿溪掬寒绿，扫叶煎茶睡初足。",
        "dynasty": "宋",
        "collection_info": null
    },
    {
        "title": "夜宿昭亭寺舍弟以公事归城中与梅公泽邵公序昆仲待月山亭取酒共饮明日舍弟有诗次其韵",
        "author": "李弥逊",
        "content": "解衣夜泊灵山巅，胡床待月松风前。\n已令圆顶具白毡，更促方屦收青编。\n茶瓯过眼见樽俎，蔬筯放手罗廿羶。\n清游逸兴在一举，骑鹤大胜扬州仙。\n吾家小弟困薄领，到处鳬鹜长摩肩。\n归途遇酒成叹咏，飞奴持送空联翩。\n绝知胜境外尘躅，谁可浪得麻姑鞭。\n诗梅易邵真二妙，手拈群书类蜗涎。\n拉枯拾芥真戏事，不待万选知青钱。\n剩倾醇酎浇舌本，要取金印纍纍悬。",
        "dynasty": "宋",
        "collection_info": null
    },
    {
        "title": "客诵故人刘立道梅花诗有怀用其韵以寄之",
        "author": "李弥逊",
        "content": "桑柘如钱柳如雪，南村北村欲蚕月。\n老翁饭饱摩腹行，白鸥自随闲唤铁。\n扳花正恨颜色亁，哦公七言毛骨寒。\n惜花不似爱诗苦，即遣愁海回狂澜。\n公今为郎尚黑髮，仕路不应嗟歇灭。\n江头官闲来雁多，莫使故人书断绝。\n春风步马芳兰皋，思如哀鸿独求曹。\n几时怀抱相对尽，桂浆酌斗供诗豪。",
        "dynasty": "宋",
        "collection_info": null
    },
    {
        "title": "秋夜枕上偶成",
        "author": "李弥逊",
        "content": "七月西风捲残暑，砌外蕉梢响寒雨。\n青蝇敛翼蜩收声，楼上逢逢夜将午。\n徽絃信手酒自倾，一杯一杯宫羽成。\n醉头着枕百事置，梦残睡足天未明。",
        "dynasty": "宋",
        "collection_info": null
    },
    {
        "title": "赵彦术于姑熟倅厅作寄傲轩请予为诗寄之",
        "author": "李弥逊",
        "content": "王孙是古豪而迂，五鼎不换一束书。\n江城别驾辕下驹，升斗未足回清臞。\n晓衙吏退谁与俱，傍砌燕雀来将雏。\n室中尘凝生白虚，竹色照座花连株。\n南窗曲肱凈籧篨，轩窗勇往羲皇初。\n渊明虽远几类拘，轻去彭泽思吾庐。\n人生泛如风中桴，况復蜕视千金躯。\n公家舍屋为补苴，政成讼简日有余。\n斗酒近局聊相娯，三年官满鹊弃居。\n后来好事犹今吾，至哉此乐陶不如。",
        "dynasty": "宋",
        "collection_info": null
    },
    {
        "title": "邵文伯得玉兰于昭亭持以见遗因求诗为作长句",
        "author": "李弥逊",
        "content": "羲和呼龙晓耕烟，斗挹沆瀣膏琼田。\n青女剪刻了不睡，瑶草竞秀争春妍。\n凝冰作肤露作脸，蕙花兰干香蘅荃。\n仙人掌中太华小，上有玉井开丛莲。\n云璈舞鳯醉妃子，遗簪乱插春风前。\n蓂荚花含月皎皎，琪树弄影霜鲜鲜。\n清氛皓态难比并，世上草木谁能肩。\n虞师老圃眼未识，名字不着三坟编。\n山翁何从得此种，一日万口人争传。\n我惭形秽敢居侧，熟视眩转心茫然。\n摇闻啬夫访奇秀，忍使抱恨蓬蒿邉。\n天衢五城白银阙，复道小苑通如纒。\n何人移植备采拨，珊瑚碧树根株连。\n重瞳一顾雨露偏，熏为叶气被八埏。\n家家击壌歌丰年，不但洗我沉疴痊。",
        "dynasty": "宋",
        "collection_info": null
    },
    {
        "title": "将至徽川道中作",
        "author": "李弥逊",
        "content": "平生爱山老山间，行山怕尽去復还。\n兹游深入众山囿，一日看尽平生山。\n颇闻黄山最奇秀，紫翠六六堆孱颜。\n端如啖蔗及佳境，快意不復嘲天悭。\n我生目力固有限，应接不暇愁跻扳。\n要令胸次洞表裏，扫尽礧块罗烟鬟。",
        "dynasty": "宋",
        "collection_info": null
    },
    {
        "title": "山行遇雨",
        "author": "李弥逊",
        "content": "沧溟四干青虬立，碧云摩霄髙嶪岌。\n六丁夜挽天河倾，石骨无尘露苍湿。\n长风吹雨不成丝，飞鞚衝山带烟入。\n羲和回驭还青冥，布谷催耕唤春急。",
        "dynasty": "宋",
        "collection_info": null
    },
    {
        "title": "黄山在歙郡之北雄丽杰出可与嵩少争衡世传黄帝与浮丘容成公炼丹其下功成仙去南有紫阳蓊欎相望唐景云中仙人许宣平旧隐也伯氏来倅之始锄荒聚砾为台数仞揖二山之秀既成予自宣来乘髙四顾飘然有凌云意思电旌风驭朝夕往来其间作歌以招之云",
        "author": "李弥逊",
        "content": "髯龙飞空去云急，雨翁蹋云挽龙入。\n猩啼鹤怨凝春愁，三十六峰黛鬟湿。\n紫阳照空天夜明，栖烟采玉唐宣平。\n碧桃自熟人自远，千秋月露含凄清。\n璜台十成架兰芷，花风吹楼蔓香起。\n青霓叩阍帝下游，挹斗扳箕荐琼醴。\n南山北山朝莫青，云关岫幌开鳞鳞，众真胡为驾凌冥。\n寄言流星盍归只，宰官自是骑鲸李。",
        "dynasty": "宋",
        "collection_info": null
    },
    {
        "title": "夏日邀客饮月下偶作",
        "author": "李弥逊",
        "content": "晴空倒挂秋江平，仙人携盘上青冥。\n珊瑚无根倚霄汉，影落夜水鱼龙惊。\n流金焦土天六月，腹欲生茵头生蝇。\n恍然坐我风露下，濯以三峡吞层冰。\n稍收瓜李入饤饾，冻酎照盌玻璃明。\n吴歈始作蛙蝇闹，巴管一洗鸾鳯清。\n孤光当天万象出，斥去不御悲长檠。\n人生动如参与商，短鬚数挽惊飞霜。\n但愿月明酒如江，与君急管催羽觞。\n酒酣拔剑起为寿，剑光棱棱入牛斗，不放浮云变苍狗。",
        "dynasty": "宋",
        "collection_info": null
    },
    {
        "title": "夏日登台晚云层迭若众山状伯氏令赋诗因成长韵",
        "author": "李弥逊",
        "content": "阳光泼血汗交颐，晚日政与长空宜。\n海神游戏出霮䨴，风伯退听停嘘吁。\n初如炎官火伞动，渐若寒露冰壶欹。\n九乌堕翼天地暗，六鰲矫首山川随。\n飞来一峰横突兀，竞秀万壑排参差。\n岱宗坡陀太华小，少室破碎终南低。\n深谷婉丽发春态，髙岩磊落呈秋姿。\n峰青盘螺绾新髻，水碧分晕浮修眉。\n鸾翔鳯翥露纤巧，虎踞龙蟠惊崛奇。\n观台彷佛隐仙圣，楼阁缥缈生蛟螭。\n谁于天宇弄显晦，力与地险论髙卑。\n荡胸棱棱各腾踏，翻手冉冉争奔驰。\n平生脚底识南北，此日眼界迷东西。\n身舆欲上白银阙，风驭不假青云梯。\n三熏三沐谢世事，一丘一壑真吾栖。\n扪参历井不惮远，直恐夜半潜推移。",
        "dynasty": "宋",
        "collection_info": null
    },
    {
        "title": "夏日同伯氏毕裕之守一程国材游天宁登西山国材有诗次其韵",
        "author": "李弥逊",
        "content": "游轮走朱盖飞碧，路如羊肠山虎脊。\n奇观多似九牛毛，尘服轻于一狐腋。\n禅房借枕空函丈，野磴榰笻座盈尺。\n阴崖日淡春杲杲，老树风悲秋索索。\n丈人适意屡倾盖，舍者忘形或争席。\n已浇茗盌揽文字，不捉冰纨冻絺绤。\n饮中得仙思季真，方外分曹笑无奕。\n棋锋未接已争遁，笔阵将收犹请益。\n一生苦心太多事，半日闲身要投隙。\n急呼隔水破烟艇，更着穿云蹑山屐。\n晴峦阴障浅深画，断渚连洲耦奇画。\n愚公百念久灰冷，妄境多岐自冰释。\n闭门终欲老石经，煮鼎无心转金液。\n舁篮二子已能步，对影三人不邀客。\n蝇头比富五顷田，蜗角犹宽一区宅。\n饱谙世态罢整冠，脱略尘缘等遗舄。\n已甘流落卧深林，肯作纷纭踏长陌。\n紫阳峨峨百步近，白水粼粼一溪隔。\n床头吟蛩已催候，枝上鸣蜩行削迹。\n相期日日晓脂车，去待山头霜月白。",
        "dynasty": "宋",
        "collection_info": null
    },
    {
        "title": "游龙潭",
        "author": "李弥逊",
        "content": "秦山破碎天上来，女娲仙去空崔嵬。\n中悬鸣玉二千尺，下有百尺青铜开。\n居龙变化出嘘吸，雨暗云昏鬼神入。\n我来坐石秋水闲，云影扶疏落空湿。\n浮丘容成不可俟，摩挲青壁着名字。\n两翁下游会有时，访我钟陵五松寺。",
        "dynasty": "宋",
        "collection_info": null
    },
    {
        "title": "风雁行",
        "author": "李弥逊",
        "content": "闽山苍苍江水长，鸿雁北去随春阳。\n天寒野暗烟树湿，雨急风髙惊断行。\n前飞一雁鸣且顾，后飞一雁悲独翔。\n伤心极目暮云碧，兄弟南北俱相望。",
        "dynasty": "宋",
        "collection_info": null
    },
    {
        "title": "蹈元作诗谓仆不当以莲为妩媚而有偶有现空相之语復次韵以効齐物之说",
        "author": "李弥逊",
        "content": "登天不登山，观海不观水。\n认苗须认根，论士须论世。\n君以空说莲，无乃涉瓜李。\n我以莲喻色，亦堕绮语戏。\n二罪一状领，政坐各有以。\n一以清净观，一以富艷弃。\n不知真色中，即是大空耳。\n物生天地间，各以形自媚。\n若云皆实相，斯理恐无谓。\n君诗如乌有，我诗类亡是。\n得失付之塞上翁，对花大嚼金壶空。",
        "dynasty": "宋",
        "collection_info": null
    },
    {
        "title": "仆和蹈元莲竹之什意在誉竹于莲有投鼠之嫌明復知县有作姑两可之他日蹈元邀客置酒花下予不得无愧復用前韵以谢花云",
        "author": "李弥逊",
        "content": "蓝田官舍碧山裏，南北红蕖照明水。\n公余唤客坐晚凉，不独桃源真避世。\n举杯欲酌还自愁，退之惭花不御李。\n却持巵酒起谢花，我亦前言聊一戏。\n就令妩媚正不恶，更向郑公观所以。\n世情好恶苦不常，富贵相亲贫贱弃。\n与花俱是天涯人，万事要同风过耳。\n花闻我语为觧颜，一笑凝然作川媚。\n主人有酒君但倾，对花不饮竟何谓。\n宰官况有弄丸手，坐觧两家归两是。\n花神莫浪疑山翁，翁心壁月当寒空。",
        "dynasty": "宋",
        "collection_info": null
    },
    {
        "title": "再和明復蹈元之什",
        "author": "李弥逊",
        "content": "湓江散吏来万里，借屋僧房冷如水。\n支颐一束傥会心，容膝数椽真傲世。\n大而无用涧底松，过者不顾道傍李。\n卖刀买犊愧老农，汲水埋盆作儿戏。\n画墁求饱人共嗤，怀璧虽珍吾不以。\n宰公政明一善收，丞公声同众瑕弃。\n着酒时浇磊块胸，传歌为洗淫哇耳。\n坐中冰雪回冬臞，句裏云烟发春媚。\n我惭匪报正羞缩，君肯包荒过称谓。\n葛藤更与话短长，菽麦安能辨非是。\n但闻古来说龎公，搬柴运水不谈空。",
        "dynasty": "宋",
        "collection_info": null
    },
    {
        "title": "会饮得助亭分韵得千字",
        "author": "李弥逊",
        "content": "长松下荫八尺椽，四壁不碍万里天。\n水邉笙簧成两部，月裏山河收大千。\n山中宰相尘中仙，杯如流星酒如泉。\n饥蝉暝鸟莫浪语，净扫绿苔共醉眠。",
        "dynasty": "宋",
        "collection_info": null
    },
    {
        "title": "君用承事载酒筠溪上分韵得竹字",
        "author": "李弥逊",
        "content": "髙荷盖水临风曲，美人却扇耀红玉。\n溪翁爱之看不足，密竹阴中坐幽独。\n南邻新醅手自洒，贮以鸱夷转山腹。\n折松扫云谢羁束，近水亭台晚香馥。\n峰峦中央帖寒玉，影落杯心卧山绿。\n长瓶纵横醆未覆，更遣长鬚隔帘赎。\n酒酣歌罢睡已熟，觉来星稀斗插屋。\n人间此景眼未触，只欠桓伊弄霜竹。",
        "dynasty": "宋",
        "collection_info": null
    },
    {
        "title": "与何西仲秉烛饮梅下",
        "author": "李弥逊",
        "content": "山茶着包大如茧，初见寒梢一花展。\n强将老眼趁年华，日日芒鞋踏苔藓。\n花神似苦山翁催，不问春风有深浅。\n树头纷纷弄月明，冰雪琼瑶乱裁剪。\n痴□公事无了时，与花拚作十日期。\n阑风伏雨恐相逼，夜傍花阴烧烛随。\n攀条嚼蕊兴不尽，满把自摘香传衣。\n星星霜鬓簪不得，小捻疏英翻酒巵。\n儿童莫作吴歈声，山翁正与花神盟。\n生愁一片风飘零，留取北枝宽作程。",
        "dynasty": "宋",
        "collection_info": null
    },
    {
        "title": "送邹德久还乡在福唐作",
        "author": "李弥逊",
        "content": "长松瑟瑟摇悲风，方床冷枕鸣秋蛩。\n短衾客子起孤闷，平明归思如春鸿。\n我家君家各阳羡，梦寐不听闽山钟。\n自从敌马饮江水，去住彼此随飞蓬。\n那知万里一樽酒，碧云落日聊春容。\n野林秋净山更远，楼殿突兀藏丹枫。\n银鈎玉筯光照座，髙歌大笑声摩空。\n长亭着鞭莫太早，愁色正在登临中。\n一身四海会面少，况我与子俱成翁。\n径须留作千日醉，坐看春风舒小红。",
        "dynasty": "宋",
        "collection_info": null
    },
    {
        "title": "诸公送行分韵得驱字",
        "author": "李弥逊",
        "content": "儒生自信一束书，持以游世触事迂。\n十步倒行一步立，公家不辨私家臞。\n壮无早计老更拙，宜去不去饥所驱。\n春风力回俗士驾，政恐猿鹤讥逃逋。\n灯前酌酒赖公等，一笑未彻还送予。\n飞接双翼送好语，似欲挽我联冠裾。\n那知物理有不可，欲置万里笞黔驴。\n人言此云无此雨，安用吻舌劳分疏。\n筠山如盘溪如愚，区有瓜芋水有鱼。\n颉羹赤脚踏长鬚，醉步密竹交相扶。\n绝知君家一事无，肯为老翁聊巾车。\n古人命驾成斯须，已催小槽压真珠。",
        "dynasty": "宋",
        "collection_info": null
    },
    {
        "title": "春送杨彦侯赴试建阳用曾南丰湖水碧韵",
        "author": "李弥逊",
        "content": "人生不合留飞黄，骊驹夜发生悲凉。\n马蹄着沙去莫挽，一日万里风云翔。\n月明霜枝挂秋香，桂宫髙架辛夷梁。\n长梯摘日岂惮远，世上不数琼瑶光。\n我今官闲赋江海，老骥识路何由骧。\n昻霄气槩看公等，金印入手真毫芒。\n更谋浊酒尽清夜，晚鼓径欲催行装。",
        "dynasty": "宋",
        "collection_info": null
    },
    {
        "title": "次韵硕夫池亭赏莲",
        "author": "李弥逊",
        "content": "胡床麈尾挥长柄，风和入座花容靓。\n乍开还合晚照中，修竹佳人倚春暝。\n此间此景乐最深，世路好恶君酌斟。\n下车何必笑冯妇，投杼未免疑曾参。\n江山信美来者稀，渊明独与田父违。\n谁云宁食艾三斗，不如杯行莫停手。",
        "dynasty": "宋",
        "collection_info": null
    },
    {
        "title": "再次前韵",
        "author": "李弥逊",
        "content": "玉井花开十丈柄，天真不比鈆华靓。\n长梯摘实埋金沙，碧甃吹香彻朝暝。\n风篁为我清夜吟，拍浮酒泉不用斟。\n酒酣喝月下寒绿，玻璃影底罗辰参。\n江妃水仙尚依稀，凌波挽客亦重违。\n得钱何须问升斗，为君更试持螯手。",
        "dynasty": "宋",
        "collection_info": null
    },
    {
        "title": "黎道人自长沙入闽觧石见之论易颇有所得自言居醴陵山中有田庐养鱼种竹可以卒岁作取足庵义方堂优游其间藏书敎子甚乐也遽还求诗赠之",
        "author": "李弥逊",
        "content": "两脚不踏咸阳尘，两眼不逐潇湘春。\n胸中干坤照万古，奇偶纵横何足数。\n闭门有竹食有鱼，遗子有田家有书。\n一生可了心自足，世上纷纷谩荣辱。",
        "dynasty": "宋",
        "collection_info": null
    },
    {
        "title": "次韵似表弟卜居惠山间",
        "author": "李弥逊",
        "content": "梁溪旧隐吾家绅，石苔犹锁松间门。\n向来兄弟寄觞咏，日月转毂相朝昏。\n自君之别各千里，万金谁与通寒温。\n棣华春迟风雨书，雁字月冷蒹葭村。\n似闻径作买山计，归梦已泊松江垠。\n吾衰久矣尚能饭，荷插岂惮终岁勤。\n独无顷田占负郭，坐食病粟惭君恩。\n平生一壑志愿毕，不求华屋装泉石。\n僧窗到处即为家，柏子烟中听鼻息。\n子今白髪头尚希，未至阌乡老王室。\n背山筑室不必多，待我来鸣去前□。\n野蚕成茧真自纒，黄蜂作脾为谁力。\n肱尝三折饱更事，肯信谋身有长策。\n君不见子猷借居种竹聊自娯，有屋大奇无亦得。",
        "dynasty": "宋",
        "collection_info": null
    },
    {
        "title": "粹之载酒南山仆与子婿辈乘小舟烟雨中绝江而来饭罢復过东阁道旧论文頺然经醉归时夜潮已平虽云阴未觧而月白可鉴烟林水屿尽在目中良久急雨继作通夕不止欹卧纸帐中了不成寐因作",
        "author": "李弥逊",
        "content": "海神游戏千林昏，近山枫栎丹黄分。\n船头着处翠阴重，屐齿一过留苔痕。\n邻翁酌我苦短昼，下夜为尊起为寿。\n公荣可饮次公狂，不假朱丝转长袖。\n灯前白髪怀抱开，与子臭味今陈雷。\n隙居勿起故时念，一笑沙际邀春回。\n密云不障霜月明，枯树欲没江潮平。\n归来卧听墻壁语，万壑松风泻檐声。",
        "dynasty": "宋",
        "collection_info": null
    },
    {
        "title": "次韵叶观文送杏花",
        "author": "李弥逊",
        "content": "春风不与寒威争，轻雷自转惊群萌。\n纷纷桃李厌开谢，杏蕚一吐增双明。\n吾侪小人不敢触，走送夜閤浮香倾。\n平明七字为题品，蛮触不战收降兵。\n哦诗正喜涵清冰，攀条已恨飞红英。\n爱花不似爱诗苦，世上余物俱无情。\n使君唤客有髙致，半道未许杯盘成。\n舁篮日月走台皁，不用二字邀门生。\n长檠照席语倾座，一笑转我苍颜頳。\n更穷山水访禅寂，欲去政恐讥兼幷。",
        "dynasty": "宋",
        "collection_info": null
    },
    {
        "title": "和表之清阴亭作",
        "author": "李弥逊",
        "content": "西山朝来多爽气，露沐风梳发新翠。\n洩云无力占山腰，初日分光上山背。\n远山苍茫近山紫，四面钟鱼谈佛事。\n人间那得山为城，玉亰联锦互相似。\n先生结庐待三顾，道合宁论入宫妒。\n肯为闽山得得来，蜡屐深寻九霄路。\n诗成逸兴横太清，平明更作支提行。\n会须佳处吞八九，归去与君增眼明。",
        "dynasty": "宋",
        "collection_info": null
    },
    {
        "title": "季申枢密设醴具素以待诸客表之有诗次其韵",
        "author": "李弥逊",
        "content": "击鲜举白不厌深，髙烧银烛花成阴。\n不如伊蒲杂棃栗，数翁共话千古心。\n夜阑相对如梦寐，静听墻壁生潮音。\n我方逃禅君莫斟，归来星稀月初沉。",
        "dynasty": "宋",
        "collection_info": null
    },
    {
        "title": "题叶子宁林巢",
        "author": "李弥逊",
        "content": "谁穿空翠开蜂房，尺栏寸径一肘墻。\n主人官闲若避俗，北窗髙卧追羲皇。\n客来初骑果下马，侧身却转花邉廊。\n新成桃李碍倚杖，旋彻户牖留飞觞。\n欲眠姑去甘昼寂，不醉无归拚夜长。\n使君早有冲天志，略展风翰无地试。\n已知齐物观世间，小卜一枝聊自戏。\n坐中香穗乱云影，睡起花甘搅禅味。\n鷄虫得失何足论，鹏鷃升沉了无意。\n昔人掩鼻恐不免，天与公才那可置。\n清霜万里看横秋，莫作南柯始封计。",
        "dynasty": "宋",
        "collection_info": null
    },
    {
        "title": "案上梅",
        "author": "李弥逊",
        "content": "横枝当案雪未融，夜窗印月影若空。\n人怜太痩不奈冷，自抱幽独无愁容。\n春风杂花岂不好，一笑难与孤芳同。\n宁来作伴管城子，静炷沉水听号松。",
        "dynasty": "宋",
        "collection_info": null
    },
    {
        "title": "送李仲和之泉南其子官所",
        "author": "李弥逊",
        "content": "吾宗达士人所嗤，官居自视如鸡栖。\n十年借屋作僧梦，鱼鼓声中长抱饥。\n撑肠但有黄卷语，垒磈尽扫胸中奇。\n一朝起就綵衣养，喜气已觉生鬚眉。\n阿龙官清酷似父，五斗未足供朝糜。\n芝兰正喜在阶砌，诗礼自可娯庭闱。\n愿言早试餐玉法，富贵似与长年期。\n我今衰白心更老，结习尚余伤别离。\n熏风南浦欲分手，菡萏未折凌波姿。\n径须痛饮破愁本，酒醆旋折长荷丝。",
        "dynasty": "宋",
        "collection_info": null
    },
    {
        "title": "寄题向伯恭侍郎企疏堂",
        "author": "李弥逊",
        "content": "太冲扶策招隐士，德璋移文谢逋客。\n欲分胜地髙世流，未辨贤愚相什百。\n芗林居士人中珍，胸中不点元规尘。\n平生绝口向阿堵，能使地上流钱神。\n紫荷晓直动天语，昼日骈蕃不如雨。\n急流乃作尺蠖盘，唾手功名何足取。\n归来结屋清江干，十十五五窗岩峦。\n北窗岸帻夏日静，夜雨对客春杯寒。\n汉廷宫傅计不早，笃老辞荣身已槁。\n那知黑髪践亨衢，脱身纷纭事幽讨。\n华堂未用标新目，两翁政自晞髙躅。\n更从碧眼问入廛，却访赤松求辟谷。",
        "dynasty": "宋",
        "collection_info": null
    },
    {
        "title": "送族甥游学临安",
        "author": "李弥逊",
        "content": "熏风未放槐花黄，举子技痒撩枯肠。\n短衾不眠中夜起，鷄鸣刷羽摩参商。\n山行未尽趁落日，夜榜欲去惊鸣榔。\n男儿胸中小天下，大笑凿石分余光。\n君今怀璧自荐达，笔端娓娓陈虞唐。\n明时三面网英俊，平地一日看腾骧。\n青钱淡墨何足慕，阔步直入鸳雏行。\n归悬金印大如斗，里官负弩驱旗枪。\n向来絃歌久未効，即遣士气俱轩昻。\n吾衰不能効荦确，尚能杖履携壶浆。",
        "dynasty": "宋",
        "collection_info": null
    },
    {
        "title": "和董端明大野渔父图  其一",
        "author": "李弥逊",
        "content": "一叶扁舟漾广津，无心鸥鸟远亲人。\n苹蓼岸，静投纶，危坐初无一点尘。",
        "dynasty": "宋",
        "collection_info": null
    },
    {
        "title": "和董端明大野渔父图  其二",
        "author": "李弥逊",
        "content": "钓艇夷犹一苇横，烟波万顷寄余生。\n春雨歇，暮霞明，零乱溪花堕玉英。",
        "dynasty": "宋",
        "collection_info": null
    },
    {
        "title": "和董端明大野渔父图  其三",
        "author": "李弥逊",
        "content": "撇棹归来起暮凉，乐哉谁復慕轩裳。\n横短笛，罢鸣榔，红藕花繁作阵香。",
        "dynasty": "宋",
        "collection_info": null
    },
    {
        "title": "和董端明大野渔父图  其四",
        "author": "李弥逊",
        "content": "木落渔村载酒过，绿波萍藻鳜鱼多。\n拚醉饮，尽颜酡，不负平生笠与簔。",
        "dynasty": "宋",
        "collection_info": null
    },
    {
        "title": "和董端明大野渔父图  其五",
        "author": "李弥逊",
        "content": "玉树琼田莹骨清，短篷飘洒动吟情。\n鱼换酒，乐升平，闻道君王日圣明。",
        "dynasty": "宋",
        "collection_info": null
    },
    {
        "title": "和董端明大野渔父图  其六",
        "author": "李弥逊",
        "content": "卧月眠风乐有余，蒹葭处处钓重湖。\n斟鲁酒，鲙鲈鱼，一片家风入画图。",
        "dynasty": "宋",
        "collection_info": null
    },
    {
        "title": "春雪",
        "author": "李弥逊",
        "content": "繁云初弄日，累霭渐韬霞。\n夜色连空迥，春英入望赊。\n白霓分羽卫，青女乱簪珈。\n栩栩思轻蝶，飞飞欲尽花。\n琼瑰纔琐屑，龙鳯忽交加。\n骋岁邀难驻，便轻去莫遮。\n似因风伯力，偏助水官夸。\n阔布漫天阵，低成匝地洼。\n升阶方浸润，投隙任欹斜。\n杂沓争排拶，纵横类攫拏。\n怙阴方汹汹，畏日尚譁譁。\n遇坎宁辞险，投荒忽匿瑕。\n谁能问畛域，何处辨隆窊。\n眺远眸增眩，惊深吻尽呀。\n势包夸海若，功盖补天娲。\n赋象随形巧，嘘枯与物华。\n黏枝拳宿鹭，拆竹响翻鸦。\n径没虫书藓，滩平鸟篆沙。\n冻池静鳬鹜，冻草伏麋麚。\n弱柳封腰束，停莎老髻丫。\n圆方杂圭璧，牝牡失骊騧。\n砌走冯夷蚌，檐垂白帝蛇。\n趋明惊吏愕，唱晓误鸡哑。\n表沴愁交积，占丰信有涯。\n平施入穮蓘，余润到蓬葭。\n穫早车应稇，稌多垄看秅。\n沽帘迎路矗，赛鼓集祠挝。\n梁苑曾延客，蓝桥正忆家。\n剑歌悲杂缶，陶饮乐胜吁。\n更觅刘义伴，相从咏雪车。",
        "dynasty": "宋",
        "collection_info": null
    },
    {
        "title": "刘根道院",
        "author": "李弥逊",
        "content": "仙去久不返，遗宫仍倚嵩。\n终疑白云屋，犹隐绿毛翁。\n山晓水聚树，秋深霜影空。\n它年结庐地，千古想真风。",
        "dynasty": "宋",
        "collection_info": null
    },
    {
        "title": "天封观",
        "author": "李弥逊",
        "content": "摇落秋山路，烟留宝构昏。\n曾迴翠华步，不到紫虚门。\n可鑑丰碑壮，无知老柏尊。\n勒功当日事，寂寞更谁论。",
        "dynasty": "宋",
        "collection_info": null
    },
    {
        "title": "和少章喜晴",
        "author": "李弥逊",
        "content": "日暮马行疾，峰峦过眼频。\n雨阶长苦夜，晴谷似逢春。\n风月起归恨，江天思故人。\n机心浑已尽，唯有白头新。",
        "dynasty": "宋",
        "collection_info": null
    },
    {
        "title": "又和少章别",
        "author": "李弥逊",
        "content": "非无山林意，去住亦随缘。\n落日有归翼，乱山犹着鞭。\n风檐依路湿，烟树着行圆。\n清绝归时思，新诗句句传。",
        "dynasty": "宋",
        "collection_info": null
    },
    {
        "title": "发光林寺",
        "author": "李弥逊",
        "content": "朝发光林寺，崎岖渡復攀。\n抠衣缘翠湿，侧足下苍颜。\n急雨欲平涧，断云时见山。\n祗应超胜地，行路未尝难。",
        "dynasty": "宋",
        "collection_info": null
    },
    {
        "title": "瓜步阻风作  其一",
        "author": "李弥逊",
        "content": "西风趣秋去，何日放船迴。\n不见澄江练，唯闻捲地雷。\n宦游双鬓改，飘泊寸心灰。\n落日干坤裏，微吟酒一杯。",
        "dynasty": "宋",
        "collection_info": null
    },
    {
        "title": "瓜步阻风作  其二",
        "author": "李弥逊",
        "content": "牢落穷途暮，扁舟水四涯。\n十年长作客，万里得还家。\n云散山排仗，潮生浪趁衙。\n殷勤谢风马，为挂一帆斜。",
        "dynasty": "宋",
        "collection_info": null
    },
    {
        "title": "次韵贲远归田  其一",
        "author": "李弥逊",
        "content": "归去田园好，春随人意和。\n竹根晴日卧，牛角晚风歌。\n漂梗空三径，虚舟信一波。\n故人怜寂寞，千里问如何。",
        "dynasty": "宋",
        "collection_info": null
    },
    {
        "title": "次韵贲远归田  其二",
        "author": "李弥逊",
        "content": "归去田园好，饥餐抵万钱。\n愁从身外散，乐向酒中全。\n蚕出柔桑绿，秧齐小麦鲜。\n一廛何所寄，华髪绕江天。",
        "dynasty": "宋",
        "collection_info": null
    },
    {
        "title": "次韵贲远归田  其三",
        "author": "李弥逊",
        "content": "归去田园好，秋还橘柚乡。\n稻梳萦带水，茅枕束刍篁。\n绝迹公门步，熏心佛土香。\n此生真逆旅，无虑可消忘。",
        "dynasty": "宋",
        "collection_info": null
    },
    {
        "title": "次韵贲远归田  其四",
        "author": "李弥逊",
        "content": "归去田园好，门罗树外峰。\n地偏群燕雀，江静隐鱼龙。\n愁觅邻家酒，眠憎近寺钟。\n一春强半雨，谁与问凶丰。",
        "dynasty": "宋",
        "collection_info": null
    },
    {
        "title": "久雨阻游昭亭有作",
        "author": "李弥逊",
        "content": "浪迹随方寄，穷途触事谙。\n雨逢春甲子，江满地东南。\n客鬓霜前落，诗情酒外酣。\n上方愁独往，藜杖许同参。",
        "dynasty": "宋",
        "collection_info": null
    },
    {
        "title": "琴溪",
        "author": "李弥逊",
        "content": "竹色千钟静，溪光一鑑开。\n岩隈宿风雨，人迹老莓苔。\n控鲤定何在，骑鲸今不来。\n空余泉上月，与我共徘徊。",
        "dynasty": "宋",
        "collection_info": null
    },
    {
        "title": "秋霜阁",
        "author": "李弥逊",
        "content": "十月水西寺，兴穷还为留。\n净坊深闭雨，虚阁暗藏秋。\n妄尽霜中叶，身闲水上鸥。\n知几伤太白，五月念貂裘。",
        "dynasty": "宋",
        "collection_info": null
    },
    {
        "title": "绿竹阁",
        "author": "李弥逊",
        "content": "草木尽改色，孤标绿正繁。\n曳云扶劲节，欹石护盘根。\n静者宜投迹，髙人时避喧。\n岁寒松柏共，何必在梁园。",
        "dynasty": "宋",
        "collection_info": null
    },
    {
        "title": "春日杂咏  其一",
        "author": "李弥逊",
        "content": "春到陵阳市，人家泊翠微。\n南烹甘入筯，北户暖生衣。\n花暗昭亭寺，鱼肥句水矶。\n乐游须结社，倒着接䍦归。",
        "dynasty": "宋",
        "collection_info": null
    },
    {
        "title": "春日杂咏  其二",
        "author": "李弥逊",
        "content": "幽栖足春事，晴日若相催。\n屐齿穿沙稳，笻鬚碍竹回。\n风光初转蕙，残雪欲欺梅。\n自是经过少，柴门日日开。",
        "dynasty": "宋",
        "collection_info": null
    },
    {
        "title": "春日杂咏  其三",
        "author": "李弥逊",
        "content": "渐欲抛书卷，行藏任转蓬。\n负暄携稚子，抱熟觅邻翁。\n接叶犹妨径，拳芽未着丛。\n主林真好事，为我结新红。",
        "dynasty": "宋",
        "collection_info": null
    },
    {
        "title": "春日杂咏  其四",
        "author": "李弥逊",
        "content": "役役炎凉态，悠悠道路赊。\n情怀知老大，梦幻阅纷华。\n搅思云邉树，供愁雨外花。\n生涯书一束，到处即为家。",
        "dynasty": "宋",
        "collection_info": null
    },
    {
        "title": "春日杂咏  其五",
        "author": "李弥逊",
        "content": "忆昨金门侍，晨参玉佩声。\n觧缨青琐闼，束载锦官城。\n日与长安远，春随上苑生。\n执鞭非所好，独抱恋轩情。",
        "dynasty": "宋",
        "collection_info": null
    },
    {
        "title": "春日杂咏  其六",
        "author": "李弥逊",
        "content": "不作觚棱梦，长闲地角身。\n南冠欲从楚，西笑敢怀秦。\n鸿雁犹千里，牛羊绝四邻。\n门罗今可设，更恐白头新。",
        "dynasty": "宋",
        "collection_info": null
    },
    {
        "title": "春日杂咏  其七",
        "author": "李弥逊",
        "content": "懒慢嵇中散，宽闲得自怡。\n抱衾长恨晚，倒屐不嫌迟。\n网日蛛丝挂，梳烟柳髪垂。\n朝来被花恼，浪走习家池。",
        "dynasty": "宋",
        "collection_info": null
    },
    {
        "title": "春日杂咏  其八",
        "author": "李弥逊",
        "content": "二月忽已破，一春强半过。\n提壶工唤客，布谷巧当歌。\n得酒先愁尽，惜花翻恨多。\n逢辰不为乐，明日復如何。",
        "dynasty": "宋",
        "collection_info": null
    },
    {
        "title": "春日杂咏  其九",
        "author": "李弥逊",
        "content": "轩冕真成寄，江山早见招。\n懒从春后觉，意别枕邉消。\n竹色侵书静，松声落耳摇。\n妄心朝雾薄，乌鹊莫相撩。",
        "dynasty": "宋",
        "collection_info": null
    },
    {
        "title": "天庆道士何丹林作亭竹间方成予名之以秀野因留小诗",
        "author": "李弥逊",
        "content": "斫竹通圭窦，开垣列画图。\n干坤藏小有，日月近方壶。\n树色云邉断，山形地外孤。\n时来骋游目，更为剪繁芜。",
        "dynasty": "宋",
        "collection_info": null
    },
    {
        "title": "寄题径川刘子先逸轩",
        "author": "李弥逊",
        "content": "古县溪山裏，深轩城郭余。\n地清从近市，朋好亦多车。\n云隐寻山屐，风翻插架书。\n会看迎鹤版，不独爱吾庐。",
        "dynasty": "宋",
        "collection_info": null
    },
    {
        "title": "彦术权郡大夫相邀昭亭以病酒不果往得所示佳句辄次韵呈",
        "author": "李弥逊",
        "content": "五马行春路，松行旧不斜。\n醉眠方梦草，游骑想穿花。\n访古千秋暗，逃禅百虑赊。\n归来传丽句，字字敌春华。",
        "dynasty": "宋",
        "collection_info": null
    },
    {
        "title": "早入昭亭与同游散步山中自樵径至水滨路穷还僧舍饭",
        "author": "李弥逊",
        "content": "散策春岗晓，樵苏一径长。\n鈎衣藤挂石，断路水浮塘。\n山静竹生韵，池清兰自香。\n禅房得深憇，鱼鼓正鸣廊。",
        "dynasty": "宋",
        "collection_info": null
    },
    {
        "title": "山中遇雨",
        "author": "李弥逊",
        "content": "卯酒催归梦，僧房借枕头。\n客愁三日雨，山意十分秋。\n鸣涧涨还落，凝云去復留。\n阳乌肯回翼，髙处卜深游。",
        "dynasty": "宋",
        "collection_info": null
    },
    {
        "title": "再游龙潭",
        "author": "李弥逊",
        "content": "密雾开深径，幽奇得重行。\n水光沉树色，人语乱泉声。\n仙去山容寂，龙游雨阵轻。\n谁能筑云室，千古共凄清。",
        "dynasty": "宋",
        "collection_info": null
    },
    {
        "title": "次韵舍弟游本觉寺",
        "author": "李弥逊",
        "content": "招提俯秋水，画手借王维。\n霜磬递风韵，晓林翻露姿。\n茶烟邀客竚，帆影唤舟移。\n他日成归梦，来兴楚子悲。",
        "dynasty": "宋",
        "collection_info": null
    },
    {
        "title": "池亭待月  其一",
        "author": "李弥逊",
        "content": "轻雷不成雨，风砌旋搘床。\n山乱云行曲，楼髙月路长。\n柴门非故国，戎马尚他乡。\n笳鼓悲清暝，关河思不忘。",
        "dynasty": "宋",
        "collection_info": null
    },
    {
        "title": "池亭待月  其二",
        "author": "李弥逊",
        "content": "不寐池塘夜，萧萧夏木重。\n亭虚风趁客，水净月随侬。\n蛙喜鸣如吹，蝉饥语似蛩。\n一区真自足，何地肯相容。",
        "dynasty": "宋",
        "collection_info": null
    },
    {
        "title": "发桐庐",
        "author": "李弥逊",
        "content": "江尽溪流合，行舟落照催。\n棹歌来月浦，帆影上风桅。\n路转山容改，潮平水色回。\n兵戈满天下，飘泊壮心摧。",
        "dynasty": "宋",
        "collection_info": null
    },
    {
        "title": "次韵学士兄桐庐道中",
        "author": "李弥逊",
        "content": "溪水抱山曲，轻舟趁落霞。\n烟尘多战垒，冠盖半浮家。\n紫塞空归翼，黄河绝去槎。\n从谁论此事，心折莫云赊。",
        "dynasty": "宋",
        "collection_info": null
    },
    {
        "title": "次韵舍弟野望",
        "author": "李弥逊",
        "content": "苍崖望不极，林际起孤烟。\n渔笛蒹葭岸，农歌䆉稏田。\n青涵濠上水，碧锁峡中天。\n客鬓愁邉改，秋风又一年。",
        "dynasty": "宋",
        "collection_info": null
    },
    {
        "title": "秋晚十咏 倚杖",
        "author": "李弥逊",
        "content": "倚杖看修竹，晚林疏雨秋。\n砧声村远近，风力鸟沉浮。\n愁鬓老前白，闲心物外休。\n出门无伴侣，小立看汀鸥。",
        "dynasty": "宋",
        "collection_info": null
    },
    {
        "title": "秋晚十咏 瞑坐",
        "author": "李弥逊",
        "content": "隐几北窗静，柏烟生鼎迟。\n雨焦寒入座，风竹暗侵篱。\n贝叶谈无相，桃花现不疑。\n叩床呼稚子，怜到暮钟时。",
        "dynasty": "宋",
        "collection_info": null
    },
    {
        "title": "秋晚十咏 散策",
        "author": "李弥逊",
        "content": "散策北岗路，牛羊归径深。\n水穷人小立，山静客微吟。\n点点稻花雨，团团榕叶阴。\n田翁罢争席，明日共幽寻。",
        "dynasty": "宋",
        "collection_info": null
    },
    {
        "title": "饮酒",
        "author": "李弥逊",
        "content": "渊明不止酒，屈原长独醒。\n一樽有妙理，二子未忘形。\n车上无垂坠，眼中谁白青。\n陶然醒醉外，物我两冥冥。",
        "dynasty": "宋",
        "collection_info": null
    },
    {
        "title": "饮酒 多病",
        "author": "李弥逊",
        "content": "茗椀醒昼寝，粥盂供晚餐。\n支离惭受粟，拓落笑为官。\n幡影伽蓝古，铃声窣堵寒。\n病多闲步屐，犹可据征鞍。",
        "dynasty": "宋",
        "collection_info": null
    },
    {
        "title": "饮酒 不寐",
        "author": "李弥逊",
        "content": "不寐苦长夜，起看天未明。\n疏星微占晓，宿雾冷遮晴。\n人逐秋风老，事随朝日生。\n南飞多过雁，早寄靖边声。",
        "dynasty": "宋",
        "collection_info": null
    },
    {
        "title": "饮酒 晚望",
        "author": "李弥逊",
        "content": "寒日倚江阁，晚云低可攀。\n溪翁随水上，田妇赴虚还。\n幻境梦占梦，畏涂山復山。\n干坤有余地，闲处着衰颜。",
        "dynasty": "宋",
        "collection_info": null
    },
    {
        "title": "饮酒 客至",
        "author": "李弥逊",
        "content": "客至旋盥栉，出门惊两翁。\n山川十年隔，风雨一轩同。\n人事等飘瓦，生涯各转蓬。\n时危命如羽，忧乐酒杯中。",
        "dynasty": "宋",
        "collection_info": null
    },
    {
        "title": "饮酒 临海观望",
        "author": "李弥逊",
        "content": "指极分南北，观澜混浊清。\n荡胸金饼上，觌面玉绳横。\n洲渚平沤发，风云一噫生。\n神山端可往，九万作宽程。",
        "dynasty": "宋",
        "collection_info": null
    },
    {
        "title": "饮酒 怀远",
        "author": "李弥逊",
        "content": "去年别怀玉，山浄觉秋髙。\n岁月频思梦，江湖多怨涛。\n无书寄风翼，有鬓着霜毛。\n独立寒汀暮，忘言正鬰陶。",
        "dynasty": "宋",
        "collection_info": null
    },
    {
        "title": "寄题陈氏尚遐亭",
        "author": "李弥逊",
        "content": "结屋秋荷上，尘心想坐忘。\n露凝公子荦，风曳野人章。\n浪蘂终无实，多花根不长。\n知君有情尚，千柄竚幽香。",
        "dynasty": "宋",
        "collection_info": null
    },
    {
        "title": "和尚书兄留题兴福",
        "author": "李弥逊",
        "content": "殿阁群峰合，山根一水长。\n檐楹接云树，钟磬杂风篁。\n客枕愁花雨，斋鱼搅梦梁。\n篮舆隔溪路，目断佛龛香。",
        "dynasty": "宋",
        "collection_info": null
    },
    {
        "title": "次韵学士兄偶成",
        "author": "李弥逊",
        "content": "炎凉岂天意，四序自乘除。\n畏暑渐退舍，雄风时引裾。\n据鞍惭类马，下榻喜迎徐。\n吏退青灯裏，犹能辨蠧鱼。",
        "dynasty": "宋",
        "collection_info": null
    },
    {
        "title": "次韵曾德明司理留题西山兼简苏宰  其一",
        "author": "李弥逊",
        "content": "层轩无碍石，支径曲穿林。\n竹密催山暮，松摇乱客吟。\n琴书虚室冷，钟鼓凈坊深。\n谁谓溪坡远，能来社与岑。",
        "dynasty": "宋",
        "collection_info": null
    },
    {
        "title": "次韵曾德明司理留题西山兼简苏宰  其二",
        "author": "李弥逊",
        "content": "手种南阶竹，关情一纪中。\n倦游憎眼白，便静脱尘红。\n放浪渊明酒，浮游御寇风。\n吴霜鬓如许，何处觅还童。",
        "dynasty": "宋",
        "collection_info": null
    },
    {
        "title": "大暑久不请谒登南楼望成父西庵慨然奉思因成小诗",
        "author": "李弥逊",
        "content": "南郭子綦隐，西郊杜老居。\n风流知异代，臭味本吾庐。\n髙阁深翻贝，虚堂静散书。\n经旬想颜色，着雨问何如。",
        "dynasty": "宋",
        "collection_info": null
    },
    {
        "title": "寄枢密富丈",
        "author": "李弥逊",
        "content": "误入众香国，山深人境移。\n松筠秋色老，楼殿午云低。\n东阁传书密，西郊去路迟。\n须烦造化手，为展菊花期。",
        "dynasty": "宋",
        "collection_info": null
    },
    {
        "title": "夏日与妙现老堂二公晚步江皋露坐月下夜分乃归老堂有诗次其韵  其一",
        "author": "李弥逊",
        "content": "步屧榕根晚，明河九面横。\n两禅方外得，一笑坐中成。\n云去天逾碧，星垂月自明。\n寒江正留客，倚杖看潮生。",
        "dynasty": "宋",
        "collection_info": null
    },
    {
        "title": "夏日与妙现老堂二公晚步江皋露坐月下夜分乃归老堂有诗次其韵  其二",
        "author": "李弥逊",
        "content": "胡床兴不浅，未肯庾公贤。\n山意知秋近，江声到寺前。\n夜凉新病后，月色正愁邉。\n可惜江南梦，青灯照不眠。",
        "dynasty": "宋",
        "collection_info": null
    },
    {
        "title": "葵藿倾太阳",
        "author": "李弥逊",
        "content": "葵藿比君子，卑栖亦自荣。\n叶随朱夏盛，心逐太阳倾。\n大象无私照，孤黄不并生。\n风稍轻转影，云日澹留明。\n连茹怀君志，同根念旧情。\n拾遗千古恨，难夺恋轩英。",
        "dynasty": "宋",
        "collection_info": null
    },
    {
        "title": "次韵苏粹之发干见赠  其一",
        "author": "李弥逊",
        "content": "頽龄知有几，谁復问行藏。\n散策苍林静，抛书白昼长。\n相呼山鸟聚，自落涧花香。\n此地无车马，真成物我忘。",
        "dynasty": "宋",
        "collection_info": null
    },
    {
        "title": "次韵苏粹之发干见赠  其二",
        "author": "李弥逊",
        "content": "漂泊音书断，艰难会合迟。\n那知休老地，却数别君时。\n岁晚商山寂，天寒楚水悲。\n无言一杯酒，怀抱各相知。",
        "dynasty": "宋",
        "collection_info": null
    },
    {
        "title": "次韵王才元少师见赠",
        "author": "李弥逊",
        "content": "清昼髙轩过，岩髙得共攀。\n虾鬚深梵阁，豹尾静尘寰。\n词吐三江水，胸开九梦山。\n杯行不知夜，留月伴公还。",
        "dynasty": "宋",
        "collection_info": null
    },
    {
        "title": "游雪峰将至大目溪",
        "author": "李弥逊",
        "content": "造物随人意，轻帆百里间。\n舟痕风力健，客枕橹声闲。\n山合尘纵断，秋髙爽气还。\n望州相见处，蓦直透三关。",
        "dynasty": "宋",
        "collection_info": null
    },
    {
        "title": "和韵仲宗天宁见怀月余卧病横山得其诗颇动念所以末句见意",
        "author": "李弥逊",
        "content": "病逢木上坐，携我曲栏行。\n远水兼潮阔，层山带角横。\n秋随北雁到，愁向暮蛩生。\n正怯骚人句，诗坛莫浪盟。",
        "dynasty": "宋",
        "collection_info": null
    },
    {
        "title": "观傩",
        "author": "李弥逊",
        "content": "宝历迎新露荚残，水晶宫殿晓光寒。\n日陪僊仗温风转，云护神驱瑞霭盘。\n苇戟载颁均帝祉，桃弧一射致民安。\n威容曾许云中见，又对彤墀得细看。",
        "dynasty": "宋",
        "collection_info": null
    },
    {
        "title": "驾还观灯",
        "author": "李弥逊",
        "content": "琳宇风微宝辂还，春随人意却余寒。\n金堤花拥华芝盖，银汉云扶白玉盘。\n宴及臣邻三事协，欢均区宇九夷安。\n年年端阙龙灯试，万岁声中拜舞看。",
        "dynasty": "宋",
        "collection_info": null
    },
    {
        "title": "角楼锡宴",
        "author": "李弥逊",
        "content": "春风楼阁燕需颁，歌近云霄挂魄寒。\n翠羽钗光辉蜡炬，紫霞杯影动鵰盘。\n天心首庆三时乐，国步知同九鼎安。\n午夜烛龙明别观，传呼犹许万民看。",
        "dynasty": "宋",
        "collection_info": null
    },
    {
        "title": "次韵司业兄方池咏莲",
        "author": "李弥逊",
        "content": "秋水芙蓉四槛凉，净临明镜试晨粧。\n露凝月面浓施粉，日照□□□□□。\n预觅籧篨□□地，卧看池头日脚忙。",
        "dynasty": "宋",
        "collection_info": null
    },
    {
        "title": "次韵陈君实先生  其一",
        "author": "李弥逊",
        "content": "阅世端如木偶人，不须离妄始逢真。\n功深夜鼎三时火，候转秋河万里银。\n可笑侏儒空饱粟，犹怜痀偻解凝神。\n他时应见鞭鸾鳯，老去浮藜不夜辰。",
        "dynasty": "宋",
        "collection_info": null
    },
    {
        "title": "次韵陈君实先生  其二",
        "author": "李弥逊",
        "content": "骑马长安漫踽凉，几番桃李艷晨粧。\n目官厌阅是非海，心地不闻知见香。\n九转未能超北陆，一廛终待老南塘。\n会令坚白消同异，世事秋棋玉石忙。",
        "dynasty": "宋",
        "collection_info": null
    },
    {
        "title": "和少章罂粟汤",
        "author": "李弥逊",
        "content": "旋烹雪粒胜琼浆，扑鼻香浮绕夜窗。\n甘比玉莲开太液，色分秋练凈澄江。\n魔军战睡犹坚壁，笔阵催诗欲纳降。\n已听铿锵惊俚耳，强颜犹把寸莛撞。",
        "dynasty": "宋",
        "collection_info": null
    },
    {
        "title": "秋月迴文",
        "author": "李弥逊",
        "content": "霜盘玉隐倒团金，迥水秋天碧夜侵。\n光掩半扉寒夜永，影分疏竹翠轩深。\n长空远岫归云捲，古木髙风浥露沉。\n凉袂客愁应梦楚，长城晓角夜悲吟。",
        "dynasty": "宋",
        "collection_info": null
    },
    {
        "title": "出汴过淮有作",
        "author": "李弥逊",
        "content": "十年犹愧饱侏儒，却到淮山识旧途。\n一棹轻于堂上芥，此身闲似水中鳬。\n受风帆影随南北，弄日云容自有无。\n不用乘桴泛沧海，半生全欲老江湖。",
        "dynasty": "宋",
        "collection_info": null
    },
    {
        "title": "次韵待制兄题孔园芍药  其一",
        "author": "李弥逊",
        "content": "红药开时春可怜，烂云明锦破晴烟。\n雍容近侍千花右，绰约翻阶四户前。\n不分柳条开白眼，直愁榆叶散青钱。\n我来偶落东风后，只有鲛绡处处传。",
        "dynasty": "宋",
        "collection_info": null
    },
    {
        "title": "次韵待制兄题孔园芍药  其二",
        "author": "李弥逊",
        "content": "绝胜河阳满县香，淡粧浓抺巧相望。\n七言远逼能诗谢，万朵今闻好事黄。\n绣幕罗帏云冉冉，风裳水佩日央央。\n紫薇花底根株在，寂寞山城亦自芳。",
        "dynasty": "宋",
        "collection_info": null
    },
    {
        "title": "将到金陵投宿乌江寺",
        "author": "李弥逊",
        "content": "阅世真成一梦阑，尘埃谁復共开颜。\n辛壬癸甲常为客，南北东西只问山。\n萦树远云髙作盖，护田流水曲于环。\n秋风送我江邉寺，凖拟如今到处闲。",
        "dynasty": "宋",
        "collection_info": null
    },
    {
        "title": "晚泊江口令小舟汲江心水烹叶玙云谷碎冰散步岸浒顾望踌躇飘然有物外趣因成小诗云",
        "author": "李弥逊",
        "content": "不到钟山二十年，江邉独立思茫然。\n故园如梦南归客，明日好风东去船。\n白鹭一双轻照水，青鸦万点远漫天。\n何须痛饮排孤闷，一酌清甘胜酒泉。",
        "dynasty": "宋",
        "collection_info": null
    },
    {
        "title": "守风瓜步戏成",
        "author": "李弥逊",
        "content": "古语行船遇打头，此言端可作予羞。\n平生漫起江山兴，胜处偶为波浪留。\n败肉腐鱼三日醉，断芦衰柳十分秋。\n蒋陵秀色应凋尽，造物还能借便休。",
        "dynasty": "宋",
        "collection_info": null
    },
    {
        "title": "用陆元觐韵",
        "author": "李弥逊",
        "content": "自笑愚翁老一溪，鬓丝庭草共萋萋。\n愁邉日永人思睡，花上春浓莺乱啼。\n十事未陈身已远，三钟无补首空低。\n年来灰冷人间念，惟有葵心日日西。",
        "dynasty": "宋",
        "collection_info": null
    },
    {
        "title": "和舍弟简公序",
        "author": "李弥逊",
        "content": "百计疏慵一味闲，杖藜无日不寻山。\n着鞭每到羲皇上，扶履欣同季孟间。\n寸步思君劳远梦，七言惊我动衰颜。\n定无戞玉醻人句，拙速应胜隔岁还。",
        "dynasty": "宋",
        "collection_info": null
    },
    {
        "title": "夏日宿广敎寺风月清甚思李白敬亭诗有怀用似表弟韵",
        "author": "李弥逊",
        "content": "众鸟髙飞云去闲，相看只有敬亭山。\n孤标尚想风尘外，佳句长留天地间。\n影落金牛撩客恨，手摩玉兔练仙颜。\n故山风月非人世，何事骑鲸去不还。",
        "dynasty": "宋",
        "collection_info": null
    },
    {
        "title": "与公序避暑石盎方昼欲寝闻林间鸟鸣甚乐因得小诗云",
        "author": "李弥逊",
        "content": "一林啼鸟不知名，应怪山翁此地行。\n化蝶与周俱是梦，游鱼知我久忘情。\n胸中丘壑真余事，世上功名畏后生。\n但得盈樽供自酌，何妨人境卧渊明。",
        "dynasty": "宋",
        "collection_info": null
    },
    {
        "title": "胡文恭倅宛陵距今将百年其后来官是邦者三人至士曹公下车始访遗迹得石刻扵城北会胜寺即龛至官舍新栋宇于其上命曰绍堂属余为诗因以贻之",
        "author": "李弥逊",
        "content": "前贤不復梦逢迎，晚岁于公识典刑。\n肯子规橅夸锦绣，传家翰墨炳丹青。\n碑存岘首长怀惠，学富韦门总带经。\n会见卿材从楚往，芝兰不独秀阶庭。",
        "dynasty": "宋",
        "collection_info": null
    },
    {
        "title": "次韵旸叔见示伽陀",
        "author": "李弥逊",
        "content": "无形何用强安名，只么腾腾信脚行。\n一事到头犹是幻，万缘何处可留情。\n云归夜壑空难状，月落秋江影自生。\n唯有龎家老居士，不将尘境碍虚明。",
        "dynasty": "宋",
        "collection_info": null
    },
    {
        "title": "冬雪呈太守张嵇仲  其一",
        "author": "李弥逊",
        "content": "夜气凝空作暮寒，平明积雪欲藏山。\n定知连腊连三白，已喜先春见一斑。\n神力巧将人意改，物华阴逐岁功还。\n忧民太守铃斋暇，想对壶觞正解颜。",
        "dynasty": "宋",
        "collection_info": null
    },
    {
        "title": "冬雪呈太守张嵇仲  其二",
        "author": "李弥逊",
        "content": "控鹤缘云上广寒，四看明玉镂群山。\n铺檐漠漠鱼鳞合，入垄离离虎脊斑。\n整驭炎官方退听，将妃白帝肯言还。\n丰年预作田家喜，不独三钟慰病颜。",
        "dynasty": "宋",
        "collection_info": null
    },
    {
        "title": "冬雪呈太守张嵇仲  其三",
        "author": "李弥逊",
        "content": "插檐冰筯长新寒，薄日欺云到屋山。\n见晛半消梅额粉，因风犹染鬓毛斑。\n书生闭户眠仍稳，游子扁舟兴欲还。\n客裏情怀逢岁晚，曲生邀我一开颜。",
        "dynasty": "宋",
        "collection_info": null
    },
    {
        "title": "邵旸叔用寒字韵作诗见贻復次韵答之",
        "author": "李弥逊",
        "content": "世德兰金久未寒，交情倾盖有如山。\n天衢尚敛抟风翼，泽国难留隐雾斑。\n夜棹月溪成莫逆，春舆莲社访无还。\n逢场戏事多应暇，诗酒频过陋巷颜。",
        "dynasty": "宋",
        "collection_info": null
    },
    {
        "title": "次韵陆虞仲学士涂中咏雪  其一",
        "author": "李弥逊",
        "content": "可笑无毡老郑虔，甘寒忍喜咏丰年。\n飞花穿树春疑早，秀麦分岐瑞有先。\n白玉楼成迷万井，青云路绕认双川。\n轻缣窘幅终难状，却借骚人好句传。",
        "dynasty": "宋",
        "collection_info": null
    },
    {
        "title": "次韵陆虞仲学士涂中咏雪  其二",
        "author": "李弥逊",
        "content": "岁行去似客程兼，诗债新随雪阵添。\n唱绝郢人夸洁白，舞低赵女鬬轻纤。\n寒威莹骨胜三沐，爽气熏心解六黏。\n险语赓酬难自勉，旋干吟笔尽更籖。",
        "dynasty": "宋",
        "collection_info": null
    },
    {
        "title": "次韵似表弟喭梅之作",
        "author": "李弥逊",
        "content": "万点随风更是愁，从敎停雪破除休。\n蓬莱花使漫青眼，姑射神人新白头。\n待价琼环聊可拟，闻风桃李亦增羞。\n看残红紫冰霜后，一笑春前解百忧。",
        "dynasty": "宋",
        "collection_info": null
    },
    {
        "title": "春近风日渐佳与似表弟开小户纵步后庭",
        "author": "李弥逊",
        "content": "围炉人散长寒煤，暖日还催墐户开。\n春近郊原思梦蝶，雪残池馆见真梅。\n客愁宛转凌双鬓，岁律侵寻寄一杯。\n试绕小栏寻翠甲，履痕犹占旧苍苔。",
        "dynasty": "宋",
        "collection_info": null
    },
    {
        "title": "次韵邵旸叔秋日怀归",
        "author": "李弥逊",
        "content": "天将物色助诗鸣，秋入吟肩句倍清。\n欲为鲈莼修故事，喜闻鸿雁寄先声。\n脱身鞅掌谋须早，过眼纷华梦已成。\n他日柴桑许同社，为君漉酒具南烹。",
        "dynasty": "宋",
        "collection_info": null
    },
    {
        "title": "次韵王彦声赠梅公择",
        "author": "李弥逊",
        "content": "诗梅傲世独深居，气与孤云共捲舒。\n客辙每逢樽有酒，剑歌休嘆食无鱼。\n鲸波坐隔三山外，鹏翼终腾万里余。\n冠玉围金真戏事，醉髯聊復一轩渠。",
        "dynasty": "宋",
        "collection_info": null
    },
    {
        "title": "送王彦声归苕溪  其一",
        "author": "李弥逊",
        "content": "盛世英才偶未逢，寄身无地转如蓬。\n诗亲东野穷尤壮，赋拟相如老更工。\n鵰鹗不飞行奋迅，璠玙未献要磨礲。\n会须自要唐衢荐，谁与吹嘘借便风。",
        "dynasty": "宋",
        "collection_info": null
    },
    {
        "title": "送王彦声归苕溪  其二",
        "author": "李弥逊",
        "content": "相逢华髪两星星，旧事邯郸一梦惊。\n舌底雌黄谙世味，眼中青白见交情。\n余杯更觅论文具，好树休啼唤客声。\n后夜扁舟苕霅路，半轮寒月一溪横。",
        "dynasty": "宋",
        "collection_info": null
    },
    {
        "title": "奉陪赵彦术登迭嶂还饮陵峰梅竹间",
        "author": "李弥逊",
        "content": "春晓飞花一尺围，旋看风力屑琼瑰。\n广寒宫殿千门启，群玉峰峦四面开。\n直节自强深笑竹，清姿堪并绝知梅。\n使君剩有延枝意，收拾寒光上酒杯。",
        "dynasty": "宋",
        "collection_info": null
    },
    {
        "title": "似表弟之钱塘约岁前归愆期不至以诗寄之",
        "author": "李弥逊",
        "content": "雪泥断路屋生云，暗坐陵阳一月春。\n黄犬有知空寄恨，青毡无梦独伤神。\n急行已负梅花约，渐老长思棣蕚亲。\n尽吸西湖来着语，莫拚风月付劳薪。",
        "dynasty": "宋",
        "collection_info": null
    },
    {
        "title": "復用前韵简叔共文伯公序三友",
        "author": "李弥逊",
        "content": "老觉身名雨后云，静看人事腊前春。\n愁邉痛饮真长策，诗罢髙歌觉有神。\n远想两生如可作，晚从三子更相亲。\n北山剩欲招逋客，未用皇皇叹积薪。",
        "dynasty": "宋",
        "collection_info": null
    },
    {
        "title": "春雨不止復用前韵书怀呈诸友",
        "author": "李弥逊",
        "content": "时序惊人翻手云，不禁风雨破除春。\n岸容故故留花使，夜色明明助稼神。\n异县逢人思故旧，长年作客见疏亲。\n穷途自喜多闲日，虚费公家十束薪。",
        "dynasty": "宋",
        "collection_info": null
    },
    {
        "title": "寄题陶氏一经堂",
        "author": "李弥逊",
        "content": "金牛胜气未全无，朝挹江山近结庐。\n避席青衿家有塾，下帷皓首腹多书。\n阶庭早见芝兰秀，门巷于今燕雀疏。\n傍舍不应多种柳，后来驷马要回车。",
        "dynasty": "宋",
        "collection_info": null
    },
    {
        "title": "送邵文伯归溧阳",
        "author": "李弥逊",
        "content": "盍簪异县亦三年，浮木逢龟信偶然。\n忙裏诗筒长遣客，静中酒户不妨禅。\n酸寒溧尉君今似，枯槁湘原我自怜。\n别后弹冠应不免，着鞭莫遣祖生先。",
        "dynasty": "宋",
        "collection_info": null
    },
    {
        "title": "仆与公采户曹奉议有先世之契又旧从其伯仲游今復相遇于此前日偶过西邻不知尝辱车马承贶佳什次韵为谢",
        "author": "李弥逊",
        "content": "缚柴窄窄昼常关，剥啄髯参兴尽还。\n不听髙谭如屑玉，强酬好句似登山。\n论交此地逢三益，识面他时熟两难。\n更忆金兰家世旧，公余能復共开颜。",
        "dynasty": "宋",
        "collection_info": null
    },
    {
        "title": "次韵邦直通判少尹题普现堂见简之作",
        "author": "李弥逊",
        "content": "饱知世路厌陈人，分得僧窗寄此身。\n载月笋舆成独往，缘云藜杖与谁亲。\n足间优钵藏千界，掌上庵摩等一尘。\n赖得诗翁来着语，五松从此有知津。",
        "dynasty": "宋",
        "collection_info": null
    },
    {
        "title": "席上分韵赋梅花得知字",
        "author": "李弥逊",
        "content": "寒梅独笑野人扉，只有春风许自知。\n蜡屐追芳输我辈，着鞭持酒记他时。\n白霓行处玉妃从，明月光中宝璐垂。\n更与丁宁后来秀，醉中来折最髙枝。",
        "dynasty": "宋",
        "collection_info": null
    },
    {
        "title": "云门道中晚步",
        "author": "李弥逊",
        "content": "层林迭巘暗东西，山转岗回路更迷。\n望与游云奔落日，步随流水赴前溪。\n樵归野烧孤烟尽，牛卧春犂小麦低。\n独绕辋川图画裏，醉扶白叟杖青藜。",
        "dynasty": "宋",
        "collection_info": null
    },
    {
        "title": "渡横溪",
        "author": "李弥逊",
        "content": "百尺沧浪两岸沙，肩舆徒涉步欹斜。\n溪声犹带夜来雨，山色渐分云外霞。\n岸半断林开鸟道，水邉疏竹近人家。\n尘埃何处寻真境，试逐寒流认落花。",
        "dynasty": "宋",
        "collection_info": null
    },
    {
        "title": "陪五马诸公游西山泛舟待月而归偶作",
        "author": "李弥逊",
        "content": "鸟乌声乐报新晴，起觅邻翁作队行。\n爱日葵心倾烂熳，寻春蝶梦去纵横。\n人归髙屋山逾碧，船到平滩月已生。\n客裏不谙风景好，欲将此夕并登瀛。",
        "dynasty": "宋",
        "collection_info": null
    },
    {
        "title": "留题新安幕府聚秀轩",
        "author": "李弥逊",
        "content": "星聚群贤上幕宾，层轩髙敞枕溪漘。\n一时卢骆王杨辈，望重东西南北人。\n句裏江山端有助，学余民社政须亲。\n青冥接迹他年事，晋地卿材半楚臣。",
        "dynasty": "宋",
        "collection_info": null
    },
    {
        "title": "次韵毕裕之喜雨",
        "author": "李弥逊",
        "content": "急雨翻盆破鬰蒸，疏檐冰簟正关情。\n维摩示疾原非病，庾信裁诗老更清。\n游戏云生春浪势，吉祥风动夜潮声。\n麦秋未饱千畦润，更遣丰隆为一行。",
        "dynasty": "宋",
        "collection_info": null
    },
    {
        "title": "曹溪道中呈何公显",
        "author": "李弥逊",
        "content": "笋舆访古出秋原，山网重重护石田。\n水接桃花源上路，人行巫女峡中天。\n要令陶冶夸盘谷，何必丹青貌辋川。\n寄语能诗何水部，笔端应许见云烟。",
        "dynasty": "宋",
        "collection_info": null
    },
    {
        "title": "次韵子才曹溪道中",
        "author": "李弥逊",
        "content": "偶脱尘缨百虑宽，更穷目力快遐观。\n旋谋浊酒招强伴，行拾落英供晚餐。\n树拥山根张密幄，云随雨脚是惊湍。\n试追健笔难何似，倒策驽骀上石峦。",
        "dynasty": "宋",
        "collection_info": null
    },
    {
        "title": "次韵舜选大夫客舍中秋",
        "author": "李弥逊",
        "content": "命驾星郎独感时，兴随孤月到云涯。\n当天飞镜空撩恨，永夜明楼谩搅诗。\n后阁深藏桃叶女，前驱须趁菊花期。\n与君更卜东邻醉，放盏车轮又北驰。",
        "dynasty": "宋",
        "collection_info": null
    },
    {
        "title": "次韵国村送游黄山之作  其一",
        "author": "李弥逊",
        "content": "雨足郊原长稻孙，竹舆去路踏秋芬。\n近村篱落低临水，直面峰峦半出云。\n晚径无人重着履，夜堂有酒更论文。\n兹游清绝羲皇上，少借风烟为沐熏。",
        "dynasty": "宋",
        "collection_info": null
    },
    {
        "title": "次韵国村送游黄山之作  其二",
        "author": "李弥逊",
        "content": "雅道于今久寂寥，规橅君肯到祈招。\n鲸牙浪阔倾三峡，鹏背云髙负九霄。\n但觅图书供闭户，不忧勋业误题桥。\n七言起我黄山兴，若第诗功不愧萧。",
        "dynasty": "宋",
        "collection_info": null
    },
    {
        "title": "次韵子才汤泉出浴",
        "author": "李弥逊",
        "content": "泉出灵沙气可蒸，涤除那復数冰清。\n九阳晞髪尘缨净，七日炼形僊羽轻。\n暖沃丹田催进火，阴消神谷助长生。\n云龙傥借凌空便，径谒南台季伟兄。",
        "dynasty": "宋",
        "collection_info": null
    },
    {
        "title": "伟长知县奉议年兄作别十年邂逅于此復有数百里之隔以诗见寄輙次韵为谢",
        "author": "李弥逊",
        "content": "对着青衫下帝宸，十年不与并为仁。\n怜君卧困千金骨，笑我行摧四角轮。\n老眼相逢俱作客，新诸远寄底惊人。\n书来更数无多语，剩欲招携白水滨。",
        "dynasty": "宋",
        "collection_info": null
    },
    {
        "title": "东岗晚步",
        "author": "李弥逊",
        "content": "饭饱东岗晚杖藜，石梁横渡绿秧畦。\n深行径险从牛后，小立台髙出鸟栖。\n问舍谁人村远近，唤船别浦水东西。\n自怜头白江山裏，回首中原正鼓鼙。",
        "dynasty": "宋",
        "collection_info": null
    },
    {
        "title": "和似表弟次吴江",
        "author": "李弥逊",
        "content": "路入吴江眼倍明，长谼雨立万□□。\n仙翁曾下辽天鹤，诗老犹传跨海鲸。\n夜榜风蒲嗟去国，秋山云履趁寻盟。\n凭谁剪取半江水，要听寒潮枕底鸣。",
        "dynasty": "宋",
        "collection_info": null
    },
    {
        "title": "和小君游灵隐寺",
        "author": "李弥逊",
        "content": "俗子丛中暂拨忙，团蒲中夜拟禅房。\n澜头岩穴仙都邃，石上轩楹佛土香。\n宿雨生秋醒客梦，霁云回日借山光。\n归涂芳物酬佳兴，白菊丹枫试晚粧。",
        "dynasty": "宋",
        "collection_info": null
    },
    {
        "title": "次韵学士兄富阳道中",
        "author": "李弥逊",
        "content": "长江送客静波澜，路入回溪第一湾。\n石瀬横陈潮力减，风樯陡转橹声闲。\n驱除方寸无穷事，领略平生未识山。\n自笑疏慵似中散，政宜拓落水云间。",
        "dynasty": "宋",
        "collection_info": null
    },
    {
        "title": "将至泽溪",
        "author": "李弥逊",
        "content": "护溪迭嶂隐长城，直下寒流泯泯清。\n背水人家认鸡犬，隔林佛屋听钟鲸。\n山根合处客帆过，日脚断邉渔火明。\n投老一身无地着，欲凭双桨寄浮生。",
        "dynasty": "宋",
        "collection_info": null
    },
    {
        "title": "至玉山谒尚书兄以九日復告别途中寄之",
        "author": "李弥逊",
        "content": "小隐精庐占一丘，趁行覊雁远相求。\n豺狼当道谁青眼，兄弟他方俱白头。\n问舍终同茅屋老，榰车聊共菊花秋。\n碧云落日又分手，路细山长人更愁。",
        "dynasty": "宋",
        "collection_info": null
    },
    {
        "title": "和士特韵程进道舍人",
        "author": "李弥逊",
        "content": "旌旆光华走皁舆，斑衣星使奉安车。\n尊罍方荐龟莲寿，雨露交驰鹤板书。\n三釡及亲真可乐，一经教子未全疏。\n马蹄又踏春风去，勋业君看纵壑鱼。",
        "dynasty": "宋",
        "collection_info": null
    },
    {
        "title": "和李相园亭  其一",
        "author": "李弥逊",
        "content": "轩户新成紫翠邉，花光竹色借厨烟。\n诗人莫浪夸盘谷，画手无工貌辋川。\n何必吾庐在丘壑，要令是处有林泉。\n此心正恐无人会，把酒南山一笛前。",
        "dynasty": "宋",
        "collection_info": null
    },
    {
        "title": "和李相园亭  其二",
        "author": "李弥逊",
        "content": "肯将戏事扰虚怀，草木知名一様裁。\n不放寸阴随手过，自开十亩待春来。\n花邉未许楚狂醉，江上应怜野老哀。\n剩欲着鞭陪胜赏，扶颠正急万牛材。",
        "dynasty": "宋",
        "collection_info": null
    },
    {
        "title": "访雪峰真歇禅师",
        "author": "李弥逊",
        "content": "红尘白髪不相投，来就僧房借板头。\n大士法中龙象贵，老翁心外水云浮。\n长芦江静千山月，枯木岩寒一叶秋。\n别后相逢重着语，牧童横笛倒骑牛。",
        "dynasty": "宋",
        "collection_info": null
    },
    {
        "title": "王岩起乐斋",
        "author": "李弥逊",
        "content": "漫浪行地一舟虚，神手逢场乐有余。\n客裏纵令怀旧国，公家何必爱吾庐。\n饱知世事同分鹿，肯为时名更羡鱼。\n吏退晴窗春睡足，牙籖狼籍满床书。",
        "dynasty": "宋",
        "collection_info": null
    },
    {
        "title": "次韵钱申伯山堂之咏",
        "author": "李弥逊",
        "content": "净坊秋色老苍官，檐额飞云细可攀。\n客梦偶随疏雨断，僧游长带暮钟还。\n似闻遗锡藏银地，亲见髙人住骨山。\n愁绝寒江归去路，乱峰青处望双鬟。",
        "dynasty": "宋",
        "collection_info": null
    },
    {
        "title": "和钱申伯游东山圣泉",
        "author": "李弥逊",
        "content": "偶脱尘中一梦阑，欲穷幽事遍寻山。\n静怜人境鸡虫扰，老惬僧窗枕簟闲。\n十里秋香随屐齿，四更山月上帘颜。\n登临物色催诗兴，未信天于我辈悭。",
        "dynasty": "宋",
        "collection_info": null
    },
    {
        "title": "题汪祖义桂林堂",
        "author": "李弥逊",
        "content": "彼苍曾不与人期，胜事由来德所基。\n闭户一经真有子，传家三世定逢时。\n摛词自得江山助，种学宁求燕雀知。\n寄与诸郎饱黄卷，桂林还见长孙枝。",
        "dynasty": "宋",
        "collection_info": null
    },
    {
        "title": "和判宗展钵之作",
        "author": "李弥逊",
        "content": "公子曾修凈饭因，斋鱼声裏悟前身。\n累觞肯缓持螯手，一钵不劳行炙人。\n对镜禅心秋涧月，放怀俗虑晓江尘。\n渺茫漫笑神仙事，何用金盘荐擗麟。",
        "dynasty": "宋",
        "collection_info": null
    },
    {
        "title": "上巳日陪徽守游白水寺继登西山继白堂晚饮",
        "author": "李弥逊",
        "content": "晓衢初日动游人，迭嶂回溪绿黛新。\n自偃松篁如唤客，后开桃李尚留春。\n笑谈怀远西山上，觞咏追时白水滨。\n五马行春从此始，更驱风伯净车尘。",
        "dynasty": "宋",
        "collection_info": null
    },
    {
        "title": "晚登昭真亭云雾不见黄山因以述怀",
        "author": "李弥逊",
        "content": "莫放微云点太清，欲将游目泫孤亭。\n十年去国心长赤，一月看山眼未青。\n多病情怀千日酒，穷途生事五侯鲭。\n谩游踪迹随方寄，更觉轻扵水上萍。",
        "dynasty": "宋",
        "collection_info": null
    },
    {
        "title": "奉怀罗仲共叔共二友",
        "author": "李弥逊",
        "content": "征衫一着宛溪东，结友何人继两龚。\n寸步相期偶胡越，尺书不断见心胸。\n吟邉快覩推三语，吏退冥捜想二松。\n别后幷吞几云梦，锦嚢收拾付宾鸿。",
        "dynasty": "宋",
        "collection_info": null
    },
    {
        "title": "夏日游连江石门坐林下有虫咂肤视之仅可分有无疑蚋也以诗嘲之",
        "author": "李弥逊",
        "content": "么么何从到上方，敢将唇吻犯堂堂。\n但知射影求阴中，可笑当年不自量。\n鲎目苦遭蚊喙聒，象蹄犹畏鼠牙伤。\n须臾性命随翻手，蛮触应难望故乡。",
        "dynasty": "宋",
        "collection_info": null
    },
    {
        "title": "次韵颖仲兰室之什",
        "author": "李弥逊",
        "content": "黄卷青灯寄佛场，孤髙如在远林芳。\n下帷谁识传经董，载酒时过尚白扬。\n华髪同心犹有臭，青衿入室自知香。\n公卿本是阶庭物，莫遣行藏异素王。",
        "dynasty": "宋",
        "collection_info": null
    },
    {
        "title": "初到连江和林公晔先辈",
        "author": "李弥逊",
        "content": "投老身名信陆沉，欲将白髪寄摇岑。\n赋诗未敢施彭泽，抱瓮真堪友汉阴。\n江面飞桥夸壮丽，山腰卧石閟幽深。\n公才清绝参奇观，慰我长年去国心。",
        "dynasty": "宋",
        "collection_info": null
    },
    {
        "title": "次韵林公晔见赠",
        "author": "李弥逊",
        "content": "思君一日可当期，敢意琼瑶手自贻。\n华髪乍回千里梦，白眉重见十年知。\n惊人句好供行乐，遣客杯宽欲坐驰。\n肯斸云根同我老，剩留觞咏醉花时。",
        "dynasty": "宋",
        "collection_info": null
    },
    {
        "title": "次韵陈颖仲晚步见山",
        "author": "李弥逊",
        "content": "青鞋布袜绕江湄，矫首山房送日西。\n小榼留人灯下觅，短笻邀我醉中携。\n峰峦过雨新涂泽，草木逢春自品题。\n投老归来同逆旅，好于此地斸愚溪。",
        "dynasty": "宋",
        "collection_info": null
    },
    {
        "title": "和夷仲弟喜学士兄归",
        "author": "李弥逊",
        "content": "烽火丛中别弟兄，独看乡月几亏盈。\n万金信断秋山寂，千里人归春草荣。\n雨涨波纹催过艗，风翻叶幄避行旌。\n机云入洛悲辛后，谁似张华倒屣迎。",
        "dynasty": "宋",
        "collection_info": null
    },
    {
        "title": "翁尉以诗送莲幷酒",
        "author": "李弥逊",
        "content": "不復西河叹踽凉，真成仙吏隐襄阳。\n一生可了酒供座，千顷平铺花遶塘。\n皓腕折香遮老眼，长鬚洗杓荐新尝。\n肯分臭味同衰朽，好语犹惊得夜光。",
        "dynasty": "宋",
        "collection_info": null
    },
    {
        "title": "学士兄还乡之始会宾亲石门寺以病不能往公晔颖仲有诗次韵",
        "author": "李弥逊",
        "content": "群贤嘉会走舆臣，乍喜郎星照七闽。\n寺近南塘钟秀丽，筵开晚水荐甘珍。\n放怀想尽百川饮，留客应生四角轮。\n我独沉疴方面壁，愈风赖有两骚人。",
        "dynasty": "宋",
        "collection_info": null
    },
    {
        "title": "次韵陈蹈元见和之作",
        "author": "李弥逊",
        "content": "漫逐江鱼弔楚臣，风骚今见出吾闽。\n遗音思远冰霜淡，味语功深脍炙珍。\n一壑我曹方税驾，九霄公等政推轮。\n屏除堆案痴儿事，肯着青鞋伴散人。",
        "dynasty": "宋",
        "collection_info": null
    },
    {
        "title": "奉酬龙兴益老伽陀",
        "author": "李弥逊",
        "content": "居士心如出岫云，逢场作戏不求真。\n桃花自落非关雨，梅子半黄知是春。\n此外更无身外事，闲中那得箇中人。\n箭锋相拄君休问，千里同风始见亲。",
        "dynasty": "宋",
        "collection_info": null
    },
    {
        "title": "和陈颖仲题刘鞠祠",
        "author": "李弥逊",
        "content": "山遶平湖绿四邉，两翁遗泽到今传。\n苹风引钓鱼随艇，谷雨催耕水拍田。\n败壁丹青悲落日，荒庭绅笏想流年。\n桐乡不废春秋祀，箫鼓鸡豚久更虔。",
        "dynasty": "宋",
        "collection_info": null
    },
    {
        "title": "和颖仲山行即事",
        "author": "李弥逊",
        "content": "平芜新绿占封圻，横路游丝网落晖。\n山径人稀藏窈窕，禅扉春尽老芳菲。\n缓行照水知鱼乐，随意穿花见蝶飞。\n二子舁篮今夜月，龙钟犹胜杖藜归。",
        "dynasty": "宋",
        "collection_info": null
    },
    {
        "title": "次韵隐者陈无隅  其一",
        "author": "李弥逊",
        "content": "柴门寂寂闭山光，客至供糜有二方。\n谁荐唐衢归魏阙，肯令王适老阌乡。\n藕塘待晚对幽壑，竹院消闲近宝坊。\n用舍由时姑袖手，岂无真乐在濠梁。",
        "dynasty": "宋",
        "collection_info": null
    },
    {
        "title": "次韵隐者陈无隅  其二",
        "author": "李弥逊",
        "content": "历井扪参踏藓苔，山腰海角偶徘徊。\n身从飘泊似浮水，眼见纷华等湿灰。\n共煮松风占乳信，试寻香雪探芳媒。\n笑谈疑在蓬瀛上，下视云中两两苔。",
        "dynasty": "宋",
        "collection_info": null
    },
    {
        "title": "次韵李伯纪丞相游贤沙鳯池之作  其一",
        "author": "李弥逊",
        "content": "骑鲸破晓上崔嵬，人识仙翁第一回。\n杖屦不应尘外去，旌麾早自日邉来。\n黑头半为忧时改，青眼唯逢胜地开。\n怪底尺书频寄雁，向来交味比陈雷。",
        "dynasty": "宋",
        "collection_info": null
    },
    {
        "title": "次韵李伯纪丞相游贤沙鳯池之作  其二",
        "author": "李弥逊",
        "content": "几日公来浴鳯池，蹇驴陪乘偶参差。\n羁栖自笑卧盘谷，健句争先诵渼陂。\n世路吹虀无念到，山游啖蔗不言知。\n紬书倘遂云根筑，肯与酸寒郑老期。",
        "dynasty": "宋",
        "collection_info": null
    },
    {
        "title": "似表弟始归寇退之后置酒会亲族坐客即席赋诗次其韵",
        "author": "李弥逊",
        "content": "蓬转生涯四十年，归来华髪旧山川。\n惊魂仅免走三穴，情话喜同倾四筵。\n醉客毛吞怜海窄，诗翁刀奏失牛全。\n锦城不似还家乐，姑置行藏莫问天。",
        "dynasty": "宋",
        "collection_info": null
    },
    {
        "title": "病卧一春无復少况蹈元頋为寻山之行以诗简之",
        "author": "李弥逊",
        "content": "病与老期推復来，十分春事苦相催。\n干戈四海少闲地，寒暑一生能几回。\n止酒尊罍成说食，空华风景乱真梅。\n晴明强理寻山屐，笑口逢君倘暂开。",
        "dynasty": "宋",
        "collection_info": null
    },
    {
        "title": "復用前韵约蹈元顾",
        "author": "李弥逊",
        "content": "时序惊人咄咄来，荣枯毕竟为谁催。\n风将满地飞红去，日拥半天髙绿回。\n頋我似尝当道李，渴君如望隔林梅。\n一年春事无多子，唤取提壶触处开。",
        "dynasty": "宋",
        "collection_info": null
    },
    {
        "title": "久阴闻督邮至县奉简蹈元",
        "author": "李弥逊",
        "content": "惊呼鸡犬督邮来，想见文书手自催。\n鼓枻黄头罢田去，倾嚢黔首入苗回。\n春盈半月倾盆盎，夜雹前时落李梅。\n已向茫头望笼饼，阳乌几日放天开。",
        "dynasty": "宋",
        "collection_info": null
    },
    {
        "title": "春雨久不止戏呈诸公",
        "author": "李弥逊",
        "content": "蕉上雨声无尽来，龙疲应困阿香催。\n竹萌出土嚢锥见，燕觜得泥风鹢回。\n料峭侵衣犹带臈，廉纤昏昼已如梅。\n愁邉酒醆都无力，更着浓阴拨不开。",
        "dynasty": "宋",
        "collection_info": null
    },
    {
        "title": "游石门用前韵促陈丞",
        "author": "李弥逊",
        "content": "昨夜浓阴泼墨来，比邻折简小奚催。\n印窗寒月晓前白，寻壑春舆天际回。\n醆面绿浮新展叶，杖头黄碍半肥梅。\n知君自扫松间径，古锦何妨此地开。",
        "dynasty": "宋",
        "collection_info": null
    },
    {
        "title": "暇日游石门用前韵",
        "author": "李弥逊",
        "content": "晓御欲随风脚来，报晴乌鹊入檐催。\n松幢竹盖宝坊近，石壁云关尘境回。\n山气得春浓胜酒，花光带月冷过梅。\n却收眼力寻归路，惜取余青莫浪开。",
        "dynasty": "宋",
        "collection_info": null
    },
    {
        "title": "西山独步奉怀蹈元",
        "author": "李弥逊",
        "content": "摆脱微官万里来，非关枝上子规催。\n镜中苍鬓摘还满，花上青春唤不回。\n我筑一溪愚似柳，君工五字老扵梅。\n哦诗肯傍水旁径，剩买长瓶为子开。",
        "dynasty": "宋",
        "collection_info": null
    },
    {
        "title": "山居寄友人",
        "author": "李弥逊",
        "content": "结庐人境经过少，晚起长遭稚子催。\n闲处赤心忧国尽，病中白髪爱山回。\n林泉可使居无竹，风雨空嗟摽有梅。\n不遣飞奴频过我，欲将怀抱向谁开。",
        "dynasty": "宋",
        "collection_info": null
    },
    {
        "title": "次韵似表弟春雨漫成",
        "author": "李弥逊",
        "content": "百念关身起猬毛，雨声偏近夜床髙。\n正愁春事趁奔鹿，更觉归心折大刀。\n拥鼻吟邉聊且遣，枕肱佳处亦时遭。\n曲生怀抱肯倾倒，一酌忘忧赖尔曹。",
        "dynasty": "宋",
        "collection_info": null
    },
    {
        "title": "近报陜右大捷又继闻王师遂平建寇用髙字韵",
        "author": "李弥逊",
        "content": "南北军书走羽毛，城头喜见赤云髙。\n颇闻关陇尽归马，不独瓯闽行卖刀。\n壕吏捉人那復有，田翁泥饮不辞遭。\n会看四海收鼙鼓，郡邑官闲得坐曹。",
        "dynasty": "宋",
        "collection_info": null
    },
    {
        "title": "与似表弟游石门怀蹈元时中用髙字韵",
        "author": "李弥逊",
        "content": "逼人尘事等牛毛，袖手端须着眼髙。\n策蹇倦追千里马，荷锄安用百金刀。\n病来避酒连三月，春半寻山等一遭。\n不见鞭鸾两仙吏，秪应上界亦分曹。",
        "dynasty": "宋",
        "collection_info": null
    },
    {
        "title": "归自筠庄得似表弟晚步髙字韵继和",
        "author": "李弥逊",
        "content": "一行作吏苦吹毛，小隐非关索价髙。\n懒傍月邉持玉斧，静看花上试霜刀。\n近人鱼鸟曾相识，入眼溪山昔未遭。\n谁与着鞭春色裏，雁行风急正求曹。",
        "dynasty": "宋",
        "collection_info": null
    },
    {
        "title": "新晴再用似表弟髙字韵",
        "author": "李弥逊",
        "content": "疏林远墅见秋毫，破晓阳乌羽翼髙。\n湖面平于开匣镜，山棱光并发硎刀。\n闭门听雨宁论日，散策寻冈莫数遭。\n世上几人能避俗，簿书堆案想官曹。",
        "dynasty": "宋",
        "collection_info": null
    },
    {
        "title": "筠庄李花正开雨不得往似表弟有诗次韵",
        "author": "李弥逊",
        "content": "经旬长雨暗春山，小白枝头正可攀。\n剩欲叩舷浮绿净，未容着屐上苍顽。\n题诗过我工排闷，载酒留人肯破悭。\n要及花时酬老大，笋舆从此不须闲。",
        "dynasty": "宋",
        "collection_info": null
    },
    {
        "title": "喜晴再用闲字韵",
        "author": "李弥逊",
        "content": "风掠游云露远山，长藤竟欲与君攀。\n花神解作琼瑶报，野老心如铁石顽。\n千树暗春难比富，一枝照眼未应悭。\n不须更作含羞态，唤取张卢来共闲。",
        "dynasty": "宋",
        "collection_info": null
    },
    {
        "title": "久雨似有晴意继而復阴作望晴",
        "author": "李弥逊",
        "content": "一夜翻河落瓦沟，平明山霭欲全收。\n正疑础润云生足，直怕天明日探头。\n倐忽去来观聚蚁，现前起灭悟浮沤。\n占晴不问黄衣使，已向鸟乌声际求。",
        "dynasty": "宋",
        "collection_info": null
    },
    {
        "title": "久雨  其一",
        "author": "李弥逊",
        "content": "诗肩不柰晓风酸，后土何时得暂干。\n石鼎饭余茶乳细，竹炉经罢柏烟残。\n龙游未歇千山暗，豹隐方深一坞寒。\n白髪飘零江海上，朔云收恨赴长安。",
        "dynasty": "宋",
        "collection_info": null
    },
    {
        "title": "久雨  其二",
        "author": "李弥逊",
        "content": "榕根败屋两三椽，客径无人老更便。\n地近东南多泽国，雨逢甲子少丰年。\n径须酣饮六十日，安用取禾三百廛。\n待得风头风力□，梅花如雪月初圆。",
        "dynasty": "宋",
        "collection_info": null
    },
    {
        "title": "德甫知丞过筠庄溪亭为待月之会戏呈席上诸友",
        "author": "李弥逊",
        "content": "载酒何人过子云，传呼鸡犬亦惊奔。\n门无车马苔侵径，坐近池台竹覆尊。\n好月邀人留晚照，疾雷催雨过前村。\n独醒楚子真多事，共醉愚溪百尺浑。",
        "dynasty": "宋",
        "collection_info": null
    },
    {
        "title": "待月久不至须臾云破星露溪光发众宾懽呼席上次德甫韵",
        "author": "李弥逊",
        "content": "待月新亭兴已慵，眼花空乱烛花红。\n溪山路隔烟尘外，觞咏身疑梦寐中。\n却暑已烦瞋恚雨，扫云须赖吉祥风。\n水光已报冰轮信，一笑能令万斛空。",
        "dynasty": "宋",
        "collection_info": null
    },
    {
        "title": "岩起录云次韵张干佳什輙和寄之以道山居之况",
        "author": "李弥逊",
        "content": "前山立玉水萦罗，径竹当门一里过。\n管子与予成莫逆，曲生邀我到无何。\n老来鹤骨寒犹健，病起霜髭短更多。\n金印纍纍看公等，已甘一壑寄蹉跎。",
        "dynasty": "宋",
        "collection_info": null
    },
    {
        "title": "次韵岩起晓晴",
        "author": "李弥逊",
        "content": "白衣苍狗暗还明，造物何心听改更。\n雨足龟鱼方得计，日髙蛙黾自消声。\n浮溪荇带罗初展，粘壁虫书字不成。\n正喜太清无点缀，惨舒谁復较阴晴。",
        "dynasty": "宋",
        "collection_info": null
    },
    {
        "title": "次韵徐持志见寄",
        "author": "李弥逊",
        "content": "绣衣归卧水云乡，湛辈犹怀岘首羊。\n似我鹄乌忘白黑，知君牝牡失骊黄。\n静中禅縳应超脱，别后词锋底激昻。\n投老穷途各千里，不须留颖见锥嚢。",
        "dynasty": "宋",
        "collection_info": null
    },
    {
        "title": "德甫知丞大夫惠诗见招次韵",
        "author": "李弥逊",
        "content": "地胜官清人更幽，公田政足办槽丘。\n吏情厌问可不可，世事但从浮自浮。\n绿盖红粧供客笑，黄鸡白酒为君留。\n惯倾老瓦陪田父，髙会端如饫五侯。",
        "dynasty": "宋",
        "collection_info": null
    },
    {
        "title": "筠庄亭轩皆以筠名学士兄有诗次韵",
        "author": "李弥逊",
        "content": "种竹营巢老自如，渭川端不羡商扵。\n松行外护遮凡木，莲叶平铺覆断渠。\n我辈方宜置丘壑，此君可共乐琴书。\n轩亭处处成清閟，足了一生宁愿余。",
        "dynasty": "宋",
        "collection_info": null
    },
    {
        "title": "次韵李丞相送行二首  其一",
        "author": "李弥逊",
        "content": "三年袖手卧江滨，着眼终成出世人。\n笔下风云作时雨，胸中丘壑作阳春。\n买山尘外曾相见，漉酒愁邉情更亲。\n惜取风骚等闲句，他时密膝咏臣邻。",
        "dynasty": "宋",
        "collection_info": null
    },
    {
        "title": "次韵李丞相送行二首  其二",
        "author": "李弥逊",
        "content": "山畔孤亭一水滨，归来华髪已欺人。\n脱身异县干戈地，得意吾庐笋蕨春。\n早着青衫成底事，惯遭白眼欲谁亲。\n此君真有髙人节，肯与山翁作近邻。",
        "dynasty": "宋",
        "collection_info": null
    },
    {
        "title": "自连江赴守鄱阳黄原道中作",
        "author": "李弥逊",
        "content": "海角三年一梦成，北来重听偃溪声。\n凝云带雨留愁住，茂树随山送客行。\n秔稻沿崖畦上下，茅茨枕谷路纵横。\n莫从马腹消双髀，此地真堪老此生。",
        "dynasty": "宋",
        "collection_info": null
    },
    {
        "title": "鄱阳四望亭观雪",
        "author": "李弥逊",
        "content": "瘴海三年雨不冰，喜看万木变琼英。\n眼中何处分银界，脚底从兹上玉京。\n岁序已于芒尾见，春风先向柳梢明。\n饥馋病守存余习，欲和田家击壌声。",
        "dynasty": "宋",
        "collection_info": null
    },
    {
        "title": "寄题福州程进道止戈堂二首  其一",
        "author": "李弥逊",
        "content": "不识威名擅汉廷，云仍今復见材卿。\n万家桃李栽培盛，千里妖氛却扫清。\n羽扇纶巾聊自适，风声鹤唳已魂惊。\n向来雪锷櫜藏地，剩筑诗坛按酒兵。",
        "dynasty": "宋",
        "collection_info": null
    },
    {
        "title": "寄题福州程进道止戈堂二首  其二",
        "author": "李弥逊",
        "content": "一麾局促楚江东，时喜邻藩好信通。\n坐厌文书朱墨裏，静思谈笑圣贤中。\n浮瓯小试茶膏白，照眼分尝荔子红。\n想见髙堂分鳬鹜，竞追乐事赏年丰。",
        "dynasty": "宋",
        "collection_info": null
    },
    {
        "title": "自鄱阳得请天台散吏解官就道恍然自适戏成",
        "author": "李弥逊",
        "content": "平明解印暮投馆，公事已如风马牛。\n报政仅堪书下下，结庐剩欲榜休休。\n无名花草香随路，得计禽鱼水满沟。\n袖取向来朱墨手，按行松竹上沧洲。",
        "dynasty": "宋",
        "collection_info": null
    },
    {
        "title": "题兴敎寺",
        "author": "李弥逊",
        "content": "云开岫幌隐禅扉，髙屋凭虚面翠微。\n午枕有香清蝶梦，晚林无路送鸿飞。\n一丘一壑真吾事，三沭三熏悟昨非。\n山意有情留倦客，树头谁道不如归。",
        "dynasty": "宋",
        "collection_info": null
    },
    {
        "title": "送陈颖仲赴试省闱",
        "author": "李弥逊",
        "content": "木末挥斤玉未镌，清姿直节已飘然。\n诗书插架嗤三万，文字撑肠富五千。\n笔下行看吐黄绢，选中应喜探青钱。\n管城自有封侯相，得路功名且着鞭。",
        "dynasty": "宋",
        "collection_info": null
    },
    {
        "title": "和刘待制",
        "author": "李弥逊",
        "content": "宦游踪迹信舆台，白首知非愧鲁开。\n诗卷云烟舒復卷，吏行鳬鹜去还来。\n雨多风伯漫不省，春半花神小有才。\n谁为痴儿无乐事，眼中秀句绝纤埃。",
        "dynasty": "宋",
        "collection_info": null
    },
    {
        "title": "次韵尚书兄同游青原",
        "author": "李弥逊",
        "content": "暑风无力上襟裾，雁序衝烟入翠虚。\n小憇凈莲开梵境，偶闻密竹话真如。\n倦游政似知还翼，便静聊同得计鱼。\n不为寻思问心法，是翁心外已无余。",
        "dynasty": "宋",
        "collection_info": null
    },
    {
        "title": "次韵和韩知刚见贻之什",
        "author": "李弥逊",
        "content": "半生宦牒绊闲身，老惜跳丸过眼频。\n独笑真成当去客，相逢同是异乡人。\n静中着语已多事，熟处忘情久自亲。\n他日君来序盘谷，岩花溪竹是知津。",
        "dynasty": "宋",
        "collection_info": null
    },
    {
        "title": "次韵罗伟正寺丞见遗之什",
        "author": "李弥逊",
        "content": "鵰鹗逢秋已恨迟，公才如此尚谁羁。\n江城樽俎未三月，世路干戈方百为。\n去马便如千里别，断葭已作十分披。\n他年若下襄城路，鞭影应能指具茨。",
        "dynasty": "宋",
        "collection_info": null
    },
    {
        "title": "次韵刘宽夫春日有作",
        "author": "李弥逊",
        "content": "时序惊人翻手云，一樽聊共驻青春。\n惜花栏槛围缯绮，留客杯盘煮荇苹。\n愁外觅欢终淡薄，吟邉得酒更清新。\n休论二十年前事，目断长安陌上尘。",
        "dynasty": "宋",
        "collection_info": null
    },
    {
        "title": "送似表弟还乡",
        "author": "李弥逊",
        "content": "话别几年一月留，离歌还起楚江楼。\n往来笑子蚁旋磨，得失頋予鱼中鈎。\n雍齿且侯真戏事，冯唐已老盍归休。\n凭君为扫筠庄榻，要着南来新白头。",
        "dynasty": "宋",
        "collection_info": null
    },
    {
        "title": "次韵曾微言见赠二首  其一",
        "author": "李弥逊",
        "content": "是邦谁及大夫贤，无地容才试十全。\n侧席剩闻求德友，深居那得隐臞仙。\n张罗永日无过辙，解榻何人许对眠。\n莫为时危闲矍铄，要看走马勒燕然。",
        "dynasty": "宋",
        "collection_info": null
    },
    {
        "title": "次韵曾微言见赠二首  其二",
        "author": "李弥逊",
        "content": "自分人非日九迁，一官民社敢妨贤。\n脱尘未踏邻虚地，通籍犹分小有天。\n餐玉近传曾试法，买山取足不论钱。\n疏慵未似嵇中散，会有斜封落雁前。",
        "dynasty": "宋",
        "collection_info": null
    },
    {
        "title": "采苹亭分韵得花字",
        "author": "李弥逊",
        "content": "楼头钟鼓晓催衙，吏散庭空日已斜。\n烽火望中常作客，簿书丛裏偶成家。\n阴阴密叶榴垂实，剪剪新荷藕结花。\n小立方塘一杯酒，又传归恨到天涯。",
        "dynasty": "宋",
        "collection_info": null
    },
    {
        "title": "次韵行父舍人有感",
        "author": "李弥逊",
        "content": "飘飘文采照螭头，袖手功名未肯休。\n易水渡愁随一骑，春风吹泪着双眸。\n向来但遣淮阴将，异日宁论雍齿侯。\n应笑江南夸仲父，规模纔可限昇州。",
        "dynasty": "宋",
        "collection_info": null
    },
    {
        "title": "行父和篇颇有过情之语次韵自叙以谢",
        "author": "李弥逊",
        "content": "家在闽山最上头，大书髙屋榜休休。\n按行松竹曾施屐，应接江山不运眸。\n漫道鹤书朝赴陇，真成蚁穴梦封侯。\n紫薇落笔非吾事，抚字犹堪老一州。",
        "dynasty": "宋",
        "collection_info": null
    },
    {
        "title": "过吴江次韵行父之作",
        "author": "李弥逊",
        "content": "重来□□又成空，旧榜今无卧綵虹。\n故国平嗟□瓦砾，新亭犹见湿青红。\n雁随山远情无□，□与天穷势自通。\n尽道鲈鱼寒不食，□□祗合在江东。",
        "dynasty": "宋",
        "collection_info": null
    },
    {
        "title": "岩陵道中",
        "author": "李弥逊",
        "content": "禁路追随又两年，长竿那可使鱼缘。\n壮心未展伤迟暮，捷径无工较后先。\n软饱三杯当去客，横蒲十幅得风船。\n眼中有句无人道，谁与收归古锦编。",
        "dynasty": "宋",
        "collection_info": null
    },
    {
        "title": "舟中对月",
        "author": "李弥逊",
        "content": "悠悠乘坠寄舟车，与世真成一梦蘧。\n苦忆晓更鼍报鼓，喜逢秋远雁横书。\n江山似与诗人助，水月应知静者如。\n投老得归随处乐，独醒尤笑楚三闾。",
        "dynasty": "宋",
        "collection_info": null
    },
    {
        "title": "留别傅才儒",
        "author": "李弥逊",
        "content": "壮岁追随鬓已苍，谁将勋业问行藏。\n怜公惜莫鸡群鹤，頋我凌兢虎质羊。\n败柳亦工喧暮雨，寒花直欲腻秋霜。\n更谋浊酒穷清夜，明日山深木叶黄。",
        "dynasty": "宋",
        "collection_info": null
    },
    {
        "title": "凝碧晚望",
        "author": "李弥逊",
        "content": "秋来何必送将归，落日髙台意自悲。\n一壑未容追汗漫，三钟犹得饱支离。\n黄花对客如相笑，白髪寻人似有期。\n时序不堪翻覆手，每逢佳处亦开眉。",
        "dynasty": "宋",
        "collection_info": null
    },
    {
        "title": "晚登齐云阁",
        "author": "李弥逊",
        "content": "窈窕僧窗十肘长，解分眼界入他方。\n尘襟偶脱公家亊，鼻观重参佛土香。\n寒日半收山着色，晚风无力水磨光。\n幽寻已觉沧洲近，身外营营付一觞。",
        "dynasty": "宋",
        "collection_info": null
    },
    {
        "title": "得仙亭",
        "author": "李弥逊",
        "content": "隔水楼台耸佛宫，缘云扪石得榰笻。\n布金地主空遗像，折桂仙翁失旧踪。\n人去远山留夕照，僧归晚径带残钟。\n眼中有句无人道，欲寄丹青恐未工。",
        "dynasty": "宋",
        "collection_info": null
    },
    {
        "title": "南楼",
        "author": "李弥逊",
        "content": "百尺危楼枕水滨，风烟入眼乱纷纷。\n趁虚渔唱来成市，入壠田歌去作群。\n阁雨云深山着帽，驾潮风急浪翻云。\n寄言残夜明楼月，莫负胡床老使君。",
        "dynasty": "宋",
        "collection_info": null
    },
    {
        "title": "晚饮东湖亭用硕夫韵",
        "author": "李弥逊",
        "content": "秋后髙荷与砌平，暂迴眼白为君青。\n哦诗太瘦真成癖，对酒清狂不碍醒。\n健笔纵横那可继，醉歌悲壮亦堪听。\n如何借得南烹手，更捣香橙为荐腥。",
        "dynasty": "宋",
        "collection_info": null
    },
    {
        "title": "次韵漳州邓教授二首  其一",
        "author": "李弥逊",
        "content": "绛帐初开识马融，尊罍聊共落新宫。\n三千避席方怀古，四十无毡独见公。\n尺璧未磨终可荐，兼金久炼要加功。\n男儿事业真堪戏，莫把行藏问塞翁。",
        "dynasty": "宋",
        "collection_info": null
    },
    {
        "title": "次韵漳州邓教授二首  其二",
        "author": "李弥逊",
        "content": "十年猿鹤共萧萧，世亊驱人肯见饶。\n老态岭云风更急，壮心炉篆日还销。\n催科政拙民犹病，御侮才疏盗正骄。\n强拾陈言续清唱，却惭横槊按戎昭。",
        "dynasty": "宋",
        "collection_info": null
    },
    {
        "title": "秋日同刘方明游石师岩",
        "author": "李弥逊",
        "content": "翠合峰峦万叶稠，云擎佛屋出岩幽。\n秋光不到庭阴树，晓日先明竹外楼。\n户牖髙低分世界，川原远近失汀洲。\n阳休示我真消息，更在灵山最上头。",
        "dynasty": "宋",
        "collection_info": null
    },
    {
        "title": "南楼晚望",
        "author": "李弥逊",
        "content": "海角长安望尔赊，日邉云影更横斜。\n身闲梦觉俱成蝶，眼病朝昏只见花。\n可但陶潜能避俗，不应范蠡便浮家。\n君恩未报惊华髪，目断飞鸿水四涯。",
        "dynasty": "宋",
        "collection_info": null
    },
    {
        "title": "次韵康平仲侍郎从丞相张公登倚云亭  其一",
        "author": "李弥逊",
        "content": "皂盖凌虚岂易陪，扪参那復欲髙哉。\n云关□处尘踪断，松盖阴中宝地开。\n戎幕寇平高卧鼓，宾筵诗罢细衔杯。\n笑谈疑在青冥上，坐近中天两两台。",
        "dynasty": "宋",
        "collection_info": null
    },
    {
        "title": "次韵康平仲侍郎从丞相张公登倚云亭  其二",
        "author": "李弥逊",
        "content": "相君题品到林泉，大榜新书亦烂然。\n云护山根藏小鲁，风携人语动诸天。\n放怀对客忘青白，随意传觞任圣贤。\n谁谓瓯闽甘远俗，他时物物待陶甄。",
        "dynasty": "宋",
        "collection_info": null
    },
    {
        "title": "留题叶成父尚书山庵普光明堂",
        "author": "李弥逊",
        "content": "三生调御潮音会，楼阁随方涌化城。\n鸟树有声皆念法，云山多态摠忘情。\n禅翁自得逃禅乐，俗客犹沾避俗名。\n但了心源秋月净，刹尘何地不光明。",
        "dynasty": "宋",
        "collection_info": null
    },
    {
        "title": "成父居士于普光明堂之东别建大阁榜曰妙严将家焉阁成李子过而赋之",
        "author": "李弥逊",
        "content": "新成髙屋碍云岚，下视诸方落二三。\n妙喜不从他界断，德云今向别峰参。\n按家便可超尘染，唤客何妨到酒酣。\n居士饱知名阁意，为言童子不须南。",
        "dynasty": "宋",
        "collection_info": null
    },
    {
        "title": "次韵叶成父尚书见留之什",
        "author": "李弥逊",
        "content": "山外孤云出寸岑，营巢其下一枝深。\n久从泛宅浮家伴，未遂穿云渡水心。\n百里跻攀方着屐，十年交旧欲分襟。\n西风落日非无恨，归卧桑榆惜寸阴。",
        "dynasty": "宋",
        "collection_info": null
    },
    {
        "title": "与老禅诸上人同游鼓山灵源洞",
        "author": "李弥逊",
        "content": "茶瓯唤起清昼眠，涧松岩竹谈幽禅。\n秋曦忽随壮士臂，暮景已入诗人肩。\n尘缘咄咄鱼吞饵，胜事堂堂驹着鞭。\n屐齿欲回还小立，隔溪明灭见江船。",
        "dynasty": "宋",
        "collection_info": null
    },
    {
        "title": "庚申季冬立春日还乡公晔置酒孟园从容道旧有诗次韵",
        "author": "李弥逊",
        "content": "孟园花色璨琼瑰，倦客随春此地回。\n静院茶瓯浮积雪，深堂香鸭乱真梅。\n得闲苦厌纷纭事，畏病难禁潋灔杯。\n但扫晴窗铺大字，更将老眼为君来。",
        "dynasty": "宋",
        "collection_info": null
    },
    {
        "title": "初归筠荘苏粹之以诗见贻次韵答之  其一",
        "author": "李弥逊",
        "content": "八尺茅茨老竹林，细偿南北故园心。\n一溪止水清涵月，三日行云薄酿霖。\n归计欲成犹恨晚，醉愁无赖正伤今。\n唤回柏子香中梦，屋角秋声乱翠阴。",
        "dynasty": "宋",
        "collection_info": null
    },
    {
        "title": "初归筠荘苏粹之以诗见贻次韵答之  其二",
        "author": "李弥逊",
        "content": "他年同上楚江楼，花遶春城小谢州。\n翻手雨云人事改，跳九日月岁光流。\n霜空暮落能鸣雁，秋水风移不繫舟。\n偶筑一丘邻胜隐，杖笻衝雨亦来游。",
        "dynasty": "宋",
        "collection_info": null
    },
    {
        "title": "和明甫南山用粹之韵",
        "author": "李弥逊",
        "content": "寻源探穴上林丘，宛似愚溪柳柳州。\n树拥千头争地出，江分一股抱山流。\n阴堂阁雨云生屋，晚浦收潮草泛舟。\n幽兴未穷留眼力，将鶵结友更深游。",
        "dynasty": "宋",
        "collection_info": null
    },
    {
        "title": "新成茅庐独宿西山",
        "author": "李弥逊",
        "content": "幕上宁容燕作巢，土阶竹屋近诛茅。\n深行乐地思招隐，早悟危机欲绝交。\n溪响隔溪来枕面，月光先月到林梢。\n为官拓落真吾事，何用纷纷更解嘲。",
        "dynasty": "宋",
        "collection_info": null
    },
    {
        "title": "再用前韵",
        "author": "李弥逊",
        "content": "半生来去隔年巢，垂老朝昏一把茅。\n白酒黄鸡时唤客，碧梧翠竹旧论交。\n身闲野雁无行迹，妄尽霜林只战梢。\n剩欲细谈真子喻，谁能戏作少年嘲。",
        "dynasty": "宋",
        "collection_info": null
    },
    {
        "title": "次韵公晔席上见赠即席和之",
        "author": "李弥逊",
        "content": "酒邉着语见真情，收拾应须遣六丁。\n戢戢瓮头堪一醉，栖栖泽畔忍长醒。\n汤盂茗椀香中泛，药圃蔬畦烛下经。\n漏尽却随江月去，舞鸥迎我过寒汀。",
        "dynasty": "宋",
        "collection_info": null
    },
    {
        "title": "与公晔饮西山坐上再和前韵",
        "author": "李弥逊",
        "content": "了无一物可当情，休数行年问丙丁。\n世事于今浑似梦，醉魂从此不须醒。\n江流带月分清浊，星汉无云见纬经。\n酒尽更谋须稚子，坐听潮落响霜汀。",
        "dynasty": "宋",
        "collection_info": null
    },
    {
        "title": "南山送客席上次明甫韵",
        "author": "李弥逊",
        "content": "江北江南可避喧，已甘丘壑寄余年。\n筠梢松盖一区宅，莲叶菱花二顷田。\n秋到登山更临水，夜归骑马似乘船。\n醉中不必分乘坠，世事从头一梦然。",
        "dynasty": "宋",
        "collection_info": null
    },
    {
        "title": "次韵向伯恭侍郎",
        "author": "李弥逊",
        "content": "世外营居绝点埃，到身无地展全才。\n行藏曾许当年共，翰墨能从异县来。\n海上梅花迎岁落，江头桂子得秋开。\n一樽风月何时对，白髪思君首重回。",
        "dynasty": "宋",
        "collection_info": null
    },
    {
        "title": "月夜携家筠荘露坐池上分韵得谁字",
        "author": "李弥逊",
        "content": "累石骊泉十丈围，週遭种柳未成丝。\n溪童掬水得明月，山客扫花安屈巵。\n一榼团栾儿女语，四更历落斗牛垂。\n拦街白叟笑相问，倒着接䍦歌者谁。",
        "dynasty": "宋",
        "collection_info": null
    },
    {
        "title": "池上对月",
        "author": "李弥逊",
        "content": "捲芦吹散一空云，天面明金挂侧盆。\n竹柏疏阴浮藻荇，山河清影落干坤。\n习家池上酒初漉，越女溪邉花正繁。\n我醉欲眠归未得，纷纷身外不须论。",
        "dynasty": "宋",
        "collection_info": null
    },
    {
        "title": "夏日小集池上次韵明甫之作",
        "author": "李弥逊",
        "content": "生怕微云点太清，箨龙莫作断肠声。\n余霞到晚铢衣薄，满月当空玉斧成。\n已结松筠为老伴，不缘蛙黾唤愁生。\n但令有酒邀田父，矍铄何须更一行。",
        "dynasty": "宋",
        "collection_info": null
    },
    {
        "title": "苦早",
        "author": "李弥逊",
        "content": "单练直似御重袍，碧盌冰浆饮尚豪。\n满载骊珠思薏苡，堆盘马乳说蒲萄。\n轻雷破远喧鼍鼓，小雨遮空簇猬毛。\n谁挽天河洗炎酷，冷云凉月助风骚。",
        "dynasty": "宋",
        "collection_info": null
    },
    {
        "title": "赠硕夫",
        "author": "李弥逊",
        "content": "此君风致似吾侬，来伴筠翁晚径笻。\n世味每于谈际断，诗情尤向饮邉浓。\n溪山寄语能相觅，猿鹤论交肯见从。\n共斸云根结茅屋，自锄菜甲为君供。",
        "dynasty": "宋",
        "collection_info": null
    },
    {
        "title": "池亭独坐",
        "author": "李弥逊",
        "content": "物华苒苒竞芳新，六月红渠自作春。\n走马看花传好句，长梯摘实赖幽人。\n雨余门巷无留客，月上池台绝过尘。\n为约龟鱼共清赏，酒香花气两相亲。",
        "dynasty": "宋",
        "collection_info": null
    },
    {
        "title": "山游遇雨",
        "author": "李弥逊",
        "content": "杖藜寻胜復中休，不比红尘走燕骝。\n幽趣未穷随雨断，髙情无尽与云浮。\n冥冥深树秋犹暗，猎猎新蒲暖更柔。\n老去行藏甘一壑，不须重广畔牢愁。",
        "dynasty": "宋",
        "collection_info": null
    },
    {
        "title": "送硕夫赴试礼部",
        "author": "李弥逊",
        "content": "词垒新收汗马劳，衝寒意气九疑髙。\n上书北阙真余事，拄颊西山须汝曹。\n世虑熏心工制锦，时名唾手看连鳌。\n哦君剩欲传衣句，为解千牛绿绮袍。",
        "dynasty": "宋",
        "collection_info": null
    },
    {
        "title": "送舟过南山用琴韵  其一",
        "author": "李弥逊",
        "content": "唤起骑鲸玉树埋，江邉琢语亦佳哉。\n眼看云起山容改，坐觉春随花信来。\n隔水村深寻径入，繫船门窄待僧开。\n箇中有句无人道，更遣丰隆着雨催。",
        "dynasty": "宋",
        "collection_info": null
    },
    {
        "title": "送舟过南山用琴韵  其二",
        "author": "李弥逊",
        "content": "雪涛一苇意雄夸，惯与滩头雁聚沙。\n年后腊前梅唤客，山南水北竹为家。\n蓬蒿影裏开三径，笳鼓声中听两衙。\n去住了无忻厌赏，暮年心迹晚林鸦。",
        "dynasty": "宋",
        "collection_info": null
    },
    {
        "title": "次韵陈泰定见赠  其一",
        "author": "李弥逊",
        "content": "月魄哉生望已几，豪华未厌老相随。\n放疏世故开黄卷，销尽尘心对紫芝。\n急雨知寒催叶落，断云乘晚截山低。\n小槽早作酬春计，又是梅花结蘂时。",
        "dynasty": "宋",
        "collection_info": null
    },
    {
        "title": "次韵陈泰定见赠  其二",
        "author": "李弥逊",
        "content": "偶语无人且復吞，昼晴饶睡憇榕根。\n鸟鸣幽谷何妨静，花发深林只自繁。\n逸思共怜居有竹，清阴谁伴酒盈尊。\n非关兴尽回船急，剥啄那知客至门。",
        "dynasty": "宋",
        "collection_info": null
    },
    {
        "title": "次韵叶硕夫南归见贻  其一",
        "author": "李弥逊",
        "content": "未挂丹题雁塔中，重来溪上觅筠翁。\n相期老眼横摇碧，莫着征衫走软红。\n得失漫嗟蝉翼重，才名合见马群空。\n三年小试惊人手，未信朱衣也不公。",
        "dynasty": "宋",
        "collection_info": null
    },
    {
        "title": "次韵叶硕夫南归见贻  其二",
        "author": "李弥逊",
        "content": "飞花无数上衣裾，孤闷须凭酒破除。\n翻手作云伤往事，转头如梦欲捐书。\n但知甘苦同薇蕨，不问辛勤有屋庐。\n后日锦衣行昼里，肯来盘谷饭溪鱼。",
        "dynasty": "宋",
        "collection_info": null
    },
    {
        "title": "用硕夫韵述怀  其一",
        "author": "李弥逊",
        "content": "少年正堕尘网中，晚岁臭味商山翁。\n避喧苦厌俗眼白，得酒径借衰颜红。\n半生事业一经足，是处生涯四壁空。\n故人白髪音书断，倾盖交情独见公。",
        "dynasty": "宋",
        "collection_info": null
    },
    {
        "title": "用硕夫韵述怀  其二",
        "author": "李弥逊",
        "content": "黄尘工染寒士裾，造物不与相乘除。\n君愁尽写杜陵句，我老欲作嵇康书。\n何门真是万人敌，近事不闻三頋庐。\n端知驽马恋栈豆，水激自有溟南鱼。",
        "dynasty": "宋",
        "collection_info": null
    },
    {
        "title": "再用硕夫韵  其一",
        "author": "李弥逊",
        "content": "一丘一壑半生中，旁舍小儿见老翁。\n归来赋就晚径绿，醉时歌罢春灯红。\n壮心欲尽孤云薄，昨梦不留寒月空。\n茗盌粥盂能事毕，四三朝暮付狙公。",
        "dynasty": "宋",
        "collection_info": null
    },
    {
        "title": "再用硕夫韵  其二",
        "author": "李弥逊",
        "content": "北窗欹卧风引裾，静看燕雀沿阶除。\n攀缘已断螘旋磨，结习尚存鱼蠧书。\n一区未办扬雄宅，驷马不过渊明庐。\n苍松翠竹湖邉趣，至乐岂在真知鱼。",
        "dynasty": "宋",
        "collection_info": null
    },
    {
        "title": "筠矶待月",
        "author": "李弥逊",
        "content": "偶坐松根送落晖，竹风零露湿人衣。\n乱萤点水只自照，宿鸟赴林犹并飞。\n玉塔微澜秋月吐，澄江净练夜潮归。\n好山不负平生约，故傍吾庐翠作围。",
        "dynasty": "宋",
        "collection_info": null
    },
    {
        "title": "次韵林明甫言志",
        "author": "李弥逊",
        "content": "老竹抽萌便出林，焉知来者不如今。\n但看杞梓终成栋，不信潢污解作霖。\n久客谩撩苏子恨，中流应动祖生心。\n乘桴从我君休嘆，政恐功名苦见侵。",
        "dynasty": "宋",
        "collection_info": null
    },
    {
        "title": "同苏阮二公晚春游西溪  其一",
        "author": "李弥逊",
        "content": "力破愁城觅醉乡，苏鳬阮屐共行藏。\n觧吟疏影思和靖，忍见夭红似洛阳。\n禅客缓催梅子熟，骚人正咏牡丹芳。\n酬花但促传杯手，冰炭君休置我肠。",
        "dynasty": "宋",
        "collection_info": null
    },
    {
        "title": "同苏阮二公晚春游西溪  其二",
        "author": "李弥逊",
        "content": "唤客班荆杂乱言，雀罗成日罢张门。\n自缘贫病无过辙，可是疏慵不出村。\n阮子何人对青白，韦郎几日寄寒温。\n北枝留得瑶香在，更约文尊此地论。",
        "dynasty": "宋",
        "collection_info": null
    },
    {
        "title": "再用粹中韵各赋牡丹梅花  其一",
        "author": "李弥逊",
        "content": "曾倚沉香作好粧，竹篱茅屋肯深藏。\n天寒翠袖留空谷，岁晚长眉闭上阳。\n投辖尚能来好事，着鞭应恐并余芳。\n广平赋罢诗肩瘦，不为梅花恼石肠。",
        "dynasty": "宋",
        "collection_info": null
    },
    {
        "title": "再用粹中韵各赋牡丹梅花  其二",
        "author": "李弥逊",
        "content": "寒花入眼乱纷纷，髙卧袁安雪塞门。\n春透交枝才照座，风摇断蕚已飘村。\n返魂香细宁辞折，自暖杯深不待温。\n为约竹君同我老，交情此外更谁论。",
        "dynasty": "宋",
        "collection_info": null
    },
    {
        "title": "题子阳监丞见一庵",
        "author": "李弥逊",
        "content": "云间幽好许谁参，十亩林园拥舍南。\n隐几献花真不二，举杯邀月但成三。\n着鞭有路非吾乐，弹铗无求只自甘。\n吾亦营巢老深竹，肯分华榜共名庵。",
        "dynasty": "宋",
        "collection_info": null
    },
    {
        "title": "朴上人访筠翁于筠溪草堂袖诗为赠雨中告别将有雁荡之行屡挽不肯留索诗甚急以偈送之",
        "author": "李弥逊",
        "content": "一壑翛然听雨眠，君来着语破云烟。\n肯随鸥狎清江上，欲趁鸿飞白日邉。\n童子不应多一指，学人正自少三拳。\n急行啖蔗逢佳境，春笋出林啼杜鹃。",
        "dynasty": "宋",
        "collection_info": null
    },
    {
        "title": "仲宗访我筠溪出陪富文粹之游天宫诗见索属和次韵",
        "author": "李弥逊",
        "content": "作伴僊翁觅转春，净坊俱现宰官身。\n兰亭梦想如三月，莲社追游少一人。\n雨磴劳君鸣屐齿，风轩为我扫衣尘。\n应怜野老闻韶后，旋束蔬肠学练津。",
        "dynasty": "宋",
        "collection_info": null
    },
    {
        "title": "山门晚归",
        "author": "李弥逊",
        "content": "毗耶香饭壑源春，午枕聊分百亿身。\n旋落涧泉髙下语，自鸣山鸟送迎人。\n云山往岁真成癖，觞咏一时俱绝尘。\n已办归途踏山暝，试扪髙壁上星津。",
        "dynasty": "宋",
        "collection_info": null
    },
    {
        "title": "仲宗许过我甚久一见便有去意戏用春字韵留之",
        "author": "李弥逊",
        "content": "麦秋数尽稻花春，六尺茅茨百懒身。\n散策崎岖聊永日，繫舟剥啄定幽人。\n关心有念真形役，过眼无根俱客尘。\n肯着青鞋从我老，阿香径遣断归轮。",
        "dynasty": "宋",
        "collection_info": null
    },
    {
        "title": "与粹之游支提九日仲宗以诗酒见寄次韵答之",
        "author": "李弥逊",
        "content": "蛇径回环织女机，足间欹石碍云飞。\n西风短髪欺乌帽，落日清尊走白衣。\n病眼逢山寒水净，妄心更事远烟微。\n扫除磊磈装怀地，为载千岩万壑归。",
        "dynasty": "宋",
        "collection_info": null
    },
    {
        "title": "次韵叶成甫有怀见寄",
        "author": "李弥逊",
        "content": "来辕去棹亦劳劳，晚岁丘园避俗陶。\n问事不知三语掾，阅人无意九方皋。\n交论金石穷犹见，诗得江山老更豪。\n清梦摠能追蜡屐，雨声偏傍夜床髙。",
        "dynasty": "宋",
        "collection_info": null
    },
    {
        "title": "丞相张公筑室湘江之上若欲远人间事尽心于山水之乐以奉寿母而末章以忠孝诏诸来者寓意深矣索诗寄之  其一",
        "author": "李弥逊",
        "content": "蕙櫋兰橑湿青红，衡岳湘江一望通。\n晓日云烟随几杖，春风花草近房栊。\n赤松未结忘机伴，绿野聊从避俗翁。\n更欲将心何处尽，山河全露妙明中。",
        "dynasty": "宋",
        "collection_info": null
    },
    {
        "title": "丞相张公筑室湘江之上若欲远人间事尽心于山水之乐以奉寿母而末章以忠孝诏诸来者寓意深矣索诗寄之  其二",
        "author": "李弥逊",
        "content": "庭前兰玉走斑衣，堂上埙箎乐寿巵。\n永昼牙籖纷简帙，深庭豹尾卧旌旗。\n笑谈自有江山助，勋业从来草木知。\n许国尚余忠鲠在，此心还与岁寒期。",
        "dynasty": "宋",
        "collection_info": null
    },
    {
        "title": "次韵平仲侍郎移居见简",
        "author": "李弥逊",
        "content": "不寄斜封岁已余，那闻异县更移居。\n覊怀易动野马也，归梦自成胡蝶与。\n有宅一区如子少，受薪十束见予疏。\n摇知富有千头橘，奉乞当年种树书。",
        "dynasty": "宋",
        "collection_info": null
    },
    {
        "title": "和平仲侍郎再用移居韵",
        "author": "李弥逊",
        "content": "云屋潭潭百尺余，入帘燕雀贺新居。\n人皆役役何为者，君独欣欣而乐与。\n巵酒觅懽那得再，筒诗传恨未全疏。\n绝交定笑嵇中散，雁足来时肯繫书。",
        "dynasty": "宋",
        "collection_info": null
    },
    {
        "title": "题明叔郎中海月吹笛图",
        "author": "李弥逊",
        "content": "天上星郎骑省孙，兴随孤月到无垠。\n浮槎夜入鱼龙宅，横竹秋生海岳云。\n控鲤丹成终独往，骑鲸仙去杳难群。\n纷纷世上知君少，画茟犹能续异闻。",
        "dynasty": "宋",
        "collection_info": null
    },
    {
        "title": "次韵林褎然知县留题筠荘因寄之  其一",
        "author": "李弥逊",
        "content": "何人着脚傍岩幽，好事无过竹务猷。\n妙语径追盘谷序，轻舟独信剡溪流。\n牛刀小试知多暇，鹤板迟来坐不谋。\n欲寄一行安否问，朔风覊雁正淹留。",
        "dynasty": "宋",
        "collection_info": null
    },
    {
        "title": "次韵林褎然知县留题筠荘因寄之  其二",
        "author": "李弥逊",
        "content": "世路人心比太行，此君真可共徜徉。\n霜凝劲节明朝坞，月落寒梢散夜堂。\n可但七人供笑咏，要令千亩作阴凉。\n只愁捲地西风裏，幽梦圆时与子妨。",
        "dynasty": "宋",
        "collection_info": null
    },
    {
        "title": "未明出东门将入圣泉戏呈住山蒙庵老人",
        "author": "李弥逊",
        "content": "觌面峰峦碧障天，东方精色破昏烟。\n草头露下元无雨，衣角风生径欲仙。\n行树排宵髙展画，孤云挂壑薄披绵。\n寸田暂喜捐尘虑，不着蒙庵一缕禅。",
        "dynasty": "宋",
        "collection_info": null
    },
    {
        "title": "和渊老妙现之什",
        "author": "李弥逊",
        "content": "干坤渺渺一浮尊，万象分明水四滨。\n虎脊横空山作队，鱼鳞倒影海成纹。\n老僧诗罢闲欹竹，幽士余斋正卧云。\n妙现镜中无一事，世间从此罢挥斤。",
        "dynasty": "宋",
        "collection_info": null
    },
    {
        "title": "送萧德洪赴试建安",
        "author": "李弥逊",
        "content": "鸿鹄不作三年飞，乘秋逸兴髙九疑。\n去寻岩桂香中路，趁得御柳风前期。\n青钱立登天上选，黄绢共赏人间辞。\n汉庭第一公家事，平步凌云要及时。",
        "dynasty": "宋",
        "collection_info": null
    },
    {
        "title": "和仲宗判监",
        "author": "李弥逊",
        "content": "与世浮沉半醉醒，结庐人境昼常扃。\n微吟松竹风无定，着色峰峦雨乍经。\n方簟北窗身是梦，瘦藤斜照影随形。\n岂无曳尾泥中计，政恐肠刳不自灵。",
        "dynasty": "宋",
        "collection_info": null
    },
    {
        "title": "次韵天宁通老见贻",
        "author": "李弥逊",
        "content": "病余真是独醒人，还在僧窗自在身。\n竹杖芒鞋寻胜趣，斋盂禅板悟前因。\n江山臭味如相觅，猿鹤家风愿卜邻。\n更有髙人来着语，交游不怕白头新。",
        "dynasty": "宋",
        "collection_info": null
    },
    {
        "title": "题福唐郡园清閟亭",
        "author": "李弥逊",
        "content": "公余自种南阶竹，好事风流今未闻。\n但得七人来结友，何须千亩比封君。\n风梢不定微藏日，雨叶初干薄带云。\n自是甘棠人爱惜，不忧寒谷遇樵斤。",
        "dynasty": "宋",
        "collection_info": null
    },
    {
        "title": "题薛直老府园万象亭",
        "author": "李弥逊",
        "content": "断取方壶壮郡壕，鈎连野色上亭皋。\n星移日转天容丽，江净山明地轴髙。\n下榻筵宾供啸咏，凝香罢寝助风骚。\n使君八九吞云梦，小展风烟遗我曹。",
        "dynasty": "宋",
        "collection_info": null
    },
    {
        "title": "次韵薛帅万象亭",
        "author": "李弥逊",
        "content": "山上非烟霭四隅，山前稉稻绿成区。\n留云有计低檐额，得月从多彻户枢。\n直是春台熙远族，聊为夏屋试宏图。\n公来日出千林迥，却笑新亭咏小湖。",
        "dynasty": "宋",
        "collection_info": null
    },
    {
        "title": "次韵道夫待制万象亭",
        "author": "李弥逊",
        "content": "不见三秋若望霓，寒亭今得共攀跻。\n眼中远树两行直，脚底孤烟百尺低。\n幻出璜台辉旧观，旋安银榜快新题。\n细听屋角风云聚，谁谓天髙不可梯。",
        "dynasty": "宋",
        "collection_info": null
    },
    {
        "title": "次韵季申枢密万象亭",
        "author": "李弥逊",
        "content": "丈人手笔与僊通，点化虚无若转蓬。\n妙寄千言千嶂外，全收万象一檐中。\n深堂细篆观澄水，落日危栏数去鸿。\n更压小槽囊古锦，共临髙处待春风。",
        "dynasty": "宋",
        "collection_info": null
    },
    {
        "title": "送赵二十一观察蜀中迎亲",
        "author": "李弥逊",
        "content": "得意那知行路难，板舆行处蜀江邉。\n慈颜未拜心先往，乐事乍闻人共传。\n新制衣裳文锦縀，重颁雨露间花笺。\n回思三十年中恨，长愿儿生有母怜。",
        "dynasty": "宋",
        "collection_info": null
    },
    {
        "title": "次韵赵道夫待制放鱼之作",
        "author": "李弥逊",
        "content": "出门忽见鲤城市，脱尔宁捐一粒赀。\n就使烹鲜真可口，谁能结网更临池。\n斜风送浪回頳尾，浅水平沙走素鳍。\n勿谓寰中底么魔，三生恩怨不能欺。",
        "dynasty": "宋",
        "collection_info": null
    },
    {
        "title": "题张仲宗鸥盟轩",
        "author": "李弥逊",
        "content": "寄语沙头不下鸥，诗翁新葺面江楼。\n早知世事翻覆手，更觉人生起灭沤。\n念尽不应书咄咄，身闲何用榜休休。\n径须来结忘机伴，春水浮天不繫舟。",
        "dynasty": "宋",
        "collection_info": null
    },
    {
        "title": "陪大慈老登古院",
        "author": "李弥逊",
        "content": "林影横榰折脚床，禅翁唤我坐斜阳。\n诸天共说无生话，万壑同熏不尽香。\n茗椀泛云醒远目，藜羹煑玉闹枯肠。\n逢人若问峰头事，翠竹阴中菊正黄。",
        "dynasty": "宋",
        "collection_info": null
    },
    {
        "title": "次韵粹之通判九日之作",
        "author": "李弥逊",
        "content": "柏子香中闭净坊，为君着屐弄秋阳。\n老来见事如无事，节裏随乡且入乡。\n但可炊糜倾兔褐，何妨捻菊泛鹅黄。\n九仙坐想群贤集，不数龙山事渺茫。",
        "dynasty": "宋",
        "collection_info": null
    },
    {
        "title": "仲宗过筠荘作诗见招且有借庵之意次其韵",
        "author": "李弥逊",
        "content": "横山留我正青眼，不是归心久更微。\n病后团蒲随地隐，望中落木故园稀。\n一区已办云为盖，四壁但从山作围。\n不厌是中无一物，径来相就老禅扉。",
        "dynasty": "宋",
        "collection_info": null
    },
    {
        "title": "病后戏呈谟老禅师",
        "author": "李弥逊",
        "content": "霜髭病起若相侵，销尽平生未了心。\n一事关身俱是梦，万缘弹指已非今。\n月林清影元无定，山路幽香不可寻。\n唤取汤休共清夜，静听帘雨写鸣琴。",
        "dynasty": "宋",
        "collection_info": null
    },
    {
        "title": "送仲宗之建安",
        "author": "李弥逊",
        "content": "老翁更事几河沙，苦爱溪头管物华。\n种竹成林心未足，买船载月思无涯。\n黄莺唤友非多事，白鹭窥鱼更可嗟。\n念子蓝舁晚山裏，可能来共拾余霞。",
        "dynasty": "宋",
        "collection_info": null
    },
    {
        "title": "比见帅宪祷雨甚虔枕上闻檐声为之不寐因成",
        "author": "李弥逊",
        "content": "两公精意与神交，平地能令水满篙。\n云气远收晴嶂合，雨声偏傍夜床髙。\n辘轳未暇分甘井，舴艋应知避怒涛。\n愿受一廛须及早，秋成犹得饱儿曹。",
        "dynasty": "宋",
        "collection_info": null
    },
    {
        "title": "次韵谭彦成学士早春  其一",
        "author": "李弥逊",
        "content": "花蕾催红欲啭莺，新愁偏傍鬓毛生。\n犹怜稚子能赊酒，烂醉春盘碧涧羹。",
        "dynasty": "宋",
        "collection_info": null
    },
    {
        "title": "次韵谭彦成学士早春  其二",
        "author": "李弥逊",
        "content": "幽栖不寄绝交书，车马从喧卖酒垆。\n卧转午阴春睡足，却寻峰树数花鬚。",
        "dynasty": "宋",
        "collection_info": null
    },
    {
        "title": "次韵谭彦成学士早春  其三",
        "author": "李弥逊",
        "content": "十二楼台白玉成，云车翻日上觚棱。\n太平何许同民乐，天阙双龙护一灯。",
        "dynasty": "宋",
        "collection_info": null
    },
    {
        "title": "次韵谭彦成学士早春  其四",
        "author": "李弥逊",
        "content": "渺渺家山水四涯，秋风曾忆醉黄华。\n马头不识南塘路，又看咸阳二月花。",
        "dynasty": "宋",
        "collection_info": null
    },
    {
        "title": "次韵谭彦成学士早春  其五",
        "author": "李弥逊",
        "content": "风絮萦寒昼拥炉，枝头犹得暗香余。\n折来不拟供尊俎，静对翛然一榻书。",
        "dynasty": "宋",
        "collection_info": null
    },
    {
        "title": "方池独步",
        "author": "李弥逊",
        "content": "度柳穿莎一径通，曲堤初咏舞雩风。\n我来似与春期约，南陌东畦到处红。",
        "dynasty": "宋",
        "collection_info": null
    },
    {
        "title": "六六轩",
        "author": "李弥逊",
        "content": "秋雨已分千壑间，午天初放一轩晴。\n拨开三十六峰翠，为洗老人双眼明。",
        "dynasty": "宋",
        "collection_info": null
    },
    {
        "title": "可师止庵",
        "author": "李弥逊",
        "content": "踏尽东西散胜岩，却提隻履过江南。\n远人若觧真常位，不碍携庵到处参。",
        "dynasty": "宋",
        "collection_info": null
    },
    {
        "title": "面壁庵",
        "author": "李弥逊",
        "content": "败壁纵横销翠烟，岩花犹落旧庵前。\n从来说法无人会，寂寂空山谩九年。",
        "dynasty": "宋",
        "collection_info": null
    },
    {
        "title": "宿光林怀少章",
        "author": "李弥逊",
        "content": "烟断伽蓝欲报昏，竹梢风雨乱纷纷。\n悬知借枕山腰舍，魂梦已随超化云。",
        "dynasty": "宋",
        "collection_info": null
    },
    {
        "title": "己亥季秋至凈居思大智者道场因瞻二士相三日会天大雨不得探险绝而以诗记之  其一",
        "author": "李弥逊",
        "content": "三苏岩壑连云秀，二士门庭匝地新。\n带雨山光无限思，一时分付镜中人。",
        "dynasty": "宋",
        "collection_info": null
    },
    {
        "title": "己亥季秋至凈居思大智者道场因瞻二士相三日会天大雨不得探险绝而以诗记之  其二",
        "author": "李弥逊",
        "content": "香断寒炉古庙空，金毛一去了无踪。\n分明曾得真消息，犹有参天十万松。",
        "dynasty": "宋",
        "collection_info": null
    },
    {
        "title": "己亥季秋至凈居思大智者道场因瞻二士相三日会天大雨不得探险绝而以诗记之  其三",
        "author": "李弥逊",
        "content": "雨华随步到天关，远目纔分缭绕山。\n风马不驰前景断，更于何地觅无还。",
        "dynasty": "宋",
        "collection_info": null
    },
    {
        "title": "己亥季秋至凈居思大智者道场因瞻二士相三日会天大雨不得探险绝而以诗记之  其四",
        "author": "李弥逊",
        "content": "白雾苍烟暗九秋，殷床金吼抱山楼。\n为霖未必浑三日，似有闲云伴我留。",
        "dynasty": "宋",
        "collection_info": null
    },
    {
        "title": "仪真道中  其一",
        "author": "李弥逊",
        "content": "过尽长淮未见山，倦寻残梦独凭栏。\n风烟渐欲回春眼，不似蒋陵江上看。",
        "dynasty": "宋",
        "collection_info": null
    },
    {
        "title": "仪真道中  其二",
        "author": "李弥逊",
        "content": "长天漠漠水连空，云淡风微两两红。\n南北不知缘底事，一生半落往来中。",
        "dynasty": "宋",
        "collection_info": null
    },
    {
        "title": "仪真道中  其三",
        "author": "李弥逊",
        "content": "旋捣香秔炊玉粒，饱肥鲜鲫鲙银丝。\n他年虚费太官粟，到得江头已恨迟。",
        "dynasty": "宋",
        "collection_info": null
    },
    {
        "title": "留题鑑远楼  其一",
        "author": "李弥逊",
        "content": "表裏江山面面来，秋风此日偶徘徊。\n尘埃阅尽心如鑑，一到江楼眼为开。",
        "dynasty": "宋",
        "collection_info": null
    },
    {
        "title": "留题鑑远楼  其二",
        "author": "李弥逊",
        "content": "凭虚瞰碧与云浮，只有闲身尽日留。\n更拟梦回还独上，来看残夜水明楼。",
        "dynasty": "宋",
        "collection_info": null
    },
    {
        "title": "留题鑑远楼  其三",
        "author": "李弥逊",
        "content": "霜天晓日鑑中新，眼力由来未见真。\n万古茫茫一尘迹，碧山无际水无垠。",
        "dynasty": "宋",
        "collection_info": null
    },
    {
        "title": "舟师谒祠回天风已霁信若有感姑以二绝道其事  其一",
        "author": "李弥逊",
        "content": "长芦山下隐龙宫，沥酒船迴落照中。\n已有龟纹为传卜，不劳乌尾更占风。",
        "dynasty": "宋",
        "collection_info": null
    },
    {
        "title": "舟师谒祠回天风已霁信若有感姑以二绝道其事  其二",
        "author": "李弥逊",
        "content": "水底明河碧浸星，琉璃不动一江平。\n横铺十幅指东去，坐看晓帆千里轻。",
        "dynasty": "宋",
        "collection_info": null
    },
    {
        "title": "渡江  其一",
        "author": "李弥逊",
        "content": "沿江山断水如天，横绝奔流一叶船。\n身世自知同幻梦，不应对此重茫然。",
        "dynasty": "宋",
        "collection_info": null
    },
    {
        "title": "渡江  其二",
        "author": "李弥逊",
        "content": "山形虎脊髙低去，帆影鱼鳞远近来。\n已到江南望江北，更留青眼为谁开。",
        "dynasty": "宋",
        "collection_info": null
    },
    {
        "title": "过岳冠山  其一",
        "author": "李弥逊",
        "content": "岳冠山下月黄昏，石立波吞势莫分。\n回首风前魂欲断，东西南北水连云。",
        "dynasty": "宋",
        "collection_info": null
    },
    {
        "title": "过岳冠山  其二",
        "author": "李弥逊",
        "content": "驾潮风急浪翻矶，舟子操舟不自持。\n若使畏涂知勇退，世间何处更乘危。",
        "dynasty": "宋",
        "collection_info": null
    },
    {
        "title": "秋晚即事  其一",
        "author": "李弥逊",
        "content": "一水萦回两岸鸥，翩翩无数近行舟。\n十年不见浑如旧，有意随人天际浮。",
        "dynasty": "宋",
        "collection_info": null
    },
    {
        "title": "秋晚即事  其二",
        "author": "李弥逊",
        "content": "华髪鬅鬙一榻书，舟移斜日似籧篨。\n似闻载酒江邉寺，更倒青钱留白鱼。",
        "dynasty": "宋",
        "collection_info": null
    },
    {
        "title": "秋晚即事  其三",
        "author": "李弥逊",
        "content": "霜树今无一叶留，日邉云暗使人愁。\n独怜扬子湾头岸，犹有黄花恋晚秋。",
        "dynasty": "宋",
        "collection_info": null
    },
    {
        "title": "和近思  其一",
        "author": "李弥逊",
        "content": "风帆十日转长山，为送闲身到广寒。\n明月峰峦人境外，溪声一夜响前滩。",
        "dynasty": "宋",
        "collection_info": null
    },
    {
        "title": "和近思  其二",
        "author": "李弥逊",
        "content": "岩排绿树石相重，涨水交流失旧谼。\n细觅向来行历地，十年尘迹转头空。",
        "dynasty": "宋",
        "collection_info": null
    },
    {
        "title": "春日书斋偶成  其一",
        "author": "李弥逊",
        "content": "底急流光过眼频，斩新花蘂已成陈。\n手移红药东风裏，着意流连背我春。",
        "dynasty": "宋",
        "collection_info": null
    },
    {
        "title": "春日书斋偶成  其二",
        "author": "李弥逊",
        "content": "渐老追芳苦厌劳，团蒲欹坐首慵搔。\n觧将一笑醒人眼，多谢红稠屋角桃。",
        "dynasty": "宋",
        "collection_info": null
    },
    {
        "title": "春日书斋偶成  其三",
        "author": "李弥逊",
        "content": "柳花纔落未成绵，海蘂初分半尚攀。\n鸭甲不鸣深院昼，一床真梦不论钱。",
        "dynasty": "宋",
        "collection_info": null
    },
    {
        "title": "春日书斋偶成  其四",
        "author": "李弥逊",
        "content": "桃红半老杏红衰，乱委苍苔况是梅。\n不恨狂风取花去，一樽寒食为谁开。",
        "dynasty": "宋",
        "collection_info": null
    },
    {
        "title": "春日书斋偶成  其五",
        "author": "李弥逊",
        "content": "清氛远俗推兰友，直节过人见竹君。\n慰我山城长寂寞，相期髙卧敬亭云。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "李弥逊",
        "content": "长檠当昼知无用，团扇经秋叹已陈。\n我独不才端有似，五年泽国又逢春。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "李弥逊",
        "content": "薄宦驱人不亦劳，久纡章服碍爬搔。\n何时归卧钟山石，荷插长随手种桃。",
        "dynasty": "宋",
        "collection_info": null
    },
    {
        "title": "再用前韵  其三",
        "author": "李弥逊",
        "content": "努力避喧遭掣肘，强颜追好得嗔拳。\n交情只有春风厚，千里随人不用钱。",
        "dynasty": "宋",
        "collection_info": null
    },
    {
        "title": "再用前韵  其四",
        "author": "李弥逊",
        "content": "今年春早未全衰，社酒盘中不见梅。\n快把霜刀倩天女，鷰忙时节有花开。",
        "dynasty": "宋",
        "collection_info": null
    },
    {
        "title": "再用前韵  其五",
        "author": "李弥逊",
        "content": "逢逢伐鼓水邉村，狼藉春盘祝社君。\n但愿官曹皆鲁卓，不须南北稼如云。",
        "dynasty": "宋",
        "collection_info": null
    },
    {
        "title": "復用前韵  其一",
        "author": "李弥逊",
        "content": "来辕去棹自惊频，七十无多半在陈。\n寸步家山不归去，空留猿鹤占青春。",
        "dynasty": "宋",
        "collection_info": null
    },
    {
        "title": "復用前韵  其二",
        "author": "李弥逊",
        "content": "唤起春眠恨伯劳，一簪华髪不禁搔。\n缓寻新绿偏疑竹，细数轻红错认桃。",
        "dynasty": "宋",
        "collection_info": null
    },
    {
        "title": "復用前韵  其三",
        "author": "李弥逊",
        "content": "急雨残花绝可怜，花如鷄肋雨如拳。\n千金倘赎花枝怨，不为囊空惜一钱。",
        "dynasty": "宋",
        "collection_info": null
    },
    {
        "title": "復用前韵  其四",
        "author": "李弥逊",
        "content": "春半寒威不柰衰，一番细雨长青梅。\n惜花院落从风扫，待燕帘栊彻晓开。",
        "dynasty": "宋",
        "collection_info": null
    },
    {
        "title": "復用前韵  其五",
        "author": "李弥逊",
        "content": "青精饭熟思留客，碧涧芹香可献君。\n睡起茶瓯风两腋，功名何啻等浮云。",
        "dynasty": "宋",
        "collection_info": null
    },
    {
        "title": "春雨",
        "author": "李弥逊",
        "content": "蒙蒙烟雨网春晖，南陌清明二月时。\n细草养泥供燕子，好花藏蜜待蜂儿。",
        "dynasty": "宋",
        "collection_info": null
    },
    {
        "title": "石盎寺竹轩",
        "author": "李弥逊",
        "content": "蛇行曲折度平冈，乱竹疏松荫佛场。\n乞得曲肱方席地，秋风送我上羲皇。",
        "dynasty": "宋",
        "collection_info": null
    },
    {
        "title": "将至水西登漠山休休庵少憇遂过白云",
        "author": "李弥逊",
        "content": "偶到灵山最上头，出檐髙竹不知秋。\n杖藜欲趁西溪月，未放闲身尽日游。",
        "dynasty": "宋",
        "collection_info": null
    },
    {
        "title": "大宁以雨復留借榻老僧禅室",
        "author": "李弥逊",
        "content": "乞得禅房半日留，卧看岩雨泻清沟。\n浮云岂是尘中物，又逐秋风天外游。",
        "dynasty": "宋",
        "collection_info": null
    },
    {
        "title": "自大宁泛舟还泾川",
        "author": "李弥逊",
        "content": "岸梢浓染一溪青，山影归舟落叶轻。\n欲学渔郎扬纶手，雨簔月笛了平生。",
        "dynasty": "宋",
        "collection_info": null
    },
    {
        "title": "舟中风雨梅公择有不悦之色因用其韵与解之",
        "author": "李弥逊",
        "content": "清于眀鑑绿于蓝，水色山容摠一般。\n游子正怀覊旅恨，聊将目力解眉攒。",
        "dynasty": "宋",
        "collection_info": null
    },
    {
        "title": "崇安寺谒归云老人不遇",
        "author": "李弥逊",
        "content": "入寺又逢曦未来，草荒庭院几生埃。\n黄华翠竹无人问，只得僧房一梦迴。",
        "dynasty": "宋",
        "collection_info": null
    },
    {
        "title": "留题曾丞道堂",
        "author": "李弥逊",
        "content": "阴阴翠竹锁虚堂，竹外青山半出墻。\n七尺龙牙消白昼，便应题作小秋霜。",
        "dynasty": "宋",
        "collection_info": null
    },
    {
        "title": "石菖蒲",
        "author": "李弥逊",
        "content": "石根九节细相萦，叶比龟毛照眼青。\n邱壑生涯虽傲世，引年终是笑豨苓。",
        "dynasty": "宋",
        "collection_info": null
    },
    {
        "title": "游梅坡席上杂酬  其一",
        "author": "李弥逊",
        "content": "知章不怕酒如泉，莫遣花催蜡蠋烟。\n明日宿云生晓雾，一番风雨暗梅川。",
        "dynasty": "宋",
        "collection_info": null
    },
    {
        "title": "游梅坡席上杂酬  其二",
        "author": "李弥逊",
        "content": "风约疏梅蘸石泉，山涵弱柳借厨烟。\n竹篱茅屋倾樽酒，坐看银鈎上晚川。",
        "dynasty": "宋",
        "collection_info": null
    },
    {
        "title": "游梅坡席上杂酬  其三",
        "author": "李弥逊",
        "content": "酒面风生缬，纱巾日共斜。\n醉乡知路隐，不復问吾家。",
        "dynasty": "宋",
        "collection_info": null
    },
    {
        "title": "游梅坡席上杂酬  其四",
        "author": "李弥逊",
        "content": "醉帽迎风落，春衣日径斜。\n花梢密藏路，隐约见山家。",
        "dynasty": "宋",
        "collection_info": null
    },
    {
        "title": "游梅坡席上杂酬  其五",
        "author": "李弥逊",
        "content": "白玉千株暗，青云一径斜。\n从来少车马，恐是阿环家。",
        "dynasty": "宋",
        "collection_info": null
    },
    {
        "title": "游梅坡席上杂酬  其六",
        "author": "李弥逊",
        "content": "花拥山头白，云翻日脚斜。\n银蟾已照路，游客莫思家。",
        "dynasty": "宋",
        "collection_info": null
    },
    {
        "title": "游梅坡席上杂酬  其七",
        "author": "李弥逊",
        "content": "夜饮宁辞醉，春醒莫厌投。\n有人重载酒，后会不须谋。",
        "dynasty": "宋",
        "collection_info": null
    },
    {
        "title": "游梅坡席上杂酬  其八",
        "author": "李弥逊",
        "content": "得路山方尽，如归馆暂投。\n春风供笑傲，一醉岂人谋。",
        "dynasty": "宋",
        "collection_info": null
    },
    {
        "title": "席上偶成  其一",
        "author": "李弥逊",
        "content": "群玉装成宝璐垂，月扶疏影上余杯。\n莫言一醉驱愁得，载酒须来一百迴。",
        "dynasty": "宋",
        "collection_info": null
    },
    {
        "title": "席上偶成  其二",
        "author": "李弥逊",
        "content": "伤春早觉鬓丝垂，谁遣飞花近酒杯。\n青翼若能传客恨，莫敎红紫放春迴。",
        "dynasty": "宋",
        "collection_info": null
    },
    {
        "title": "席上次邵文伯颜",
        "author": "李弥逊",
        "content": "月色漾明玉，花光扬素波。\n醉吟吾岂敢，能赋属阴何。",
        "dynasty": "宋",
        "collection_info": null
    },
    {
        "title": "令尹王次虞许开小户通县圃仍为增植花木以诗促之",
        "author": "李弥逊",
        "content": "连墻请谒敢辞频，凿壁开扉肯见亲。\n闻说好花栽满县，杖藜早晚共寻春。",
        "dynasty": "宋",
        "collection_info": null
    },
    {
        "title": "次韵嵇仲春日  其一",
        "author": "李弥逊",
        "content": "欲挽余芳近酒巵，丁宁红紫莫相违。\n纵无风雨飘零去，已是愁峰燕子归。",
        "dynasty": "宋",
        "collection_info": null
    },
    {
        "title": "次韵嵇仲春日  其二",
        "author": "李弥逊",
        "content": "花残爱日惟愁尽，病渴逢觞却厌多。\n不分闲中觉春老，强捜诗句逐阴何。",
        "dynasty": "宋",
        "collection_info": null
    },
    {
        "title": "登楼",
        "author": "李弥逊",
        "content": "翻经兴尽捲书帷，独上江楼送落晖。\n人迹已随云影断，傍檐嘉月冷侵衣。",
        "dynasty": "宋",
        "collection_info": null
    },
    {
        "title": "次韵王彦声题梅氏草堂",
        "author": "李弥逊",
        "content": "丘壑胸中自广居，数椽茅屋小蜗庐。\n门罗莫谩惊乌鹊，户外曾来长者车。",
        "dynasty": "宋",
        "collection_info": null
    },
    {
        "title": "次韵拾青轩咏竹",
        "author": "李弥逊",
        "content": "论诗远到二南风，句裏波涛得意浓。\n我亦赓酬还自笑，真成鱼目眩骊龙。",
        "dynasty": "宋",
        "collection_info": null
    },
    {
        "title": "再和见示绝句",
        "author": "李弥逊",
        "content": "一阶春雨两檐风，冷枕青灯睡未浓。\n欲断新篇无好语，喜君消息到黄龙。",
        "dynasty": "宋",
        "collection_info": null
    },
    {
        "title": "春夜信笔书",
        "author": "李弥逊",
        "content": "枝上红残遍地香，沈郎瘦骨叹更长。\n东邻唤客笙歌闹，琥珀杯空夜未央。",
        "dynasty": "宋",
        "collection_info": null
    },
    {
        "title": "至化士自宣城归蒋陵求颂书此以赠",
        "author": "李弥逊",
        "content": "具足城中了胜缘，毗耶座上供无邉。\n却收心迹归空洞，莫着俱胝一指禅。",
        "dynasty": "宋",
        "collection_info": null
    },
    {
        "title": "山路见梅",
        "author": "李弥逊",
        "content": "笋舆行处及春迴，石裏横斜亦见梅。\n路细山长愁欲绝，可怜一笑向人开。",
        "dynasty": "宋",
        "collection_info": null
    },
    {
        "title": "送昭亭李道士归闽",
        "author": "李弥逊",
        "content": "昭亭髙隐倦淹留，归驭飘然下十洲。\n我亦半生随泛宅，故园空忆洞庭秋。",
        "dynasty": "宋",
        "collection_info": null
    },
    {
        "title": "过佛子岭",
        "author": "李弥逊",
        "content": "冈迴岭转翠相重，觅语酬山未了工。\n却恐前生是摩结，此身今落花图中。",
        "dynasty": "宋",
        "collection_info": null
    },
    {
        "title": "观月扬千寺门",
        "author": "李弥逊",
        "content": "背山灵利两松间，待月松前觌面山。\n云去月低松影落，倚天唯有碧回环。",
        "dynasty": "宋",
        "collection_info": null
    },
    {
        "title": "至华子岭初见黄山天都峰",
        "author": "李弥逊",
        "content": "华子岭头云荡胸，秋髙木落万山重。\n巨灵擘石分南北，扶出天都第一峰。",
        "dynasty": "宋",
        "collection_info": null
    },
    {
        "title": "将至黄山寺细雨微云戏作绝句呈一老禅师",
        "author": "李弥逊",
        "content": "试将千里看山眼，来访山中佛祖家。\n已识黄山真面目，主山犹放白云遮。",
        "dynasty": "宋",
        "collection_info": null
    },
    {
        "title": "次韵公显宫敎初见天都峰",
        "author": "李弥逊",
        "content": "孤峰突兀现青虚，喜若覊人望故都。\n神马已驰身尚远，却疑真有二文殊。",
        "dynasty": "宋",
        "collection_info": null
    },
    {
        "title": "次韵公显夜闻风作",
        "author": "李弥逊",
        "content": "午梦肩舆转断冈，日烘残暑气扬汤。\n舌端时得冰霜句，绝胜狂风作暮凉。",
        "dynasty": "宋",
        "collection_info": null
    },
    {
        "title": "次韵叔孝郎中送游黄山见一老之作  其一",
        "author": "李弥逊",
        "content": "居士逢场了世缘，却寻机语调天然。\n我来不问三三句，剩觅康壶炷暖泉。",
        "dynasty": "宋",
        "collection_info": null
    },
    {
        "title": "次韵叔孝郎中送游黄山见一老之作  其二",
        "author": "李弥逊",
        "content": "路断人稀山正深，隔林钟鼓报新音。\n已穷渡水沿崖力，更尽眠云坐石心。",
        "dynasty": "宋",
        "collection_info": null
    },
    {
        "title": "游龙潭",
        "author": "李弥逊",
        "content": "百念轻冰已着汤，解缨何必濯沧浪。\n欲收一滴寒潭水，散作人间无尽凉。",
        "dynasty": "宋",
        "collection_info": null
    },
    {
        "title": "留赠无诤堂涌泉利老",
        "author": "李弥逊",
        "content": "户外双峰碧碍天，定回香灺已收烟。\n苦将峭语撩痴客，借枕重参一味禅。",
        "dynasty": "宋",
        "collection_info": null
    },
    {
        "title": "次韵瑀老窗间",
        "author": "李弥逊",
        "content": "晴窗汲水养菖蒲，谁识前身是佛图。\n竟日不知园外事，耳明钟鼓唤斋盂。",
        "dynasty": "宋",
        "collection_info": null
    },
    {
        "title": "再用前韵",
        "author": "李弥逊",
        "content": "檐下飞云若可呼，树头岩影暗浮图。\n不知人世路多少，只见前山似覆盂。",
        "dynasty": "宋",
        "collection_info": null
    },
    {
        "title": "次韵学士兄秋初  其一",
        "author": "李弥逊",
        "content": "冲融日脚未全收，一叶飞黄满眼秋。\n谩向登临追宋玉，苦吟谁广畔牢愁。",
        "dynasty": "宋",
        "collection_info": null
    },
    {
        "title": "次韵学士兄秋初  其二",
        "author": "李弥逊",
        "content": "树冷饥蝉犹乱吟，风檐琴瑟露寒侵。\n妻孥工作无衣态，却恨清砧动好音。",
        "dynasty": "宋",
        "collection_info": null
    },
    {
        "title": "次韵学士兄秋初  其三",
        "author": "李弥逊",
        "content": "叶叶雕梧阵阵风，疏云全放月华浓。\n故人不寄江头信，看尽飞鸿断復纵。",
        "dynasty": "宋",
        "collection_info": null
    },
    {
        "title": "次韵学士兄秋初  其四",
        "author": "李弥逊",
        "content": "何日刀头水石间，婆娑犹得一官闲。\n杖藜早晚寻幽处，望断秋空不见山。",
        "dynasty": "宋",
        "collection_info": null
    },
    {
        "title": "张从之许玉友輙用其七夕所赋韵以简之",
        "author": "李弥逊",
        "content": "四壁萧萧一味愁，了无从事到青州。\n殷勤独有张公子，为遣玉人宽鬂秋。",
        "dynasty": "宋",
        "collection_info": null
    },
    {
        "title": "和学士秋怀  其一",
        "author": "李弥逊",
        "content": "却暑回飇入暮林，衰蝉无力尚微吟。\n不须更问秋多少，着蘂黄花已可簪。",
        "dynasty": "宋",
        "collection_info": null
    },
    {
        "title": "和学士秋怀  其二",
        "author": "李弥逊",
        "content": "雨滋时物各欣荣，小立方塘看水生。\n无数游鱼随去住，不容濠上有余清。",
        "dynasty": "宋",
        "collection_info": null
    },
    {
        "title": "和学士秋怀  其三",
        "author": "李弥逊",
        "content": "旋落檐花夜正喧，参横斗转有更传。\n了无人迹妨真梦，枕簟同参一味禅。",
        "dynasty": "宋",
        "collection_info": null
    },
    {
        "title": "和学士秋怀  其四",
        "author": "李弥逊",
        "content": "厚颜衰暑未甘衰，秋事于人却有期。\n怯雨垂蕉全披靡，受风疏苇强扶持。",
        "dynasty": "宋",
        "collection_info": null
    },
    {
        "title": "和学士秋怀  其五",
        "author": "李弥逊",
        "content": "十年行地一虚舟，过眼风烟几度秋。\n华髪半从身外老，故山时得梦中游。",
        "dynasty": "宋",
        "collection_info": null
    },
    {
        "title": "和学士秋怀  其六",
        "author": "李弥逊",
        "content": "生涯自有餐霞法，归计新传种树书。\n人境不应容拓落，五松山脚是吾庐。",
        "dynasty": "宋",
        "collection_info": null
    },
    {
        "title": "和学士秋怀  其七",
        "author": "李弥逊",
        "content": "秋凈霜空露晓姿，水光山气摠供诗。\n笔端幻出沧州趋，赖有骚人慰所思。",
        "dynasty": "宋",
        "collection_info": null
    },
    {
        "title": "和学士秋怀  其八",
        "author": "李弥逊",
        "content": "身世浮云任去留，老来于此更悠悠。\n却因削迹风波地，耳底风云得暂休。",
        "dynasty": "宋",
        "collection_info": null
    },
    {
        "title": "和学士秋怀  其九",
        "author": "李弥逊",
        "content": "灵均投老寄潇湘，身后声名日月光。\n被谤早知缘薏苡，引年谁復念菖阳。",
        "dynasty": "宋",
        "collection_info": null
    },
    {
        "title": "和学士秋怀  其一○",
        "author": "李弥逊",
        "content": "便面南台缭绕山，晚云归尽远空闲。\n晴岚遍染参差玉，若比嵩阳季孟间。",
        "dynasty": "宋",
        "collection_info": null
    },
    {
        "title": "和学士秋怀  其一一",
        "author": "李弥逊",
        "content": "饱饭茶瓯到手空，缓寻芳事夕阳风。\n旋移丝竹深藏笋，漫长秋风远避丛。",
        "dynasty": "宋",
        "collection_info": null
    },
    {
        "title": "和学士秋怀  其一二",
        "author": "李弥逊",
        "content": "信手翻书老更便，卷书觅酒便頽然。\n一生百斛无余事，只有残编未忍捐。",
        "dynasty": "宋",
        "collection_info": null
    },
    {
        "title": "和学士秋怀  其一三",
        "author": "李弥逊",
        "content": "执手群歌田舍儿，年丰米价不嫌低。\n饱舂白雪已归市，晚割黄云犹枕畦。",
        "dynasty": "宋",
        "collection_info": null
    },
    {
        "title": "和学士秋怀  其一四",
        "author": "李弥逊",
        "content": "官居城郭枕山根，嬉语儿童亦带村。\n老子痴顽甘避俗，欲从社叟学方言。",
        "dynasty": "宋",
        "collection_info": null
    },
    {
        "title": "和学士秋怀  其一五",
        "author": "李弥逊",
        "content": "漫漫长山去不分，欲于何处望阊门。\n寄声莲社还相忆，几日归鸿下故园。",
        "dynasty": "宋",
        "collection_info": null
    },
    {
        "title": "史德夫作渚云亭苏养直有诗余初未识苏次其韵以寄之  其一",
        "author": "李弥逊",
        "content": "逢人但说逃禅晋，句裏风烟带九秋。\n七字铿锵快先覩，梦魂竟下荻花洲。",
        "dynasty": "宋",
        "collection_info": null
    },
    {
        "title": "史德夫作渚云亭苏养直有诗余初未识苏次其韵以寄之  其二",
        "author": "李弥逊",
        "content": "新亭花木低几杖，叶幄已成藏远山。\n小渚云生夜深月，十分秋思五湖间。",
        "dynasty": "宋",
        "collection_info": null
    },
    {
        "title": "春晚舟行  其一",
        "author": "李弥逊",
        "content": "桑椹初生柳叶秾，熏风咄咄逼春工。\n物华过眼真堪恨，绿髪今成一老翁。",
        "dynasty": "宋",
        "collection_info": null
    },
    {
        "title": "春晚舟行  其二",
        "author": "李弥逊",
        "content": "病眼看花似梦中，可堪红紫半成空。\n一年三月春余几，枕上那闻昨夜风。",
        "dynasty": "宋",
        "collection_info": null
    },
    {
        "title": "春晚舟行  其三",
        "author": "李弥逊",
        "content": "融融春日觉身闲，急水浮舟下石湾。\n此去知心唯杜宇，与君结伴老家山。",
        "dynasty": "宋",
        "collection_info": null
    },
    {
        "title": "过来贤阁有感",
        "author": "李弥逊",
        "content": "面熟前山小髻螺，綵衣竹马旧经过。\n回头四十年中事，清泪空如白髮多。",
        "dynasty": "宋",
        "collection_info": null
    },
    {
        "title": "题大儒寮小阁",
        "author": "李弥逊",
        "content": "青鞋踏尽剑铓山，借枕僧房落照间。\n髙屋凭虚听泉语，岭云应似我身闲。",
        "dynasty": "宋",
        "collection_info": null
    },
    {
        "title": "过铅山鹅湖登妙峰寺",
        "author": "李弥逊",
        "content": "松盖筠幢护石门，净居尘境此间分。\n不须更觅南行路，已向髙峰见德云。",
        "dynasty": "宋",
        "collection_info": null
    },
    {
        "title": "过铅山石井",
        "author": "李弥逊",
        "content": "抱石寒泉涌帝青，净涵窟宅驻鲵鲸。\n谁知润物功无尽，只见岩腰鑑様平。",
        "dynasty": "宋",
        "collection_info": null
    },
    {
        "title": "道游武夷遇雨既渡復回明日竟游九曲而行因留  其一",
        "author": "李弥逊",
        "content": "人间何地寄衰翁，偶到神山一苇中。\n可是仙君谢逋客，船头无处避刚风。",
        "dynasty": "宋",
        "collection_info": null
    },
    {
        "title": "道游武夷遇雨既渡復回明日竟游九曲而行因留  其二",
        "author": "李弥逊",
        "content": "渡口回舟未忍移，净坊听雨坐题诗。\n余龄倘有寻真路，试与披云问鳯儿。",
        "dynasty": "宋",
        "collection_info": null
    },
    {
        "title": "次韵翁士特题得闲轩",
        "author": "李弥逊",
        "content": "寒音珊珊落回溪，修竹似与长风期。\n虚声帆影往来地，幽绝自有闲人知。",
        "dynasty": "宋",
        "collection_info": null
    },
    {
        "title": "游玉华洞",
        "author": "李弥逊",
        "content": "步出山门日已西，昏鸦寒并隔巢枝。\n更寻陈迹穿阴洞，藓壁关真屈径奇。",
        "dynasty": "宋",
        "collection_info": null
    },
    {
        "title": "次韵公晔见招",
        "author": "李弥逊",
        "content": "浪走长年百念灰，不知春信海邉来。\n新诗唤起逃愁梦，病眼花前得暂开。",
        "dynasty": "宋",
        "collection_info": null
    },
    {
        "title": "闻子规",
        "author": "李弥逊",
        "content": "客裏春秋过半生，子规枝上最关情。\n南来故国一万里，却笑子规犹乱鸣。",
        "dynasty": "宋",
        "collection_info": null
    },
    {
        "title": "石门寺前溪上有亭余榜以通幽陈丞有诗次韵  其一",
        "author": "李弥逊",
        "content": "欲将老眼饱烟云，深处更有藤萝扪。\n故人声迹应自绝，不寄一行山巨源。",
        "dynasty": "宋",
        "collection_info": null
    },
    {
        "title": "石门寺前溪上有亭余榜以通幽陈丞有诗次韵  其二",
        "author": "李弥逊",
        "content": "榜亭居士泰饶舌，不放老禅藏好山。\n君来重说七言偈，幽事与我长相关。",
        "dynasty": "宋",
        "collection_info": null
    },
    {
        "title": "石门寺前溪上有亭余榜以通幽陈丞有诗次韵  其三",
        "author": "李弥逊",
        "content": "茶瓯放手送归客，屋上鸣禽犹唤人。\n山僧别我月中去，不过虎溪君莫嗔。",
        "dynasty": "宋",
        "collection_info": null
    },
    {
        "title": "雨中登北楼",
        "author": "李弥逊",
        "content": "白首登临海一隅，晚风吹雨上髭鬚。\n日邉不见平安使，云影满川山有无。",
        "dynasty": "宋",
        "collection_info": null
    },
    {
        "title": "近闻诸山例关堂石门老偶煮黄精以诗为寄次韵以戏之",
        "author": "李弥逊",
        "content": "束縳斋鱼昼掩关，长镵斸雪草泥间。\n竹炉石鼎甘香剩，分与衰翁却病颜。",
        "dynasty": "宋",
        "collection_info": null
    },
    {
        "title": "正月十五日与兄弟清坐灯下不饮取黄精荔子甘实食之童稚绕膝嬉笑喧杂亦足慰岑寂戏作三绝句纪之  其一",
        "author": "李弥逊",
        "content": "满床缃帙照青灯，碧眼相看老弟兄。\n不见柳枝罗酒脯，旋烧榾柮煮黄精。",
        "dynasty": "宋",
        "collection_info": null
    },
    {
        "title": "正月十五日与兄弟清坐灯下不饮取黄精荔子甘实食之童稚绕膝嬉笑喧杂亦足慰岑寂戏作三绝句纪之  其二",
        "author": "李弥逊",
        "content": "江城无地可开颜，学剪星裘闭户看。\n手劈方红调儿女，漫将一笑当追欢。",
        "dynasty": "宋",
        "collection_info": null
    },
    {
        "title": "正月十五日与兄弟清坐灯下不饮取黄精荔子甘实食之童稚绕膝嬉笑喧杂亦足慰岑寂戏作三绝句纪之  其三",
        "author": "李弥逊",
        "content": "龙楼曾侍赭黄衣，内竖传柑拜舞时。\n空嗅清香愁永夜，梦魂何处觅丹墀。",
        "dynasty": "宋",
        "collection_info": null
    },
    {
        "title": "晚步独至西溪  其一",
        "author": "李弥逊",
        "content": "睡起方床日未斜，旋移屐齿破晴沙。\n石栏独立数归鸟，髙树无风落柿花。",
        "dynasty": "宋",
        "collection_info": null
    },
    {
        "title": "晚步独至西溪  其二",
        "author": "李弥逊",
        "content": "十日不一见此君，春笋满林深闭门。\n杖藜特特穿苔径，问讯南阶添几根。",
        "dynasty": "宋",
        "collection_info": null
    },
    {
        "title": "晚步独至西溪  其三",
        "author": "李弥逊",
        "content": "我来点检春踪迹，山北山南绿暗丛。\n留与骚人做愁本，花根一点着泥红。",
        "dynasty": "宋",
        "collection_info": null
    },
    {
        "title": "久雨  其一",
        "author": "李弥逊",
        "content": "夜雨翻盆晓未停，看山两眼几时青。\n不知溪面添多少，水满方池涨绿萍。",
        "dynasty": "宋",
        "collection_info": null
    },
    {
        "title": "久雨  其二",
        "author": "李弥逊",
        "content": "带雨山云不肯明，草泥封径断人行。\n竹林纵有鸟飞路，十日不闻鶗鴂声。",
        "dynasty": "宋",
        "collection_info": null
    },
    {
        "title": "月出德甫席上作次韵  其一",
        "author": "李弥逊",
        "content": "万境全归一瞬中，山河日月尽含容。\n若将明暗分迷悟，公案从今又一重。",
        "dynasty": "宋",
        "collection_info": null
    },
    {
        "title": "月出德甫席上作次韵  其二",
        "author": "李弥逊",
        "content": "世界重重一网中，澄溪上下见天容。\n不知万丈寒光底，却到青冥是几重。",
        "dynasty": "宋",
        "collection_info": null
    },
    {
        "title": "席上信笔  其一",
        "author": "李弥逊",
        "content": "春眠不觉夜来风，桃蕚犹霑未尽红。\n愁绝小湖山畔路，同云疏雨晚蒙蒙。",
        "dynasty": "宋",
        "collection_info": null
    },
    {
        "title": "席上信笔  其二",
        "author": "李弥逊",
        "content": "春云无绪不禁风，小立中庭数落红。\n还似江南断肠处，杨花十里雪蒙蒙。",
        "dynasty": "宋",
        "collection_info": null
    },
    {
        "title": "席上信笔  其三",
        "author": "李弥逊",
        "content": "春衫更怯晚来风，凖拟衰颜借酒红。\n到得杯行愁不饮，烛红隐隐睡蒙蒙。",
        "dynasty": "宋",
        "collection_info": null
    },
    {
        "title": "席上信笔  其四",
        "author": "李弥逊",
        "content": "游丝无力繫春风，水面从飘点点红。\n晚渡舟横人独立，厨烟着柳细蒙蒙。",
        "dynasty": "宋",
        "collection_info": null
    },
    {
        "title": "席上信笔  其五",
        "author": "李弥逊",
        "content": "花神不管勒花风，开尽深红到浅红。\n未放游人偷眼看，已惊红雨乱蒙蒙。",
        "dynasty": "宋",
        "collection_info": null
    },
    {
        "title": "席上信笔  其六",
        "author": "李弥逊",
        "content": "老来万事耳邉风，惭愧灯花未结红。\n欲把一尊聊自解，空花入眼暗蒙蒙。",
        "dynasty": "宋",
        "collection_info": null
    },
    {
        "title": "次韵岩起绿蕚梅  其一",
        "author": "李弥逊",
        "content": "平生始识真梅，不数朱唇皓齿。\n小立寒梢注目，幽香已着人衣。",
        "dynasty": "宋",
        "collection_info": null
    },
    {
        "title": "次韵岩起绿蕚梅  其二",
        "author": "李弥逊",
        "content": "枝上未闻睍睆，杯中初荐屠酥。\n谁遣云英蕚绿，临风摇曳轻裾。",
        "dynasty": "宋",
        "collection_info": null
    },
    {
        "title": "次韵岩起绿蕚梅  其三",
        "author": "李弥逊",
        "content": "太清不着微云，冰雪精神占春。\n诗老自知风格，浅红未可骄人。",
        "dynasty": "宋",
        "collection_info": null
    },
    {
        "title": "次韵公立承事见贶佳什",
        "author": "李弥逊",
        "content": "竹外孤亭思渺然，与君持酒傲壶天。\n不须五斛称焦遂，一酌髙谈骇四筵。",
        "dynasty": "宋",
        "collection_info": null
    },
    {
        "title": "彦定知县府判池有双莲置酒其上坐客有诗姑以三绝塞责  其一",
        "author": "李弥逊",
        "content": "剪剪髙荷舞翠阴，并游湘女驻波心。\n谁知罗韈无虚步，来听熏风百里琴。",
        "dynasty": "宋",
        "collection_info": null
    },
    {
        "title": "彦定知县府判池有双莲置酒其上坐客有诗姑以三绝塞责  其二",
        "author": "李弥逊",
        "content": "倾国从来少并芳，人间那得两巫阳。\n丹青不解传真态，恐是菱花对晚粧。",
        "dynasty": "宋",
        "collection_info": null
    },
    {
        "title": "彦定知县府判池有双莲置酒其上坐客有诗姑以三绝塞责  其三",
        "author": "李弥逊",
        "content": "蕙兰同气犹争长，姚魏齐名各一家。\n不似优昙照寒水，一茎能现四邉花。",
        "dynasty": "宋",
        "collection_info": null
    },
    {
        "title": "次韵林仲和筠庄  其一",
        "author": "李弥逊",
        "content": "交情金石半途分，霜后孤芳独见君。\n尽倒浓漓浇磊磈，胸中着我半山云。",
        "dynasty": "宋",
        "collection_info": null
    },
    {
        "title": "次韵林仲和筠庄  其二",
        "author": "李弥逊",
        "content": "莫解忘忧不数萱，长镵斸雨护云根。\n采薇劲节于今在，知是夷齐几世孙。",
        "dynasty": "宋",
        "collection_info": null
    },
    {
        "title": "次韵林仲和筠庄  其三",
        "author": "李弥逊",
        "content": "青青谷口自披榛，断取他方宝界新。\n弥勒同龛把茅下，客来不识住庵人。",
        "dynasty": "宋",
        "collection_info": null
    },
    {
        "title": "次韵林仲和筠庄  其四",
        "author": "李弥逊",
        "content": "借屋何如退结庐，箨龙环水小方壶。\n孤髙不贵封千户，独笑轮囷秩大夫。",
        "dynasty": "宋",
        "collection_info": null
    },
    {
        "title": "次韵林仲和筠庄  其五",
        "author": "李弥逊",
        "content": "攀枝结叶蔽朝寒，病鹤摧颓老骨山。\n安得虎头痴绝手，蘧庐置我水云间。",
        "dynasty": "宋",
        "collection_info": null
    },
    {
        "title": "次韵林仲和筠庄  其六",
        "author": "李弥逊",
        "content": "琐碎金中踏薜萝，出云苔壁手摩挲。\n飞鸿送尽不知暝，乌鹊窥林日下坡。",
        "dynasty": "宋",
        "collection_info": null
    },
    {
        "title": "次韵林仲和筠庄  其七",
        "author": "李弥逊",
        "content": "疉迭重重两岸山，鈎连秀色上琅玕。\n孤亭四壁面烟雨，人与白鸥分暮寒。",
        "dynasty": "宋",
        "collection_info": null
    },
    {
        "title": "次韵林仲和筠庄  其八",
        "author": "李弥逊",
        "content": "爱笋从嗔不出山，看成修影泛微澜。\n此君臭味唯风月，底事须除数百竿。",
        "dynasty": "宋",
        "collection_info": null
    },
    {
        "title": "次韵林仲和筠庄  其九",
        "author": "李弥逊",
        "content": "镜中白髪负长缨，一钓连鳌我不能。\n剩种长竿绕溪绿，得鱼君看积如陵。",
        "dynasty": "宋",
        "collection_info": null
    },
    {
        "title": "次韵林仲和筠庄  其一○",
        "author": "李弥逊",
        "content": "平攀天面一弯月，下视山腹三重茅。\n更欲移居入霄汉，却憎栖鸟占林梢。",
        "dynasty": "宋",
        "collection_info": null
    },
    {
        "title": "富沙道中",
        "author": "李弥逊",
        "content": "征衣犹带去年尘，入眼溪山似故人。\n社鷰秋鸿应共笑，是翁如我往来频。",
        "dynasty": "宋",
        "collection_info": null
    },
    {
        "title": "玉山道中有感  其一",
        "author": "李弥逊",
        "content": "溪绕长山屋绕溪，隔林楼阁暮钟迟。\n青灯一枕家山梦，镜裏平明满面丝。",
        "dynasty": "宋",
        "collection_info": null
    },
    {
        "title": "玉山道中有感  其二",
        "author": "李弥逊",
        "content": "寂寞新阡草未长，一身千里路茫茫。\n秋风解染愁人泪，枫叶能红菊亦黄。",
        "dynasty": "宋",
        "collection_info": null
    },
    {
        "title": "迎仙道中  其一",
        "author": "李弥逊",
        "content": "枫林惨淡远山微，全是江南欲雪时。\n极目诸天云一色，只无六出上寒枝。",
        "dynasty": "宋",
        "collection_info": null
    },
    {
        "title": "迎仙道中  其二",
        "author": "李弥逊",
        "content": "壶山孤秀似西山，道上归人洗眼看。\n到我西山山有伴，不知谁伴此山闲。",
        "dynasty": "宋",
        "collection_info": null
    },
    {
        "title": "同坐客赋席上牡丹酴醿海棠  其一",
        "author": "李弥逊",
        "content": "品题芳事有春工，姚魏风流胜浅红。\n莫傍沉香亭北看，只宜巵酒对山翁。",
        "dynasty": "宋",
        "collection_info": null
    },
    {
        "title": "同坐客赋席上牡丹酴醿海棠  其二",
        "author": "李弥逊",
        "content": "珊瑚碧树小明月，散作人间无尽香。\n伏雨阑风浑不惜，为君髙处踞胡床。",
        "dynasty": "宋",
        "collection_info": null
    },
    {
        "title": "同坐客赋席上牡丹酴醿海棠  其三",
        "author": "李弥逊",
        "content": "臙脂着雨弄余妍，力挽春晖上舞筵。\n谁道捲纱红映肉，杜陵正欲补遗篇。",
        "dynasty": "宋",
        "collection_info": null
    },
    {
        "title": "西山雨中独宿寄粹之",
        "author": "李弥逊",
        "content": "窈窕山房水様清，定迴灯影暗还明。\n对床不见逃禅晋，竹雨声中梦不成。",
        "dynasty": "宋",
        "collection_info": null
    },
    {
        "title": "奉怀粹之戏成",
        "author": "李弥逊",
        "content": "期人不至伤秋晚，觅句无工愁夜长。\n谁与寒窗催好梦，几重白㲲一盂香。",
        "dynasty": "宋",
        "collection_info": null
    },
    {
        "title": "送庆侍者之净众",
        "author": "李弥逊",
        "content": "风摇顶笠晓山隈，觅法心如未熟梅。\n去路两肩担不起，会看撒手得空回。",
        "dynasty": "宋",
        "collection_info": null
    },
    {
        "title": "岳公来住涌泉愿为出化者十八人原上座因行袖诗谒筠溪老人风致清远可爱临行索偈书以赠之",
        "author": "李弥逊",
        "content": "屐声何土遣瞿昙，示病溪翁为扫庵。\n檐葡香中一盂饭，不妨归去饱同参。",
        "dynasty": "宋",
        "collection_info": null
    },
    {
        "title": "送黄龙取经化士",
        "author": "李弥逊",
        "content": "驮经白马几万里，不似黄龙行路难。\n出得尘中一经卷，大千沙界掌中看。",
        "dynasty": "宋",
        "collection_info": null
    },
    {
        "title": "晚投大云峰  其一",
        "author": "李弥逊",
        "content": "山根篱落枕溪流，岸竹欹斜繫小舟。\n一段黄云秔稻熟，牧儿腰笛倒骑牛。",
        "dynasty": "宋",
        "collection_info": null
    },
    {
        "title": "晚投大云峰  其二",
        "author": "李弥逊",
        "content": "髙树风生晚径秋，平沙无日下鳬鸥。\n野航邀月渡溪北，古寺僧归钟鼓楼。",
        "dynasty": "宋",
        "collection_info": null
    },
    {
        "title": "春阴遣兴",
        "author": "李弥逊",
        "content": "老去逢时秪自惊，春风三过小长汀。\n壮心更事已全白，短髪耐愁犹半青。\n酿雨山云昏败屋，唤晴风竹响寒厅。\n干戈南北归无路，付与身随水上萍。",
        "dynasty": "宋",
        "collection_info": null
    },
    {
        "title": "申伯坐上屡成佳语句独未见和德久贻信中之作次韵",
        "author": "李弥逊",
        "content": "得句情怀胜好官，敢穷笔力谩追攀。\n清新气味经三沐，煅炼工夫到九还。\n自是吟邉有丘壑，不因行处在江山。\n凭君倚马移东道，为促金钗理鬂鬟。",
        "dynasty": "宋",
        "collection_info": null
    },
    {
        "title": "过留侯庙",
        "author": "李弥逊",
        "content": "倚剑悬弓默运筹，终令敌国寝戈矛。\n八年楚业守归汉，三万齐封不愧留。\n壮岁早从黄石计，功成却伴赤松游。\n当时不与人间弃，应有文风静九州。",
        "dynasty": "宋",
        "collection_info": null
    },
    {
        "title": "过南泉长桥",
        "author": "李弥逊",
        "content": "矫矫长虹枕海腰，波臣守护敢倾摇。\n东西地尽惟逢水，早晚人归不碍潮。\n静夜鱼龙出宫阙，清江牛女上云霄。\n诗人谩诧鲸鲵句，功比吴松百倍乔。",
        "dynasty": "宋",
        "collection_info": null
    },
    {
        "title": "绍兴已未发临安偶成",
        "author": "李弥逊",
        "content": "君休更问小行年，浮水虚舟已信缘。\n拂袖家山须及早，着鞭春色已输先。\n吾庐竹暗闽山月，别墅花迷浙步船。\n欲学少陵闲事业，晴窗点检白云编。",
        "dynasty": "宋",
        "collection_info": null
    },
    {
        "title": "题赵干江行初雪图",
        "author": "李弥逊",
        "content": "瓜步西头水拍天，白鸥波上寄长年。\n箇中认得江南手，十里黄芦雪打船。",
        "dynasty": "宋",
        "collection_info": null
    },
    {
        "title": "谒奉天超公法师作  其一",
        "author": "李弥逊",
        "content": "赤云叶叶挂林丘，道士黄尘没马头。\n隔水净坊人不到，抱崖竹柏暗藏秋。",
        "dynasty": "宋",
        "collection_info": null
    },
    {
        "title": "谒奉天超公法师作  其二",
        "author": "李弥逊",
        "content": "杯水能令重百钧，阿师心法妙通神。\n维摩正苦众生病，为洗无邉热恼尘。",
        "dynasty": "宋",
        "collection_info": null
    },
    {
        "title": "次韵王才元少师借园",
        "author": "李弥逊",
        "content": "春风朱雀桥邉路，只许游蜂独往来。\n□□园花兼巷柳，却寻芳事到酴醿。",
        "dynasty": "宋",
        "collection_info": null
    },
    {
        "title": "次韵春日即事",
        "author": "李弥逊",
        "content": "小雨丝丝欲网春，落花狼藉近黄昏。\n车尘不到张罗地，宿鸟声中自掩门。",
        "dynasty": "宋",
        "collection_info": null
    },
    {
        "title": "次韵王才元少师杂花  其一",
        "author": "李弥逊",
        "content": "春风着物本无殊，姑射偏成玉雪肤。\n独笑浮花媚凡目，水邉疏影不胜孤。",
        "dynasty": "宋",
        "collection_info": null
    },
    {
        "title": "次韵王才元少师杂花  其二",
        "author": "李弥逊",
        "content": "酒染凝脂密染香，一枝聊发次公狂。\n小楼凖拟来仙驭，明日红云绕树芳。",
        "dynasty": "宋",
        "collection_info": null
    },
    {
        "title": "次韵王才元少师杂花  其三",
        "author": "李弥逊",
        "content": "嫩蘂商量渐满枝，刘郎对境久忘机。\n折来不拟供樽俎，要与游蜂作伴归。",
        "dynasty": "宋",
        "collection_info": null
    },
    {
        "title": "次韵王才元少师杂花  其四",
        "author": "李弥逊",
        "content": "桃红深浅漫成堆，犹喜霜葩缀旧枝。\n唤取张卢来共醉，莫随风雨便分披。",
        "dynasty": "宋",
        "collection_info": null
    },
    {
        "title": "次韵王才元少师杂花  其五",
        "author": "李弥逊",
        "content": "不禁花恼曲江头，欲对清尊舞沐猴。\n留得春红撩客恨，争如庭草解忘忧。",
        "dynasty": "宋",
        "collection_info": null
    },
    {
        "title": "偶成  其一",
        "author": "李弥逊",
        "content": "蘧然真梦午钟回，独倚风轩数落梅。\n鼻观得香无处觅，僧窗寂寂定初开。",
        "dynasty": "宋",
        "collection_info": null
    },
    {
        "title": "偶成  其二",
        "author": "李弥逊",
        "content": "野水旁邉不繫舟，偶随波浪信沉浮。\n如今却向来时路，预买闲塘着狎鸥。",
        "dynasty": "宋",
        "collection_info": null
    },
    {
        "title": "公华以北山荔子见寄因念昔游慨然怀归戏成",
        "author": "李弥逊",
        "content": "筠笼百里故人情，多病文园眼倍醒。\n未放茶瓯三百颗，梦魂先过小长汀。",
        "dynasty": "宋",
        "collection_info": null
    },
    {
        "title": "病中初见梅花驰送季申枢密併以二绝  其一",
        "author": "李弥逊",
        "content": "老干疏枝不耐冬，喜闻芳信扰青红。\n应缘技痒争春力，不待铅华破晓风。",
        "dynasty": "宋",
        "collection_info": null
    },
    {
        "title": "病中初见梅花驰送季申枢密併以二绝  其二",
        "author": "李弥逊",
        "content": "病眼逢花不忍窥，飞奴走送已嫌迟。\n定知着意怜纤瘦，不放春心落别枝。",
        "dynasty": "宋",
        "collection_info": null
    },
    {
        "title": "题范才元湘江诗画",
        "author": "李弥逊",
        "content": "诗才妙入江南画，画手工传渭北诗。\n一段澄心卷湘水，吟轩长对唤船时。",
        "dynasty": "宋",
        "collection_info": null
    },
    {
        "title": "次韵郎中弟见寄  其一",
        "author": "李弥逊",
        "content": "筠溪岸上千竿竹，梦想犹疑玉笋斑。\n只欠吾家小居士，杖藜风雨亦来还。",
        "dynasty": "宋",
        "collection_info": null
    },
    {
        "title": "次韵郎中弟见寄  其二",
        "author": "李弥逊",
        "content": "病着先寻丘首地，林松已约野僧栽。\n他年地下从诸老，何必人间咏八哀。",
        "dynasty": "宋",
        "collection_info": null
    },
    {
        "title": "次韵郎中弟见寄  其三",
        "author": "李弥逊",
        "content": "凝云飞雪暗乡城，摇想鸰原老弟兄。\n解道因风吹柳絮，诗成吟咏许谁听。",
        "dynasty": "宋",
        "collection_info": null
    },
    {
        "title": "次韵郎中弟见寄  其四",
        "author": "李弥逊",
        "content": "十年不踏横山路，日望白云千里思。\n宰木可围人更老，长镵犹记共栽时。",
        "dynasty": "宋",
        "collection_info": null
    },
    {
        "title": "次韵郎中弟见寄  其五",
        "author": "李弥逊",
        "content": "骥子摛词苦未工，粉袍勍敌气如虹。\n欲收一战追诸父，政恐神锥未易同。",
        "dynasty": "宋",
        "collection_info": null
    },
    {
        "title": "次韵郎中弟见寄  其六",
        "author": "李弥逊",
        "content": "青春不与老相期，归雁声中数别离。\n折柳西城真旦暮，镜中白髪已如斯。",
        "dynasty": "宋",
        "collection_info": null
    },
    {
        "title": "次韵郎中弟见寄  其七",
        "author": "李弥逊",
        "content": "穷秋璧月才圆后，犹忆桑弧初挂年。\n千里一尊懽稚子，祝君从我傲壶天。",
        "dynasty": "宋",
        "collection_info": null
    },
    {
        "title": "次韵郎中弟见寄  其八",
        "author": "李弥逊",
        "content": "西林叶幄已藏鸦，若比蜗牛信可夸。\n更约此君成莫逆，北窗髙卧看纷华。",
        "dynasty": "宋",
        "collection_info": null
    },
    {
        "title": "次韵郎中弟见寄  其九",
        "author": "李弥逊",
        "content": "浮木随流谁见招，春江无尽水云摇。\n只今瘴海投闲地，魑魅为邻盗正骄。",
        "dynasty": "宋",
        "collection_info": null
    },
    {
        "title": "次韵郎中弟见寄  其一○",
        "author": "李弥逊",
        "content": "季子论才到履驹，十年不调可怜渠。\n自闻马祖今非佛，不似潜夫但着书。",
        "dynasty": "宋",
        "collection_info": null
    },
    {
        "title": "题福州与春亭",
        "author": "李弥逊",
        "content": "史君同乐在春亭，吏退心田水様清。\n恰似春风吹百卉，白红无数不知名。",
        "dynasty": "宋",
        "collection_info": null
    },
    {
        "title": "次韵赵表之道中见梅之作  其一",
        "author": "李弥逊",
        "content": "近水疏篱竹半侵，枝南枝北弄晴阴。\n不因老眼分明见，辜负凌寒一寸心。",
        "dynasty": "宋",
        "collection_info": null
    },
    {
        "title": "次韵赵表之道中见梅之作  其二",
        "author": "李弥逊",
        "content": "不是先争特特开，只缘沙际欲春迴。\n行人浪起空华想，一夜归心着梦催。",
        "dynasty": "宋",
        "collection_info": null
    },
    {
        "title": "智道者入闽作大缘事一住数年将归以偈送之",
        "author": "李弥逊",
        "content": "道者南行作胜缘，下穷有际上诸天。\n却来踏着铜峰路，可费虚抛买屐钱。",
        "dynasty": "宋",
        "collection_info": null
    },
    {
        "title": "送玿公长老赴南剑光孝之请",
        "author": "李弥逊",
        "content": "好手逢场了不同，五家宗外立家风。\n玿师一句当机语，不道杨岐栗棘逢。",
        "dynasty": "宋",
        "collection_info": null
    },
    {
        "title": "嗣知客远访筠溪留旬余将归以偈送之",
        "author": "李弥逊",
        "content": "剥啄君来破鬰陶，解包相对煑溪毛。\n一坡修竹无穷意，可但灵云只见桃。",
        "dynasty": "宋",
        "collection_info": null
    },
    {
        "title": "出山",
        "author": "李弥逊",
        "content": "白雾苍烟昼不分，竹风梢雨乱纷纷。\n杖藜来往成何事，添我胸中一壑云。",
        "dynasty": "宋",
        "collection_info": null
    },
    {
        "title": "筠荘落成分韵得意字",
        "author": "李弥逊",
        "content": "离离颔下髭，短白不可薙。\n焉能老行路，结屋聊自芘。\n溪横众山绕，左右松竹翳。\n山华如幽人，独秀不取媚。\n客来饮以漓，累觞亦復醉。\n欲眠子姑去，自占十亩翠。\n不为沟壑忧，不作子孙计。\n旁观大笑之，不解箇中意。",
        "dynasty": "宋",
        "collection_info": null
    },
    {
        "title": "杨贯之提举挽诗  其一",
        "author": "李弥逊",
        "content": "当年接翼上天池，旧事空存雁塔题。\n岂有新诗来渭北，谩令后学仰关西。",
        "dynasty": "宋",
        "collection_info": null
    },
    {
        "title": "杨贯之提举挽诗  其二",
        "author": "李弥逊",
        "content": "锦衣人逐惊沤散，丹旐歌随落照低。\n它日扁舟江上路，酸风吹泪过姑溪。",
        "dynasty": "宋",
        "collection_info": null
    },
    {
        "title": "龙学许公挽诗  其一",
        "author": "李弥逊",
        "content": "粹德山藏玉，高标木秀林。\n三朝侍枫禁，列郡憇棠阴。\n文翰家声在，规模国计深。\n盖棺头正黑，空负济时心。",
        "dynasty": "宋",
        "collection_info": null
    },
    {
        "title": "龙学许公挽诗  其二",
        "author": "李弥逊",
        "content": "晚起故园兴，柴车归鹿门。\n营家无立壁，爱客不空尊。\n丧乱长缨绝，悲凉旧剑存。\n不堪听楚些，无处可招魂。",
        "dynasty": "宋",
        "collection_info": null
    },
    {
        "title": "硕人赵氏挽诗  其一",
        "author": "李弥逊",
        "content": "毓秀名臣裔，来宾上相家。\n浮沤轻富贵，朽木视鈆华。\n晓日俄晞露，春风自笑花。\n仙踪今不返，望断五云车。",
        "dynasty": "宋",
        "collection_info": null
    },
    {
        "title": "硕人赵氏挽诗  其二",
        "author": "李弥逊",
        "content": "命服从夫贵，遗经易子成。\n苹蘩无失职，琴瑟自和鸣。\n已嘆归同穴，犹悲梦两楹。\n旁观洒清泪，双旐出寒城。",
        "dynasty": "宋",
        "collection_info": null
    },
    {
        "title": "晋康郡侯硕人曾氏挽诗  其一",
        "author": "李弥逊",
        "content": "阀阅荣夸俗，闺房秀出群。\n得贤推淑女，有子赖严君。\n台柏忧时誉，庭兰奕世闻。\n高名写彤管，异代仰清氛。",
        "dynasty": "宋",
        "collection_info": null
    },
    {
        "title": "晋康郡侯硕人曾氏挽诗  其二",
        "author": "李弥逊",
        "content": "身备难幷福，心明最上宗。\n夜台亡宿恨，旦宅漫遗踪。\n尘暗鱼机帐，云低马鬛封。\n酸风一襟涙，哀入暮山松。",
        "dynasty": "宋",
        "collection_info": null
    },
    {
        "title": "忠显刘公挽诗  其一",
        "author": "李弥逊",
        "content": "活人忧国见平生，晚节临危志益明。\n汉仗尘深远宫阙，胡裘风急半公卿。\n千人致招竟不起，万户封侯却似烹。\n暮晋朝梁真可忍，纷纷蝼蚁尚偷生。",
        "dynasty": "宋",
        "collection_info": null
    },
    {
        "title": "忠显刘公挽诗  其二",
        "author": "李弥逊",
        "content": "祸基媒孽自燕秦，抗议如公有几人。\n军旅未闻焉用试，豺狼不噬岂宜亲。\n求鱼缘木谩蠧国，曲突徙薪翻殒身。\n才大言深古难用，忠良千载恨常新。",
        "dynasty": "宋",
        "collection_info": null
    },
    {
        "title": "张柔直知郡挽诗  其一",
        "author": "李弥逊",
        "content": "世路狐狸正急贤，并游长恐着鞭先。\n龚黄政术江湖上，贾马声名雨露边。\n白髪空违三釡养，青衿独抱一经传。\n伤心才大难为用，不为酸风亦泫然。",
        "dynasty": "宋",
        "collection_info": null
    },
    {
        "title": "张柔直知郡挽诗  其二",
        "author": "李弥逊",
        "content": "金兰臭味百年期，生死那知歘两岐。\n路断束刍难寄恨，封成挂剑谩传悲。\n向来不诵凌云赋，此日休歌薤露诗。\n自愧千秋负良友，剩留清泪与君垂。",
        "dynasty": "宋",
        "collection_info": null
    },
    {
        "title": "故相少师李公挽诗  其一",
        "author": "李弥逊",
        "content": "天意康时难，贤生盖世雄。\n风流晋人上，事业舜歌中。\n许国回天力，怀君贯日忠。\n平生英爽气，凛凛未成空。",
        "dynasty": "宋",
        "collection_info": null
    },
    {
        "title": "故相少师李公挽诗  其二",
        "author": "李弥逊",
        "content": "国步乘阳九，胡尘暗上京。\n支倾隆大厦，却敌隐长城。\n草木知春泽，狐狸绝夜鸣。\n云台瞻衮绣，千古继哀荣。",
        "dynasty": "宋",
        "collection_info": null
    },
    {
        "title": "故相少师李公挽诗  其三",
        "author": "李弥逊",
        "content": "去国头方黑，伤时鬓易丝。\n徙薪谋独验，击楫志空悲。\n尚想嘉猷告，曾闻大政咨。\n两楹歌昨梦，忍诵憗遗诗。",
        "dynasty": "宋",
        "collection_info": null
    },
    {
        "title": "故相少师李公挽诗  其四",
        "author": "李弥逊",
        "content": "白髪陈雷旧，交情贵不渝。\n诗笺留晓炬，书雁聚春芦。\n忧国言犹在，知心道已孤。\n江皋一襟涙，不復见夷吾。",
        "dynasty": "宋",
        "collection_info": null
    },
    {
        "title": "门下大资颜公挽诗  其一",
        "author": "李弥逊",
        "content": "洙泗流风远，仪型世有人。\n一经窥圣域，三返得贤臣。\n勋业艰难际，声名寂寞滨。\n赤松归有伴，此道独知津。",
        "dynasty": "宋",
        "collection_info": null
    },
    {
        "title": "门下大资颜公挽诗  其二",
        "author": "李弥逊",
        "content": "不作鸾台梦，来寻凤沼春。\n劬劳知永慕，寿考见深仁。\n示疾元非病，离人已反真。\n生绡写遗恨，犹露衮衣身。",
        "dynasty": "宋",
        "collection_info": null
    },
    {
        "title": "门下大资颜公挽诗  其三",
        "author": "李弥逊",
        "content": "东郡连墙日，行藏二纪余。\n空留冡上剑，不见枕中书。\n山黑佳城閟，堂阴旦宅虚。\n悲心寄松槚，哀韵拥輀车。",
        "dynasty": "宋",
        "collection_info": null
    },
    {
        "title": "宝学连公挽诗  其一",
        "author": "李弥逊",
        "content": "男儿死尔未应悲，可惜胸中尚有奇。\n绝域英声宜早岁，楚庭高议补明时。\n壮怀自感中流楫，旧爱今存岘首碑。\n天独不能遗此老，盖棺两鬓未全丝。",
        "dynasty": "宋",
        "collection_info": null
    },
    {
        "title": "宝学连公挽诗  其二",
        "author": "李弥逊",
        "content": "弱冠论交老更坚，平生风义想前贤。\n银峰告政一千里，雁塔联名四十年。\n漫许赤心酬雨露，终成白髪傲林泉。\n酸风送子寒山暮，鸣壑摇松亦泫然。",
        "dynasty": "宋",
        "collection_info": null
    },
    {
        "title": "郑尚明学士挽诗  其一",
        "author": "李弥逊",
        "content": "人物羲皇上，尘中无此流。\n高谈悲管晏，老手命曹刘。\n室有芝兰弃，家余钟鼎收。\n平生断金约，堕涙盖棺休。",
        "dynasty": "宋",
        "collection_info": null
    },
    {
        "title": "郑尚明学士挽诗  其二",
        "author": "李弥逊",
        "content": "四十才名重，归来白髪侵。\n一官驹在谷，有子鹤鸣阴。\n剩着潜夫论，今亡子敬琴。\n送车知几两，松壑助哀音。",
        "dynasty": "宋",
        "collection_info": null
    },
    {
        "title": "陈氏太君挽诗  其一",
        "author": "李弥逊",
        "content": "淑德嫔贤裔，宜家有令人。\n苹蘩寒更洁，茧绩老犹亲。\n月馆虚陶客，云阡失孟邻。\n悲风猎丹旐，行路亦霑巾。",
        "dynasty": "宋",
        "collection_info": null
    },
    {
        "title": "陈氏太君挽诗  其二",
        "author": "李弥逊",
        "content": "之子荣亲志，长缨万里归。\n如何昼锦地，不见老莱衣。\n谁谓松难老，俄成露易晞。\n平生三釡乐，空使寸心违。",
        "dynasty": "宋",
        "collection_info": null
    },
    {
        "title": "知郡郑公挽诗",
        "author": "李弥逊",
        "content": "拾芥声名早岁驰，白头有藴未全施。\n向来茂草无留讼，是处甘棠有去思。\n才术旧闻优少赣，交游剩欲赖当时。\n谁知沱水歌来暮，翻作西城薤露诗。",
        "dynasty": "宋",
        "collection_info": null
    },
    {
        "title": "彭府君夫人罗氏挽诗  其一",
        "author": "李弥逊",
        "content": "擢秀芝兰畹，来嫔诗礼庭。\n好羞贫更洁，寿髪短犹青。\n秦号封方宠，蓬瀛驾不停。\n天风助哀怨，吹雨湿丹铭。",
        "dynasty": "宋",
        "collection_info": null
    },
    {
        "title": "彭府君夫人罗氏挽诗  其二",
        "author": "李弥逊",
        "content": "始讶生儿异，那知有母贤。\n客无三至感，家独一经传。\n恨锁鱼机帐，悲纒马鬛阡。\n他年陈五鼎，清昼下云軿。",
        "dynasty": "宋",
        "collection_info": null
    },
    {
        "title": "郭君建挽诗",
        "author": "李弥逊",
        "content": "蔼蔼声华万耳闻，可凭诗礼大于门。\n浮云终负三余学，流水难追九逝魂。\n朝有青衿怀旧德，室惟黄卷富诸昆。\n生平不对论文酒，空使清鈆比涙痕。",
        "dynasty": "宋",
        "collection_info": null
    },
    {
        "title": "蔡子应郎中挽诗  其一",
        "author": "李弥逊",
        "content": "独秀声名楚水东，妙年腾达俊游中。\n文昌寓直风云近，神武归来猿鹤同。\n居士人非禅板寂，少微星暗宝函空。\n知心不必悲生死，欲向何方觅是翁。",
        "dynasty": "宋",
        "collection_info": null
    },
    {
        "title": "蔡子应郎中挽诗  其二",
        "author": "李弥逊",
        "content": "三生曾结在家因，半世相从渐老身。\n曲几团蒲分夜静，斜风细字寄情亲。\n伯牛命矣元非病，桑户嗟来已反真。\n我亦无心趁哀乐，每怀前事一伤神。",
        "dynasty": "宋",
        "collection_info": null
    },
    {
        "title": "宫使待制舍人赵公挽诗  其一",
        "author": "李弥逊",
        "content": "秀出青徐野，风移邹鲁乡。\n家声齐丙魏，人物到轩黄。\n漫士从三已，危机付两忘。\n并游无此老，谁与共行藏。",
        "dynasty": "宋",
        "collection_info": null
    },
    {
        "title": "宫使待制舍人赵公挽诗  其二",
        "author": "李弥逊",
        "content": "曲突深时虑，长裾鄙世流。\n无书来北阙，有意在东周。\n旷远嵇中散，疏慵马少游。\n长松想风表，千古閟山丘。",
        "dynasty": "宋",
        "collection_info": null
    },
    {
        "title": "宫使待制舍人赵公挽诗  其三",
        "author": "李弥逊",
        "content": "忆昨司青琐，公时对紫薇。\n午轩评谏草，晓殿缀朝衣。\n金石平生契，人琴此日非。\n白头情易感，无涙与君挥。",
        "dynasty": "宋",
        "collection_info": null
    },
    {
        "title": "彦节判宗观察挽诗  其一",
        "author": "李弥逊",
        "content": "国步增盘石，维城协梦熊。\n风神龙种异，才格马群空。\n家训惟知白，官箴祇自公。\n拊棺伤有德，天意或难穷。",
        "dynasty": "宋",
        "collection_info": null
    },
    {
        "title": "彦节判宗观察挽诗  其二",
        "author": "李弥逊",
        "content": "俭素师寒隽，谦冲识老成。\n养亲公族化，取友士林倾。\n贺屦填门近，灵輀赴壠轻。\n悲欢反覆手，挥涙湿铭旌。",
        "dynasty": "宋",
        "collection_info": null
    },
    {
        "title": "许子儒寺丞挽诗  其一",
        "author": "李弥逊",
        "content": "阴德仙官裔，殊勋辅相家。\n山川钟秀丽，人物见雄夸。\n小试丞卿月，卑栖属使华。\n盖棺何太早，行路亦兴嗟。",
        "dynasty": "宋",
        "collection_info": null
    },
    {
        "title": "许子儒寺丞挽诗  其二",
        "author": "李弥逊",
        "content": "壮岁天衢上，舂容伯仲间。\n握兰同省户，持櫜假朝班。\n投老归乡县，从君卧故山。\n并游零落尽，回首一潸潸。",
        "dynasty": "宋",
        "collection_info": null
    },
    {
        "title": "知郡韩公挽诗  其一",
        "author": "李弥逊",
        "content": "夫君抱清节，独秀不求知。\n晋鄙多熏德，阌乡早出奇。\n功名天靳惜，正直自扶持。\n赖有仁风在，朱轓两郡遗。",
        "dynasty": "宋",
        "collection_info": null
    },
    {
        "title": "知郡韩公挽诗  其二",
        "author": "李弥逊",
        "content": "雁塔联名旧，盐车得路先。\n凌云曾诵赋，纵壑愿推贤。\n继剖龙溪竹，同归象骨田。\n伤心老盘谷，谁与序山川。",
        "dynasty": "宋",
        "collection_info": null
    },
    {
        "title": "翊善余公挽诗  其一",
        "author": "李弥逊",
        "content": "弱冠声名翰墨场，一官小试活人方。\n二王宾客推清介，半刺规模与善良。\n可但仁风熏晋鄙，犹怜奇节老阌乡。\n康宁寿考犹余事，兰玉阶亭久更芳。",
        "dynasty": "宋",
        "collection_info": null
    },
    {
        "title": "翊善余公挽诗  其二",
        "author": "李弥逊",
        "content": "白髪归来一笑同，旧游长忆鲁山东。\n松楸地接螺江上，兄弟名联雁塔中。\n问舍蜗牛聊老□，□书虿尾不忧穷。\n清芬千古无遗恨，空使余哀入暮风。",
        "dynasty": "宋",
        "collection_info": null
    },
    {
        "title": "节使少师王公挽诗  其一",
        "author": "李弥逊",
        "content": "家声许史旧，弱冠近天墀。\n权出诸公右，官嫌二品卑。\n多知缘好古，得句旧能诗。\n自怪文开后，风流有此儿。",
        "dynasty": "宋",
        "collection_info": null
    },
    {
        "title": "节使少师王公挽诗  其二",
        "author": "李弥逊",
        "content": "晚岁闽江上，来从竹下贤。\n肯为文字饮，时访祖师禅。\n念旧藏遗墨，忘形出近编。\n忍倾一巵酒，挥涙对新阡。",
        "dynasty": "宋",
        "collection_info": null
    },
    {
        "title": "李德修提举挽诗",
        "author": "李弥逊",
        "content": "仙李盘根远更芳，妙龄双桂看翱翔。\n绣衣俗美澄清効，墨绶民安恺悌方。\n东閤挥金欢上客，春田种玉燕诸郎。\n年高七十通朝贵，剩馥犹令毕万昌。",
        "dynasty": "宋",
        "collection_info": null
    },
    {
        "title": "范参议宜人高氏挽诗  其一",
        "author": "李弥逊",
        "content": "毓秀勋庸后，来嫔诗礼家。\n浮云轻富贵，朽木视铅华。\n晚日俄晞露，春风自笑花。\n平生偕老志，愁绝五云车。",
        "dynasty": "宋",
        "collection_info": null
    },
    {
        "title": "范参议宜人高氏挽诗  其二",
        "author": "李弥逊",
        "content": "兰玉无偏爱，衾裯不忍欺。\n甘辛同逆旅，生死独先知。\n马鬛苔封合，鱼机宝帐遗。\n酸风入松槚，空作暮山悲。",
        "dynasty": "宋",
        "collection_info": null
    },
    {
        "title": "卢橘",
        "author": "李弥逊",
        "content": "皮似稗柿松而剥，核如龙眼味甘鲜。\n满盘的皪如金弹，丛之分尝忆去年。",
        "dynasty": "宋",
        "collection_info": null
    },
    {
        "title": "降虎峰慧慈塔",
        "author": "李弥逊",
        "content": "唤起田公趁晓耕，香云已带泻檐声。\n如何乞取摩空手，为挽天河洗甲兵。",
        "dynasty": "宋",
        "collection_info": null
    },
    {
        "title": "小云堂",
        "author": "李弥逊",
        "content": "老子何因一念差，肯将簪绂换袈裟。\n同参尚有满路在，异世犹将逊老夸。\n结习未忘能作舞，因缘那得见拈花。\n却修凈业寻来路，澹泊如今居士家。",
        "dynasty": "宋",
        "collection_info": null
    },
    {
        "title": "偈",
        "author": "李弥逊",
        "content": "漫说从来牧护，今日分明呈露。\n虚空拶倒须弥，说甚向上一路。",
        "dynasty": "宋",
        "collection_info": null
    },
    {
        "title": "白马寺",
        "author": "李弥逊",
        "content": "飞鸣屋上乌，入我梦中听。\n迟明月未昃，平晓风更静。\n游云四山幕，止水万象镜。\n身如走空虚，南北了不定。",
        "dynasty": "宋",
        "collection_info": null
    }
]