[
    {
        "uuid": "e337e5cc6f1454bd675138f1948fbf59",
        "title": "谒金门 溪风紧",
        "author": "王庭珪",
        "content": "溪风紧。\n溪上官梅整整。\n万木寒痴吹不醒。\n一枝先破冷。\n梦断香云耿耿。\n月淡梨花清影。\n长笛倚楼谁共听。\n调高成绝品。",
        "dynasty": "宋",
        "collection_info": null
    },
    {
        "uuid": "1fd5cb72c68b7c6d7b754334870eef22",
        "title": "凤栖梧・蝶恋花 琼海无边银浪卷",
        "author": "王庭珪",
        "content": "琼海无边银浪卷。\n画戟朱楼，缥缈云间见。\n当日使君曾拥传。\n海霞光里时开宴。\n翠斝红鳞吹酒面。\n莫谓今朝，人在天涯远。\n彩凤衔书应不晚。\n愿公难老身长健。",
        "dynasty": "宋",
        "collection_info": null
    },
    {
        "uuid": "a9a66a69759a27df87c8df3c1b65cff0",
        "title": "醉桃源・阮郎归 朱门映柳画帘垂",
        "author": "王庭珪",
        "content": "朱门映柳画帘垂。\n门前闻马嘶。\n主人新着绿袍归。\n天恩下玉墀。\n凭翠袖，拈花枝。\n劝教人醉时。\n请君听唱碧云词。\n倒倾金屈卮。",
        "dynasty": "宋",
        "collection_info": null
    },
    {
        "uuid": "e074aa726a950cf55f7bdb839c1cb8ef",
        "title": "临江仙 家住天门阊阖外",
        "author": "王庭珪",
        "content": "家住天门阊阖外，别来几度花开。\n近传消息到江淮。\n玉京知好在，金阙尚崔嵬。\n流落江南山尽处，雨馀苍翠成堆。\n暂同溪馆醉尊罍。\n恐随丹诏动，且任玉山颓。",
        "dynasty": "宋",
        "collection_info": null
    },
    {
        "uuid": "a74c7c0b614b5dc951c98dc97ebb4665",
        "title": "临江仙 问道春来相识否",
        "author": "王庭珪",
        "content": "问道春来相识否，岭头昨夜开花。\n水村烟坞寄生涯。\n月寒疏影淡，整整复斜斜。\n素面玉妃嫌粉污，晨妆洗尽铅华。\n香肌应只饭胡麻。\n年年如许瘦，知是阿谁家。",
        "dynasty": "宋",
        "collection_info": null
    },
    {
        "uuid": "b564b7535eb2343442acc98ca9dd884d",
        "title": "临江仙 寂寞久无红袖饮",
        "author": "王庭珪",
        "content": "寂寞久无红袖饮，忽逢浩齿轻讴。\n坐令孤客洗穷愁。\n谁知沅水上，却似洛城游。\n闻道辰溪贤令长，深房别锁明眸。\n多年铅鼎养青虬。\n不应携妓女，骑鹤上扬州。",
        "dynasty": "宋",
        "collection_info": null
    },
    {
        "uuid": "4cbcff30a65503d648bb85dfb75c5f95",
        "title": "临江仙 帘外东风吹断梦",
        "author": "王庭珪",
        "content": "帘外东风吹断梦，卷帘人探春还。\n一枝疏影动檐间。\n鸳鸯□瓦冷，霜月堕栏干。\n闻道寿阳如许好，晨妆洗尽微殷。\n可怜玉骨瘦孱孱。\n谁家长笛□，吹彻玉楼寒。",
        "dynasty": "宋",
        "collection_info": null
    },
    {
        "uuid": "7d30fcc30e60f542aa4bb36a549a7f0c",
        "title": "人娇 小院桃花",
        "author": "王庭珪",
        "content": "小院桃花，烟锁几重珠箔。\n更深后、海棠睡着。\n东风吹去，落谁家墙角。\n平白地教人，为他情恶。\n花若有情，情应不薄。\n也须悔从前事错。\n而今夜雨，念玉颜飘泊。\n知那里人家，怎生顿着。",
        "dynasty": "宋",
        "collection_info": null
    },
    {
        "uuid": "6cbb0c4869226d4694ffdd60a861b7c9",
        "title": "忆秦娥 梅花发",
        "author": "王庭珪",
        "content": "梅花发。\n夜寒吹笛千山月。\n千山月。\n此时愁听，龙吟幽噎。\n数枝飞尽南枝雪。\n风光又作年时别。\n年时别。\n江头心绪，乱丝千结。",
        "dynasty": "宋",
        "collection_info": null
    },
    {
        "uuid": "cbe5400a38abdacd3d5399c24898450c",
        "title": "念奴娇 少年时节",
        "author": "王庭珪",
        "content": "少年时节，见皇州灯火，衣冠朝市。\n天汉桥边瞻凤辇，帘幕千家垂地。\n人似神仙，身游佛国，谪堕红尘里。\n如今憔悴，渐无往岁欢味。\n此夜帝里喧传，太平祥瑞，有街头人醉。\n更值端门新又起，楼阙千兵严卫。\n朝野多欢，边庭初静，歌舞方腾沸。\n良宵好景，异时多少遗事。",
        "dynasty": "宋",
        "collection_info": null
    },
    {
        "uuid": "ef544a8372150e8b0f6575cb9c8a4e2e",
        "title": "点绛唇 花外红楼",
        "author": "王庭珪",
        "content": "花外红楼，当时青鬓颜如玉。\n淡烟残烛。\n醉入花间宿。\n白发相逢，犹唱当时曲。\n当时曲。\n断弦难续。\n且尽杯中醁。",
        "dynasty": "宋",
        "collection_info": null
    },
    {
        "uuid": "0df27b7450a6197007b1c815080b549a",
        "title": "点绛唇 玉漏春迟",
        "author": "王庭珪",
        "content": "玉漏春迟，铁关金锁星桥夜。\n暗尘随马。\n明月应无价。\n天半朱楼，银汉星光射。\n更深也。\n翠娥如画。\n犹在凉蟾下。",
        "dynasty": "宋",
        "collection_info": null
    },
    {
        "uuid": "00affc01f2f6ae311cf6352464c13abe",
        "title": "点绛唇 春入西园",
        "author": "王庭珪",
        "content": "春入西园，数重花外红楼起。\n倚阑金翠。\n人在非烟里。\n风月佳时，蓬岛开平地。\n笙歌沸。\n画桥灯市。\n一夜惊桃李。",
        "dynasty": "宋",
        "collection_info": null
    },
    {
        "uuid": "c46f1b9ca332f2accc384411272c193d",
        "title": "西江月 一拂退黄衫子",
        "author": "王庭珪",
        "content": "一拂退黄衫子，几团嗅芯蜂儿。\n西风吹下月中枝。\n种在寒岩影里。\n人道蜡梅相似，又传菊满东篱。\n饶伊颜色入时宜。\n安得香传九里。",
        "dynasty": "宋",
        "collection_info": null
    },
    {
        "uuid": "6407cb9db20c166144045892c24a7eeb",
        "title": "江城子 锦袍绣帽跃金鞍",
        "author": "王庭珪",
        "content": "锦袍绣帽跃金鞍。\n卷旗幡。\n整师还。\n轻骑穷追，湘尾鼓声寒。\n千里尘清高会处，张翠幕，万人看。\n藕丝衫袖捧雕盘。\n玉颓山。\n夜将阑。\n幸遇休兵，且尽玉壶宽。\n未用汉军频出塞，徒生事，斩楼兰。",
        "dynasty": "宋",
        "collection_info": null
    },
    {
        "uuid": "43d86d5afc975182fbfbeecde765e6ea",
        "title": "江城子 渡头犹唱棹歌声",
        "author": "王庭珪",
        "content": "渡头犹唱棹歌声。\n雨初晴。\n月初生。\n忽见飞虹，夭矫挂寒汀。\n两岸小儿齐拍手，今夜里，放人行。\n朱栏画鹢照江亭。\n客来登。\n眼初明。\n如泛银河，天上跨长鲸。\n君是济川舟楫手，将许事，笑谈成。",
        "dynasty": "宋",
        "collection_info": null
    },
    {
        "uuid": "61bb9414227900df09b5ff1aef028964",
        "title": "江城子 夜郎江上看元宵",
        "author": "王庭珪",
        "content": "夜郎江上看元宵。\n斗回杓。\n雪初消。\n灯火银花，何处是星桥。\n哄得满城春不夜，三妓女，五溪徭。\n此时回首忆行朝。\n太平楼。\n倚层宵。\n红蜡光中，买酒听吹箫。\n且就天涯聊一醉，歌一曲，望京谣。",
        "dynasty": "宋",
        "collection_info": null
    },
    {
        "uuid": "d1aad4b554953ee8ee7cb250d4092a70",
        "title": "江城子 天回北斗欲中宵",
        "author": "王庭珪",
        "content": "天回北斗欲中宵。\n屡移杓。\n客魂消。\n记得皇州，灯火虹成桥。\n异俗西南开万里，冠带尽，百蛮徭。\n卢溪太守未还朝。\n起朱楼。\n接丛宵。\n翠幕红妆，歌管玉为箫。\n民乐丰登无一事，看下诏，采风谣。",
        "dynasty": "宋",
        "collection_info": null
    },
    {
        "uuid": "a57fc1a5750e182f454bb4681f301749",
        "title": "江城子 楼头钟鼓变新声",
        "author": "王庭珪",
        "content": "楼头钟鼓变新声。\n晚霞晴。\n水云生。\n何处归帆，争泊蓼花汀。\n遥望虹桥如画里，鳌背上，着人行。\n夜阑风定见危亭。\n却重登。\n景方明。\n影落波心，疑是海中鲸。\n愿借吸川沧海量，为公寿，落桥成。",
        "dynasty": "宋",
        "collection_info": null
    },
    {
        "uuid": "79accde15719a2547aeabacbf8630ff0",
        "title": "蝶恋花 月落灯残人散后",
        "author": "王庭珪",
        "content": "月落灯残人散后。\n忽到尊前，但觉眉儿皱。\n数日不来如许瘦。\n裙腰减尽君知否。\n公子风流应自有。\n占断春光，肯落谁人手。\n已是许多时做就。\n重教舞彻双罗袖。",
        "dynasty": "宋",
        "collection_info": null
    },
    {
        "uuid": "d58541251db11cbfeea564ac1e8f66a7",
        "title": "蝶恋花 罨画楼中人已醉",
        "author": "王庭珪",
        "content": "罨画楼中人已醉。\n别院微闻，笑语帘垂地。\n催唤倾城香雾起。\n翠帷双卷春风里。\n妆样尖新歌妙丽。\n满酌金尊，不信人憔悴。\n饥客眼寒谁管你。\n主人见惯浑闲事。",
        "dynasty": "宋",
        "collection_info": null
    },
    {
        "uuid": "7127e4a07c0e20bf075035d2f39672b3",
        "title": "蝶恋花 桂树新生都几许",
        "author": "王庭珪",
        "content": "桂树新生都几许。\n兄弟骑龙，双入蟾宫去。\n一日两枝同折处。\n姮娥拍手都分与。\n杨柳江头春色暮。\n白马青衫，两郡文章主。\n只恐远方难久住。\n高宗梦觉思霖雨。",
        "dynasty": "宋",
        "collection_info": null
    },
    {
        "uuid": "febd3c7e1f0905057f30a8a2cb446bfc",
        "title": "满庭芳 颓玉成山",
        "author": "王庭珪",
        "content": "颓玉成山，倾江作酒，醉来莫问升沈。\n少年狂怪，应笑老婆心。\n也会东涂西抹，行穿过、柳陌花阴。\n诚何用，腰龟左顾，犹待铸黄金。\n如今。\n回首处，青楼缥缈，朱箔重深。\n叹江海飘零，离恨难禁。\n好在铜梁玉垒，将军骑、他日重临。\n归来看，文君未老，相对抚鸣琴。",
        "dynasty": "宋",
        "collection_info": null
    },
    {
        "uuid": "eec1ab5be28a82bdea22bc48b29e3f34",
        "title": "满庭芳 宿雨初收",
        "author": "王庭珪",
        "content": "宿雨初收，晚风微度，万家帘卷青烟。\n暗尘随马，人物似神仙。\n试问天公借月，天须放、明月教圆。\n应移下，广寒宫殿，灯火接星躔。\n卢川。\n元古郡，当时太守，宾从俱贤。\n到如今井邑，歌吹喧阗。\n花下红妆卖酒，时相遇、曲水桥边。\n谁知道，山城父老，重见中兴年。",
        "dynasty": "宋",
        "collection_info": null
    },
    {
        "uuid": "59db83d71096f7b77529f3660ae9dfad",
        "title": "满庭芳 东阁官梅",
        "author": "王庭珪",
        "content": "东阁官梅，玉栏朱槛，未如山馆疏篱。\n水边竹外，斜出两三枝。\n最好西湖月下，林处士、着意吟时。\n何须说，扬州旧日，何逊更能诗。\n谁知。\n深雪里，玉妃粲粲，初下瑶池。\n笑人间春色，只在桃蹊。\n紫燕黄鹂解语，来时但、青实离离。\n争知道，调羹附鼎，终得近丹墀。",
        "dynasty": "宋",
        "collection_info": null
    },
    {
        "uuid": "50ed4aaef52ecc4c66961afcfb31c7da",
        "title": "柳梢青 兰亭丝竹",
        "author": "王庭珪",
        "content": "兰亭丝竹。\n高会群贤，其人如玉。\n曲水流觞，灯前细雨，檐花蔌蔌。\n舞雩初试春衣，听咏歌、童子五六。\n泽畔行吟，沙汀拾翠，满江新绿。",
        "dynasty": "宋",
        "collection_info": null
    },
    {
        "uuid": "9a71f7ddb1a43261561ca4796d62b377",
        "title": "菩萨蛮 武陵西上沅陵渡",
        "author": "王庭珪",
        "content": "武陵西上沅陵渡。\n扁舟忘了来时路。\n花外有人烟。\n相逢疑是仙。\n清尊留夜语。\n醉倒知何处。\n归去客心惊。\n金鸡嘲哳鸣。",
        "dynasty": "宋",
        "collection_info": null
    },
    {
        "uuid": "ca2c8088394ab0629cabc89bbd3478e1",
        "title": "浣溪沙 薄薄春衫簇绮霞",
        "author": "王庭珪",
        "content": "薄薄春衫簇绮霞。\n画檐晨起见栖鸦。\n宿妆仍拾落梅花。\n回首高楼闻笑语，倚栏红袖卷轻纱。\n玉肌微减旧时些。",
        "dynasty": "宋",
        "collection_info": null
    },
    {
        "uuid": "751ec1be2946ba8fa0baed8317a1a22c",
        "title": "浣溪沙 九里香风动地来",
        "author": "王庭珪",
        "content": "九里香风动地来。\n寻香空绕百千回。\n错惊秋色上崔嵬。\n谁识芗林三昧手，能令花落又花开。\n返魂元学岭头梅。",
        "dynasty": "宋",
        "collection_info": null
    },
    {
        "uuid": "bee537a8b5a1a5770e96c93381aecf8a",
        "title": "虞美人 城东楼阁连云起",
        "author": "王庭珪",
        "content": "城东楼阁连云起。\n冠绝辰州市。\n莲灯初发万枝红。\n也似江南风景、半天中。\n花衢柳陌年时静。\n划地今年盛。\n棚前箫鼓闹如雷。\n添个辰溪女子、舞三台。",
        "dynasty": "宋",
        "collection_info": null
    },
    {
        "uuid": "8b20e7729cb49f92ec7b8a83a427fe9f",
        "title": "桃源忆故人 催花一霎清明雨",
        "author": "王庭珪",
        "content": "催花一霎清明雨。\n留得东风且住。\n两岸柳汀烟坞。\n未放行人去。\n人如双鹄云间举。\n明夜扁舟何处。\n只向武陵南渡。\n便是长安路。",
        "dynasty": "宋",
        "collection_info": null
    },
    {
        "uuid": "6b36223f267fc586aa4187e9ea488476",
        "title": "醉花阴 红尘紫阳春来早",
        "author": "王庭珪",
        "content": "红尘紫阳春来早。\n晚市烟光好。\n灯发万枝莲，华月光中，天净开蓬岛。\n老人旧日曾年少。\n年少还须老。\n今夕在天涯，烛影星桥，也似长安道。",
        "dynasty": "宋",
        "collection_info": null
    },
    {
        "uuid": "9ea2baf86f09417f108cd8ecfab286f1",
        "title": "醉花阴 玉妃谪堕烟村远",
        "author": "王庭珪",
        "content": "玉妃谪堕烟村远。\n犹似瑶池见。\n缺月挂寒梢，时有幽香，飞到朱帘畔。\n春风岭上淮南岸。\n曾为谁魂断。\n依旧瘦棱棱，天若有情，天也应须管。",
        "dynasty": "宋",
        "collection_info": null
    },
    {
        "uuid": "8a1273bd6e1971770fe11ac564fed62a",
        "title": "醉花阴 月娥昨夜江头过",
        "author": "王庭珪",
        "content": "月娥昨夜江头过。\n把素衫揉破。\n冷逐晓云归，留与东风，吹作千千朵。\n云残香瘦春犹可。\n玉笛愁无那。\n倚着画楼人，且莫教他，吹动些儿个。",
        "dynasty": "宋",
        "collection_info": null
    },
    {
        "uuid": "43c586b0801bcdff4098f3fdfce405aa",
        "title": "雨霖铃 琼楼玉宇",
        "author": "王庭珪",
        "content": "琼楼玉宇。\n满人寰似、海边洲渚。\n蓬莱又还水浅，鲸涛静见，银宫如许。\n紫极鸣筲声断，望霓舟何处。\n待夜深、重倚层霄，认得瑶池广寒路。\n郢中旧曲谁能度。\n恨歌声、响入青云去。\n西湖近时绝唱，总不道、月梅盐絮。\n暗想当年宾从，毫端有惊人句。\n谩说枚叟邹生，共作梁园赋。",
        "dynasty": "宋",
        "collection_info": null
    },
    {
        "uuid": "8ed7b57aab97ce8e60374aca43bebdaa",
        "title": "鹊桥仙 云静天高",
        "author": "王庭珪",
        "content": "云静天高，山明水阔。\n一年待个中秋月。\n十分魄少一分圆，今宵已觉蟾光别。\n且尽金尊，遥瞻玉阙。\n更深江水沙如雪。\n来宵风雨不相关，重须买酒追佳节。",
        "dynasty": "宋",
        "collection_info": null
    },
    {
        "uuid": "7c9d0b4c27caf063bf1c70ee874b32eb",
        "title": "感皇恩 飞雪满貂裘",
        "author": "王庭珪",
        "content": "飞雪满貂裘，马蹄轻骤。\n笔下文章焕星斗。\n凌云才调，尽是夺标高手。\n况闻场屋里，知名久。\n金榜篆云，银鞍披绣。\n归去天香满衣袖。\n莫辞今夕，且尽一尊芳酒。\n为君歌一曲，为君寿。",
        "dynasty": "宋",
        "collection_info": null
    },
    {
        "uuid": "0d948df9485d4a0ef4f3d4443e725996",
        "title": "感皇恩 羸马怯征鞍",
        "author": "王庭珪",
        "content": "羸马怯征鞍，骎骎欲骤。\n昨夜文星动南斗。\n广寒宫近，欲上烟霄携手。\n素娥不奈冷，凄凉久。\n知是谪仙，肝肠锦绣。\n天半清风动襟袖。\n而今西笑，且饮新丰美酒。\n悠然还独酌，谁为寿。",
        "dynasty": "宋",
        "collection_info": null
    },
    {
        "uuid": "255a273a296a81ee302a8b4a4226614f",
        "title": "感皇恩 一叶下西风",
        "author": "王庭珪",
        "content": "一叶下西风，寒生南浦。\n椎鼓鸣桡送君去。\n长亭把酒，却倩阿谁留住。\n尊前人似玉，能留否。\n醉中暂听，离歌几许。\n听不能终泪如雨。\n无情江水，断送扁舟何处。\n归时烟浪卷，朱帘暮。",
        "dynasty": "宋",
        "collection_info": null
    },
    {
        "uuid": "6ca4f1df7a9370b53b99f11d04298eb1",
        "title": "寰海清 画鼓轰天",
        "author": "王庭珪",
        "content": "画鼓轰天。\n暗尘随宝马，人似神仙。\n天恁不教昼短，明月长圆。\n天应未知道，天天。\n须肯放、三夜如年。\n流酥拥上香軿。\n为个甚、晚妆特地鲜妍。\n花下清阴乍合，曲水桥边。\n高人到此也乘兴，任横街，一一须穿。\n莫言无国艳，有朱门、锁婵娟。",
        "dynasty": "宋",
        "collection_info": null
    },
    {
        "uuid": "7b3793c8c0e7401a76035e5890fc907c",
        "title": "浪淘沙 翠袖卷轻纱",
        "author": "王庭珪",
        "content": "翠袖卷轻纱。\n玉腕慵遮。\n蕊珠宫殿倚彤霞。\n不愤江南梅信早，争下香车。\n月露洗凝华。\n艳压群葩。\n暗传春信到天涯。\n试问东风谁第一，先到人家。",
        "dynasty": "宋",
        "collection_info": null
    },
    {
        "uuid": "808b5107089e225ede9274bc63b50a6a",
        "title": "好事近 宴罢莫匆匆",
        "author": "王庭珪",
        "content": "宴罢莫匆匆，聊驻玉鞍金勒。\n闻道建溪新焙，尽龙蟠苍璧。\n黄金碾入碧花瓯，瓯翻素涛色。\n今夜酒醒归去，觉风生两腋。",
        "dynasty": "宋",
        "collection_info": null
    },
    {
        "uuid": "186cf88e4d120d606a4942434a171cae",
        "title": "解佩令 湘江停瑟",
        "author": "王庭珪",
        "content": "湘江停瑟。\n洛川回雪。\n是耶非、相逢飘瞥。\n云鬓风裳，照心事、娟娟山月。\n翦烟花、带萝同结。\n留环盟切。\n贻珠情彻。\n解携时、玉声愁绝。\n罗袜尘生，早波面、春痕欲灭。\n送人行、水声凄咽。",
        "dynasty": "宋",
        "collection_info": null
    },
    {
        "uuid": "3230ebb42be752d9e64fba9100396359",
        "title": "题宣和御画",
        "author": "王庭珪",
        "content": "玉锁宫扉三十六，谁识连昌满宫竹。\n内苑寒梅欲放春，龙池水暖鸳鸯浴。\n宣和殿后新雨晴，两鹊飞来向东鸣。\n当时妙手貎不成，君王笔下春风生。\n长安老人眼曾见，万岁山头翠华转。\n恨臣不及宣政初，痛哭天涯观画图。",
        "dynasty": "宋",
        "collection_info": null
    },
    {
        "uuid": "63e7743cf0845487d462afb3fe78a9de",
        "title": "仙人春宴曲",
        "author": "王庭珪",
        "content": "高楼玉佩摇春风，银槽压雨珍珠红。\n天留晓月十分魄，飞光下照仙人宫。\n瑶姬半醉挝鼍鼓，綵鳯吹笙黄鹤舞。\n双成翠袖织藕丝，麻姑行厨擗麟脯。\n金盘烧蜡夜未央，从妃进果蟠桃香。\n坐上花开人未老，他日重来花更好。\n三千年后忽相逢，再约羣仙醉蓬岛。",
        "dynasty": "宋",
        "collection_info": null
    },
    {
        "uuid": "ecb82530d9e024f02773684f17d385f3",
        "title": "观骆元直经进江南形势图",
        "author": "王庭珪",
        "content": "异时汉网疏天讨，胡儿马囓江南草。\n石头重戍岂无兵，将军不识丹阳道。\n至今战骨埋秋霜，伤心不忍问耆老。\n龙蟠虎踞昔何雄，赤壁濡须在眼中。\n浔阳江水射蛟处，旌旗拂天来向东。\n艨艟塞川不敢下，昔人曾此破曹公。\n横江九道波翻屋，试请轻兵渡淮曲。\n夜入长安人不知，应见画图心已熟。\n他日将军按此图，鼓行如西如破竹。",
        "dynasty": "宋",
        "collection_info": null
    },
    {
        "uuid": "e42d7b7ad2f2d28fdd78d646eb84d093",
        "title": "长沙北禅览古",
        "author": "王庭珪",
        "content": "明湖涨天光，春云如粉碎。\n吴王宫女罢吹箫，象床玉椀今安在。\n桃李初开映绿池，绿池水暖摇花枝。\n闻道只今池上月，照见吴王繁盛时。\n当时粉色艶月彩，今日古坟烟草衰。\n草衰不见吴宫事，唯有月下孤猿啼。\n猿声哀告问不得，又恐清晓催黄鹂。",
        "dynasty": "宋",
        "collection_info": null
    },
    {
        "uuid": "cdd2fd42da7f3fa53e15880234749bfc",
        "title": "方外庵听惠端弹琴明日赴李似矩尚书招",
        "author": "王庭珪",
        "content": "浮云捲尽天无风，青山衔日犹半红。\n谁弹乌啼夜鹤怨，平明结客长安中。\n大颠初识韩吏部，清檗亦参裴相公。\n尚书气欲吞胡虏，手挽天河作霖雨。\n响泉韵磬应自携，昵昵莫为儿女语。\n为陈古操有平戎，此曲聊堪佐旗鼓。",
        "dynasty": "宋",
        "collection_info": null
    },
    {
        "uuid": "22791a6a2a6ca326d782465b13220cf0",
        "title": "游青原呈王元勃舍人周秀实监丞",
        "author": "王庭珪",
        "content": "异时黄鲁直，尝赋青原诗。\n至今青原山，名与星斗垂。\n自从有宇宙，孰能磨灭之。\n昨日从大旆，上读前人碑。\n欲学下一语，自觉落笔迟。\n我等如湛辈，后世谁復知。\n治君千载人，治中同一时。\n两公俱大手，妙语仍崛奇。\n得句未肯吐，神物悭护持。\n光艶出月胁，当留照岩扉。",
        "dynasty": "宋",
        "collection_info": null
    },
    {
        "uuid": "7e7c7fbe48703840da4b630b5f81471d",
        "title": "舟次白沙",
        "author": "王庭珪",
        "content": "朝发螺浦湄，暮宿白沙口。\n初为夜行计，有物应掣肘。\n山云四面起，风涛半江吼。\n落帆危石矶，就枕不敢久。\n林深鸣鹤鹊，村远闻鸡狗。\n梦觉知月明，破篷见牛斗。\n起视天色清，解缆欲放溜。\n浪头聒天响，掀簸入我牖。\n蒲帆未及张，篙师復回首。\n渡头有古祠，壁画杂怪丑。\n舟人相与言，劝我酬神酒。\n出处本细事，阴晴亦常有。\n我固不问天，岂问土木偶。",
        "dynasty": "宋",
        "collection_info": null
    },
    {
        "uuid": "ade8d554fddd1c19605cc3c6d556e71a",
        "title": "寄胡邦衡兼简陈佥判黄书记",
        "author": "王庭珪",
        "content": "斯文久寂寞，谁应擅雕龙。\n万事问伯始，今復得此公。\n涛澜翻笔舌，锦绣蟠心胸。\n平时吐佳句，逸气如长虹。\n制策收俊异，行当推选锋。\n元龙湖海士，江夏无双童。\n词彩俱秀出，春葩发青红。\n铿锵排律吕，纯音玉琤琮。\n草木吾臭味，坐隔神螺峰。\n遥闻玉荆产，长松想清风。\n安得奋余勇，提戈譟其中。\n且愿试音响，径须撞巨钟。",
        "dynasty": "宋",
        "collection_info": null
    },
    {
        "uuid": "1dcb7f535db79e0185dcdfe13679ef33",
        "title": "向衡州生日",
        "author": "王庭珪",
        "content": "嵯峨阊阖西风回，赤霄夜半天门开。\n昴星麒麟下穹昊，两家同日生公台。\n两公为谁张与向，人物堂堂真汉相。\n愿公接武未央庭，禁直金銮对方丈。",
        "dynasty": "宋",
        "collection_info": null
    },
    {
        "uuid": "3fa816b8e3c4d5a85fb7a53b5375b4b3",
        "title": "张持操携徐献之侍郎书见访兼出示着述中兴论诸杂文为赋诗一篇以文轴还之他日亦录寄献之也",
        "author": "王庭珪",
        "content": "君不能徒步上书献天子，又不能移书帝城结王公。\n欲将笔力扛九鼎，纸上有说能平戎。\n宣和治极久忘战，羯奴骑马嘶淮甸。\n是时犹屯百万师，无人北向放一箭。\n大臣搏手知何为，草间公卿儿女啼。\n至今谋国无上策，读君断藁令人悲。\n君家人物照青汗，曲江犹识胡雏乱。\n他年论事要回天，应向荆州寻好汉。",
        "dynasty": "宋",
        "collection_info": null
    },
    {
        "uuid": "5ddb0421cb956d7caeb73b832b948d1d",
        "title": "过萧泷庙",
        "author": "王庭珪",
        "content": "泷江欲度虹为桥，泷涛舂撃蛟鱼跳。\n泷头有庙非一朝，泷民犹传神姓萧。\n殿脚插入白鹭腰，青原舞翠挹岧嶤。\n朱甍日出烟雾消，碧瓦不动磨青瑶。\n忽然飞电掣紫霄，天为借怒生奇飈。\n游龙挥雨洗泬寥，桂花堕落香云飘。\n百年古木号鼍能，击鼓变化鸾吹箫。\n官艘贾舶胆欲焦，庙前泊橹不敢摇。\n楚词跪奠设浆椒，泷之灵兮或可招。",
        "dynasty": "宋",
        "collection_info": null
    },
    {
        "uuid": "31312489f5871af57e534cc8c8bb87ba",
        "title": "送陈邦直知县",
        "author": "王庭珪",
        "content": "道边车马来不休，倾城出送陈大丘。\n大丘爱民如父母，故令民作婴儿愁。\n各持杯酒塞行路，众人欲挽我独不。\n我记殿前初射策，胪传高名落九州。\n同年衮衮上台省，公独执板拜督邮。\n况兹小县天一陬，不烦细民遮道留。\n绣衣飞章动冕旒，行必召对螭坳头。\n君王端问活国计，大略要洗儒生羞。",
        "dynasty": "宋",
        "collection_info": null
    },
    {
        "uuid": "ffec4b713accaf6a06500efe91a204d4",
        "title": "赠别黄超然",
        "author": "王庭珪",
        "content": "我生不识黄太史，犹及诸老谈遗事。\n蓝田生玉海生珠，谓君眉目无乃似。\n谁作江西宗派诗，如今传法不传衣。\n句中有眼出月胁，密付嫡孙人未知。\n宗风后必喧人口，云梦更须吞八九。\n他年拈此一瓣香，狮子窟中狮子吼。",
        "dynasty": "宋",
        "collection_info": null
    },
    {
        "uuid": "d710b56b50e650a1ffb98a11f210a5e1",
        "title": "寓郡斋过清閟轩与高虞卿夜话",
        "author": "王庭珪",
        "content": "户牖邻清閟，深夜客扣关。\n开门见修竹，人与竹俱闲。\n雨竹窗外响，风从屋头还。\n羡君屏百事，读书苍翠间。\n刺口谈治乱，笔挟风霜寒。\n更览珠玉文，洗我冰雪颜。\n归来兴未尽，危坐听珊珊。",
        "dynasty": "宋",
        "collection_info": null
    },
    {
        "uuid": "73f2766a870f9f2569353bb8ef7e2ae4",
        "title": "赵逢源今春当赴省试以事失期乃督钱纲往行在且欲观母后回銮之庆作诗速其行",
        "author": "王庭珪",
        "content": "去年秣马望行宫，飘然气若摩霄鸿。\n不学提携百金剑，不倚能弯两石弓。\n徒夸读书饱藜苋，笔阵欲敌千人锋。\n要登月窟取官职，不使官出兠鍪中。\n丈夫功名自有日，春闱已过落花风。\n今当献计随羣吏，到时万井欢声沸。\n慈宁殿前催趁班，看君入贺鸣靴鼻。",
        "dynasty": "宋",
        "collection_info": null
    },
    {
        "uuid": "06a88c0e42e1da5d54b22072e5a6fff0",
        "title": "送向宣卿赴朱相公参议",
        "author": "王庭珪",
        "content": "旄头彗天天狗堕，一日中原作奇祸。\n金竿突绕都城光，鐡马横嘶御街过。\n迩来十年不解兵，盗贼军书急星火。\n将军藩身养胁疽，帝命相公期必破。\n指挥貔虎下天来，奋臂一呼皆袒左。\n相公元是帝股肱，提师辟士收豪英。\n君才累试当剧郡，羣凶落胆知威名。\n麾下传闻有飞将，一箭曾射欃枪星。\n公谋岂止当十万，要挽天河洗甲兵。\n君不见河阳军乌重胤，参谋初拔温处士。\n遂令冀北马羣空，石洪亦自河南至。\n又不见裴晋公取淮西，幕下正用韩退之。\n乃能夜縳吴元济，至今留得平淮碑。\n如今相公开幕府，岂减乌公与裴度。\n席卷江湖波浪清，貂鼎勋庸归自取。",
        "dynasty": "宋",
        "collection_info": null
    },
    {
        "uuid": "37d5f565a570da2b4aaed53eaf9b21d6",
        "title": "送吴叔举主簿往清江受纳秋苗",
        "author": "王庭珪",
        "content": "田头作谷催入场，一半白着输官仓。\n庐江主簿喜怀檄，放船椎鼓开帆樯。\n萧滩老农公事毕，夹道欢呼罗酒浆。\n笑言归去唤妻子，今年租米两平量。",
        "dynasty": "宋",
        "collection_info": null
    },
    {
        "uuid": "f81aacae35daddc9cf97229a9781f1de",
        "title": "秋夜西园独步",
        "author": "王庭珪",
        "content": "清夜游西园，竹影乱秋月。\n穹色湛虚明，林光益奇绝。\n人间睡正着，那知此时节。\n坐观衡阳移，领略风烟别。\n沆瀣洗天宇，一饮醒毛髪。\n气与南山高，青苍助施设。\n池塘收绿净，星斗转空阔。\n微云点太清，须臾亦自灭。\n明朝问此境，胜处不可说。\n却恐鸡三号，开门走车辙。",
        "dynasty": "宋",
        "collection_info": null
    },
    {
        "uuid": "5a279b56b2ed810fe0dbbbbf7c43dbb5",
        "title": "刘晞扬贫甚爨烟不属而读书不辍作诗遗之以激其志因叙其贫之所以然冀当涂有闻之者",
        "author": "王庭珪",
        "content": "荷锄初读书，中原已鼎沸。\n辍耕仰太息，衣食尚卒歳。\n喧呼传点丁，田庐忽湮替。\n产尽犹索租，从何出租税。\n乃知天宝后，信如石壕吏。\n君门九重深，旗戟森兵卫。\n朱轓背相望，莫肯察凋弊。\n赖子天资高，追琢自成器。\n时能从诸生，扣门来问字。\n长篇烂溢目，春葩吐奇丽。\n饥虽不堪煮，要自饱风味。\n乃翁昔好事，宾客常满位。\n小儿听客语，炊甑忘着箅。\n岂虑饭成糜，迩来糜亦废。\n时能馈升斗，与子黔突喙。",
        "dynasty": "宋",
        "collection_info": null
    },
    {
        "uuid": "ff6eed48daaeda13f458c8a148505b6d",
        "title": "送王舍人超武",
        "author": "王庭珪",
        "content": "王郎远器宜庙堂，胡为奔走天一方。\n吴越相望峙雄垒，双旌再开南斗傍。\n手携仙人绿玉杖，坐褰刺史赤帷裳。\n平生广莫意万里，眼高四海无相当。\n舍人旧班紫宸陛，天马岂受青丝缰。\n骑驴到部正阅歳，飘然鹄举摩天翔。\n婴儿十万啼塞路，各遮马首持杯觞。\n忽闻半夜发轻舸，追走不及徒悲伤。\n绣衣飞章有巨力，不须州民投皂嚢。\n正恐君王知治状，便向剑履趋明光。\n鰲头蓬莱在平地，日边除书细作行。",
        "dynasty": "宋",
        "collection_info": null
    },
    {
        "uuid": "b45bff381f43d354c639f5501d0a9328",
        "title": "和刘美中尚书听宝月弹桃源春晓",
        "author": "王庭珪",
        "content": "何年凿源开混茫，桃花两片吹红香。\n烟消远浦生微阳，渔舟误行溪水长。\n溪回岸转山隙光，疑有绛阙仙人房。\n居民争出罗酒浆，花间笑语音琅琅。\n抱琴释子眉髪苍，响泉韵磬鸣长廊。\n能谈往事悲孟尝，昔时台沼今耕桑。\n又如勇士赴敌场，坐令游子思故乡。\n清猿抱木号鸿荒，孤吟划见丹鳯翔。\n曲终待月西南厢，重调十指初不忙。\n如见古画秦衣裳，春天百鸟争颉颃。\n桃源归来今已忘，弹到落花空断肠。",
        "dynasty": "宋",
        "collection_info": null
    },
    {
        "uuid": "0282cdb31d965a0e6b1a87e309196b4a",
        "title": "和李巽伯少卿见怀",
        "author": "王庭珪",
        "content": "骑鲸仙人本仙胄，不应暴落饥蛟口。\n长庚却復下人间，岛瘦郊寒皆缩手。\n篇章迈往无故初，不共曹刘辙俱蹂。\n此邦虽陋江山雄，异时间出欧阳九。\n公今诗句满江山，似觉衰容得春酒。\n笔端猎猎生风雷，胸次煌煌焕星斗。\n生儿了事正作痴，亦恐痴儿未能了。\n顷年胡骑猎夷门，兵拏不解谁当剖。\n大臣荐公来洛阳，舌翻波涛惊朝堂。\n飞龙借马出建康，丑虏夜走尘沙黄。\n是时帝坐八绮窗，拟歌风起云飞扬。",
        "dynasty": "宋",
        "collection_info": null
    },
    {
        "uuid": "8e0ac841e070b4212df56bdeee99bfea",
        "title": "寅陂行",
        "author": "王庭珪",
        "content": "安成城头乌夜宿，啼乌未起鸡登木。\n倾村入城来送君，马首摩肩袂相属。\n但有庞首不识名，何物老翁出山谷。\n老翁持酒前致词，家住西村大江曲。\n大江两岸皆腴田，古有寅陂置官属。\n自从陂废田亦荒，官中无人开旧渎。\n公沿故道堰横流，陂傍秔稻年年熟。\n今年虽旱翁不忧，田头已打新舂谷。\n谁云此陂会当復，老父曾闻两黄鹄。\n嗟哉如君不负丞，躬行阡陌劝农耕。\n监司项背只相望，风謡满路胡不听。\n胡不听，寅陂行，为扣天阍叫一声。",
        "dynasty": "宋",
        "collection_info": null
    },
    {
        "uuid": "25bf4d742b60063d9e6c48e5554b09ff",
        "title": "庐陵行",
        "author": "王庭珪",
        "content": "庐陵地控虔与洪，孤城斗绝吴楚东。\n连年贼兵塞官路，烽火照夜旌旗红。\n治中来时正逢此，自请按行山谷中。\n禾州吉水方震动，缚取两渠来衅钟。\n凶徒披靡拜麾下，愿持田器为良农。\n凯歌归陈破贼状，捷书飞入甘泉宫。\n甘泉侍臣知姓氏，天子往往闻其风。\n谓当到阙问边事，边上如今尘不起。\n但把长笺造鳯栖，莫说渡河挑马棰。\n此公淹久佐一州，安用州民遮道留。\n州中老人错料事，此公行立螭坳头。",
        "dynasty": "宋",
        "collection_info": null
    },
    {
        "uuid": "0e06a385b64cfdbb20b7f9b957e52c57",
        "title": "和程子山舍人赠高虞卿",
        "author": "王庭珪",
        "content": "南宫四海英俊场，阅人须多无此郎。\n御史传呼主司出，遥瞻紫案金炉香。\n帘垂咫尺断还送，闭户设棘围高墻。\n卷堆封弥充栋宇，笔浸沧溟开混茫。\n麟台学士喜得子，如获宝鼎联芝房。\n明日都城始传榜，声名烜赫无三张。\n平生知己万不一，世有若人安可失。\n方调鼎味荐盐梅，桃李何心并佳实。\n论经射策未足论，挽取功名看他日。\n同门笑语夜相过，起看北斗插天河。\n凌晨鳯阁拜座主，门生来贺争肩摩。\n一时人物尽豪杰，太平为宝非嘉禾。",
        "dynasty": "宋",
        "collection_info": null
    },
    {
        "uuid": "a15b707b71501896ddcaf0a06448edbc",
        "title": "题罗畴老家明妃辞汉图",
        "author": "王庭珪",
        "content": "明妃辞汉出宫门，丰容靓饰朝至尊。\n至尊左右皆动色，明妃欲语咽復吞。\n三千蛾眉塞天阍，帝独不识王昭君。\n顾影徘徊復良久，尚冀君王一回首。\n当时自倚绝世姿，不将赂结毛延寿。\n可怜朱网画香车，却来远嫁呼韩邪。\n不如归州旧村女，三幅罗裙两髻了。\n陌上花开大堤暖，细雨春风归缓缓。\n宁从禁籞落胡沙，长路漫漫碧云断。\n忽看汉月照毡裘，泪湿弹丝锦臂鞴。\n龙眠会作无声句，写得当时一段愁。",
        "dynasty": "宋",
        "collection_info": null
    },
    {
        "uuid": "9ec88a1b8afe7cda69cc286d88a375f6",
        "title": "送向宣卿往衡山兼寄胡康侯侍讲",
        "author": "王庭珪",
        "content": "海内甲马未尽休，豪英为时当出谋。\n天生奇才必有用，何乃相率居岩幽。\n胡公人品今第一，汗漫久作朱陵游。\n朱陵窟宅倚苍翠，此公招隐安可留。\n九庙今谁起颓压，四方正尔烦诛求。\n我闻昔时元刺史，舂陵地分天子忧。\n少陵作诗颂其事，至今人传元道州。\n公为道州绩尤伟，谁为再作舂陵讴。\n孤城疲卒捍狂贼，高论力诋庸儿羞。\n安得如公数十辈，参错天下为邦侯。\n京洛腥羶不难扫，潢池寇孽不难收。\n愿公早请尚方剑，先斩佞臣张禹头。",
        "dynasty": "宋",
        "collection_info": null
    },
    {
        "uuid": "f484af6ee6e0c86085b08b0992a013ca",
        "title": "赠齐轩仲素老",
        "author": "王庭珪",
        "content": "秀岭明东城，飞翠横空断。\n烟霞互灭没，爽气浮清旦。\n旁连仙人居，楼殿出天半。\n金龙蟠绣柱，银榜开琳馆。\n齐轩面青葱，下瞰绿篠岸。\n我尝醉其上，讴吟杂悲叹。\n一时贤士夫，车马共游款。\n当年二学士，落笔泻银汉。\n曾赋齐轩诗，字字星斗烂。\n事逐云雨空，鬼录尚可按。\n重来兵火余，触目自悽惋。\n唯有轩前山，秀色还旧观。\n晓猿惊未已，归袂何必挽。\n胡为走尘埃，废此奇一段。\n山灵亦可畏，移文定嘲玩。",
        "dynasty": "宋",
        "collection_info": null
    },
    {
        "uuid": "5cafbe7adb2f580414887d745231c39d",
        "title": "寄黄子庞兼简邹德裕",
        "author": "王庭珪",
        "content": "天狼窥太清，戎马断行路。\n一别常万里，寄书何由数。\n识君英妙时，亹亹见佳处。\n当年松栢姿，已有庙廊具。\n比常览新作，险绝闻奇句。\n探珠沧海底，秀色不受污。\n笔端百斛鼎，胸中九经库。\n高文动场屋，仍传渭上赋。\n岂但凌三都，自使强敌怖。\n邹郎挺忠烈，英英起门户。\n同游气概中，风云生指頋。\n独念蓬室士，无因陪杖屦。\n相望隔章水，欲往不敢渡。\n拏舟弄明月，正恐蛟龙怒。",
        "dynasty": "宋",
        "collection_info": null
    },
    {
        "uuid": "e07f0dc27170e6de15a87f5ee523ca1b",
        "title": "赠康元章",
        "author": "王庭珪",
        "content": "康郎读书本勃窣，羞作儒生酸到骨。\n偶逢四海未解兵，气如秋鹰眼如鹘。\n布衣杖策丞相前，官军尽扫长蛇窟。\n燋头烂额已论功，况子当年陈调曲。",
        "dynasty": "宋",
        "collection_info": null
    },
    {
        "uuid": "f6c59d8cf07494f84791982bbe927f20",
        "title": "送葛德裕",
        "author": "王庭珪",
        "content": "捧檄困米盐，戴星入州府。\n官卑强趋走，出语不媚妩。\n坐此触骇机，三人忽成虎。\n况闻郡公曹，士论极患苦。\n祸福在牙颊，骄气溢眉宇。\n念君鸾鳯栖，孰若黄鹄举。\n负材淹簿领，摆脱即骞翥。\n高兴动长川，插旗催转艣。\n帆经一柱观，清风九江渚。\n蛟龙蹙横波，楼船照秋浦。\n兹游定有得，因之壮心膂。\n丞相新开藩，门阑压吴楚。\n豪英气概中，人物粲可数。\n相逢一笑乐，细与论今古。\n若问山间人，披蓑钓烟雨。",
        "dynasty": "宋",
        "collection_info": null
    },
    {
        "uuid": "0e1ef96a3a833d0dfd4b046ae2f7a114",
        "title": "题秀光亭壁饯刘世臣刘仲美",
        "author": "王庭珪",
        "content": "飞雨洒檐角，车骑散岩隈。\n临池张翠幕，众贤会高台。\n坐中蟾宫客，再占北斗魁。\n復有南巷阮，少年负英才。\n两公俱博雅，胸臆天所开。\n明春试殿陛，笔力翻风雷。\n胪传姓名出，声闻落九垓。\n今宵且尽醉，须覆掌中杯。\n朝来得好语，仍闻小人灾。\n请观卢溪老，谈笑消姦回。\n见敌未尝动，坐令敌倾摧。\n庸儿不量力，自倒非人推。\n举此卜二友，否极终泰来。",
        "dynasty": "宋",
        "collection_info": null
    },
    {
        "uuid": "5b071039733ae5d7970678af4eb7f90d",
        "title": "送李亨仲赴荆南辟",
        "author": "王庭珪",
        "content": "少年胆气横秋烟，腰间櫑具森龙泉。\n出门万里探虎穴，锦带雕鞍明积雪。\n洞庭木叶飞霜风，将军秉旄西击戎。\n旌旗戈甲照湖海，欃枪欲灭胡天空。\n须君磨盾作露布，插羽来奏明光宫。",
        "dynasty": "宋",
        "collection_info": null
    },
    {
        "uuid": "f4161f42038c4d7fbfac8268d97275b5",
        "title": "丽人行",
        "author": "王庭珪",
        "content": "桃叶山前宫漏迟，宫人傍辇持花枝。\n君王喜凭绛仙立，殿脚争画双长眉。\n欲把琵琶弹出塞，结绮临春时事改。\n井边忽见张丽华，忍听后庭歌一再。",
        "dynasty": "宋",
        "collection_info": null
    },
    {
        "uuid": "f87ad63d17cdf3353abab6fe0a69aac9",
        "title": "早行",
        "author": "王庭珪",
        "content": "羣鸡鼓翼天欲光，井上梧桐生微凉。\n残星烂烂或出没，初日淡淡开青苍。\n楚妃台边晓云碧，伏波庙前秋草黄。\n骚人辛苦拾何物，沅有芷兮今已香。",
        "dynasty": "宋",
        "collection_info": null
    },
    {
        "uuid": "1a776e2ec525f5cdd6662b1c0a5182f1",
        "title": "谢张钦夫机宜惠灵寿杖",
        "author": "王庭珪",
        "content": "九疑连绵青未了，郴江擘出蛟龙吼。\n雷公霹雳搜岩幽，化为鬰律黄蛇走。\n飞电迸火出奇节，黄蛇走立僵如鐡。\n携看玉女洗头盆，拄上九疑探禹穴。\n莫挑马棰渡黄河，莫扣天门阍者诃。\n但挂百钱时一醉，从教风雨湿渔蓑。\n青钱学士年方少，年少羞为老人调。\n即看飞步上蓬瀛，别有青藜夜相照。",
        "dynasty": "宋",
        "collection_info": null
    },
    {
        "uuid": "3af602d49b8f8ce95ae1884ab1114b91",
        "title": "魏彦成寄示桐川琅琊送行诗集奉次柳字韵一首系于卷末",
        "author": "王庭珪",
        "content": "少年班玉墀，美若灵和柳。\n一麾出银台，风流亦不朽。\n琅琊古名郡，屡移贤太守。\n天子忧远民，谓公极其厚。\n林甫既当国，不便珉与玖。\n何如访醉翁，翁意不在酒。",
        "dynasty": "宋",
        "collection_info": null
    },
    {
        "uuid": "4d8dd8287aa5a7d4e744e02cfb715d95",
        "title": "次韵张虔州兼呈向宣卿",
        "author": "王庭珪",
        "content": "贼锋绕章南，杀气动秋色。\n主将初无谋，突出谁与敌。\n君门九重深，羽卫生旗戟。\n我欲献奇计，何由吐丹臆。\n万言一杯水，平生几两屐。\n时虽急搜贤，毁誉皆失实。\n顷闻向衡州，姦盗俱惕息。\n人材有如此，宰相安可失。",
        "dynasty": "宋",
        "collection_info": null
    },
    {
        "uuid": "fe8e74f38d58764894bc69e76a9f928d",
        "title": "和李巽伯韵赠甥刘志道",
        "author": "王庭珪",
        "content": "年少尝读书，復挟琴与医。\n世无识真者，持此将安之。\n古调不咏俗，空嚢不贮赀。\n结交名公卿，云间接风期。\n披烟对珠玉，常恐生微疵。\n向来壁上弓，落杯輙自疑。\n此事一了了，昔贤当并驰。\n李卿句有眼，妙语真而师。",
        "dynasty": "宋",
        "collection_info": null
    },
    {
        "uuid": "124b9f92071cc346b5adb25db5459b06",
        "title": "存存阁",
        "author": "王庭珪",
        "content": "王郎身如椰子大，胸蟠万卷犹能载。\n少年着足名利场，归来卜筑红尘外。\n太虚为室月为烛，四海诸公常所会。\n穷阎陋室天下贵，驽奴丰车多覆败。\n坐收浮念得此生，如炼真金岂常坏。\n是中本自无亏成，坏与不坏亦何在。\n请君直下赋一言，要识所存当默解。",
        "dynasty": "宋",
        "collection_info": null
    },
    {
        "uuid": "333dced1f2d041fa5b94c10761a78215",
        "title": "次韵周秀实观李观察勒兵",
        "author": "王庭珪",
        "content": "霜风猎猎吹旗旌，将军束装来勒兵。\n白鹭洲前云鸟合，青原台上山川横。\n李侯凛凛万人敌，匹马横行沙塞北。\n至尊殿上亲赐名，生坐阎罗官柱国。\n提兵括寇来江西，探取贼窟如连鸡。\n军中超距多暇日，却学临淮亲校旗。\n中兴猛士如吼虎，二十八将随光武。\n要看麒麟第一功，金印垂腰光耀组。",
        "dynasty": "宋",
        "collection_info": null
    },
    {
        "uuid": "3569dbde525c12941e929837c8ee5b17",
        "title": "送陆景庄提干",
        "author": "王庭珪",
        "content": "驱车越荆吴，辙迹走欲半。\n是时亲戚多，烜赫践华贯。\n中有衣绣人，持斧下霄汉。\n利权炙可热，冷语冰未泮。\n徒乘朱班轮，呵殿吓闾闬。\n如傩带面具，应遭鬼笑玩。\n而况新失职，谁肯听呼唤。\n坐令公困穷，旅突几不爨。\n蔚然鸾鳯姿，胡为杂鹅鹳。\n我实憎此曹，期君游汗漫。",
        "dynasty": "宋",
        "collection_info": null
    },
    {
        "uuid": "55f1cf4e58bd56ba99b0d5a73092830f",
        "title": "次韵曾育才翠樾堂雪诗",
        "author": "王庭珪",
        "content": "哦君翠樾堂中雪，词如剑戟相磨切。\n又如牛铎应黄钟，水中跃出蕤宾铁。\n因诵东坡忆雪诗，城郭山川两奇绝。\n翠樾堂中雪復然，敢拟片词增窜窃。\n长安道上醉骑驴，忍冻不知蹄屡蹶。\n争似淮西破贼时，蔡州城外沙如月。\n将军一箭射欃枪，夜落城头晓方灭。\n捷书飞奏不动尘，露布驰来迷玉阙。\n醉翁句律号令严，冻口何由更开说。\n银杯任逐马蹄翻，断藁残编且扃鐍。",
        "dynasty": "宋",
        "collection_info": null
    },
    {
        "uuid": "29f3cb2b78249b24cddac7b8271c6023",
        "title": "送赵逢源赴赵提点辟",
        "author": "王庭珪",
        "content": "曩日逢君卢水头，来如天马初伏辀。\n忽然去作幕下士，奋袖起如鹰脱鞴。\n黄云压空欲成雪，笑捧辟书还御阙。\n王孙俱是天麒麟，枕中有方能点鐡。",
        "dynasty": "宋",
        "collection_info": null
    },
    {
        "uuid": "d916c014529b48bc09a7232ab8ed28bf",
        "title": "同陈思忠访洪觉范",
        "author": "王庭珪",
        "content": "寻春反向僧房卧，无乃行藏与时左。\n起来刮目览新诗，花压栏干梦初破。\n黄叶丹枫属兴深，吁然莫测疑楚些。\n惠休岛可没已久，二百年来无此作。\n世间何处着斯人，秀句天教出寒饿。\n我气未衰词颇弱，欲借鼓旗聊一佐。\n终朝岩下不逢人，苔色应嗔马蹄涴。",
        "dynasty": "宋",
        "collection_info": null
    },
    {
        "uuid": "55e04c55ad0eb8b6d23ee3cb15b2ea69",
        "title": "次前韵酬刘美中",
        "author": "王庭珪",
        "content": "笔势斓斑如虎卧，何止风流盖江左。\n新诗吟出鸾鳯音，晓莺未啼春欲破。\n始知李白飘然思，俊语天成安用些。\n凤箫声不类人间，玉管定非人所作。\n可怜洛下书生冷，雷转空肠发清饿。\n终日长哦学不成，掩鼻皱眉相赞佐。\n与公并辔且西游，举扇勿忧尘土涴。",
        "dynasty": "宋",
        "collection_info": null
    },
    {
        "uuid": "161e00dc3ff483f01e82c60ea2bd0792",
        "title": "赠忠襄公二孙",
        "author": "王庭珪",
        "content": "乃翁精忠贯日月，一门挺秀俱琅玕。\n丹山飞来两雏鳯，碧梧翠竹皆停鸾。\n武陵溪边忽相遇，口角流涎诵诗句。\n卢溪摩顶欲作语，他日云霄还记否。",
        "dynasty": "宋",
        "collection_info": null
    },
    {
        "uuid": "ffcc54933589af19ed8c99700d17bec0",
        "title": "送安成知县周子发",
        "author": "王庭珪",
        "content": "安成斗绝吴楚东，妖氛未息仍歳凶。\n公当是时宰斯邑，眼底日厌旌旗红。\n胡儿初寇中原地，驿骑符移星火至。\n众方敲捶立威名，公能使民歌恺悌。\n公家人物自魁雄，弟兄蹀躞骑青骢。\n端能经世任国事，同时献纳蓬莱宫。\n绣衣持斧今无对，虎节麟符照湖海。\n行看三鳯接云飞，共济艰危熙帝载。",
        "dynasty": "宋",
        "collection_info": null
    },
    {
        "uuid": "34f722039b66bfc99b8a228ab4300aea",
        "title": "酬聂达夫惠所业",
        "author": "王庭珪",
        "content": "聂郎赠我长短句，大盘小盘堆玉筯。\n当年持此惊市人，破帽蹇驴谁借誉。\n厌闻百鸟呼春风，自作綵鳯鸣孤桐。\n俗闻恶语败人意，胡不谒帝明光宫。",
        "dynasty": "宋",
        "collection_info": null
    },
    {
        "uuid": "452e25edf4a69801bdbea2ad807d349f",
        "title": "酬刘英臣载酒送花",
        "author": "王庭珪",
        "content": "去年花下探春雨，鸣鞭走马看花开。\n今朝危坐空山裏，不识春从何处来。\n谁云山中春亦好，忽见花枝被花恼。\n无奈穷愁輙赋诗，对酒簪花能绝倒。",
        "dynasty": "宋",
        "collection_info": null
    },
    {
        "uuid": "2e04553869db282d0614856569530865",
        "title": "次韵刘谦夫同年二首  其一",
        "author": "王庭珪",
        "content": "子云昔献长杨赋，词倾江海涛翻素。\n溪边相遇览新诗，阵马迎锋敢驰骛。\n忽忆枫宸赐第时，青袍纷纷莫知数。\n与客流落最多年，不记紫骝花下路。",
        "dynasty": "宋",
        "collection_info": null
    },
    {
        "uuid": "6d98efaf3baa22545ad6326cf1b37a2c",
        "title": "次韵刘谦夫同年二首  其二",
        "author": "王庭珪",
        "content": "苍龙阙下同充赋，偶着青衫脱寒素。\n当年千佛共题名，势若飞黄正腾骛。\n此时入彀多英雄，只今岂可一二数。\n朱轮丹毂满人间，亦有倾辀犹载路。",
        "dynasty": "宋",
        "collection_info": null
    },
    {
        "uuid": "1f4c9310bbd0bc114efd1598310cb381",
        "title": "次韵张子春赋瑶林春色",
        "author": "王庭珪",
        "content": "花间酌酒邀明月，月照金罇佳兴发。\n鲸吞雾捲百川空，醉挽酴醿落香雪。\n便将垒曲筑糟邱，酴醿压膏麦为糵。\n酿成忽见张公子，公子家居近丹阙。\n为余乘兴夸洛阳，笑指沙头卧双榼。\n洛阳视此真草野，敢辱新诗借牙颊。\n瑶林名字出风尘，未遇知音那敢说。\n况能大读离骚句，痛饮虽多不为餮。\n未识王家碧玉香，彷佛东坡真一诀。\n诛茅本结方外人，岂用礼法相分别。\n预拂瑶林一片石，与君醉过清明节。\n穷亦不足悲，达亦不足悦。\n酒阑拔剑露肝胆，正恐不免论功业。",
        "dynasty": "宋",
        "collection_info": null
    },
    {
        "uuid": "b85b83ea036200816e05f9f3d4e1655a",
        "title": "和陈柄臣见赠",
        "author": "王庭珪",
        "content": "北人愁听江南曲，细草新蒲几回绿。\n当年避敌初渡南，千官苍黄饭不足。\n中原乱后又逢春，边头只道无烟尘。\n迩来公卿不生事，此事必属非常人。\n我曹生长江南乐，岂料翻成风土恶。\n湖海元龙气尚豪，赠我新诗何璀错。\n拾遗后出最能文，修椽大屋今荒坟。\n远孙高材淹管库，犹能落笔生烟云。\n山城相遇初相喜，共论大梁人物美。\n莫学夷门抱关吏，谋窃兵符椎晋鄙。",
        "dynasty": "宋",
        "collection_info": null
    },
    {
        "uuid": "84caca14f514f84f23a80ef0610d140e",
        "title": "和胡子敦实少年行",
        "author": "王庭珪",
        "content": "酒酣坐待东方高，臂鹰走逐城南豪。\n弯弓射杀白额虎，醉骑归马雪花毛。\n日暮黄云动天色，易水迷魂招不得。\n莫学并州游侠儿，徒费黄金饰鞯勒。",
        "dynasty": "宋",
        "collection_info": null
    },
    {
        "uuid": "ffe8d429e6b28c72458a0ac219b0afbf",
        "title": "暴雨初晴",
        "author": "王庭珪",
        "content": "冯夷聒天夜椎鼓，尽驱羣龙起行雨。\n阿香推出雷公车，恶风动掣不周柱。\n似闻帝坐清霞宫，号令羣龙收恶风。\n便令万物有生意，虞渊取日当春空。",
        "dynasty": "宋",
        "collection_info": null
    },
    {
        "uuid": "ea632376c387dcc9505e388e6fa29bc2",
        "title": "观李氏画",
        "author": "王庭珪",
        "content": "壁间冥冥云塞川，细看幻出江湖天。\n寒鸦雪压冻不喧，沙尾忽有潇湘烟。\n黄芦碧草鴈初下，画此千金不当价。\n为君觅纸一题诗，诗不能工且观画。",
        "dynasty": "宋",
        "collection_info": null
    },
    {
        "uuid": "6f226496b9c6698485b654c9e2ca6d48",
        "title": "李仲孙佩兰轩",
        "author": "王庭珪",
        "content": "我友李仲孙，饬身一何介。\n被服古衣冠，昂然伟而怪。\n开轩蓬户中，纫兰以为佩。\n布袍揖公卿，脱帻卧江海。\n方其得意时，天地不能碍。\n荷锄入深林，剪薙发幽荟。\n清芬动窗壁，蕙若连光彩。\n君看紫绶翁，腰垂黄金带。\n璜珩错琚瑀，印章如斗大。\n步趋踏龙尾，锵然中音会。\n岂如此香草，擢秀繁霜外。\n秋风落万木，臭味久逾在。\n我思轩中人，免食三斗艾。\n梦寐欲见之，一往清鼻界。",
        "dynasty": "宋",
        "collection_info": null
    },
    {
        "uuid": "1160875401741966232c5108ef02f9e0",
        "title": "酬刘震仲",
        "author": "王庭珪",
        "content": "忆对秋风与公别，风吹云开露明月。\n高谈不作儒生酸，舌翻波澜吐奇绝。\n今朝马首从西来，笑我穷愁不掀揭。\n蟠泥蛟螭气如蜺，不肯一吐人安知。\n要令光彩射月胁，五色万丈天南垂。\n我闻此语中夜起，谁与插翼白日驰。\n低心逐驽骀，青衫走尘土。\n何当大醉骑鲸鱼，凌烟飞过蓬莱渚。",
        "dynasty": "宋",
        "collection_info": null
    },
    {
        "uuid": "563fe377eb9dee088fb88e74fdec64f1",
        "title": "送南台长老",
        "author": "王庭珪",
        "content": "祝融峰畔南台路，杰阁危栏上云雨。\n绣木泥金好佛堂，撞钟击鼓闻潇浦。\n瀛洲仙人东道主，谓敢招提境中住。\n请公说法也大奇，要公别下一转语。",
        "dynasty": "宋",
        "collection_info": null
    },
    {
        "uuid": "565b89af26addfd96e13f0ab30f7bff7",
        "title": "次韵方性夫同年见寄",
        "author": "王庭珪",
        "content": "礼经久颠庞，不绝仅如带。\n诸儒共补葺，纷然莫酬对。\n先生隐桐庐，议论有根蒂。\n剑胸剔废滞，电眼烛幽晦。\n虀盐二十年，时节忽已届。\n声名塞天宇，笔舌翻清瀬。\n子美蓬莱宫，辉赫輙自怪。\n文彩动人主，英风特飘洒。\n清芬掩幽兰，四海共纫佩。\n平生慕忠义，烂漫意常在。\n坐阅诸公间，谁与论梗概。\n着书逢休运，一洗穷愁债。\n骎骎度骅骝，过都如历块。\n嗟予强追蹑，常负跛鼈态。\n虽登龙虎科，异调愧当代。\n才高自激烈，无为逐时辈。",
        "dynasty": "宋",
        "collection_info": null
    },
    {
        "uuid": "e77d737a95fd138bce55a326c744d11a",
        "title": "和施倅重阳日谢予送酒",
        "author": "王庭珪",
        "content": "东坡异时谈醉乡，怒骂嬉笑成文章。\n其中广莫几万里，脱略礼法侔鸿荒。\n初无爱憎与喜怒，岂有寒暑与炎凉。\n后世乃与醉乡隔，糟粕始变鹅儿黄。\n三杯危坐亦拱手，俨如冠剑侍君王。\n渊明不饮时节改，霜风九月篱菊芳。\n举头忽见南山翠，便觉逸气登羲皇。\n挥毫落纸得佳句，流涎露顶庸何伤。\n瓮下被縳乌足取，定无奚童携锦囊。\n安用船头置百斛，又令口不离杯觞。\n醉翁饮少輙已醉，胸中了了初不忘。\n八仙脱醉尤可笑，骑马落井何其强。",
        "dynasty": "宋",
        "collection_info": null
    },
    {
        "uuid": "aa5b53e633644607cdd9490768187dc7",
        "title": "题禾山萧秀才卧云庵",
        "author": "王庭珪",
        "content": "江南山尽头，气状颇英淑。\n禾山倚天开，苍翠满林麓。\n扶舆磅礴起，横断湘江曲。\n中有隐君子，结屋在深谷。\n未放云出山，蟠云卧幽独。\n暮檐青泼眼，远霭寒山竹。\n景色嘉有余，幽人梦初熟。\n起看柱础润，山前雨应足。",
        "dynasty": "宋",
        "collection_info": null
    },
    {
        "uuid": "3efa821a221b49ab927360674504ecb0",
        "title": "题刘端礼步芳桥",
        "author": "王庭珪",
        "content": "桥上画栏低压水，青龙影落芙蕖底。\n欲渡芙蕖望翠微，波面红云映屐齿。\n洛浦清流古有神，罗袜凌波生暗尘。\n东昏戏作锦地茵，金莲衬步如花人。\n而今此事堕渺漭，但有荷花开荡漾。\n试穿芒屩踏风烟，安用紫丝连步障。",
        "dynasty": "宋",
        "collection_info": null
    },
    {
        "uuid": "b13373b16b6cd010c81179f10384d395",
        "title": "余弃官累年刘元弼作诗见勉次韵奉谢",
        "author": "王庭珪",
        "content": "我生寡结交，论议谁与质。\n愤气不可蟠，龙蛇走鬰律。\n少年学奇字，费力弄纸笔。\n不读五千卷，亦慕入此室。\n腰间插櫑具，谈兵尤纵逸。\n时方用巨人，顾我何品秩。\n往年承平久，出师无纪律。\n群盗尚纵横，岂但开边失。\n皇威振海岱，戈甲耀霜日。\n自可扫欃枪，掩耳惊雷疾。\n故人起闾巷，宿昔登近密。\n声焰动四方，风云生咤叱。\n犬羊犹烂漫，氛气何时毕。\n感公赠以言，欲往非俦匹。\n此事恐不免，高卧安敢必。",
        "dynasty": "宋",
        "collection_info": null
    },
    {
        "uuid": "894e86821e198e18209beda291f2ac99",
        "title": "送骆仲武",
        "author": "王庭珪",
        "content": "渊明不喜折腰趋，宁作腰笏何易于。\n劝农使者鄙丈夫，少年新进安识渠。\n下马怒颊虬奋鬚，指挥星火飞文符。\n詈辞愧语每不无，诸公止欲求荐书。\n椎斵肌骨寻膏腴，公为一笑怜其愚。\n熙朝成法字已孚，坚如金石莫可无。\n鞭且勿施安用蒲，三年竟亦无逃逋。\n吏民遮道相懽呼，生立丛祠傍佛区。\n想当逸气吞江湖，与人恢疏无怨吁。\n临邛小子傲乡闾，方乘朱轮呵道衢。\n公归西山结茅庐，丹崖绝壁巉空虚。\n谁能负弩当道隅，终日与尔为前驱。",
        "dynasty": "宋",
        "collection_info": null
    },
    {
        "uuid": "f359f97df90c0a33862de3cbb428ef6f",
        "title": "送周觉民兼简湘西故人",
        "author": "王庭珪",
        "content": "苍山冻云垂欲雪，风吹客衣冷如鐡。\n忽乘狂醉夜敲门，不畏苦寒来访别。\n时朝骑马雪中归，何处皱眉吟雪诗。\n若见湘西旧同舍，为余倾廪说相思。",
        "dynasty": "宋",
        "collection_info": null
    },
    {
        "uuid": "c70e671ae300e8f46c01f9ccf540735f",
        "title": "段居士粟庵",
        "author": "王庭珪",
        "content": "若人胸臆着万卷，始信此庵藏大千。\n维摩室中坐狮子，莲花鬚上集人天。\n十方国士从坐起，聚此一粒空中圆。\n尔时宝刹现毫端，跳出云门向上关。\n痴儿正抱古公案，对面不纳须弥山。\n便向粟中寻世界，含元殿裏觅长安。",
        "dynasty": "宋",
        "collection_info": null
    },
    {
        "uuid": "03935d94cba341d24f35a4badaa262dd",
        "title": "题周忘机画轴",
        "author": "王庭珪",
        "content": "罗浮飞瀑落九天，尺素倒流三峡泉。\n怪底晴窗起风雨，洞庭野色潇湘烟。\n平生江山入吾手，况有对坐南昌仙。\n不须作此无声画，妙画自以无声传。",
        "dynasty": "宋",
        "collection_info": null
    },
    {
        "uuid": "0ec89708418cd18108a57fae6dd7ca21",
        "title": "次韵李教授闵雨",
        "author": "王庭珪",
        "content": "赤帷使者朱斑车，重檐飞盖遮日乌。\n佛前下马来跪炉，草木焦卷苗欲枯。\n我亦本是耕田夫，仅能识字勤须臾。\n吟诗闵雨作时无，空劳皱眉捋髭鬚。\n安得年丰鼓不桴，便足饱饭甘樵苏。",
        "dynasty": "宋",
        "collection_info": null
    },
    {
        "uuid": "52be90eb7d38ce3d100128f19f68b3ad",
        "title": "观徐明叔画湘西磨崖图",
        "author": "王庭珪",
        "content": "衡山高出北斗边，九疑苍梧相属联。\n羣峰环走如却立，山脚插入潇湘川。\n朱陵渺邈迷处所，白鹤喷薄飞流泉。\n坐看徐郎拂绢素，尽驱山岳置眼前。\n徐郎岂是真画手，酒酣游戏乃其天。\n巴陵洞庭连浦溆，鲸鲵蟠穴为贼渊。\n诏谓将军出旗鼓，楼船蹴踏惊浪喧。\n欃枪夜落照湖水，雕弓十万犹控弦。\n湘西古寺最奇绝，丹崖翠壁开何年。\n况公文章善叙事，大字怪伟宜镵镌。\n中书异时观落笔，因烦吮墨图凌烟。\n孟公韩公毛髪动，腰靫大羽冠进贤。\n他年中兴事可考，公名亦与兹山传。",
        "dynasty": "宋",
        "collection_info": null
    },
    {
        "uuid": "b0398a6c536618300e3497a7381b3d07",
        "title": "和介甫少狂喜文章",
        "author": "王庭珪",
        "content": "少狂喜文章，顶戴千佛名。\n年大意转拙，肠饥犹舌耕。\n笔扛百斛鼎，诗当五言城。\n傥无封侯骨，止是识字氓。\n长安公卿中，阅人如践更。\n扁舟苟能办，自足了一生。",
        "dynasty": "宋",
        "collection_info": null
    },
    {
        "uuid": "a715cffcab777c4b4d35d4436a844d3b",
        "title": "赠刘允升",
        "author": "王庭珪",
        "content": "我家神螺峰，与子邻井闬。\n闻名初识面，逸气起天半。\n坐久语翻澜，诗文星斗烂。\n刺口论世事，极能原治乱。\n洗我冰雪怀，韵出眉宇灿。\n遂于交游内，得此一好汉。\n自言长沙来，幕府天下冠。\n相公秉旄钺，英僚照藩翰。\n辟书欲交飞，置我在门馆。\n事繫国轻重，忽逐云雨散。\n请君企踵待，势若马脱绊。\n他年恐未免，成此奇一段。",
        "dynasty": "宋",
        "collection_info": null
    },
    {
        "uuid": "5f84600b12e979a017c669201d75bb8e",
        "title": "刘端行自建溪归数来斗茶大小数十战予惧其坚壁不出为作斗茶诗一首且挑之使战也",
        "author": "王庭珪",
        "content": "乱云碾破苍龙璧，自言鏖战无勍敌。\n一朝倒垒空壁来，似觉人马俱辟易。\n我家文开如此儿，客欲造门忧水厄。\n酒兵先已下愁城，破睡论功如破贼。\n惟君盛气敢争衡，重看鸣鼍斗春色。",
        "dynasty": "宋",
        "collection_info": null
    },
    {
        "uuid": "a103313ba2ccbe5cf79a41dad32bcd18",
        "title": "次韵酬向县丞",
        "author": "王庭珪",
        "content": "平昔君家瀛阁老，少日结交名誉早。\n眼中忽失如此人，尚喜诸郎美风调。\n前年寄书识英妙，经歳初酬君勿诮。\n后会相逢应可期，顾我形容未枯槁。",
        "dynasty": "宋",
        "collection_info": null
    },
    {
        "uuid": "8c7b044186c75c58ab1b6ab31d4a2ab3",
        "title": "送叙浦令宋元老总干",
        "author": "王庭珪",
        "content": "轺车昔参使者驺，万里粟帛咸括搜。\n荆蛮小县天一陬，却来执板拜督邮。\n督邮偃蹇聊復尔，鹤书夜逐秋风起。\n峨冠端恐立螭头，汗脚行当踏龙尾。\n公家有儿纔毁齿，背诵六经如泻水。\n九重天子念勤劳，令试礼部收英髦。\n愿作文章惊四海，他年一钓连六鰲。\n但知工部好骥子，勿怪将军寻鳯毛。",
        "dynasty": "宋",
        "collection_info": null
    },
    {
        "uuid": "9d71d6de6604a1e65a12e55f160c7b00",
        "title": "题惠崇画秋江鳬鴈",
        "author": "王庭珪",
        "content": "老崇学画如学禅，中年悟入理或然。\n长江未落鳬鴈下，舒卷忽若无丹铅。\n定自维摩三昧裏，半幅生绢开万里。\n不用幷州快剪刀，断取鐡围山下水。",
        "dynasty": "宋",
        "collection_info": null
    },
    {
        "uuid": "811098dffe6926f5632bd3ee2977fc57",
        "title": "次韵傅彦本三首  其一",
        "author": "王庭珪",
        "content": "介子赍金持汉节，欲斩楼兰言剀切。\n建康家谱不传人，万口讴谣同一舌。\n仍闻载书盈几车，指甲生花掌卧蛇。\n祖风凛凛世不乏，笑我穷山采蕨芽。",
        "dynasty": "宋",
        "collection_info": null
    },
    {
        "uuid": "ebfc5b867b3fd0b06062908719fac9f9",
        "title": "次韵傅彦本三首  其二",
        "author": "王庭珪",
        "content": "友琴安用胡公节，帘捲鸣弦自清切。\n忽闻飞语衝骇机，亦虑过时听反舌。\n仁风西来随传车，挥毫落纸蟠蛟蛇。\n正逢久旱得霖雨，一洗槎枿皆萌芽。",
        "dynasty": "宋",
        "collection_info": null
    },
    {
        "uuid": "a37b7d0bf413c32f2a76871e49c79616",
        "title": "次韵傅彦本三首  其三",
        "author": "王庭珪",
        "content": "国步未宁谁仗节，慷慨谈兵多感切。\n当时日厌五侯鲭，子云笔札君卿舌。\n争如不识金银车，亦无字画能惊蛇。\n且吟老杜江头句，细柳新蒲又吐芽。",
        "dynasty": "宋",
        "collection_info": null
    },
    {
        "uuid": "dc30068407ff8a269d8517a5dca86761",
        "title": "用前韵赠欧阳公制",
        "author": "王庭珪",
        "content": "垂髫与君与折节，初学吟诗开又切。\n君仍抵掌能剧谈，至今涛澜翻颊舌。\n人生读书须五车，要当赤手捕长蛇。\n不然是事且略置，时过松窗煮雪芽。",
        "dynasty": "宋",
        "collection_info": null
    },
    {
        "uuid": "9856df5a8f7389a93481273a09e7b413",
        "title": "雅歌楼诗送永丰宰邓晋卿",
        "author": "王庭珪",
        "content": "潢池赤子弄库兵，犬牙蟠接虔漳汀。\n十年烽火照县郭，白昼不敢问衙庭。\n忽见青楼临大路，楼上高歌挥白羽。\n楼前解角看投壶，终歳不闻挝战鼓。\n主人坐笑已风流，小妇鸣筝楼上头。\n曲罢仍能雅歌舞，送君此舞传中州。",
        "dynasty": "宋",
        "collection_info": null
    },
    {
        "uuid": "fc885f2d1f1a4fc2ddf2fd5160eb8099",
        "title": "送董衮臣提举",
        "author": "王庭珪",
        "content": "小庵遂在青林裏，高轩大马从何至。\n慨然吐论翻涛澜，茅檐为我清风起。\n忽传丞相下湖东，羣凶落胆先摧锋。\n便欲磨盾作文檄，捷书飞入甘泉宫。\n丞相参谋虚位否，会看出奇兼破虏。\n席卷江湖波浪清，貂鼎勋庸归自取。",
        "dynasty": "宋",
        "collection_info": null
    },
    {
        "uuid": "6ab9707a28bd11ce0a09b0afae109a18",
        "title": "次前韵酬董衮臣使君见寄",
        "author": "王庭珪",
        "content": "少年通籍金闺裏，持节荆湖已三至。\n巴陵江水天上来，楼观峥嵘半天起。\n使君才气雄山东，豪曹巨阙谁争锋。\n谯门高开洞庭野，鼓角震动鱼龙宫。\n此中为郡最佳处，讌间不復谈征虏。\n题诗远寄江外人，政恐六丁来下取。",
        "dynasty": "宋",
        "collection_info": null
    },
    {
        "uuid": "8ea6244c6f97108ca3d43b2df8de924e",
        "title": "再次韵酬岳州董使君",
        "author": "王庭珪",
        "content": "西望岳阳烟雾裏，闻有玺书天上至。\n增秩何年下鳯凰，初无草动风尘起。\n我生飘泊任西东，孤军敢犯千人锋。\n郢中白雪岂容和，牛铎輙应黄钟宫。\n郡楼把酒题诗处，笑命骚人等奴虏。\n不忧突境有狂夫，立遣偏禆生縳取。",
        "dynasty": "宋",
        "collection_info": null
    },
    {
        "uuid": "e666425c68755d281cad9bdae9f61e03",
        "title": "江虞仲生日",
        "author": "王庭珪",
        "content": "王春正月东风回，星桥鐡锁明夜开。\n鳌山千仞接云汉，平地五色移蓬莱。\n公家今夕果何夕，适逢间气生英才。\n清都虎豹失呵禁，九关转钮驱河鬼。\n烂柯山头瑞烟起，太白之精天上来。\n却来人间知几载，少日声名震寰海。\n太学高文擅俊场，江南刺史多遗爱。\n江边父老祝长年，南极年来一星在。\n明年此夕从宸游，鳌山正出鳌头外。\n新莺百啭柳初青，龙池鳯阁遥相待。",
        "dynasty": "宋",
        "collection_info": null
    },
    {
        "uuid": "37a1d55f8444143e335fc03906a36ce2",
        "title": "李真狂过卢溪卢溪虑其狂之无所归作狂语箴之",
        "author": "王庭珪",
        "content": "江南有狂客，气欲横九州。\n朝为长安市上游，暮出箦中思报仇。\n皇天恐尔狂不休，囚鏁置之东海头。\n卢溪为脱千金裘，换酒仍作商声讴。\n醉来骑折六龙背，醒后槌碎黄鹤楼。\n摩霄拔剑斫月窟，何如投笔亦封侯。\n白昼杀人夸意气，何如烟雨卧渔舟。",
        "dynasty": "宋",
        "collection_info": null
    },
    {
        "uuid": "70326da181384bcad142b45b64c119c9",
        "title": "和周通判永丰破贼",
        "author": "王庭珪",
        "content": "五更盾上闻磨墨，夜半偏思破残贼。\n平明露布已成文，倚马不知军务剧。\n初传别驾下南州，人如天马徕西极。\n指挥猛士驱貔虎，坐使威声驰绝域。\n狂胡昔渡西楼山，汉皇不闭玉门关。\n四方羣盗猬毛起，旌旗光拂牛斗间。\n回戈必定东征去，铠仗如云光照路。\n捷书飞入甘泉宫，插羽鸣鞭气横骛。\n公家人物世不衰，况復诗名天下知。\n探骊得珠何崛奇，更欲尽采珊瑚枝。",
        "dynasty": "宋",
        "collection_info": null
    },
    {
        "uuid": "2da1d8fae0ff116350a4befeedee4b6e",
        "title": "题李伯时画马",
        "author": "王庭珪",
        "content": "秃笔戏扫凡马空，人间始识天廐龙。\n山城逼窄那得有，注目万里生长风。\n奚官缓牵紫丝鞚，好头不着黄金笼。\n时平诸番尽入贡，此是玉花于阗骢。",
        "dynasty": "宋",
        "collection_info": null
    },
    {
        "uuid": "5e6ac4f3ad45043350d4b32692e1d616",
        "title": "送向丰之",
        "author": "王庭珪",
        "content": "君家梁苑妙人物，羯末封胡咸勃窣。\n子今二十能缀文，诗如阵马敢驰突。\n此去荆湖道路长，要吟秋水动三湘。\n归时蕉叶应黄落，剩入骚人春草香。",
        "dynasty": "宋",
        "collection_info": null
    },
    {
        "uuid": "406bc139c71d88c3573ebbcfa0b914d9",
        "title": "和周秀实田家行",
        "author": "王庭珪",
        "content": "旱田歳逢六月尾，天公为叱羣龙起。\n连宵作雨知丰年，老妻饱饭儿童喜。\n向来辛苦躬锄荒，剜肌不补眼下疮。\n先输官仓足兵食，余粟尚可瓶中藏。\n边头将军耀威武，捷书夜报擒龙虎。\n便令壮士挽天河，不使腥羶污后土。\n咸池洗日当青天，汉家自有中兴年。\n大臣鼻息如雷吼，玉帐无忧方熟眠。",
        "dynasty": "宋",
        "collection_info": null
    },
    {
        "uuid": "fe7082e8853c9b33a0c626c9eb13517a",
        "title": "再和酬王元勃舍人见寄",
        "author": "王庭珪",
        "content": "风电聒天雷动地，老父闭门呼不起。\n从教卷却屋上茅，偶遇时丰且欢喜。\n闾阎比岁连旱荒，椎肌斵骨生千疮。\n羽书止欲调兵食，不贮别库为私藏。\n吾君拨乱如光武，将军不数韩擒虎。\n龙神自将羽林儿，折棰一挥开北土。\n谁识江南刺史天，政平讼理仍丰年。\n村中傥无石壕吏，吏不捉人人夜眠。",
        "dynasty": "宋",
        "collection_info": null
    },
    {
        "uuid": "a76f7ad70a8831c3d9f735515b124617",
        "title": "赠蒋山僧",
        "author": "王庭珪",
        "content": "云阳秀湘南，祖刹隐林峤。\n曾出老古锥，今尚有余貌。\n神驹过江来，覊靮不受敲。\n潮音震海湖，乞食徧蛮徼。\n遣子寻故岑，飞锡出泥淖。\n端能破悭贪，亦须硬觜爪。\n定林枕双溪，门前风水闹。\n一派遶钟山，归时可自照。",
        "dynasty": "宋",
        "collection_info": null
    },
    {
        "uuid": "015b93187e0bd40c339a522d6ec926ab",
        "title": "沅陵遇公美忽谈道术如有所得将之桃源作诗送之",
        "author": "王庭珪",
        "content": "昔年结屋并江湾，见君心胆方未闲。\n墙东月出夜扣关，酒酣说剑翻涛澜。\n迩来书剑谋俱左，寻仙欲鼓蓬莱柁。\n三寸田中已发花，九曲江边仍进火。\n蓬莱万里天无涯，惊风落叶卷黄沙。\n且过桃源访秦洞，玉盘应饤枣如瓜。",
        "dynasty": "宋",
        "collection_info": null
    },
    {
        "uuid": "b8b7199fb691880403f2d0bf2270d3f5",
        "title": "赠写真徐涛",
        "author": "王庭珪",
        "content": "徐生画人不画鬼，点目加毛必佳士。\n迩来下笔更逼真，勿论山僧及童子。\n会貎诗人孟浩然，便觉灞桥风雪起。\n如今傥欲画卢溪，一庵宜着深岩裏。",
        "dynasty": "宋",
        "collection_info": null
    },
    {
        "uuid": "539786068f8a26743be50bbfb9a97dca",
        "title": "赠高伯强",
        "author": "王庭珪",
        "content": "高郎读书有何好，如鱼蠧书终日哨。\n爨烟不属长苦饥，行吟安得追风骠。\n羣公顿网加罗搜，未肯放子出一头。\n先生上堂应劳苦，向来白璧何时酬。",
        "dynasty": "宋",
        "collection_info": null
    },
    {
        "uuid": "0798006f737a133d2787578c3f444c65",
        "title": "和欧阳叔向寺丞韵酬刘渐父",
        "author": "王庭珪",
        "content": "渤海赫赫东南豪，俯挹前辈倾时髦。\n有如青天白日出，平地放着昆崙高。\n都下官寮车可载，声称寂不闻中外。\n二陆初来浪得名，谬以莼羮夸捷对。\n文章直要窥孔颜，不可睥睨马与班。\n君门九重耀晶戟，远臣胡得来其间。\n清新不见庾开府，寂寞诗坛将无主。\n纵使扬雄识字奇，刘歆泣叹空自苦。\n也知未遇何足悲，时来忽睹青云低。\n鳯凰孤鸣得天律，百鸟束喙不敢啼。\n先生能作鳯凰语，议论远过袁虎子。\n岂惟一日动朝廷，留作诗人后来史。\n汪洋尤喜陈时议，一夜称嗟岂徒谓。\n九衢传写已喧阗，气压五侯骄七贵。\n螺江地古人物好，迄今故老犹能道。\n醉翁没后颇荒凉，秀气盘旋此环抱。\n天恐斯文久遂终，英灵挺出嗣家风。\n身虽富贵异流俗，两眼观书耳亦聪。\n应曾夜半参黄石，神几暗得无踪迹。\n我本闲愁寡才力，闭吻逢君那喘息。",
        "dynasty": "宋",
        "collection_info": null
    },
    {
        "uuid": "8139265e5c1c9a124426ad9ce0a45be7",
        "title": "郡斋次张参政韵呈王舍人",
        "author": "王庭珪",
        "content": "使君天下士，岂止临一州。\n此州久废乱，弄兵非鼠偷。\n使君医国手，顿若沈疴瘳。\n下免北征苦，上寛南顾忧。\n坏堤防蚁穴，回澜障东流。\n潢污与行潦，咸可供荐羞。\n幕府罗俊彦，巨细靡不收。\n天生一世人，异趣各有求。\n卢溪老病叟，十年不浪游。\n失脚入城府，本自非人谋。\n贤侯新下车，采瞩加穷搜。\n邻里輙惊怪，出门争挽留。\n平生江海思，径坐大孤秀，犹沈百寮底。\n朅来尉吾邦，声华愈晔暐。\n诸公用法律，领略极不似。\n輶轩日边来，愿采书于纸。",
        "dynasty": "宋",
        "collection_info": null
    },
    {
        "uuid": "d4d96315b4846b1039d4a4f33098b72f",
        "title": "送通判周监丞",
        "author": "王庭珪",
        "content": "秋江水净磨碧铜，秋山先作归意浓。\n况逢星火羽书急，立马不復能从容。\n船中载书三万轴，鸣铙揷帜摇秋空。\n前年羣盗尚蠭午，眼底日压旌旗红。\n行春兼督貔虎士，破贼屡奏明光宫。\n今年岂料烟尘起，赤白提囊走边吏。\n县官飞符急索租，谁能急了官中事。\n不如置笏还县官，头巾脱挂西林寺。\n诗句留传天地间，时有人来问奇字。\n功名正恐未免耳，此役由天不由己。",
        "dynasty": "宋",
        "collection_info": null
    },
    {
        "uuid": "a5eae24d5454c3d8cdc15156227232d9",
        "title": "送赵敏卿",
        "author": "王庭珪",
        "content": "翩翩公子天麒麟，目光点漆倾坐人。\n万里肯来寻逐客，夜夜读书喧四邻。\n君今先渡潇湘水，我亦东归聊復尔。\n明朝勑放巫山阳，拄杖行穿赤泥尾。",
        "dynasty": "宋",
        "collection_info": null
    },
    {
        "uuid": "02a4935d694ffef434e245a8d9d3ca82",
        "title": "题洪觉范方丈",
        "author": "王庭珪",
        "content": "曲径通禅房，闢户得佳境。\n适从阛阓至，顿觉耳根静。\n古木含萧森，寒梢发光景。\n墻围数竿竹，中藏大千境。\n月从天上来，入林散清影。\n炉焚薫佛香，盌注浮雪茗。\n客散羣动息，兹焉发深省。",
        "dynasty": "宋",
        "collection_info": null
    },
    {
        "uuid": "5dc6b2ee1c5276c7e0710682d9fa7142",
        "title": "次题周公予赵逢源过瑶林洞中探酴醿",
        "author": "王庭珪",
        "content": "桃花落尽春风颠，两翁并辔来翩然。\n入门下马看花发，仰攀绿叶窥青天。\n倚槛讴吟发清唱，终夕拥鼻鸣寒蝉。\n唐昌仙人识玉蕊，借月下看乘飞烟。\n明朝地上拾落粉，草间点缀如遗妍。\n狂思玉爪搔背痒，不可妄得麻姑鞭。\n归来欢欣应拍手，笑君骑马似乘船。\n醉后犹能作长句，半夜打门惊我眠。",
        "dynasty": "宋",
        "collection_info": null
    },
    {
        "uuid": "a1a415b4c80fcad70c359254d0bfa598",
        "title": "送叶通判赴阙",
        "author": "王庭珪",
        "content": "乃翁共试蓬莱殿，笔力翻澜泻河汉。\n联镳并出日华门，燕罢缀行风雨散。\n家声烜赫今益昌，高车大马何煌煌。\n江头相遇初识面，握手一笑仍悲伤。\n独把穷愁老岩谷，喜见高年有此郎。\n如今又作摩霄去，行看锵玉侍明光。",
        "dynasty": "宋",
        "collection_info": null
    },
    {
        "uuid": "00f91fc78b773b3461fc5a0ba46a17da",
        "title": "送僧祖麟游龙会",
        "author": "王庭珪",
        "content": "大仰古禅窟，秀色摩穹苍。\n蜿蜒属龙会，半壁开宝坊。\n中有寂寞人，宴坐花雨傍。\n杜门不说法，碧眼照胡床。\n子昔喜行脚，拄杖走四方。\n所至螺鼓闹，正作佛事忙。\n是中不可住，令人心发狂。\n却寻龙会山，夜深闻妙香。\n起望山上月，千山同一光。\n从来远行客，终必还故乡。\n便当随月归，急扫松下房。\n芒屩傥已具，留钱办茶汤。",
        "dynasty": "宋",
        "collection_info": null
    },
    {
        "uuid": "1c06e63bcf1405d9936b4c63e2ffd6eb",
        "title": "避乱东村逢南岳简上人",
        "author": "王庭珪",
        "content": "一别湘山今几载，盗贼纵横尔犹在。\n北来鐡马猎夷门，金错旗竿绕湖海。\n怜我避乱荒村中，杖锡穿云穷崔嵬。\n茅檐瀹茗清风生，月隐霄间星磊磊。\n高谈微及古兴亡，为言致祸由时宰。\n着屐包腰却下山，恐触危机吁莫采。",
        "dynasty": "宋",
        "collection_info": null
    },
    {
        "uuid": "aa57b45637960a3a9b485ca821cb829b",
        "title": "送刘宏夫昆仲赴省试",
        "author": "王庭珪",
        "content": "我闻君家书满房，骑马夜过丛桂坊。\n乃翁危坐具灯烛，诸子读书喧两廊。\n问君读书一何苦，要取高官起门户。\n仰天大笑几时归，明年双鹄刺云飞。",
        "dynasty": "宋",
        "collection_info": null
    },
    {
        "uuid": "97cdc8e93ab5eff06f487f8622ccd616",
        "title": "次韵韩朝美惠砚",
        "author": "王庭珪",
        "content": "诗如春风入花骨，暖日晴云入竹石。\n退之笔力千古豪，世有文章擅东壁。\n松窗结邻翁乃惜，坐中颇復有此客。\n人怪穷儿得宝归，布袖淋漓手黧黑。",
        "dynasty": "宋",
        "collection_info": null
    },
    {
        "uuid": "e9246b0c473eccf4f318ecd2e7a45731",
        "title": "次前韵酬罗思义",
        "author": "王庭珪",
        "content": "君章梦吞五色翼，未羡充宗得文石。\n远孙词采亦班班，復见光芒动奎壁。\n我住江南君住北，北人今作江南客。\n论诗争胜类摴蒱，一喝成卢子俱黑。",
        "dynasty": "宋",
        "collection_info": null
    },
    {
        "uuid": "a5a6c276d995473f1c38c67415fc6157",
        "title": "次前韵酬周公予年家",
        "author": "王庭珪",
        "content": "君家大阮声辉赫，当年并试龙墀石。\n小阮风流不减人，一家顿有双联璧。\n共题鴈塔多名卿，溪头独作渔竿客。\n身经离乱偶相逢，怪我婆娑鬓犹黑。",
        "dynasty": "宋",
        "collection_info": null
    },
    {
        "uuid": "ca0a26dff357f9d831d463dd8af03667",
        "title": "次前韵酬刘大虚惠端砚",
        "author": "王庭珪",
        "content": "端溪之水深莫测，千夫挽绠下取石。\n溪翁采得归不眠，夜劚鹄卵出苍璧。\n君从何处得此宝，赠我惭非玉堂客。\n况无徤笔写银鈎，墨汁徒翻老鸦黑。",
        "dynasty": "宋",
        "collection_info": null
    },
    {
        "uuid": "7a7edcf20bffd0dc75d399a083ff99de",
        "title": "王舍人生辰作",
        "author": "王庭珪",
        "content": "己巳四月二十四，甲子夜半天门开。\n是时羣星环北斗，一星谪堕人间来。\n星精为人不易得，千年孕秀方呈才。\n笔扛龙门百斛鼎，家传鳯阁通银台。\n螭头献纳近日月，论事力取天颜回。\n中兴文武收髦俊，愿公急起乘风雷。\n野人指山祝公寿，事业亦与山崔嵬。\n金房难老自有诀，银编紫笔磨松煤。",
        "dynasty": "宋",
        "collection_info": null
    },
    {
        "uuid": "408843fd6d07eec88b67af0f05a3aced",
        "title": "赠彭时卿秀才",
        "author": "王庭珪",
        "content": "昔年待诏随公车，袖中独有平戎书。\n当年肉食无上策，奇才剑客何时无。\n从来谋国忌迂儒，遂令此贼稽天诛。\n君能再陈治安策，亲丧未举宜何如。\n休论忠孝不两立，一抔之土非难图。\n莫但扣门来夜话，长缨终请羁单于。",
        "dynasty": "宋",
        "collection_info": null
    },
    {
        "uuid": "16894759e587edea5c0e05cba56e4aa1",
        "title": "六月上澣陪王元勃舍人携客游青原山周秀实通判作韵语纪一时胜集奉次元韵",
        "author": "王庭珪",
        "content": "使君从千骑，伐鼓惊羣偷。\n前驱严虎节，夹道森蛇矛。\n别驾工五言，句刮造化美。\n笔法蟠高轩，银鈎照窗几。\n冠盖一时盛，秋旻罗众星。\n寻思问祖意，米价作么生。\n欲扣山中人，何由知彼岸。\n残阳下峰顶，暮色蔼余蒨。\n鸣珂出修竹，驱车转平原。\n登临悲往昔，岂不多名贤。\n独余姜与颜，人品亦自胜。\n溪流水溅溅，中堪理渔艇。\n宾客随太守，风流几百年。\n山间留绝唱，巨石枕横川。",
        "dynasty": "宋",
        "collection_info": null
    },
    {
        "uuid": "7aedf0e30ca4804ede6db81544722928",
        "title": "送刘义夫宰祁阳",
        "author": "王庭珪",
        "content": "浯溪寒翠拖碧玉，石崖硉矹凌苍霞。\n次山奇文走霹雳，颜老徤笔蟠蛟蛇。\n凛如诮杞叱希烈，至今杰立天之涯。\n公于其间宰民社，切勿但取文辞夸。\n当用忠壮出奇节，县妖破胆莫敢譁。\n官舟连樯泊溪口，符移星火如撒沙。\n旧闻俗苦吏嚣恶，端能病政使不嘉。\n先声入境若元气，顾见槎枿皆萌芽。\n溪中古月溪上石，照公清德无纤瑕。\n溪流不尽石不老，佳名万古磨不窊。",
        "dynasty": "宋",
        "collection_info": null
    },
    {
        "uuid": "50f6ab279b33c5fbb8fe28b55f19b584",
        "title": "次韵罗伯固听琴",
        "author": "王庭珪",
        "content": "焦桐初不受文理，弦以朱丝奇乃尔。\n坐中忽闻太古音，宠辱顿忘那有耻。\n官厅曾有一日闲，奏刀未觉肯綮难。\n抱牍两衙鳬鴈退，目送飞鸿聊一弹。\n爽气朝来如有约，幽林鸟语山间乐。\n琴罢挥毫各赋诗，满袖珠玑何璀错。\n晚风归袂失炎蒸，却忆冰壶此段清。\n酒醒月白重开匣，更作松风夜雨声。",
        "dynasty": "宋",
        "collection_info": null
    },
    {
        "uuid": "51b6eb2c9ceab26e99c1afce6ad5b4fc",
        "title": "彭青老往禾山读书所寓之室曰蛰庵为赋蛰庵诗一篇送之兼简白云元老",
        "author": "王庭珪",
        "content": "彭子担簦行有日，拄杖穿云风雨疾。\n主人好事家有书，卷埓石渠吞藏室。\n兹游远去栖碧山，头角未欲崭崭出。\n泥蟠谷底茅屋深，丹崖青壁几千寻。\n白云老元坐禅窟，笑汝犹作书生吟。\n峰头别打禾山鼓，唤起蛟龙趁云雨。",
        "dynasty": "宋",
        "collection_info": null
    },
    {
        "uuid": "066e7317c73ac96a33b15a48d9d24137",
        "title": "题向巨源南昌楼诗后",
        "author": "王庭珪",
        "content": "南昌高楼在何许，亦面西山望南浦。\n壁间有客旧题诗，倾倒湖山入毫楮。\n此公平生妙言语，突过前人落霞句。\n帘开月出大江横，定胜滕阁捲山雨。",
        "dynasty": "宋",
        "collection_info": null
    },
    {
        "uuid": "306a97686e2236f4bef59a93aaf7b297",
        "title": "赠蜀僧妙高",
        "author": "王庭珪",
        "content": "峨眉山头古时月，浮云捲尽尘埃灭。\n曾随僧宴入中京，光照九天开玉阙。\n山月如今亦送君，影落洞庭波底彻。\n此时看月忆峨眉，山色湖光两奇绝。\n明月随君却復东，千里相思共吴越。\n问言古月与今月，水鸟风林尽能说。\n溪边惜别重吟哦，顾我无才奈若何。\n他日长安逢李白，再乞峨眉山月歌。",
        "dynasty": "宋",
        "collection_info": null
    },
    {
        "uuid": "93f926695610132f37441416c3fa4529",
        "title": "戴国和得潘衡墨法于意言之外今携之湖湘必有识之者作诗以送之",
        "author": "王庭珪",
        "content": "老潘胶法秘不传，君独得之乃其天。\n此法彷佛如参禅，忽然有省夜不眠。\n又如神仙换骨法，应手不自知其然。\n湖东大帅天下贤，词源如海笔如椽。\n本是玉堂挥翰手，正要此物供磨研。\n醉题李白三百首，扫尽将军九万笺。\n老潘殁来知几年，声名始落潇湘川。\n君不见吕洞宾，竹丝篮子乌纱巾。\n长安市上无人识，唤作湖西卖墨人。",
        "dynasty": "宋",
        "collection_info": null
    },
    {
        "uuid": "a82dfb95a7cb6eb47b9cdc00521f1afb",
        "title": "送彭秀才赴国学试",
        "author": "王庭珪",
        "content": "君厌江南卑薄乡，担簦万里趋虞庠。\n虞庠黉舍中天起，上游英俊如堵墻。\n子欲战艺于其场，亦须旗鼓能相当。\n但得同升博士堂，看取官职如驱羊。",
        "dynasty": "宋",
        "collection_info": null
    },
    {
        "uuid": "1980bdbdc4e41addd2dc842f1c2ef2c0",
        "title": "游贡游洞",
        "author": "王庭珪",
        "content": "窜身楚西极，幽奇颇穷历。\n况此古道傍，横天竦苍璧。\n何年始开凿，工如鬼镵刻。\n飞空数百丈，突出清鲸额。\n那知风雨时，云雷非窟宅。\n事迹堕渺茫，探讨失图籍。\n岂无高世士，于此炼金液。\n不能久徘徊，上马空叹息。",
        "dynasty": "宋",
        "collection_info": null
    },
    {
        "uuid": "798f5d06b05848dcaf1baf9a4b448fbc",
        "title": "次韵折枢密题向萍乡莞尔堂",
        "author": "王庭珪",
        "content": "器远无近用，弦歌只暂娱。\n从来赵魏老，或为滕大夫。\n昔时武城宰，其人骨已徂。\n牛刀发新硎，夫子辄惊吁。\n向侯本学道，与世疑阔疏。\n拥紬听衙鼓，庭下一事无。\n不为赫赫名，诡众以自殊。\n催科虽云拙，于今乃贤欤。\n夫子傥无言，黑白共一区。\n家有治县谱，不饮常晏如。\n棠阴决民讼，松间读我书。\n飞蝗避境土，野鹤驯阶除。\n堂上盛宾客，不减陈赵予。\n新诗播京邑，异世乃同途。\n振辔若登仙，身轻衣六铢。\n云间候飞驭，君驾何时迂。",
        "dynasty": "宋",
        "collection_info": null
    },
    {
        "uuid": "1b00826a709c690653c176665895c697",
        "title": "寄贺魏彦成郎中",
        "author": "王庭珪",
        "content": "扶桑日出天开关，江南太守初赐环。\n鸳行旧班三尺脚，踏他龙尾回天颜。\n是日奏对惊众目，措国不动安如山。\n为郎画省非常调，民曹金谷徒烦要。\n江淮久鬰鸾凤姿，一飞宜上青云表。\n政使垂绅坐庙堂，南北封疆谈笑了。\n君不见河南魏弱翁，治行声闻九天上，汉室中兴拜丞相。",
        "dynasty": "宋",
        "collection_info": null
    },
    {
        "uuid": "edb6e9de8fd0b69e085300f19051b444",
        "title": "谢魏彦成知郡寄惠漂布",
        "author": "王庭珪",
        "content": "江南渡头浣纱女，年年舟上织白苎。\n织成还自漂江沙，女手纤纤白于布。\n水边时有钓渔人，何异淮阴漂轻絮。\n一饭能识韩将军，不负平生名漂母。\n州西寒士衣百结，太守怜渠心甚切。\n为作絺衣倒接篱，炎官火伞方张设。\n恨无青丝白玉鞭，醉骑白马踏江月。\n谁知南国任公子，留待深冬御霜雪。",
        "dynasty": "宋",
        "collection_info": null
    },
    {
        "uuid": "f895dedf13fad95000ef66f650fe39b9",
        "title": "题向宣卿伊山有裕堂",
        "author": "王庭珪",
        "content": "伊山连属朱陵村，公来力扫衡山云。\n便令筑堂隐其下，万竹遶堂松作门。\n此公文简四叶孙，奇谋远略世所闻。\n胸中磊砢着千古，云梦岂止八九吞。\n忆昔荆湖盗初起，乞得两郡西南奔。\n至今衡阳道州政，父老出涕犹能言。\n负材杰异众所忌，使者不便仍谤諠。\n宗闵羞作南山虎，李斯却忆东门兔。\n壁后置人谁不知，倾身障簏情已具。\n何曾日食一万钱，犹言举案无下箸。\n贪嗔俱是可怜人，百忧纒身谁得汝。\n请君听我伊山行，九疑洞庭皆可耕。\n清风不用一钱买，时有明月窥檐楹。\n其中广莫几万里，宠辱微物安能惊。\n自非胸怀有本趣，其气激烈何由平。\n安得中郎捋鬚手，唤起桓伊来抚筝。",
        "dynasty": "宋",
        "collection_info": null
    },
    {
        "uuid": "8e8a4d442d77464286aededc9d46426d",
        "title": "题刘知县后隆堂",
        "author": "王庭珪",
        "content": "五季列壤争未休，庸儿崛起操鉏耰。\n朝为吴臣暮归楚，黥髠盗贩更据州。\n君家大傅出奇策，气压百万姦夫谋。\n一朝谈笑解纷乱，辞爵却归东海头。\n自言其后必隆盛，庆源远与江河流。\n昔时杨宝所活一黄雀，犹能四叶清德传至彪。\n又闻何敞阴功唯治狱，天遣使者赐策何其优。\n有如大傅安堵十万户，宜令后世衮衮生公侯。",
        "dynasty": "宋",
        "collection_info": null
    },
    {
        "uuid": "f2f91155abd150f4ecdd55422d6f33ce",
        "title": "赠别刘文卿",
        "author": "王庭珪",
        "content": "丞相诸孙早相见，子独羁游未识面。\n忽骑瘦马夜敲门，始得此郎如小阮。\n通都大邑多豪英，乃走穷山访微贱。\n匆匆未暇世论文，会看落笔知关键。",
        "dynasty": "宋",
        "collection_info": null
    },
    {
        "uuid": "02188517bb4ec7e78f664912d6046b47",
        "title": "题王主簿逸老堂",
        "author": "王庭珪",
        "content": "人生异趣各有托，年少何如老人乐。\n老来万事不挂眼，乐处勿忧儿辈觉。\n疾雷破山吾不惊，亦赖天教闲处着。\n两部池蛙当鼓吹，万迭云山作屏幕。\n此时真似地行仙，拍酒何须万斛船。\n不爱白日昇青天，不爱腰纒十万钱。\n但爱百年三万六千日，日对芳樽聊自逸。\n明日花开花更好，定知不向愁中老。",
        "dynasty": "宋",
        "collection_info": null
    },
    {
        "uuid": "1d59f5b83c751c10a1e245f3add39fbf",
        "title": "题罗氏余庆堂",
        "author": "王庭珪",
        "content": "苍崖翠壁前人居，犹识当时屋上乌。\n应念前人余泽在，飞阁突出青山隅。\n山前老父相叫呼，为起里门高着栌。\n葱葱瑞气已充闾，他日要容高盖车。",
        "dynasty": "宋",
        "collection_info": null
    },
    {
        "uuid": "99a37c0ad0c22db1881f76b91ab6211f",
        "title": "送刘熙载赴省试",
        "author": "王庭珪",
        "content": "江南山欲穷，地与荆楚错。\n君生于其间，秀气鬰磅礴。\n文章变骫骳，声名久渹硞。\n至于吐言谈，风味亦不恶。\n如何生寒窘，诗书对藜藿。\n天网罗英材，搜猎徧丛薄。\n君材万人敌，百鸟避一鹗。\n忽从布袖中，盈编出新作。\n奇怪惊我前，雷电杂风雹。\n行当试殿陛，宏文要追琢。\n同游三数公，词艺俱赡博。\n上方集多士，谋欲取京洛。\n径须陈治安，端不谈冗龊。\n致身青云上，去天纔一握。\n早寄山中人，庶以慰寂寞。",
        "dynasty": "宋",
        "collection_info": null
    },
    {
        "uuid": "42bfa5d70179a14005815d85c6f62126",
        "title": "赠刘亚稷",
        "author": "王庭珪",
        "content": "君家大父当元佑，赋压乡闾在人口。\n子今二十能缀文，已观落笔蛟蛇走。\n蓝田出玉果不非，岂知剖蚌得珠玑。\n乃翁高材卧林壑，眼中有此光陆离。\n炯然见子侍公侧，鹓雏翠倚碧梧枝。\n尝闻鹓雏之生破卵出，五色即欲摩天飞。\n陆机少年作文赋，河东小凤才亦奇。\n自古有英物，秀发皆如斯。\n我谓鹓雏排风整毛质，翦拂始光辉。\n尚须啄琅玕之实，饮瑶海之池。\n然后巢阿阁，集赤墀。\n赤墀阿阁无凡栖，期子当呼凤来归。",
        "dynasty": "宋",
        "collection_info": null
    },
    {
        "uuid": "e0e2c2ac3958ec6dc45012be5979aa41",
        "title": "谒王宣子舍人",
        "author": "王庭珪",
        "content": "垂旒画衮云绣裳，天子择日开明光。\n临轩策士必亲览，鸿文独高翰墨场。\n都人争看状元出，九衢车马何煌煌。\n贵名一日动天地，破卵插翼飞鸾凰。\n螭头献纳近日月，谓公远器宜庙堂。\n麟符虎节下霄汉，双旗忽开南斗傍。\n朝廷已知弱翁治，行且大用归岩廊。\n江边野老病初起，始欲杖策窥门墙。",
        "dynasty": "宋",
        "collection_info": null
    },
    {
        "uuid": "784563199eadf172e61c71cdb4d9b70b",
        "title": "张元晖生日",
        "author": "王庭珪",
        "content": "春风吹月昨夜圆，门对新生洲渚边。\n紫文鸑鷟初入梦，燕公手笔大如椽。\n赤松黄石俱长年，金鈎鹊印仍家传。\n剑池霹雳蛟龙吼，宝气飞精射牛斗。\n人呼张镐帝王师，相公元是山中叟。",
        "dynasty": "宋",
        "collection_info": null
    },
    {
        "uuid": "4adc22489b162f8bfae9b46fee7f124c",
        "title": "和王宰早梅",
        "author": "王庭珪",
        "content": "雪裏花开冰未拆，如见瑶姬侍君侧。\n瑶姬国艷欲倾人，嫣然一笑颊齿白。\n疏影横斜语最奇，桃李凡姿无此格。\n瀛上休观倒晕眉，且看娇黄涂半额。",
        "dynasty": "宋",
        "collection_info": null
    },
    {
        "uuid": "5f35f8ce7192f83e68c05d2af882063e",
        "title": "赠欧阳伯威",
        "author": "王庭珪",
        "content": "欧子扶亲丧，崎岖度湘巘。\n岂无当涂人，孰肯为封传。\n跣足行万里，仅能及乡县。\n埋玉谋荒山，此计堕瀰漫。\n世无郭元振，一举四十万。\n积微会众力，庶可咄嗟办。",
        "dynasty": "宋",
        "collection_info": null
    },
    {
        "uuid": "45e6bc8bb24ea465686ffcb6d1dc4a29",
        "title": "送颇侄郡学读书",
        "author": "王庭珪",
        "content": "郡侯勤劝驾，英声播江濆。\n学官得鸿儒，笔头弩千钧。\n金兰二二友，执经造其门。\n欧阳子刘子，试艺咸有闻。\n吾侄奋袂起，去若渇骥奔。\n妙推天地假，高谈帝王尊。\n入室得妙语，录寄青溪村。",
        "dynasty": "宋",
        "collection_info": null
    },
    {
        "uuid": "906023d2df857390a42bfd440fc929f3",
        "title": "还刘秀才文卷",
        "author": "王庭珪",
        "content": "君家迩来妙人物，叔父风流更超绝。\n中兴天子搜羣材，龙虎同年收羯末。\n我识君家铁面公，当年作赋声摩空。\n君今祖袭乃復尔，自出机杼成家风。\n惠我新编盈大轴，武库五兵森在目。\n纵横璀璨不知名，玄圃昆山皆积玉。\n文章磨治欲无瑕，要如春风开百花。\n笔端着力觑天巧，自我秀发成嘉葩。",
        "dynasty": "宋",
        "collection_info": null
    },
    {
        "uuid": "71a146c939b850cb557b1075309388e8",
        "title": "和通判周监丞见赠",
        "author": "王庭珪",
        "content": "大厦久撞坏，撑拄非一支。\n安得好柱石，壮丽如昔时。\n向来荣盛处，草木今纷蕤。\n羣材未尽出，去若马脱羁。\n岂期朝无人，过之辄欲私。\n骨相不媚妩，因归结茅茨。\n忽逢高轩过，飘然鸾凤姿。\n宜在帝左右，珥笔班龙墀。\n少年历清贯，高名谁不知。\n胡为至下邑，抚俗问民疵。\n题诗满岩谷，妙处有余师。",
        "dynasty": "宋",
        "collection_info": null
    },
    {
        "uuid": "d3e5d988308fbd7c085189ffe8e47b53",
        "title": "和赵叔清蜡梅",
        "author": "王庭珪",
        "content": "春入梅花村，蜡粧林影繁。\n香肌冒寒立，此意为谁存。\n宫额半涂黄，要为出俗韵。\n不露冰雪姿，风流真素藴。",
        "dynasty": "宋",
        "collection_info": null
    },
    {
        "uuid": "ad96fcafe41913d8317697a79c144bfe",
        "title": "江亭候施倅醇翁阻水涨作诗寄之",
        "author": "王庭珪",
        "content": "夜雨涨溪碧，天明望归舟。\n飞帆出木杪，浩荡兀中流。\n洪崖仙人姿，谓落沧海游。\n兴尽却回棹，待此霖潦收。\n抱琴出竹迎，倒披翠云裘。\n风涛正可久，烟波生暮愁。",
        "dynasty": "宋",
        "collection_info": null
    },
    {
        "uuid": "93f91584ed49686ac13bbbf3182631ea",
        "title": "闻郡中请贤老住报恩作诗赞之",
        "author": "王庭珪",
        "content": "夜郎佛刹接西土，谁敢招提境中住。\n老贤元是住山人，拄杖无心自来去。\n山中猿鹤不须惊，明朝听打禾山鼓。\n鼓声新响振人天，水禽草木咸歌舞。",
        "dynasty": "宋",
        "collection_info": null
    },
    {
        "uuid": "6b73235bc233ed394d18b871ba866e06",
        "title": "赠罗道人",
        "author": "王庭珪",
        "content": "道人渇饮石缝浆，鬚髯墨黑两颊光。\n或云公是伯休那，又疑楚有接舆狂。\n倒骑白鹿渡湘水，独识老翁跳玉堂。\n他年卖药长安市，乞我仙人不死方。",
        "dynasty": "宋",
        "collection_info": null
    },
    {
        "uuid": "66bd86b212276b2b747645832c4744f8",
        "title": "赠蜀僧无观",
        "author": "王庭珪",
        "content": "师出峨眉西极天，万里一衲双行纒。\n朝游名山暮沧海，不着脚踏诸方禅。\n眼中自有识人物，行尽江南山水窟。\n紫云深处有神仙，高马达官无此骨。\n溪头惜别强吟哦，顾我无才奈若何。\n他日长安逢李白，为乞峨眉山月歌。",
        "dynasty": "宋",
        "collection_info": null
    },
    {
        "uuid": "17ad92d89da88e5386fbe79c3a44fc59",
        "title": "次韵胡邦衡衡阳县瑞竹堂",
        "author": "王庭珪",
        "content": "墙裏围修竹，竹间开草堂。\n经春多夜雨，入夏长新篁。\n节抱幽人操，风敲明月珰。\n孤根元独立，并干两争长。\n影落龙蛇动，清移枕簟凉。\n门常对衡岳，气足傲羲皇。\n日射玲珑色，林疏琐碎光。\n双茎非别种，异物出时方。\n海峤名虽久，湖海迹愈彰。\n行当卧龙起，天为见珍祥。",
        "dynasty": "宋",
        "collection_info": null
    },
    {
        "uuid": "f74876c856eb4b4311bd4c9375791341",
        "title": "和胡观光惠诗兼致守倅招延之意",
        "author": "王庭珪",
        "content": "伊昔桥门盛，环观壁水春。\n一鸣先折桂，百拙误谋身。\n憔悴湘江西，淹留京洛尘。\n思归缘竹鹤，静念愧朝绅。\n顾我蓬蒿贱，逢君海岱珍。\n赠言多溢美，秀气发清淳。\n本出东皋裔，元非水北人。\n山灵回俗驾，幕府盛谈宾。\n骏骨千金重，沙鸥万里驯。\n人生各有趣，忍负接䍦巾。",
        "dynasty": "宋",
        "collection_info": null
    },
    {
        "uuid": "09c28413d4582efdea68b1068eaff93b",
        "title": "和施倅岁暮感怀",
        "author": "王庭珪",
        "content": "野阔生愁兴，时危无定居。\n渊明伤倦鸟，张翰忆鲈鱼。\n宦路风波恶，交情势利疏。\n谋生成龃龉，欲进復踌躇。\n盗贼犹猖蹶，田园未垦锄。\n君王图治切，新下急贤书。",
        "dynasty": "宋",
        "collection_info": null
    },
    {
        "uuid": "d1323b2abe126c5870815038c1e6f79c",
        "title": "和欧阳广明竹间桃花",
        "author": "王庭珪",
        "content": "雨罢新花明晓日，竹阴琐碎错黄金。\n墙头过尽双飞蝶，叶底巧啼何处禽。\n玉女洗粧匀浅淡，老龙脱箨着青深。\n柔姿敢并高标立，直节时容粉面侵。\n爱客分明莫来折，坐舆径造不妨寻。\n桃花落后春事已，唯有清风满竹林。",
        "dynasty": "宋",
        "collection_info": null
    },
    {
        "uuid": "6943fdbf17d480f5edc416851ff170ec",
        "title": "秋郊晓兴",
        "author": "王庭珪",
        "content": "玉露三秋夜，银河八月凉。\n山虚响相答，江静练浮光。\n雨足园蔬茂，年丰稻穟长。\n不忧羣雀噪，鸣凤在朝阳。",
        "dynasty": "宋",
        "collection_info": null
    },
    {
        "uuid": "fdcc408a278b5901f34964911ca1cb91",
        "title": "送谢梦叟昆仲之湘江",
        "author": "王庭珪",
        "content": "蜡屐访穷巷，脂车戴晓星。\n哦诗添些语，望岳插清冥。\n烽火连蛮徼，楼船壮洞庭。\n潇湘多夜雨，羡尔对床听。",
        "dynasty": "宋",
        "collection_info": null
    },
    {
        "uuid": "0cfcdb607456274cbaaadb2bf9ff3706",
        "title": "秋夜周子康登辰州城楼",
        "author": "王庭珪",
        "content": "残夜不能寐，起登城上楼。\n山衔半江月，风撼九天秋。\n鹊已栖高柳，人犹棹小舟。\n谁云羣动息，渔子正垂鈎。",
        "dynasty": "宋",
        "collection_info": null
    },
    {
        "uuid": "3fb460a5522bc20503233fbb6fdff180",
        "title": "清江留别任子严",
        "author": "王庭珪",
        "content": "正月下南昌，扁舟过玉梁。\n逢人问任子，迷路失仙乡。\n吾道今如此，斯文恐未亡。\n乌台千载话，他日自辉光。",
        "dynasty": "宋",
        "collection_info": null
    },
    {
        "uuid": "413f7b868380d0e8c47d21c9f98c3f16",
        "title": "送客",
        "author": "王庭珪",
        "content": "东门杨柳陌，车骑散林垧。\n草绿古今道，马嘶长短亭。\n人归天北阙，光动斗南星。\n送客何年了，春苹又满汀。",
        "dynasty": "宋",
        "collection_info": null
    },
    {
        "uuid": "22e11d4494cbf170544c38912d722f14",
        "title": "次韵方性夫同年见寄",
        "author": "王庭珪",
        "content": "忆在长安日，先朝始赐官。\n同登进士第，半着侍臣冠。\n归意倦飞鸟，词源倒急滩。\n平生事何限，话着齿牙寒。",
        "dynasty": "宋",
        "collection_info": null
    },
    {
        "uuid": "47f7dd14f86473dfc513d346e44ddb4e",
        "title": "用朱希真韵寄葛主簿",
        "author": "王庭珪",
        "content": "闻道石壕吏，今犹夜捉人。\n徒烦移簿领，何计静烟尘。\n痛哭声连野，椎敲疮满身。\n催科君正拙，宁不动悲辛。",
        "dynasty": "宋",
        "collection_info": null
    },
    {
        "uuid": "9507e2a0854177fabfc51e8d39f6c5f9",
        "title": "再和一篇兼寄朱希真",
        "author": "王庭珪",
        "content": "主簿四海士，先生千载人。\n羁游厌旗鼓，谈笑出风尘。\n高卧屡违旨，荣名忽中身。\n清诗何绝妙，韲臼识余辛。",
        "dynasty": "宋",
        "collection_info": null
    },
    {
        "uuid": "349d28c683255d112e86df5542ce6afa",
        "title": "溪上春日",
        "author": "王庭珪",
        "content": "迟日千花艷，开帘双燕飞。\n好山晴拂汉，远水静含晖。\n细草争青出，佳人薄暮归。\n此时春思乱，未觉向来非。",
        "dynasty": "宋",
        "collection_info": null
    },
    {
        "uuid": "2d2d048f60d596615328182900f34ea5",
        "title": "送乐秀才归新淦",
        "author": "王庭珪",
        "content": "夜雨涨新碧，晓舟摇古堤。\n帆从金水落，家在日梁西。\n万竹遶茅屋，千峰隔钓溪。\n探囊能起死，门外想成蹊。",
        "dynasty": "宋",
        "collection_info": null
    },
    {
        "uuid": "46b0ca27050b4fcc7dec5acf1d953bed",
        "title": "春日游鸽湖山",
        "author": "王庭珪",
        "content": "风起羣木末，花开两壁香。\n山溪云影变，人静鸟声长。\n绀殿横崖起，飞泉喷玉光。\n扣门僧出定，弹指下禅床。",
        "dynasty": "宋",
        "collection_info": null
    },
    {
        "uuid": "e319f8d7b66a36be459f96f68eeebe23",
        "title": "凤停馆中秋",
        "author": "王庭珪",
        "content": "山高月未吐，吟上岭头看。\n万里云霄静，一天星斗寒。\n虾蟆出金背，玉兔动银盘。\n唯有南飞鹊，遶枝终不安。",
        "dynasty": "宋",
        "collection_info": null
    },
    {
        "uuid": "93396750ab06184d7aeae2ce94d82e5c",
        "title": "和葛德济见怀",
        "author": "王庭珪",
        "content": "愤气蟠胸久，开谈音吐鸿。\n云山初阔别，罇酒忆相逢。\n暮草黏僧屐，晴江理钓篷。\n闲居诗句僻，祗自咏家风。",
        "dynasty": "宋",
        "collection_info": null
    },
    {
        "uuid": "db1dbe35449252b2740f6829f06100a6",
        "title": "送妙空大师往郴阳省兄",
        "author": "王庭珪",
        "content": "远水萦环碧，秋山作剑攒。\n取经行岭徼，飞锡下云端。\n风捲湖烟静，天高雁影寒。\n何时却回首，却为扫蒲团。",
        "dynasty": "宋",
        "collection_info": null
    },
    {
        "uuid": "408287de3733f6619532b2b54cf6f881",
        "title": "宿唐兴寺夜雨",
        "author": "王庭珪",
        "content": "木落羣乌起，孤眠枕未安。\n客愁金槖尽，酒病玉壶干。\n雁过风传响，鸡鸣雨送寒。\n平生万感集，咄咄出毫端。",
        "dynasty": "宋",
        "collection_info": null
    },
    {
        "uuid": "4606eb6f09ab7e6bfadcef320de98cf2",
        "title": "和周监丞闻京洛关中收復四首  其一",
        "author": "王庭珪",
        "content": "扈圣尊皇极，真人握赤符。\n梯船初入贡，舆地夜披图。\n力战非天意，赓歌奉睿谟。\n花卿虽猛将，绝世可能无。",
        "dynasty": "宋",
        "collection_info": null
    },
    {
        "uuid": "6ceaace09312886ed9a01f90b6fc15b7",
        "title": "和周监丞闻京洛关中收復四首  其二",
        "author": "王庭珪",
        "content": "战甲初休马，边烽不举狼。\n山河秦地壮，日月汉天长。\n剑戟将销尽，鈎锄始破荒。\n欲观调鼎手，一脔已堪尝。",
        "dynasty": "宋",
        "collection_info": null
    },
    {
        "uuid": "b8414e7c2b2a55ad2fa852bf9bf3a289",
        "title": "和周监丞闻京洛关中收復四首  其三",
        "author": "王庭珪",
        "content": "喜有官中信，衣冠返旧京。\n交驰节旄使，悉罢羽林兵。\n丹诏从天落，羣心仰首迎。\n萧条万里道，今日有人行。",
        "dynasty": "宋",
        "collection_info": null
    },
    {
        "uuid": "0c997c40b6cc2f931db5b9ef4e9490a7",
        "title": "和周监丞闻京洛关中收復四首  其四",
        "author": "王庭珪",
        "content": "河南新郡县，吾宋旧山川。\n乔木应犹在，遗民不记年。\n行人将汉月，持节照胡天。\n属国今无恙，遥知免啮毡。",
        "dynasty": "宋",
        "collection_info": null
    },
    {
        "uuid": "3984e5c289f06416b265505dd99f2d6f",
        "title": "送刘禹锡之官五羊",
        "author": "王庭珪",
        "content": "南海千山外，东风几驿催。\n岭头梅雨歇，旗尾瘴烟开。\n蛮徼无尘起，中原有使来。\n时应问消息，会向日边回。",
        "dynasty": "宋",
        "collection_info": null
    },
    {
        "uuid": "981fb26bdb8f9c03438a582da370bd90",
        "title": "秋夜",
        "author": "王庭珪",
        "content": "山色酿空碧，砧声鸣翠微。\n自怜为逐客，谁为捣寒衣。\n居士本无病，参军胡不归。\n扁舟在吾手，尔莫用危机。",
        "dynasty": "宋",
        "collection_info": null
    },
    {
        "uuid": "798b5210ee3db31d5b70ab6868f38b56",
        "title": "晓行唐兴寺道中寄刘美中",
        "author": "王庭珪",
        "content": "雨洗穹色静，云开晓碧初。\n峰峦争峭拔，台殿已清虚。\n村落孤烟起，人家半岭居。\n回看岩际寺，几欲倒骑驴。",
        "dynasty": "宋",
        "collection_info": null
    },
    {
        "uuid": "e3e78d11d808394e57ef3949daf672fa",
        "title": "清轩",
        "author": "王庭珪",
        "content": "竹径有佳色，耳根无市声。\n山如画屏立，水作縠文生。\n窗户松风响，园蔬杞菊馨。\n夜深天更静，待看玉蟾明。",
        "dynasty": "宋",
        "collection_info": null
    },
    {
        "uuid": "ca0b4cdd580f8e1f34711cae7c4292ff",
        "title": "乱后过东山寺",
        "author": "王庭珪",
        "content": "烟尘苦未尽，绀殿倚岩阿。\n云护佛世界，山栖老禅和。\n斯人具眼目，法力辟兵戈。\n欹枕听粥鼓，谁能奈尔何。",
        "dynasty": "宋",
        "collection_info": null
    },
    {
        "uuid": "d9c6acfcaa20d31132e07e699784b907",
        "title": "和黄子余湖南道中寄弟子默二首  其一",
        "author": "王庭珪",
        "content": "花落黄陵庙，禽声隔岸闻。\n山川湖外远，牛斗地形分。\n回趁峰头雁，遥瞻岭上云。\n惠连诗更好，梦裏亦思君。",
        "dynasty": "宋",
        "collection_info": null
    },
    {
        "uuid": "edebbb7c76db444bb2289e4931db2408",
        "title": "和黄子余湖南道中寄弟子默二首  其二",
        "author": "王庭珪",
        "content": "卷裏诗新出，关中记旧闻。\n干坤今转大，吴楚昔尝分。\n雾失朱陵峒，晴开紫盖云。\n仍传九疑尉，奇策动明君。",
        "dynasty": "宋",
        "collection_info": null
    },
    {
        "uuid": "29f16f0bd632dbdcd3c0c7dbf08fc7ea",
        "title": "又和酬子余",
        "author": "王庭珪",
        "content": "句法出修水，家声谁不闻。\n微言虽甚秘，残馥可能分。\n笔扫堂堂阵，词飞蔼蔼云。\n马卿才思逸，倾动卓文君。",
        "dynasty": "宋",
        "collection_info": null
    },
    {
        "uuid": "318c75d7032c0c96a5164322d378ad6c",
        "title": "又和酬子默",
        "author": "王庭珪",
        "content": "牛渚西江夜，新声月下闻。\n定知终夕咏，不觉晓光分。\n傥有罇中酒，重论日暮云。\n山林正憔悴，抵掌忽逢君。",
        "dynasty": "宋",
        "collection_info": null
    },
    {
        "uuid": "cfcac3f55d52524a9cc91a413a48d686",
        "title": "颇侄明碧轩",
        "author": "王庭珪",
        "content": "不可居无竹，开轩眼界新。\n风摇碧玉玦，雨解箨龙鳞。\n晚色侵书帙，疏枝挂月轮。\n客来从径造，莫问打门人。",
        "dynasty": "宋",
        "collection_info": null
    },
    {
        "uuid": "1ab08b1cc85521a32b6874b45d8003db",
        "title": "和李巽伯送刘德基赴县斋",
        "author": "王庭珪",
        "content": "令君湖海士，置榻谓公贤。\n绿野千峰翠，朱甍万室连。\n客依彭泽柳，人问孝亷船。\n他日功名逼，金鱼未免悬。",
        "dynasty": "宋",
        "collection_info": null
    },
    {
        "uuid": "691362143ace2f8630c57b17b8160137",
        "title": "郡燕新进士胡文侍读即席赋诗因次其韵",
        "author": "王庭珪",
        "content": "雁塔题名处，蟾宫折桂新。\n英雄缀行列，材业济生民。\n荣耀初开宴，招呼如此宾。\n鹏飞上霄汉，横海脱凡鳞。",
        "dynasty": "宋",
        "collection_info": null
    },
    {
        "uuid": "e574f5f520f5021acbc00c8d86d562d9",
        "title": "郭教授南窗置酒观竞渡次坐客刘时举韵  其一",
        "author": "王庭珪",
        "content": "一饮径一石，此风谁敢陪。\n日移林影转，船劈浪纹开。\n银烛自相映，玉山何用推。\n广文官独冷，赖有酒盈杯。",
        "dynasty": "宋",
        "collection_info": null
    },
    {
        "uuid": "496a45bc07ec90b46faf2019ab17968f",
        "title": "郭教授南窗置酒观竞渡次坐客刘时举韵  其二",
        "author": "王庭珪",
        "content": "殊方作异客，胜日喜游陪。\n鼓譟风雷动，帆争锦绣开。\n诗元无格律，谁与定敲推。\n折得新荷叶，聊将当酒杯。",
        "dynasty": "宋",
        "collection_info": null
    },
    {
        "uuid": "8a83212ea3da840a777fa92020979b60",
        "title": "送郭教授",
        "author": "王庭珪",
        "content": "蛮域经年住，飘然见古风。\n新编文似锦，高论气如虹。\n杖屦容追步，箴规有发蒙。\n方期亲謦欬，吾道又将东。",
        "dynasty": "宋",
        "collection_info": null
    },
    {
        "uuid": "056e06f8351b5d74e9df765ddf75d464",
        "title": "庐山道中寄送聂名世",
        "author": "王庭珪",
        "content": "村远孤烟起，山明晓雾开。\n人行万松裏，路过九江来。\n此去日千里，其如肠九回。\n淮南酒楼近，玉笛不胜哀。",
        "dynasty": "宋",
        "collection_info": null
    },
    {
        "uuid": "dbd2cdfa2c8c453c06067fe4377d76ef",
        "title": "次韵杨廷秀临安小楼不寐之什",
        "author": "王庭珪",
        "content": "坐待银蟾上，寒禁酒力加。\n霜清羣动息，雁过几行斜。\n楼角犹吹笛，天街又走车。\n客眠终未稳，人语已争譁。",
        "dynasty": "宋",
        "collection_info": null
    },
    {
        "uuid": "b5879abc5374787af45755e00cd5b21e",
        "title": "次韵李巽伯赠琴僧惠端",
        "author": "王庭珪",
        "content": "老端高世士，髯李仙中人。\n凤吐千篇久，新吟十弄新。\n妙谈天地假，笑破海山春。\n物物消磨尽，今年始是贫。",
        "dynasty": "宋",
        "collection_info": null
    },
    {
        "uuid": "4d092a630880a96f942b8d6d01253d46",
        "title": "野外春日",
        "author": "王庭珪",
        "content": "步屧穿花径，香风吹客衣。\n地偏穷谷暖，雨过乱莺飞。\n草色连空阔，僧居入翠微。\n田翁泥人饮，数肘不容归。",
        "dynasty": "宋",
        "collection_info": null
    },
    {
        "uuid": "23db65cf8fc88d0d22af33f921c7a7b8",
        "title": "送向主簿",
        "author": "王庭珪",
        "content": "枥马志万里，棘鸾纔一飞。\n荐书闻帝里，綵服过庭闱。\n野渡生春草，林花弄晚晖。\n君家芸阁老，应问我何归。",
        "dynasty": "宋",
        "collection_info": null
    },
    {
        "uuid": "a5db0c51f4bc1d806387e8aa2a072dc3",
        "title": "题刘元弼远庵",
        "author": "王庭珪",
        "content": "门径临官路，耳根无市声。\n山从云外起，风入坐中清。\n静趣逸天半，孤吟待月生。\n缅怀江海意，溪水遶庵鸣。",
        "dynasty": "宋",
        "collection_info": null
    },
    {
        "uuid": "859a04db419bdfa1eebb0ebfaf11e054",
        "title": "辰州上元",
        "author": "王庭珪",
        "content": "留滞沅湘浦，飘如云水僧。\n来为万里客，又看一年灯。\n翠幰褰珠箔，高楼俯玉绳。\n鳌山今夜月，应上最高层。",
        "dynasty": "宋",
        "collection_info": null
    },
    {
        "uuid": "c247871728c216817a29b2e725d8a755",
        "title": "用前韵酬清首座",
        "author": "王庭珪",
        "content": "寺寄他乡客，家居何处僧。\n一盂钟后饭，数盏夜深灯。\n出井初无索，斵轮还中绳。\n拟心观此境，阶级已成层。",
        "dynasty": "宋",
        "collection_info": null
    },
    {
        "uuid": "f37ba2ef444f109d7e25b35f82fc3c07",
        "title": "早春游孔志行园",
        "author": "王庭珪",
        "content": "小圃傍城郭，新堂磨碧砖。\n青枫未鑚火，高柳已参天。\n好鸟又相语，幽葩自在妍。\n敲门时径造，不问主人贤。",
        "dynasty": "宋",
        "collection_info": null
    },
    {
        "uuid": "255ead84ef97bac8339cb3b7615257cf",
        "title": "春日携頔子同刘养正教授游凈国寺至李家园",
        "author": "王庭珪",
        "content": "野外烟光阔，僧园竹径通。\n柳丝摇嫩绿，桃雨落轻红。\n处处花如旧，年年人不同。\n自矜双足徤，着屐试春风。",
        "dynasty": "宋",
        "collection_info": null
    },
    {
        "uuid": "fcfde355bf7107e517b173b57087f406",
        "title": "清明日访胡师颜",
        "author": "王庭珪",
        "content": "门巷倚城郭，林亭占水云。\n竹摇碧玉玦，池皱绿罗纹。\n鸎舌初调曲，兰芽忽吐芬。\n牡丹虽晚发，风味独超羣。",
        "dynasty": "宋",
        "collection_info": null
    },
    {
        "uuid": "ea32c4a74bd47601366090ae31b0eb80",
        "title": "入辰州界道中用頔子韵",
        "author": "王庭珪",
        "content": "路入荒溪恶，波穿乱石跳。\n骑驴行木杪，避水转山腰。\n倒挂猿当道，横过竹渡桥。\n吾生本如寄，岁晚尚飘飖。",
        "dynasty": "宋",
        "collection_info": null
    },
    {
        "uuid": "d4e612bd196334aa7f9862ad0bcafc86",
        "title": "忆馨鸿二孙",
        "author": "王庭珪",
        "content": "忆汝何时见，愁眉此日舒。\n别来三换岁，诵得几多书。\n字稍堪拈出，翁今喜有余。\n阿鸿纔弄笔，相对想轩渠。",
        "dynasty": "宋",
        "collection_info": null
    },
    {
        "uuid": "adaa1938f69669f44b7066a7679069ff",
        "title": "题步云轩",
        "author": "王庭珪",
        "content": "身在飞烟裏，如登霄汉行。\n云从脚下起，雷忽耳边鸣。\n暮碧佳人远，春红晚照明。\n能消几緉屐，当不负平生。",
        "dynasty": "宋",
        "collection_info": null
    },
    {
        "uuid": "e68acd6e3b711462e574d67f200a00c2",
        "title": "题昭昭阁",
        "author": "王庭珪",
        "content": "天意岂难诉，云烟渺降真。\n倚栏瞻日月，满壁绘星辰。\n夜梵光生户，晨炊竈见神。\n高门有阴德，当不误儒身。",
        "dynasty": "宋",
        "collection_info": null
    },
    {
        "uuid": "fd151964c123639ddcec30be5bcd4c47",
        "title": "和余教授",
        "author": "王庭珪",
        "content": "词高云蔼蔼，笔扫阵堂堂。\n妙绝江南社，清新乐府章。\n穷通元自乐，身世两相忘。\n不下千寻海，焉能得夜光。",
        "dynasty": "宋",
        "collection_info": null
    },
    {
        "uuid": "01eb48d94100e71711eecc4cc3560538",
        "title": "和胡观光闻蝉",
        "author": "王庭珪",
        "content": "地僻林逾静，山幽鸟不惊。\n日高帘影重，蝉噪柳阴轻。\n鬓学风前翼，琴传叶下声。\n士龙能作赋，为尔特留情。",
        "dynasty": "宋",
        "collection_info": null
    },
    {
        "uuid": "a21d9e38647cae72c1b00cc155abbcb7",
        "title": "送李彦明",
        "author": "王庭珪",
        "content": "叔父今谁贵，中郎一世豪。\n渡江人物盛，容驷里门高。\n冠盖荣吾党，芝兰见汝曹。\n兹游兼问学，鼓箧莫辞劳。",
        "dynasty": "宋",
        "collection_info": null
    },
    {
        "uuid": "d4f0a5be53806556c928f486a96dee21",
        "title": "江上",
        "author": "王庭珪",
        "content": "倚杖江风起，呼船水面开。\n人从州觜渡，帆破浪头来。\n月色共千里，天恩徧九垓。\n当年送客处，待看赤车回。",
        "dynasty": "宋",
        "collection_info": null
    },
    {
        "uuid": "b902332022e37cd4d4e1bf6f11f1e0fb",
        "title": "送杨彦昭往湖南谒陈梦肇运使",
        "author": "王庭珪",
        "content": "结客少年日，同游碧水边。\n今持绣衣斧，就觅孝亷船。\n湖阔惊千里，云开有一天。\n莫嗟清绝地，不异泛红莲。",
        "dynasty": "宋",
        "collection_info": null
    },
    {
        "uuid": "4a92f317fd430159f1aa94bfa28dd82f",
        "title": "谪辰州",
        "author": "王庭珪",
        "content": "得失真何事，文章妙入场。\n隐身三十载，汗简几千张。\n名落江湖外，气干牛斗傍。\n吾衰任飘泊，朝夕渡沅湘。",
        "dynasty": "宋",
        "collection_info": null
    },
    {
        "uuid": "f775bcf195e77a5303730403ebafa2a1",
        "title": "沅江上晚晴用頔子韵",
        "author": "王庭珪",
        "content": "急雨捎溪面，兰桡转渡头。\n寒鸦栖古木，晚日射危楼。\n山带黔巫远，水还荆汉流。\n晴天思无限，细细数沙鸥。",
        "dynasty": "宋",
        "collection_info": null
    },
    {
        "uuid": "bd76ef59dec770c1a69f38b092351294",
        "title": "次韵周秀实通判送段季裕还永新二首  其一",
        "author": "王庭珪",
        "content": "竹下忘年友，谁如藉与戎。\n相从知理窟，会见立奇功。\n两地风烟接，三吴水石穷。\n飘蓬岁事晚，何日一罇同。",
        "dynasty": "宋",
        "collection_info": null
    },
    {
        "uuid": "b4a1c5fa28bee56e2a2dcc50e79a3ad0",
        "title": "次韵周秀实通判送段季裕还永新二首  其二",
        "author": "王庭珪",
        "content": "州里闻名旧，江湖识面新。\n读书元自喜，拟古欲谁伦。\n岩穴人归隐，池塘草又春。\n周侯有佳句，持赠可娱亲。",
        "dynasty": "宋",
        "collection_info": null
    },
    {
        "uuid": "d240d83eabc3eb2abc289909d59b3367",
        "title": "惜春亭席上和伍孺安酴醿",
        "author": "王庭珪",
        "content": "满眼伤春色，瑶花堕玉巵。\n羣仙下来看，皎月自相随。\n国艷晚尤贵，天香发每迟。\n我方留客醉，帘捲未教垂。",
        "dynasty": "宋",
        "collection_info": null
    },
    {
        "uuid": "8d407c9459b44e33a2236470bcf4fc6a",
        "title": "同施倅游寿昌观",
        "author": "王庭珪",
        "content": "岸曲穿丛篠，山回转翠屏。\n烟云摇晚霁，楼殿倚空青。\n栢黛参天峻，松脂入地灵。\n幽寻未能及，重约扣岩扃。",
        "dynasty": "宋",
        "collection_info": null
    },
    {
        "uuid": "d11818605ae0dff8f0acf8bd8d288170",
        "title": "赠惠门端师",
        "author": "王庭珪",
        "content": "劫火燋乡邑，烟尘何处逃。\n云藏佛世界，门背古亭皋。\n径隐花木静，山深人物高。\n老师具眼目，法力辟兵刀。",
        "dynasty": "宋",
        "collection_info": null
    },
    {
        "uuid": "fcb22fb666a9f902761682cb65c1b7d3",
        "title": "齐云阁",
        "author": "王庭珪",
        "content": "缥缈虚无裏，嵯峨碧绕穹。\n云从断山起，楼在半天中。\n暮碧千峰雨，凉生四面风。\n更临风雨上，待看出丰隆。",
        "dynasty": "宋",
        "collection_info": null
    },
    {
        "uuid": "619abe0a57002b726490eb313f2c87a4",
        "title": "清音亭",
        "author": "王庭珪",
        "content": "亭枕秋山窟，山明水共清。\n空林生逸响，飞溜落寒泓。\n谁识高深意，初无世俗情。\n何当携韵磬，泻此澹无声。",
        "dynasty": "宋",
        "collection_info": null
    },
    {
        "uuid": "9a7fb3d0a89de836c23524d688803839",
        "title": "次韵伍孺安赋草堂瑞香",
        "author": "王庭珪",
        "content": "草屋帘垂地，移花共宴游。\n艷姬香入骨，熏炷锦幪头。\n绝世方名立，残霞暮不收。\n夜声灯影乱，犹觉带娇羞。",
        "dynasty": "宋",
        "collection_info": null
    },
    {
        "uuid": "1b43c68f725572ac216adb586dcd5f0f",
        "title": "水亭",
        "author": "王庭珪",
        "content": "新暑池亭上，竹风吹我衣。\n残花经眼尽，好鸟傍檐飞。\n水面澄阴阔，橘林香气微。\n傥容携茗具，来此避炎威。",
        "dynasty": "宋",
        "collection_info": null
    },
    {
        "uuid": "9c51d1f5dfa860744204bb06a766afea",
        "title": "遗经阁",
        "author": "王庭珪",
        "content": "殖财作争府，教子乃义方。\n斗起千寻阁，中藏万丈光。\n诸郎一受业，丹桂几回芳。\n他日石渠论，斯文想未亡。",
        "dynasty": "宋",
        "collection_info": null
    },
    {
        "uuid": "8a4fc8b4d9426581e0a0f736a1d77ba6",
        "title": "寄黄平国正字",
        "author": "王庭珪",
        "content": "麟阁岧嶤入紫清，官居真是上蓬瀛。\n玉壶风采想如旧，金马文章元有声。\n近喜边头新奏捷，独怜江外正拏兵。\n老夫饱饭无他虑，料理敲推怠未成。",
        "dynasty": "宋",
        "collection_info": null
    },
    {
        "uuid": "0083d4cd31ea9b8994be4f0eed015a2e",
        "title": "陪周秀实通判游欧阳炳文园晚过隆庆寺契真亭",
        "author": "王庭珪",
        "content": "别驾前驱朱两轮，后车蓝缕载穷宾。\n开门叵復见此客，看竹何须问主人。\n坐久风云欲回薄，雨余钟磬忽清新。\n隔墙便是城西寺，应有高僧住契真。",
        "dynasty": "宋",
        "collection_info": null
    },
    {
        "uuid": "be73cd6802df1b44b96b1e79970a2908",
        "title": "和李巽伯少卿见怀",
        "author": "王庭珪",
        "content": "眼高四海意何如，敢谓论交到阔疏。\n春草梦池方得句，夜霜置酒復怀子。\n初披郇国五云字，何啻刘公一纸书。\n铜鼓遇时思发响，蜀椎须待刻桐鱼。",
        "dynasty": "宋",
        "collection_info": null
    },
    {
        "uuid": "808a4bbd9e4ac4d30ad276ac8a86e0ad",
        "title": "次韵徐漕案部至庐陵见访",
        "author": "王庭珪",
        "content": "节拥朱轮下九霄，因从物外访英豪。\n江南正自贤徐穉，天子先应问伏滔。\n试看翰林批凤尾，何如大尉饮羊羔。\n诸公拔剑论功业，当念萧侯转粟劳。",
        "dynasty": "宋",
        "collection_info": null
    },
    {
        "uuid": "8ed37006f0e95e6f1c2f696f32446f25",
        "title": "寄程子山舍人",
        "author": "王庭珪",
        "content": "老泉仙翁骑列星，文采风流属此甥。\n凤阁初传舍人様，帝城新有能诗声。\n青萍出匣蛟兕吼，赤手捕蛇狐兔惊。\n愿扣洪钟识音响，暮年聊欲听铿鍧。",
        "dynasty": "宋",
        "collection_info": null
    },
    {
        "uuid": "388c3948150dd533e88594d7ffd545c4",
        "title": "过刘美中新居",
        "author": "王庭珪",
        "content": "乱碧峰头水拍堤，白沙寒竹凈柴扉。\n晨光破雾千山出，绝壁盘云一雁飞。\n窗外烟霞舒锦绮，坐中谈笑落珠玑。\n江边野老逢人说，待看追锋入翠微。",
        "dynasty": "宋",
        "collection_info": null
    },
    {
        "uuid": "88adcc2ecc9472dec7796f36473fa846",
        "title": "陪元勃舍人秀实监丞游彻见阁",
        "author": "王庭珪",
        "content": "熏风拂晓度长堤，堤上双红捲使旗。\n楼影与天俱在水，岸沙经雨不成泥。\n他州半落青山外，别浦遥分翠浪低。\n渡口神螺谁復识，江空应只月明知。",
        "dynasty": "宋",
        "collection_info": null
    },
    {
        "uuid": "8b4c9ac14c54cff3225bb7e13a0fc381",
        "title": "登滕王阁二首  其一",
        "author": "王庭珪",
        "content": "翼轸南边第一州，滕王高阁枕江流。\n天提日月东南走，地闢山川昼夜浮。\n午后朱帘捲斜照，更深白水自明楼。\n当时帝子鸣銮后，歌舞重翻又几秋。",
        "dynasty": "宋",
        "collection_info": null
    },
    {
        "uuid": "c0aa01d92161cced2d8271e2424784ba",
        "title": "登滕王阁二首  其二",
        "author": "王庭珪",
        "content": "滕王歌舞今千载，彷佛鸣銮度绮窗。\n尚有残霞伴孤鹜，时闻晚唱下长泷。\n危栏杰栋临无地，翠岭层阴落半江。\n欲咏朱帘捲山雨，含毫自觉寸心降。",
        "dynasty": "宋",
        "collection_info": null
    },
    {
        "uuid": "f098da7ec583ae8d6d8c2d1d320eccbf",
        "title": "赠黄伯成",
        "author": "王庭珪",
        "content": "痛饮长斋拟八仙，醉中谈辩亦逃禅。\n吟诗不落正始后，作句定居灵运前。\n富贵逼人应未免，文章惊世始堪传。\n近闻相国频搜访，应有除书上九天。",
        "dynasty": "宋",
        "collection_info": null
    },
    {
        "uuid": "d0caf66c0e572d40950450024a85085b",
        "title": "寄贺刘美中舍人直学士院",
        "author": "王庭珪",
        "content": "明光清晓玉开关，脚踏金銮近侍班。\n行尽九重天上路，正临方丈海中山。\n紫薇阁对青霄近，红药花翻白日闲。\n待看飞龙催赐马，锦袍莲烛夜深还。",
        "dynasty": "宋",
        "collection_info": null
    },
    {
        "uuid": "575997cba3f790aac93e6e20c8aaa205",
        "title": "出城北由山径入彻源忽逢荷花弥望不知为何处询其地名曰长塘又行数里行大路出连岭作诗记之",
        "author": "王庭珪",
        "content": "山根细路遶长塘，忽有荷花照水光。\n误入孤村看青壁，却逢千盖拥红粧。\n采莲不见溪中女，缓辔徒牵马上郎。\n行傍绿堤将过尽，回鞭小住惜余香。",
        "dynasty": "宋",
        "collection_info": null
    },
    {
        "uuid": "c4429101b19afa9f16409e53b63fa37b",
        "title": "长沙试殿闻傅彦济永州考试还先寄此诗",
        "author": "王庭珪",
        "content": "归马锵然响辔环，道傍春色正斓斑。\n吟登回雁峰头月，览遍清湘雨后山。\n剩有虹蜺蟠笔下，喜闻蝴蝶入帘间。\n花时独锁深深院，卧听笙箫梦裏还。",
        "dynasty": "宋",
        "collection_info": null
    },
    {
        "uuid": "0280e8dfbf01232c95ec24970031ecd3",
        "title": "再次前韵",
        "author": "王庭珪",
        "content": "湘水清如碧玉环，湘妃泪染竹痕斑。\n此时游宦非高志，何日抱琴归故山。\n雁塔共题双阙际，马蹄同下五云间。\n今朝顦顇荆湖外，却望烟霄嘆未还。",
        "dynasty": "宋",
        "collection_info": null
    },
    {
        "uuid": "99b0c6f48ab044972494202f71e9e889",
        "title": "春日山行",
        "author": "王庭珪",
        "content": "缓鞚青丝马不嘶，春山草长静柴扉。\n迸林新笋斑斑出，隔水幽禽款款飞。\n雨过泉声鸣岭背，日长花气扑人衣。\n云藏远岫茶烟起，知有僧居在翠微。",
        "dynasty": "宋",
        "collection_info": null
    },
    {
        "uuid": "40e5357e20a9a9103e34bbb014dd5413",
        "title": "正月二十立春观雪次韵向文刚",
        "author": "王庭珪",
        "content": "雪拥东皇下紫虚，霓旌凤驭肃前驱。\n天将平地开银阙，人似春冰在玉壶。\n绿蚁飘香浮翠斝，青丝传菜出行厨。\n老农惯识丰年兆，正欠渔簔入画图。",
        "dynasty": "宋",
        "collection_info": null
    },
    {
        "uuid": "4d9b44cdd4ab0e992d0ef58190123e31",
        "title": "再次前韵二首  其一",
        "author": "王庭珪",
        "content": "马上吟诗雪满鬚，垂鞭信马不须驱。\n病余消渇浇茶枕，醉后狂歌打唾壶。\n坐见词锋森武库，还如禁脔出天厨。\n笔间能作有声画，似看辋川摩诘图。",
        "dynasty": "宋",
        "collection_info": null
    },
    {
        "uuid": "00031f56e1f07b0a2d48c1a24b679340",
        "title": "再次前韵二首  其二",
        "author": "王庭珪",
        "content": "天公剪水落空虚，似借东风暖力驱。\n未用春禽催脱袴，宁闻沽酒劝提壶。\n歌楼人唱郢中曲，野寺烟生香积厨。\n何必万钱方办酒，一杯随分岂难图。",
        "dynasty": "宋",
        "collection_info": null
    },
    {
        "uuid": "dfe0172cc61c7debba6a128daec96223",
        "title": "避乱深山蒙兄宝君寄牡丹数枝鲜妍不减平日始觉茅檐顿有春色感叹之余因成拙句",
        "author": "王庭珪",
        "content": "乡井雕残屋瓦颓，东风依旧上池台。\n别来纵值时方乱，春到何曾花不开。\n骤觉茅檐堆锦绣，未消翠毂走尘埃。\n勿云去草草无恶，今日遮藏要草莱。",
        "dynasty": "宋",
        "collection_info": null
    },
    {
        "uuid": "3ce1838f4f086223cf317884167d2c9d",
        "title": "再过东冈",
        "author": "王庭珪",
        "content": "物色江寒枫叶凋，江边微雨暮萧萧。\n白沙翠竹旧行路，碧水朱栏新渡桥。\n尽室当时避征战，十年闲事付渔樵。\n如今杰屋明人眼，一笑端能覆酒瓢。",
        "dynasty": "宋",
        "collection_info": null
    },
    {
        "uuid": "5961605cc525e2682ceee1a43f889bbb",
        "title": "送元上人游仰山归泐潭",
        "author": "王庭珪",
        "content": "两刹崚嶒隐翠岑，却担拄杖出烟林。\n来时饱吃东禅饭，归去泥添古佛金。\n绝岭松篁青玉瘦，上方渔鼓白云深。\n是中不可着言句，且听半山鸾凤音。",
        "dynasty": "宋",
        "collection_info": null
    },
    {
        "uuid": "d74b6da4434cbaa92f3d869d96735c2a",
        "title": "次韵欧阳叔向水中月",
        "author": "王庭珪",
        "content": "月从海底转天心，影落长江海共深。\n倒卓玉轮窥白兔，平看波面拥黄金。\n魄随秋水流无尽，光射寒潭晓未沈。\n此月已曾经照古，又观古月照如今。",
        "dynasty": "宋",
        "collection_info": null
    },
    {
        "uuid": "ad139e3bb8e040de3529c0d507a61c1b",
        "title": "次韵周子发喜雨",
        "author": "王庭珪",
        "content": "天边旱魃凌高秋，草木焦卷生百忧。\n正欲焚山泣魑魅，忽惊暴雨交田畴。\n牲羞奔走羣祀喜，雷公怒叱万鬼囚。\n何当尽洗炎热苦，坐令清风还九州。",
        "dynasty": "宋",
        "collection_info": null
    },
    {
        "uuid": "4b338797d5df33b7a4a9919d751e32c5",
        "title": "和胡观光登酒楼",
        "author": "王庭珪",
        "content": "李白夜登孙楚楼，楼中翫月苦淹留。\n定知公等非凡客，要是人间第一流。\n玉勒穿花回曲径，银槽泻酒注深瓯。\n遥观翠幕张灯处，小妇鸣筝在上头。",
        "dynasty": "宋",
        "collection_info": null
    },
    {
        "uuid": "3a1d530e7ba579108646d95902cdad68",
        "title": "和赵叔清书事",
        "author": "王庭珪",
        "content": "铁马初休淮上兵，人心遥望泰阶平。\n祥云密遶皇居近，喜气先从日下生。\n汉殿风高飞燕雀，秋宵星乱落欃枪。\n从今且觅耳边静，半夜不闻鼙鼓声。",
        "dynasty": "宋",
        "collection_info": null
    },
    {
        "uuid": "8400ea37f7ff57373721bccd7c67f297",
        "title": "和陈相之至日即事二首  其一",
        "author": "王庭珪",
        "content": "湖海元龙气宛然，求田问舍语何缘。\n两京梦断无消息，万里人归有歳年。\n岭外梅花愁欲破，云安江水远堪怜。\n兹辰不预朝阊阖，犹喜山间稳昼眠。",
        "dynasty": "宋",
        "collection_info": null
    },
    {
        "uuid": "ecba1f933e53f2b0d90004ef0e205a19",
        "title": "和陈相之至日即事二首  其二",
        "author": "王庭珪",
        "content": "南雪常时不到地，岭梅今与雪夤缘。\n渐添化国舒长日，更卜祥云大有年。\n万木寒痴犹自冻，一枝疏瘦想堪怜。\n时听野老谈新政，坐竦诗肩夜不眠。",
        "dynasty": "宋",
        "collection_info": null
    },
    {
        "uuid": "bfffb4770f28e02c4462a189756feffe",
        "title": "新学□□□落成释奠诸生毕集喜而有作",
        "author": "王庭珪",
        "content": "洗尽西江战伐尘，忽开黉宇照城闉。\n一时人物风云会，千里溪山俎豆新。\n傥使将军皆遣子，定知夷狄却来宾。\n修文偃武须今日，鸣玉锵金未乏人。",
        "dynasty": "宋",
        "collection_info": null
    },
    {
        "uuid": "1b7c7003f6378a0d69fdfabf867d4b4a",
        "title": "和欧阳周弼",
        "author": "王庭珪",
        "content": "谁念扬雄寂寞居，忽逢佳士倒衣裾。\n裁诗秃尽千毫兔，岸帻斜欹半幅綀。\n节并松筠霜雪后，唾成珠玉笑谈余。\n穷山避寇应愁绝，付与骚人万古吁。",
        "dynasty": "宋",
        "collection_info": null
    },
    {
        "uuid": "fee0a738d78bbce048bd5751e34d449e",
        "title": "别葛德裕主簿",
        "author": "王庭珪",
        "content": "官冷身闲簿领稀，时从物外赴襟期。\n凭君小缓青丝鞚，为我聊倾碧玉卮。\n野寺石泉秋煮茗，松窗雪屋夜论诗。\n悬知别后东风近，先寄寒梅第一枝。",
        "dynasty": "宋",
        "collection_info": null
    },
    {
        "uuid": "b1606e87852a2a8e931c6c17fb52feba",
        "title": "和葛德裕别后用旧韵见寄",
        "author": "王庭珪",
        "content": "渝川咫尺如千里，千里犹堪鸡黍期。\n旋滴银槽将进酒，细倾金屈倒垂卮。\n闲为洛下诸生咏，突过黄初数子诗。\n阿吉想能骑竹马，凤雏低映碧梧枝。",
        "dynasty": "宋",
        "collection_info": null
    },
    {
        "uuid": "930f4754ceff1d40a4aa69141c1cc476",
        "title": "送裴主簿",
        "author": "王庭珪",
        "content": "长江归去又骑驴，依旧青山霜叶枯。\n入眼云山有佳句，脱身捶楚亦良图。\n轻装但载书千卷，后夜相思天一隅。\n乍喜飞鸾离枳棘，莫贪为县落双鳬。",
        "dynasty": "宋",
        "collection_info": null
    },
    {
        "uuid": "97a089412c8c08407d9a8562c2b44c2b",
        "title": "和居东村作",
        "author": "王庭珪",
        "content": "避地东村深几许，青山窟裏起炊烟。\n敢嫌茅屋绝低小，净扫土床堪醉眠。\n鸟不住啼天更静，花多晚发地应偏。\n遥看翠竹娟娟好，犹隔西泉数号田。",
        "dynasty": "宋",
        "collection_info": null
    },
    {
        "uuid": "38dd63fb8aa3981c4a866218d69f50bc",
        "title": "送邹去非",
        "author": "王庭珪",
        "content": "郴阳叨预校羣英，二十年来一梦惊。\n往日下帷搜俊异，见君落笔已纵横。\n才高固可万人敌，志大欲图千佛名。\n谁念先生今老矣，披簔倚杖看岩耕。",
        "dynasty": "宋",
        "collection_info": null
    },
    {
        "uuid": "c4f59a7cb39c6f162329cd7c69c3b5cb",
        "title": "次韵向文刚晁叔易游青原",
        "author": "王庭珪",
        "content": "佛屋深蟠七祖山，鲁公奇字刻孱颜。\n能来把钓溪台上，安用赋诗戎马间。\n薄宦不知何处好，浮生纔得此时闲。\n夕阳渡口人争渡，又趁城头暮鼓还。",
        "dynasty": "宋",
        "collection_info": null
    },
    {
        "uuid": "632e3f64a372151f0eb29af2124c8886",
        "title": "安成再逢黄平国",
        "author": "王庭珪",
        "content": "忆昨相逢气益明，投书力诋汉公卿。\n一时末俗无高论，千古佳名属后生。\n魏郡初徴狄仁杰，汝阳几缚李元平。\n行当献纳麒麟殿，看挽天河洗甲兵。",
        "dynasty": "宋",
        "collection_info": null
    },
    {
        "uuid": "c4037a828896d133f957aaa930c963be",
        "title": "题郭秀才钓亭",
        "author": "王庭珪",
        "content": "野阔江寒一雁飞，碧芦花老鳜鱼肥。\n遶栏绿水秋初凈，满棹白苹人未归。\n醉任狂风掲茅屋，卧听残雪打蓑衣。\n他年欲访沙头路，会自携竿扣竹扉。",
        "dynasty": "宋",
        "collection_info": null
    },
    {
        "uuid": "2f73173200809cbef3b11e54be77287e",
        "title": "次韵江正邦",
        "author": "王庭珪",
        "content": "卢溪春水欲平堤，满径蓬蒿竹掩扉。\n斋馆静无尘土杂，盘飱喜有药苗肥。\n君寻甘露峰前住，人似山阴雪夜归。\n江海未应终寂寞，鹤书将下钓璜矶。",
        "dynasty": "宋",
        "collection_info": null
    },
    {
        "uuid": "265d73e4de2a44e086fad31d5f14a882",
        "title": "正邦闻王师来驻辞归禾山次韵以别",
        "author": "王庭珪",
        "content": "潘才如海渺无堤，肯顾衡茅竹裏扉。\n闲钓一溪春水绿，尚容三寸白鱼肥。\n忽传铜虎天边下，共探骊珠夜半归。\n此去烟尘犹未静，何时马迹破苔矶。",
        "dynasty": "宋",
        "collection_info": null
    },
    {
        "uuid": "0889d4237c24d7b4626d048c99b842c3",
        "title": "和谢倅谒县学",
        "author": "王庭珪",
        "content": "玉帐高谈已厌兵，聊将小队出郊垧。\n先生文史三冬足，学士铜钱万选青。\n他日却登龙尾道，教人顶戴佛名经。\n诸儒勉称兴贤意，作赋摩空动汉庭。",
        "dynasty": "宋",
        "collection_info": null
    },
    {
        "uuid": "c06b2e53a7d188749283307f934b09a5",
        "title": "和周公予游春用前韵",
        "author": "王庭珪",
        "content": "晓堤春浪拍江城，出郭试寻堤上垧。\n云脚忽从平地起，柳梢先入半天青。\n村深渐觉人烟好，地僻苦无车马经。\n日暮归来微雨歇，酒醒客去月当庭。",
        "dynasty": "宋",
        "collection_info": null
    },
    {
        "uuid": "1a8c1c8eb4bf59e8cb84e8d4a2a1e480",
        "title": "酬张公敏示古战场赋",
        "author": "王庭珪",
        "content": "弔古高文说战场，毫端凛凛挟秋霜。\n自能突过今人作，不必污为梵册藏。\n曾捲笏袍还圣主，重携笔札试明光。\n曲江故有家声在，莫拟愁诗似景阳。",
        "dynasty": "宋",
        "collection_info": null
    },
    {
        "uuid": "52e05f76da27c71d5b0bf8d718c2d89e",
        "title": "和李彦文",
        "author": "王庭珪",
        "content": "偶从山泽得追陪，吐论风生不受埃。\n曾读芸斋编广录，固知天下有奇才。\n愁堆青简千年蠧，忙过黄槐花几番。\n往歳闻名未相识，常如弱水隔蓬莱。",
        "dynasty": "宋",
        "collection_info": null
    },
    {
        "uuid": "8f2f258ab5952536fe3d09cc62dee7d6",
        "title": "送李成叔归峡江兼简萧懋德",
        "author": "王庭珪",
        "content": "平生未见嵇中散，野鹤轩昂识季昆。\n江表今无耆旧在，中郎尚有典刑存。\n螺川汗炙书千卷，玉涧船归酒一罇。\n独羡冰清萧处士，通家能入李膺门。",
        "dynasty": "宋",
        "collection_info": null
    },
    {
        "uuid": "a12bb2a4d97ca801bf6f028fd828e0bc",
        "title": "次韵裴主簿述怀",
        "author": "王庭珪",
        "content": "着书尚有银管笔，骑马元无金络头。\n陶令种田非左计，漫郎作官真薄游。\n脱身簿领归来好，入手渔竿隐去休。\n老瓦盆边可呼客，兴酣何用玉为瓯。",
        "dynasty": "宋",
        "collection_info": null
    },
    {
        "uuid": "740cd6ffbf7db3bc89f9a8c634454755",
        "title": "谢直夫乘小舟访予于横山堂兼惠佳篇奉次元韵",
        "author": "王庭珪",
        "content": "谢公雅量含邱壑，夙有江湖万里情。\n乃肯屈身登野艇，更容着帽进书生。\n诗成绝壁烟霞动，雨过晚云楼阁明。\n句法谁堪敌康乐，毫端应挟雪霜清。",
        "dynasty": "宋",
        "collection_info": null
    },
    {
        "uuid": "d0cf8472e7c9d5fcbd7a2d2bbfa09360",
        "title": "春日横山堂有怀谢直夫用前韵奉寄",
        "author": "王庭珪",
        "content": "解道澄江元有声，东山出处更关情。\n高吟正忆西堂梦，妙语又逢春草生。\n沙尾断篷垂钓远，峰头晚日落船明。\n不将军骑惊猿鹤，岩谷犹传此段清。",
        "dynasty": "宋",
        "collection_info": null
    },
    {
        "uuid": "cf739c50f98eb1767945abf0ed4638f0",
        "title": "草堂东桥翫月",
        "author": "王庭珪",
        "content": "坐看冰轮碾太清，赤栏桥下水先明。\n光从蟾兔窟中出，人在鲸鳌背上行。\n地隔里门无俗客，楼高邻笛有新声。\n此时迥绝非尘境，更听天鸡第一鸣。",
        "dynasty": "宋",
        "collection_info": null
    },
    {
        "uuid": "287d463a81acfbfab4fad842733dfc5e",
        "title": "谢同年李提举见访",
        "author": "王庭珪",
        "content": "曾共丹梯步广寒，自无仙骨堕凡间。\n君攀玉兔窟中桂，我返神螺江上山。\n岂谓观风经邑里，犹能驻马问柴关。\n鸣驺排入蓬蒿径，踏破岩前绿藓斑。",
        "dynasty": "宋",
        "collection_info": null
    },
    {
        "uuid": "a5e8a1bab6b84cffbdd549bbf2ab7f18",
        "title": "和赵叔清登殷仲堪读书台二首  其一",
        "author": "王庭珪",
        "content": "晋朝人物渡江初，为郡风流只载书。\n临水重开数间屋，宿兵仍富九年储。\n英豪系出三公后，磊落胸蟠万卷余。\n东观诸郎未堪比，登车不落问何如。",
        "dynasty": "宋",
        "collection_info": null
    },
    {
        "uuid": "65ed97fe229c620c088159acbbde7bb3",
        "title": "和赵叔清登殷仲堪读书台二首  其二",
        "author": "王庭珪",
        "content": "池上开轩对郡楼，当时太守气横秋。\n声名已负荆州望，舟棹更为沧海浮。\n插架古书芸护蠧，隔溪游女扇障羞。\n仲堪没后今千载，孰谓人间无此流。",
        "dynasty": "宋",
        "collection_info": null
    },
    {
        "uuid": "19c7c592e0bf71d190213d034dd3a982",
        "title": "春晓招友人",
        "author": "王庭珪",
        "content": "庭前好树宿烟浮，上有珍禽啼不休。\n花发乱红稠屋角，柳翻新绿出墙头。\n起看霄汉知晴色，旋买壶觞办胜游。\n平旦争门人竞入，与君先上望京楼。",
        "dynasty": "宋",
        "collection_info": null
    },
    {
        "uuid": "21eb7e80fbdba124df3728d4a20c7f5a",
        "title": "和周公予呈向宰",
        "author": "王庭珪",
        "content": "夜闻急雨洗氛埃，庆泽仍从天上回。\n寰海自应遵诏旨，管弦何用费诗催。\n东风渐着金丝柳，和气潜飞玉管灰。\n遥想慈宁动新乐，禁门清晓拂云开。",
        "dynasty": "宋",
        "collection_info": null
    },
    {
        "uuid": "1e2ffe76e1acfe326825e283a4677d34",
        "title": "次韵黄元授见访",
        "author": "王庭珪",
        "content": "中兴人物起纷纷，应有奇才合致君。\n仰视孰为真汉相，夜行何识故将军。\n且骑骏马天边路，莫话高楼日暮云。\n年少功名方入手，勒移休动北山文。",
        "dynasty": "宋",
        "collection_info": null
    },
    {
        "uuid": "518532dd6bee40432dcb537e624c86dc",
        "title": "次韵胡观光长庆寺早起",
        "author": "王庭珪",
        "content": "晓天楼殿倚空虚，尚见星辰落落疏。\n鹊动高林人起后，马嘶残月客行初。\n偶来作尉聊驱盗，岂谓论功得谤书。\n但使一方无犬吠，即看黄纸下新除。",
        "dynasty": "宋",
        "collection_info": null
    },
    {
        "uuid": "3ed82f540a78b33ea355b2127507957c",
        "title": "和黄元授喜雨",
        "author": "王庭珪",
        "content": "天公叱起羣龙颠，黑风立海倒百川。\n黄流忽通南北港，白水自满高低田。\n官军从来仰征赋，农民岂解持戈鋋。\n虽得一雨洗炎热，夜吏捉人谁使然。",
        "dynasty": "宋",
        "collection_info": null
    },
    {
        "uuid": "101db9720b1c3545685051c476a6be81",
        "title": "次韵答刘元弼",
        "author": "王庭珪",
        "content": "鼓箧同登乐泮年，论文谁復似徐坚。\n向来聚散如春梦，此去逢迎应宿缘。\n陋巷苦无高马过，新诗时有贾人传。\n芒鞋竹杖俱无恙，归日犹堪作地仙。",
        "dynasty": "宋",
        "collection_info": null
    },
    {
        "uuid": "25516f7998b6b335f3d82bef2a79d326",
        "title": "次韵何倅雪诗",
        "author": "王庭珪",
        "content": "半夜阴风捲地来，平明犬吠恐为灾。\n高吟梁苑词方就，醉卧袁门打不开。\n贫甚此时穿履出，兴阑何处棹舟回。\n琼楼玉宇非人世，疑共卢敖上九垓。",
        "dynasty": "宋",
        "collection_info": null
    },
    {
        "uuid": "5aeb0d355ed5a651aa54b573ba02c6c9",
        "title": "贺郡守生辰二首  其一",
        "author": "王庭珪",
        "content": "月丽重离日正明，星精磅礴应时生。\n诗成五字今无敌，赋压三都世有声。\n殿阁微凉风乍起，门庭当昼雀争鸣。\n拟将间气为公寿，编入中兴颂太平。",
        "dynasty": "宋",
        "collection_info": null
    },
    {
        "uuid": "5713ac402fa8d8c087d1d6851ea029bc",
        "title": "贺郡守生辰二首  其二",
        "author": "王庭珪",
        "content": "鹊印铜鈎几世传，门中人物自超然。\n高文大笔无双誉，紫府丹台第一仙。\n会见黄眉三洗骨，谩劳青史再编年。\n西林恐未容归隐，将有追锋下九天。",
        "dynasty": "宋",
        "collection_info": null
    },
    {
        "uuid": "71e6a9a9164102da3a0fb13b6fe64420",
        "title": "蜡梅寄陈相之侍郎",
        "author": "王庭珪",
        "content": "野寺西边雪压梅，曾陪杖履探春回。\n重寻密竹檀栾外，又见疏枝摘素开。\n步屧寻花嗟我老，巡檐索笑共谁来。\n细看风味依然在，不是刘郎去后栽。",
        "dynasty": "宋",
        "collection_info": null
    },
    {
        "uuid": "7934030fcf3ae8aacad437ee3c9bc7f7",
        "title": "和向宰喜雨",
        "author": "王庭珪",
        "content": "夜听雷车碾太清，风翻急雨落平明。\n不忧稻穟已燋卷，似见天河欲倒倾。\n犴狱繫囚应尽洗，丰年诗句喜先成。\n东郊南亩村村乐，草木欣欣亦有情。",
        "dynasty": "宋",
        "collection_info": null
    },
    {
        "uuid": "36bcae1258d72411d2446f2c5b694ec3",
        "title": "刘美中自翰苑归追怀平昔之游再过唐兴寺陈迹依然辄成长句奉呈",
        "author": "王庭珪",
        "content": "重寻古壁旧题诗，林竹萧森上翠微。\n但见晓猿惊蕙帐，应无山鸟怪儒衣。\n野僧忽自云中出，阁老新从天下归。\n拍手相欢同一笑，可能长伴钓鱼矶。",
        "dynasty": "宋",
        "collection_info": null
    },
    {
        "uuid": "b89d45aab280cbab07b35daca697c025",
        "title": "唐兴寺再呈美中",
        "author": "王庭珪",
        "content": "七年三过唐兴寺，梦裏闻君得好官。\n遍历兰台兼柱史，近辞香案出金銮。\n从来呼客沽村酿，不敢移厨洗玉盘。\n政恐人情贱杨柳，送迎唯作故时看。",
        "dynasty": "宋",
        "collection_info": null
    },
    {
        "uuid": "85cb8b0a12696519b6c837a41872bc03",
        "title": "送胡邦衡之新州贬所二首  其一",
        "author": "王庭珪",
        "content": "囊封初上九重关，是日清都虎豹闲。\n百辟动容观奏牍，几人回首愧朝班。\n名高北斗星辰上，身堕南州瘴海间。\n不待他年公议出，汉廷行召贾生还。",
        "dynasty": "宋",
        "collection_info": null
    },
    {
        "uuid": "1044b88cd9e9732a602eb73a03235d81",
        "title": "送胡邦衡之新州贬所二首  其二",
        "author": "王庭珪",
        "content": "大厦元非一木支，欲将独力拄倾危。\n痴儿不了公家事，男子要为天下奇。\n当日姦谀皆胆落，平生忠义只心知。\n端能饱吃新州饭，在处江山足护持。",
        "dynasty": "宋",
        "collection_info": null
    },
    {
        "uuid": "532247a3b138bfbe037fb9a761bec800",
        "title": "次韵周公子秋日书怀",
        "author": "王庭珪",
        "content": "酒酣下笔不能休，写尽江南万斛愁。\n长史果为何物汉，中军不是置书邮。\n又闻战马将休息，且任浮鸥自去留。\n触目西风易增感，山川信美莫登楼。",
        "dynasty": "宋",
        "collection_info": null
    },
    {
        "uuid": "a437f81c1bc8f4f92e0e6070e54ffebb",
        "title": "和曹温如都监惠诗",
        "author": "王庭珪",
        "content": "两脚误随车马尘，江湖岁晚始谋身。\n篱边日醉陶元亮，窗外夜呼祁孔宾。\n倒着敝衣迎好客，急搜奇句发阳春。\n阿瞒岂但能横槊，文彩风流世有人。",
        "dynasty": "宋",
        "collection_info": null
    },
    {
        "uuid": "783c558899f59ef949053ac6f1d24b11",
        "title": "次韵呈刘立道宣谕二首  其一",
        "author": "王庭珪",
        "content": "万里穷民欲叫天，天边御史雨随轩。\n颍川大姓行当案，河陇幽囚自不冤。\n权倖畏威先缩颈，姦回未死已羞魂。\n江南弊冗如蜂蚁，入奏犹须一夜论。",
        "dynasty": "宋",
        "collection_info": null
    },
    {
        "uuid": "90ba4305673c230b89f0b0e1e265c5fc",
        "title": "次韵呈刘立道宣谕二首  其二",
        "author": "王庭珪",
        "content": "使星光出太微庭，马上风云日下生。\n斧钺疑从霄汉落，丝纶如被衮衣荣。\n欢迎道路初颁诏，威詟姦雄不动声。\n谁识张纲最年少，耆儒空愧旧知名。",
        "dynasty": "宋",
        "collection_info": null
    },
    {
        "uuid": "052d90724dc2a2d2a608d1d8821fe713",
        "title": "向文刚读书斋试双井茶有怀黄超然",
        "author": "王庭珪",
        "content": "黄蜡青沙未破封，已知双井社前烘。\n一丘风味极不浅，万顷烟波兴不穷。\n东晋书斋頽压后，西湖山色有无中。\n危栏杰阁明人眼，独觉登临欠此公。",
        "dynasty": "宋",
        "collection_info": null
    },
    {
        "uuid": "d3d40b0c9a49dc9ef5d26b7cc36e2136",
        "title": "二月二日出郊",
        "author": "王庭珪",
        "content": "日头欲出未出时，雾失江城雨脚微。\n天忽作晴山捲幔，云犹含态石披衣。\n烟村南北黄鹂语，麦陇高低紫燕飞。\n谁似田家知此乐，呼儿吹笛跨牛归。",
        "dynasty": "宋",
        "collection_info": null
    },
    {
        "uuid": "f5bc0c0ccb8aac1ce62a89fcad27fc22",
        "title": "次韵谢同年刘子坚生日惠诗",
        "author": "王庭珪",
        "content": "诗词清丽笔如神，犹记同年岁在申。\n弧矢志高千万里，烟霄路阔几由旬。\n曾无紫气衝南斗，空有红光动北辰。\n自顾顽才类铜锡，敢期陶冶铸成钧。",
        "dynasty": "宋",
        "collection_info": null
    },
    {
        "uuid": "f2df2616a59121846a02880c76abf170",
        "title": "和刘元弼乱后见访",
        "author": "王庭珪",
        "content": "纔下清谈已绝尘，莫嗟离乱恐伤神。\n兵戈亦是古来事，丘壑还须我辈人。\n吟罢细倾桑落酒，归来倒着接䍦巾。\n茅檐近喜闻鸡犬，步屧寻君去亦频。",
        "dynasty": "宋",
        "collection_info": null
    },
    {
        "uuid": "24b87b0254fcd20d5449c601bb21ebd8",
        "title": "朱通判见访病不能出以诗谢之",
        "author": "王庭珪",
        "content": "鸣珂传响动比邻，争看题舆朱两轮。\n节拥兵符分半刺，道经山邑访闲人。\n行春号令清如水，落笔篇章妙入神。\n应念穷愁病书客，经年顦顇楚江滨。",
        "dynasty": "宋",
        "collection_info": null
    },
    {
        "uuid": "54d74cbead7cf3b10b46eee6b9c074b2",
        "title": "和井令西山石屋感雨",
        "author": "王庭珪",
        "content": "渐见时平草木苏，姦蹊盗穴已洿潴。\n登山敢惮牛马走，置酒谁呼陈赵予。\n助魃旱龙初偃蹇，随轩飞雨不踌躇。\n云腾石屋苍崖峻，磨刻行当候玺书。",
        "dynasty": "宋",
        "collection_info": null
    },
    {
        "uuid": "68d3aff36b097d00ebbb65ab72293769",
        "title": "次韵谢处州倅毛长吉见访惠诗",
        "author": "王庭珪",
        "content": "有客江边问草堂，银鞍白马烂生光。\n不嫌茅屋绝低小，往坐竹阴移晚凉。\n入洛声名动冠盖，传家文翰在岩廊。\n高风谁復如公者，肯接山林气味长。",
        "dynasty": "宋",
        "collection_info": null
    },
    {
        "uuid": "751d3a9460c55bc41af15b530b12cdcf",
        "title": "再次前韵二首  其一",
        "author": "王庭珪",
        "content": "邂逅忽登君子堂，眼明初识斗间光。\n如窥银汉纤尘静，更酌金盘晓露凉。\n玉座正临天北极，蓬山归直殿西廊。\n野人不识昇平事，但觉江边白日长。",
        "dynasty": "宋",
        "collection_info": null
    },
    {
        "uuid": "d498ab541bc5004baa6315fa9db7f332",
        "title": "再次前韵二首  其二",
        "author": "王庭珪",
        "content": "毛公过我竹间堂，赠我新诗敌夜光。\n盛德自为南土秀，清风何羡北窗凉。\n漳江日落人争渡，古寺僧归月上廊。\n挥麈细谈家世事，时材无復数真长。",
        "dynasty": "宋",
        "collection_info": null
    },
    {
        "uuid": "9386c509b7937a729215f89b4ab8027c",
        "title": "和胡观光黄元授二首  其一",
        "author": "王庭珪",
        "content": "两翁忽动鲈鱼兴，脍缕无声雪落砧。\n细管向来曾并试，清流可赋共谁临。\n好诗自昔员如弹，古锦何劳呕出心。\n一览雕章知格律，吹笙学得凤凰吟。",
        "dynasty": "宋",
        "collection_info": null
    },
    {
        "uuid": "5d3825613a713eee5897a5d4b4aa3141",
        "title": "和胡观光黄元授二首  其二",
        "author": "王庭珪",
        "content": "卧听萧寺五更风，错打当年饭后钟。\n不愿绨袍怜范叔，独缘蔬馔识茅容。\n黄旗接武来招盗，皂盖行春且劝农。\n如此偷安欲持久，荒谋诞计恐无庸。",
        "dynasty": "宋",
        "collection_info": null
    },
    {
        "uuid": "be6f9c654bfbc4724569251eac3d1feb",
        "title": "读韩文公猛虎行",
        "author": "王庭珪",
        "content": "夜读文公猛虎诗，云何虎死忽悲啼。\n人生未省向来事，虎死方羞前所为。\n昨日犹能食熊豹，今朝无计奈狐貍。\n我曾道汝不了事，唤作痴儿果是痴。",
        "dynasty": "宋",
        "collection_info": null
    },
    {
        "uuid": "e7a2b0472bcae0feeb54529b5776d990",
        "title": "向宣卿生日",
        "author": "王庭珪",
        "content": "庭下秋风吹紫兰，蟠桃为寿菊斒斓。\n厌分铜虎天边郡，屡直金銮海上山。\n洲渚忽然生户外，歳星今却到人间。\n愿扶帝业须难老，稳踏龙墀尾近班。",
        "dynasty": "宋",
        "collection_info": null
    },
    {
        "uuid": "1c7419e799aaa3247f1d500f9da1bdc9",
        "title": "次韵欧阳叔向寺丞早春呈周子发知县",
        "author": "王庭珪",
        "content": "冰底涓涓已作声，晓看春色上芜城。\n江南楼阁烟中出，槛外山川翠欲萌。\n梅点宿粧凝笑靥，柳摇新绿换枯茎。\n化权初入东风手，莫使阶前草乱生。",
        "dynasty": "宋",
        "collection_info": null
    },
    {
        "uuid": "fb754a6bdec80f051ad60edd5a8e05c9",
        "title": "谢刘时昇见访",
        "author": "王庭珪",
        "content": "访我林间一病翁，数椽茅屋贮清风。\n华裾织翠来天外，挥麈谈兵伏坐中。\n回首此时增感慨，出门何处问穷通。\n北溟待看鲲鹏变，坳水蹄涔讵见容。",
        "dynasty": "宋",
        "collection_info": null
    },
    {
        "uuid": "077793280c7b8388cd309f8b8c8e1519",
        "title": "送别葛德济",
        "author": "王庭珪",
        "content": "朔风飞雨未成晴，脱叶打窗鸡欲鸣。\n此处霑襟话离别，向来倾盖识平生。\n尚期挥麈坚谈垒，不必攻愁用酒兵。\n北阙上书无计策，谁能穿履雪中行。",
        "dynasty": "宋",
        "collection_info": null
    },
    {
        "uuid": "a1e808df8993877ed26b8a083c2403a3",
        "title": "再和德济旧韵",
        "author": "王庭珪",
        "content": "小雨脊脊弄晚晴，饥肠过午自雷鸣。\n钟声隔岸闻香积，风味令人想曲生。\n近报边头新奏捷，独怜江外未休兵。\n谁能驭此不羁马，纵使脱缰千里行。",
        "dynasty": "宋",
        "collection_info": null
    },
    {
        "uuid": "2c4d2a02c29330dc0a168d76cc398e49",
        "title": "题刘端礼达轩",
        "author": "王庭珪",
        "content": "昔贤曾此卧烟云，鹤怨猿惊几度春。\n绿蕙再游今日路，青山如对往年人。\n儿童共是窗间客，梦寐犹怀席上尘。\n待得遶轩多种竹，等闲来看莫嫌频。",
        "dynasty": "宋",
        "collection_info": null
    },
    {
        "uuid": "27ea22bc980a6b6befeda7fa53cbcb3f",
        "title": "重阳日送李彦文之衡湘兼简向丰之",
        "author": "王庭珪",
        "content": "九日君当簇马鞍，重岩细菊为谁斑。\n吟登回雁峰头月，看尽清湘雨后山。\n莫遣音书和梦断，会传名姓落人间。\n向郎理棹归何晚，湖水今应不满湾。",
        "dynasty": "宋",
        "collection_info": null
    },
    {
        "uuid": "0b4bb0434c961eb650fae9333bd5fbc9",
        "title": "用前韵酬丰之",
        "author": "王庭珪",
        "content": "每烦书札问平安，落纸遥知笔管斑。\n塞北未闻轻解甲，江南应得饱看山。\n荒村但有两三户，广厦何由千万间。\n他日溪边寻我去，钓船刺入蓼花湾。",
        "dynasty": "宋",
        "collection_info": null
    },
    {
        "uuid": "c789699b419994a8bfb7f7d56c564a33",
        "title": "再用前韵酬胡观光",
        "author": "王庭珪",
        "content": "牧龙天上几时还，因失仙龙五色斑。\n暂谪南昌为隐吏，会归东观校蓬山。\n高名久已闻江表，异气今犹出斗间。\n下笔不休才思阔，清如星汉泻银湾。",
        "dynasty": "宋",
        "collection_info": null
    },
    {
        "uuid": "d2e375468fd851a2c2677797d3c49dde",
        "title": "从叔君冕见访山间自云平生躬耕钓无求于人中有至乐令某作诗写其萧散之状为赋此篇",
        "author": "王庭珪",
        "content": "青鞋布袜绿蓑衣，满目秋江白鸟飞。\n小楫扁舟乘兴出，斜风细雨钓鱼归。\n有间茅屋临苍巘，寻箇樵夫上翠微。\n闲趁牧童吹短笛，倒骑牛背入柴扉。",
        "dynasty": "宋",
        "collection_info": null
    },
    {
        "uuid": "2bab02b266f31ea84be21043c468ee2d",
        "title": "和刘元弼见寄",
        "author": "王庭珪",
        "content": "终日思诗句未成，梦回春草遶池生。\n拂云松竹兼天尽，如画江山照眼明。\n幽处园林皆可隐，乱来轩冕亦何荣。\n即时使有一杯酒，便胜区区万古名。",
        "dynasty": "宋",
        "collection_info": null
    },
    {
        "uuid": "012373d668f4224589853d33ff90ec5f",
        "title": "次韵李世京惠诗",
        "author": "王庭珪",
        "content": "童稚情亲不记春，白头相见眼犹新。\n为文未办送穷鬼，买宅何妨近里仁。\n鲁国儒衣原自少，棘门儿戏定非真。\n斗间纵有衝天气，楼上应无识剑人。",
        "dynasty": "宋",
        "collection_info": null
    },
    {
        "uuid": "754b2de4017dd2037b794d41594eaf58",
        "title": "和刘端礼避地初归见访",
        "author": "王庭珪",
        "content": "庭前喜鹊乱栖鸦，知有邻翁酒易赊。\n老瓦盆随田舍饮，半溪云属野人家。\n莫将钓手遮西日，来倚危栏咏落霞。\n无奈醉归灯火乱，仆夫争路颇喧譁。",
        "dynasty": "宋",
        "collection_info": null
    },
    {
        "uuid": "9c13e7b7c60c069f747ad24e6d21f5ac",
        "title": "和刘允昇梦草庵前月夜看酴醿",
        "author": "王庭珪",
        "content": "谁与东皇殿后尘，更无凡木敢争春。\n来观梦草庵前月，疑是广寒宫裏人。\n雨罢香风吹满院，夜深笑语动诸邻。\n诗词要并花奇绝，对此吟哦句自新。",
        "dynasty": "宋",
        "collection_info": null
    },
    {
        "uuid": "ee1480895fd2f6c0f0ec24d3f56cc8a4",
        "title": "和端礼惜花苦风雨之句",
        "author": "王庭珪",
        "content": "花逢暮境已侵寻，庭值狂风不可禁。\n已捲残红随日脚，更吹嫩柳到眉心。\n明朝藉地犹堪醉，小雨笼晴未作阴。\n骑马访君春好在，不劳钟鼓报新音。",
        "dynasty": "宋",
        "collection_info": null
    },
    {
        "uuid": "a6898bdb40005528d54e1c2a16a11b72",
        "title": "题曹子方诗集后",
        "author": "王庭珪",
        "content": "横槊当年知阿瞒，后来谁復识波澜。\n两苏门地陪高咏，千古文章得细论。\n耆旧只今无此语，风流端要善清言。\n想当巧匠傍观处，洗尽人间斧凿痕。",
        "dynasty": "宋",
        "collection_info": null
    },
    {
        "uuid": "c7a147ad3b97466c0698d5dce6cf5a4d",
        "title": "次韵刘升卿惠焦坑寺茶用东坡韵",
        "author": "王庭珪",
        "content": "日出城门啼早鸦，杖藜投足野僧家。\n非关西寺钟前饭，要看南枝雪裏花。\n玉局偶然留妙语，焦坑从此贵新茶。\n刘郎寄我兼长句，落笔更如锥画沙。",
        "dynasty": "宋",
        "collection_info": null
    },
    {
        "uuid": "7b12be47343bfc84c11754958a043965",
        "title": "严子陵钓台",
        "author": "王庭珪",
        "content": "巨石崔嵬枕碧流，何人曾此坐垂鈎。\n足加帝腹动星象，手把渔竿还故邱。\n固异山灵回俗驾，不因鲈鲙忆吴洲。\n当时冠剑今何在，独有高台万古留。",
        "dynasty": "宋",
        "collection_info": null
    },
    {
        "uuid": "65b78f6e52becceaa91282e9981f8d04",
        "title": "送刘美中舍人赴漳州二首  其一",
        "author": "王庭珪",
        "content": "一麾初出银台路，手把漳南玉兽符。\n闾里高门容驷马，旗旄夹道拥前驱。\n两科名姓惊天地，西掖文章似典谟。\n诗卷从教传海贾，钓竿未肯拂珊瑚。",
        "dynasty": "宋",
        "collection_info": null
    },
    {
        "uuid": "4750a569856ee85b12d5a3cdc3a4ee17",
        "title": "送刘美中舍人赴漳州二首  其二",
        "author": "王庭珪",
        "content": "漳浦城高南斗边，朱旗遥拂紫薇躔。\n远民初识玉皇吏，属邑行瞻刺史天。\n此日分携云际寺，老僧留酌石间泉。\n祝公名宦何时了，了却归来作地仙。",
        "dynasty": "宋",
        "collection_info": null
    },
    {
        "uuid": "2320c640a33fb701c50c1e841bad5bdd",
        "title": "次韵罗世英",
        "author": "王庭珪",
        "content": "蒙山三十年前话，耸壑昂霄见此郎。\n云子新秔抄饭白，石泉击火试茶香。\n英豪满坐惊头角，锦绣诗成出肺肠。\n此日此公逢此客，更传秋榜助飞觞。",
        "dynasty": "宋",
        "collection_info": null
    },
    {
        "uuid": "a7bac59cbb8b1ad7695aa8ceeaa443d3",
        "title": "送欧阳南卿并简胡绍立",
        "author": "王庭珪",
        "content": "萧滩传榜到柴扉，喜见高名挂棘闱。\n二子文场初得隽，老夫茅屋亦增辉。\n方惊绝岸孤峰出，更待刺云双鹄飞。\n卢肇风流今未泯，渡头重看锦标归。",
        "dynasty": "宋",
        "collection_info": null
    },
    {
        "uuid": "0454b8d09db59681636fd2cbec9f76ea",
        "title": "和裴主簿九日",
        "author": "王庭珪",
        "content": "欲上高高岭路微，疏林蔽日尚堪依。\n枫江水冷天初静，桐井霜干叶乱飞。\n篱下采花人独秀，山头落帽客何稀。\n金壶倒尽重沽酒，莫惜朝来更典衣。",
        "dynasty": "宋",
        "collection_info": null
    },
    {
        "uuid": "b6cb549995c1bd63af127c4856524867",
        "title": "安成逢吉守李西美舍人二首  其一",
        "author": "王庭珪",
        "content": "掖垣清近泰阶傍，新赐鱼书绾郡章。\n手把玉堂青缕管，坐褰刺史赤帷裳。\n红旗照日三千骑，白粲连帆一万樯。\n几夜紫微躔次静，飞星今入斗南光。",
        "dynasty": "宋",
        "collection_info": null
    },
    {
        "uuid": "31f273fb826804df5c857aba4881d998",
        "title": "安成逢吉守李西美舍人二首  其二",
        "author": "王庭珪",
        "content": "妙龄高义动神京，独出汉庭诸老生。\n凤阁演纶朝视草，麟符分阃夜谈兵。\n犹闻豺虎纵横在，已觉山河气象清。\n欲会风云扶帝业，先令草木识威名。",
        "dynasty": "宋",
        "collection_info": null
    },
    {
        "uuid": "1569de794745d204c0dd91cd52a727c6",
        "title": "喜杨文发生子",
        "author": "王庭珪",
        "content": "触目琳琅满户庭，又闻白母梦长庚。\n杜家骥子谁家有，天上麒麟地上行。\n岂但疏眉惊秀拔，更期洗眼看飞腾。\n人间万事何时足，但有佳儿了一生。",
        "dynasty": "宋",
        "collection_info": null
    },
    {
        "uuid": "497cce55b4d41855834c9aa4c5dd5519",
        "title": "周公予监场解官",
        "author": "王庭珪",
        "content": "终年骑马上山坡，铸得中郎钱几何。\n解组可能留不住，扣门犹许问无他。\n莫因时事轻悲感，从此新诗更琢磨。\n竹径松窗与尘隔，幅巾聊且重相过。",
        "dynasty": "宋",
        "collection_info": null
    },
    {
        "uuid": "71cb4cd22dd5c7272f44bc54b5311fb1",
        "title": "和刘元弼筠亭",
        "author": "王庭珪",
        "content": "种竹诛茅欲傍亭，亭前花草莫争名。\n笋根稚子春无数，枝上鹓雏晚更清。\n翠逼衣襟添野兴，叶翻风雨打窗声。\n何当万木凋零后，尤见青青不世情。",
        "dynasty": "宋",
        "collection_info": null
    },
    {
        "uuid": "d2ecf2e184693cdaf1e79fd558a95865",
        "title": "和刘元弼遽室",
        "author": "王庭珪",
        "content": "竹径潜通几许深，远窗寒色半晴阴。\n朱轮画毂走何事，明月清风惬素心。\n宴坐壶中观彗景，时游物外拂尘襟。\n此君定自能留凤，更绝飞鸦噪暮林。",
        "dynasty": "宋",
        "collection_info": null
    },
    {
        "uuid": "0a55ca519a056554d4fc408c21f02e19",
        "title": "和李巽伯少卿新年忆行在二首  其一",
        "author": "王庭珪",
        "content": "解赋新篇忆帝台，行宫楼殿亦巍哉。\n应曾身作壶中客，记得春从天上来。\n雉扇齐开香雾绕，龙墀暖赴晓班催。\n君王神武多余暇，綵胜金花似旧裁。",
        "dynasty": "宋",
        "collection_info": null
    },
    {
        "uuid": "4298350dbe049018a19de00796725923",
        "title": "和李巽伯少卿新年忆行在二首  其二",
        "author": "王庭珪",
        "content": "去国东风又一回，江村度歳亦悠哉。\n偶逢花向山间发，更喜人从日下来。\n破敌屡闻胡骑走，急贤当有鹤书催。\n内中谁进春词帖，西掖须凭大手裁。",
        "dynasty": "宋",
        "collection_info": null
    },
    {
        "uuid": "18f2bc4f4c2030cf23f45b104efd0434",
        "title": "和谢梦叟思乡用李巽伯韵",
        "author": "王庭珪",
        "content": "江头野老哭声哀，宫殿千门安在哉。\n御路初传鼙鼓动，驿尘犹见荔枝来。\n九重奇祸遽如许，四海军书重困催。\n家在双龙双阙下，乱云春思益难裁。",
        "dynasty": "宋",
        "collection_info": null
    },
    {
        "uuid": "eac8cf080890015271a85390765a0252",
        "title": "次韵谢郑教授二首  其一",
        "author": "王庭珪",
        "content": "久服才名老郑虔，奋鬚抵掌便谈天。\n平生落尽摩霄翮，妙句新如出水莲。\n晚岁江湖聊可乐，夜谈城垒不须坚。\n席门穷巷蓬蒿满，安得高车忽俨然。",
        "dynasty": "宋",
        "collection_info": null
    },
    {
        "uuid": "d373bb8ce1fc8e0f6d941f4540d81d6a",
        "title": "次韵谢郑教授二首  其二",
        "author": "王庭珪",
        "content": "骑马凌风拟八仙，不须三斗始朝天。\n细听街吏冬冬鼓，看舞歌姬步步莲。\n问事未应无伯始，论文今復得徐坚。\n喜君琢句无余迹，诗到无成却澹然。",
        "dynasty": "宋",
        "collection_info": null
    },
    {
        "uuid": "70275037803a36a0e79b93363d9da795",
        "title": "和曾英发见寄二首  其一",
        "author": "王庭珪",
        "content": "闻君要了官中事，了事君今竟作痴。\n陋巷端能一瓢足，虚名何用四方驰。\n开帘璧月夜生海，下笔冰蚕细吐丝。\n想得诗成有新句，池塘草入梦中思。",
        "dynasty": "宋",
        "collection_info": null
    },
    {
        "uuid": "50b70f77c488bb2f9fbb46b14789e7ed",
        "title": "和曾英发见寄二首  其二",
        "author": "王庭珪",
        "content": "别后文章殊长进，挥毫落纸便风生。\n诗从平澹人难到，语不雕镌句自清。\n无计上书通北阙，犹时蹙额问西征。\n忆君过我诵新作，殷殷尚留金石声。",
        "dynasty": "宋",
        "collection_info": null
    },
    {
        "uuid": "0c9689ce35b70fc7d8c46db24f847571",
        "title": "和曾若虚",
        "author": "王庭珪",
        "content": "书生胸次傥无奇，读尽羣书未免痴。\n学似雕龙宜独步，才非天马敢争驰。\n青编谩费千章纸，白髮愁梳满面丝。\n愧乏银鈎酬雅贶，含毫徒作画沙思。",
        "dynasty": "宋",
        "collection_info": null
    },
    {
        "uuid": "953b5490d2cfda2ff193ca41e6cd4e9c",
        "title": "再次曾英发",
        "author": "王庭珪",
        "content": "人物风流东晋时，吾家王椽本非痴。\n见君自少能多学，厥闻如今已四驰。\n但有香秔炊白玉，不须高马鞚青丝。\n西邻密度墙头酒，日望扁舟慰所思。",
        "dynasty": "宋",
        "collection_info": null
    },
    {
        "uuid": "561c2ee313a5985f6c358d2c0aa15bfb",
        "title": "次韵萧明强追和芙蓉庵",
        "author": "王庭珪",
        "content": "茅斋深倚五云间，忽有高人夜扣关。\n挥麈风雷坐倾倒，开帘水竹自幽闲。\n天寒已放龙蛇蛰，棋罢那知歳月残。\n兵革未闻消息好，且来拄颊看西山。",
        "dynasty": "宋",
        "collection_info": null
    },
    {
        "uuid": "6bd2a7efac8d90de2c99e367d7bca2b4",
        "title": "次韵周秀实过草堂夜话",
        "author": "王庭珪",
        "content": "舍北云生天一隅，短檠细雨夜窗虚。\n铜炉瀹茗助清冷，玉麈论文愧阔疏。\n落齿驹儿应有种，秃毫锥子尚中书。\n山城忽遇高轩过，不避席门江上居。",
        "dynasty": "宋",
        "collection_info": null
    },
    {
        "uuid": "f98a0ab6a9e76ad596026d763fa04f66",
        "title": "和裴主簿栽花",
        "author": "王庭珪",
        "content": "晓檐风雪压前墀，勒住羣花未出奇。\n顿觉寒厅有春色，雅宜破屋咏新诗。\n朱帘不捲门长静，红药微开蝶便知。\n独酌莫邀天上月，恐招恶客影相随。",
        "dynasty": "宋",
        "collection_info": null
    },
    {
        "uuid": "6ef5d95fed641619b8cfd42835d71fa2",
        "title": "和刘克强谢仲振",
        "author": "王庭珪",
        "content": "冰柱雪车诗有声，池塘春草梦初惊。\n两公共夹清漳住，匹马时衝细路行。\n遶屋好山如罨画，攻愁得酒足鏖兵。\n兴来不用多呼客，着我罇前伴月明。",
        "dynasty": "宋",
        "collection_info": null
    },
    {
        "uuid": "ecfa903704f9f7ee2a42a04b50e971e7",
        "title": "送苏元老自舂陵还龙阳",
        "author": "王庭珪",
        "content": "云渺苍梧湘渚阔，烟帆初转九疑高。\n相逢未卒寒温语，此别更为魂梦劳。\n江水江花自今古，湖南湖北足风涛。\n何时舍棹登平陆，却上晴天跨巨鳌。",
        "dynasty": "宋",
        "collection_info": null
    },
    {
        "uuid": "fa5eec2868faad6c36377d806a99c6dd",
        "title": "次韵义夫同年见寄二首  其一",
        "author": "王庭珪",
        "content": "青袍犹带御炉烟，坐觉江湖岁月迁。\n忆在九霄联雁塔，恍如三尺铸龙泉。\n荐书飞鹗闻天上，綵笔题诗落眼前。\n白髮郎官才力徤，知公家世似韦贤。",
        "dynasty": "宋",
        "collection_info": null
    },
    {
        "uuid": "4d91c1c8b0d6374096f55a8c5a9a7f30",
        "title": "次韵义夫同年见寄二首  其二",
        "author": "王庭珪",
        "content": "高文落纸自生烟，论着传家继史迁。\n气压千军横入阵，词倾三峡倒流泉。\n赐袍初并龙墀下，走马同过凤阙前。\n一落江湖坐穷困，顾予何敢望诸贤。",
        "dynasty": "宋",
        "collection_info": null
    },
    {
        "uuid": "42836e6fd1daf3213571508896a1bcee",
        "title": "和刘宾王县尉",
        "author": "王庭珪",
        "content": "鼓箧同游璧水春，桥门争看笔如神。\n忽传紫塞军声急，尚喜青山草色新。\n傥有风云起英卫，可无胶漆似雷陈。\n况闻作尉功奇绝，兵入潢池不动尘。",
        "dynasty": "宋",
        "collection_info": null
    },
    {
        "uuid": "f611b73e541bc4cbbf3fa1e0a9c6c986",
        "title": "次韵刘炳先昆仲见寄",
        "author": "王庭珪",
        "content": "未有新诗敌庾郎，徒将断木点青黄。\n峨冠不满三尺许，拆袜仍无一寸长。\n鹏翼端能翻碧汉，芥舟唯可置坳堂。\n君才本自堪磨琢，颖脱当如锥在囊。",
        "dynasty": "宋",
        "collection_info": null
    },
    {
        "uuid": "dd350f0acbd3c73f257f858ddf0ea479",
        "title": "和欧阳炳文汝舟酴醿",
        "author": "王庭珪",
        "content": "两翁烂醉酴醿下，击钵成诗岂易酬。\n藉地想携千日酒，寻香争跨九花虬。\n晚风吹雪空中落，急水漂香何处流。\n梦觉清芬犹扑鼻，如登银槛荐无忧。",
        "dynasty": "宋",
        "collection_info": null
    },
    {
        "uuid": "0dd44894ca5e73247925af9741021a98",
        "title": "次韵胡次鱼送欧阳景苏镇州教授",
        "author": "王庭珪",
        "content": "往昔逢君最妙年，朱霞天半已轩轩。\n论文岂是无张说，取友何期得邴原。\n谈笑坐轻千迭嶂，吹嘘谁送九重阍。\n不应海峤能留滞，早晚公车采至言。",
        "dynasty": "宋",
        "collection_info": null
    },
    {
        "uuid": "d9feefad1b1fb0dc3c297f0cf42ed88b",
        "title": "别黄伯成",
        "author": "王庭珪",
        "content": "常恐微言将遂绝，江南耆旧復知名。\n身从妙喜国中出，脚踏毗卢顶上行。\n觉我向来闻道晚，识公真处大僧生。\n相思莫谓山川阻，千里同游聊□□。",
        "dynasty": "宋",
        "collection_info": null
    },
    {
        "uuid": "19c265f7eb49c86d17c42e500d490b70",
        "title": "送同年赵季成赴行在",
        "author": "王庭珪",
        "content": "繫船杨柳晓鸎边，冠盖如云欲塞川。\n闻道今开丞相府，昔年同是广寒仙。\n不须左右为公地，便恐吹嘘送上天。\n千载一时真庆遇，会看钧力转陶甄。",
        "dynasty": "宋",
        "collection_info": null
    },
    {
        "uuid": "eaa0e0e4c3e1d883aa08d37c7bec3f0e",
        "title": "送刘子柬赴省",
        "author": "王庭珪",
        "content": "快锁荆州从事厅，荐书飞入九重城。\n试观文阵英雄气，定胜弓弦霹雳声。\n霜踏板桥天欲晓，酒醒渔浦雁初鸣。\n春风汉殿胪传近，换取青袍出帝京。",
        "dynasty": "宋",
        "collection_info": null
    },
    {
        "uuid": "3323ec77d9f344806a9ca3cc13c6d5d0",
        "title": "赵逢源家有妹丽每造谒必见拒今侍令兄府判东游作诗为别兼以见意",
        "author": "王庭珪",
        "content": "高门日日掩朱扉，未许倾城捲翠帷。\n客子眼寒空过市，雪儿歌妙欠新词。\n华裾将曳铜驼陌，破帽敢随金马羁。\n怅望碧天鸿雁影，黄花应不负归期。",
        "dynasty": "宋",
        "collection_info": null
    },
    {
        "uuid": "6c9eebe6ddb7ff22e46484c430d23399",
        "title": "次韵赵文卿因以送行",
        "author": "王庭珪",
        "content": "堤柳迎人自作阴，江流仍涨绿醅深。\n行人独唱阳春曲，此日重闻正始音。\n驺驭已如仙褭褭，骑驴徒欲度骎骎。\n看君阔步青云上，莫学书生拥鼻吟。",
        "dynasty": "宋",
        "collection_info": null
    },
    {
        "uuid": "0347e7438e18b89ea5fa9f795c7fdf48",
        "title": "和施通判以诗惠茶",
        "author": "王庭珪",
        "content": "綵笔题夸北苑春，南来草木始称珍。\n江湖风味极不浅，翰墨篇章老更新。\n落日清吟招恶客，此时佳境属闲人。\n惭无好语酬高咏，东望云山意莫陈。",
        "dynasty": "宋",
        "collection_info": null
    },
    {
        "uuid": "dbe2370cefa81c2f84fabaa9e54c2dce",
        "title": "再和  其一",
        "author": "王庭珪",
        "content": "呼童急碾建溪春，丽句兼收掌握珍。\n陆纳家风元冷澹，庾郎诗句自清新。\n推之不去真何物，试与偕来端可人。\n当面输心多背笑，爱君高义似雷陈。",
        "dynasty": "宋",
        "collection_info": null
    },
    {
        "uuid": "f0f7021369c5efd139136bd3dd4a42de",
        "title": "再和  其二",
        "author": "王庭珪",
        "content": "密云初识雨前春，未羡官厨送八珍。\n正苦睡魔须料理，愧无妙语敌甘新。\n兵分刺史千余骑，系出洪崖几世人。\n丽句新词邻大雅，岂将文体效梁陈。",
        "dynasty": "宋",
        "collection_info": null
    },
    {
        "uuid": "8db9bf5f801e378c40d5983e34777044",
        "title": "重阳日刘元弼筠亭席上",
        "author": "王庭珪",
        "content": "不见龙山老孟嘉，风流谁更落乌纱。\n松槽旋压初浮酒，篱菊争开无数花。\n清论挥犀倾玉雪，高文射策走龙蛇。\n小儿拍手拦归路，笑插茱萸待辟邪。",
        "dynasty": "宋",
        "collection_info": null
    },
    {
        "uuid": "f75d7a3de985a56e2c1b16ce96701fd3",
        "title": "周德祖自衡阳相别三十余年会余窜夜郎德祖知南江寨相遇甚款道旧兴怀辄成长句",
        "author": "王庭珪",
        "content": "回雁峰前水拍天，峰头一笑尚依然。\n休论华屋生前美，同在邯郸枕上眠。\n骑马忽来临紫寨，传家故自有青毡。\n时平栅垒无烽火，洒墨成诗有几篇。",
        "dynasty": "宋",
        "collection_info": null
    },
    {
        "uuid": "0956444c6f46cc976e96945c43175884",
        "title": "九日以菊花酒寄施醇翁通判",
        "author": "王庭珪",
        "content": "每逢佳节忆渊明，自采篱边细菊英。\n坐见南山横紫翠，遥闻北地落欃枪。\n浇胸止赖杯中物，快意岂图身后名。\n幸有酒兵堪一举，请公谈笑下愁城。",
        "dynasty": "宋",
        "collection_info": null
    },
    {
        "uuid": "91db3996673296a4f7ec79e6bc0e245b",
        "title": "盛暑中黄子余主簿携双井茶见访",
        "author": "王庭珪",
        "content": "痛饮元非避暑方，又无金盌汲寒浆。\n忽逢佳士携新茗，来坐竹阴移晚凉。\n幽处小窗花木好，吟余清论齿牙香。\n君家句法谁能似，煎出车声遶九肠。",
        "dynasty": "宋",
        "collection_info": null
    },
    {
        "uuid": "d94828f2eb5cdf31c922c13324a686fd",
        "title": "次韵钟令",
        "author": "王庭珪",
        "content": "闲举酒兵挑一战，愁城欲下战方酣。\n且烹北苑龙香茗，暂脱东禅鹘臭衫。\n有志干时君自许，无钱使鬼我何堪。\n江湖寂寞生涯尽，对客不应容易谈。",
        "dynasty": "宋",
        "collection_info": null
    },
    {
        "uuid": "a4c862e75a0e3e34e33a8375f6626b1f",
        "title": "感雨",
        "author": "王庭珪",
        "content": "拜起炉烟绕碧虚，卧龙随雨跃天衢。\n道边草木已焦卷，岩下风雷若指呼。\n河陇岂无冤繫狱，海污防有浴川夫。\n君王屡诏寛徭役，亦念凋氓苦未苏。",
        "dynasty": "宋",
        "collection_info": null
    },
    {
        "uuid": "0f315620fd6cedbf4b72628c79774669",
        "title": "和李彦文春雪",
        "author": "王庭珪",
        "content": "闻道江城雪似沙，东风吹动晓寒加。\n轻飘瓦屋鳞鳞密，乱飐樯竿栉栉斜。\n着地正怜新种竹，漫天故压未开花。\n君应对此方乘兴，饮似长虹汲海涯。",
        "dynasty": "宋",
        "collection_info": null
    },
    {
        "uuid": "ff2c7ed7ca27ce7a5f9d2ddb29fe874b",
        "title": "县僚祷雨盘藤庙连日大澍次韵黄超然",
        "author": "王庭珪",
        "content": "□□□□□□□，□□□□□□□。\n□□□□上林抄，半空云走挟雷声。\n旱妖作魃乘时起，天意为霖转眄成。\n莫问田畴水深浅，县前江已拍堤平。",
        "dynasty": "宋",
        "collection_info": null
    },
    {
        "uuid": "15e08826fd077d759065a681c90d3be0",
        "title": "再和前韵",
        "author": "王庭珪",
        "content": "江夏无双望久倾，高文犹带玉堂清。\n子云识字终投阁，侯喜能诗新有声。\n偶会风云苏大旱，戏将笔札庆垂成。\n年丰但使无公事，勿虑潢池贼未平。",
        "dynasty": "宋",
        "collection_info": null
    },
    {
        "uuid": "dbb02da9229a7ae3022ef4fa77df7fcb",
        "title": "喜刘世臣仲美及第",
        "author": "王庭珪",
        "content": "同上青云踏玉梯，仍穿月胁取蟾枝。\n江南魁荐星文动，兰省名高天下知。\n共喜秀光前日会，争传真逸老人诗。\n万牛回首扶梁栋，可笑蚍蜉欲撼时。",
        "dynasty": "宋",
        "collection_info": null
    },
    {
        "uuid": "49e38b8035d9cee3a084112ca042b986",
        "title": "送欧阳广明游仰山兼简慈书记二首  其一",
        "author": "王庭珪",
        "content": "士穷不作儒生酸，岁晚聊为物外观。\n行脚僧从幽径出，集云峰倚半天寒。\n且携几緉登山屐，胜走高门坐马鞍。\n君见堂西旧书记，试求开阁看金襕。",
        "dynasty": "宋",
        "collection_info": null
    },
    {
        "uuid": "640df6b4167a0f78c9d44649c840fd9f",
        "title": "送欧阳广明游仰山兼简慈书记二首  其二",
        "author": "王庭珪",
        "content": "不畏霜风射眼酸，要登峰顶作奇观。\n连天野水微生绿，隔岸官梅已破寒。\n试共嵇康寻石髓，要随杜老逐金鞍。\n归来山鸟迎人闹，应是怪君犹布襕。",
        "dynasty": "宋",
        "collection_info": null
    },
    {
        "uuid": "65c7d00b96369f780052d22f1d4c74ae",
        "title": "次韵送别曾英发",
        "author": "王庭珪",
        "content": "士元来访颍川公，桑下清谈有素风。\n不扣洪钟安识响，更闻妙句岂宜蒙。\n如君晚节犹堪奋，期我高名莫大穹。\n此别应难问消息，寄书无惜到山中。",
        "dynasty": "宋",
        "collection_info": null
    },
    {
        "uuid": "07324484ea687446a3f1ac163e00d6e1",
        "title": "和刘元弼歳除书事",
        "author": "王庭珪",
        "content": "吟诗辄莫叹年终，岁歳年年事不同。\n蓝尾旋倾人半醉，楼头犹听鼓三通。\n渐看暖律回春槛，且任狂风掲钓篷。\n管有明朝好天色，澹云微雨翠烟中。",
        "dynasty": "宋",
        "collection_info": null
    },
    {
        "uuid": "1a6af140431bd7012db2e407edde4dc9",
        "title": "题谭微仲一经堂",
        "author": "王庭珪",
        "content": "汉儒重道独专经，唐室初增博士名。\n韦氏起家仍相国，稚圭能说亦公卿。\n司空城旦污潢潦，古壁遗文粲日星。\n异日诸郎拾青紫，传家何用满筲籝。",
        "dynasty": "宋",
        "collection_info": null
    },
    {
        "uuid": "1bd77dc32e6b5c91d86ff980a4e7f41b",
        "title": "九日登鸿飞台",
        "author": "王庭珪",
        "content": "拄杖秋登何处台，天高风急雁声回。\n疏林红叶纷纷下，遶径黄花细细开。\n此地崔嵬聊试脚，明年强徤更衔杯。\n绿罇乌帽随时足，无用白衣人送来。",
        "dynasty": "宋",
        "collection_info": null
    },
    {
        "uuid": "985291b5fe549347b61884b25237abaa",
        "title": "豫章别彭养直",
        "author": "王庭珪",
        "content": "荔子欲丹蕉叶黄，别君南浦正凄凉。\n九疑隔岭共明月，万里穷途非故乡。\n坐见浮云更百态，行吟秋水动三湘。\n金鸡放赦知何日，尚许生还天一方。",
        "dynasty": "宋",
        "collection_info": null
    },
    {
        "uuid": "ee498a39b1e8c07261d9c1073f21d2ea",
        "title": "送任子严江西运干",
        "author": "王庭珪",
        "content": "正坐惩羮吹冷韲，送君那復有新诗。\n明朝便恐隔千里，抱病何由把一巵。\n西蜀文章自家法，江南烟雨上楼时。\n东湖滕阁多佳兴，落笔端能寄所思。",
        "dynasty": "宋",
        "collection_info": null
    },
    {
        "uuid": "d784cf3bc9a8c198d5db20299faf8356",
        "title": "留别黄子默",
        "author": "王庭珪",
        "content": "回瞻人在斗南边，目断湘中万里天。\n驱马又过衡岳寺，携家却上洞庭船。\n江湖足了平生事，文字岂徒今世传。\n不共离亭一罇酒，行看待我着归鞭。",
        "dynasty": "宋",
        "collection_info": null
    },
    {
        "uuid": "3dfeb1055425407459e9b76ca1a5a291",
        "title": "次韵郭伟节段廷直见寄二首  其一",
        "author": "王庭珪",
        "content": "山灵未忍勒铭移，空有寒鸦噪竹枝。\n二妙相逢春雾裏，老夫将窜夜郎时。\n传看尺素双鱼尾，突过黄初数子诗。\n不上沅江探奇绝，平生谁肯一来兹。",
        "dynasty": "宋",
        "collection_info": null
    },
    {
        "uuid": "ca88dd2960b20fbcb5fc9b92c00635b8",
        "title": "次韵郭伟节段廷直见寄二首  其二",
        "author": "王庭珪",
        "content": "邂逅江楼初识面，骑驴衝雪耸诗肩。\n谈倾坐客人如玉，苹满汀洲水拍天。\n君欲摩霄登兔窟，我方载月上渔船。\n夜郎千古穷愁地，窜逐曾留李谪仙。",
        "dynasty": "宋",
        "collection_info": null
    },
    {
        "uuid": "ab562a5ee71971a728b60c91d5e4406e",
        "title": "渡潇湘江",
        "author": "王庭珪",
        "content": "夜听潇湘江上雨，今朝雨裏渡潇湘。\n船衝晓浪涨新碧，山似画图非故乡。\n鸿雁来时应好在，白鸥飞起忽成行。\n论诗安得杜陵老，望岳令渠赋一章。",
        "dynasty": "宋",
        "collection_info": null
    },
    {
        "uuid": "0f46af6a6c28223d832fde90593a830d",
        "title": "自江上游龙兴至凈因寺",
        "author": "王庭珪",
        "content": "晓踏晴沙江上堤，堤平沙尽草萋萋。\n墙头野杏纔先发，叶底雏莺自在啼。\n问道渔舟通膴水，只应烟火是桃溪。\n深村疑有秦人在，记取来时路恐迷。",
        "dynasty": "宋",
        "collection_info": null
    },
    {
        "uuid": "4aee8aa1942e4ef4601c1b5b38d9c4ae",
        "title": "贺王彦恭新除湖北漕",
        "author": "王庭珪",
        "content": "年年新换玉麟符，应为高名满太虚。\n紫塞初分邵阳垒，皇华初上使臣车。\n木牛转粟洞庭野，金马催班待诏庐。\n旗鼓行春真昼锦，可能一访夜郎居。",
        "dynasty": "宋",
        "collection_info": null
    },
    {
        "uuid": "11c98a07b77c2fa6c60d6003103ac4dd",
        "title": "寄湖北总领彭子从郎中",
        "author": "王庭珪",
        "content": "翼轸星边贯索疏，星文夜动紫宸居。\n追锋急召归郎省，持槖犹稽侍玉除。\n六路藩臣供馈饷，五溪蛮子乐耕锄。\n连营十万无饥色，却入承明奉直庐。",
        "dynasty": "宋",
        "collection_info": null
    },
    {
        "uuid": "cb8fd1caf58a53ef5a8040ea788b8a1a",
        "title": "春晚同石子文游欧阳参军园问其主人已物故独一老妇开门亭槛幽雅酴醿方盛开因叹二年卜居邻巷相去数十步而未尝一到作诗记之  其一",
        "author": "王庭珪",
        "content": "百花狼藉草如茵，谁与东皇殿后尘。\n故放酴醿教独步，更无凡木敢争春。\n杖藜亦偶逢幽径，扣户何须问主人。\n坐久忽思归路晚，举头香雪落乌巾。",
        "dynasty": "宋",
        "collection_info": null
    },
    {
        "uuid": "de8e142942a017a681fa35627fdfd84f",
        "title": "春晚同石子文游欧阳参军园问其主人已物故独一老妇开门亭槛幽雅酴醿方盛开因叹二年卜居邻巷相去数十步而未尝一到作诗记之  其二",
        "author": "王庭珪",
        "content": "居邻曲巷有朱扉，未许墙东宋玉窥。\n春草满池惊昼梦，酴醿万朵压繁枝。\n湘西江上参军宅，黄四娘家子美诗。\n他日沅陵寻故事，为余收入楚人词。",
        "dynasty": "宋",
        "collection_info": null
    },
    {
        "uuid": "26d90dd37e7b012e27a46b70430d6c8e",
        "title": "送黄彦谟通判岳州",
        "author": "王庭珪",
        "content": "奇功已奏紫宸居，新上南州别驾车。\n木叶寒飞洞庭野，楼船光照赤沙湖。\n犹闻豺虎纵横在，已觉江山气象舒。\n万一潢池羣盗息，回戈请为扫狂胡。",
        "dynasty": "宋",
        "collection_info": null
    },
    {
        "uuid": "7448fd6984ab9e81a77fbfa089ae74f2",
        "title": "朱致一来守辰州先致启书余以病未及答而致一压境以诗迎之",
        "author": "王庭珪",
        "content": "丽谯高垒武陵西，西望双红捲使旗。\n玉帐静驱千骑弩，铜符遥镇五溪夷。\n我遭白简为迁客，君拥朱轮把一麾。\n诸洞带刀迎马首，略无征鼓动边陲。",
        "dynasty": "宋",
        "collection_info": null
    },
    {
        "uuid": "eec175eda5155e874ac68d069ede0fd6",
        "title": "闰十二月自城东泛舟迁居城西安福寺舟中微雪",
        "author": "王庭珪",
        "content": "朔风吹雪江上来，急桨迎风荡不开。\n渡口云藏伏波庙，山腰雾失楚妃台。\n移居自作泛舟乐，抱瓮还如载酒回。\n歳晚浮家寄何处，两溪春水绿如醅。",
        "dynasty": "宋",
        "collection_info": null
    },
    {
        "uuid": "4c71ef275ce0de671b73a3ec32a2f1d0",
        "title": "李郎中生日",
        "author": "王庭珪",
        "content": "三槐堂下清阴满，太华峰头绿叶圆。\n天上正开炎帝历，人间初识岁星年。\n名郎早合归华省，藏室行当缀列仙。\n雉堞新崇边垒壮，长城不独有前贤。",
        "dynasty": "宋",
        "collection_info": null
    },
    {
        "uuid": "a9a9fce5e50d7f8d369ddd26211c9a3a",
        "title": "报恩寺避暑",
        "author": "王庭珪",
        "content": "风枝不动午云蒸，古寺嵯峨倚石层。\n百丈虚廊荫华桷，半帘疏雨断飞蝇。\n病余已怯金罇酒，捧立仍无玉盌冰。\n奈此人间诸热恼，一杯清茗属高僧。",
        "dynasty": "宋",
        "collection_info": null
    },
    {
        "uuid": "0a5dce66ceb9bc81242bd04b0b6d16aa",
        "title": "乙亥立春夜雨平旦大雪",
        "author": "王庭珪",
        "content": "青帝重扃夜半开，先驱雷雨下天来。\n千门万户春风入，小院高楼乐事回。\n但喜新年逢瑞雪，不知平地有瑶台。\n杜陵远客多愁思，忽忆两京初发梅。",
        "dynasty": "宋",
        "collection_info": null
    },
    {
        "uuid": "9c04e0a82e8913a654ba7ff673e68238",
        "title": "和马德俭韵",
        "author": "王庭珪",
        "content": "两苏共赋灵芝句，知是君家矍铄翁。\n门巷偶邻三径竹，功名当柱五溪铜。\n似闻四海尘初静，犹恐扁舟兴未穷。\n螺子江边无久滞，亦宜抟翮上晴空。",
        "dynasty": "宋",
        "collection_info": null
    },
    {
        "uuid": "8ae47acadb7b5de4948aa72356492095",
        "title": "刘时举主簿相别三十年忽相遇于沅湘之间古夜郎郡也郡素窘俸馈不继垂槖而归相聚月余赋诗为别",
        "author": "王庭珪",
        "content": "谪仙适窜夜郎道，主簿归从飞鸟边。\n但喜骑驴得佳句，忽忘挥麈是何年。\n且将肚束三条篾，敢望腰纒十万钱。\n剩斩湘南几竿竹，他时分我钓鱼船。",
        "dynasty": "宋",
        "collection_info": null
    },
    {
        "uuid": "09b9ea99343a42ea5c4a245c2ba7b8d5",
        "title": "早春怀叶观察",
        "author": "王庭珪",
        "content": "门前江水有春声，鹭浴沙汀照眼明。\n诗律未堪传乐府，酒兵聊且下愁城。\n无穷涧草争青出，自在岩花绝壁生。\n忽忆江南护戎老，晴窗磨墨听新莺。",
        "dynasty": "宋",
        "collection_info": null
    },
    {
        "uuid": "f6899376e928ed59092132e1570fa892",
        "title": "送頔子还庐陵",
        "author": "王庭珪",
        "content": "东归未办武陵舟，送汝翻成一段愁。\n雪点敝裘骑瘦马，春寒几日到荆州。\n湖山天阔洞庭野，吴楚月明黄鹤楼。\n莫苦回瞻白云岭，是行聊学子长游。",
        "dynasty": "宋",
        "collection_info": null
    },
    {
        "uuid": "7ed1d881fd2aaa48fdb13c7cf6dd6943",
        "title": "次韵叶起商杨茂之",
        "author": "王庭珪",
        "content": "池塘春草年年绿，笔力千钧挽莫回。\n南国遗骚拾兰芷，西湖体雪禁梨梅。\n穷途言咏颇寒窘，治世音声无怨哀。\n一览巨编真雅唱，秀苗奇特出荒莱。",
        "dynasty": "宋",
        "collection_info": null
    },
    {
        "uuid": "683a43e947ffb89f1030cb09b49ed816",
        "title": "次韵酬祝彦直",
        "author": "王庭珪",
        "content": "矍铄犹能一据鞍，将军虽老未甘闲。\n谬携鱼目投龙颔，正类蒹葭倚玉山。\n词力倒倾江汉底，光芒今射斗牛间。\n珠玑赠我应难久，却恐风雷夜掣还。",
        "dynasty": "宋",
        "collection_info": null
    },
    {
        "uuid": "d220dbf53ba4c51e33b39bbd2cb54d4f",
        "title": "李守拉登谯门观修城",
        "author": "王庭珪",
        "content": "忽见金汤峙塞垣，丽谯雄冠楚山川。\n门开下瞰双溪水，壁立新磨万丈砖。\n招抚番夷应有术，折衝罇俎正临边。\n边头卧鼓休戈甲，坐对春风理管弦。",
        "dynasty": "宋",
        "collection_info": null
    },
    {
        "uuid": "66d3a215b54eb3ae4cc6551bf8da3146",
        "title": "次韵李宜仲见怀朱崖夜郎二逐客",
        "author": "王庭珪",
        "content": "不因贵贱识交情，此段当令后辈倾。\n三友一龙吾作尾，同时四海孰为兄。\n殊方少客通南北，厚禄无书访死生。\n万里归期应可指，九衢先听卖钗声。",
        "dynasty": "宋",
        "collection_info": null
    },
    {
        "uuid": "b1f3c491afd61d574da11ceaf8828f16",
        "title": "辰州僻远乙亥十二月方闻秦太师病忽蒙恩自便始知其死作诗悲之",
        "author": "王庭珪",
        "content": "辰州更在武陵西，每望长安信息希。\n二十年兴缙绅祸，一朝终失相公威。\n外人初说哥奴病，远道俄闻逐客归。\n当日弄权谁敢指，如今忆得姓依稀。",
        "dynasty": "宋",
        "collection_info": null
    },
    {
        "uuid": "e19f9bea930de1e12fdc1bca83965304",
        "title": "次韵段季裕惠诗二首  其一",
        "author": "王庭珪",
        "content": "久战词场力未衰，毫端珠璧粲离离。\n气如八尺九花马，人似千年五聚龟。\n国士无双君自有，痴儿不了我先知。\n七年留滞沅湘道，忽咏青山独往诗。",
        "dynasty": "宋",
        "collection_info": null
    },
    {
        "uuid": "f48042b5cfffc1c576f5e87ae20cad9d",
        "title": "次韵段季裕惠诗二首  其二",
        "author": "王庭珪",
        "content": "谪堕西南海角边，是中乐事亦天全。\n渐闻长乐钟声近，正遇巫阳敕放年。\n客过茅蓬非率尔，诗如锦绣益飘然。\n一罇岂尽平生话，咫尺高楼起暮烟。",
        "dynasty": "宋",
        "collection_info": null
    },
    {
        "uuid": "86eea0d37af952ca1823f930c9620ac2",
        "title": "次韵叶起商",
        "author": "王庭珪",
        "content": "少年携艺试东都，一鼓无成怒奋鬚。\n便把龙韬取官职，欲随鹏海混程途。\n清言自可容平子，文笔谁堪答挚虞。\n要使貂蝉出金鍪，腐儒宁不愧操觚。",
        "dynasty": "宋",
        "collection_info": null
    },
    {
        "uuid": "da8467f5eb0b2970217492b77425fc9b",
        "title": "和向令制锦轩",
        "author": "王庭珪",
        "content": "大邑大官身所安，欲将何术抚创残。\n久怀利器聊堪试，正见操刀不作难。\n百里光华风俗美，一天清澹水云寛。\n剸裁大巧元无迹，血指从旁袖手观。",
        "dynasty": "宋",
        "collection_info": null
    },
    {
        "uuid": "286068da98cfd3e175ad6b1db7ec16e9",
        "title": "次韵酬刘遂卿",
        "author": "王庭珪",
        "content": "夜郎逐客东归日，倾盖江边侧帽时。\n雾豹隐山宜自养，弓蛇落盏莫生疑。\n古今得失棋千局，湖海飘零酒一巵。\n期子崭然出头角，名场何患少人知。",
        "dynasty": "宋",
        "collection_info": null
    },
    {
        "uuid": "ea4c7f9b427bdcb23997bdb3edf0cac2",
        "title": "初至行在",
        "author": "王庭珪",
        "content": "望中楼阁入青冥，疑是长安旧帝城。\n千里荷花开世界，几年羁旅望神京。\n老随丹诏身犹徤，梦入华胥眼尚生。\n行尽沙河塘上路，夜深灯火识昇平。",
        "dynasty": "宋",
        "collection_info": null
    },
    {
        "uuid": "4122fa2dad5b6c0675a128da0975fe37",
        "title": "上殿退朝口号",
        "author": "王庭珪",
        "content": "银台南畔晓云飞，路入丹霄上紫薇。\n共看客星朝帝座，敢将汗脚踏天扉。\n遥瞻凤翼差池佀，近对龙颜咫尺威。\n自愧衣袍正蓝缕，晚来忽带御香归。",
        "dynasty": "宋",
        "collection_info": null
    },
    {
        "uuid": "798e8e0df3111e97bfc98d3e9eff6ea4",
        "title": "送王舍人赴明州过阙二首  其一",
        "author": "王庭珪",
        "content": "紫泥初出大明宫，端为朝廷知弱翁。\n平地便开丞相府，乌台先跨玉花骢。\n一时治行无前辈，共喜君王记自公。\n暂假双旌临近辅，聊观海日正曈昽。",
        "dynasty": "宋",
        "collection_info": null
    },
    {
        "uuid": "32641d2233c79925e35dc0858ad71930",
        "title": "送王舍人赴明州过阙二首  其二",
        "author": "王庭珪",
        "content": "当年玉殿校羣材，名占枢垣北斗魁。\n曾入翰林批凤尾，每瞻云气想蓬莱。\n前驱候吏千军肃，遥望天门九扇开。\n咫尺龙颜应入奏，紫霄东畔晓班催。",
        "dynasty": "宋",
        "collection_info": null
    },
    {
        "uuid": "bf7f1cbae43d2b4ed88692b1ab32b4b2",
        "title": "次韵杨廷秀求近诗",
        "author": "王庭珪",
        "content": "闻说学诗如学仙，怪来诗思渺无边。\n自怜犹裹痴人骨，岂意妄得麻姑鞭。\n曾似千军初入阵，清于三峡夜流泉。\n只今老钝无新语，枫落吴江恐误传。",
        "dynasty": "宋",
        "collection_info": null
    },
    {
        "uuid": "346711ea5552373338a324229eb3823d",
        "title": "胡邦衡移衡州用坐客段廷直韵",
        "author": "王庭珪",
        "content": "朱崖万里海为乡，百炼不屈刚为肠。\n復出光芒动星斗，定随雷雨起江湘。\n归期正待春回雁，贺客争持酒满觞。\n笑说开元丞相宅，凄凉偃月上标堂。",
        "dynasty": "宋",
        "collection_info": null
    },
    {
        "uuid": "cb42805f6b581e1cf9dfce2627486d67",
        "title": "次韵张子家见访惠诗",
        "author": "王庭珪",
        "content": "老去无才可致君，强从诗社立奇勋。\n忽逢天上张公子，应念台州郑广文。\n风月何尝千里隔，江山不用一钱分。\n能来鼓譟助余勇，气压淮淝百万军。",
        "dynasty": "宋",
        "collection_info": null
    },
    {
        "uuid": "1216637f785ff5a2ae7aae9f2eaaeddb",
        "title": "用前韵赠别子家",
        "author": "王庭珪",
        "content": "西掖篇章自一门，君能祖袭有殊勋。\n风流前代黄花句，梦想当年紫凤文。\n月下长吟成独唱，壁间强咏共谁分。\n江头惜别多新咏，秃笔犹堪殿后军。",
        "dynasty": "宋",
        "collection_info": null
    },
    {
        "uuid": "3f34d2be653b518614c1661acfaf3d5c",
        "title": "送黄子默湖南机宜",
        "author": "王庭珪",
        "content": "潢池赤子弄锄耰，天子择日除元侯。\n今君去为幕下士，多材应与幄中筹。\n官弩近围临桂峒，捷书飞入未央楼。\n想当磨盾作露布，何异裴公取蔡州。",
        "dynasty": "宋",
        "collection_info": null
    },
    {
        "uuid": "e4c8adf0c3897a05a306d73feaef8987",
        "title": "送同年赵季成知武冈军",
        "author": "王庭珪",
        "content": "收科同日上蓬瀛，独我胡为顦顇生。\n晚节见君乘五马，前驱夹道拥千兵。\n行间峒窟烟霞静，卧听边城鼓角声。\n入境旌旗应动色，更看蛮户带刀迎。",
        "dynasty": "宋",
        "collection_info": null
    },
    {
        "uuid": "4d9e75e170457e38d2ff9159a3bb0d54",
        "title": "欧阳彦文晚始得官为边郡狱掾乃州里宿儒于其行也诗以饯之",
        "author": "王庭珪",
        "content": "往日高名动场屋，青衫未足称平生。\n一官曹掾当蛮徼，万里山河列汉营。\n顾我老无投笔志，羡君今去走边城。\n边头已卧将军鼓，早晚书来说太平。",
        "dynasty": "宋",
        "collection_info": null
    },
    {
        "uuid": "a4c2b97449589f255fa970e933822f70",
        "title": "送赵文卿之湖南",
        "author": "王庭珪",
        "content": "霜余新雁点汀苹，愁绝送君湖水滨。\n自叹老夫如病骥，早知公子是天麟。\n渡湘怀远烟横渚，望岳题诗雨垫巾。\n想见骑驴得佳句，剩将收拾锦囊春。",
        "dynasty": "宋",
        "collection_info": null
    },
    {
        "uuid": "4495cf4a9ea6c03b1d71d821eb27d9a6",
        "title": "次韵张子家新除浙西抚干见寄",
        "author": "王庭珪",
        "content": "幕府官清比县僚，升沈何啻九牛毛。\n蓬蒿仲蔚今多病，湖海元龙气尚豪。\n丽句早知何水部，旧交谁记柳仪曹。\n相如属思宁迟久，不欲诙俳恐类皋。",
        "dynasty": "宋",
        "collection_info": null
    },
    {
        "uuid": "4ad811d98174e1b67361bd09bc2731b5",
        "title": "次韵路节推瑞香幽兰",
        "author": "王庭珪",
        "content": "君家兰玉盈阶砌，傍有熏笼锦一端。\n雅似高人来席上，幽如靓女出林间。\n芳丛欲吐新芽长，深谷知谁着眼观。\n谢氏风流元自有，更留佳客奉清欢。",
        "dynasty": "宋",
        "collection_info": null
    },
    {
        "uuid": "7bce2db72a71077df4e41013cf300d29",
        "title": "杨文发自长沙相别忽来权邑惠诗次其韵",
        "author": "王庭珪",
        "content": "湘水东边唤渡舟，湘天欲暮使人愁。\n岂期陶令来为县，应念庞公不入州。\n索我题诗今老矣，看君下笔几时休。\n论文把酒诚堪乐，莫叹罇前欠杜秋。",
        "dynasty": "宋",
        "collection_info": null
    },
    {
        "uuid": "baf4f67b78dfefcd73c035119fb912fb",
        "title": "次韵杨文黼",
        "author": "王庭珪",
        "content": "乌啼鹊噪竹生风，谁过柴门访病翁。\n清论逼人来亹亹，夕阳归马恨匆匆。\n遥瞻紫极黄云裏，却望长安醉眼中。\n南北车书将混一，莫嗟吾道隔西东。",
        "dynasty": "宋",
        "collection_info": null
    },
    {
        "uuid": "d7c0094b88ca181fa4c46e0513677290",
        "title": "次韵黄伯思求其祖梦升墓铭跋",
        "author": "王庭珪",
        "content": "妙句高文满锦囊，坐惊蓬瓮忽生光。\n君家人物代不乏，文彩风流想未忘。\n千载运中逢太史，诸王殿下识黄香。\n江西多士传心印，又出宗支一派长。",
        "dynasty": "宋",
        "collection_info": null
    },
    {
        "uuid": "12dab3f9f2f7fda23681f1d4a089b148",
        "title": "胡邦衡北归先寄诗二首次韵迎之  其一",
        "author": "王庭珪",
        "content": "无何真是本来乡，莫遣闲愁犯肺肠。\n会见栋梁扶大厦，不将文字弔沈湘。\n挥毫未辩银为管，沽酒奚须玉作觞。\n双竹端能作奇瑞，衡人宜护竹间堂。",
        "dynasty": "宋",
        "collection_info": null
    },
    {
        "uuid": "0cd86dd7828700e4238529bbad559d1d",
        "title": "胡邦衡北归先寄诗二首次韵迎之  其二",
        "author": "王庭珪",
        "content": "当年大册撼天扉，圣主今呼逐客归。\n应是风云乘此会，便令鹓鹭着行飞。\n久埋剑气衝星气，暂裂荷衣换锦衣。\n稳上丹墀踏龙尾，九霞光裏望晨晖。",
        "dynasty": "宋",
        "collection_info": null
    },
    {
        "uuid": "6958520936888145b00e3d6ba7b88591",
        "title": "和吴思道韵寄郭德耘",
        "author": "王庭珪",
        "content": "乱后交游半不闻，天涯沦落始逢君。\n黔南可怪无驴养，冀北遂当空马羣。\n尚使高才淹管库，忽传佳句吐烟云。\n十年讐校金銮殿，依旧无毡似广文。",
        "dynasty": "宋",
        "collection_info": null
    },
    {
        "uuid": "a04e4d97979a330192d9f46e192ee5a4",
        "title": "左世绩妙年登第而飘泊遐荒十年不得调盖尝以事忤权贵今公道方开始欲仕进索余赋诗",
        "author": "王庭珪",
        "content": "射策枫庭最妙年，九衢争看若登仙。\n乘鸾岂慕天边贵，失马方知塞上贤。\n华毂朱轮多覆辙，高门大屋尚修椽。\n如今相国开公道，此诗他时亦盛传。",
        "dynasty": "宋",
        "collection_info": null
    },
    {
        "uuid": "8892242950c6e2bedb3abd3986111d2e",
        "title": "次韵酬周孟觉",
        "author": "王庭珪",
        "content": "看铸铜人能几何，相逢重得復摩挲。\n江山如画风流在，城郭空惊岁月多。\n岂谓今朝闻正始，更翻新律似元和。\n思君夜久犹竚立，月上松梢映绿萝。",
        "dynasty": "宋",
        "collection_info": null
    },
    {
        "uuid": "4f21f5866610217c4b2b6070f7ebdb52",
        "title": "闻梁养源归卧病未出作诗问之",
        "author": "王庭珪",
        "content": "试访伯鸾强徤不，但传烟渚有归舟。\n欲闻大士一转语，为洗南荣十日愁。\n青壁万寻人似玉，碧云千里月垂鈎。\n我如堪问维摩病，狮子坐中无此流。",
        "dynasty": "宋",
        "collection_info": null
    },
    {
        "uuid": "554e8a1cab036a3d1a4b8453904a8620",
        "title": "送頔子归庐陵",
        "author": "王庭珪",
        "content": "西风吹我梦魂惊，送子东归无限情。\n好往沅湘探奇绝，远看衡岳正峥嵘。\n黄昏渡口呼船急，后夜江头望月明。\n能把愁心寄明月，云开时到夜郎城。",
        "dynasty": "宋",
        "collection_info": null
    },
    {
        "uuid": "b6befd729f640c200f1f277a8b7c548b",
        "title": "送黄介可",
        "author": "王庭珪",
        "content": "漳川螺浦共家乡，醉墨题诗尚挂墙。\n天末异时怀李白，风流谁復数真长。\n那知此日长江簿，即是昔时江夏黄。\n鹏背知横几千里，棘间何地可回翔。",
        "dynasty": "宋",
        "collection_info": null
    },
    {
        "uuid": "29bea60554b637d92f77b0266efa5bb5",
        "title": "谢同年赵季成通判见访",
        "author": "王庭珪",
        "content": "一梦惊回四十年，昇平楼下听胪传。\n共攀玉兔月中桂，认得铜驼陌上仙。\n忽遇旗旄行县邑，先驱貔虎访林泉。\n王孙自是经纶手，容我沧江卧钓船。",
        "dynasty": "宋",
        "collection_info": null
    },
    {
        "uuid": "989b9673dd9cb1362fb81ca8e10e5a40",
        "title": "送刘克强再赴殿试",
        "author": "王庭珪",
        "content": "闻道田西刘克强，年来犹自读书忙。\n生平万卷非无用，岁晚一官聊足偿。\n曾捲笏袍还圣主，重携笔札试明光。\n汉庭射策推诸老，更看公孙独擅场。",
        "dynasty": "宋",
        "collection_info": null
    },
    {
        "uuid": "f6a8a2fb7397190e024031986a4fec95",
        "title": "颐轩",
        "author": "王庭珪",
        "content": "门外红尘走客车，闭门风月下檐隅。\n南山雾雨宜藏豹，东海龙刍试秣驹。\n竹几蒲团消永日，铜炉纸帐梦清都。\n灵龟隐处无人识，似置寒冰在玉壶。",
        "dynasty": "宋",
        "collection_info": null
    },
    {
        "uuid": "df06e85b3518d32d5a34eaf9a5133a64",
        "title": "题青桂亭",
        "author": "王庭珪",
        "content": "天上犀枝玉蘂秋，何年桂子落岩幽。\n庭前忽生两好树，檐外突出双青虬。\n九里香飘吹梦断，十分圆影暮云收。\n他时合抱重来看，不是玄都观裏游。",
        "dynasty": "宋",
        "collection_info": null
    },
    {
        "uuid": "51b37bb6a09616f8badf53138b84d09f",
        "title": "和刘乔卿雪诗",
        "author": "王庭珪",
        "content": "柴门忽启玉为关，疑是新移海上山。\n野寺僧居银窟裏，广寒宫在月明间。\n老农击鼓迎丰歳，紫极吹箫近帝寰。\n腊后东风将解冻，已看峰顶露孱颜。",
        "dynasty": "宋",
        "collection_info": null
    },
    {
        "uuid": "bbb758f74e6250cd13ea78f3994e3f84",
        "title": "中夜起坐惜春亭月照酴醿清香郁然因成四韵",
        "author": "王庭珪",
        "content": "袖手归来避世尘，酴醿对坐惜余春。\n靓粧不入市廛眼，幽韵只应邱壑人。\n醉唤江梅君益友，力移亭竹我比邻。\n天公着意怜诗客，月色西窗一夜新。",
        "dynasty": "宋",
        "collection_info": null
    },
    {
        "uuid": "d108588f1ee548bce09bbf7d9e662462",
        "title": "任子严凌风阁",
        "author": "王庭珪",
        "content": "朱帘下瞰梅花发，百尺梢头挂玉鈎。\n人在半天攀玉蕊，山如方丈接瀛洲。\n曾留深夜乘鸾女，相对谁家却月楼。\n将此层轩拟东阁，正缘诗兴似扬州。",
        "dynasty": "宋",
        "collection_info": null
    },
    {
        "uuid": "e736458a4e7d59c9d9737a8d52456315",
        "title": "杨文发将趍行朝辄用所惠诗次韵一首赠别",
        "author": "王庭珪",
        "content": "欲赠初无金错刀，待凭巧冶铸豪曹。\n公家勋业麒麟上，国史声名泰华高。\n已见郎君如玉树，便为名士读离骚。\n甄逢他日惊人去，标目须经大手襃。",
        "dynasty": "宋",
        "collection_info": null
    },
    {
        "uuid": "553f67df50270615dc2eae632bd28c3a",
        "title": "寄聂贲远",
        "author": "王庭珪",
        "content": "褒勋新命日边传，万户重封眷愈专。\n山海尽笼天下货，江淮流出地中钱。\n时平麟瑞三千歳，梦恊熊祥五百年。\n富国自能跻寿域，宁论齐相海王篇。",
        "dynasty": "宋",
        "collection_info": null
    },
    {
        "uuid": "4e1a65d680988e464890fa793e9f1d0b",
        "title": "张绍祖双秀亭",
        "author": "王庭珪",
        "content": "义山山下三丞相，门倚山光照户庭。\n盛事流传千载后，寒空高并两峰青。\n双崖过雨好云气，绝壁参天列画屏。\n更羡君家亭子近，细听泉溜响泠泠。",
        "dynasty": "宋",
        "collection_info": null
    },
    {
        "uuid": "ca027a82ba798506a359f2342c6a2d0d",
        "title": "题竹溪读书堂",
        "author": "王庭珪",
        "content": "竹外溪边沙石幽，欲招诗客赋临流。\n万竿深锁藏书屋，百丈清潭遶橘州。\n千里水烟渔唱晚，一堂风月暮云收。\n何当挽取六君子，占此佳名作胜游。",
        "dynasty": "宋",
        "collection_info": null
    },
    {
        "uuid": "416bec48abfb0f4bc5290c150e5e1c39",
        "title": "扶疏堂",
        "author": "王庭珪",
        "content": "碧草深林遶一区，何年开径洗烟芜。\n晨光浮动三竿日，古木阴森十万夫。\n静爱长松梢月色，绝无凡卉蔽檐隅。\n残枝败叶风吹尽，帘捲山尖好画图。",
        "dynasty": "宋",
        "collection_info": null
    },
    {
        "uuid": "fa04667daad1c6eb0738da69ef1be52e",
        "title": "和曾英发见访惠诗二首  其一",
        "author": "王庭珪",
        "content": "陋巷谁过马粪王，一经题品自芬芳。\n桃花流水春犹浅，茗椀薫炉话更长。\n千里夙期衝雨霁，十年闲事入篇章。\n明朝未免成离恨，莫苦吟诗作许忙。",
        "dynasty": "宋",
        "collection_info": null
    },
    {
        "uuid": "efe624e236ed5102742f517ac8fc0ced",
        "title": "和曾英发见访惠诗二首  其二",
        "author": "王庭珪",
        "content": "宴坐壶中日月闲，相逢无復话吴山。\n如君岂是哙等伍，置我当容平子间。\n喜遇故人持节钺，犹能跋马问荆菅。\n扁舟后会重寻处，更刺滩头转一湾。",
        "dynasty": "宋",
        "collection_info": null
    },
    {
        "uuid": "79135a8bccf9b2adaf43c5fb8d567fa5",
        "title": "别后再和一首",
        "author": "王庭珪",
        "content": "平昔高谈古帝王，到今春草几时芳。\n挥毫欲上三千牍，拆袜初无一寸长。\n亹亹逼人逢此意，匆匆下语不成章。\n归来闭阁焚香坐，端为思君聊復忙。",
        "dynasty": "宋",
        "collection_info": null
    },
    {
        "uuid": "e0040d3b6bfe9dce88c0f7a5b126584a",
        "title": "谒魏彦成郎中",
        "author": "王庭珪",
        "content": "病夫投老入城闉，到处逢人说使君。\n岂料骑驴衝大尹，政须扛鼎识奇文。\n池生春草何曾梦，枫落吴江误所闻。\n更愿兼收湖海士，当令冀北马空羣。",
        "dynasty": "宋",
        "collection_info": null
    },
    {
        "uuid": "d8975f751ab7554775588a033ac94927",
        "title": "王主簿清暑阁",
        "author": "王庭珪",
        "content": "冒暑贪程作热官，何如避暑得清安。\n轻阴画出三湘境，爽气能为六月寒。\n自有薫风生屋角，不须纤手捧冰盘。\n阑干半倚红尘外，卧听江声泻碧湍。",
        "dynasty": "宋",
        "collection_info": null
    },
    {
        "uuid": "d2253fdc4c9f3ca5d8e64cd8054b8d20",
        "title": "段廷瑞四美堂",
        "author": "王庭珪",
        "content": "风月江山何处无，良辰乐事古难俱。\n其间景物从来美，此美天然画不如。\n莫唱黄鸡催晓曲，且听青鸟劝提壶。\n暮云收尽朱帘捲，四者横陈献坐隅。",
        "dynasty": "宋",
        "collection_info": null
    },
    {
        "uuid": "1d72a7c795f329bac313fc108020fdde",
        "title": "次韵周穆卿教授兼简黄元授司户",
        "author": "王庭珪",
        "content": "尝记枫宸赐异恩，同时人物亦诜诜。\n从前百事不挂眼，初得微官便退身。\n教授才华欺蜀锦，参军诗句似唐人。\n中兴勋业归公等，顾我徒为避世民。",
        "dynasty": "宋",
        "collection_info": null
    },
    {
        "uuid": "8c724d4989c8c13b9530b50fafae7f6e",
        "title": "读晋史偶书",
        "author": "王庭珪",
        "content": "夷甫清谈万事虚，阮宣亹亹定何如。\n䱥鱼虾鲊方乘献，豆粥萍韲立可须。\n柱石莫倾人栋宇，纤儿撞坏好家居。\n扬州丧败将谁咎，犹自空中咄咄书。",
        "dynasty": "宋",
        "collection_info": null
    },
    {
        "uuid": "a1426c317110e6cfa78d3c4c6c5fa3c9",
        "title": "次韵赠随上人",
        "author": "王庭珪",
        "content": "扣门衲子诵诗声，双脚行纒拄杖轻。\n何处参同得消息，便能作句吐新清。\n高僧着意游湖海，逐客从谁匿姓名。\n试听窟中狮子吼，未应断尽野牛鸣。",
        "dynasty": "宋",
        "collection_info": null
    },
    {
        "uuid": "31defd881bc7a347799c96bac5e102e0",
        "title": "送李仲文赴省试",
        "author": "王庭珪",
        "content": "何人解荐相如赋，狗盗鸡鸣岂此流。\n壮志未登龙虎榜，荐书重入帝王州。\n烟生渔浦雁初下，月满江楼雾已收。\n早晚书来闻好语，沙头春晚望归舟。",
        "dynasty": "宋",
        "collection_info": null
    },
    {
        "uuid": "b366b0c11896d07f4249a0d066b7949d",
        "title": "谢梁亷济运使见访",
        "author": "王庭珪",
        "content": "夜向天边识使星，使星光近少微明。\n朱轮疑自丹霄落，陋巷忽闻骢马鸣。\n台下霜威惊草木，山间旌旆烁檐楹。\n惭无櫑具衣冠伟，久服西都暴胜名。",
        "dynasty": "宋",
        "collection_info": null
    },
    {
        "uuid": "8ec1d6e43cb2f6adf6ccf96e0c16dcc6",
        "title": "离行在别胡舍人",
        "author": "王庭珪",
        "content": "几年南亩把锄犂，尺一呼来上玉墀。\n未有涓尘答明主，只思耕钓乐清时。\n着鞭不惯朝骑马，击钵犹能夜读诗。\n回想都城春色裏，看公谈笑定边陲。",
        "dynasty": "宋",
        "collection_info": null
    },
    {
        "uuid": "a3d30518a00fe078f97c7be596e117af",
        "title": "生日周公予惠诗次韵",
        "author": "王庭珪",
        "content": "皇天何时生此汉，六十年前歳遇庚。\n不使声名惊四海，未教文阵扫千兵。\n如今只作痴顽老，晚节犹干造化情。\n每辱雕章勤剪拂，胜驱斗酒下愁城。",
        "dynasty": "宋",
        "collection_info": null
    },
    {
        "uuid": "8e181d67d5b1a807bcc391b440f53b8a",
        "title": "资深堂",
        "author": "王庭珪",
        "content": "至深无象本强名，不可言传着耳听。\n克己独称回好学，问诗唯有鲤趋庭。\n会须绝倒闻谈道，更看鼎来能说经。\n欲造渊源应此得，百川终使贯沧溟。",
        "dynasty": "宋",
        "collection_info": null
    },
    {
        "uuid": "0be4069b20f2f935d2aa6ca4c00ff034",
        "title": "清晖亭",
        "author": "王庭珪",
        "content": "画檐雪壁眺前溪，溪外羣峰碧四围。\n日上林梢增秀色，珠生潭底护长堤。\n落霞孤鹜真奇境，捉笔题诗无此词。\n拟就江山觅佳句，更须春草梦回时。",
        "dynasty": "宋",
        "collection_info": null
    },
    {
        "uuid": "376857bb72a4e04a1844e68935d879fc",
        "title": "次韵欧阳广明以诗送钵盂",
        "author": "王庭珪",
        "content": "方丈盈前送八珍，山人不是此中人。\n试寻僧钵斋厨近，更喜园官菜把新。\n秋满城头看落叶，风吹酒面已生鳞。\n何时共过溪边寺，雪夜扁舟发兴频。",
        "dynasty": "宋",
        "collection_info": null
    },
    {
        "uuid": "d4aa36fc4808ba022a58bccf5f1035ea",
        "title": "次韵欧阳广明",
        "author": "王庭珪",
        "content": "半盂香饭敌猩唇，羮芋菹盐度几春。\n坐倚蒲团听粥鼓，晓擎花雨供天人。\n庾郎三韭徒多品，颜巷一瓢真绝伦。\n邑犬狺狺尚羣吠，隔篱安得近吾身。",
        "dynasty": "宋",
        "collection_info": null
    },
    {
        "uuid": "6c9d6706a746e7484afc0a6d8ed99e2c",
        "title": "次韵刘唐卿",
        "author": "王庭珪",
        "content": "看铸铜人五百年，摩挲已是落因缘。\n洛州司马老方遇，梁苑词人晚见延。\n稚子诗书聊可喜，荒村草木亦堪怜。\n庞公要说无生话，儿女团栾在眼前。",
        "dynasty": "宋",
        "collection_info": null
    },
    {
        "uuid": "f021f4f3af30b2dee187bd5f96cf3c2d",
        "title": "雪中访胡次鱼因览新诗次其韵",
        "author": "王庭珪",
        "content": "天涯流落与谁同，雅什重闻正始风。\n文阵向来无敌手，诗坛今孰敢论功。\n郢中遗唱人难和，冀北成羣马遂空。\n接屋同邻江上寺，过从犹幸不匆匆。",
        "dynasty": "宋",
        "collection_info": null
    },
    {
        "uuid": "54b04688a6639a05d94af44ca56e1a6a",
        "title": "和王彦谟县尉二首  其一",
        "author": "王庭珪",
        "content": "耳厌钲鼙处处喧，此时犹得卧邱园。\n负材磥砢几无用，旧业荒凉半不存。\n嗟古英雄多朽骨，览君词翰可招魂。\n济川政要艅艎急，樗散何因被选抡。",
        "dynasty": "宋",
        "collection_info": null
    },
    {
        "uuid": "28a918b6b7f94965a91726165ab7da2c",
        "title": "和王彦谟县尉二首  其二",
        "author": "王庭珪",
        "content": "虎豹相传王氏门，风流千载识遗昆。\n吟诗作赋取高第，插羽鸣弓待报恩。\n寇贼渐平妖破胆，烟尘犹起客销魂。\n山城诗酒方为乐，岂料西归席未温。",
        "dynasty": "宋",
        "collection_info": null
    },
    {
        "uuid": "25479db6bcf0fd2ad7fa54df375ed3a3",
        "title": "次韵常德府葛倅见寄",
        "author": "王庭珪",
        "content": "武陵节钺控湘西，通守仍兼把一麾。\n玉帐静谈千里月，铜符遥镇五溪夷。\n漂流欲识荆州面，饥渇正如桑下儿。\n仰止门墙诉羁旅，穷愁那復有佳词。",
        "dynasty": "宋",
        "collection_info": null
    },
    {
        "uuid": "05e6166fc3a7156932c6f1cd6ac88b09",
        "title": "和王彦休",
        "author": "王庭珪",
        "content": "书成欲奏未央宫，起废鍼盲略异同。\n已就外车传服氏，应曾綵笔梦文通。\n且观落纸惊回鳯，莫叹摩天欠阿鸿。\n宿学暮年方发策，菑川重看一衰翁。",
        "dynasty": "宋",
        "collection_info": null
    },
    {
        "uuid": "8f98e68f570f3dde5a7a41eec6be1bef",
        "title": "夜读唐鑑有作",
        "author": "王庭珪",
        "content": "开元贞观承平后，羣盗纵横似撒沙。\n可惜君王自神武，不知卢杞是姦邪。\n瓜分叛将根仍蔓，鼎付哥奴祸已芽。\n不有汾阳功第一，孰能谈笑定中华。",
        "dynasty": "宋",
        "collection_info": null
    },
    {
        "uuid": "6201a1257558358d8b14c165a31bba64",
        "title": "次韵蔡德亿年闻子规",
        "author": "王庭珪",
        "content": "逐客思归正倦闻，三更枝上月微昏。\n一声梦断湘山曲，千古空余马足痕。\n东郭虽无扬子宅，西枝应有少陵村。\n不须宋玉怜憔悴，招得骚人几许魂。",
        "dynasty": "宋",
        "collection_info": null
    },
    {
        "uuid": "8b2cd7859b88afc85d7aaa6aa5202919",
        "title": "赠胡绍立",
        "author": "王庭珪",
        "content": "忆昔乌蛮绝塞亭，巴娘歌罢月三更。\n重寻湘水江边路，又见萧滩榜上名。\n此去飞腾对天陛，不应顦顇困书生。\n将军三战成功后，未数焚舟老孟明。",
        "dynasty": "宋",
        "collection_info": null
    },
    {
        "uuid": "8d6118282c438aee041cc83020c14279",
        "title": "送项直卿赴省",
        "author": "王庭珪",
        "content": "逐客归来访里闾，后生文彩益增奇。\n低头见子如东野，满耳闻人说项斯。\n果有高名动场屋，行观大策对丹墀。\n亲闱日望泥金信，报我仍须寄好诗。",
        "dynasty": "宋",
        "collection_info": null
    },
    {
        "uuid": "3f3b09bedad59f66ac240380aa823c32",
        "title": "刘大虚作十花词相示復以诗来有求挥斤之句兼简中问仆无恙吠犬不为灾次韵一首奉酬",
        "author": "王庭珪",
        "content": "新词蔼蔼吐春云，清似金炉百和焚。\n白雪固宜招吠犬，真雷岂比聚飞蚊。\n陶潜赋就归何处，李白诗成思不羣。\n君是广寒修月手，顾予安敢强施斤。",
        "dynasty": "宋",
        "collection_info": null
    },
    {
        "uuid": "11212e3da5c726e1f3ebbb5062580832",
        "title": "次韵董体仁参政",
        "author": "王庭珪",
        "content": "雷雨何年下九天，公为舟楫济长川。\n涸鳞亦逐龙蛇动，异气先衝牛斗边。\n总谓相君扶帝力，忽传飞诏落岩前。\n但随一气洪钧转，造物岂知然不然。",
        "dynasty": "宋",
        "collection_info": null
    },
    {
        "uuid": "9e226d7dbd94de892a15fed9e207890c",
        "title": "次韵李昌龄以诗督景贤堂诗",
        "author": "王庭珪",
        "content": "欲医诗病了无方，怅望黄州旧雪堂。\n歳月易奔梭一掷，文章徒费纸千张。\n相如赋丽终迟思，李广兵微未得当。\n句律年来亦如此，收功何以得鹰扬。",
        "dynasty": "宋",
        "collection_info": null
    },
    {
        "uuid": "ff8a7b9ec4445f58f94b793dfa55dc7f",
        "title": "宋英臣景贤堂",
        "author": "王庭珪",
        "content": "当涂人物尽豪英，平日相逢眼自青。\n倾盖欲交天下士，披云如仰斗间星。\n向来道义多耆旧，尚有风流继典刑。\n更待里门容驷马，不应空顶佛名经。",
        "dynasty": "宋",
        "collection_info": null
    },
    {
        "uuid": "8a4c2b159ccd9d116d5d62f084c79617",
        "title": "刘君鼎主簿登第累年家贫犹待阙欲游章贡谒梁提刑作诗送之",
        "author": "王庭珪",
        "content": "收科天陛几年余，犹似扬雄寂寞居。\n霄汉又生新羽翼，侯门应许曳长裾。\n暂游岭海非凡客，却上蓬瀛行秘书。\n何日扁舟下螺浦，会看丹诏有新除。",
        "dynasty": "宋",
        "collection_info": null
    },
    {
        "uuid": "9515e36ce8867b7f50ae454c297c62d3",
        "title": "送刘简之兄弟赴省",
        "author": "王庭珪",
        "content": "弟兄连榜俱高荐，正遇龙飞急诏求。\n兰省深严清禁近，丹梯曾上广寒游。\n岂惟一举两黄鹄，便好同修五凤楼。\n草绿江南旧行路，春风归马控双虬。",
        "dynasty": "宋",
        "collection_info": null
    },
    {
        "uuid": "3f745e98ec2a27a9150cd64d0b72ebfc",
        "title": "谢向提刑见访  其一",
        "author": "王庭珪",
        "content": "夜郎逐客遇生还，秘阁老翁来扣关。\n坐听犀挥妙言语，惭非櫑具伟衣冠。\n高名业已照六合，贱子穷当隐半山。\n陆纳家风元冷澹，口将茶果荐杯盘。",
        "dynasty": "宋",
        "collection_info": null
    },
    {
        "uuid": "26005a911bccf8c6ab0d8ff0cddd7747",
        "title": "谢向提刑见访  其二",
        "author": "王庭珪",
        "content": "渡湘千里忆分携，因诵痴儿不了诗。\n送我出门还作恶，今朝会面岂前期。\n乐天独往青山日，裴相闲居绿野时。\n从此功名恐相逼，伊山安得久栖迟。",
        "dynasty": "宋",
        "collection_info": null
    },
    {
        "uuid": "6610dc795f05c60fcff879fb068c935c",
        "title": "送魏彦成赴召",
        "author": "王庭珪",
        "content": "一骑追锋下九重，手持丹诏紫泥封。\n君王夜半应前席，郡国名高莫说功。\n民吏不须留召父，朝廷久已知弱翁。\n还如汉室中兴相，治行于今有祖风。",
        "dynasty": "宋",
        "collection_info": null
    },
    {
        "uuid": "5d31d6e70dd7ca1ff7708e2a33e4333f",
        "title": "魏彦成座上忽见擒至吉水贼奉呈彦成",
        "author": "王庭珪",
        "content": "城上啼乌晓欲狂，楼前争看捷旗黄。\n略驱部曲千余骑，不折将军半段枪。\n乐土异时为贼窟，太平今日有官方。\n弱翁治行今如此，何待天边下凤凰。",
        "dynasty": "宋",
        "collection_info": null
    },
    {
        "uuid": "cbb11996eb87e2e2ec18ce69d7283616",
        "title": "西园探梅三首  其一",
        "author": "王庭珪",
        "content": "俯窥溪影忽横斜，仰看寒梅已放花。\n未觉东风吹水面，早惊春色到天涯。\n年时肌骨瘦如许，日暮烟云薄不遮。\n折得一枝归静院，夜深玉颊照窗纱。",
        "dynasty": "宋",
        "collection_info": null
    },
    {
        "uuid": "fd03b03c1a544a12c4536a8bb3c3e90b",
        "title": "西园探梅三首  其二",
        "author": "王庭珪",
        "content": "东阁官梅未有诗，竹林斜出两三枝。\n临风玉面如相识，残雪江头想更奇。\n立尽小桥溪上影，谁将清调笛中吹。\n犯寒倾倒先春色，万木寒凝冻不知。",
        "dynasty": "宋",
        "collection_info": null
    },
    {
        "uuid": "b2ff118189dbdb796a747eca6ef6f768",
        "title": "西园探梅三首  其三",
        "author": "王庭珪",
        "content": "一株斜压半檐茅，索笑谁堪着句嘲。\n风度暗香浮远水，枝回嫩绿到新梢。\n冰生处子精神外，玉立天涯雪月交。\n吟处不须歌酒涴，柴门谁许野僧敲。",
        "dynasty": "宋",
        "collection_info": null
    },
    {
        "uuid": "e1ddea2060765e505400f6ab750d83d7",
        "title": "次韵刘景明寄诗求近作",
        "author": "王庭珪",
        "content": "道边垂柳绿阴阴，马上携书阅古今。\n陋巷岂无人载酒，他乡谁是子知音。\n鲲鹏未化风云外，江海相思歳月深。\n远寄雕章觅新句，穷愁唯有苦寒吟。",
        "dynasty": "宋",
        "collection_info": null
    },
    {
        "uuid": "f350c968d480710e6b01d54f7a1a8508",
        "title": "外孙刘子野游学南安纔归数日又告行匆匆赠以一诗为别且以勉之",
        "author": "王庭珪",
        "content": "九十庞眉老舅翁，暂时见汝又西东。\n举头共看天边月，刮目知非吴下蒙。\n学至超然应自解，诗唯穷者乃能工。\n太阿锻尽山中铁，始得光芒倚碧穹。",
        "dynasty": "宋",
        "collection_info": null
    },
    {
        "uuid": "a87dd52cb3560903b778ad72106b11fd",
        "title": "送刘天游益明赴省",
        "author": "王庭珪",
        "content": "两骥腾风上九垓，瑶林琼树绝纤埃。\n行观海运几千里，坐待春惊二月雷。\n霹雳一声天外响，婆娑双桂月中开。\n老翁日望长安信，报喜泥金早寄回。",
        "dynasty": "宋",
        "collection_info": null
    },
    {
        "uuid": "84e60a224bd889ca838e70c412f73714",
        "title": "次韵曾英发",
        "author": "王庭珪",
        "content": "泮水桥边不记年，后来谁復敢争先。\n襄阳耆旧今无在，江左风流寂不传。\n穷巷闭门佳客至，新诗照壁夜光悬。\n未应晚节嗟流滞，三子青袍慰眼前。",
        "dynasty": "宋",
        "collection_info": null
    },
    {
        "uuid": "4799491a83ae549823ec1b97ff8b4809",
        "title": "酬梁宰惠游永新百韵诗",
        "author": "王庭珪",
        "content": "闻君跋马禾川道，攀𩍐遗民识辔环。\n满野悲风蟠蔓草，数声渔笛下汀湾。\n云藏甘露峰头寺，路接青湘雨后山。\n触思便能成百韵，偶题僧壁不须删。",
        "dynasty": "宋",
        "collection_info": null
    },
    {
        "uuid": "87410f1ab148801de7675f032ae91866",
        "title": "谢郭运干见访",
        "author": "王庭珪",
        "content": "穷巷俄留长者缰，清风入户竹生光。\n不嫌茅屋绝低小，来坐松阴移晚凉。\n南国诸侯老宾客，西湖六一旧家乡。\n锦囊剩拾诗千首，他日还思颍水傍。",
        "dynasty": "宋",
        "collection_info": null
    },
    {
        "uuid": "532f9fca0f5b7cb42df398fbf21621ef",
        "title": "再次韵送别",
        "author": "王庭珪",
        "content": "天马从来不受缰，腾云注目电争光。\n心如银汉纤尘静，气逼金盘晓露凉。\n妙语织成文绣段，扁舟刺入水云乡。\n朝天便若登仙去，驺驭何人得侍傍。",
        "dynasty": "宋",
        "collection_info": null
    },
    {
        "uuid": "5d26082267dfce8608714d7ca839703f",
        "title": "次韵刘子方喜雪",
        "author": "王庭珪",
        "content": "万木寒痴冻不苏，六花争巧出枯株。\n天将平地开银阙，人似清冰在玉壶。\n未见囓毡持汉节，徒闻穿履待公车。\n月边恐有瑶台路，拟欲凌空谒帝居。",
        "dynasty": "宋",
        "collection_info": null
    },
    {
        "uuid": "a965d5f788325b1e320e3c1ed3919d70",
        "title": "怀故人留题",
        "author": "王庭珪",
        "content": "桃李无言对斜日，可堪回首一凄然。\n子云投阁知何在，太白骑鲸已上天。\n春蚓秋蛇留败壁，金鈎玉带锁寒烟。\n人行古木横塘路，门掩长江上水船。",
        "dynasty": "宋",
        "collection_info": null
    },
    {
        "uuid": "9f09f74f9dfa2e9d5c829c6c78d1812b",
        "title": "次韵王秀才",
        "author": "王庭珪",
        "content": "怒髮衝冠忘指瑕，要能全璧始还家。\n闭门且任蓬蒿长，落笔当令绮绣华。\n丽句美如青玉案，明珠深贮绛囊纱。\n爱君年少已如许，他日相逢未可涯。",
        "dynasty": "宋",
        "collection_info": null
    },
    {
        "uuid": "82007c7ee87062bf9cf072fa807d7f82",
        "title": "波光亭",
        "author": "王庭珪",
        "content": "遶亭春水縠纹生，拍岸风微镜面平。\n日破浪花摇柱础，影浮山翠落檐楹。\n鱼跳莲叶东西动，月涌金盆表裏明。\n夜久光凝收绿净，冷涵星汉逼人清。",
        "dynasty": "宋",
        "collection_info": null
    },
    {
        "uuid": "bbd12402ca38f1a138291978b7e83d98",
        "title": "酴醿",
        "author": "王庭珪",
        "content": "百花狼藉点青苔，始见酴醿烂漫开。\n虢国朝天嫌粉污，唐昌夜月恐仙来。\n寒梅胜韵聊堪友，秾李凡姿讵敢陪。\n便欲乘风凌倒影，醉寻香径上瑶台。",
        "dynasty": "宋",
        "collection_info": null
    },
    {
        "uuid": "835454eb6ec891b939d0c83ae17496ce",
        "title": "和黄元授送赵敦本赴万安宰",
        "author": "王庭珪",
        "content": "欲救斯民病久尫，想君家谱有奇方。\n但须去恶犹去草，要使牧人如牧羊。\n正值雕残经寇乱，还思激烈咏时康。\n当年手种闲桃李，今日成阴总类棠。",
        "dynasty": "宋",
        "collection_info": null
    },
    {
        "uuid": "9ed060edd17a0a92babffa93aa67d162",
        "title": "和元授闵旱",
        "author": "王庭珪",
        "content": "旱魃凌空气愈炎，断无微雨应时霑。\n正忧龙卧深蟠水，安得江声碎泻檐。\n禾黍似堪供野火，妇姑犹拟共腰镰。\n此时政要调元手，谁作商霖慰具瞻。",
        "dynasty": "宋",
        "collection_info": null
    },
    {
        "uuid": "cb28678152c73fa5e27dadd2ad6b6b27",
        "title": "建炎己酉十二月五日避乱鸽湖山十绝句  其一",
        "author": "王庭珪",
        "content": "平昔无才可致君，此生何处欲超羣。\n今逢四海干戈动，犹得山间卧白云。",
        "dynasty": "宋",
        "collection_info": null
    },
    {
        "uuid": "b1cbba185a1bde6a2b477fcd0eed9cad",
        "title": "建炎己酉十二月五日避乱鸽湖山十绝句  其二",
        "author": "王庭珪",
        "content": "偶携琴剑入山来，惊觉高僧定裏回。\n扶下绳床始开眼，嗔人马迹涴苍苔。",
        "dynasty": "宋",
        "collection_info": null
    },
    {
        "uuid": "e6d2154eab3db0b71a2c5abb64f8fadd",
        "title": "建炎己酉十二月五日避乱鸽湖山十绝句  其三",
        "author": "王庭珪",
        "content": "幡竿插入千岩底，鸟语飞来绝壁间。\n洞口行人迷处所，不知钟梵锁孱颜。",
        "dynasty": "宋",
        "collection_info": null
    },
    {
        "uuid": "2b96d73ea8f528b128897ab69913fdb3",
        "title": "建炎己酉十二月五日避乱鸽湖山十绝句  其四",
        "author": "王庭珪",
        "content": "山腰危殿倚青葱，知是云峰第几重。\n恐有书生来问道，为凭轻打饭前钟。",
        "dynasty": "宋",
        "collection_info": null
    },
    {
        "uuid": "d8276582079c7ae715df14f6a63b320e",
        "title": "建炎己酉十二月五日避乱鸽湖山十绝句  其五",
        "author": "王庭珪",
        "content": "奇峰削出青莲蕚，远溜萦回碧玉环。\n气接混茫藏句法，不知谁与破天悭。",
        "dynasty": "宋",
        "collection_info": null
    },
    {
        "uuid": "f9270f6401c98c3d9dd197bd0a84428e",
        "title": "建炎己酉十二月五日避乱鸽湖山十绝句  其六",
        "author": "王庭珪",
        "content": "洞裏花开透碧霄，溪横三绕赤栏桥。\n他年桥断人迷路，咫尺山源万里遥。",
        "dynasty": "宋",
        "collection_info": null
    },
    {
        "uuid": "f523f5eec9cbe34075030d70ace77e0e",
        "title": "建炎己酉十二月五日避乱鸽湖山十绝句  其七",
        "author": "王庭珪",
        "content": "昔人骑鹤岭头归，应有仙居在翠微。\n绝壁苍藤无处问，时闻清唳掲云飞。",
        "dynasty": "宋",
        "collection_info": null
    },
    {
        "uuid": "c6a37cefcf98213993ea5d887466331d",
        "title": "建炎己酉十二月五日避乱鸽湖山十绝句  其八",
        "author": "王庭珪",
        "content": "破腊山桃已盛开，飞花无数点青苔。\n莫教流出前溪去，引得鱼舟入洞来。",
        "dynasty": "宋",
        "collection_info": null
    },
    {
        "uuid": "3f8d744850e93810f010e305a4e9bb70",
        "title": "建炎己酉十二月五日避乱鸽湖山十绝句  其九",
        "author": "王庭珪",
        "content": "岩下逢人说乱离，十年眼底厌旌旗。\n边尘復暗江南路，堪羡山僧总不知。",
        "dynasty": "宋",
        "collection_info": null
    },
    {
        "uuid": "fd0e310871736a3d9eef8745c8d228b9",
        "title": "建炎己酉十二月五日避乱鸽湖山十绝句  其一○",
        "author": "王庭珪",
        "content": "伟岸棱棱似立朝，巍峨冠剑想风标。\n可怜有貌无肝胆，何用昂然近紫霄。",
        "dynasty": "宋",
        "collection_info": null
    },
    {
        "uuid": "316b2c90395533661c88d713ef084d27",
        "title": "次韵赠周师禹二首  其一",
        "author": "王庭珪",
        "content": "山中自有陶宏景，窗外谁呼祁孔宾。\n不敢移文约周子，升沈共作太平人。",
        "dynasty": "宋",
        "collection_info": null
    },
    {
        "uuid": "283be617c707e7902953c2bd45f5c88b",
        "title": "次韵赠周师禹二首  其二",
        "author": "王庭珪",
        "content": "昼卧柴门打不开，相逢未识济川才。\n那知此夜闻猿处，忽有新诗随雁来。",
        "dynasty": "宋",
        "collection_info": null
    },
    {
        "uuid": "5a56c7f1fcc34a5dfbb278aa7f4e6e64",
        "title": "赠李子安",
        "author": "王庭珪",
        "content": "穷居未有四立壁，负郭兼无二顷田。\n拟斸云根结茅屋，不知谁赠买山钱。",
        "dynasty": "宋",
        "collection_info": null
    },
    {
        "uuid": "f8097fd3fa04d66928ceed01dcb0cf3f",
        "title": "次韵高秀才",
        "author": "王庭珪",
        "content": "腊尽梅花落不停，笛声孤起不堪听。\n且留溪影弄清浅，更看残英动晓星。",
        "dynasty": "宋",
        "collection_info": null
    },
    {
        "uuid": "996197235c7249619dbe1c4222be21cc",
        "title": "赠松庵僧",
        "author": "王庭珪",
        "content": "庵在深村翠岭坳，狂风捲尽屋头茅。\n断椽破壁何时理，卧看松阴月转梢。",
        "dynasty": "宋",
        "collection_info": null
    },
    {
        "uuid": "0cfe0f37050c78c8d7c5b6d870c81b69",
        "title": "和郑元清同游殷仲堪读书台二首  其一",
        "author": "王庭珪",
        "content": "晋国衣冠扫地空，渔歌长在水云中。\n倚栏欲问兴亡事，木末琉璃坠晓风。",
        "dynasty": "宋",
        "collection_info": null
    },
    {
        "uuid": "e7168409157e718a281d61afe405b78f",
        "title": "和郑元清同游殷仲堪读书台二首  其二",
        "author": "王庭珪",
        "content": "池上高台倚碧空，郡楼相对出烟中。\n读书太守今何在，寂寞无人继此风。",
        "dynasty": "宋",
        "collection_info": null
    },
    {
        "uuid": "6483f6da001698fec13a30f6ea657f3f",
        "title": "梁道人借示丹经数册阅未遍辄告行归其书赠之以诗二首  其一",
        "author": "王庭珪",
        "content": "丹经汗损几车牛，奥意难从纸上搜。\n相见纒腰无十万，待看骑鹤上扬州。",
        "dynasty": "宋",
        "collection_info": null
    },
    {
        "uuid": "c88298087a1ef1653462d2910cf9ff30",
        "title": "梁道人借示丹经数册阅未遍辄告行归其书赠之以诗二首  其二",
        "author": "王庭珪",
        "content": "夜半沧溟看日头，忽闻风雨下层楼。\n却寻双径朝金阙，又跨苍龙海上游。",
        "dynasty": "宋",
        "collection_info": null
    },
    {
        "uuid": "75a05beccbf8142a07dc8fbcac83a206",
        "title": "谢彭仲寛惠小茶磨并仙茅二首  其一",
        "author": "王庭珪",
        "content": "踏梯割得紫云归，琢就双轮半尺围。\n晴日午窗新睡起，掌中轻转雪花飞。",
        "dynasty": "宋",
        "collection_info": null
    },
    {
        "uuid": "348924dd3c1fcaabe60117407fa55637",
        "title": "谢彭仲寛惠小茶磨并仙茅二首  其二",
        "author": "王庭珪",
        "content": "梦具白鸡犹不死，胸吞赤凤得长生。\n向来未识仙茅草，误向松根采茯苓。",
        "dynasty": "宋",
        "collection_info": null
    },
    {
        "uuid": "244a4a6e12aac5188b29f853449a3ead",
        "title": "次韵魏伯元",
        "author": "王庭珪",
        "content": "公荣自可不与饮，子美何时得细论。\n正遇题舆陈仲举，岂容无礼灌将军。",
        "dynasty": "宋",
        "collection_info": null
    },
    {
        "uuid": "66fe2fbea1355accd3be3502aea31095",
        "title": "侯大渊惠花",
        "author": "王庭珪",
        "content": "扬州庙下子规啼，曾看花开万玉妃。\n二十四桥明月夜，春风十里捲帘时。",
        "dynasty": "宋",
        "collection_info": null
    },
    {
        "uuid": "3d04997ddd69dbe6c16741691a7d5d9b",
        "title": "和读书台入夜即事二首  其一",
        "author": "王庭珪",
        "content": "池底星光箇箇添，半鈎斜月吐纤纤。\n数声寒笛西风下，人在朱楼捲暮帘。",
        "dynasty": "宋",
        "collection_info": null
    },
    {
        "uuid": "b1a98fb1f398add140979e7254653e33",
        "title": "和读书台入夜即事二首  其二",
        "author": "王庭珪",
        "content": "云捲寒蟾玉晕添，嫦娥遥想鬓毛纤。\n此时清境非人世，要望烟霄不下帘。",
        "dynasty": "宋",
        "collection_info": null
    },
    {
        "uuid": "eda690ce331dea8fafcbf90aee3ea244",
        "title": "次韵卢赞元蒙田寺桥亭夜月",
        "author": "王庭珪",
        "content": "青版桥边秋月明，江风不动縠纹平。\n沙头野鹤摩天起，飞入紫霄云外鸣。",
        "dynasty": "宋",
        "collection_info": null
    },
    {
        "uuid": "eb65da7e61ddc72bd11efdb5d8dd4e7d",
        "title": "次韵刘美中赠段居士",
        "author": "王庭珪",
        "content": "昨夜送人为太守，今朝不记是何年。\n归来一粟庵中坐，水在瓶中月在天。",
        "dynasty": "宋",
        "collection_info": null
    },
    {
        "uuid": "bdcdcf483b2c0ee3dd6a7ef55afe9080",
        "title": "次韵赠慈书记  其一",
        "author": "王庭珪",
        "content": "探骊犹记湘西寺，爱我诗如左禅军。\n慈也果能拈此句，定知词笔带烟云。",
        "dynasty": "宋",
        "collection_info": null
    },
    {
        "uuid": "32b1feb90617a7c16e6834b0adac0ae1",
        "title": "次韵赠慈书记  其二",
        "author": "王庭珪",
        "content": "寂音尊者断声闻，犹似衔枚未战军。\n横出一枝来大仰，如今不赋暮天云。",
        "dynasty": "宋",
        "collection_info": null
    },
    {
        "uuid": "f2dcc4b6ec275a1d24ac3367f09e8a9c",
        "title": "次韵赠慈书记  其三",
        "author": "王庭珪",
        "content": "老洪作语惊一世，笔力可敌千人军。\n足下马驹今復出，纵横踏破岭头云。",
        "dynasty": "宋",
        "collection_info": null
    },
    {
        "uuid": "7c53e07114ad5c0c3e55180d82e78bcd",
        "title": "次韵向文刚三绝  其一",
        "author": "王庭珪",
        "content": "沈谢曹刘拟绝伦，唯公词翰可招魂。\n新诗不拾前人语，文彩风流自一门。",
        "dynasty": "宋",
        "collection_info": null
    },
    {
        "uuid": "90a868abd83e58a1a1f6cd7950c053ef",
        "title": "次韵向文刚三绝  其二",
        "author": "王庭珪",
        "content": "吏案堆尘番故纸，茶瓯浮雪动吟魂。\n长官政拥黄紬被，卧听排衙昼掩门。",
        "dynasty": "宋",
        "collection_info": null
    },
    {
        "uuid": "1620e810ab27c077e2784b5d95b8b9ae",
        "title": "次韵向文刚三绝  其三",
        "author": "王庭珪",
        "content": "诗仙句法可换骨，岂但能苏九死魂。\n要自胸中出机杼，不须剽掠傍人门。",
        "dynasty": "宋",
        "collection_info": null
    },
    {
        "uuid": "71dabd00271e37cf1ac3e6db3332cfe6",
        "title": "兵火之后家藏坟籍荡然寄居江村欲借书诸公先寄此诗  其一",
        "author": "王庭珪",
        "content": "卜筑江村翠岭坳，喜君书室近衡茅。\n牙籖插架几千册，准拟从头借一抄。",
        "dynasty": "宋",
        "collection_info": null
    },
    {
        "uuid": "cdb53b74c22e8fac70f9e4d89d998fcc",
        "title": "兵火之后家藏坟籍荡然寄居江村欲借书诸公先寄此诗  其二",
        "author": "王庭珪",
        "content": "闻道藏书埒石渠，仍能一读五行俱。\n不妨借我遮愁眼，胜着闲窗饱蠧鱼。",
        "dynasty": "宋",
        "collection_info": null
    },
    {
        "uuid": "a1d689fa8b3ee20d7361b544cde6149a",
        "title": "瓯阳广明病中觅酒",
        "author": "王庭珪",
        "content": "满径蓬蒿贫不病，一区寂寞奈愁何。\n杜门芳草长杨赋，可是无人载酒过。",
        "dynasty": "宋",
        "collection_info": null
    },
    {
        "uuid": "02afa9af8692efb6b12ff909d1f33607",
        "title": "胡烈臣卧云庵",
        "author": "王庭珪",
        "content": "小庵深隐红尘外，云在茅檐四角边。\n月落乌啼天欲晓，惊回何处梦游仙。",
        "dynasty": "宋",
        "collection_info": null
    },
    {
        "uuid": "5e982d40d59fb1ed2929ea55c06d733c",
        "title": "和葛德裕寄纸觅兰四绝句  其一",
        "author": "王庭珪",
        "content": "丽句云笺敌夜光，穷儿得宝但能藏。\n惭无好语酬佳惠，徒咏春洲杜若香。",
        "dynasty": "宋",
        "collection_info": null
    },
    {
        "uuid": "25ca1d99209f6fe2ecf7b108122882d6",
        "title": "和葛德裕寄纸觅兰四绝句  其二",
        "author": "王庭珪",
        "content": "林下无人亦自芳，幽姿闲澹若深藏。\n与君坐上添幽客，胜爇金炉百和香。",
        "dynasty": "宋",
        "collection_info": null
    },
    {
        "uuid": "75e23afbb1a0338870aa1c3ff2871f70",
        "title": "和葛德裕寄纸觅兰四绝句  其三",
        "author": "王庭珪",
        "content": "君家词翰妙天下，虿尾银鈎世所藏。\n赠我云蓝岂宜辱，强吟春草拾余香。",
        "dynasty": "宋",
        "collection_info": null
    },
    {
        "uuid": "3eeb0ccf4e598ec99b064991c513be3b",
        "title": "和葛德裕寄纸觅兰四绝句  其四",
        "author": "王庭珪",
        "content": "两朵幽花费咏章，是中佳境若为藏。\n何时同上瑶台顶，遍翫芝田蕙圃香。",
        "dynasty": "宋",
        "collection_info": null
    },
    {
        "uuid": "42b7fe81120bf1caf3e3d57acdd8b438",
        "title": "听麟师诵经",
        "author": "王庭珪",
        "content": "念经衲子乱如麻，心悟方能转法华。\n待得莲花从口发，自牛车上觅三车。",
        "dynasty": "宋",
        "collection_info": null
    },
    {
        "uuid": "7e3eadbba2d6f097d78b7f829c8a1c80",
        "title": "答萧道人",
        "author": "王庭珪",
        "content": "唤起赤龙耕玉池，鹊巢抱出凤凰儿。\n且看火裏莲花发，十二楼前雪自飞。",
        "dynasty": "宋",
        "collection_info": null
    },
    {
        "uuid": "2c3e1165f952e6ae789b1f141cab0acd",
        "title": "读唐遗录六绝 梁祖纪",
        "author": "王庭珪",
        "content": "深宫三鼓夜方分，梁祖唯知虑太原。\n错料诸儿非彼敌，斩关还入万春门。",
        "dynasty": "宋",
        "collection_info": null
    },
    {
        "uuid": "f92b3e24a459f9f72338e3c7e45427d8",
        "title": "读唐遗录六绝 李愚刘朐同传",
        "author": "王庭珪",
        "content": "两公罢相由诸吏，提印驩呼颇自夸。\n因谓我曹当快活，月华门外听宣麻。",
        "dynasty": "宋",
        "collection_info": null
    },
    {
        "uuid": "5e783578d51355738d7486a292e1cd21",
        "title": "读唐遗录六绝 杨师厚",
        "author": "王庭珪",
        "content": "万炬千釭照一城，彩舟犹听棹歌声。\n铁车空驾黎阳石，岂悟碑来祸已成。",
        "dynasty": "宋",
        "collection_info": null
    },
    {
        "uuid": "2c543b999b4f15caffddc10392bb59d0",
        "title": "读唐遗录六绝 成汭",
        "author": "王庭珪",
        "content": "劳役三年成巨舰，出师未战失江陵。\n不知雷满和州载，始悟齐山截海名。",
        "dynasty": "宋",
        "collection_info": null
    },
    {
        "uuid": "7632ac8d8066e250fc14cb0bd5c4bb89",
        "title": "读唐遗录六绝 安审信",
        "author": "王庭珪",
        "content": "入阁趋班最后时，崇元御史合弹之。\n如何进奉二十万，便逐台中乞索儿。",
        "dynasty": "宋",
        "collection_info": null
    },
    {
        "uuid": "0279441ff52e1f1d541b786c1f6b29ad",
        "title": "读唐遗录六绝 冯道",
        "author": "王庭珪",
        "content": "大帝四朝咸败事，惟君卖国作功臣。\n平生自谓痴顽老，晚节仍为谬语人。",
        "dynasty": "宋",
        "collection_info": null
    },
    {
        "uuid": "5495b3f50bfc4ace93daf4011ad4f7ac",
        "title": "次韵卢赞元江亭即事二绝句  其一",
        "author": "王庭珪",
        "content": "斜日江头春又归，半天垂柳拂云齐。\n流莺向晚浑无赖，隔水飞来枝上啼。",
        "dynasty": "宋",
        "collection_info": null
    },
    {
        "uuid": "0a28c04950b5f343e528720bd792092d",
        "title": "次韵卢赞元江亭即事二绝句  其二",
        "author": "王庭珪",
        "content": "江水磨铜鑑面寒，钓鱼人在蓼花湾。\n云间贪看新月上，不觉小舟流下滩。",
        "dynasty": "宋",
        "collection_info": null
    },
    {
        "uuid": "4679ce01b29fe7cd72bcec67554cb63b",
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其一",
        "author": "王庭珪",
        "content": "东来骑火照松萝，野老逢迎笑语多。\n共指岩前一方石，将军大剑可横磨。",
        "dynasty": "宋",
        "collection_info": null
    },
    {
        "uuid": "eb106a2d112d0cf12b3bae84ef6304f8",
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其二",
        "author": "王庭珪",
        "content": "石窟巉岩鬼不开，狂童乘此起氛埃。\n殿前兵马何曾出，旗鼓初从天上来。",
        "dynasty": "宋",
        "collection_info": null
    },
    {
        "uuid": "c85269b15dcf0c4a76ff7a249ece479d",
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其三",
        "author": "王庭珪",
        "content": "锦带雕弓银马鞍，鸣鞭飞下白云山。\n回头却望经行处，已在青苍杳霭间。",
        "dynasty": "宋",
        "collection_info": null
    },
    {
        "uuid": "14bd308cb4098f73f805f955c1802a56",
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其四",
        "author": "王庭珪",
        "content": "不待皇恩下九天，将军兵已入卢川。\n姦人妄献招安策，留客丹崖万古传。",
        "dynasty": "宋",
        "collection_info": null
    },
    {
        "uuid": "0b3e9836bcd7920bc295fa8ca29f8533",
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其五",
        "author": "王庭珪",
        "content": "回师小度石门西，铁马嘶风四百蹄。\n不为从军一时乐，扪萝攀径岂能跻。",
        "dynasty": "宋",
        "collection_info": null
    },
    {
        "uuid": "1a03d959eb0621c3722afd96533d8a37",
        "title": "赠筠州司户施文叔二绝句  其一",
        "author": "王庭珪",
        "content": "高轩过我不停轮，风袂飘如出岭云。\n渭北江东无尽意，何时重得细论文。",
        "dynasty": "宋",
        "collection_info": null
    },
    {
        "uuid": "b11af801cde08e535f1324cd320f51ef",
        "title": "赠筠州司户施文叔二绝句  其二",
        "author": "王庭珪",
        "content": "村巷尽无车马尘，君来笑语动比邻。\n儿童惊问此何客，亹亹清言来逼人。",
        "dynasty": "宋",
        "collection_info": null
    },
    {
        "uuid": "e6df15258c84d749e39260c14f1fdc50",
        "title": "送周解元赴岳侯军二绝句  其一",
        "author": "王庭珪",
        "content": "将军欲办斩楼兰，子欲从之路匪艰。\n十万奇才并剑客，会看谈笑定天山。",
        "dynasty": "宋",
        "collection_info": null
    },
    {
        "uuid": "6c5999f68fd2bb2cb16a124e881b8e46",
        "title": "送周解元赴岳侯军二绝句  其二",
        "author": "王庭珪",
        "content": "书生投笔未封侯，拔剑聊为万里游。\n燕颔果能飞食肉，要令豹尾出兜鍪。",
        "dynasty": "宋",
        "collection_info": null
    },
    {
        "uuid": "96a0ba604a81ebb6c11c338cbbc64782",
        "title": "雪中赠别黄秀才",
        "author": "王庭珪",
        "content": "雪欲漫山冰未澌，梅花破雪吐寒枝。\n溪桥渐见黄昏月，应有横斜倒影诗。",
        "dynasty": "宋",
        "collection_info": null
    },
    {
        "uuid": "5c6a06ef776c303a6b7645f7b06a2a12",
        "title": "刘虞卿衣弊履穿有号寒之忧赋绝句以道其意",
        "author": "王庭珪",
        "content": "江上丹枫半摇落，檐间青女忽横陈。\n可怜范叔寒如此，谁解绨袍念故人。",
        "dynasty": "宋",
        "collection_info": null
    },
    {
        "uuid": "6eeaf1db6e5e3822a831b108744de488",
        "title": "次韵黄子余二绝句  其一",
        "author": "王庭珪",
        "content": "沈谢曹刘俱一体，风流文彩自难兼。\n黄香独负无双誉，不管红尘压帽檐。",
        "dynasty": "宋",
        "collection_info": null
    },
    {
        "uuid": "704da035a94471047b4dc29d0cb4a287",
        "title": "次韵黄子余二绝句  其二",
        "author": "王庭珪",
        "content": "秋风动地吹纤末，夜雨连明搅寸心。\n西北高楼何缥缈，信非吾土莫登临。",
        "dynasty": "宋",
        "collection_info": null
    },
    {
        "uuid": "b2934c66b20c4a42efd7f2f934a3f9ef",
        "title": "次韵刘英臣早春见过二绝句  其一",
        "author": "王庭珪",
        "content": "池草青青细吐芽，梦回疑到惠连家。\n东风未暇吹桃李，先发寒梅第一花。",
        "dynasty": "宋",
        "collection_info": null
    },
    {
        "uuid": "f41498c55d2fa794442c5099e341aaaf",
        "title": "次韵刘英臣早春见过二绝句  其二",
        "author": "王庭珪",
        "content": "春至盘蔬有蕨芽，纸窗竹屋自成家。\n客来清坐不饮酒，旋破龙团泼乳花。",
        "dynasty": "宋",
        "collection_info": null
    },
    {
        "uuid": "b9d29b4d2bdc894cac98478a85831b48",
        "title": "送罗孟弼  其一",
        "author": "王庭珪",
        "content": "平步蟾宫脚失梯，当年才命巧相违。\n遭时何必由场屋，但着青袍骑马归。",
        "dynasty": "宋",
        "collection_info": null
    },
    {
        "uuid": "a7d6256a8f9961db01409af956c1cd20",
        "title": "送罗孟弼  其二",
        "author": "王庭珪",
        "content": "君到吴山莫问禅，禅翁无法与君传。\n若从妙喜觅言句，掀倒禅床却悄然。",
        "dynasty": "宋",
        "collection_info": null
    },
    {
        "uuid": "967c32ea654b55c39e26cfa9c88270c0",
        "title": "次韵周希稷饷耕三绝句  其一",
        "author": "王庭珪",
        "content": "初下车来首劝耕，老农争走道边迎。\n欢声便似承平日，不待朞年政已成。",
        "dynasty": "宋",
        "collection_info": null
    },
    {
        "uuid": "b2832c1f2fba11c82d5a0aa26b872314",
        "title": "次韵周希稷饷耕三绝句  其二",
        "author": "王庭珪",
        "content": "夜闻催饷不成眠，遥望官壶眼欲穿。\n醉倒田间真快乐，念无田者益堪怜。",
        "dynasty": "宋",
        "collection_info": null
    },
    {
        "uuid": "8b6d90d3d82144f51880321bbb71a3c0",
        "title": "次韵周希稷饷耕三绝句  其三",
        "author": "王庭珪",
        "content": "莫厌行春马足劳，弹琴吟咏节弥高。\n尽驱赤子持田器，勿使潢池烦贼曹。",
        "dynasty": "宋",
        "collection_info": null
    },
    {
        "uuid": "2d68b4806bde403eda7460a8fb3eb0c6",
        "title": "赠写真刘琮  其一",
        "author": "王庭珪",
        "content": "会写峨眉玉局真，远看前辈画麒麟。\n此翁此画不常有，宜并银鈎绝世珍。",
        "dynasty": "宋",
        "collection_info": null
    },
    {
        "uuid": "ca1240959ad555aad89e03d0d3a2cb9b",
        "title": "赠写真刘琮  其二",
        "author": "王庭珪",
        "content": "布袜青鞋倚瘦松，我生骨相真生穷。\n烦君画着渔船上，刺入卢江烟雨中。",
        "dynasty": "宋",
        "collection_info": null
    },
    {
        "uuid": "284dba52aea0174709fb981d31b7169f",
        "title": "赠写真刘琮  其三",
        "author": "王庭珪",
        "content": "画作萧然物外身，笔端如此有风神。\n蹇骑破帽江南岸，不是寻常行路人。",
        "dynasty": "宋",
        "collection_info": null
    },
    {
        "uuid": "d5218dfcf69839e41cfa960b88d29796",
        "title": "送风雅长老",
        "author": "王庭珪",
        "content": "集云回雁两峰前，木马嘶风鹤唳天。\n他日归来无一事，却教谁出草鞋钱。",
        "dynasty": "宋",
        "collection_info": null
    },
    {
        "uuid": "d0841b4c165f8140fec5fb621e1b94dd",
        "title": "送胡绍立往高陂游学",
        "author": "王庭珪",
        "content": "天下干戈未尽稀，独骑瘦马苦吟诗。\n穷山窟裏携书剑，半夜不眠听鼓鼙。",
        "dynasty": "宋",
        "collection_info": null
    },
    {
        "uuid": "2e7ccd0c9ebd513ff6aef5d8dadfe97d",
        "title": "游湖头观桃花行数里弥望不绝有僧新开兰若于万花之中留三绝句书辩公房  其一",
        "author": "王庭珪",
        "content": "十里红香衬马蹄，更穿林樾访僧扉。\n烟长草远望不断，忽有钟声出翠微。",
        "dynasty": "宋",
        "collection_info": null
    },
    {
        "uuid": "df851fdb7ac6f25601b268f435bee561",
        "title": "游湖头观桃花行数里弥望不绝有僧新开兰若于万花之中留三绝句书辩公房  其二",
        "author": "王庭珪",
        "content": "城内僧来城外住，寺边花隔寺中篱。\n花开花落春如许，宴坐深房总不知。",
        "dynasty": "宋",
        "collection_info": null
    },
    {
        "uuid": "d4b0a241cd44dabdc7c14cb84cf869c2",
        "title": "游湖头观桃花行数里弥望不绝有僧新开兰若于万花之中留三绝句书辩公房  其三",
        "author": "王庭珪",
        "content": "方丈前林万木春，桃花面目更尖新。\n为师拈出灵云话，却恐桃花解笑人。",
        "dynasty": "宋",
        "collection_info": null
    },
    {
        "uuid": "3c58d5ffd4c1d9ef84f7cd3ccf336c6b",
        "title": "欧阳公制粮尽扣门索米戏书绝句送之",
        "author": "王庭珪",
        "content": "闻道瓶中无积粟，不忧甑裏有尘埃。\n饥时且就我索食，更恐胡奴送米来。",
        "dynasty": "宋",
        "collection_info": null
    },
    {
        "uuid": "d721a911732a67f1d94e89747fdfbbc3",
        "title": "次韵赵逢源秋日溪居十绝  其一",
        "author": "王庭珪",
        "content": "溪面微凉生晚风，山衔落日半边红。\n临流解赋归来句，知是柴桑避俗翁。",
        "dynasty": "宋",
        "collection_info": null
    },
    {
        "uuid": "a8f4b4d18680ef16f76f8a45d1bb6e05",
        "title": "次韵赵逢源秋日溪居十绝  其二",
        "author": "王庭珪",
        "content": "门外仙槎泛急湍，应从霄汉落银湾。\n归来不记河源路，风雾凄凄月满山。",
        "dynasty": "宋",
        "collection_info": null
    },
    {
        "uuid": "e61c6d2275101b59d34fa6ca6a996ae1",
        "title": "次韵赵逢源秋日溪居十绝  其三",
        "author": "王庭珪",
        "content": "水边楼上最宜秋，天在阑干四角头。\n觅句正缘偿宿债，着书元不为穷愁。",
        "dynasty": "宋",
        "collection_info": null
    },
    {
        "uuid": "26102d0fe40c28dbcdfd755ac39b5058",
        "title": "次韵赵逢源秋日溪居十绝  其四",
        "author": "王庭珪",
        "content": "仙人山水古今无，画妙诗工可得俱。\n论画已非前辈手，声诗能作辋川图。",
        "dynasty": "宋",
        "collection_info": null
    },
    {
        "uuid": "6a80536534f074cabb3066dbc116679f",
        "title": "次韵赵逢源秋日溪居十绝  其五",
        "author": "王庭珪",
        "content": "出水芙蓉天与工，六郎何事比花红。\n后生不识李元礼，试听长松引劲风。",
        "dynasty": "宋",
        "collection_info": null
    },
    {
        "uuid": "24d3a7a872551511e33107f915594ff0",
        "title": "次韵赵逢源秋日溪居十绝  其六",
        "author": "王庭珪",
        "content": "南岭浮云过北岭，东溪流水入西溪。\n秋容清澹石骨露，更看明年浪拍堤。",
        "dynasty": "宋",
        "collection_info": null
    },
    {
        "uuid": "6866ba78a8f242fe8c0a15a204ebee12",
        "title": "次韵赵逢源秋日溪居十绝  其七",
        "author": "王庭珪",
        "content": "昔人万里醉为乡，暮越朝燕不裹粮。\n却怕醒来尘外出，千艘衔尾夜鸣榔。",
        "dynasty": "宋",
        "collection_info": null
    },
    {
        "uuid": "d1c778f4820e40c4fabb373a897e67f7",
        "title": "次韵赵逢源秋日溪居十绝  其八",
        "author": "王庭珪",
        "content": "鸦翻日影弄清溪，溪上危巢鸣哺儿。\n林下西风晚来急，满身木叶碎琉璃。",
        "dynasty": "宋",
        "collection_info": null
    },
    {
        "uuid": "e2a09c978ed9649fe009e9fc6a45ce69",
        "title": "次韵赵逢源秋日溪居十绝  其九",
        "author": "王庭珪",
        "content": "千寻塔影照江清，古殿金龙蟠绣楹。\n秋色排门入萧寺，闲来饭后听钟声。",
        "dynasty": "宋",
        "collection_info": null
    },
    {
        "uuid": "5d56069c7fb5e8c5a16ef06bb515c5cd",
        "title": "题画鲤鱼",
        "author": "王庭珪",
        "content": "谁把吴松江剪断，得此鲤鱼长尺半。\n会逢李白过江来，骑上青天游汗漫。",
        "dynasty": "宋",
        "collection_info": null
    },
    {
        "uuid": "ad169bf2b062899bae1955049d0a0a55",
        "title": "适从县门下经西湖上归见竹间桃花盛开湖上景物一新因成两绝句呈向宰  其一",
        "author": "王庭珪",
        "content": "彭泽门前惟有柳，河阳县裏只栽花。\n如今夹竹开桃李，犹似当年刺史家。",
        "dynasty": "宋",
        "collection_info": null
    },
    {
        "uuid": "0c6e9208c9404d4ee4ec4689f4fc251c",
        "title": "适从县门下经西湖上归见竹间桃花盛开湖上景物一新因成两绝句呈向宰  其二",
        "author": "王庭珪",
        "content": "何处春深刺史家，园林犹锁晋朝花。\n风烟况接西湖水，重起书斋对郡衙。",
        "dynasty": "宋",
        "collection_info": null
    },
    {
        "uuid": "35ef28bc946e4886f143970674b91824",
        "title": "再次韵二绝句  其一",
        "author": "王庭珪",
        "content": "墙根巨竹新生笋，竹下小桃初试花。\n竹色花光正如此，香风吹落几千家。",
        "dynasty": "宋",
        "collection_info": null
    },
    {
        "uuid": "6e060d08bbfa70ce3e3ea3ea56598445",
        "title": "再次韵二绝句  其二",
        "author": "王庭珪",
        "content": "新竹高斋凝燕寝，从教细雨落檐花。\n青山绿水中为县，卧拥黄紬听打衙。",
        "dynasty": "宋",
        "collection_info": null
    },
    {
        "uuid": "0f74e45494c5c7aaff1bf142a6ce1303",
        "title": "次韵韩宰上元二绝句  其一",
        "author": "王庭珪",
        "content": "火炬银花照眼明，乱来谁得见昇平。\n邦君解与民同乐，海上初移不夜城。",
        "dynasty": "宋",
        "collection_info": null
    },
    {
        "uuid": "559e6de6aac27be08efbcaa6c8eb8ef6",
        "title": "次韵韩宰上元二绝句  其二",
        "author": "王庭珪",
        "content": "伤时此夜忆神京，月照鳌山辇道平。\n朱雀街门旧行路，星毬飞上凤凰城。",
        "dynasty": "宋",
        "collection_info": null
    },
    {
        "uuid": "a33d556bb0f30456fe35ae221e3f8b52",
        "title": "和刘英臣见寄二绝句  其一",
        "author": "王庭珪",
        "content": "诸葛奇才当十倍，谪仙词句满三千。\n我惟闭阁扪书册，扫地烧香亦静便。",
        "dynasty": "宋",
        "collection_info": null
    },
    {
        "uuid": "0b6393d6e5ad2e6bd2567a21295fb4c5",
        "title": "和刘英臣见寄二绝句  其二",
        "author": "王庭珪",
        "content": "胸吞云梦欲八九，日诵古书常数千。\n撑拄枯肠只堪睡，从君嘲我腹便便。",
        "dynasty": "宋",
        "collection_info": null
    },
    {
        "uuid": "bd92b85ec026d18b20241207c5f8f47d",
        "title": "幽兰寄向文刚二绝句  其一",
        "author": "王庭珪",
        "content": "西风黄叶深林下，忽有新兰动地香。\n公子夜寒谁对语，应容幽客到书房。",
        "dynasty": "宋",
        "collection_info": null
    },
    {
        "uuid": "3db6f87a120c18c597f85fc1b3f53d94",
        "title": "幽兰寄向文刚二绝句  其二",
        "author": "王庭珪",
        "content": "连夜风吹碧玉枝，山深寒重得香迟。\n穷秋故出迈往韵，要就高人觅好诗。",
        "dynasty": "宋",
        "collection_info": null
    },
    {
        "uuid": "5571944ea57d31d30ff798f8bc1004d4",
        "title": "次韵黄超然",
        "author": "王庭珪",
        "content": "楚词赋物取香草，众草犹须避国香。\n一辱雕章重题品，何惭清庙荐芝房。",
        "dynasty": "宋",
        "collection_info": null
    },
    {
        "uuid": "da22eca253ae3a65557d066dd9272368",
        "title": "雪中遇胡烈臣归自郴阳戏成一绝",
        "author": "王庭珪",
        "content": "路傍有客骑牛过，乞与蓑衣作席眠。\n邂逅若能相顾问，和公画上钓鱼船。",
        "dynasty": "宋",
        "collection_info": null
    },
    {
        "uuid": "7b46d30bd7df419de55162a1909a1d6e",
        "title": "衡岳铨德观作  其一",
        "author": "王庭珪",
        "content": "峰头乌帽翠云裘，三百年来无此流。\n余论更容平子否，犹胜湛辈岘山游。",
        "dynasty": "宋",
        "collection_info": null
    },
    {
        "uuid": "f47f147618aa69244f608cfe689b991a",
        "title": "衡岳铨德观作  其二",
        "author": "王庭珪",
        "content": "碧玉峰前云满径，赤栏桥畔柳参天。\n长廊静夜松风起，写得余声入响泉。",
        "dynasty": "宋",
        "collection_info": null
    },
    {
        "uuid": "8ad2d3756dbed5cfa0dfc7298a59bb04",
        "title": "清江张氏活人堂二绝句  其一",
        "author": "王庭珪",
        "content": "远系长沙太守孙，家传太守活人言。\n刀圭一粒起人死，安得声名不出门。",
        "dynasty": "宋",
        "collection_info": null
    },
    {
        "uuid": "d2f56557c4c673dbca2c2b06968eb1ee",
        "title": "清江张氏活人堂二绝句  其二",
        "author": "王庭珪",
        "content": "海底龙宫失护防，老龙偷得返魂方。\n闻君夜压春槽响，携扣柴门乞酒浆。",
        "dynasty": "宋",
        "collection_info": null
    },
    {
        "uuid": "5f07a0db825c31d55c875f05e9b6bf3e",
        "title": "次韵谢昌国",
        "author": "王庭珪",
        "content": "今人不识古人心，谁识羲皇太古音。\n如望银河九天上，聊分一勺濯尘襟。",
        "dynasty": "宋",
        "collection_info": null
    },
    {
        "uuid": "b858f187fe89ba527ef88f8e4557e10d",
        "title": "双田逢萧国器话别",
        "author": "王庭珪",
        "content": "黄叶西风何处村，茅檐立马问寒温。\n江东渭北情无限，罇酒他时得细论。",
        "dynasty": "宋",
        "collection_info": null
    },
    {
        "uuid": "4f424833aa53c688e50417a5bc918cfc",
        "title": "和康晋侯见赠",
        "author": "王庭珪",
        "content": "儒生无力荷干戈，乱后篇章感慨多。\n但拏笔头吟白雪，莫挑马棰渡黄河。",
        "dynasty": "宋",
        "collection_info": null
    },
    {
        "uuid": "973857131e3be1bde3b4c553fee9a249",
        "title": "雪中以酒送欧阳广明袁叔明",
        "author": "王庭珪",
        "content": "小槽新压瓮头春，盛欲招呼雪闭门。\n卧对袁郎说周易，不妨伸颈饮清罇。",
        "dynasty": "宋",
        "collection_info": null
    },
    {
        "uuid": "4f8c195fa4e881c75c1601bbdc60dacf",
        "title": "鄱阳周师禹求清轩雾斋诗二首  其一",
        "author": "王庭珪",
        "content": "月入柴门夜色新，坐坚谈垒足佳宾。\n谁云老子兴不浅，政恐元规尘污人。",
        "dynasty": "宋",
        "collection_info": null
    },
    {
        "uuid": "3f8b0a5b2121610ff7d34369bfc55ad1",
        "title": "鄱阳周师禹求清轩雾斋诗二首  其二",
        "author": "王庭珪",
        "content": "细雨如烟下九垓，始闻岩谷隐奇才。\n一朝文彩惊人眼，知自南山雾裏来。",
        "dynasty": "宋",
        "collection_info": null
    },
    {
        "uuid": "d3a441b18c4a895b5d7ae1e3af2d4813",
        "title": "送彭士贵  其一",
        "author": "王庭珪",
        "content": "诏谓将军急击戎，连营已列汉旗红。\n须君磨盾作露布，破阵谁先第一功。",
        "dynasty": "宋",
        "collection_info": null
    },
    {
        "uuid": "1b743edb733cd5ed6d9f52b8ad844dc3",
        "title": "送彭士贵  其二",
        "author": "王庭珪",
        "content": "大将威名震九州，毛锥何补剑鎗头。\n但歌出塞从军乐，莫笑居乡马少游。",
        "dynasty": "宋",
        "collection_info": null
    },
    {
        "uuid": "3e6a0aec328a523fb1a3df1724a9fcd9",
        "title": "刘天锡之子八歳能作大字今年十三矣笔画愈进有雄徤之气作二绝句赠之  其一",
        "author": "王庭珪",
        "content": "羣儿墨汁翻老鸦，尔独落纸生龙蛇。\n郎罢不须频掣笔，渠今自会画江沙。",
        "dynasty": "宋",
        "collection_info": null
    },
    {
        "uuid": "12e24d18bf77a8027c0c1bb83378d5d2",
        "title": "刘天锡之子八歳能作大字今年十三矣笔画愈进有雄徤之气作二绝句赠之  其二",
        "author": "王庭珪",
        "content": "作戈如挽百钧弩，腕力想能回万牛。\n江夏当年有童子，未闻落笔写银鈎。",
        "dynasty": "宋",
        "collection_info": null
    },
    {
        "uuid": "bcac1b02bf910d302af72efa1223751e",
        "title": "郊外留别友人",
        "author": "王庭珪",
        "content": "不及匆匆把一巵，丹枫黄叶助题诗。\n天教远谪非无意，更上沅湘看九疑。",
        "dynasty": "宋",
        "collection_info": null
    },
    {
        "uuid": "94276d551100c9a439d5e2f2fe79a6a4",
        "title": "寄刘世臣仲美",
        "author": "王庭珪",
        "content": "此道陵迟久已亡，后生无復立门墙。\n遥知二子心如铁，端为卢溪一瓣香。",
        "dynasty": "宋",
        "collection_info": null
    },
    {
        "uuid": "ee37482e7c141f02cca804c45e7a58db",
        "title": "赠无识道人",
        "author": "王庭珪",
        "content": "古庙香炉冷似冰，向来土木弄精灵。\n如今万事都不会，却笑金刚努眼睛。",
        "dynasty": "宋",
        "collection_info": null
    },
    {
        "uuid": "c1f36f3165547728fbbd62d8c9f57e90",
        "title": "谢张东言",
        "author": "王庭珪",
        "content": "忽见蛟蛇遶壁蟠，归时星斗已阑干。\n山童不识回鸾字，误认题门作凤看。",
        "dynasty": "宋",
        "collection_info": null
    },
    {
        "uuid": "2d1f978159d42aac9383f402b6f8d44e",
        "title": "惜春亭观酴醿",
        "author": "王庭珪",
        "content": "东皇收拾春归去，独遣酴醿殿后尘。\n怜我寒窗赋愁寂，时看玉面送残春。",
        "dynasty": "宋",
        "collection_info": null
    },
    {
        "uuid": "f1bbcf0c172e6b5a6a4cd34dd3ab33ef",
        "title": "彭青老好谈禅喜作诗西宁诗有谋身之语借其语激之三首  其一",
        "author": "王庭珪",
        "content": "未省前身是道人，莫嗟求仕困无津。\n东风动地泥牛吼，檐卜花开别是春。",
        "dynasty": "宋",
        "collection_info": null
    },
    {
        "uuid": "14e236880cb9de37a0a43a4f199646fd",
        "title": "彭青老好谈禅喜作诗西宁诗有谋身之语借其语激之三首  其二",
        "author": "王庭珪",
        "content": "未能投笔取封侯，一食聊须为口谋。\n日向晴窗研破砚，读书当读亿那由。",
        "dynasty": "宋",
        "collection_info": null
    },
    {
        "uuid": "3bb6d8b58a507593c55c9cc72fe0e805",
        "title": "彭青老好谈禅喜作诗西宁诗有谋身之语借其语激之三首  其三",
        "author": "王庭珪",
        "content": "好诗浑厚如金玉，妙质勿令斤斧侵。\n要识笔端三昧力，夜深山水自成音。",
        "dynasty": "宋",
        "collection_info": null
    },
    {
        "uuid": "4e64e4ed0ae1d3e7af48afba0435b3b0",
        "title": "渔父词",
        "author": "王庭珪",
        "content": "冥冥江雨湿蓑衣，夜上高岩宿翠微。\n梦断一声烟草绿，遥闻款乃扣舷归。",
        "dynasty": "宋",
        "collection_info": null
    },
    {
        "uuid": "6f8c471d7429b146a5d5023573ca4f46",
        "title": "曦上人顷脱尘网可谓俊哉衲僧也绝句赠之",
        "author": "王庭珪",
        "content": "震林狮子非凡兽，脱网鲤鱼真衲僧。\n宿垢消磨应已尽，竿头海底任横行。",
        "dynasty": "宋",
        "collection_info": null
    },
    {
        "uuid": "f1adaa47f10ce44395405b7ed7cbca8a",
        "title": "游沅陵刘道人庵中唯一禅椅不置卧榻云不睡四十年矣戏作二绝  其一",
        "author": "王庭珪",
        "content": "一庵茅屋白云深，坐待丹砂欲变金。\n谁信庵中人不睡，满池春水听龙吟。",
        "dynasty": "宋",
        "collection_info": null
    },
    {
        "uuid": "1c5b7ddf2b3b723781f56f5935b6d03b",
        "title": "游沅陵刘道人庵中唯一禅椅不置卧榻云不睡四十年矣戏作二绝  其二",
        "author": "王庭珪",
        "content": "九曲江边云欲凈，三更海上月华孤。\n金刀直入沧溟底，夺得骊龙颔下珠。",
        "dynasty": "宋",
        "collection_info": null
    },
    {
        "uuid": "859beb99893d2e4f7af8158041dedf79",
        "title": "次韵陈君授暮春感怀",
        "author": "王庭珪",
        "content": "雨余山鸟百般啼，烟隔桃蹊一线微。\n南北东西春总好，杜鹃何苦劝人归。",
        "dynasty": "宋",
        "collection_info": null
    },
    {
        "uuid": "bbbb147509f94e2e8e259a7e3fe9dce7",
        "title": "辰州马观察送酒二首  其一",
        "author": "王庭珪",
        "content": "壶头直下开边郡，勋业谁如马伏波。\n还见远孙持汉节，坐令千骑拥雕戈。",
        "dynasty": "宋",
        "collection_info": null
    },
    {
        "uuid": "bbc86be8f885c443b6a56b885438528d",
        "title": "辰州马观察送酒二首  其二",
        "author": "王庭珪",
        "content": "倒尽邻翁老瓦缸，使君忽送玉为浆。\n昌黎对月无诗酒，绝句聊酬马侍郎。",
        "dynasty": "宋",
        "collection_info": null
    },
    {
        "uuid": "adeecaaeab5018cdcbef513a6c7a38a6",
        "title": "董仲仪来夜郎访死生二首  其一",
        "author": "王庭珪",
        "content": "雪霾鬼葬山头路，雾失鬼门关外村。\n不谓故人千万里，忽携书册夜敲门。",
        "dynasty": "宋",
        "collection_info": null
    },
    {
        "uuid": "bdcd93c4fd551955f37cd49b75827855",
        "title": "董仲仪来夜郎访死生二首  其二",
        "author": "王庭珪",
        "content": "我识君家董状元，草莱崛起跳天门。\n挥毫玉陛摩星斗，持槖明光奉至尊。",
        "dynasty": "宋",
        "collection_info": null
    },
    {
        "uuid": "2d55c8a71527412c598c05cc3b9222c2",
        "title": "次韵酬国子生赵秀才四绝句  其一",
        "author": "王庭珪",
        "content": "渊明五柳非无宅，子美西枝自有村。\n堪笑长安近时客，纷纷骑马傍谁门。",
        "dynasty": "宋",
        "collection_info": null
    },
    {
        "uuid": "a8e61ff3e9a241c7465c24f078852d3f",
        "title": "次韵酬国子生赵秀才四绝句  其二",
        "author": "王庭珪",
        "content": "入关莫恋铜驼陌，待诏行趋金马门。\n场屋若归丞相府，可无公道得推尊。",
        "dynasty": "宋",
        "collection_info": null
    },
    {
        "uuid": "46e4eaa66dcc381fcd44e2bd94ab8e86",
        "title": "次韵酬国子生赵秀才四绝句  其三",
        "author": "王庭珪",
        "content": "羡君将入银蟾窟，容我归耕谷口村。\n遥想明年春殿下，胪传先出九重门。",
        "dynasty": "宋",
        "collection_info": null
    },
    {
        "uuid": "3abb946660b81f12882c20e75239afbd",
        "title": "次韵酬国子生赵秀才四绝句  其四",
        "author": "王庭珪",
        "content": "圣主方今举八元，何人復扫相君门。\n迂生曲士如丘垤，回首方知泰华尊。",
        "dynasty": "宋",
        "collection_info": null
    },
    {
        "uuid": "43fd52e386a30dca20ddeb6bd0aae1b4",
        "title": "程子山侍讲自靖州贬所归相会于武陵怪余颜鬓未改作四绝句示之  其一",
        "author": "王庭珪",
        "content": "误读黄庭玉字章，醉翻王母九霞觞。\n从兹一堕人间世，独赖寛恩谪夜郎。",
        "dynasty": "宋",
        "collection_info": null
    },
    {
        "uuid": "835ff2ef5059aec8b42a73ba6f51b665",
        "title": "程子山侍讲自靖州贬所归相会于武陵怪余颜鬓未改作四绝句示之  其二",
        "author": "王庭珪",
        "content": "问我何年谪夜郎，尚余疏髮未成霜。\n梦朝玉帝窥香案，偷得神仙不死方。",
        "dynasty": "宋",
        "collection_info": null
    },
    {
        "uuid": "a5376bb4a6e0a8927e66c4e9d2f1bfcd",
        "title": "程子山侍讲自靖州贬所归相会于武陵怪余颜鬓未改作四绝句示之  其三",
        "author": "王庭珪",
        "content": "欲弔沈湘乏雅章，借君妙语酹余觞。\n已知绝倒如平子，更喜清新似庾郎。",
        "dynasty": "宋",
        "collection_info": null
    },
    {
        "uuid": "0da403c7ebebf225bc221e677a466a37",
        "title": "程子山侍讲自靖州贬所归相会于武陵怪余颜鬓未改作四绝句示之  其四",
        "author": "王庭珪",
        "content": "莫把莲花比六郎，六郎元自不禁霜。\n君看磥砢松千尺，高节参天孰可方。",
        "dynasty": "宋",
        "collection_info": null
    },
    {
        "uuid": "b3560d617c06fc3e42934c75962fc5de",
        "title": "次前韵酬赵提干二首  其一",
        "author": "王庭珪",
        "content": "解作新诗似乐章，交情风味敌壶觞。\n平生阅士知多少，耸壑昂霄见此郎。",
        "dynasty": "宋",
        "collection_info": null
    },
    {
        "uuid": "7e312a6becc92f43a7d625591cccfcb0",
        "title": "次前韵酬赵提干二首  其二",
        "author": "王庭珪",
        "content": "留滞沅湘见此郎，气如九月雁横霜。\n麻鞋踏雪穿沙底，赐履他年出上方。",
        "dynasty": "宋",
        "collection_info": null
    },
    {
        "uuid": "c46a4c7bb4e64199070d32b45089a516",
        "title": "谢郭景文寄鱼鲊",
        "author": "王庭珪",
        "content": "开缄如见故人面，仍喜故园风物来。\n想见金刀落飞雪，何时斫脍共衔杯。",
        "dynasty": "宋",
        "collection_info": null
    },
    {
        "uuid": "0061e37cdcb3d3fd89c405b236e58570",
        "title": "雪中喜梁养源惠炭",
        "author": "王庭珪",
        "content": "雪裏乌薪绝市珍，能令寒屋坐生春。\n此中有句谁能道，暖得曲身成直身。",
        "dynasty": "宋",
        "collection_info": null
    },
    {
        "uuid": "f42dabde80c3c4b7c35fd2f11de48eaa",
        "title": "江上",
        "author": "王庭珪",
        "content": "沅陵春尽草萋萋，忽见扁舟繫柳堤。\n谁寄愁心与明月，肯随君到夜郎溪。",
        "dynasty": "宋",
        "collection_info": null
    },
    {
        "uuid": "b501c14c7012fb24621897314bad79ce",
        "title": "窜居夜郎雪中杜门数日不出忽郡中送春来始知今日立春",
        "author": "王庭珪",
        "content": "东风来从几万里，雪拥江梅未放花。\n忽见土牛惊换岁，始知春色到天涯。",
        "dynasty": "宋",
        "collection_info": null
    },
    {
        "uuid": "85650210d8bba5b8928586e25099dfe2",
        "title": "寒食日孟司理送酒",
        "author": "王庭珪",
        "content": "两翁俱是江南客，寒食他乡叹滞留。\n燕舞莺啼春未老，一罇分我洗穷愁。",
        "dynasty": "宋",
        "collection_info": null
    },
    {
        "uuid": "b11b1d525d4a578c955e5b5c71439ffa",
        "title": "郭仲质南窗二首  其一",
        "author": "王庭珪",
        "content": "东风吹月下长汀，窗外鸡号天猝明。\n时有诸生来问字，隔江犹听讲书声。",
        "dynasty": "宋",
        "collection_info": null
    },
    {
        "uuid": "d3d95c1414b7d3ac5b1edda9a9828e38",
        "title": "郭仲质南窗二首  其二",
        "author": "王庭珪",
        "content": "檐外羣山碧四围，风帆过尽小平堤。\n先生独坐纱帷裏，挂起南窗月满溪。",
        "dynasty": "宋",
        "collection_info": null
    },
    {
        "uuid": "fc4e21d83b2d55a9cfa1543946eca2cb",
        "title": "夜坐听沅江水声二首  其一",
        "author": "王庭珪",
        "content": "雨过风林生夜清，坐邀明月正关情。\n渔童酒醒莫吹笛，要听一江秋浪声。",
        "dynasty": "宋",
        "collection_info": null
    },
    {
        "uuid": "83ed6671da011f5c543b477b61a0edbb",
        "title": "夜坐听沅江水声二首  其二",
        "author": "王庭珪",
        "content": "水急滩高欲倒倾，来如万鼓遶山鸣。\n奔流更借洞庭阔，飞浪朝宗壮此声。",
        "dynasty": "宋",
        "collection_info": null
    },
    {
        "uuid": "8dab62160e79dfd8d3af4aac70a37ba4",
        "title": "辰州立春清首座送生菜饼",
        "author": "王庭珪",
        "content": "闻道春风今日回，走寻消息傍寒梅。\n恨无纤手挑生菜，也有青丝满饤来。",
        "dynasty": "宋",
        "collection_info": null
    },
    {
        "uuid": "80785b8d99e077a02d43c77e1e3b202b",
        "title": "王岩老携诗见访诗未究雪下索余作诗赠之  其一",
        "author": "王庭珪",
        "content": "扣门有客怀珠玉，被褐长吟坐晚晖。\n雪打窗扉忽惊起，还将破帽盖头归。",
        "dynasty": "宋",
        "collection_info": null
    },
    {
        "uuid": "6dc9f16ccd0fdee9fbb2db32dcf385ad",
        "title": "王岩老携诗见访诗未究雪下索余作诗赠之  其二",
        "author": "王庭珪",
        "content": "君归大酉峰前住，岁晚枫丹蕉叶黄。\n试访酉阳岩石裏，秦人逸兴未应亡。",
        "dynasty": "宋",
        "collection_info": null
    },
    {
        "uuid": "19e2ee434b7e72ce06f8eb671d68e009",
        "title": "初寒方葺火阁而会溪知城周子康惠竹帘火炉寗公瑞惠蒲团便足了一歳无事矣作二绝答之  其一",
        "author": "王庭珪",
        "content": "细柳将军来护塞，夜郎迁客正穷居。\n火炉恰恰帘垂地，足了三冬读我书。",
        "dynasty": "宋",
        "collection_info": null
    },
    {
        "uuid": "0e40639200ceffdab33f9600a0a0eecd",
        "title": "初寒方葺火阁而会溪知城周子康惠竹帘火炉寗公瑞惠蒲团便足了一歳无事矣作二绝答之  其二",
        "author": "王庭珪",
        "content": "户外霜风入骨酸，谁褰纸阁问平安。\n正忧坐客寒无席，遗我新蒲入突栾。",
        "dynasty": "宋",
        "collection_info": null
    },
    {
        "uuid": "057f864e2b38e833567cc298f4e287b8",
        "title": "寄赠王保躬求小山石二首  其一",
        "author": "王庭珪",
        "content": "扁舟斗转五溪湾，湘北湘南饱看山。\n袖裏云岑皆寸碧，一拳分手亦何悭。",
        "dynasty": "宋",
        "collection_info": null
    },
    {
        "uuid": "6b6b6d06173cf9c0cca217d8c59dfa8e",
        "title": "寄赠王保躬求小山石二首  其二",
        "author": "王庭珪",
        "content": "岩蟠蛟虎石骨瘦，地饱霜风山脚寒。\n我欲借君修月手，为持玉斧劈烟峦。",
        "dynasty": "宋",
        "collection_info": null
    },
    {
        "uuid": "8d3aed1d8529f663523b9782a931b885",
        "title": "寄子老  其一",
        "author": "王庭珪",
        "content": "半程蹉过夜郎溪，不到昌溪问路岐。\n空使辰州亭下客，隔江招手立多时。",
        "dynasty": "宋",
        "collection_info": null
    },
    {
        "uuid": "fe07de950b2a6045bb7eb87068d91085",
        "title": "寄子老  其二",
        "author": "王庭珪",
        "content": "古锦林边狮子吼，一声惊倒五溪蛮。\n何人来问山中景，寺在千岩万壑间。",
        "dynasty": "宋",
        "collection_info": null
    },
    {
        "uuid": "cdb2b95f377730c0f15f8ca7097d71ff",
        "title": "访清首座观蔷薇二首  其一",
        "author": "王庭珪",
        "content": "红玉蘂攒青玉枝，羣芳凈尽独开时。\n只应天女回轩晚，散得天花满竹篱。",
        "dynasty": "宋",
        "collection_info": null
    },
    {
        "uuid": "db7e722a035bbc4274f026f638f72885",
        "title": "访清首座观蔷薇二首  其二",
        "author": "王庭珪",
        "content": "花开花落春何在，宴坐高僧总不知。\n空色难谩禅伯眼，蔷薇应待老夫诗。",
        "dynasty": "宋",
        "collection_info": null
    },
    {
        "uuid": "5884c221cfb420c375eac6a141542337",
        "title": "赠别陈君授  其一",
        "author": "王庭珪",
        "content": "十载投荒坐献书，忽逢飞诏下荆巫。\n归来好上昇平颂，已死姦谀不足诛。",
        "dynasty": "宋",
        "collection_info": null
    },
    {
        "uuid": "241b6f3781b6591c03bfe9fe97602f59",
        "title": "赠别陈君授  其二",
        "author": "王庭珪",
        "content": "雷雨沅湘振滞冤，皇恩普出九重天。\n乞儿犹恋权门火，应谓死灰能復燃。",
        "dynasty": "宋",
        "collection_info": null
    },
    {
        "uuid": "79528ded07cda356fa68afcca10945f3",
        "title": "离辰州二首  其一",
        "author": "王庭珪",
        "content": "逐客休嗟行路难，归鸿心在杳冥间。\n初惊草尾千重浪，险渡湖头十八滩。",
        "dynasty": "宋",
        "collection_info": null
    },
    {
        "uuid": "ceba954834cbf9ab9e2a73c39c9856eb",
        "title": "离辰州二首  其二",
        "author": "王庭珪",
        "content": "行尽黄茅白苇丛，举头忽见两三峰。\n青青尽出湘天景，如觉身离蛮蜒中。",
        "dynasty": "宋",
        "collection_info": null
    },
    {
        "uuid": "00d3335df714f83ee8027145dafba07b",
        "title": "寻小舟东下忽见巨舰有作",
        "author": "王庭珪",
        "content": "本是蓬头渔钓客，飘如行脚水云僧。\n谁家巨舰和州载，笑我扁舟一叶轻。",
        "dynasty": "宋",
        "collection_info": null
    },
    {
        "uuid": "f41009da3933d4583cc907aa0ea73b3c",
        "title": "次韵任子严  其一",
        "author": "王庭珪",
        "content": "解访江南处士庐，行藏正自与时迂。\n题诗更及夜郎客，此段如今绝世无。",
        "dynasty": "宋",
        "collection_info": null
    },
    {
        "uuid": "09c91bc3a5e08aa66b79040c9a02907c",
        "title": "次韵任子严  其二",
        "author": "王庭珪",
        "content": "君是石渠东观人，小邦聊见宰官身。\n山僧似不孤题品，众角丛中有一麟。",
        "dynasty": "宋",
        "collection_info": null
    },
    {
        "uuid": "5a26c5063b85458612dc3f1e0b60f59e",
        "title": "书觉范诗后",
        "author": "王庭珪",
        "content": "忆探骊龙颔底珠，湘山同赋夜啼乌。\n当时吟罢鬼神泣，此段如今扫地无。",
        "dynasty": "宋",
        "collection_info": null
    },
    {
        "uuid": "a4bb4aa4b283bbb16ec598200abe411e",
        "title": "戏赠文彦明  其一",
        "author": "王庭珪",
        "content": "江淹才尽一双笔，庾信穷生万斛愁。\n对客安能吐佳句，墙东老驵正操矛。",
        "dynasty": "宋",
        "collection_info": null
    },
    {
        "uuid": "4cf44ce41014c45ce0c6959a06cacd6d",
        "title": "戏赠文彦明  其二",
        "author": "王庭珪",
        "content": "酒酣拔剑悲生事，病起扶藜踏浅莎。\n逆旅正如蝴蝶梦，还家试听扊扅歌。",
        "dynasty": "宋",
        "collection_info": null
    },
    {
        "uuid": "9a923a942f0ec25ca6df981a749d05fb",
        "title": "和罗思武作子房孔明二诗见赠  其一",
        "author": "王庭珪",
        "content": "子房夜半参黄石，手握豹韬挥八极。\n苍黄忽起振长流，天地风云皆动色。",
        "dynasty": "宋",
        "collection_info": null
    },
    {
        "uuid": "760fe4a347847eb88749932f484ff0f4",
        "title": "和罗思武作子房孔明二诗见赠  其二",
        "author": "王庭珪",
        "content": "三雄战争海水赤，欲揽英豪扶紫极。\n南阳唤起卧龙人，至今草木生颜色。",
        "dynasty": "宋",
        "collection_info": null
    },
    {
        "uuid": "02ecd5da3b94b117bcfa692a27820bc5",
        "title": "次韵周孟觉记皮老人事三首  其一",
        "author": "王庭珪",
        "content": "百年人物已无余，况说铜人鼓铸初。\n欲着承平旧时事，政须此老助潜夫。",
        "dynasty": "宋",
        "collection_info": null
    },
    {
        "uuid": "cf9ca62332b566b1351989e32c2c2524",
        "title": "次韵周孟觉记皮老人事三首  其二",
        "author": "王庭珪",
        "content": "何物庞眉一老翁，能谈庆历至熙丰。\n只应坐厌听鼙鼓，到处逢人说耳聋。",
        "dynasty": "宋",
        "collection_info": null
    },
    {
        "uuid": "89134ffddc93f87833125dbd48af183c",
        "title": "次韵周孟觉记皮老人事三首  其三",
        "author": "王庭珪",
        "content": "人寿何曾有百年，再逢甲子换新元。\n眼明重见清平日，自可治聋听好言。",
        "dynasty": "宋",
        "collection_info": null
    },
    {
        "uuid": "034c76d60396e09cbfefaa9d6a36b90e",
        "title": "吉州凌波亭月夜",
        "author": "王庭珪",
        "content": "螺浦东边雪浪生，峰头月出半轮明。\n扁舟欲载银蟾去，一听苍龙水底鸣。",
        "dynasty": "宋",
        "collection_info": null
    },
    {
        "uuid": "fd332a530cae57fe318a63f1e8f19c6a",
        "title": "赠日者张谷",
        "author": "王庭珪",
        "content": "夜坐吟诗窜夜郎，君将何术考休祥。\n近来偷得西华法，不敢烦君算短长。",
        "dynasty": "宋",
        "collection_info": null
    },
    {
        "uuid": "a832bc34e18bca6c2d19178f51de57d7",
        "title": "癸未春被召东山益老来贺曰赵州八十犹行脚以诗答之云",
        "author": "王庭珪",
        "content": "八十心犹未悄然，横担拄杖布行纒。\n都城游徧归来日，却使谁还汤水钱。",
        "dynasty": "宋",
        "collection_info": null
    },
    {
        "uuid": "16db2fc9fb87ac849c9989ec04a89eaf",
        "title": "寄张正伯求木樨",
        "author": "王庭珪",
        "content": "九里飞香隔岸闻，绣帘朱户閟清芬。\n千林落蕊扫不尽，分我幽窗一炷云。",
        "dynasty": "宋",
        "collection_info": null
    },
    {
        "uuid": "b0fd3495ffdb6e2b551be97cfc87c03f",
        "title": "送黄秀才归临川",
        "author": "王庭珪",
        "content": "倾盖江头酒一罇，高楼惊坐去如云。\n别君无语独长啸，尚想清音半岭闻。",
        "dynasty": "宋",
        "collection_info": null
    },
    {
        "uuid": "3c2f88e04cd7c2cdca2a0af41bdec08e",
        "title": "夜郎东归黄去非自双井来惠以新诗妙画次韵三绝句赠别  其一",
        "author": "王庭珪",
        "content": "窜逐三危山尽头，出门入门谁与游。\n归来颇復见此客，下笔论诗不肯休。",
        "dynasty": "宋",
        "collection_info": null
    },
    {
        "uuid": "80be47d1a2ff58d3de3d763c0f645b76",
        "title": "夜郎东归黄去非自双井来惠以新诗妙画次韵三绝句赠别  其二",
        "author": "王庭珪",
        "content": "派后江西出一枝，传家句法自新奇。\n诸方知子善哮吼，恐是窟中狮子儿。",
        "dynasty": "宋",
        "collection_info": null
    },
    {
        "uuid": "e3f99eb30abd2f1cb7952ff1b91f7cd3",
        "title": "夜郎东归黄去非自双井来惠以新诗妙画次韵三绝句赠别  其三",
        "author": "王庭珪",
        "content": "细看君诗如看画，无声诗裏画何如。\n蟠胸秀句吐不尽，落笔因成赤鲤鱼。",
        "dynasty": "宋",
        "collection_info": null
    },
    {
        "uuid": "a9994f5a12bb756bcef0c7c04bb281b0",
        "title": "赠别僧绍存  其一",
        "author": "王庭珪",
        "content": "住山骨相无人识，何处头陀忽扣关。\n第一座中闻謦欬，已知输却大沩山。",
        "dynasty": "宋",
        "collection_info": null
    },
    {
        "uuid": "2b6517ffdab95a40df283af7c2568190",
        "title": "赠别僧绍存  其二",
        "author": "王庭珪",
        "content": "踢倒凈瓶呼木𣔻，华林已坐一生穷。\n却教一座沩山主，都在头陀相法中。",
        "dynasty": "宋",
        "collection_info": null
    },
    {
        "uuid": "e91f9f88da4346a31c73045e58330c87",
        "title": "和赵伯达二绝句  其一",
        "author": "王庭珪",
        "content": "王孙疑是李长吉，诗句兼如孟浩然。\n乱后相逢初识面，便当倾廪与谈天。",
        "dynasty": "宋",
        "collection_info": null
    },
    {
        "uuid": "d49b576fecb30052e018ed1cc6dadbd5",
        "title": "和赵伯达二绝句  其二",
        "author": "王庭珪",
        "content": "邂逅闻弦即赏音，况逢清境夜携琴。\n一罇相遇烟霞外，不废江湖万里心。",
        "dynasty": "宋",
        "collection_info": null
    },
    {
        "uuid": "5179f098b74b13f44ec27ab172e07b35",
        "title": "次韵彭青老咏雪三绝句  其一",
        "author": "王庭珪",
        "content": "雪窗未怕笔头干，能写春江三峡寒。\n笑指渔翁卧蓬裏，不知流下钓鱼竿。",
        "dynasty": "宋",
        "collection_info": null
    },
    {
        "uuid": "86112a3755b4956e5dff5ae30b916244",
        "title": "次韵彭青老咏雪三绝句  其二",
        "author": "王庭珪",
        "content": "天公剪水散花林，试比江梅色浅深。\n梁苑词人能赋咏，终篇不作苦寒吟。",
        "dynasty": "宋",
        "collection_info": null
    },
    {
        "uuid": "6e8c048807b2fa53de3ad21eaf8ea739",
        "title": "次韵彭青老咏雪三绝句  其三",
        "author": "王庭珪",
        "content": "莫倚雪车诗句好，池台草木待春风。\n稍晴更上高楼望，要看余霞散晚红。",
        "dynasty": "宋",
        "collection_info": null
    },
    {
        "uuid": "e897f089f5322620a309391f940ec0af",
        "title": "赠曦上人二绝句  其一",
        "author": "王庭珪",
        "content": "学诗真似学参禅，水在瓶中月在天。\n夜半鸣钟惊大众，斩新得句忽成篇。",
        "dynasty": "宋",
        "collection_info": null
    },
    {
        "uuid": "d617e960597d6a31d5e5d69ec28e3599",
        "title": "赠曦上人二绝句  其二",
        "author": "王庭珪",
        "content": "寺倚村南涧水开，终年行脚看山回。\n卢仝欲洗尘埃渇，入寺却愁曦未来。",
        "dynasty": "宋",
        "collection_info": null
    },
    {
        "uuid": "2df18a4140e46be75a6589cb9ca41c3d",
        "title": "次韵刘惠直梅花二绝句  其一",
        "author": "王庭珪",
        "content": "雪压寒梢玉作容，岭头相见又东风。\n人间欲问春消息，半在竹桥溪影中。",
        "dynasty": "宋",
        "collection_info": null
    },
    {
        "uuid": "2eddd6fa3b9d23099d7cc4508a6ff459",
        "title": "次韵刘惠直梅花二绝句  其二",
        "author": "王庭珪",
        "content": "吴姬玉面如相识，寒立山隈欲下来。\n先与江南作春色，一枝倾倒向人开。",
        "dynasty": "宋",
        "collection_info": null
    },
    {
        "uuid": "a0a6792ef548ea18abf655989fc99380",
        "title": "夜郎归日答葛令惠诗",
        "author": "王庭珪",
        "content": "七载投荒万里余，交游半作晓星疏。\n门前梅柳换新叶，忽得故人相问书。",
        "dynasty": "宋",
        "collection_info": null
    },
    {
        "uuid": "d12f42049b0a69b8e743c02679412675",
        "title": "南岳张道人见访言论亹亹若有所自非鹿鹿然者也摭其语作诗赠之三十年相见为汝掀髯一笑考其所自也",
        "author": "王庭珪",
        "content": "唤起赤龙耕玉池，池边龙虎自交驰。\n周天一毂三十辐，十二楼前看雪飞。",
        "dynasty": "宋",
        "collection_info": null
    },
    {
        "uuid": "8a565901d94c3194c2945c7d13b17cf1",
        "title": "次韵李宜仲以诗寄龙涎三首  其一",
        "author": "王庭珪",
        "content": "愁眉此日为君开，谁道岭南无雁回。\n邂逅江南逢驿使，龙涎风味敌官梅。",
        "dynasty": "宋",
        "collection_info": null
    },
    {
        "uuid": "ffa4bd9f6bc19427ce3a05ea6efaaeac",
        "title": "次韵李宜仲以诗寄龙涎三首  其二",
        "author": "王庭珪",
        "content": "鹊噪柴门晓未开，香风撩我梦惊回。\n恨无好句酬高咏，唤起谪仙苏与梅。",
        "dynasty": "宋",
        "collection_info": null
    },
    {
        "uuid": "8301a22744812c5110aa35ee24130dde",
        "title": "次韵李宜仲以诗寄龙涎三首  其三",
        "author": "王庭珪",
        "content": "谤投山箧书犹在，力挽九关天可回。\n胡不北归陈苦语，莫贪南海恋甜梅。",
        "dynasty": "宋",
        "collection_info": null
    },
    {
        "uuid": "c6957bf37e10793167159b5ab96dfcf9",
        "title": "戏向文刚生子",
        "author": "王庭珪",
        "content": "平生只欠掌中珠，天与此儿聊慰渠。\n郎罢新来着綵服，要令啼戏觅银鱼。",
        "dynasty": "宋",
        "collection_info": null
    },
    {
        "uuid": "c5c804c7583f36d332a137a765556b51",
        "title": "和曾英伯",
        "author": "王庭珪",
        "content": "江东渭北关心事，罇酒论文更不疑。\n马上皱眉应得句，诗筒聊復寄微之。",
        "dynasty": "宋",
        "collection_info": null
    },
    {
        "uuid": "f190fd767146e199e21402255bfe3628",
        "title": "雷秀才尝学诗于吕居仁能谈江西宗派中事辄次居仁韵二绝赠行  其一",
        "author": "王庭珪",
        "content": "逐客归寻溪上居，钓竿犹挂洞庭湖。\n忽逢雷子谈诗派，传法传衣共一途。",
        "dynasty": "宋",
        "collection_info": null
    },
    {
        "uuid": "f83f5a67bf32e56d959883840fad6919",
        "title": "雷秀才尝学诗于吕居仁能谈江西宗派中事辄次居仁韵二绝赠行  其二",
        "author": "王庭珪",
        "content": "闻有牙籖万卷藏，槐花应笑举人忙。\n向来阅士知多少，他日昂霄见此郎。",
        "dynasty": "宋",
        "collection_info": null
    },
    {
        "uuid": "75a10c29baedf5ce920d8b7885be9fac",
        "title": "周秀才取古物作十绝句见惠如丰城临平鼓之类作一绝句题其后",
        "author": "王庭珪",
        "content": "众宝沈埋万古悲，斩新拈出更题诗。\n临平石鼓无人识，谁把铜鱼作鼓椎。",
        "dynasty": "宋",
        "collection_info": null
    },
    {
        "uuid": "78ece548c9aad6b94f6a77650e355e27",
        "title": "赠写真胡生二绝句  其一",
        "author": "王庭珪",
        "content": "欲貌卢溪真面目，非儒非佛亦非仙。\n莫将踏碓卢行者，唤作骑驴孟浩然。",
        "dynasty": "宋",
        "collection_info": null
    },
    {
        "uuid": "8e5e22b66f1d23d76517d5a3393cf1f5",
        "title": "赠写真胡生二绝句  其二",
        "author": "王庭珪",
        "content": "误着儒衣到骨穷，儿童拍手笑衰翁。\n钓鱼艇子今无恙，置我五湖烟雨中。",
        "dynasty": "宋",
        "collection_info": null
    },
    {
        "uuid": "22ba5312e170330d901451d1a1820871",
        "title": "八月十四夜彦和置酒待月遇雨",
        "author": "王庭珪",
        "content": "君方置酒待月明，便有微云薄太清。\n雨罢阴云尝解驳，且教霖雨慰苍生。",
        "dynasty": "宋",
        "collection_info": null
    },
    {
        "uuid": "685a24b2fa16428821187334c21c6cb9",
        "title": "次前题两首  其一",
        "author": "王庭珪",
        "content": "玉宇初凉江练静，夜深风雨更凄清。\n从教洗出峰头路，云破星翻月自生。",
        "dynasty": "宋",
        "collection_info": null
    },
    {
        "uuid": "8b798ff2eabd356a2b878f7ac6f50cda",
        "title": "次前题两首  其二",
        "author": "王庭珪",
        "content": "坐待凉蟾雨欲倾，一罇相对晚风清。\n甲兵正要天河洗，秉烛无妨对曲生。",
        "dynasty": "宋",
        "collection_info": null
    },
    {
        "uuid": "00bba4d583572345ad65eee02229fdbd",
        "title": "观兢渡次壁间绝句四首  其一",
        "author": "王庭珪",
        "content": "共坐南窗待月明，云间忽见大江横。\n钓鱼船上谁家笛，吹出骚人万古情。",
        "dynasty": "宋",
        "collection_info": null
    },
    {
        "uuid": "2a0040793ee4b5bf8ac6803506fe8379",
        "title": "观兢渡次壁间绝句四首  其二",
        "author": "王庭珪",
        "content": "红旗画鼓照江明，两岸争看万目横。\n夺得锦标谁助喜，呼声动地见真情。",
        "dynasty": "宋",
        "collection_info": null
    },
    {
        "uuid": "f6e4f6bc0255c7eb2fe86fa484813f3f",
        "title": "观兢渡次壁间绝句四首  其三",
        "author": "王庭珪",
        "content": "昔年买酒论文地，回雁峰前雁阵横。\n白首相逢夜郎道，不因生死见交情。",
        "dynasty": "宋",
        "collection_info": null
    },
    {
        "uuid": "65b4c879d820b8457d2102b9cdbbb176",
        "title": "观兢渡次壁间绝句四首  其四",
        "author": "王庭珪",
        "content": "心如止水贮空明，还似虚舟尽日横。\n妙语忽然穿月胁，笔端那有俗间情。",
        "dynasty": "宋",
        "collection_info": null
    },
    {
        "uuid": "145150373919f5e7a3a887b6bcb886a5",
        "title": "谢子发惠茶",
        "author": "王庭珪",
        "content": "打门谁送双圆璧，惊觉茅檐昼日眠。\n便觉清风生两腋，梦魂飞到月轮边。",
        "dynasty": "宋",
        "collection_info": null
    },
    {
        "uuid": "0907e246d1abcdfaf58c5aeebef7f869",
        "title": "谒僧惠端不遇",
        "author": "王庭珪",
        "content": "僧扉深倚碧岩隈，何处看云久未回。\n日暮鸣钟应不语，嗔人马迹涴苍苔。",
        "dynasty": "宋",
        "collection_info": null
    },
    {
        "uuid": "6d3aa2dd366f69a15c672ca0603126df",
        "title": "和刘端礼  其一",
        "author": "王庭珪",
        "content": "槐花又是一番黄，天马飘飘不可缰。\n但得顷田耕负郭，肯将斗酒博西凉。",
        "dynasty": "宋",
        "collection_info": null
    },
    {
        "uuid": "87a6d8833103b377b2158c84864975aa",
        "title": "和刘端礼  其二",
        "author": "王庭珪",
        "content": "白面书生铁作肝，风雨未动剑长闲。\n何时去斩匈奴首，直取西凉尽处山。",
        "dynasty": "宋",
        "collection_info": null
    },
    {
        "uuid": "13d0a387a68faf5f9806d8ab894d813b",
        "title": "和刘端礼  其三",
        "author": "王庭珪",
        "content": "才如天马岂能羁，争看云霓笔下飞。\n龌龊不须谈细务，徤毫留对冕旒挥。",
        "dynasty": "宋",
        "collection_info": null
    },
    {
        "uuid": "6d9c2c978608f843e03e3105da074365",
        "title": "国材侄送林檎",
        "author": "王庭珪",
        "content": "嫩红轻拂女儿脸，浅绿深堆玛瑙盘。\n草木若能成好字，来年早寄一枝看。",
        "dynasty": "宋",
        "collection_info": null
    },
    {
        "uuid": "4c1bbd5fc22f31e3e82a62d8ea18a487",
        "title": "赠清首座",
        "author": "王庭珪",
        "content": "上堂何事更论量，还我珠来本自光。\n未识飞猿岭头峻，两回掀倒夹山床。",
        "dynasty": "宋",
        "collection_info": null
    },
    {
        "uuid": "5d38bc430e465def99329476785d4da6",
        "title": "和裴主簿桃花",
        "author": "王庭珪",
        "content": "近水浅桃不忍看，似临清镜惜红颜。\n骑驴主簿吟诗瘦，应秃千毫笔管斑。",
        "dynasty": "宋",
        "collection_info": null
    },
    {
        "uuid": "061d84c9777009cb21cc2651de9e0b8b",
        "title": "秋兰寄知县陈邦直",
        "author": "王庭珪",
        "content": "昨夜西风茁紫芽，不应独着野人家。\n安仁未倦栽桃李，添此清香一种花。",
        "dynasty": "宋",
        "collection_info": null
    },
    {
        "uuid": "cf0e4c088e22bcaed1d9a6bcac9092a8",
        "title": "和答邦直二首  其一",
        "author": "王庭珪",
        "content": "惠爱如兰正吐芽，芳风吹落几千家。\n明年催直金銮殿，龙口飘香看百花。",
        "dynasty": "宋",
        "collection_info": null
    },
    {
        "uuid": "dd8990a1895b82dce211e45962b1aba4",
        "title": "和答邦直二首  其二",
        "author": "王庭珪",
        "content": "系出拾遗扬马后，清词丽句復名家。\n岂惟草木遭题品，大笔行当判五花。",
        "dynasty": "宋",
        "collection_info": null
    },
    {
        "uuid": "6ad97d201c48f7fd122281ac35d4b66c",
        "title": "美胡烈臣晚年生子",
        "author": "王庭珪",
        "content": "老蚌生珠喜可涯，穷阎得宝亦堪夸。\n如今七歳诵千字，他日端能读五车。",
        "dynasty": "宋",
        "collection_info": null
    },
    {
        "uuid": "c58c266132cfe4546628fe9c48ca4d84",
        "title": "和彭养正陈令尹",
        "author": "王庭珪",
        "content": "气压秋园百草芽，风流宜在令君家。\n但倾绿蚁伴清客，莫羡黄金刻藓花。",
        "dynasty": "宋",
        "collection_info": null
    },
    {
        "uuid": "f45f7d864314b9c58c00b96727ce0f3a",
        "title": "和刘元弼见招",
        "author": "王庭珪",
        "content": "玉壶沽酒挈青丝，及取春风花发时。\n便把一罇留客醉，莫教红雨洗残枝。",
        "dynasty": "宋",
        "collection_info": null
    },
    {
        "uuid": "9d0f5356d9a4dd923d1021e2f9069540",
        "title": "赠相士",
        "author": "王庭珪",
        "content": "富贵本非吾辈事，老来宁復问穷通。\n余龄几许君知否，愿作昇平一老翁。",
        "dynasty": "宋",
        "collection_info": null
    },
    {
        "uuid": "801407f482740879b5d3f1387290babc",
        "title": "问讯王道之病",
        "author": "王庭珪",
        "content": "居士病从何处起，我今往问与谁俱。\n室中三万二千座，更许卢溪下语无。",
        "dynasty": "宋",
        "collection_info": null
    },
    {
        "uuid": "2ebe9c1d296c55b25e3c5d092cbf82bd",
        "title": "赠宜春笔工",
        "author": "王庭珪",
        "content": "宜城一变宣城様，入手便如锥画沙。\n但喜中书头未秃，不妨诗老梦生花。",
        "dynasty": "宋",
        "collection_info": null
    },
    {
        "uuid": "fa92dc1240498b6b6295c8074b52f93c",
        "title": "步芳园",
        "author": "王庭珪",
        "content": "密栽桃李碍车轮，柳下风微不动尘。\n已办寻春蜡双屐，飞花满地草如茵。",
        "dynasty": "宋",
        "collection_info": null
    },
    {
        "uuid": "dfacf9ce3de89560b2b1ec9b7306c395",
        "title": "湖头观桃李四绝句  其一",
        "author": "王庭珪",
        "content": "路转烟村万木春，村深疑有避秦人。\n山农出谷惊相问，不信边头有战尘。",
        "dynasty": "宋",
        "collection_info": null
    },
    {
        "uuid": "ef6148d4a5219adf526bc66dbe54e6eb",
        "title": "湖头观桃李四绝句  其二",
        "author": "王庭珪",
        "content": "朝骑一马暮还归，尽日花间觅句迟。\n黄四娘家谁敢道，古来惟有少陵诗。",
        "dynasty": "宋",
        "collection_info": null
    },
    {
        "uuid": "342607f3a738b039008b1d5b5f696a68",
        "title": "湖头观桃李四绝句  其三",
        "author": "王庭珪",
        "content": "城裏池台俗俭穷，却来城外探东风。\n曲栏幽槛趣不远，春在郊原浩荡中。",
        "dynasty": "宋",
        "collection_info": null
    },
    {
        "uuid": "c29b1224c659008a416f20fa5e6a3afc",
        "title": "湖头观桃李四绝句  其四",
        "author": "王庭珪",
        "content": "春入千林烟雨中，桃花李花能白红。\n一时草木披锦绣，十里吹香坠晚风。",
        "dynasty": "宋",
        "collection_info": null
    },
    {
        "uuid": "38bc275c75673fca2e91bcf3847b98eb",
        "title": "茉莉花三绝句  其一",
        "author": "王庭珪",
        "content": "纤云捲尽日西流，人在瑶池宴未休。\n王母欲归香满路，晓风吹下玉搔头。",
        "dynasty": "宋",
        "collection_info": null
    },
    {
        "uuid": "e0044e9ee3f0e86075861b083137d8cf",
        "title": "茉莉花三绝句  其二",
        "author": "王庭珪",
        "content": "火云烧野叶声干，历眼谁知玉蕊寒。\n疑是羣仙来下降，夜深时听佩珊珊。",
        "dynasty": "宋",
        "collection_info": null
    },
    {
        "uuid": "6fccec366bbb86227c06889357e5245e",
        "title": "茉莉花三绝句  其三",
        "author": "王庭珪",
        "content": "逆鼻清香小不分，冰肌一洗瘴江昏。\n岭头未负春消息，恐是梅花欲返魂。",
        "dynasty": "宋",
        "collection_info": null
    },
    {
        "uuid": "ea42fecb88768fcc70ccfbeec15a9e31",
        "title": "挽刘美中尚书",
        "author": "王庭珪",
        "content": "公方持槖我休官，握手平生出肺肝。\n岂是尚书先着履，须知处士不弹冠。\n文章进直金銮殿，槽枥空余宝马鞍。\n忍看铭旌下螺浦，再携斗酒饯江干。",
        "dynasty": "宋",
        "collection_info": null
    },
    {
        "uuid": "0c4918ff038253dddea1e964a675a1a3",
        "title": "挽彭子从郎中",
        "author": "王庭珪",
        "content": "岭北岭南持使节，湖西兼总大农钱。\n庙堂正赖持国计，蓬岛祗为蜕骨仙。\n郎省尚虚丹禁地，铭旌忽上洞庭船。\n衣冠不许挂神武，端谓犹堪济巨川。",
        "dynasty": "宋",
        "collection_info": null
    },
    {
        "uuid": "dc0c42a711e6af19ef00b587e4f0611e",
        "title": "挽王自然二首  其一",
        "author": "王庭珪",
        "content": "耆旧风流绝后尘，尚容晚歳接冠巾。\n英豪取友半天下，论议常倾一座人。\n横槊阵前工草檄，结庐江上老垂纶。\n只今遗像髯如棘，犹足堂堂耸缙绅。",
        "dynasty": "宋",
        "collection_info": null
    },
    {
        "uuid": "b78d3addb4285e1df08de1a1d14f5c02",
        "title": "挽王自然二首  其二",
        "author": "王庭珪",
        "content": "衣冠南渡塞螺川，始识蓬莱王自然。\n舌捲风雷翻海岳，学穷精祲出人天。\n归来元亮荒三径，老去扬雄有一廛。\n斗酒隻鸡思欲致，无因下马拜新阡。",
        "dynasty": "宋",
        "collection_info": null
    },
    {
        "uuid": "832ebbd38e193bf1bdbf8152ec720f67",
        "title": "挽王夫人",
        "author": "王庭珪",
        "content": "忆昔诸郎从板舆，当时人物渡江初。\n蓬莱阙外双飞鹤，葬会漳南数郡车。\n魄已成仙归阆苑，儿方着足上云衢。\n紫微即日趋严召，八座无因问起居。",
        "dynasty": "宋",
        "collection_info": null
    },
    {
        "uuid": "dccba6b8dcc7df97b0292f864a745fda",
        "title": "挽卢宜人二首  其一",
        "author": "王庭珪",
        "content": "崔卢唐旧族，谱系自名门。\n子舍三珠树，思刘七耳孙。\n是行将贵显，不及问平反。\n坐脱无凡语，人传有至言。",
        "dynasty": "宋",
        "collection_info": null
    },
    {
        "uuid": "d0085d95400b41aa546ad4e569a8aa5e",
        "title": "挽卢宜人二首  其二",
        "author": "王庭珪",
        "content": "高风林下闺门裏，几岁长斋绣佛前。\n夫子雄才尹天邑，清魂独乐上蓬仙。\n化为双鹤何方客，来置束刍南郡贤。\n会致送车填广陌，他时彤史亦须编。",
        "dynasty": "宋",
        "collection_info": null
    },
    {
        "uuid": "a92096d2d85883751cca363f86bb4a1b",
        "title": "挽黄忠臣二首  其一",
        "author": "王庭珪",
        "content": "忆昔相逢子少年，诗书从我日磨研。\n平生极力欲推挽，世事惊人忽变迁。\n未辩嘘枯送天上，忍收遗骨葬江边。\n双亲白髪终身恨，不见青衫落眼前。",
        "dynasty": "宋",
        "collection_info": null
    },
    {
        "uuid": "5a00e34f2b7497c22bd049dd46494666",
        "title": "挽黄忠臣二首  其二",
        "author": "王庭珪",
        "content": "书报登科墨未干，已闻弔客在门阑。\n只传金榜升华省，不得丹梯上广寒。\n赋就两番随计吏，花开一日遍长安。\n谁知鬼录南宫籍，却作修文地下官。",
        "dynasty": "宋",
        "collection_info": null
    },
    {
        "uuid": "3d27a41275f44f89467e282354df46dd",
        "title": "挽戴彦成通判",
        "author": "王庭珪",
        "content": "早岁同充上国宾，与君先占广寒春。\n青云尚记当时事，黄土今埋如此人。\n别驾朱幡泥饰屏，萦纡茜绶带铜银。\n生前富贵无余恨，痛念堂遗白髪亲。",
        "dynasty": "宋",
        "collection_info": null
    },
    {
        "uuid": "159785c8d6b409d8606c23decd9a0fe8",
        "title": "挽刘公弼",
        "author": "王庭珪",
        "content": "弟兄词赋喧场屋，晚岁乡闾誉益譁。\n窗下残编雕草木，壁间遗翰走龙蛇。\n蜡余几緉游山屐，书满千篇载鹿车。\n痛惜蒲轮迎未果，寝门来哭泪横斜。",
        "dynasty": "宋",
        "collection_info": null
    },
    {
        "uuid": "a0a08122b4258e70c545f6cf6158ec80",
        "title": "挽王修华",
        "author": "王庭珪",
        "content": "督赋宁居中上科，治身从此得名多。\n不闻老父踰垣走，且听儿童载道歌。\n吏不捉人真快乐，庭无留事足中和。\n邦民尽作婴儿泣，忍送輀车返烂柯。",
        "dynasty": "宋",
        "collection_info": null
    },
    {
        "uuid": "422e9de9c35b99d452a5b018e8bf2fc1",
        "title": "挽刘英臣",
        "author": "王庭珪",
        "content": "累世以赀雄里闾，惟公挟策似寒儒。\n欲将那律九经库，定胜江陵千木奴。\n玉树诸郎新命贵，锦囊丹诰宠光殊。\n当时籍甚吴丞相，恩泽今归两凤雏。",
        "dynasty": "宋",
        "collection_info": null
    },
    {
        "uuid": "e93b6a867eac07976d44e2bc50360397",
        "title": "挽徐子平  其一",
        "author": "王庭珪",
        "content": "数椽破屋临溪水，日日读书喧四邻。\n白首传经穷到骨，清风入座静无尘。\n堆窗史传千张纸，过隙光阴一转轮。\n富贵掀天亦埃灭，今时何必叹斯人。",
        "dynasty": "宋",
        "collection_info": null
    },
    {
        "uuid": "68ea58cf102e50aa0c8c6d30f2e4d03b",
        "title": "挽徐子平  其二",
        "author": "王庭珪",
        "content": "季子过徐因挂剑，吾诗似剑敢欺徐。\n才华本自轻场屋，诂训犹堪授里闾。\n踏雪打门人问字，载殽从学酒盈车。\n儿童诵得平生赋，不是兔园遗下书。",
        "dynasty": "宋",
        "collection_info": null
    },
    {
        "uuid": "42f160a8feacd567527b2bd9a2942f6c",
        "title": "挽罗荆老",
        "author": "王庭珪",
        "content": "初挟儒书战举场，弟兄旗鼓亦相当。\n探囊聊復起人死，繫肘空余济世方。\n汉苑旧尝知姓字，壶天今别有仙乡。\n老龙犹抱玉函诀，夜扣柴门乞酒浆。",
        "dynasty": "宋",
        "collection_info": null
    },
    {
        "uuid": "3c302b28cf3e1a88c770d20dd791d2b6",
        "title": "挽郑教授",
        "author": "王庭珪",
        "content": "仰高虽未接华裾，清论时容着野夫。\n挂剑未能临死穴，隔江何处奠生刍。\n凄凉陶令松三径，寂寞扬雄宅一区。\n插架尚余三万轴，传家宜有凤凰雏。",
        "dynasty": "宋",
        "collection_info": null
    },
    {
        "uuid": "15c541eec258a9567c69871657b0d086",
        "title": "挽曾氏安人",
        "author": "王庭珪",
        "content": "令仪早出闺中秀，少日来归丞相家。\n能以功名勉夫子，忍看旌旐起悲笳。\n锦囊篆字金装出，玉佩鸣裾帔有霞。\n赠典有加儿亦贵，诰黄新墨字如鸦。",
        "dynasty": "宋",
        "collection_info": null
    },
    {
        "uuid": "91025820c272fed4c269e0accc34af94",
        "title": "挽范孺人",
        "author": "王庭珪",
        "content": "少日来归奉藻苹，一门冠盖拥朱轮。\n平生未识德公嫂，比岁纔依孟母邻。\n魂返蓬莱三万里，鹤归华表几千春。\n南州高士应匍匐，忍看灵车下北津。",
        "dynasty": "宋",
        "collection_info": null
    },
    {
        "uuid": "4e9e82bbb0f0f049a908c707d8fe25e3",
        "title": "挽瞿氏",
        "author": "王庭珪",
        "content": "徒身诸福寿尤丰，魄返仙曹第几宫。\n西土梦星生太白，东床选壻得梁鸿。\n岂无名士当时论，自有夫人林下风。\n来弔不知何处客，化为双鹤却飞空。",
        "dynasty": "宋",
        "collection_info": null
    },
    {
        "uuid": "6021a69962492d7ca85dfd1ece9e1ce0",
        "title": "挽易氏",
        "author": "王庭珪",
        "content": "媪有才子邻我居，父老欲起高门闾。\n此媪不知家有无，但典髻鬟供买书。\n今朝恸哭城南道，忍送丧车入秋草。\n预愁来岁寒食时，不见襄阳德公嫂。",
        "dynasty": "宋",
        "collection_info": null
    },
    {
        "uuid": "e244a165deae694b847cc947d8719a88",
        "title": "挽刘子仪",
        "author": "王庭珪",
        "content": "鬼伯歌朝露，归魂掩夜泉。\n起家诗礼盛，折桂弟兄贤。\n箭落双鵰日，君当化鹤年。\n阿鸿今已贵，飞去欲摩天。",
        "dynasty": "宋",
        "collection_info": null
    },
    {
        "uuid": "0874faa7468bb83744d2d287a7613fb2",
        "title": "挽欧阳仁叟",
        "author": "王庭珪",
        "content": "郡从簪缨贵，驺僮意气华。\n呼卢晋公子，大侠鲁朱家。\n锦臂夸豪放，银鞍走狭斜。\n忍寻桃径裏，无主亦开花。",
        "dynasty": "宋",
        "collection_info": null
    },
    {
        "uuid": "939939a2309e730563c65c9724e1baa9",
        "title": "挽张氏安人",
        "author": "王庭珪",
        "content": "母子未相识，哀号彻九穹。\n一生何敢望，万里忽相逢。\n綵服旧儿戏，锦囊新诰封。\n悲歌满行路，千载想遗风。",
        "dynasty": "宋",
        "collection_info": null
    },
    {
        "uuid": "f70545b942411cb25c9df5e3f766fe45",
        "title": "挽欧阳宜人",
        "author": "王庭珪",
        "content": "渤海家声赫，先朝御史孙。\n霞冠宜象服，腰笏拥鱼轩。\n五福寿尤贵，两儿名更喧。\n惟嗟汉阳远，不及问平反。",
        "dynasty": "宋",
        "collection_info": null
    },
    {
        "uuid": "ce8445ca66e77ac872413d900fd542d2",
        "title": "挽王氏夫人",
        "author": "王庭珪",
        "content": "岁歉倾禾粟，宾来剪髪鬟。\n其人今已朽，此事古尤难。\n斜日衔峰顶，秋风想佩环。\n出门惊弔客，双鹤下云间。",
        "dynasty": "宋",
        "collection_info": null
    },
    {
        "uuid": "2b8840a3c707de43b2bd3db6b8616192",
        "title": "挽王氏孺人",
        "author": "王庭珪",
        "content": "赐爵逢千载，皇恩下九关。\n诰词金篆字，珩佩玉连环。\n陶母今有后，莱衣不復斑。\n哀歌堪挽绋，徒有涙澘澘。",
        "dynasty": "宋",
        "collection_info": null
    },
    {
        "uuid": "748e33d0463eab338e3e833605e0b43f",
        "title": "挽郭氏孺人",
        "author": "王庭珪",
        "content": "择对真佳壻，传家好弟兄。\n魂飞瑶海岸，风断玉箫声。\n举案人何在，埋文谁作铭。\n潘郎今未老，他日看襃荣。",
        "dynasty": "宋",
        "collection_info": null
    },
    {
        "uuid": "681d8c20f9757093651b59079b5f5e36",
        "title": "挽聂氏孺人",
        "author": "王庭珪",
        "content": "陇上庞公女，相家裴十娘。\n空门参白足，佳壻得黄香。\n木马风前响，莲花火裏芳。\n弥陀真乐土，环佩响锵锵。",
        "dynasty": "宋",
        "collection_info": null
    },
    {
        "uuid": "bd9c61052bbce6678d7a37867b275d5e",
        "title": "挽露氏恭人",
        "author": "王庭珪",
        "content": "华胄东京旧，青楼大道边。\n渡江离险阻，举族得安全。\n追赏荣身后，褒封及眼前。\n清魂在蓬岛，彷佛缀羣仙。",
        "dynasty": "宋",
        "collection_info": null
    },
    {
        "uuid": "f93404e19fb4c200e74a53a554348ee2",
        "title": "挽丁陶明县尉",
        "author": "王庭珪",
        "content": "东南作尉本神仙，化鹤家声亦宛然。\n临欲骑鱼归海岛，犹能跃马拓弓絃。\n花间载酒经旬日，陌上悲歌隔九泉。\n尚有读书台下月，夜深还照碧池边。",
        "dynasty": "宋",
        "collection_info": null
    },
    {
        "uuid": "4ff16dbdfa7bcb4c1ac345c0c2a10709",
        "title": "挽刘宗望",
        "author": "王庭珪",
        "content": "何年来卧北山霞，犹指海边团练家。\n手把方书妙耕种，门高闾巷独清华。\n两儿驹齿日千里，万卷牙籖架五车。\n风动松篁起萧瑟，不堪回首听悲笳。",
        "dynasty": "宋",
        "collection_info": null
    },
    {
        "uuid": "f7bb19d1cac4ba8f85c60f381f29a06f",
        "title": "萧泷庙迎神诗",
        "author": "王庭珪",
        "content": "泷神何年此列宫，神之来兮雨溟蒙。\n雷公击鼓驱羣龙，神之灵兮与天通。\n十日五日一雨风，物无疵疠年谷丰。\n泷民事神甚严恭，牲羞荐酒罗鼓钟。\n湍虽汹涌长年工，不闻船石相撞舂。\n孰知此者神之功，宜歌此曲传无穷。",
        "dynasty": "宋",
        "collection_info": null
    },
    {
        "uuid": "4343227f7e093e6eea48b6ba8faa50d1",
        "title": "干龙节致语口号",
        "author": "王庭珪",
        "content": "红日初生碧海边，蓬莱金殿起晴烟。\n几重瑞气笼双阙，万室欢声动九天。\n百二山河扶宝祚，两阶干羽舞文砖。\n遥闻葱岭新都护，愿举霞觞祝万年。",
        "dynasty": "宋",
        "collection_info": null
    },
    {
        "uuid": "536c0f760f2d06027e89c6b2058fcdb2",
        "title": "天申节致语",
        "author": "王庭珪",
        "content": "乐事初从天上传，慈宁宫在曰华边。\n庆逢诞节张钧乐，奏举遐方锡御筵。\n满殿熏风旗彩动，一墀鸣玉佩声喧。\n遥闻仪鳯随韶奏，报道君王寿万年。",
        "dynasty": "宋",
        "collection_info": null
    },
    {
        "uuid": "d5b2376e59477f9daae5786f15033140",
        "title": "阅军致语口号",
        "author": "王庭珪",
        "content": "秀岭东边今日晴，千兵绕出阵云平。\n长枪大剑遮行路，后虎前貔拥使旌。\n看拓弓弦声霹雳，愿回甲马扫欃枪。\n山农野叟何曾识，来听秋风鼓角声。",
        "dynasty": "宋",
        "collection_info": null
    },
    {
        "uuid": "2dcf90615357aaf85a508bbf22421444",
        "title": "高峰禅寺修殿疏偈",
        "author": "王庭珪",
        "content": "绀殿倾颓几十秋，佛应不语阿难愁。\n诸方檀越宜兴念，共出把茅来盖头。",
        "dynasty": "宋",
        "collection_info": null
    },
    {
        "uuid": "02730ec4cd508468b57fb906f21f4423",
        "title": "迁善斋铭",
        "author": "王庭珪",
        "content": "击石出火，鼓钟得声。\n不鼓不击，寂无声形。\n人之有善，物中最灵。\n揉以学问，其识乃明。\n跛鼈千里，六骥不行。\n玉不加琢，器何由成。\n吾观成叔，挺挺有立。\n学有渊源，家声爀熠。\n深山大泽，龙蛇蟠蛰。\n实无所迁，假迁而入。\n犹天之升，不落阶级。\n参辰殊途，追莫能及。",
        "dynasty": "宋",
        "collection_info": null
    },
    {
        "uuid": "5be3ec926197306d6b79df8f94d4fd1c",
        "title": "惠端琴铭",
        "author": "王庭珪",
        "content": "大江之西，卢水之阴。\n有三昧手，斲无量音。\n震动法窟，是为老端之琴。\n盖尝求师于海中，登蓬莱阆风之岑，听海水林木之萧森。\n采枯桐以寄其妙绝，信哉点瓦砾而成金。",
        "dynasty": "宋",
        "collection_info": null
    },
    {
        "uuid": "bb165268c66b0e161b58a418cb93f14b",
        "title": "琴铭",
        "author": "王庭珪",
        "content": "桐生高冈，斧出月窟。\n斵而成器，神藏鬼没。\n此一物也，与宝剑相携于卢溪之上，三者皆天下之英物。",
        "dynasty": "宋",
        "collection_info": null
    },
    {
        "uuid": "df681f94a749b08daf3e983adf43a78a",
        "title": "惠门寺钟铭",
        "author": "王庭珪",
        "content": "万动俱寂，如大虚空。\n虚空无椎，何物为钟。\n傍震万壑，高闻九穹。\n声缘何起，吾知所从。\n钟邪椎耶，莫尸其功。\n隐如雷霆，在大千中。",
        "dynasty": "宋",
        "collection_info": null
    },
    {
        "uuid": "6158662a573a0f6e8869c78ee0a1364a",
        "title": "宝珠寺钟铭",
        "author": "王庭珪",
        "content": "蠢然冥顽孰与觉，空中雷电忽磅礴。\n大音希声本无作，回禄奋怒飞廉恶。\n一鼓成钟神所託，剑蟠蛟螭怒牙角。\n六种震动天雨雹，铸此铭诗呵不若。",
        "dynasty": "宋",
        "collection_info": null
    },
    {
        "uuid": "4d8655c294adea02f11a81b3f1a11ae7",
        "title": "仁山五百罗汉赞",
        "author": "王庭珪",
        "content": "迦叶天中五百尊，目连罗睺皆骏奔。\n阿难啼哭佛日昏，谁为设法沙林园。\n帝释拥护六凿根，习气脱尽婆罗门。\n仁山金碧耀人天，瞻礼愿见前世缘。\n法螺一吹天上闻，还报十方罗汉恩。",
        "dynasty": "宋",
        "collection_info": null
    },
    {
        "uuid": "270d2ead6d8928c1bda1225dc34af33d",
        "title": "圆通赞",
        "author": "王庭珪",
        "content": "太山秋毫两微尘，巨细本无不二门。\n四方八面开户牖，是中元有不动尊。\n如大圆镜万象入，如大海水百谷奔。\n维摩倒用那罗印，用证初心岂或沦。",
        "dynasty": "宋",
        "collection_info": null
    },
    {
        "uuid": "4299849f90ddfac98d1a8e5ce16b33a8",
        "title": "洪觉范画赞",
        "author": "王庭珪",
        "content": "谓公为佛，乃工文章。\n谓公为儒，乃是和尚。\n非佛非儒，是虚空藏。\n画虽逼真，实非真相。\n作如是见，亦未离妄。\n水在瓶中，月在天上。",
        "dynasty": "宋",
        "collection_info": null
    },
    {
        "uuid": "2cd03a79652a20760012d5442fb7f794",
        "title": "李伯时画像赞",
        "author": "王庭珪",
        "content": "非佛非仙，亦非儒者。\n硉硉矹矹，名满天下。\n孰貌其真，非真非假。\n读东坡诗，乃识此画。",
        "dynasty": "宋",
        "collection_info": null
    },
    {
        "uuid": "3bc0dbb88c6a1e59700520a7d5ab40b6",
        "title": "欧阳公制赞",
        "author": "王庭珪",
        "content": "如马放逸兮不覊，如松磥砢兮多节。\n伟干如谢康乐之眉鬚，雄辩如楼君卿之唇舌。\n其高处可以上可以下，其妙处不可画不可说。",
        "dynasty": "宋",
        "collection_info": null
    },
    {
        "uuid": "79f52b9d84e237224a03bcb9532c148c",
        "title": "杲和尚画赞",
        "author": "王庭珪",
        "content": "硉硉矹矹，如祝融太华，高不知其几千丈。\n轩轩轰轰，如惊雷唳鹤，声彻乎九天之上。\n道在真空，空即无相。\n以相求之，如盲摸象。\n乘机应物，河岳震响。\n眼如掣电，舌如奔浪。\n转大法轮，说无尽藏。\n当恁么时有识之者，箇是径山杲和尚。",
        "dynasty": "宋",
        "collection_info": null
    },
    {
        "uuid": "ce3682406c4d7b12fe1e5ea958558d28",
        "title": "鑑达观画像赞",
        "author": "王庭珪",
        "content": "寂然其容，万法不起。\n色固无求，不怒不喜。\n人自即之，其门如市。\n忽然探囊，辄起人死。\n本自无生，死亦何理。\n公能起之，如月在水。\n应物现形，本无作止。\n我復赞之，亦游戏耳。",
        "dynasty": "宋",
        "collection_info": null
    },
    {
        "uuid": "8abeb9562c0f2b9815c5574c1f203283",
        "title": "路正卿画像赞",
        "author": "王庭珪",
        "content": "森然如千丈之长松，势若摩穹。\n昂然如野鹤之出笼，鸡羣遂空。\n使之崛起，接翼鹓鸿。\n高冠大剑，立于庭中。\n七尺之躯，万夫之雄。",
        "dynasty": "宋",
        "collection_info": null
    },
    {
        "uuid": "e49aef6e3c1a9e56f6c76d1d448ad6d2",
        "title": "王修华画像赞",
        "author": "王庭珪",
        "content": "不冠不束，真被褐而怀玉。\n眼如曳电，光掣岩谷。\n不为燕颔虎头，万里飞而食肉。\n幅巾飘然，如五柳先生。\n宁终身为县令，而无求于世俗。\n挥麈尘埃之外，遗物离人，而立于独。",
        "dynasty": "宋",
        "collection_info": null
    },
    {
        "uuid": "6e4c020b80011a44bee9119c8f769fd7",
        "title": "刘大虚喜神赞",
        "author": "王庭珪",
        "content": "画无老幼，形全神守。\n颊上三毛，端逢妙手。\n少年角立，试輙不偶。\n不復掉鞅，名闻谷口。\n量陂千顷，才不论斗。\n今踰八十，年其逮耉。\n古人云用之则为公为卿，不用则山谷一叟。",
        "dynasty": "宋",
        "collection_info": null
    },
    {
        "uuid": "f8ee86c8ffbc2b5654b5c22ba37dd042",
        "title": "英和尚赞",
        "author": "王庭珪",
        "content": "吉州英，铁作觜。\n莫贬眼，只这是。",
        "dynasty": "宋",
        "collection_info": null
    },
    {
        "uuid": "a727eb70a926d5fa824c80d1ec4e018c",
        "title": "戏调义高",
        "author": "王庭珪",
        "content": "横担拄杖入山，坐断高峰境界。\n一吼震动林木，忽然草贼大败。\n了则万法俱空，未了应须还债。\n本是两重公案，如今一道俱解。",
        "dynasty": "宋",
        "collection_info": null
    },
    {
        "uuid": "2027e4669f2a727bacfd1b31ef3e5966",
        "title": "答王道之",
        "author": "王庭珪",
        "content": "云门至死不惺惺，居士仍蹉半月程。\n未省梦中重说梦，醉来添酒几时醒。",
        "dynasty": "宋",
        "collection_info": null
    },
    {
        "uuid": "f9c1a013a717d3d4e67ddfed6910300b",
        "title": "赠侄孙行深",
        "author": "王庭珪",
        "content": "头陀未具山僧像，只欠钵囊挑锡杖。\n我今自是在家僧，汝好将钱买和尚。",
        "dynasty": "宋",
        "collection_info": null
    },
    {
        "uuid": "af8e531db2374c7fa70a0b5e1e789fba",
        "title": "赠度门僧  其一",
        "author": "王庭珪",
        "content": "眨起眉毛钟已成，不容着手勒钟铭。\n一铺岭上新功德，只欠将来点眼睛。",
        "dynasty": "宋",
        "collection_info": null
    },
    {
        "uuid": "3d719c878e7abde89ca80152c28ef755",
        "title": "赠度门僧  其二",
        "author": "王庭珪",
        "content": "半夜钟声殷寺廊，吹螺打鼓助铮鏦。\n不妨白日开门睡，更遣阇梨饭后撞。",
        "dynasty": "宋",
        "collection_info": null
    },
    {
        "uuid": "c8d4261a9fbc78edaea3d3337aba5ed8",
        "title": "祖麟作东山藏主以一偈送之",
        "author": "王庭珪",
        "content": "海藏龙宫五千卷，口角流涎方诵遍。\n不如烦此六丁神，一日与君推百转。",
        "dynasty": "宋",
        "collection_info": null
    },
    {
        "uuid": "21e36cf4d4ac7ba7b7011f42a6f136dc",
        "title": "赠行者悟本",
        "author": "王庭珪",
        "content": "出家未踏曹溪碓，且打吟峰寺裏钟。\n寺有高僧善哮吼，莫将一物藴心胸。",
        "dynasty": "宋",
        "collection_info": null
    },
    {
        "uuid": "bb6684f8d69e2307667ab6eb419e8832",
        "title": "和耿伯顺赠李居士",
        "author": "王庭珪",
        "content": "横担拄杖何许语，那箇丛林无佛祖。\n但见阇梨夜不眠，衲被蒙头听粥鼓。",
        "dynasty": "宋",
        "collection_info": null
    },
    {
        "uuid": "645d1e6cc7755d824f62b255c9229321",
        "title": "李居士煎茶再次前韵赠之",
        "author": "王庭珪",
        "content": "东山寺裏逢君语，问君何谓西来祖。\n鼻孔撩天唤不譍，呼童汲水敲茶鼓。",
        "dynasty": "宋",
        "collection_info": null
    },
    {
        "uuid": "c24d86f1266669478248c2c88b42483a",
        "title": "再次韵呈智禅师",
        "author": "王庭珪",
        "content": "花药山中人解语，何必江西寻马祖。\n我亦会参铁觜师，如今不打这破鼓。",
        "dynasty": "宋",
        "collection_info": null
    },
    {
        "uuid": "1ff2a0d58d7919a903e4395eeec912a8",
        "title": "登唐兴寺上方",
        "author": "王庭珪",
        "content": "三入唐兴寺裏宿，闭门风雨云垂屋。\n今朝披雾立山椒，始识唐兴真面目。",
        "dynasty": "宋",
        "collection_info": null
    },
    {
        "uuid": "b5ac2da05509ffdd285b6f0dfa2ea261",
        "title": "震禅师喜谈传灯录谩以一偈示之",
        "author": "王庭珪",
        "content": "僧问灵山一会禅，不知谁与佛言论。\n灵山会裏何曾说，只有阇梨独得闻。",
        "dynasty": "宋",
        "collection_info": null
    },
    {
        "uuid": "2ed86d5adc19c9651abf49d0b58eb070",
        "title": "跋楚老帖",
        "author": "王庭珪",
        "content": "佛固不可求，会处岂容说。\n苦作如是言，为谁略饶舌。",
        "dynasty": "宋",
        "collection_info": null
    },
    {
        "uuid": "d5b6f1d879ad70d5cf50992d67785990",
        "title": "夜蛾儿",
        "author": "王庭珪",
        "content": "碧眼银鬚粉扑衣，又随雪柳趁灯辉。\n怕寒还恋南华梦，凝伫钗头未肯飞。",
        "dynasty": "宋",
        "collection_info": null
    },
    {
        "uuid": "4a42d8a159d7a18cf0082d9618281c94",
        "title": "牵牛",
        "author": "王庭珪",
        "content": "一泓天水染铢衣，生怕红埃透日蜚。\n急整离离苍玉佩，晓云光裏渡河归。",
        "dynasty": "宋",
        "collection_info": null
    },
    {
        "uuid": "a9b1cf181d704d8af89be3cc1455c36a",
        "title": "绯桃",
        "author": "王庭珪",
        "content": "衣裁相缬态纤秾，犹在瑶池午醉中。\n嫌近清明时节冷，趁渠新火一番红。",
        "dynasty": "宋",
        "collection_info": null
    },
    {
        "uuid": "702033d33cbeb22e9be08ca755b6d1b1",
        "title": "哀挽诗",
        "author": "王庭珪",
        "content": "我家羣从有封胡，潇洒如君更隐居。\n岂但开轩隐松竹，能令满屋贮图书。\n朱栏手植花犹在，黄叶风飘日已疏。\n触目自然堪痛哭，不胜清泪湿衣裾。",
        "dynasty": "宋",
        "collection_info": null
    },
    {
        "uuid": "5efd73a009d4b0bb2a2a610dd36206e0",
        "title": "又一首",
        "author": "王庭珪",
        "content": "曾看词锋战举场，弟兄旗鼓略相当。\n两贤方折月中桂，此老翻为地下郎。\n弟妹力携家数口，文章空费纸千张。\n广寒宫裏丛生桂，何日飘来壠上芳。",
        "dynasty": "宋",
        "collection_info": null
    },
    {
        "uuid": "c536ff607595ab3226fd9b16ba2e3b50",
        "title": "妇人挽词",
        "author": "王庭珪",
        "content": "奔月姮娥魂已清，锦囊空贮诰封荣。\n穆家酥酪盈门贵，谢氏芝兰满砌生。\n风散采云吹碧落，霜飘寒菊堕红英。\n佳城万古凄凉地，陇水东流猿夜声。",
        "dynasty": "宋",
        "collection_info": null
    },
    {
        "uuid": "50fd5a6086deae4e01c63e8dc9560823",
        "title": "晚春",
        "author": "王庭珪",
        "content": "残花不待恶风吹，细雨浮花半出篱。\n篱外行人错回首，黄鹂飞上绿杨枝。",
        "dynasty": "宋",
        "collection_info": null
    },
    {
        "uuid": "db9b4f45dcc653cc33b89928a74f67c6",
        "title": "明堂侍祠诗  其一",
        "author": "王庭珪",
        "content": "唱彻严更凤钥开，侍祠济济列崇陔。\n小臣亦忝廊西献，惟秉温恭封越来。",
        "dynasty": "宋",
        "collection_info": null
    },
    {
        "uuid": "340be0ed59227216ad2ee7d96ed317e6",
        "title": "句  其一",
        "author": "王庭珪",
        "content": "雪欲留君君不住，散作晴天送君去。\n沧江破腊。",
        "dynasty": "宋",
        "collection_info": null
    },
    {
        "uuid": "e4ddf200e77f17df020daad07aa747fb",
        "title": "句  其二",
        "author": "王庭珪",
        "content": "欲结茅斋一两间，芙蓉高处掩柴关。\n人逢好景。",
        "dynasty": "宋",
        "collection_info": null
    },
    {
        "uuid": "7476a7d221151312f4c447ed351fe159",
        "title": "句  其三",
        "author": "王庭珪",
        "content": "江南一梦中，觉来说梦已无踪。\n会寻湘水枕上逢。\n逐客衣冠尚褴缕，故欲下非坚敌，试举酒兵令。",
        "dynasty": "宋",
        "collection_info": null
    },
    {
        "uuid": "16a8ac0e2d8a03c79a670ef91ebe5c05",
        "title": "句  其四",
        "author": "王庭珪",
        "content": "白银宫。\n断椽破壁宛积玉千顷，流水湾如月半弓。\n江边寒梅自奇绝，何必更画渔蓑翁。",
        "dynasty": "宋",
        "collection_info": null
    },
    {
        "uuid": "323d51208ebe991b50503ae645a469ff",
        "title": "句  其五",
        "author": "王庭珪",
        "content": "鹭洲盘地轴，螺浦泻天津。",
        "dynasty": "宋",
        "collection_info": null
    },
    {
        "uuid": "f50e9a7ac35e8f56c9b376b79438669a",
        "title": "句  其六",
        "author": "王庭珪",
        "content": "江阔吞章贡，原长接广闽。",
        "dynasty": "宋",
        "collection_info": null
    },
    {
        "uuid": "be521e38bf488d5dc0ade5375f2d5dec",
        "title": "句  其七",
        "author": "王庭珪",
        "content": "残春铃阁无公事，来就酴醾放晚衙。",
        "dynasty": "宋",
        "collection_info": null
    },
    {
        "uuid": "d89b8d6745e0aa33a817274047886e65",
        "title": "句  其八",
        "author": "王庭珪",
        "content": "月影印仙迹，花香供笔灵。",
        "dynasty": "宋",
        "collection_info": null
    }
]