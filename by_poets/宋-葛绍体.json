[
    {
        "uuid": "11cfb3c4300308cc84b2052e968d1808",
        "title": "江心长句",
        "author": "葛绍体",
        "content": "问津城西市，呼渡江南岸。\n棹稳当潮生，帆轻趁风便。\n龙翔古招提，鸟革今轮奂。\n回合列翠屏，周遭铺素练。\n邀行嫩篁竿，劝坐老木榦。\n沿壁览新题，吹尘认旧篆。\n一隅看不足，两塔穷未见。\n阳光烁岗顶，飙阵掠波面。\n郛郭聚拱伏，烟云散呈献。\n俯拜肃御邸，仰瞻粲宸翰。\n皇帝南巡意，生灵北望眼。\n书千古清辉，为万世伟观。\n楼台明月讌，钟鼓朝暮饭。\n徒见一时近，孰念百年远。\n江涛常摏撞，帝泽共流转。\n游子感诗歌，居人思日勉。",
        "dynasty": "宋",
        "collection_info": null
    },
    {
        "uuid": "7f1f20b147784f26a7636944c60af70a",
        "title": "太湖吟",
        "author": "葛绍体",
        "content": "只饮太湖水，不鲙松江鲈。\n鲈杂鱼虾腥，水涵天地初。\n千里开镜奁，一色包冰壶。\n日月递吐吞，蛟龙相蛰舒。\n上接河汉高，下连溟渤虚。\n中有洞庭山，云气相萦纡。\n我来风雪天，修绠汲自如。\n一饮尘涴清，再饮浇诗书。\n三饮毛髮寒，胸次包寰区。\n大禹果至神，彷佛来前除。\n万古不尽流，禹功常与俱。",
        "dynasty": "宋",
        "collection_info": null
    },
    {
        "uuid": "c3431e1220b2d3d4c068b3414656688b",
        "title": "分水岭",
        "author": "葛绍体",
        "content": "岐路东西分，闽浙自兹异。\n平波翼藂篠，荒丘带深隧。\n渐闻新蛮音，不见旧朋类。\n悽然独含情，谁与话幽意。\n满空霜气横，鸿影过一二。\n回首良不堪，归期数长至。\n茫茫宇宙大，人生本如寄。",
        "dynasty": "宋",
        "collection_info": null
    },
    {
        "uuid": "e8481d4473b5bfa27dce76d0f606e7b2",
        "title": "饭溪石",
        "author": "葛绍体",
        "content": "一石类古钟，范模昔谁制。\n开闢几岁月，萝蔓疑篆隶。\n老木上婆娑，清泉下溶㵝。\n左右乱石列，拱若朝玉帝。\n惜在道路傍，倦客谩凝睇。\n倘立泰山巅，爰遇封禅代。\n万乘躬巡幸，想像羲皇际。\n铭德刻隽功，表裏千万世。\n愿言勿轻凿，天意或有待。",
        "dynasty": "宋",
        "collection_info": null
    },
    {
        "uuid": "8746c00a754a8898373fde3993ab40e2",
        "title": "头陀岭",
        "author": "葛绍体",
        "content": "峭绝不可步，肩舆屡颠覆。\n南北三十里，上下九回曲。\n两畔沿古松，虬枝乱相续。\n根迸石齿裂，叶密云气宿。\n或一盖高张，或万蛇奔促。\n或魑魅隠见，或虎豹踯躅。\n纵无游子悲，遇此亦惨目。\n鼠梯侧将崩，鸟径深更蹙。\n吾道岂终穷，朅来意何欲。",
        "dynasty": "宋",
        "collection_info": null
    },
    {
        "uuid": "0bb5fa6d9d2936c1caf94ca62b735bc7",
        "title": "袁从道山庐三首  其一",
        "author": "葛绍体",
        "content": "人生尽驰骛，忙裏换乌兔。\n白髮忽相侵，红颜若何驻。\n岂如向丘壑，味此闲中趣。\n鸧鹒啼春风，鸤鸠唤时雨。\n烟林上笋蕨，晴川下鸥鹭。\n好景满眼前，兴来可以赋。\n贫贱与富贵，愿言履其素。",
        "dynasty": "宋",
        "collection_info": null
    },
    {
        "uuid": "7e5cd6a90eb6d044f11092b6615eef84",
        "title": "袁从道山庐三首  其二",
        "author": "葛绍体",
        "content": "竹屋已三间，花径旋一新。\n芳苞束碎锦，细草铺柔茵。\n曾悟顺动豫，岂叹云雷屯。\n箇中足俛仰，世上谁经纶。",
        "dynasty": "宋",
        "collection_info": null
    },
    {
        "uuid": "b5776476b63e5a5246310f64654af3a6",
        "title": "袁从道山庐三首  其三",
        "author": "葛绍体",
        "content": "日月久栖迟，姓名谁得知。\n头戴世儒冠，身着山人衣。\n峻颔带薄髭，瘦骨撑疎眉。\n青编口能诵，白饭手自炊。\n苦茗一两碗，浊醪三两巵。\n琴弹多旧曲，窗题少新诗。\n别去动经年，坐来愁语离。\n幽斋早葺罢，借榻重归时。",
        "dynasty": "宋",
        "collection_info": null
    },
    {
        "uuid": "0f68fdcfbb78f0496660b15db3b66322",
        "title": "渭南考室",
        "author": "葛绍体",
        "content": "丞郎昔躬耕，怀野垄上宅。\n东湖一棹近，南亩耦夫百。\n风交苗怀新，云铺稼敷泽。\n疎櫺翼虚堂，时焉此憩息。\n殷勤左氏语，银鈎挂檐壁。\n新居匾钟庆，金字照于赫。\n水竹带左右，春秋燕晨夕。\n鼎鼎百年间，相望屹咫尺。\n宁知笙歌地，一旦灰烬迹。\n人事定谁讹，毋乃数当革。\n以彼而易此，仓卒有良策。\n丁丁斤旧材，介介绳新画。\n美哉轮奂焉，不负肯堂责。\n父基贻厥子，子构孙更闢。\n笙歌且置之，诗礼日探索。\n轨涂驰霜蹄，霄衢展云翮。\n放我方寸宽，笑彼宇宙窄。\n益亹澶渊功，永寿元佑脉。\n力穑乃有秋，先难而后获。",
        "dynasty": "宋",
        "collection_info": null
    },
    {
        "uuid": "6a862570079319374adc9cda9971c8c4",
        "title": "入竹西道院",
        "author": "葛绍体",
        "content": "双桧老虬榦，万竹苍龙枝。\n道院傍西筑，书窗下南帷。\n笑谈清灯晕，坐起白麈挥。\n天低月初挂，河澹星欲垂。\n醉生笔砚妍，卧筹民物规。\n蟋蟀唤乡梦，莎鸡引秋思。\n客身休自疑，古人以为期。",
        "dynasty": "宋",
        "collection_info": null
    },
    {
        "uuid": "8770fa9fab6eb2be791e949a182ce0ed",
        "title": "谢蒙斋王子文寄文卷",
        "author": "葛绍体",
        "content": "已闻挂风帆，宁知掣其肘。\n缄自春山云，吟转秋夜斗。\n文友有新录，笔之自吾手。\n惓言桂山君，到死意愈厚。\n夜半十一字，龙蛇尚惊走。\n悠悠浙东西，客路霜中柳。\n巍峨读书堂，珍重夫人寿。\n弟兄自答问，进学以虚受。\n所期蹑层霄，断金真皓首。\n楼崎归去来，相忘如此酒。",
        "dynasty": "宋",
        "collection_info": null
    },
    {
        "uuid": "f99e6a6fedb0d2adccf0bb78bc50bd70",
        "title": "送陈良卿",
        "author": "葛绍体",
        "content": "持我五字句，送子千里别。\n芜菁满地花，柳絮漫天雪。\n去去当何之，苕川剩风月。\n风月还相思，江山岂相越。",
        "dynasty": "宋",
        "collection_info": null
    },
    {
        "uuid": "1ae897beb240845a7cd0882430065944",
        "title": "嘉兴尉府教阅即事",
        "author": "葛绍体",
        "content": "轻风荡宿氛，薄日笼晓晴。\n草嫩芟锄易，沙软蹙踏轻。\n军容壮而肃，兵器老以刚。\n震动击鼓鼙，节止鸣铙钲。\n前行萃白旗，后队随红旌。\n闪闪云雾披，閴閴烟尘凝。\n放箭羽鲜新，张弓角光晶。\n麫丝搭饭玉，赭衫坐盈庭。\n犒激券楮迭，簇结巾带横。\n叉手最健武，骁势殊掀腾。\n跳梁勇投掷，呼喝骄凭陵。\n左旋忽右转，此伏俄彼升。\n路分寻丈斗，锋合毫釐争。\n目与手不谋，须臾悬死生。\n傥非教之素，何以所习精。\n豫章太史氏，家世冰雪清。\n早传师律严，遂识戎阵明。\n坐言二十年，不见此宪程。\n教场沮洳地，渍雨几浮倾。\n荒池倒枯荷，腐水飘乱萍。\n旧观喜再还，徒曰练弓兵。\n公宇昔零落，华屋今峥嵘。\n昔也一槩废，今也百度兴。\n今昔同此时，人有能不能。\n萧萧忧危念，策策夙夜情。\n固将宣国威，非惟振家声。\n儿戏谁逍遥，老成尚典刑。\n嗟乎真将军，亚夫细柳营。",
        "dynasty": "宋",
        "collection_info": null
    },
    {
        "uuid": "4f2a0de7f9d76c9f8e4352f448217cfb",
        "title": "送黄尉制司禀议",
        "author": "葛绍体",
        "content": "四海指掌上，西浙復制置。\n机张要省括，万里发中秘。\n制札天边来，夺我嘉兴尉。\n风流谁后人，太史山谷氏。\n老成负大才，初筮仅小试。\n雷行换风采，鼓作起憔悴。\n游刃绰有余，走笔浩无愧。\n青青岁寒姿，松柏森劲气。\n层冰几重重，坚可敌阳熂。\n置之筹幄中，秉心端不二。\n讨贼先正名，逆顺有大义。\n昼夜运日月，东生定西坠。\n终古大明照，不照此丑类。\n送死须臾尔，清宁一天地。\n公在谁相知，郡守股肱寄。\n公去谁相思，邦民共相企。\n白髮我独悲，青云公自喜。\n顾此金兰心，终始永同味。\n去住路两岐，别酒重三喟。\n江湖年华晚，万物回春意。\n吟边一筹先，寄我空中字。",
        "dynasty": "宋",
        "collection_info": null
    },
    {
        "uuid": "2ffeba42c2ad4fb96ebb71e070cec409",
        "title": "送仙居令",
        "author": "葛绍体",
        "content": "邑称仙之居，山水开画图。\n着我老仙子，少试胸中书。\n视印秋风前，观化冬日初。\n琴调待平絃，髮稠借轻梳。\n岂必三年期，朞月亦可乎。\n赤城势连越，朱溪流通吴。\n人限地百里，而滞天一隅。\n俄然乘云翔，邑人空叹吁。",
        "dynasty": "宋",
        "collection_info": null
    },
    {
        "uuid": "3557dc3dd0eaf9b0f2767437916c1a4e",
        "title": "送竹洲叶成之归省后参学",
        "author": "葛绍体",
        "content": "禾兴望金华，东西渺天涯。\n西园堂上翁，鬓影霜欲欺。\n如何二十年，昼夜梦见之。\n归荣岂不乐，旅琐宁频归。\n我来惠而好，鸥浪相追随。\n青灯几言话，白云每翻思。\n昊天鑑中扃，少惬平生期。\n贡帏秋扬舲，监学春舞旗。\n趋庭问先及，喜色开霜眉。\n寿日长至初，百拜迎春祺。\n香罍金翠行，画烛舞绣围。\n桂枝茂纷纷，椿树阴迟迟。\n君才天下选，一日千里驰。\n八咏赋平远，双溪照清漪。\n来来快着鞭，了此一段奇。",
        "dynasty": "宋",
        "collection_info": null
    },
    {
        "uuid": "d9288daa0daff2c356afbebe81e65228",
        "title": "喜闻韩时斋捷书",
        "author": "葛绍体",
        "content": "焦桐有良材，函彼太古音。\n良工巧斲之，可歌南风琴。\n隠居挂空壁，不受埃尘侵。\n虚中閟清响，静参万籁吟。\n一朝絃素丝，徽星粲黄金。\n玉轸圆更齐，鼓之大廷阴。\n斡回天地春，山水自高深。\n匪藉伯牙手，能开子期心。",
        "dynasty": "宋",
        "collection_info": null
    },
    {
        "uuid": "602c9d9077a16593e157690e675dae65",
        "title": "王深道别酒走笔次韵",
        "author": "葛绍体",
        "content": "取友但闻道，不问年先后。\n西涧吾世交，岂在接杯酒。\n言归復言归，光怪愿袖手。\n楼崎灵泉山，松柏岁寒友。",
        "dynasty": "宋",
        "collection_info": null
    },
    {
        "uuid": "aee13da426a4bf00320a3312d2466f82",
        "title": "对月简松庐",
        "author": "葛绍体",
        "content": "但爱秋月明，不厌秋夜永。\n掀髯立长风，舞手弄孤影。\n天浄神宇清，露重衣袂冷。\n隠约辨山河，分明认奎井。\n一笑震九霄，唤起迷者省。",
        "dynasty": "宋",
        "collection_info": null
    },
    {
        "uuid": "309215f7d980fb461843ce70dd7f7417",
        "title": "送高文父上柏省坟",
        "author": "葛绍体",
        "content": "走骑引征鞍，鸣榔趁行舶。\n下唐三百里，棹稳波如席。\n霜晴天宇清，日暖带春色。\n髻梳粲新粧，罗襦照澄碧。\n怡怡兄弟情，亹亹仆驭力。\n岂为诧游观，肝肠孝思激。\n嵯峨上柏山，丞郎旧形魄。\n松台夜漫漫，竹坞风索索。\n声容弗云远，肃雝对巾帻。\n追惟起家难，饱适敢笑剧。\n于昭万古魂，伊嘏愿无斁。\n嗟嗟天涯客，青灯延永夕。\n君有霜露感，我念云水隔。",
        "dynasty": "宋",
        "collection_info": null
    },
    {
        "uuid": "6025d760c9e760324751bb1328a98a04",
        "title": "送余直卿廷对",
        "author": "葛绍体",
        "content": "吟卷闲晚窗，捷音鬨春邮。\n推几舞影急，踏门步踪稠。\n黄册几载传，青衫今日酬。\n学舍丈人行，文场少年俦。\n倚天仰泰华，行地输骅骝。\n暑清庭阴阔，风香御烟浮。\n龙飞屈亲策，虎帅登先筹。\n力深一代源，声匝四海流。\n朝阳孤凤凰，曙阴羣蜉蝣。\n端为砥柱基，非干稻粱谋。\n百炼要愈刚，万折空自柔。",
        "dynasty": "宋",
        "collection_info": null
    },
    {
        "uuid": "d287cf48ab1f8015ada4011a04fd45ed",
        "title": "惜春长句",
        "author": "葛绍体",
        "content": "去年花开春日和，行嗅香蕊攀柔柯。\n今年花开烟雨愁，坐见落英填污沟。\n世事翻覆故应尔，天工卷舒亦如此。\n曷不长教四时好，却令二月春草草。\n墙头锦红一花梢，人间雪白几鬓毛。\n东家儿女喜斗妍，西邻老妇羞頺颜。\n亦有对酒高阳徒，零落山丘空画图。\n悲来乎，悲来乎，花开花落胡为乎。\n把住东风聊自娱，明年晴雨知何如。",
        "dynasty": "宋",
        "collection_info": null
    },
    {
        "uuid": "db1c2331a07f0588513390319c6e82a9",
        "title": "中秋后二夜对月",
        "author": "葛绍体",
        "content": "中秋竟夕佳月色，万里光芒霜雪白。\n人言阴晴一瞬易，不料清辉连永夕。\n有情傍我书几多，书中今古旧应识。\n玉华婵娟彻鬓眉，冰澌的皪莹肝膈。\n风流似与仙娥俱，缟衣练裳新洒涤。\n酒酣颠倒欲结交，灯火希微疑避席。\n出门露气已半销，轻风西来荡虚碧。\n中天镜悬见本真，一点灵明透八极。",
        "dynasty": "宋",
        "collection_info": null
    },
    {
        "uuid": "84fe43c571018bd6fd65a86c6ce42389",
        "title": "宣公泉歌",
        "author": "葛绍体",
        "content": "几年废井城东衙，甃石缺裂洿淖多，奈此宣公初凿何。\n宣公浩气辈孟轲，论谏仁义永不磨，炳炳丹衷史所夸。\n当时芟薙开藤萝，细穿地脉泉源过，暗引云气通天河。\n谁知荒芜日冥冥，泥舍不食羸其瓶，谷射瓮漏汲莫升。\n旧迹契君怀古情，一朝渫治翻光晶，百丈修绠辘轳声。\n乳泉溶溶早夜生，寒冽不改彻底清，静养日月印列星。\n君欲着亭泉之侧，味良高风梦想觌，酿泉为酒觞佳客。\n舂来香秫珠的皪，玉缸方糵化醇醳，蚁蜉槽床春滴滴。\n宣公在天酹可索，宣公之泉带神识，滨湖一啸暮天碧。",
        "dynasty": "宋",
        "collection_info": null
    },
    {
        "uuid": "83a102707b13bfe31f49410156b53865",
        "title": "和水心先生寄越帅汪焕章得雨韵",
        "author": "葛绍体",
        "content": "步虚影裏云璈举，精诚上对东皇语。\n蓬莱拂槛多飞云，西风吹作人间雨。\n田家谁不知公勤，千里欢声公亦闻。\n早禾登场晚禾实，公庭如水清无尘。",
        "dynasty": "宋",
        "collection_info": null
    },
    {
        "uuid": "8a2487753241032c2723502fbed608ad",
        "title": "次韵",
        "author": "葛绍体",
        "content": "吟边逡巡风雨催，秋空萧索声隠雷。\n老松相应发清响，疑伴吹箫仙子来。\n当年作楼远尘务，坊僧执筹工执锯。\n爱他栏槛看云山，不肯怱怱下楼去。",
        "dynasty": "宋",
        "collection_info": null
    },
    {
        "uuid": "250499fb2dbc4cc33862ef0775d7e142",
        "title": "雪中月波即事",
        "author": "葛绍体",
        "content": "天地黯淡疑古初，远近依约垂冰壶。\n楼阁突兀撑蘧庐，林阜参差自萦纡。\n极目似接沧溟虚，流水迤逦随城隅。\n客舟飘飖帆影孤，紫幕半罩推蓬图。\n须臾四面云糢糊，舞风片片细和麤。\n带雨点点密更疎，阵復一阵低匀铺。\n梅腮破红笑卷舒，柳眼含赤窥荣枯。\n水鸭飞去投平芜，野雁鸣来落寒芦。\n巷妪追逐携双姝，巧花入时压鬓梳。\n艷歌逸响龡笙竽，酒酣意气高阳徒。\n莼盘快斫松江鲈，茶鼎渐融女墙酥。\n驾言旋返日已晡，马骄不羡灞桥馿。\n人言雪瑞庆农夫，况此连雪祥可符，黄土耕桑拱行都。",
        "dynasty": "宋",
        "collection_info": null
    },
    {
        "uuid": "86df1609522a92562f23bf98a48072ae",
        "title": "春晓访客",
        "author": "葛绍体",
        "content": "述作当经纶，孤灯坐到晨。\n笑迎东海日，唤起北窗人。\n露滴烟梢静，鸟啼花径春。\n自怜身是客，与客谩相亲。",
        "dynasty": "宋",
        "collection_info": null
    },
    {
        "uuid": "1defb7cb342a6270ec5d082463a78b40",
        "title": "重阳后五日再和叔愚",
        "author": "葛绍体",
        "content": "不对黄花酒，还添白苎衣。\n沼鳞空细泳，林翼奋高飞。\n气槩今谁是，才华昔已非。\n最怜多病后，衣带褪重围。",
        "dynasty": "宋",
        "collection_info": null
    },
    {
        "uuid": "d83c06a7da59fd9d9a2c17a37a120f42",
        "title": "送赵献可福州抚干",
        "author": "葛绍体",
        "content": "往岁南闽路，曾知幕府崇。\n已先多士列，不与众人同。\n红透荔枝日，香传茉莉风。\n还应飞诏急，催向道山中。",
        "dynasty": "宋",
        "collection_info": null
    },
    {
        "uuid": "8a28f817358c1915ec3075b8e4aff8d4",
        "title": "青坚即事",
        "author": "葛绍体",
        "content": "老桧依庭下，青坚自旧名。\n林深便静坐，径浅却幽深。\n逗日分松色，迎风和竹声。\n相韩亲匾字，相对有余清。",
        "dynasty": "宋",
        "collection_info": null
    },
    {
        "uuid": "5e141bb63bd5cc4712f6d7f9dec681e7",
        "title": "韩氏与闲即事",
        "author": "葛绍体",
        "content": "堂深暑不到，闲意一炉香。\n棋斗过河急，琴弹流水长。\n古瓶疎牖下，怪石小池旁。\n忠献画图在，英声不可忘。",
        "dynasty": "宋",
        "collection_info": null
    },
    {
        "uuid": "af0cb62b99d74795a6e5637295025201",
        "title": "洵上人房",
        "author": "葛绍体",
        "content": "自占一窗明，小炉春意生。\n茶分香味薄，梅插小枝横。\n有意探禅学，无心了世情。\n不知清夜坐，知得若为清。",
        "dynasty": "宋",
        "collection_info": null
    },
    {
        "uuid": "a7d566d90b0c4e76438a6df764315080",
        "title": "游本觉寺",
        "author": "葛绍体",
        "content": "招提俯秋水，画手借王维。\n清磬递风韵，晓霜翻露姿。\n茶烟邀客竚，帆影唤舟移。\n他日成归梦，来兴楚子悲。",
        "dynasty": "宋",
        "collection_info": null
    },
    {
        "uuid": "01c00246398622d84a37278587b7c0ea",
        "title": "谢韩次公赵献可践西湖约",
        "author": "葛绍体",
        "content": "渺渺钱塘路，相携秋色新。\n马蹄沙尾雨，舟楫渡头云。\n世道已非古，交情此是真。\n覊栖正愁绝，得尔张吾军。",
        "dynasty": "宋",
        "collection_info": null
    },
    {
        "uuid": "804b92d16bc5a2ef797e96482ca05813",
        "title": "留别永嘉文友",
        "author": "葛绍体",
        "content": "归去是明朝，多应趁早朝。\n虽然邻邑近，亦似客程遥。\n村社酒三杓，山家水一瓢。\n吟边如得句，共语在元宵。",
        "dynasty": "宋",
        "collection_info": null
    },
    {
        "uuid": "695ea67a4270a8d7d00298dfd9f8a39c",
        "title": "送上蔡谢悔斋赴召",
        "author": "葛绍体",
        "content": "诏趣朝天去，春风半月程。\n西湖花锦重，东越柳绵轻。\n趋走输年少，谋猷让老成。\n边烽半明灭，𤱶亩一关情。",
        "dynasty": "宋",
        "collection_info": null
    },
    {
        "uuid": "b5f903aa75749413e1ca382e0e083d77",
        "title": "早发西城即景",
        "author": "葛绍体",
        "content": "天台今日去，步步紫云乡。\n麦浪涨新绿，花风吹旧香。\n屏开千嶂远，带遶一溪长。\n游冶谁家子，酣歌古道傍。",
        "dynasty": "宋",
        "collection_info": null
    },
    {
        "uuid": "dee92192c8337b4580c133f9ea7c3055",
        "title": "道傍酒家",
        "author": "葛绍体",
        "content": "门当海峤开，篱脚破新苔。\n梅影落寒井，渔歌近酒杯。\n客帆云外过，沙鸟雨中迴。\n多少风烟趣，从今入梦来。",
        "dynasty": "宋",
        "collection_info": null
    },
    {
        "uuid": "021a75d46eed1e5bbe00734a2d6ca256",
        "title": "新昌道中",
        "author": "葛绍体",
        "content": "归路忘羁思，邛枝第共携。\n江船闲载鹤，山店静闻鸡。\n晚稻新收敛，秋花旧品题。\n明朝行几里，应近赤城西。",
        "dynasty": "宋",
        "collection_info": null
    },
    {
        "uuid": "29db12efe91319205746f047aa9933a4",
        "title": "寄三衢赵希远",
        "author": "葛绍体",
        "content": "同是他乡客，分携二月初。\n如何近流火，曾不寄来书。\n夜雨青灯暗，晨风黄卷舒。\n相思五字句，惠好莫相疎。",
        "dynasty": "宋",
        "collection_info": null
    },
    {
        "uuid": "2099355eeb1eb49f0dfc69d1b839a148",
        "title": "寄越中文友",
        "author": "葛绍体",
        "content": "客情无处着，身事定何如。\n秀水且停棹，蕺山终结庐。\n秋风一杯酒，夜雨半翻书。\n把手蓬莱顶，梅花腊月初。",
        "dynasty": "宋",
        "collection_info": null
    },
    {
        "uuid": "746866b37a21545b0b6c1fbfa78d1b7f",
        "title": "卧病",
        "author": "葛绍体",
        "content": "欹枕小春雨，虚屏半夜风。\n病惊身是客，愁恐鬓成翁。\n窗曙逗微白，灯寒带浅红。\n归期倩谁卜，心挂浙江东。",
        "dynasty": "宋",
        "collection_info": null
    },
    {
        "uuid": "7ed177663f7d3a1f9a696381663c7fa9",
        "title": "送林子柄缙云令",
        "author": "葛绍体",
        "content": "交情苦疎阔，君復是行人。\n灯火谁同坐，诗书只自亲。\n丹枫苍岭晓，黄菊好溪春。\n一别三年远，相思入梦频。",
        "dynasty": "宋",
        "collection_info": null
    },
    {
        "uuid": "d34919471a4186adac5cef405f667a34",
        "title": "送王伯逢泰兴令",
        "author": "葛绍体",
        "content": "扬子江头路，龟池草色新。\n细调絃上曲，闲拂马前尘。\n远塞秋风静，平畴夜雨匀。\n遥知报嘉政，笑我苦吟身。",
        "dynasty": "宋",
        "collection_info": null
    },
    {
        "uuid": "1411b0bda78a500fb0c15f5ad8be6102",
        "title": "送赵紫芝入金陵幕",
        "author": "葛绍体",
        "content": "会面难如此，人生祇自怜。\n笑言无一日，离别有三年。\n故国带秋色，长淮起暮烟。\n官闲足登眺，吟满菊花天。",
        "dynasty": "宋",
        "collection_info": null
    },
    {
        "uuid": "5685e4f715fb59a5e39b7dd3c47f2d05",
        "title": "送王秀才同谢德庆行",
        "author": "葛绍体",
        "content": "三千八百里，何自遽成行。\n只重新知己，都忘逆旅情。\n瘴烟随处合，庾岭际天横。\n应有相思泪，清宵梦裏惊。",
        "dynasty": "宋",
        "collection_info": null
    },
    {
        "uuid": "b030474391aa37cc4365abfec62b9673",
        "title": "送翁灵舒",
        "author": "葛绍体",
        "content": "寻常居异所，客路得同行。\n别久话难尽，路长愁易生。\n湘江春自绿，衡岳古来青。\n何似归休好，西岩深处耕。",
        "dynasty": "宋",
        "collection_info": null
    },
    {
        "uuid": "867f359f8521aef003675cb760d2f2fe",
        "title": "送高仲发赴铨  其一",
        "author": "葛绍体",
        "content": "不记京华路，西行有几程。\n因君一言别，动我十年情。\n野水涵天碧，山花照眼明。\n春风马蹄急，得意向东城。",
        "dynasty": "宋",
        "collection_info": null
    },
    {
        "uuid": "37c30643db2cc18b6920233ecd25ecd2",
        "title": "送高仲发赴铨  其二",
        "author": "葛绍体",
        "content": "多应无旅思，天气正春暄。\n柳送行时路，花迎到处村。\n捷书新得意，诗句旧曾论。\n独坐相思日，东风静扫门。",
        "dynasty": "宋",
        "collection_info": null
    },
    {
        "uuid": "04adc782ad0d00f0482162ff2057c81f",
        "title": "送薛子舒华亭造船场",
        "author": "葛绍体",
        "content": "此日携家去，休言惜远离。\n江天虽雨意，客路正花时。\n击楫漫长啸，把书常自随。\n为官闲亦好，竹外鹤偏宜。",
        "dynasty": "宋",
        "collection_info": null
    },
    {
        "uuid": "69e1a9156de9ca52f3a74772a296f042",
        "title": "浸碧亭月夜",
        "author": "葛绍体",
        "content": "夜半横空一片云，云边明月带疎星。\n松关露重惊飞鹊，荷渚风轻低度萤。\n粟缀嫩黄怀老圃，酒篘新绿见虚亭。\n秋吟不作相思调，许我西湖伴醉醒。",
        "dynasty": "宋",
        "collection_info": null
    },
    {
        "uuid": "7f295130207890c5e6e7ef4ce82e2907",
        "title": "九日登真如阁",
        "author": "葛绍体",
        "content": "云阁凭高起暮愁，西风吹作帽檐秋。\n烟林回薄地欲转，水国苍茫天共浮。\n富贵从来联后乘，行藏何处借前筹。\n东篱又负黄花约，新月光中一献酬。",
        "dynasty": "宋",
        "collection_info": null
    },
    {
        "uuid": "c587610f3f5f937705310c9d9dc1e9da",
        "title": "韩吏部竹隠亭",
        "author": "葛绍体",
        "content": "秋浦星郎旧隠居，石巢长伴竹萧疎。\n寒窗细酌月来往，暑槛残编风卷舒。\n砚滴凈涵天地秘，炉烟闲接水云虚。\n风流格调今犹在，有子挑灯读父书。",
        "dynasty": "宋",
        "collection_info": null
    },
    {
        "uuid": "b173f51cfe1d7fca02910f40391c5f2e",
        "title": "水陆寺",
        "author": "葛绍体",
        "content": "松柏苍苍荫碧澜，碧澜深处有龙蟠。\n清闲日月长廊静，惨澹云烟画阁寒。\n林鸟忽鸣疑悟道，石矶危坐似逃禅。\n天台行客东嘉友，一笑春风共倚栏。",
        "dynasty": "宋",
        "collection_info": null
    },
    {
        "uuid": "c56af2815523af6a0aef3de259cd9580",
        "title": "寄谢周西麓国博",
        "author": "葛绍体",
        "content": "三年涕血渍槃蔬，蓬首春风未欲梳。\n客病屡惊几死去，母慈常念有生初。\n乞文西麓标铭墓，立石东山伴倚庐。\n恩到九原那可答，近来和泪看除书。",
        "dynasty": "宋",
        "collection_info": null
    },
    {
        "uuid": "072274f8439d3d35b51a20252d83d3b6",
        "title": "次韵杜十三丈",
        "author": "葛绍体",
        "content": "双溪风月只当年，客梦寻君屡慨然。\n万里青云谁览镜，一窗黄卷自鸣鞭。\n病余念此怀忧乐，醉裏从其号圣贤。\n多少离情那写似，排空烟柳绿无边。",
        "dynasty": "宋",
        "collection_info": null
    },
    {
        "uuid": "d3d1f0541abb221d7d74d9cf71063684",
        "title": "太师汪焕章社日劝农余出湖曲  其一",
        "author": "葛绍体",
        "content": "飞旆行春沐雨天，风光一阵杂晴烟。\n麦苗绿润秧芽嫩，鼓吹声中卜有年。",
        "dynasty": "宋",
        "collection_info": null
    },
    {
        "uuid": "6c1d2e9f5f9003acdd152b3bd7c5b6e3",
        "title": "太师汪焕章社日劝农余出湖曲  其二",
        "author": "葛绍体",
        "content": "春劝老农夸岁岁，晚飞新燕贺年年。\n鑑湖一棹烟波客，燕舞农歌伴醉眠。",
        "dynasty": "宋",
        "collection_info": null
    },
    {
        "uuid": "d2ac247117ec5781165a6e73682875b6",
        "title": "春晓散步",
        "author": "葛绍体",
        "content": "书满晓窗看不暇，推书起步略寻闲。\n春酣风日生光怪，不在烟村花柳间。",
        "dynasty": "宋",
        "collection_info": null
    },
    {
        "uuid": "878a23a8f4a7a6864ce9072c746fd286",
        "title": "春日即事二首  其一",
        "author": "葛绍体",
        "content": "地僻人稀春日长，小池波暖浴鸳鸯。\n闲拈藜杖归来晚，帘幙风微花气香。",
        "dynasty": "宋",
        "collection_info": null
    },
    {
        "uuid": "4691feaf770f044b0798ef633d2d5b7d",
        "title": "春日即事二首  其二",
        "author": "葛绍体",
        "content": "一带青烟护白溪，溪流横截路东西。\n早春晴日自风度，岭树数声春鸟啼。",
        "dynasty": "宋",
        "collection_info": null
    },
    {
        "uuid": "bf9e28c4c99cc5198ad9dd8e700cdc5a",
        "title": "惜春二首  其一",
        "author": "葛绍体",
        "content": "晴日无多雨日多，春藏花底暗消磨。\n一年尚有几春色，花若飘零春奈何。",
        "dynasty": "宋",
        "collection_info": null
    },
    {
        "uuid": "0b73dda8cc0154bbeb04661f26285773",
        "title": "惜春二首  其二",
        "author": "葛绍体",
        "content": "桐角声中春欲归，一番桃李又空枝。\n杨花好与春将息，莫被东风容易吹。",
        "dynasty": "宋",
        "collection_info": null
    },
    {
        "uuid": "2cfec79cd9a762856e5f9e767df9c66d",
        "title": "春怀",
        "author": "葛绍体",
        "content": "春衫曾着泪痕斑，才到年时怕倚栏。\n何处飞来双燕子，傍人还欲诉春寒。",
        "dynasty": "宋",
        "collection_info": null
    },
    {
        "uuid": "336b8a459cf94f47490518a5db46017c",
        "title": "晚春",
        "author": "葛绍体",
        "content": "过了红芳又绿阴，绿阴多处觉春深。\n东皇自是成功早，取次南风入舜琴。",
        "dynasty": "宋",
        "collection_info": null
    },
    {
        "uuid": "2525cfa18483b97ee9f708e89c013b8b",
        "title": "暑雨",
        "author": "葛绍体",
        "content": "连日霏霏湿夕阳，洒衣沾席碎声长。\n暑天不是苦多雨，爱与人间生晚凉。",
        "dynasty": "宋",
        "collection_info": null
    },
    {
        "uuid": "341de86c395ef79da2997c02b560f8a8",
        "title": "雨夜",
        "author": "葛绍体",
        "content": "风雨无情断送春，牡丹谁与伴黄昏。\n枕书睡去觉来晚，庭鹤一声惊旅魂。",
        "dynasty": "宋",
        "collection_info": null
    },
    {
        "uuid": "51155140d05dcbc3f4d87be976ea6d9f",
        "title": "晚晴",
        "author": "葛绍体",
        "content": "风头雨歇静檐花，渡口人稀解钓蓑。\n零落断云无处着，满湖秋水夕阳多。",
        "dynasty": "宋",
        "collection_info": null
    },
    {
        "uuid": "a6966869e803ae0ca91cf958b3f9f610",
        "title": "十五夜听雨",
        "author": "葛绍体",
        "content": "断续寒声落晚红，拥炉闲对逗香风。\n醉迷客思醒依旧，不在芭蕉点滴中。",
        "dynasty": "宋",
        "collection_info": null
    },
    {
        "uuid": "e14e86401ecb4008ddfa425e307a236f",
        "title": "城中月夜",
        "author": "葛绍体",
        "content": "霜天如洗月鲜明，少醉街南取次行。\n闲听梅花引吹彻，满楼槌鼓报初更。",
        "dynasty": "宋",
        "collection_info": null
    },
    {
        "uuid": "e42da90f5cf8239e9fae01f8b78bff51",
        "title": "九日",
        "author": "葛绍体",
        "content": "不管西风吹帽纱，出门闲步夕阳斜。\n平湖水落苍黄处，一段风烟芦荻花。",
        "dynasty": "宋",
        "collection_info": null
    },
    {
        "uuid": "4b4fb4056cf264aa25b8d810a4009a3b",
        "title": "九日寄渭南文友",
        "author": "葛绍体",
        "content": "自古吴兴山水窟，只今杖屦几人闲。\n怀君九日登临处，知向何山向道山。",
        "dynasty": "宋",
        "collection_info": null
    },
    {
        "uuid": "0b261f645b4e96d9daa3495b988453ab",
        "title": "重阳前三日和叔愚县尉",
        "author": "葛绍体",
        "content": "年年客路即为家，多病谋生未有涯。\n料得重阳好风日，自无情绪对黄花。",
        "dynasty": "宋",
        "collection_info": null
    },
    {
        "uuid": "cb6d5f89b71dc4a0e574deb042854d66",
        "title": "烟雨馆立冬前一日",
        "author": "葛绍体",
        "content": "已过重阳种菊花，留连秋色带霜华。\n休言明日朔风起，肠断天涯人忆家。",
        "dynasty": "宋",
        "collection_info": null
    },
    {
        "uuid": "7aba23c16c62ee418f1d03f5def7141c",
        "title": "观雪",
        "author": "葛绍体",
        "content": "只是寻常云雨晓，岁寒然后见天真。\n人间莫作寒愁想，一片飞来一片春。",
        "dynasty": "宋",
        "collection_info": null
    },
    {
        "uuid": "ada81da1dfe5f97afa09ddd55a72ee20",
        "title": "早起",
        "author": "葛绍体",
        "content": "竹声枕上报平安，曙色依稀隔幌寒。\n风雨满庭人未起，蛛丝斜挂碎珠团。",
        "dynasty": "宋",
        "collection_info": null
    },
    {
        "uuid": "fb0ab7008ffce57041c26ef1ba292166",
        "title": "睡起",
        "author": "葛绍体",
        "content": "西风搅雨十分秋，谁驾秋涛汗漫游。\n日午小窗初睡起，一回魂梦到沧洲。",
        "dynasty": "宋",
        "collection_info": null
    },
    {
        "uuid": "c837629f6452f74d7729f6a70eab583e",
        "title": "有感",
        "author": "葛绍体",
        "content": "过了青梅杏子红，担头和雨卖怱怱。\n催人节物如流水，流到东头更向东。",
        "dynasty": "宋",
        "collection_info": null
    },
    {
        "uuid": "3ef6f5c955c662a1cf6f55d75cca4c20",
        "title": "隠几",
        "author": "葛绍体",
        "content": "分明归去赤城东，依约醒来客梦中。\n人静灯昏卷书坐，一窗明月一帘风。",
        "dynasty": "宋",
        "collection_info": null
    },
    {
        "uuid": "838cc85e3fcc4578c4e2e68bd585c11a",
        "title": "夜读",
        "author": "葛绍体",
        "content": "满床书籍夜从容，静裏关心旧卧龙。\n灯烬落红烟缕碧，五更风雨咽疎钟。",
        "dynasty": "宋",
        "collection_info": null
    },
    {
        "uuid": "d74baafc4b1bb6b029e69aad0d1735eb",
        "title": "病中",
        "author": "葛绍体",
        "content": "病骨棱层阅岁华，新凉还入旧窗纱。\n晓来睡觉听人语，一夜西风折桂花。",
        "dynasty": "宋",
        "collection_info": null
    },
    {
        "uuid": "6afddaec585d08c697439bf0fa911f4b",
        "title": "望家信未至",
        "author": "葛绍体",
        "content": "一封寄去当人日，只是元宵近到家。\n何事春分犹未报，夜窗几度卜灯花。",
        "dynasty": "宋",
        "collection_info": null
    },
    {
        "uuid": "09304ba82217f1cf4bf6476274c66d48",
        "title": "午坐",
        "author": "葛绍体",
        "content": "疎竹墙头半粉青，盆池荷小欠浮萍。\n虚檐槐影日亭午，醉倚栏干鶑唤醒。",
        "dynasty": "宋",
        "collection_info": null
    },
    {
        "uuid": "2f9a9adc2799d9baa02dd4706ddc05f7",
        "title": "竹西午坐",
        "author": "葛绍体",
        "content": "桧树参差翠满庭，甜风爱日透疎櫺。\n倦行静倚湘斑坐，高下书声得细听。",
        "dynasty": "宋",
        "collection_info": null
    },
    {
        "uuid": "13f9717feb7454982d578be0fd0d1bed",
        "title": "旱中早起",
        "author": "葛绍体",
        "content": "桔槹声裏恨难平，似诉民劳彻上清。\n料得为霖只今日，满天风露看云生。",
        "dynasty": "宋",
        "collection_info": null
    },
    {
        "uuid": "bcb60b21e4e377e0e10910ee3211661f",
        "title": "天章桥",
        "author": "葛绍体",
        "content": "画桥人静度杨花，山果溪鱼卖酒家。\n淡淡轻烟绿阴浅，一年春色到桑麻。",
        "dynasty": "宋",
        "collection_info": null
    },
    {
        "uuid": "7ec707350a182ee4dcfdcb3fbc6be9e9",
        "title": "过江心寺",
        "author": "葛绍体",
        "content": "寺带长江山作围，塔峯相对立涟漪。\n好风吹浪舟行急，正是午潮初长时。",
        "dynasty": "宋",
        "collection_info": null
    },
    {
        "uuid": "247dae9ee716624487c53b3dc58d5f16",
        "title": "山台",
        "author": "葛绍体",
        "content": "春晓栏干无数山，山云浓淡去来间。\n湖光一片东城外，鸥鹭相亲风日寒。",
        "dynasty": "宋",
        "collection_info": null
    },
    {
        "uuid": "1c9fc698f6a673a41da9a8ba764b73ec",
        "title": "题秋风亭",
        "author": "葛绍体",
        "content": "稻镰影尽云垂野，衣杵声高月满空。\n春在万家歌笑裏，不知亭上有秋风。",
        "dynasty": "宋",
        "collection_info": null
    },
    {
        "uuid": "aa5168819e3133ab8a14ee4a80b3b24a",
        "title": "西湖即景",
        "author": "葛绍体",
        "content": "笑倚东风看画船，晴天如水水如天。\n酒旗高处玉骢急，万树垂杨一抹烟。",
        "dynasty": "宋",
        "collection_info": null
    },
    {
        "uuid": "6a05b0f67bcec1d56671d4d0249f0c6a",
        "title": "袁宫讲饮西湖",
        "author": "葛绍体",
        "content": "重吟坡老芳鲜句，饮客西湖半醉中。\n一段风光带秋色，瘦荷疎柳嫩芙蓉。",
        "dynasty": "宋",
        "collection_info": null
    },
    {
        "uuid": "e50b790b2a3851ac878c7ea600b560e3",
        "title": "西湖二首  其一",
        "author": "葛绍体",
        "content": "年年春色客中看，不管今年行路难。\n行到西湖春正好，万重杨柳傍栏干。",
        "dynasty": "宋",
        "collection_info": null
    },
    {
        "uuid": "cec606aebb7e002c5fe6fccd316d4a69",
        "title": "西湖二首  其二",
        "author": "葛绍体",
        "content": "杨柳芙蓉旧日栽，近来堂宇更安排。\n湖光接得全天趣，莫遣游人鼓吹来。",
        "dynasty": "宋",
        "collection_info": null
    },
    {
        "uuid": "4f8425f6ea183abee4f933740bf440fc",
        "title": "四月八日永嘉卢子高醵西湖",
        "author": "葛绍体",
        "content": "远近山光浓淡中，晓云零乱越湖风。\n飞来几点浴佛雨，湿住杨花粘落红。",
        "dynasty": "宋",
        "collection_info": null
    },
    {
        "uuid": "da0803cff79a5515ec798b14c54d72f1",
        "title": "黄友载酒鑑湖",
        "author": "葛绍体",
        "content": "云细风柔雨后天，两三飞鹭点晴川。\n小舟稳泛疎帘静，着我闲身坐少年。",
        "dynasty": "宋",
        "collection_info": null
    },
    {
        "uuid": "72b3222f550dd1d6634007a60d7e8ad5",
        "title": "秋日东湖",
        "author": "葛绍体",
        "content": "荻花风裏桂花浮，万竹生云翠欲流。\n谁拂半湖新镜面，飞来烟雨暮天愁。",
        "dynasty": "宋",
        "collection_info": null
    },
    {
        "uuid": "51897978ac3092f8c27ad099a6e3b515",
        "title": "秋夕湖上",
        "author": "葛绍体",
        "content": "云边雁影半浮沉，一片征帆万里心。\n水月光涵疑雪夜，小舟乘兴欲山阴。",
        "dynasty": "宋",
        "collection_info": null
    },
    {
        "uuid": "1999572318f2df785d7eb3ee82f064b0",
        "title": "偏门湖上",
        "author": "葛绍体",
        "content": "秦陆当年行乐地，依然耕钓水云乡。\n伤心寂寞东风裏，露草烟花空自香。",
        "dynasty": "宋",
        "collection_info": null
    },
    {
        "uuid": "84a0997646aa2c6ba74da541a33ae00d",
        "title": "晚出湖上",
        "author": "葛绍体",
        "content": "云树依稀自作行，烟波浩渺别为乡。\n渔人不识闲吟客，撒网鸣榔却斗忙。",
        "dynasty": "宋",
        "collection_info": null
    },
    {
        "uuid": "4cbea2195bde790ac20543f8fd6c107e",
        "title": "夜出湖口",
        "author": "葛绍体",
        "content": "云连天远水连云，一片天光欲半昏。\n新月似怜新雁过，伴他孤影落前村。",
        "dynasty": "宋",
        "collection_info": null
    },
    {
        "uuid": "e1876b10314f98034e530a5bdcc640ef",
        "title": "新斋即事",
        "author": "葛绍体",
        "content": "炉烟虚匝上寒屏，窗纸吟风带雨听。\n欹枕夜深偷酒力，一声啼鸟梦初醒。",
        "dynasty": "宋",
        "collection_info": null
    },
    {
        "uuid": "f2ba6ad942764b3715106166caad5dbe",
        "title": "遂初东园",
        "author": "葛绍体",
        "content": "晴日暖风浑欲醉，游蜂啼鸟累相关。\n闲来芳径步幽草，更上高楼看远山。",
        "dynasty": "宋",
        "collection_info": null
    },
    {
        "uuid": "1df93733472007106ed8f97da0d38f1b",
        "title": "东园池上",
        "author": "葛绍体",
        "content": "急雨斜风颤晓荷，娇羞花面泪痕多。\n向人欲语竟不语，风雨无情花奈何。",
        "dynasty": "宋",
        "collection_info": null
    },
    {
        "uuid": "b424567c4c59ee9b85e7d489275e90b8",
        "title": "猗澜池上",
        "author": "葛绍体",
        "content": "蒲芽长短草浮沉，地傍官河带竹林。\n风约萍开晓天静，蜻蜓聚立紫荷簪。",
        "dynasty": "宋",
        "collection_info": null
    },
    {
        "uuid": "3b97c49e7afdf451e1130c119e2fc207",
        "title": "猗澜即事",
        "author": "葛绍体",
        "content": "雨余涨水欲浮空，云影中间着钓筒。\n小棹轻舟往来急，古槐斜日嫩荷风。",
        "dynasty": "宋",
        "collection_info": null
    },
    {
        "uuid": "30b46676f56043346dca16d8b3be425f",
        "title": "秋堂东轩",
        "author": "葛绍体",
        "content": "新糊窗纸旧胡床，铜鸭烟昏砚墨香。\n淡翠屏风小瓶亚，芙蓉红軃菊花黄。",
        "dynasty": "宋",
        "collection_info": null
    },
    {
        "uuid": "d80d5d432e8a1c50ca11b25c8c5c3c68",
        "title": "游本觉寺问禅老",
        "author": "葛绍体",
        "content": "入到山房水自清，万竿修竹翠棱棱。\n古潭夜印中天月，悟得无生几上乘。",
        "dynasty": "宋",
        "collection_info": null
    },
    {
        "uuid": "41364f08774e071a8e8dc84a11fbe0b0",
        "title": "夜步垂虹",
        "author": "葛绍体",
        "content": "酒市渔村傍太湖，卧虹横跨接东吴。\n风云惊趁鱼龙夜，月色天光半有无。",
        "dynasty": "宋",
        "collection_info": null
    },
    {
        "uuid": "dadf864f7f66d71486a220a9188c1ac9",
        "title": "浸碧即事",
        "author": "葛绍体",
        "content": "冰壶清浅酒杯深，雨闹风荷一阵阴。\n琴调半残看晋帖，更寻棋局伴秋吟。",
        "dynasty": "宋",
        "collection_info": null
    },
    {
        "uuid": "e68ca352cf02fe9a263533a67937033d",
        "title": "曹氏寒碧即事  其一",
        "author": "葛绍体",
        "content": "屋头杨柳绿参差，小竹疎花此更宜。\n帘漾水纹闲昼日，早秋风物似春时。",
        "dynasty": "宋",
        "collection_info": null
    },
    {
        "uuid": "f5a41bad1b8142a78bb3b868cbaaa9f7",
        "title": "曹氏寒碧即事  其二",
        "author": "葛绍体",
        "content": "小窗棋静一枰空，多事蝉声断续中。\n过雨凉生醉归去，不知明日又秋风。",
        "dynasty": "宋",
        "collection_info": null
    },
    {
        "uuid": "789f432b2c31d817aa15c92c84b486b3",
        "title": "锦园晚雨",
        "author": "葛绍体",
        "content": "一围蜀锦万花枝，红绿相携傍酒巵。\n不必夜深来秉烛，满庭风雨湿臙脂。",
        "dynasty": "宋",
        "collection_info": null
    },
    {
        "uuid": "0d6ca237c0f310dfee02242fc485e15a",
        "title": "过西斋",
        "author": "葛绍体",
        "content": "青灯一晕静相看，酒敌残秋夜半寒。\n却怕醒来人独自，西风索索荻声干。",
        "dynasty": "宋",
        "collection_info": null
    },
    {
        "uuid": "2c500ec3d5cc70b36c636a985f24f685",
        "title": "韩季默主簿听雨斋",
        "author": "葛绍体",
        "content": "一片云阴带日长，落花飞处燕泥香。\n耕畦桑坞年年事，万点春声夜对床。",
        "dynasty": "宋",
        "collection_info": null
    },
    {
        "uuid": "e1975691ba659efd3fb1419917be2662",
        "title": "荷渚即景",
        "author": "葛绍体",
        "content": "轩槛空明照野塘，闲看渔父濯沧浪。\n相忘一笑一杯酒，荷叶雨声生晚凉。",
        "dynasty": "宋",
        "collection_info": null
    },
    {
        "uuid": "b77278c39674b136a085260090e54d29",
        "title": "过秋塘陈老丈",
        "author": "葛绍体",
        "content": "水匝桥横处士家，东轩书册旧生涯。\n秋风满径一筇晚，柳未全疎桂欲花。",
        "dynasty": "宋",
        "collection_info": null
    },
    {
        "uuid": "32f74d560a85c60979d3ad610e414dcd",
        "title": "溪上",
        "author": "葛绍体",
        "content": "少立沙头夕照明，柳风吹面酒初醒。\n东皋好雨一犁足，麦半黄时秧半青。",
        "dynasty": "宋",
        "collection_info": null
    },
    {
        "uuid": "80e69da8e84b7509b1cd0123bd45650f",
        "title": "夜行浸碧",
        "author": "葛绍体",
        "content": "空明不碍醉中行，月晕风生夜几更。\n篱落无声水天阔，露荷相倚钓舟横。",
        "dynasty": "宋",
        "collection_info": null
    },
    {
        "uuid": "49fd388ecca00d4466f353f23b973f6e",
        "title": "仲和时斋即事",
        "author": "葛绍体",
        "content": "夹径花开一丈红，傍池新竹万枝风。\n闲来笑语忘为客，杯酒淡烟明月中。",
        "dynasty": "宋",
        "collection_info": null
    },
    {
        "uuid": "648cf829f0360732b5d92932f1b3a6a8",
        "title": "时斋新植",
        "author": "葛绍体",
        "content": "红栏一带树青青，帘幙风轻扬晓晴。\n日转花阴燕飞去，堂中惟有读书声。",
        "dynasty": "宋",
        "collection_info": null
    },
    {
        "uuid": "093ccc8238cd4b27fb32c11d2413ccac",
        "title": "晨兴书所见",
        "author": "葛绍体",
        "content": "等閒日月任西东，不管霜风着鬓蓬。\n满地翻黄银杏叶，忽惊天地告成功。",
        "dynasty": "宋",
        "collection_info": null
    },
    {
        "uuid": "1e1d7df4550f3242946695b0e568c2ce",
        "title": "道中书所见",
        "author": "葛绍体",
        "content": "湖塘隔岸碧相鲜，田舍寒炊晚顿烟。\n塞路官军好身手，路中相唤卖鱼船。",
        "dynasty": "宋",
        "collection_info": null
    },
    {
        "uuid": "c76877a1e67e854c75bd7d402491792b",
        "title": "乐清道中二首  其一",
        "author": "葛绍体",
        "content": "雅淡风光近上元，迎神箫鼓自年年。\n客行不趁花灯市，月满寒江水拍天。",
        "dynasty": "宋",
        "collection_info": null
    },
    {
        "uuid": "dbfadbe14a18e9460edc416604c79c75",
        "title": "乐清道中二首  其二",
        "author": "葛绍体",
        "content": "前浦归帆挂夕阳，傍船打鼓是渔乡。\n居人却惯鱼虾贱，茅店晚厨春荠香。",
        "dynasty": "宋",
        "collection_info": null
    },
    {
        "uuid": "a42a7ff0dd5a9b5cba2623aed6b724bf",
        "title": "义乌道中二首  其一",
        "author": "葛绍体",
        "content": "溪头石佛泗州身，半染鑪烟半路尘。\n儿女一盘清凈供，苏溪茶点建溪春。",
        "dynasty": "宋",
        "collection_info": null
    },
    {
        "uuid": "de8c401b81f4da23a2abeba0ad4430e8",
        "title": "义乌道中二首  其二",
        "author": "葛绍体",
        "content": "小雨山寒占麦秋，溪南溪北水交流。\n桃花又报东风急，云带雨来山欲浮。",
        "dynasty": "宋",
        "collection_info": null
    },
    {
        "uuid": "b14c3811ce438afd4f524031a5dd64e9",
        "title": "东阳道中二首  其一",
        "author": "葛绍体",
        "content": "麦陇东风半展鬚，桃红柳绿自相于。\n耕犂歇午炊烟起，断岸溪头人钓鱼。",
        "dynasty": "宋",
        "collection_info": null
    },
    {
        "uuid": "5f23d1d0622c61f5b39b90ecdf0b00f2",
        "title": "东阳道中二首  其二",
        "author": "葛绍体",
        "content": "溪头亭匾佳山水，水遶山围巷陌清。\n晚向酒旗高处泊，画楼更点亦春声。",
        "dynasty": "宋",
        "collection_info": null
    },
    {
        "uuid": "bc96ea9bc84f14026d08c9311e69cce4",
        "title": "诸暨道中五首  其一",
        "author": "葛绍体",
        "content": "寒雨路从岩涧出，晴天纔见越山川。\n谁怜昨日经行地，回首苍茫起暮烟。",
        "dynasty": "宋",
        "collection_info": null
    },
    {
        "uuid": "edbfbaac7e7dfa49a8d4c00a966d8481",
        "title": "诸暨道中五首  其二",
        "author": "葛绍体",
        "content": "路分杭越号牌头，行客东西各自谋。\n总是春晴好天气，野花山鸟亦风流。",
        "dynasty": "宋",
        "collection_info": null
    },
    {
        "uuid": "00a60a6fb8eb7fce0e9eb2466705b45f",
        "title": "诸暨道中五首  其三",
        "author": "葛绍体",
        "content": "两畔绿杨卧碧溪，人家一带绿杨堤。\n门开恰出市行路，山在屋头谁肯栖。",
        "dynasty": "宋",
        "collection_info": null
    },
    {
        "uuid": "fadf5394eb3e606a80ce4dcf8b915285",
        "title": "诸暨道中五首  其四",
        "author": "葛绍体",
        "content": "晓烟晴日过枫桥，桥面山尖春半娇。\n一簇谁家嫩杨柳，淡黄襟带学宫腰。",
        "dynasty": "宋",
        "collection_info": null
    },
    {
        "uuid": "e10f8476fc89f04ed9bc5c2709893350",
        "title": "诸暨道中五首  其五",
        "author": "葛绍体",
        "content": "极目田畴似掌平，远山依约画难成。\n天宽地大空明处，渐近稽山接帝城。",
        "dynasty": "宋",
        "collection_info": null
    },
    {
        "uuid": "05c349a592686e899288c87bb686bf3c",
        "title": "姚江舟中",
        "author": "葛绍体",
        "content": "睡觉舟行长半潮，暖风晴日媚春郊。\n江边一带青林静，轻细鶑声高柳梢。",
        "dynasty": "宋",
        "collection_info": null
    },
    {
        "uuid": "3dedd91dc398c69ed6432d091358d735",
        "title": "过曹娥江",
        "author": "葛绍体",
        "content": "依旧临江镇庙门，参差江树带春云。\n男儿愧死知多少，我欲重招孝女魂。",
        "dynasty": "宋",
        "collection_info": null
    },
    {
        "uuid": "bd432eea57d330b01d562389faefe2a8",
        "title": "宿磻溪",
        "author": "葛绍体",
        "content": "柟岸祖居今寂寞，旧门还向赤山头。\n梦回泪湿春衫袖，人与赤山相对愁。",
        "dynasty": "宋",
        "collection_info": null
    },
    {
        "uuid": "1d1a8ded40aa8c62ed9361942bc73a02",
        "title": "大丘至黎坑口",
        "author": "葛绍体",
        "content": "重岚浮动光相射，峭壁横斜罅欲开。\n比似雁山多秀发，丰棱那復让天台。",
        "dynasty": "宋",
        "collection_info": null
    },
    {
        "uuid": "37987a481a93c250cd7c7df1a42b84b5",
        "title": "五部岭",
        "author": "葛绍体",
        "content": "岭上烟云作伴行，远山凝绿向谁横。\n醉来睡足茅檐雨，三十六滩春水生。",
        "dynasty": "宋",
        "collection_info": null
    },
    {
        "uuid": "21f955223a4d01aa3f03b977a30b5e7e",
        "title": "苍岭行三首  其一",
        "author": "葛绍体",
        "content": "客自忙忙山自闲，有情飞鸟去来间。\n石矶坐久风林静，一派泉声落半山。",
        "dynasty": "宋",
        "collection_info": null
    },
    {
        "uuid": "d48d5ab718ec1d9a018a713c7926b036",
        "title": "苍岭行三首  其二",
        "author": "葛绍体",
        "content": "翠拥层崖一水分，括苍遥接赤城春。\n观音城上灵官庙，多少烧香行路人。",
        "dynasty": "宋",
        "collection_info": null
    },
    {
        "uuid": "ad4cc4f9fbcb473263bdac95feb8e6f0",
        "title": "苍岭行三首  其三",
        "author": "葛绍体",
        "content": "只将客路当山行，自觉春光步步生。\n几许花开到桃李，东风又趣陇头耕。",
        "dynasty": "宋",
        "collection_info": null
    },
    {
        "uuid": "d38297a089489d8eb2728101ca7ea0fa",
        "title": "晚泊三高亭",
        "author": "葛绍体",
        "content": "不钓鲈鱼只钓鳌，一丝弹压几风涛。\n城西山影蘸空碧，星斗逼人相与高。",
        "dynasty": "宋",
        "collection_info": null
    },
    {
        "uuid": "47ce8095215d6144d2b3684a962e4214",
        "title": "小憩梵安寺",
        "author": "葛绍体",
        "content": "浅绿深红映夕岚，子规声在虎溪南。\n明朝尘土又归去，长忆来时三月三。",
        "dynasty": "宋",
        "collection_info": null
    },
    {
        "uuid": "4baddd2e3735158cfe50874cebe67c80",
        "title": "唐晦叔方壶",
        "author": "葛绍体",
        "content": "秋日吟边书传香，弟兄杯酒到虞唐。\n谁知静处工夫大，消得方壶岁月长。",
        "dynasty": "宋",
        "collection_info": null
    },
    {
        "uuid": "145ea4c61f690b3732ef97ea7ccd70d4",
        "title": "题赵献可抚干池亭",
        "author": "葛绍体",
        "content": "浸碧虚亭烟水中，参差荷渚小桥东。\n露花相对立清晓，闲裏丝桐歌舜风。",
        "dynasty": "宋",
        "collection_info": null
    },
    {
        "uuid": "58d3a56429d02f0f2eecb4f2eb46b720",
        "title": "题韩伯直顺斋",
        "author": "葛绍体",
        "content": "路似直弦万古新，平吾方寸是经纶。\n一元静展凭何力，日月序行天地春。",
        "dynasty": "宋",
        "collection_info": null
    },
    {
        "uuid": "b0912bca2941a6783dd494730a426a62",
        "title": "卢子高梅岩",
        "author": "葛绍体",
        "content": "倚岩好竹已清绝，竹裏梅梢更绝清。\n要看萧疎影来去，最宜天气半阴晴。",
        "dynasty": "宋",
        "collection_info": null
    },
    {
        "uuid": "fda5470dbadea9c777b3f196fa2fee99",
        "title": "韩仲和南窗",
        "author": "葛绍体",
        "content": "一榻卧云长至日，半炉宿火欲明时。\n年年来此南窗下，不怕风霜容易欺。",
        "dynasty": "宋",
        "collection_info": null
    },
    {
        "uuid": "166aa9b9dc9ffca5326cda54a8eac9e8",
        "title": "昌园",
        "author": "葛绍体",
        "content": "昌园梅树占山林，山浅村深烟日昏。\n薄暮东风几篱落，雪涛隠约万龙奔。",
        "dynasty": "宋",
        "collection_info": null
    },
    {
        "uuid": "1eef67eaddae301bce4d36c07257af38",
        "title": "遂初黄友逊斋",
        "author": "葛绍体",
        "content": "艺圃楼高插架书，只将逊志力耘鉏。\n堂堂乃祖声名在，直使人称两遂初。",
        "dynasty": "宋",
        "collection_info": null
    },
    {
        "uuid": "c042c8d31a8ccc23283eba1bda438b17",
        "title": "题丽句亭",
        "author": "葛绍体",
        "content": "王谢风流盟未寒，枝藤杯酒翠微间。\n松花半落春山暮，云满一溪春水闲。",
        "dynasty": "宋",
        "collection_info": null
    },
    {
        "uuid": "a1a3d789dbb4dec075e97123e9eeb498",
        "title": "题新安汪氏心远亭",
        "author": "葛绍体",
        "content": "来傍蓬莱夜读书，盂山相对是吾庐。\n不妨车马自来去，一片闲心泊太虚。",
        "dynasty": "宋",
        "collection_info": null
    },
    {
        "uuid": "87e9120a149441478530553e9940647b",
        "title": "题天庆观",
        "author": "葛绍体",
        "content": "淡云疎雨嫩凉天，老柏梢头挂瘦猿。\n仙殿崔嵬钟磬响，纸钱灰起祭中元。",
        "dynasty": "宋",
        "collection_info": null
    },
    {
        "uuid": "106300dbfc28dcd4d6c78f419e761c8a",
        "title": "题戒珠寺竹阁",
        "author": "葛绍体",
        "content": "松雪半梢寒鹊语，风敲疎竹度斜阳。\n幽寻有客自来去，静对僧禅一缕香。",
        "dynasty": "宋",
        "collection_info": null
    },
    {
        "uuid": "d72377694c8410a8097379ad113c62e2",
        "title": "高文父隠居",
        "author": "葛绍体",
        "content": "岸西城郭岸南村，杨柳排空竹驻云。\n不必青山映门巷，芦花一带水平分。",
        "dynasty": "宋",
        "collection_info": null
    },
    {
        "uuid": "016605341d66cba8ed03a17283979675",
        "title": "钟庆饮别",
        "author": "葛绍体",
        "content": "日添一线酒壶边，小阁连装胜去年。\n明夜月生何处有，短帆风定下塘船。",
        "dynasty": "宋",
        "collection_info": null
    },
    {
        "uuid": "0fcd8887f73fbb790ab6559bc65cd447",
        "title": "赠休斋沈老丈  其一",
        "author": "葛绍体",
        "content": "澉浦东南海面横，惯看潮落又潮生。\n嫌渠万里风波险，心地一生平处行。",
        "dynasty": "宋",
        "collection_info": null
    },
    {
        "uuid": "2356f9c5ab762ed75d59aff2759d6271",
        "title": "赠休斋沈老丈  其二",
        "author": "葛绍体",
        "content": "酒边风月是诗情，平淡精神最老成。\n每爱晋人标韵别，发挥天趣更渊明。",
        "dynasty": "宋",
        "collection_info": null
    },
    {
        "uuid": "7ee3b85c04b372f3a096ba78e3a202a0",
        "title": "赠黄友把酒东皋三首  其一",
        "author": "葛绍体",
        "content": "野水平流一带斜，去来征棹几年华。\n东风又染山光绿，好拂丝纶钓浪花。",
        "dynasty": "宋",
        "collection_info": null
    },
    {
        "uuid": "e8d1e38a0f912793f73993eeb2b34b71",
        "title": "赠黄友把酒东皋三首  其二",
        "author": "葛绍体",
        "content": "风光依约上征帆，云影参差带远山。\n野岸水平耕钓足，镜湖消得一春闲。",
        "dynasty": "宋",
        "collection_info": null
    },
    {
        "uuid": "b53d19244b0fc3f4cc0b06acd044399e",
        "title": "赠黄友把酒东皋三首  其三",
        "author": "葛绍体",
        "content": "东风鹭影几横斜，晚日飞来漾雪华。\n好伴闲身春雨裏，一川烟雨落梨花。",
        "dynasty": "宋",
        "collection_info": null
    },
    {
        "uuid": "883d074e8e37899f01e61a26325cb484",
        "title": "和袁抱瓮",
        "author": "葛绍体",
        "content": "雨滴残更不忍听，欲寻归梦梦难成。\n西风起处雁声急，多少悲秋行客情。",
        "dynasty": "宋",
        "collection_info": null
    },
    {
        "uuid": "cde94f116420d46bdcbee7608d6125b8",
        "title": "元直弟梧坡",
        "author": "葛绍体",
        "content": "东山山下碧梧坡，照映朝阳岁月多。\n好是凤凰栖泊处，一鸣天地起春和。",
        "dynasty": "宋",
        "collection_info": null
    },
    {
        "uuid": "74fab1e556d44030ad9b78cf6b2971ce",
        "title": "献可造朝",
        "author": "葛绍体",
        "content": "步步青云肯忆家，西湖春讯到梅花。\n除书一纸飞来日，柳色鶑声满后衙。",
        "dynasty": "宋",
        "collection_info": null
    },
    {
        "uuid": "52be59ac363bccd93535c093de9648be",
        "title": "送松台老丈过黄岩",
        "author": "葛绍体",
        "content": "虽然相去百余里，亦是同栖一片云。\n君向黄山我孤屿，思乡时节定思君。",
        "dynasty": "宋",
        "collection_info": null
    },
    {
        "uuid": "125fecf7cfeda4d92d3f79933b6184f4",
        "title": "送李好谦县尉  其一",
        "author": "葛绍体",
        "content": "闻得官期寄短歌，官期犹有一年赊。\n如今东越都夸道，花烛重新吏报衙。",
        "dynasty": "宋",
        "collection_info": null
    },
    {
        "uuid": "822fba904a65195d6e0d004ddacc53ef",
        "title": "送李好谦县尉  其二",
        "author": "葛绍体",
        "content": "东归行李一编书，谁料熏风驻鑑湖。\n夜月扁舟忆君处，藕塘红绿正相扶。",
        "dynasty": "宋",
        "collection_info": null
    },
    {
        "uuid": "1fff7670758303ba8bf7d6ea946d16d0",
        "title": "送尹惟晓县尉",
        "author": "葛绍体",
        "content": "三千里外潜江县，马首东风得意行。\n应买扁舟过庐阜，一江春绿万山横。",
        "dynasty": "宋",
        "collection_info": null
    },
    {
        "uuid": "23fc83f6893f7959df0f67a1702e6c58",
        "title": "寄仲彝县尉",
        "author": "葛绍体",
        "content": "别后平安未有书，秋风客裏定何如。\n西湖纵是芙蓉好，不似山家橙橘初。",
        "dynasty": "宋",
        "collection_info": null
    },
    {
        "uuid": "2dc6e418f7707b752f9e4acf27683d00",
        "title": "送高九万",
        "author": "葛绍体",
        "content": "诗名空满浙江东，身事长嗟似转蓬。\n正是梅天又离别，相思还在雨声中。",
        "dynasty": "宋",
        "collection_info": null
    },
    {
        "uuid": "fdbcd3d04b6d28c771157d625d04742a",
        "title": "送蔡贯之",
        "author": "葛绍体",
        "content": "君去江东几日程，我来东越漫云萍。\n客情自是难为别，何况乡情兼别情。",
        "dynasty": "宋",
        "collection_info": null
    },
    {
        "uuid": "3e95a1b039e9e026959530dc018c8e40",
        "title": "送胡五九丈",
        "author": "葛绍体",
        "content": "长记秋时病作魔，频来看我谢君多。\n只今未别先成梦，梦觉争如既别何。",
        "dynasty": "宋",
        "collection_info": null
    },
    {
        "uuid": "7c68ab6266eb33baf789c600d4422bf7",
        "title": "送友人",
        "author": "葛绍体",
        "content": "曾嗟别去作西东，今喜重来笑语同。\n来日未多今又去，相思无奈立东风。",
        "dynasty": "宋",
        "collection_info": null
    },
    {
        "uuid": "dc9a57604e43b5e14b2d162b37ba3c68",
        "title": "送槃斋叶敬叔丈",
        "author": "葛绍体",
        "content": "万里春风柳一堤，长条折与记分携。\n客行却入故乡去，禹洞龙丘认旧题。",
        "dynasty": "宋",
        "collection_info": null
    },
    {
        "uuid": "fa824f812e076387d47fbb621d50570a",
        "title": "送陈平父",
        "author": "葛绍体",
        "content": "长忆杨花归路春，最怜雪玉苦吟身。\n蓬莱风日想依旧，为问细论谁可人。",
        "dynasty": "宋",
        "collection_info": null
    },
    {
        "uuid": "ef9d212c3f1b634e86ed5589b1ade871",
        "title": "送陈友",
        "author": "葛绍体",
        "content": "伤春那作送行诗，短棹轻帆驻片时。\n烟雨满村桑柘绿，杜鹃声裏忆归期。",
        "dynasty": "宋",
        "collection_info": null
    },
    {
        "uuid": "e1330386039d206b594bb6bb3302ef42",
        "title": "送戴子安  其一",
        "author": "葛绍体",
        "content": "北固峯前多景楼，江山第一占南州。\n单车六月海陵路，看了一番归去休。",
        "dynasty": "宋",
        "collection_info": null
    },
    {
        "uuid": "8fdb7198c290aba14390fc3d72571b6f",
        "title": "送戴子安  其二",
        "author": "葛绍体",
        "content": "未到蓬莱阁上游，梧坡在越自应留。\n秋深灯火夜深话，又拟横飞一鹗秋。",
        "dynasty": "宋",
        "collection_info": null
    },
    {
        "uuid": "77736796503e98d8d27c84679d5fb67b",
        "title": "怀元直弟",
        "author": "葛绍体",
        "content": "草色苔痕绿满庭，读书声向梦中听。\n湿云冷雨更愁绝，寂寞旅床思鹡鸰。",
        "dynasty": "宋",
        "collection_info": null
    },
    {
        "uuid": "8318ab87923762593c76be9e122cb555",
        "title": "见王兼叔上舍寿母",
        "author": "葛绍体",
        "content": "百单二岁尚簪梳，珍重酡颜映雪肤。\n天下丹青谁妙手，倩渠描作寿星图。",
        "dynasty": "宋",
        "collection_info": null
    },
    {
        "uuid": "cf42a725e4ed3950f09fd1b6cb613d62",
        "title": "仲和亲迎慈溪  其一",
        "author": "葛绍体",
        "content": "灯火宗盟旧日寻，宜家宜室正如今。\n春风苹藻慈湖上，琴瑟新调太古音。",
        "dynasty": "宋",
        "collection_info": null
    },
    {
        "uuid": "c78b882ab36fd87d61e9b726abadf460",
        "title": "仲和亲迎慈溪  其二",
        "author": "葛绍体",
        "content": "万卷何如一寸心，心涵万卷自知音。\n圣功不是寻常事，泰华高寒沧海深。",
        "dynasty": "宋",
        "collection_info": null
    },
    {
        "uuid": "a76d0b6392d9176b74d8e238e7565552",
        "title": "题韩季默春山图",
        "author": "葛绍体",
        "content": "春山一簇带春云，楼阁高低日欲曛。\n骑马棹船游冶客，一天风月自平分。",
        "dynasty": "宋",
        "collection_info": null
    },
    {
        "uuid": "be4570886451bced078cd418d18df40f",
        "title": "题越人贺韩司户令子得举诗卷",
        "author": "葛绍体",
        "content": "一鹗秋风东越初，龙门春浪少踌躇。\n客来多说新河过，古柳阴中闻读书。",
        "dynasty": "宋",
        "collection_info": null
    },
    {
        "uuid": "e43ca994ea1a9c0996ee3bd14e36bc81",
        "title": "题四清枕屏",
        "author": "葛绍体",
        "content": "横梅枝下兰为伴，瘦石拳边竹更长。\n月上小窗人欲静，睡来清入梦魂香。",
        "dynasty": "宋",
        "collection_info": null
    },
    {
        "uuid": "9ffafb3ff6deed5d4e116852e5f3d0be",
        "title": "题松竹梅画扇",
        "author": "葛绍体",
        "content": "扇招三友亦风骚，淡墨萧疎雨露梢。\n不止暑天凉意足，爱他曾耐岁寒交。",
        "dynasty": "宋",
        "collection_info": null
    },
    {
        "uuid": "54210e29278269014c12394685753cee",
        "title": "送芋栗汤升伯教授  其一",
        "author": "葛绍体",
        "content": "上柏山前擘翠红，半筐沿壁挂秋风。\n轻黄肉皱紫皮脱，细入微酣咀嚼中。",
        "dynasty": "宋",
        "collection_info": null
    },
    {
        "uuid": "de2d04c2a49ae181eb3ab2c76e3a275c",
        "title": "送芋栗汤升伯教授  其二",
        "author": "葛绍体",
        "content": "紫芋霜天到客居，秋风应倩野人锄。\n竹炉细拨轻红火，暖衬寒窗夜读书。",
        "dynasty": "宋",
        "collection_info": null
    },
    {
        "uuid": "83c3f6d567a9d41933311646b42f3875",
        "title": "树影  其一",
        "author": "葛绍体",
        "content": "树影参差落晚窗，疎疎密密自分张。\n偶然一阵狂风急，颠倒随风上下狂。",
        "dynasty": "宋",
        "collection_info": null
    },
    {
        "uuid": "85ea9f8f0ae63741f2e6a2233200c92f",
        "title": "树影  其二",
        "author": "葛绍体",
        "content": "莫要随风上下狂，空将闲影傍斜阳。\n斜阳西去还催去，自在虚明一带窗。",
        "dynasty": "宋",
        "collection_info": null
    },
    {
        "uuid": "91167762373dfb88cda4c9fd9c2c8ce5",
        "title": "槐",
        "author": "葛绍体",
        "content": "槐幄成阴绿正宜，青虫为蠹祇空枝。\n花神巧与换新绿，恰似春风三月时。",
        "dynasty": "宋",
        "collection_info": null
    },
    {
        "uuid": "f0230d8a49e91e335dcc83b2d340d357",
        "title": "梅花对饮",
        "author": "葛绍体",
        "content": "半痕霜月晓窗低，三两梅花作伴栖。\n盂饮花边更风度，石泉汤泼嫩盐虀。",
        "dynasty": "宋",
        "collection_info": null
    },
    {
        "uuid": "a12cf595816e6e388188ad5335045457",
        "title": "遂初晚饮",
        "author": "葛绍体",
        "content": "书叶翻风傍酒樽，庭槐清影荫黄昏。\n新萤一点南窗下，来约灯花伴梦魂。",
        "dynasty": "宋",
        "collection_info": null
    },
    {
        "uuid": "77dcefa64d26f133c43012c06588246e",
        "title": "鹤",
        "author": "葛绍体",
        "content": "丹顶低回疑舞水，雪翎高展欲排云。\n也知尔得闲中趣，较得能闲更几分。",
        "dynasty": "宋",
        "collection_info": null
    },
    {
        "uuid": "acbe2147cd114b341d8b24539b52d032",
        "title": "马喻答惟晓问",
        "author": "葛绍体",
        "content": "振鬣长鸣向远天，轻蹄健步欲争先。\n关山万里踏飞雪，何似春风御柳边。",
        "dynasty": "宋",
        "collection_info": null
    },
    {
        "uuid": "8d027c045ff9d94f7775694dd19023ea",
        "title": "嘲蛩",
        "author": "葛绍体",
        "content": "浮沙篱落乱鸣蛩，永夜相寻客梦中。\n尽是秋风借余力，声声却似怨秋风。",
        "dynasty": "宋",
        "collection_info": null
    },
    {
        "uuid": "c65cace826652e8af168b2a486e37a19",
        "title": "吴友翠玉轩",
        "author": "葛绍体",
        "content": "嚣市尘中无此清，竹风声应读书声。\n一轩拥翠万玉瘦，正好着渠难弟兄。",
        "dynasty": "宋",
        "collection_info": null
    },
    {
        "uuid": "51c7e5774c0f4cbfd455730ede19b4ec",
        "title": "招鹤所词为澉浦监税赵潜夫作",
        "author": "葛绍体",
        "content": "君之来兮鹤自九皋，驾以去兮渺天地而逍遥。\n缟衣玄裳兮横大海之惊涛，云旗先驱兮霓旌旖旎。\n月皓皓兮风洒洒，青山之上兮黄湾之下。\n挹北斗兮椒浆，羽扇纶巾兮佩璆锵，盼而笑兮玉洁水光。\n鸣鸾凤兮舞鼋鼍，冯夷鼓兮虞妃歌，鱼咏龙吟兮蛟螭护呵。\n眷言归兮南浦，颿飞兮过舶艪，春復秋兮终古。",
        "dynasty": "宋",
        "collection_info": null
    },
    {
        "uuid": "02119b53dd86a781435576a62b939d52",
        "title": "总题  其一",
        "author": "葛绍体",
        "content": "车马不来山意朴，市廛都远土风淳。\n又无僧寺闲钟鼓，流水声中自有春。",
        "dynasty": "宋",
        "collection_info": null
    },
    {
        "uuid": "44b978d09a210ecf567285a33c45d2bb",
        "title": "总题  其二",
        "author": "葛绍体",
        "content": "塘曲椒和桑共老，山头松与麦齐青。\n人家岁计村南北，似识豳风旧典刑。",
        "dynasty": "宋",
        "collection_info": null
    },
    {
        "uuid": "63ef2ce2053b2ad695785a075588e2b6",
        "title": "雨后到芙蓉村",
        "author": "葛绍体",
        "content": "又上篮舆去，西风暂放晴。\n雾深孤屿没，日薄片云明。\n诗思通山色，琴怀澹客情。\n悬知百里路，分作两三程。",
        "dynasty": "宋",
        "collection_info": null
    },
    {
        "uuid": "62ab3537f441de1d588824a880c1ad9a",
        "title": "永嘉王孟同适安堂",
        "author": "葛绍体",
        "content": "茂林修竹更清泉，笑裏相逢到酒边。\n一片闲云了无着，共他风月自今年。",
        "dynasty": "宋",
        "collection_info": null
    },
    {
        "uuid": "b951b25040f3d4eb1aed547d7b3b947d",
        "title": "烟雨馆  其一",
        "author": "葛绍体",
        "content": "轻暑着人疑酒困，卖花声转卖樱桃。\n湖光静漾半帘影，燕子日长风絮高。",
        "dynasty": "宋",
        "collection_info": null
    },
    {
        "uuid": "f1b07d521e5805c11e594df2a17f3a1f",
        "title": "烟雨馆  其二",
        "author": "葛绍体",
        "content": "红白桃花褪半梢，绿阴清浅未全交。\n橹摇远岸日相射，扇落闲阶风自敲。",
        "dynasty": "宋",
        "collection_info": null
    },
    {
        "uuid": "730b7062489878dbbc886367cfd4e54b",
        "title": "烟雨馆  其三",
        "author": "葛绍体",
        "content": "湖接青林一带回，光浮玉镜半奁开。\n塔峯对起飞云泊，时有断烟残雨来。",
        "dynasty": "宋",
        "collection_info": null
    },
    {
        "uuid": "f272beed499d0cfd3aef78e320b810d3",
        "title": "烟雨馆  其四",
        "author": "葛绍体",
        "content": "酒杯光动柳梢月，衣袖凉生芦叶风。\n露坐夜深醒似困，钓船人语过湖东。",
        "dynasty": "宋",
        "collection_info": null
    },
    {
        "uuid": "d182721dfc93bc3f05f26a871a2cf93e",
        "title": "烟雨馆  其五",
        "author": "葛绍体",
        "content": "湖波漾日乱檐花，人影天光带落霞。\n衣岫浅寒杨柳陌，醉归闲数欲栖鸦。",
        "dynasty": "宋",
        "collection_info": null
    },
    {
        "uuid": "d29b042275db87012d042fd8bfd2a283",
        "title": "腊月二日烟雨馆",
        "author": "葛绍体",
        "content": "天上飞花报岁寒，西风相挟引栏干。\n平湖不认花多少，只作寻常烟雨看。",
        "dynasty": "宋",
        "collection_info": null
    },
    {
        "uuid": "a2e38273aa007f4c94f1b86b7fbd4ea6",
        "title": "三日雪后饮烟雨馆  其一",
        "author": "葛绍体",
        "content": "傍湖千树玉参差，湖面轻风落钓丝。\n晚色晴阴正商略，断云来去半犹痴。",
        "dynasty": "宋",
        "collection_info": null
    },
    {
        "uuid": "dffed59cbc51088783b24c1873711970",
        "title": "三日雪后饮烟雨馆  其二",
        "author": "葛绍体",
        "content": "旋融残雪点团茶，碧凈红鲜朵上花。\n客散亭闲半湖水，月梳斜掠晚晴霞。",
        "dynasty": "宋",
        "collection_info": null
    },
    {
        "uuid": "d94bdc8d87586978dd6141a63a85c761",
        "title": "烟雨馆晚对",
        "author": "葛绍体",
        "content": "一片斜阳天北角，半痕初月水东弯。\n浮烟更拥云峰起，全似西湖远近山。",
        "dynasty": "宋",
        "collection_info": null
    }
]