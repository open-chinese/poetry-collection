[
    {
        "uuid": "21bf25244dd8c8e4346ccfd6fafe187d",
        "title": "黄莺儿 园林晴昼春谁主",
        "author": "柳永",
        "content": "园林晴昼春谁主。\n暖律潜催，幽谷暄和，黄鹂翩翩，乍迁芳树。\n观露湿缕金衣，叶映如簧语。\n晓来枝上绵蛮，似把芳心、深意低诉。\n无据。\n乍出暖烟来，又趁游蜂去。\n恣狂踪迹，两两相呼，终朝雾吟风舞。\n当上苑柳秾时，别馆花深处。\n此际海燕偏饶，都把韶光与。",
        "dynasty": "宋",
        "collection_info": null
    },
    {
        "uuid": "186df35bd85fdec0403f70c31b8327ef",
        "title": "玉女摇仙佩 飞琼伴侣",
        "author": "柳永",
        "content": "飞琼伴侣，偶别珠宫，未返神仙行缀。\n取次梳妆，寻常言语，有得几多姝丽。\n拟把名花比。\n恐旁人笑我，谈何容易。\n细思算、奇葩艳卉，惟是深红浅白而已。\n争如这多情，占得人间，千娇百媚。\n须信画堂绣阁，皓月清风，忍把光阴轻弃。\n自古及今、佳人才子，少得当年双美。\n且恁相偎依。\n未消得、怜我多才多艺。\n愿妳妳、兰心蕙性，枕前言下，表余深意。\n为盟誓。\n今生断不孤鸳被。",
        "dynasty": "宋",
        "collection_info": null
    },
    {
        "uuid": "9333314de75bcdc23390470b7c9efd25",
        "title": "雪梅香 景萧索",
        "author": "柳永",
        "content": "景萧索，危楼独立面晴空。\n动悲秋情绪，当时宋玉应同。\n渔市孤烟袅寒碧，水村残叶舞愁红。\n楚天阔，浪浸斜阳，千里溶溶。\n临风。\n想佳丽，别后愁颜，镇敛眉峰。\n可惜当年，顿乖雨迹云踪。\n雅态妍姿正欢洽，落花流水忽西东。\n无憀恨、相思意，尽分付征鸿。",
        "dynasty": "宋",
        "collection_info": null
    },
    {
        "uuid": "f1c4666133fd6f8814f9290e5bb739cb",
        "title": "尾犯 夜雨滴空阶",
        "author": "柳永",
        "content": "夜雨滴空阶，孤馆梦回，情绪萧索。\n一片闲愁，想丹青难貌。\n秋渐老、蛩声正苦，夜将阑、灯花旋落。\n最无端处，总把良宵，祗恁孤眠却。\n佳人应怪我，别后寡信轻诺。\n记得当初，翦香云为约。\n甚时向、幽闺深处，按新词、流霞共酌。\n再同欢笑，肯把金玉珠珍博。",
        "dynasty": "宋",
        "collection_info": null
    },
    {
        "uuid": "24bd5898ec5c185833f9334a946b44fb",
        "title": "早梅芳・喜迁莺 海霞红",
        "author": "柳永",
        "content": "海霞红，山烟翠。\n故都风景繁华地。\n谯门画戟，下临万井，金碧楼台相倚。\n芰荷浦溆，杨柳汀洲，映虹桥倒影，兰舟飞棹，游人聚散，一片湖光里。\n汉元侯，自从破虏征蛮，峻陟枢庭贵。\n筹帷厌久，盛年昼锦，归来吾乡我里。\n铃斋少讼，宴馆多欢，未周星，便恐皇家，图任勋贤，又作登庸计。",
        "dynasty": "宋",
        "collection_info": null
    },
    {
        "uuid": "5d5859b3ba5684c1841c274c591c1442",
        "title": "斗百花 飒飒霜飘鸳瓦",
        "author": "柳永",
        "content": "飒飒霜飘鸳瓦，翠幕轻寒微透，长门深锁悄悄，满庭秋色将晚。\n眼看菊蕊，重阳泪落如珠，长是淹残粉面。\n鸾辂音尘远。\n无险幽恨，寄情空殢纨扇。\n应是帝王，当初怪妾辞辇。\n陡顿今来，宫中第一妖娆，却道昭阳飞燕。",
        "dynasty": "宋",
        "collection_info": null
    },
    {
        "uuid": "0df9bb2e003a31fa9b169e3355c2bdce",
        "title": "斗百花 煦色韶光明媚",
        "author": "柳永",
        "content": "煦色韶光明媚。\n轻霭低笼芳树。\n池塘浅蘸烟芜，帘幕闲垂风絮。\n春困厌厌，抛掷斗草工夫，冷落踏青心绪。\n终日卮朱户。\n远恨绵绵，淑景迟迟难度。\n年少傅粉，依前醉眠何处。\n深院无人，黄昏乍拆秋千，空锁满庭花雨。",
        "dynasty": "宋",
        "collection_info": null
    },
    {
        "uuid": "e8e5372b165181285d53162ee79ce733",
        "title": "斗百花 满搦宫腰纤细",
        "author": "柳永",
        "content": "满搦宫腰纤细。\n年纪方当笄岁。\n刚被风流沾惹，与合垂杨双髻。\n初学严妆，如描似削身材，怯雨羞云情意。\n举措多娇媚。\n争奈心性，未会先怜佳婿。\n长是夜深，不肯便入鸳被。\n与解罗裳，盈盈背立银釭，却道你但先睡。",
        "dynasty": "宋",
        "collection_info": null
    },
    {
        "uuid": "913cdc546e7b5aebdbe34313715e5179",
        "title": "甘草子 秋暮",
        "author": "柳永",
        "content": "秋暮。\n乱洒衰荷，颗颗真珠雨。\n雨过月华生，冷彻鸳鸯浦。\n池长凭阑愁无侣。\n奈此个、单栖情绪。\n却傍金笼共鹦鹉。\n念粉郎言语。",
        "dynasty": "宋",
        "collection_info": null
    },
    {
        "uuid": "d81ed8ec42fe02bcfec13960966b5625",
        "title": "甘草子 秋尽",
        "author": "柳永",
        "content": "秋尽。\n叶翦红绡，砌菊遗金粉。\n雁字一行来，还有边庭信。\n飘散露华清风紧。\n动翠幕、晓寒犹嫩。\n中酒残妆慵整顿。\n聚两眉离恨。",
        "dynasty": "宋",
        "collection_info": null
    },
    {
        "uuid": "a47ed7ce7ed692c07f290c5a159db7ec",
        "title": "送征衣 过韶阳",
        "author": "柳永",
        "content": "过韶阳。\n璇枢电绕，华渚虹流，运应千载会昌。\n罄寰宇、荐殊祥。\n吾皇。\n诞弥月，瑶图缵庆，玉叶腾芳。\n并景贶、三灵眷佑，挺英哲、掩前王。\n迂年年、嘉节清和，颁率土称觞。\n无间要荒华夏，尽万里、走梯航。\n彤庭舜张大乐，禹会群方。\n鹓行。\n望上国，山呼鳌抃，遥爇炉香。\n竟就日、瞻云献寿，指南山、等无疆。\n愿巍巍、宝历鸿基，齐天地遥长。",
        "dynasty": "宋",
        "collection_info": null
    },
    {
        "uuid": "e441bb4cc231605969cd441f2aa13f5e",
        "title": "昼夜乐 洞房记得初相遇",
        "author": "柳永",
        "content": "洞房记得初相遇。\n便只合、长相聚。\n何期小会幽欢，变作离情别绪。\n况值阑珊春色暮。\n对满目、乱花狂絮。\n直恐好风光，尽随伊归去。\n一场寂寞凭谁诉。\n算前言、总轻负。\n早知恁地难拼，悔不当时留住。\n其奈风流端正外，更别有、系人心处。\n一日不思量，也攒眉千度。",
        "dynasty": "宋",
        "collection_info": null
    },
    {
        "uuid": "3fb5d56bdb504e1116106c33c40e390a",
        "title": "昼夜乐 秀香家住桃花径",
        "author": "柳永",
        "content": "秀香家住桃花径。\n算神仙、才堪并。\n层波细翦明眸，腻玉圆搓素颈。\n爱把歌喉当筵逞。\n遏天边，乱云愁凝。\n言语似娇莺，一声声堪听。\n洞房饮散帘帏静。\n拥香衾、欢心称。\n金炉麝袅青烟，凤帐烛摇红影。\n无限狂心乘酒兴。\n这欢娱、渐入嘉景。\n犹自怨邻鸡，道秋宵不永。",
        "dynasty": "宋",
        "collection_info": null
    },
    {
        "uuid": "e013944fbf1db8e57e01875ff8443ce4",
        "title": "柳腰轻 英英妙舞腰肢软",
        "author": "柳永",
        "content": "英英妙舞腰肢软。\n章台柳、昭阳燕。\n锦衣冠盖，绮堂筵会，是处千金争选。\n顾香砌、丝管初调，倚轻风、佩环微颤。\n乍入霓裳促遍。\n逞盈盈、渐催檀板。\n慢垂霞袖，急趋莲步，进退奇容千变。\n算何止、倾国倾城，暂回眸、万人肠断。",
        "dynasty": "宋",
        "collection_info": null
    },
    {
        "uuid": "4270bd3192f267dc7e20e0d3bcabafd6",
        "title": "西江月 凤额绣帘高卷",
        "author": "柳永",
        "content": "凤额绣帘高卷，兽环朱户频摇。\n两竿红日上花梢。\n春睡厌厌难觉。\n好梦狂随飞絮，闲愁浓胜香醪。\n不成雨暮与云朝。\n又是韶光过了。",
        "dynasty": "宋",
        "collection_info": null
    },
    {
        "uuid": "7791e764f9a43c19c307fbe611b3ef37",
        "title": "倾杯乐 禁漏花深",
        "author": "柳永",
        "content": "禁漏花深，绣工日永，蕙风布暖。\n变韶景、都门十二，元宵三五，银蟾光满。\n连云复道凌飞观。\n耸皇居丽，嘉气瑞烟葱蒨。\n翠华宵幸，是处层城阆苑。\n龙凤烛、交光星汉。\n对咫尺鳌山开羽扇。\n会乐府两籍神仙，梨园四部弦管。\n向晓色、都人未散。\n盈万井、山呼鳌抃。\n愿岁岁，天仗里、长瞻凤辇。",
        "dynasty": "宋",
        "collection_info": null
    },
    {
        "uuid": "df9cb8c15ec14b54a0cdda9cd48c1e3b",
        "title": "笛家弄・笛家 花发西园",
        "author": "柳永",
        "content": "花发西园，草熏南陌，韶光明媚，乍晴轻暖清明后。\n水嬉舟动，禊饮筵开，银塘似染，金堤如绣。\n是处王孙，几多游妓，往往携纤手。\n遣离人、对嘉景，触目伤怀，尽成感旧。\n别久。\n帝城当日，兰堂夜烛，百万呼卢，画阁春风，十千沽酒。\n未省、宴处能忘管弦，醉里不寻花柳。\n岂知秦楼，玉箫声断，前事难重偶。\n空遗恨，望仙乡，一饷消凝，泪沾襟袖。",
        "dynasty": "宋",
        "collection_info": null
    },
    {
        "uuid": "bc9a1161d1ada75ac4ea15fe09249a41",
        "title": "倾杯乐 皓月初圆",
        "author": "柳永",
        "content": "皓月初圆，暮云飘散，分明夜色如晴昼。\n渐消尽、醺醺残酒。\n危阁迥、凉生襟袖。\n追旧事、一饷凭阑久。\n如何媚容艳态，抵死孤欢偶。\n朝思暮想，自家空恁添清瘦。\n算到头、谁与伸剖。\n向道我别来，为伊牵系，度岁经年，偷眼觑、也不忍觑花柳。\n可惜恁、好景良宵，未曾略展双眉暂开口。\n问甚时与你，深怜痛惜还依旧。",
        "dynasty": "宋",
        "collection_info": null
    },
    {
        "uuid": "2c7fa7fcae0a549fe77c5f524fcbc24e",
        "title": "迎新春 嶰管变青律",
        "author": "柳永",
        "content": "嶰管变青律，帝里阳和新布。\n晴景回轻煦。\n庆嘉节、当三五。\n列华灯、千门万户。\n遍九陌、罗绮香风微度。\n十里然绛树。\n鳌山耸、喧天潇鼓。\n渐天如水，素月当午。\n香径里、绝缨掷果无数。\n更阑烛影花阴下，少年人、往往奇遇。\n太平时、朝野多欢民康阜。\n随分良聚。\n堪对此景，争忍独醒归去。",
        "dynasty": "宋",
        "collection_info": null
    },
    {
        "uuid": "b20f4c751af69eae51c5ecf09a1928a6",
        "title": "曲玉管 陇首云飞",
        "author": "柳永",
        "content": "陇首云飞，江边日晚，烟波满目凭阑久。\n立望关河萧索，千里清秋。\n忍凝眸。\n杳杳神京，盈盈仙子，别来锦字终难偶。\n断雁无凭，冉冉飞下汀洲。\n思悠悠。\n暗想当初，有多少、幽欢佳会，岂知聚散难期，翻成雨恨云愁。\n阻追游。\n每登山临水，惹起平生心事，一场消黯，永日无言，却下层楼。",
        "dynasty": "宋",
        "collection_info": null
    },
    {
        "uuid": "52845ea4b38568d49246bed0de30d54c",
        "title": "满朝欢 花隔铜壶",
        "author": "柳永",
        "content": "花隔铜壶，露晞金掌，都门十二清晓。\n帝里风光烂漫，偏爱春杪。\n烟轻昼永，引莺啭上林，鱼游灵沼。\n巷陌乍晴，香尘染惹，垂杨芳草。\n因念秦楼彩凤，楚观朝云，往惜曾迷歌笑。\n别来岁久，偶忆欢盟重到。\n人面桃花，未知何处，但掩朱扉悄悄。\n尽日伫立无言，赢得凄凉怀抱。",
        "dynasty": "宋",
        "collection_info": null
    },
    {
        "uuid": "2d44800e8e238b7a2b744a3ca0058980",
        "title": "梦还京 夜来匆匆饮散",
        "author": "柳永",
        "content": "夜来匆匆饮散，敧枕背灯睡。\n酒力全轻，醉魂易醒，风揭帘栊，梦断披衣重起。\n悄无寐。\n追悔当初，绣阁话别太容易。\n日许时、犹阻归计。\n甚况味。\n旅馆虚度残岁。\n想娇媚。\n那里独守鸳帏静，永漏迢迢，也应暗同此意。",
        "dynasty": "宋",
        "collection_info": null
    },
    {
        "uuid": "ceee43916f350f598828abd578b9aa46",
        "title": "凤衔杯 有美瑶卿能染翰",
        "author": "柳永",
        "content": "有美瑶卿能染翰。\n千里寄、小诗长简。\n想初襞苔笺，旋挥翠管红窗畔。\n渐玉箸、银钩满。\n锦囊收，犀轴卷。\n常珍重、小斋吟玩。\n更宝若珠玑，置之怀袖时时看。\n似频见、千娇面。",
        "dynasty": "宋",
        "collection_info": null
    },
    {
        "uuid": "6fe1068222952548c575625c2edc3c5e",
        "title": "凤衔杯 追悔当初孤深愿",
        "author": "柳永",
        "content": "追悔当初孤深愿。\n经年价、两成幽怨。\n任越水吴山，似屏如障堪游玩。\n奈独自、慵抬眼。\n赏烟花，听弦管。\n图欢笑、转加肠断。\n更时展丹青，强拈书信频频看。\n又争似、亲相见。",
        "dynasty": "宋",
        "collection_info": null
    },
    {
        "uuid": "9404e9b2e0e9ac7d6a7d7f4999414f37",
        "title": "鹤冲天 闲窗漏永",
        "author": "柳永",
        "content": "闲窗漏永，月冷霜华堕。\n悄悄下帘幕，残灯火。\n再三追往事，离魂乱、愁肠锁。\n无语沉吟坐。\n好天好景，未省展眉则个。\n从前早是多成破。\n何况经岁月，相抛亸。\n假使重相见，还得似、旧时么。\n悔恨无计那。\n迢迢良夜，自家只恁摧挫。",
        "dynasty": "宋",
        "collection_info": null
    },
    {
        "uuid": "9ef0894daa4bda0c84be69299d1d9713",
        "title": "受恩深 雅致装庭宇",
        "author": "柳永",
        "content": "雅致装庭宇。\n黄花开淡泞。\n细香明艳尽天与。\n助秀色堪餐，向晓自有真珠露。\n刚被金钱妒。\n拟买断秋天，容易独步。\n粉蝶无情蜂已去。\n要上金尊，惟有诗人曾许。\n待宴赏重阳，恁时尽把芳心吐。\n陶令轻回顾。\n免憔悴东篱，冷烟寒雨。",
        "dynasty": "宋",
        "collection_info": null
    },
    {
        "uuid": "6667fb4afc7da49c0fc33f2abba35557",
        "title": "看花回 屈指劳生百岁期",
        "author": "柳永",
        "content": "屈指劳生百岁期。\n荣瘁相随。\n利牵名惹逡巡过，奈两轮、玉走金飞。\n红颜成白发，极品何为。\n尘事常多雅会稀。\n忍不开眉。\n画堂歌管深深处，难忘酒盏花枝。\n醉乡风景好，携手同归。",
        "dynasty": "宋",
        "collection_info": null
    },
    {
        "uuid": "e8ffce1eb79bf950b77d7eeb0bb2b033",
        "title": "看花回 玉墄金阶舞舜干",
        "author": "柳永",
        "content": "玉墄金阶舞舜干。\n朝野多欢。\n九衢三市风光丽，正万家、急管繁弦。\n凤楼临绮陌，嘉气非烟。\n雅俗熙熙物态妍。\n忍负芳年。\n笑筵歌席连昏昼，任旗亭、斗酒十千。\n赏心何处好，惟有尊前。",
        "dynasty": "宋",
        "collection_info": null
    },
    {
        "uuid": "1973aab2993f9c3b0a98ffa6827b2d5d",
        "title": "柳初新 东郊向晓星杓亚",
        "author": "柳永",
        "content": "东郊向晓星杓亚。\n报帝里、春来也。\n柳抬烟眼，花匀露脸，渐觉绿娇红姹。\n妆点层台芳榭。\n运神功、丹青无价。\n别有尧阶试罢。\n新郎君、成行如画。\n杏园风细，桃花浪暖，竞喜羽迁鳞化。\n遍九陌、相将游冶。\n骤香尘、宝鞍骄马。",
        "dynasty": "宋",
        "collection_info": null
    },
    {
        "uuid": "cba09b35b89ffbc44915f63213986e77",
        "title": "两同心 嫩脸修蛾",
        "author": "柳永",
        "content": "嫩脸修蛾，淡匀轻扫。\n最爱学、宫体梳妆，偏能做、文人谈笑。\n绮筵前、舞燕歌云，别有轻妙。\n饮散玉炉烟袅。\n洞房悄悄。\n锦帐里、低语偏浓，银烛下、细看俱好。\n那人人，昨夜分明，许伊偕老。",
        "dynasty": "宋",
        "collection_info": null
    },
    {
        "uuid": "4dfab36a3ea0b3d253c3c66c4d302868",
        "title": "两同心 伫立东风",
        "author": "柳永",
        "content": "伫立东风，断魂南国。\n花光媚、春醉琼楼，蟾彩迥、夜游香陌。\n忆当时、酒恋花迷，役损词客。\n别有眼长腰搦。\n痛怜深惜。\n鸳会阻、夕雨凄飞，锦书断、暮云凝碧。\n想别来，好景良时，也应相忆。",
        "dynasty": "宋",
        "collection_info": null
    },
    {
        "uuid": "068735c3dbe56b3789158eaf3809bca8",
        "title": "女冠子 断云残雨",
        "author": "柳永",
        "content": "断云残雨。\n洒微凉、生轩户。\n动清籁、萧萧庭树。\n银河浓淡，华星明灭，轻云时度。\n莎阶寂静无睹。\n幽蛩切切秋吟苦。\n疏篁一径，流萤几点，飞来又去。\n对月临风，空恁无眠耿耿，暗想旧日牵情处。\n绮罗丛里，有人人、那回饮散，略曾谐鸳侣。\n因循忍便睽阻。\n相思不得长相聚。\n好天良夜，无端惹起，千愁万绪。",
        "dynasty": "宋",
        "collection_info": null
    },
    {
        "uuid": "05a78ae35c29c31df7b02879f312a2d0",
        "title": "玉楼春 昭华夜醮连清曙",
        "author": "柳永",
        "content": "昭华夜醮连清曙。\n金殿霓旌笼瑞雾。\n九枝擎烛灿繁星，百和焚香抽翠缕。\n香罗荐地延真驭。\n万乘凝旒听秘语。\n卜年无用考灵龟，从此干坤齐历数。",
        "dynasty": "宋",
        "collection_info": null
    },
    {
        "uuid": "0b783b1f864fdbd30a940e6a930fdabd",
        "title": "玉楼春 凤楼郁郁呈嘉瑞",
        "author": "柳永",
        "content": "凤楼郁郁呈嘉瑞。\n降圣覃恩延四裔。\n醮台清夜洞天严，公宴凌晨箫鼓沸。\n保生酒劝椒香腻。\n延寿带垂金缕细。\n几行鹓鹭望尧云，齐共南山呼万岁。",
        "dynasty": "宋",
        "collection_info": null
    },
    {
        "uuid": "2e381834296525c1da26b03de0195195",
        "title": "玉楼春 皇都今夕知何夕",
        "author": "柳永",
        "content": "皇都今夕知何夕。\n特地风光盈绮陌。\n金丝玉管咽春空，蜡炬兰灯烧晓色。\n凤楼十二神仙宅。\n珠履三千鹓鹭客。\n金吾不禁六街游，狂杀云踪并雨迹。",
        "dynasty": "宋",
        "collection_info": null
    },
    {
        "uuid": "dc3281031483212c0a6545a5b27f468a",
        "title": "玉楼春 星闱上笏金章贵",
        "author": "柳永",
        "content": "星闱上笏金章贵。\n重委外台疏近侍。\n百常天阁旧通班，九岁国储新上计。\n太仓日富中邦最。\n宣室夜思前席对。\n归心怡悦酒肠宽，不泛千锺应不醉。",
        "dynasty": "宋",
        "collection_info": null
    },
    {
        "uuid": "a64ceec0b434511df31981959c13ab20",
        "title": "玉楼春 阆风歧路连银阙",
        "author": "柳永",
        "content": "阆风歧路连银阙。\n曾许金桃容易窃。\n乌龙未睡定惊猜，鹦鹉能言防漏泄。\n匆匆纵得邻香雪。\n窗隔残烟帘映月。\n别来也拟不思量，争奈馀香犹未歇。",
        "dynasty": "宋",
        "collection_info": null
    },
    {
        "uuid": "49f56453ca99169108e18aec782735ce",
        "title": "金蕉叶 厌厌夜饮平阳第",
        "author": "柳永",
        "content": "厌厌夜饮平阳第。\n添银烛、旋呼佳丽。\n巧笑难禁，艳歌无间声相继。\n准拟幕天席地。\n金蕉叶泛金波齐，未更阑、已尽狂醉。\n就中有个风流，暗向灯光底。\n恼遍两行珠翠。",
        "dynasty": "宋",
        "collection_info": null
    },
    {
        "uuid": "4c0648859bb7cc94e5ed06d85dc628ce",
        "title": "惜春郎 玉肌琼艳新妆饰",
        "author": "柳永",
        "content": "玉肌琼艳新妆饰。\n好壮观歌席。\n潘妃宝钏，阿娇金屋，应也消得。\n属和新词多俊格。\n敢共我勍敌。\n恨少年、枉费疏狂，不早与伊相识。",
        "dynasty": "宋",
        "collection_info": null
    },
    {
        "uuid": "5b0e5ad4a3accfba2f3d91bbc19a4c62",
        "title": "传花枝 平生自负",
        "author": "柳永",
        "content": "平生自负，风流才调。\n口儿里、道知张陈赵。\n唱新词，改难令，总知颠倒。\n解刷扮，能ㄋ嗽，表里都峭。\n每遇着、饮席歌筵，人人尽道。\n可惜许老了。\n阎罗大伯曾教来，道人生、但不须烦恼。\n遇良辰，当美景，追欢买笑。\n剩活取百十年，只恁厮好。\n若限满、鬼使来追，待倩个、掩通着到。",
        "dynasty": "宋",
        "collection_info": null
    },
    {
        "uuid": "b32f52345a73fba3b2df7dbd1e9de6a1",
        "title": "雨霖铃 寒蝉凄切",
        "author": "柳永",
        "content": "寒蝉凄切。\n对长亭晚，骤雨初歇。\n都门帐饮无绪，留恋处、兰舟催发。\n执手相看泪眼，竟无语凝噎。\n念去去、千里烟波，暮霭沈沈楚天阔。\n多情自古伤离别。\n更那堪、冷落清秋节。\n今宵酒醒何处，杨柳岸、晓风残月。\n此去经年，应是良辰、好景虚设。\n便纵有、千种风情，更与何人说。",
        "dynasty": "宋",
        "collection_info": null
    },
    {
        "uuid": "a8bc2686bd9d722110f6edd223eeae89",
        "title": "定风波 伫立长堤",
        "author": "柳永",
        "content": "伫立长堤，淡荡晚风起。\n骤雨歇、极目萧疏，塞柳万株，掩映箭波千里。\n走舟车向此，人人奔名竞利。\n念荡子、终日驱驱，争觉乡关转迢递。\n何意。\n绣阁轻抛，锦字难逢，等闲度岁。\n奈泛泛旅迹，厌厌病绪，迩来谙尽，宦游滋味。\n此情怀、纵写香笺，凭谁与寄。\n算孟光、争得知我，继日添憔悴。",
        "dynasty": "宋",
        "collection_info": null
    },
    {
        "uuid": "3c5671f749594b372093a017050179e4",
        "title": "尉迟杯 宠佳丽",
        "author": "柳永",
        "content": "宠佳丽。\n算九衢红粉皆难比。\n天然嫩脸修蛾，不假施朱描翠。\n盈盈秋水。\n恣雅态、欲语先娇媚。\n每相逢、月夕花朝，自有怜才深意。\n绸缪凤枕鸳被。\n深深处、琼枝玉树相倚。\n困极欢馀，芙蓉帐暖，别是恼人情味。\n风流事、难逢双美。\n况已断、香云为盟誓。\n且相将、共乐平生，未肯轻分连理。",
        "dynasty": "宋",
        "collection_info": null
    },
    {
        "uuid": "337eb22768b71cb869047e635ea7fdb7",
        "title": "慢卷绸 闲窗烛暗",
        "author": "柳永",
        "content": "闲窗烛暗，孤帏夜永，敧枕难成寐。\n细屈指寻思，旧事前欢，都来未尽，平生深意。\n到得如今，万般追悔。\n空只添憔悴。\n对好景良辰，皱着眉儿，成甚滋味。\n红茵翠被。\n当时事、一一堪垂泪。\n怎生得依前，似恁偎香倚暖，抱着日高犹睡。\n算得伊家，也应随分，烦恼心儿里。\n又争似从前，淡淡相看，免恁牵系。",
        "dynasty": "宋",
        "collection_info": null
    },
    {
        "uuid": "2dcc5886d271e30e4d18b7e69738ad10",
        "title": "征部乐 雅欢幽会",
        "author": "柳永",
        "content": "雅欢幽会，良辰可惜虚抛掷。\n每追念、狂踪旧迹。\n长祗恁、愁闷朝夕。\n凭谁去、花衢觅。\n细说此中端的。\n道向我、转觉厌厌，役梦劳魂苦相忆。\n须知最有，风前月下，心事始终难得。\n但愿我、虫虫心下，把人看待，长是初相识。\n况渐逢春色。\n便是有、举场消息。\n待这回、好好怜伊，更不轻离拆。",
        "dynasty": "宋",
        "collection_info": null
    },
    {
        "uuid": "ab3e0cb2077cb1cd48ef1595ecbbc48f",
        "title": "佳人醉 暮景萧萧雨霁",
        "author": "柳永",
        "content": "暮景萧萧雨霁。\n云淡天高风细。\n正月华如水。\n金波银汉，潋滟无际。\n冷浸书帷梦断，却披衣重起。\n临轩砌。\n素光遥指。\n因念翠蛾，杳隔音尘何处，相望同千里。\n尽凝睇。\n厌厌无寐。\n渐晓雕阑独倚。",
        "dynasty": "宋",
        "collection_info": null
    },
    {
        "uuid": "06842ccd022955c4840026fac81e1939",
        "title": "迷仙引 才过笄年",
        "author": "柳永",
        "content": "才过笄年，初绾云鬟，便学歌舞。\n席上尊前，王孙随分相许。\n算等闲、酬一笑，便千金慵觑。\n常祗恐、容易蕣华偷换，光阴虚度。\n已受君恩顾。\n好与花为主。\n万里丹霄，何妨携手同归去。\n永弃却、烟花伴侣。\n免教人见妾，朝云暮雨。",
        "dynasty": "宋",
        "collection_info": null
    },
    {
        "uuid": "a9331c014c2df92f2c63c7500483b895",
        "title": "御街行 燔柴烟断星河曙",
        "author": "柳永",
        "content": "燔柴烟断星河曙。\n宝辇回天步。\n端门羽卫簇雕阑，六乐舜韶先举。\n鹤书飞下，鸡竿高耸，恩霈均寰寓。\n赤霜袍烂飘香雾。\n喜色成春煦。\n九仪三事仰天颜，八彩旋生眉宇。\n椿龄无尽，萝图有庆，常作干坤主。",
        "dynasty": "宋",
        "collection_info": null
    },
    {
        "uuid": "d8345ff12a8abc05cae999ead573dc69",
        "title": "御街行 前时小饮春庭院",
        "author": "柳永",
        "content": "前时小饮春庭院。\n悔放笙歌散。\n归来中夜酒醺醺，惹起旧愁无限。\n虽看坠楼换马，争奈不是鸳鸯伴。\n朦胧暗想如花面。\n欲梦还惊断。\n和衣拥被不成眠，一枕万回千转。\n惟有画梁，新来双燕，彻曙闻长叹。",
        "dynasty": "宋",
        "collection_info": null
    },
    {
        "uuid": "92c7ef03e2241d16c66c027ad90eecdf",
        "title": "归朝欢 别岸扁舟三两只",
        "author": "柳永",
        "content": "别岸扁舟三两只。\n葭苇萧萧风淅淅。\n沙汀宿雁破烟飞，溪桥残月和霜白。\n渐渐分曙色。\n路遥山远多行役。\n往来人，只轮双桨，尽是利名客。\n一望乡关烟水隔。\n转觉归心生羽翼。\n愁云恨雨两牵萦，新春残腊相催逼。\n岁华都瞬息。\n浪萍风梗诚何益。\n归去来，玉楼深处，有个人相忆。",
        "dynasty": "宋",
        "collection_info": null
    },
    {
        "uuid": "4c9e04bfefceb282ee50e34f1f9c40c6",
        "title": "采莲令 月华收",
        "author": "柳永",
        "content": "月华收，云淡霜天曙。\n西征客、此时情苦。\n翠娥执手送临歧，轧轧开朱户。\n千娇面、盈盈伫立，无言有泪，断肠争忍回顾。\n一叶兰舟，便恁急桨凌波去。\n贪行色、岂知离绪。\n万般方寸，但饮恨，脉脉同谁语。\n更回首、重城不见，寒江天外，隐隐两三烟树。",
        "dynasty": "宋",
        "collection_info": null
    },
    {
        "uuid": "7cb58c182cad6e4a6c6f521ec6660d79",
        "title": "秋夜月・相见欢 当初聚散",
        "author": "柳永",
        "content": "当初聚散。\n便唤作、无由再逢伊面。\n近日来、不期而会重欢宴。\n向尊前、闲暇里，敛着眉儿长叹。\n惹起旧愁无限。\n盈盈泪眼。\n漫向我耳边，作万般幽怨。\n奈你自家心下，有事难见。\n待信真个，恁别无萦绊。\n不免收心，共伊长远。",
        "dynasty": "宋",
        "collection_info": null
    },
    {
        "uuid": "21836747cd9956dac29c36941ccd5266",
        "title": "巫山一段云 六六真游洞",
        "author": "柳永",
        "content": "六六真游洞，三三物外天。\n九班麟稳破非烟。\n何处按云轩。\n昨夜麻姑陪宴。\n又话蓬莱清浅。\n几回山脚弄云涛。\n仿佛见金鳌。",
        "dynasty": "宋",
        "collection_info": null
    },
    {
        "uuid": "0a390de8bee3ff10e565bdec5c2c53e6",
        "title": "巫山一段云 琪树罗三殿",
        "author": "柳永",
        "content": "琪树罗三殿，金龙抱九关。\n上清真籍总群仙。\n朝拜五云间。\n昨夜紫微诏下。\n急唤天书使者。\n令赍瑶检降彤霞。\n重到汉皇家。",
        "dynasty": "宋",
        "collection_info": null
    },
    {
        "uuid": "e481345ae917d6036fd62589c16556a2",
        "title": "巫山一段云 清旦朝金母",
        "author": "柳永",
        "content": "清旦朝金母，斜阳醉玉龟。\n天风摇曳六铢衣。\n鹤背觉孤危。\n贪看海蟾狂戏。\n不道九关齐闭。\n相将何处寄良宵。\n还去访三茅。",
        "dynasty": "宋",
        "collection_info": null
    },
    {
        "uuid": "d156a1f686a1547381b63cde99a904a9",
        "title": "巫山一段云 阆苑年华永",
        "author": "柳永",
        "content": "阆苑年华永，嬉游别是情。\n人间三度见河清。\n一番碧桃成。\n金母忍将轻摘。\n留宴鳌峰真客。\n红狵闲卧吠斜阳。\n方朔敢偷尝。",
        "dynasty": "宋",
        "collection_info": null
    },
    {
        "uuid": "24a503b439ff3e7965b9819ee77e0ea7",
        "title": "巫山一段云 萧氏贤夫妇",
        "author": "柳永",
        "content": "萧氏贤夫妇，茅家好弟兄。\n羽轮飙驾赴层城。\n高会尽仙卿。\n一曲云谣为寿。\n倒尽金壶碧酒。\n醺酣争撼白榆花。\n踏碎九光霞。",
        "dynasty": "宋",
        "collection_info": null
    },
    {
        "uuid": "f3fdcbcf576c64b8f3caa15d122a5457",
        "title": "婆罗门令 昨宵里、恁和衣睡",
        "author": "柳永",
        "content": "昨宵里、恁和衣睡。\n今宵里、又恁和衣睡。\n小饮归来，初更过、醺醺醉。\n中夜后、何事还惊起。\n霜天冷，风细细。\n触疏窗、闪闪灯摇曳。\n空床展转重追想，云雨梦、任敧枕难继。\n寸心万绪，咫尺千里。\n好景良天，彼此空有相怜意。\n未有相怜计。",
        "dynasty": "宋",
        "collection_info": null
    },
    {
        "uuid": "e56a71b7d08a0706ff45d9b4f0b0f2b5",
        "title": "法曲献仙音 追想秦楼心事",
        "author": "柳永",
        "content": "追想秦楼心事，当年便约，于飞比翼。\n每恨临歧处，正携手、翻成云雨离拆。\n念倚玉偎香，前事顿轻掷。\n惯怜惜。\n饶心性，镇厌厌多病，柳腰花态娇无力。\n早是乍清减，别后忍教愁寂。\n记取盟言，少孜煎、剩好将息。\n遇佳景、临风对月，事须时恁相忆。",
        "dynasty": "宋",
        "collection_info": null
    },
    {
        "uuid": "f5c0489c56aebc95591942f649f65958",
        "title": "西平乐 尽日凭高目",
        "author": "柳永",
        "content": "尽日凭高目，脉脉春情绪。\n嘉景清明渐近，时节轻寒乍暖，天气才晴又雨。\n烟光淡荡，妆点平芜远树。\n黯凝伫。\n台榭好、莺燕语。\n正是和风丽日，几许繁红嫩绿，雅称嬉游去。\n奈阻隔、寻芳伴侣。\n秦楼凤吹，楚馆云约，空怅望、在何处。\n寂寞韶华暗度。\n可堪向晚，村落声声杜宇。",
        "dynasty": "宋",
        "collection_info": null
    },
    {
        "uuid": "3b966b4b86aa41956fb2e658127a306e",
        "title": "凤栖梧・蝶恋花 帘下清歌帘外宴",
        "author": "柳永",
        "content": "帘下清歌帘外宴。\n虽爱新声，不见如花面。\n牙板数敲珠一串，梁尘暗落琉璃盏。\n桐树花深孤凤怨。\n渐遏遥天，不放行云散。\n坐上少年听不惯。\n玉山未倒肠先断。",
        "dynasty": "宋",
        "collection_info": null
    },
    {
        "uuid": "8faf476b9e2bb88d95ad3ba0f2663fa1",
        "title": "凤栖梧・蝶恋花 伫倚危楼风细细",
        "author": "柳永",
        "content": "伫倚危楼风细细。\n望极春愁，黯黯生天际。\n草色烟光残照里。\n无言谁会凭阑意。\n拟把疏狂图一醉。\n对酒当歌，强乐还无味。\n衣带渐宽终不悔。\n为伊消得人憔悴。",
        "dynasty": "宋",
        "collection_info": null
    },
    {
        "uuid": "844faade9287eba78b10909d2cbcdea3",
        "title": "凤栖梧・蝶恋花 蜀锦地衣丝步障",
        "author": "柳永",
        "content": "蜀锦地衣丝步障。\n屈曲回廊，静夜闲寻访。\n玉砌雕阑新月上。\n朱扉半掩人相望。\n旋暖熏炉温斗帐。\n玉树琼枝，迤逦相偎傍。\n酒力渐浓春思荡。\n鸳鸯绣被翻红浪。",
        "dynasty": "宋",
        "collection_info": null
    },
    {
        "uuid": "f2b1183fd409d2953abe25d6dbe9d3fa",
        "title": "法曲第二・法曲 青翼传情",
        "author": "柳永",
        "content": "青翼传情，香径偷期，自觉当初草草。\n未省同衾枕，便轻许相将，平生欢笑。\n怎生向、人间好事到头少。\n漫悔懊。\n细追思，恨从前容易，致得恩爱成烦恼。\n心下事千种，尽凭音耗。\n以此萦牵，等伊来、自家向道。\n洎相见，喜欢存问，又还忘了。",
        "dynasty": "宋",
        "collection_info": null
    },
    {
        "uuid": "c449b2494c0fe4fc9bf62736c09d2a36",
        "title": "秋蕊香引 留不得",
        "author": "柳永",
        "content": "留不得。\n光阴催促，奈芳兰歇，好花谢，惟顷刻。\n彩云易散琉璃脆，验前事端的。\n风月夜，几处前踪旧迹。\n忍思忆。\n这回望断，永作终天隔。\n向仙岛，归冥路，两无消息。",
        "dynasty": "宋",
        "collection_info": null
    },
    {
        "uuid": "eaf42313769c9f6816cfe4414dce3eec",
        "title": "一寸金 井络天开",
        "author": "柳永",
        "content": "井络天开，剑岭云横控西夏。\n地胜异、锦里风流，蚕市繁华，簇簇歌台舞榭。\n雅俗多游赏，轻裘俊、靓妆艳冶。\n当春昼，摸石江边，浣花溪畔景如画。\n梦应三刀，桥名万里，中和政多暇。\n仗汉节、揽辔澄清，高掩武侯勋业，文翁风化。\n台鼎须贤久，方镇静、又思命驾。\n空遗爱，两蜀三川，异日成嘉话。",
        "dynasty": "宋",
        "collection_info": null
    },
    {
        "uuid": "9f32a5722fda8cb9fc7ebac431809599",
        "title": "永遇乐 熏风解愠",
        "author": "柳永",
        "content": "熏风解愠，昼景清和，新霁时候。\n火德流光，萝图荐祉，累庆金枝秀。\n璇枢绕电，华渚流虹，是日挺生元后。\n缵唐虞垂拱，千载应期，万灵敷佑。\n殊方异域，争贡琛賮，架巘航波奔凑。\n三殿称觞，九仪就列，韶頀锵金奏。\n藩侯瞻望彤庭，亲携僚吏，竞歌元首。\n祝尧龄、北极齐尊，南山共久。",
        "dynasty": "宋",
        "collection_info": null
    },
    {
        "uuid": "dd293b17f99ba61a8fe0cec9891b89b5",
        "title": "永遇乐 天阁英游",
        "author": "柳永",
        "content": "天阁英游，内朝密侍，当世荣遇。\n汉守分麾，尧庭请瑞，方面凭心膂。\n风驰千骑，云拥双旌，向晓洞开严署。\n拥朱轓、喜色欢声，处处竞歌来暮。\n吴王旧国，今古江山秀异，人烟繁富。\n甘雨车行，仁风扇动，雅称安黎庶。\n棠郊成政，槐府登贤，非久定须归去。\n且乘闲、孙阁长开，融尊盛举。",
        "dynasty": "宋",
        "collection_info": null
    },
    {
        "uuid": "95ddb5adb0d243d8f0a6948468546519",
        "title": "卜算子 江风渐老",
        "author": "柳永",
        "content": "江风渐老，汀蕙半凋，满目败红衰翠。\n楚客登临，正是暮秋天气。\n引疏砧、断续残阳里。\n对晚景、伤怀念远，新愁旧恨相继。\n脉脉人千里。\n念两处风情，万重烟水。\n雨歇天高，望断翠峰十二。\n尽无言、谁会凭高意。\n纵写得、离肠万种，奈归云谁寄。",
        "dynasty": "宋",
        "collection_info": null
    },
    {
        "uuid": "712e6a3364cac0024e2c4be6fe5e89ed",
        "title": "鹊桥仙 届征途",
        "author": "柳永",
        "content": "届征途，携书剑，迢迢匹马东去。\n惨离怀，嗟少年易分难聚。\n佳人方恁缱绻，便忍分鸳侣。\n当媚景，算密意幽欢，尽成轻负。\n此际寸肠万绪。\n惨愁颜、断魂无语。\n和泪眼、片时几番回顾。\n伤心脉脉谁诉。\n但黯然凝伫。\n暮烟寒雨。\n望秦楼何处。",
        "dynasty": "宋",
        "collection_info": null
    },
    {
        "uuid": "a4117d2e89e211135e3a201b521d803c",
        "title": "浪淘沙 梦觉、透窗风一线",
        "author": "柳永",
        "content": "梦觉、透窗风一线，寒灯吹息。\n那堪酒醒，又闻空阶，夜雨频滴。\n嗟因循、久作天涯客。\n负佳人、几许盟言，便忍把、从前欢会，陡顿翻成忧戚。\n愁极。\n再三追思，洞房深处，几度饮散歌阑，香暖鸳鸯被，岂暂时疏散，费伊心力。\n殢云尤雨，有万般千种，相怜相惜。\n恰到如今，天长漏永，无端自家疏隔。\n知何时、却拥秦云态，愿低帏昵枕，轻轻细说与，江乡夜夜，数寒更思忆。",
        "dynasty": "宋",
        "collection_info": null
    },
    {
        "uuid": "665c12097a71070af7e21ff5cb2c6ae0",
        "title": "夏云峰 宴堂深",
        "author": "柳永",
        "content": "宴堂深。\n轩楹雨，轻压暑气低沈。\n花洞彩舟泛斝，坐绕清浔。\n楚台风快，湘簟冷、永日披襟。\n坐久觉、疏弦脆管，时换新音。\n越娥兰态蕙心。\n逞妖艳、昵欢邀宠难禁。\n筵上笑歌间发，舄履交侵。\n醉乡归处，须尽兴、满酌高吟。\n向此免、名缰利锁，虚费光阴。",
        "dynasty": "宋",
        "collection_info": null
    },
    {
        "uuid": "c39643847899df5c8dbb5af60d5ceaeb",
        "title": "浪淘沙令 有个人人",
        "author": "柳永",
        "content": "有个人人。\n飞燕精神。\n急锵环佩上华裀。\n促拍尽随红袖举，风柳腰身。\n簌簌轻裙。\n妙尽尖新。\n曲终独立敛香尘。\n应是西施娇困也，眉黛双颦。",
        "dynasty": "宋",
        "collection_info": null
    },
    {
        "uuid": "18ed5eff703fde3de930f5aa1099c6ab",
        "title": "荔枝香 甚处寻芳赏翠",
        "author": "柳永",
        "content": "甚处寻芳赏翠，归去晚。\n缓步罗袜生尘，来绕琼筵看。\n金缕霞衣轻褪，似觉春游倦。\n遥认，众里盈盈好身段。\n拟回首，又伫立、帘帏畔。\n素脸红眉，时揭盖头微见。\n笑整金翘，一点芳心在娇眼。\n王孙空恁肠断。",
        "dynasty": "宋",
        "collection_info": null
    },
    {
        "uuid": "0917cef394e6eedf9b69590722861fa2",
        "title": "古倾杯・倾杯乐 冻水消痕",
        "author": "柳永",
        "content": "冻水消痕，晓风生暖，春满东郊道。\n迟迟淑景，烟和露润，偏绕长堤芳草。\n断鸿隐隐归飞，江天杳杳。\n遥山变色，妆眉淡扫。\n目极千里，闲倚危樯迥眺。\n动几许、伤春怀抱。\n念何处、韶阳偏早。\n想帝里看看，名园芳树，烂漫莺花好。\n追思往昔年少。\n继日恁、把酒听歌，量金买笑。\n别后暗负，光阴多少。",
        "dynasty": "宋",
        "collection_info": null
    },
    {
        "uuid": "9adf91b00ea66c31301a0ed795fdf2b8",
        "title": "倾杯・倾杯乐 离宴殷勤",
        "author": "柳永",
        "content": "离宴殷勤，兰舟凝滞，看看送行南浦。\n情知道世上，难使皓月长圆，彩云镇聚。\n算人生、悲莫悲于轻别，最苦正欢娱，便分鸳侣。\n泪流琼脸，梨花一枝春带雨。\n惨黛蛾、盈盈无绪。\n共黯然消魂，重携纤手，话别临行，犹自再三、问道君须去。\n频耳畔低语。\n知多少、他日深盟，平生丹素。\n从今尽把凭鳞羽。",
        "dynasty": "宋",
        "collection_info": null
    },
    {
        "uuid": "e559fd8a1aded90dc51a0dc310adb9e6",
        "title": "破阵乐 露花倒影",
        "author": "柳永",
        "content": "露花倒影，烟芜蘸碧，灵沼波暖。\n金柳摇风树树，系彩舫龙舟遥岸。\n千步虹桥，参差雁齿，直趋水殿。\n绕金堤、曼衍鱼龙戏，簇娇春罗绮，喧天丝管。\n霁色荣光，望中似睹，蓬莱清浅。\n时见。\n凤辇宸游，鸾觞禊饮，临翠水、开镐宴。\n两两轻舠飞画楫，竞夺锦标霞烂。\n罄欢娱，歌鱼藻，徘徊宛转。\n别有盈盈游女，各委明珠，争收翠羽，相将归远。\n渐觉云海沈沈，洞天日晚。",
        "dynasty": "宋",
        "collection_info": null
    },
    {
        "uuid": "30fcefa5b714e711124947a0fad3d4a1",
        "title": "双声子 晚天萧索",
        "author": "柳永",
        "content": "晚天萧索，断蓬踪迹，乘兴兰棹东游。\n三吴风景，姑苏台榭，牢落暮霭初收。\n夫差旧国，香径没、徒有荒丘。\n繁华处，悄无睹，惟闻麋鹿呦呦。\n想当年、空运筹决战，图王取霸无休。\n江山如画，云涛烟浪，翻输范蠡扁舟。\n验前经旧史，嗟漫载、当日风流。\n斜阳暮草茫茫，尽成万古遗愁。",
        "dynasty": "宋",
        "collection_info": null
    },
    {
        "uuid": "e5f811eec965b1712fe890f4e32ad358",
        "title": "阳台路 楚天晚",
        "author": "柳永",
        "content": "楚天晚。\n坠冷枫败叶，疏红零乱。\n冒征尘、匹马驱驱，愁见水遥山远。\n追念少年时，正恁凤帏，倚香偎暖。\n嬉游惯。\n又岂知、前欢云雨分散。\n此际空劳回首，望帝里、难收泪眼。\n暮烟衰草，算暗锁、路歧无限。\n今宵又、依前寄宿，甚处苇村山馆。\n寒灯畔。\n夜厌厌、凭何消遣。",
        "dynasty": "宋",
        "collection_info": null
    },
    {
        "uuid": "cc94de6acdc65b423ab9ef0c64845b46",
        "title": "内家娇 煦景朝升",
        "author": "柳永",
        "content": "煦景朝升，烟光昼敛，疏雨夜来新霁。\n垂杨艳杏，丝软霞轻，绣出芳郊明媚。\n处处踏青斗草，人人眷红偎翠。\n奈少年、自有新愁旧恨，消遣无计。\n帝里。\n风光当此际。\n正好恁携佳丽。\n阻归程迢递。\n奈好景难留，旧欢顿弃。\n早是伤春情绪，那堪困人天气。\n但赢得、独立高原，断魂一饷凝睇。",
        "dynasty": "宋",
        "collection_info": null
    },
    {
        "uuid": "b51dcb61bfde2843fdf6b5456765b043",
        "title": "二郎神 炎光谢",
        "author": "柳永",
        "content": "炎光谢。\n过暮雨、芳尘轻洒。\n乍露冷风清庭户，爽天如水，玉钩遥挂。\n应是星娥嗟久阻，叙旧约、飙轮欲驾。\n极目处、微云暗度，耿耿银河高泻。\n闲雅。\n须知此景，古今无价。\n运巧思、穿针楼上女，抬粉面、云鬟相亚。\n钿合金钗私语处，算谁在、回廊影下。\n愿天上人间，占得欢娱，年年今夜。",
        "dynasty": "宋",
        "collection_info": null
    },
    {
        "uuid": "b3258e7b22c137d473772eec7daaf880",
        "title": "醉蓬莱 渐亭皋叶下",
        "author": "柳永",
        "content": "渐亭皋叶下，陇首云飞，素秋新霁。\n华阙中天，锁葱葱佳气。\n嫩菊黄深，拒霜红浅，近宝阶香砌。\n玉宇无尘，金茎有露，碧天如水。\n正值升平，万几多暇，夜色澄鲜，漏声迢递。\n南极星中，有老人呈瑞。\n此际宸游，凤辇何处，度管弦清脆。\n太液波翻，披香帘卷，月明风细。",
        "dynasty": "宋",
        "collection_info": null
    },
    {
        "uuid": "5d8a848fdba267d78023aed2735a5dab",
        "title": "宣清 残月朦胧",
        "author": "柳永",
        "content": "残月朦胧，小宴阑珊，归来轻寒凛凛。\n背银釭、孤馆乍眠，拥重衾、醉魄犹噤。\n永漏频传，前欢已去，离愁一枕。\n暗寻思、旧追游，神京风物如锦。\n念掷果朋侪，绝缨宴会，当时曾痛饮。\n命舞燕翩翻，歌珠贯串，向玳筵前，尽是神仙流品。\n至更阑、疏狂转甚。\n更相将、凤帏鸳寝。\n玉钗乱横，任散尽高阳，这欢娱、甚时重恁。",
        "dynasty": "宋",
        "collection_info": null
    },
    {
        "uuid": "3c4dfe33c4070557eee7e2cf6214c241",
        "title": "锦堂春・锦堂春慢 坠髻慵梳",
        "author": "柳永",
        "content": "坠髻慵梳，愁蛾懒画，心绪是事阑珊。\n觉新来憔悴，金缕衣宽。\n认得这疏狂意下，向人诮譬如闲。\n把芳容整顿，恁地轻孤，争忍心安。\n依前过了旧约，甚当初赚我，偷翦云鬟。\n几时得归来，香阁深关。\n待伊要、尤云殢雨，缠绣衾、不与同欢。\n尽更深、款款问伊，今后敢更无端。",
        "dynasty": "宋",
        "collection_info": null
    },
    {
        "uuid": "1f911922f893092c66b902686e7bbf1d",
        "title": "定风波 自春来、惨绿愁红",
        "author": "柳永",
        "content": "自春来、惨绿愁红，芳心是事可可。\n日上花梢，莺穿柳带，犹压香衾卧。\n暖酥消，腻云亸。\n终日厌厌倦梳裹。\n无那。\n恨薄情一去，音书无个。\n早知恁么。\n悔当初、不把雕鞍锁。\n向鸡窗、只与蛮笺象管，拘束教吟课。\n镇相随，莫抛躲。\n针线闲拈伴伊坐。\n和我。\n免使年少，光阴虚过。",
        "dynasty": "宋",
        "collection_info": null
    },
    {
        "uuid": "4a818d232f3b137cc6e13111afc073b3",
        "title": "诉衷情近 雨晴气爽",
        "author": "柳永",
        "content": "雨晴气爽，伫立江楼望处。\n澄明远水生光，重叠暮山耸翠。\n遥认断桥幽径，隐隐渔村，向晚孤烟起。\n残阳里。\n脉脉朱阑静倚。\n黯然情绪，未饮先如醉。\n愁无际。\n暮云过了，秋光老尽，故人千里。\n竟日空凝睇。",
        "dynasty": "宋",
        "collection_info": null
    },
    {
        "uuid": "f41f7efd7cb60258697e773b7bdd28f8",
        "title": "诉衷情近 景阑昼永",
        "author": "柳永",
        "content": "景阑昼永，渐入清和气序。\n榆钱飘满闲阶，莲叶嫩生翠沼。\n遥望水边幽径，山崦孤村，是处园林好。\n闲情悄。\n绮陌游人渐少。\n少年风韵，自觉随春老。\n追前好。\n帝城信阻，天涯目断，暮云芳草。\n伫立空残照。",
        "dynasty": "宋",
        "collection_info": null
    },
    {
        "uuid": "f9bc50eb6c21bc037249d3d743e6ed86",
        "title": "留客住 偶登眺",
        "author": "柳永",
        "content": "偶登眺。\n凭小阑、艳阳时节，乍晴天气，是处闲花芳草。\n遥山万叠云散，涨海千里，潮平波浩渺。\n烟村院落，是谁家绿树，数声啼鸟。\n旅情悄。\n远信沈沈，离魂杳杳。\n对景伤怀，度日无言谁表。\n惆怅旧欢何处，后约难凭，看看春又老。\n盈盈泪眼，望仙乡，隐隐断霞残照。",
        "dynasty": "宋",
        "collection_info": null
    },
    {
        "uuid": "531848d8dc2a66b5976d042b120bdec2",
        "title": "迎春乐 近来憔悴人惊怪",
        "author": "柳永",
        "content": "近来憔悴人惊怪。\n为别后、相思煞。\n我前生、负你愁烦债。\n便苦恁难开解。\n良夜永、牵情无计奈。\n锦被里、馀香犹在。\n怎得依前灯下，恣意怜娇态。",
        "dynasty": "宋",
        "collection_info": null
    },
    {
        "uuid": "4066793935037cf9ae0fb73a94c5de5b",
        "title": "隔帘听 咫尺凤衾鸳帐",
        "author": "柳永",
        "content": "咫尺凤衾鸳帐，欲去无因到。\n虾鬚窣地重门悄。\n认绣履频移，洞房杳杳。\n强语笑。\n逞如簧、再三轻巧。\n梳妆早。\n琵琶闲抱。\n爱品相思调。\n声声似把芳心告。\n隔帘听，赢得断肠多少。\n恁烦恼。\n除非共伊知道。",
        "dynasty": "宋",
        "collection_info": null
    },
    {
        "uuid": "7081012d2a4cd41a5462345aa8ac036e",
        "title": "凤归云 恋帝里",
        "author": "柳永",
        "content": "恋帝里，金谷园林，平康巷陌，触处繁华，连日疏狂，未尝轻负，寸心双眼。\n况佳人、尽天外行云，掌上飞燕。\n向玳筵、一一皆妙选。\n长是因酒沈迷，被花萦绊。\n更可惜、淑景亭台，暑天枕簟。\n霜月夜凉，雪霰朝飞，一岁风光，尽堪随分，俊游清宴。\n算浮生事，瞬息光阴，锱铢名宦。\n正欢笑，试恁暂时分散。\n却是恨雨愁云，地遥天远。",
        "dynasty": "宋",
        "collection_info": null
    },
    {
        "uuid": "3ea888e1804da3b0b26cd626171d43c3",
        "title": "抛球乐 晓来天气浓淡",
        "author": "柳永",
        "content": "晓来天气浓淡，微雨轻洒。\n近清明，风絮巷陌，烟草池塘，尽堪图画。\n艳杏暖、妆脸匀开，弱柳困、宫腰低亚。\n是处丽质盈盈，巧笑嬉嬉，手簇秋千架。\n戏彩球罗绶，金鸡芥羽，少年驰骋，芳郊绿野。\n占断五陵游，奏脆管、繁弦声和雅。\n向名园深处，争泥画轮，竞羁宝马。\n取次罗列杯盘，就芳树、绿阴红影下。\n舞婆娑，歌宛转，仿佛莺娇燕姹。\n寸珠片玉，争似此、浓欢无价。\n任他美酒，十千一斗，饮竭仍解金貂贳。\n恣幕天席地，陶陶尽醉太平，且乐唐虞景化。\n须信艳阳天，看未足、已觉莺花谢。\n对绿蚁翠蛾，怎忍轻舍。",
        "dynasty": "宋",
        "collection_info": null
    },
    {
        "uuid": "3423779e632f43b5e4a48939ef228ae6",
        "title": "集贤宾・接贤宾 小楼深巷狂游遍",
        "author": "柳永",
        "content": "小楼深巷狂游遍，罗绮成丛。\n就中堪人属意，最是虫虫。\n有画难描雅态，无花可比芳容。\n几回饮散良宵永，鸳衾暖、凤枕香浓。\n算得人间天上，惟有两心同。\n近来云雨忽西东。\n诮恼损情悰。\n纵然偷期暗会，长是匆匆。\n争似和鸣偕老，免教敛翠啼红。\n眼前时、暂疏欢宴，盟言在、更莫忡忡。\n待作真个宅院，方信有初终。",
        "dynasty": "宋",
        "collection_info": null
    },
    {
        "uuid": "e1c5e2f67c1cae23ad85b967f5743c34",
        "title": "人娇 当日相逢",
        "author": "柳永",
        "content": "当日相逢，便有怜才深意。\n歌筵罢、偶同鸳被。\n别来光景，看看经岁。\n昨夜里、方把旧欢重继。\n晓月将沈，征骖已鞴。\n愁肠乱、又还分袂。\n良辰好景，恨浮名牵系。\n无分得、与你恣情浓睡。",
        "dynasty": "宋",
        "collection_info": null
    },
    {
        "uuid": "918f964fca0fd094fcc5f30a37973e31",
        "title": "思归乐 天幕清和堪宴聚",
        "author": "柳永",
        "content": "天幕清和堪宴聚。\n想得尽、高阳俦侣。\n皓齿善歌长袖舞。\n渐引入、醉乡深处。\n晚岁光阴能几许。\n这巧宦、不须多取。\n共君把酒听杜宇。\n解再三、劝人归去。",
        "dynasty": "宋",
        "collection_info": null
    },
    {
        "uuid": "55e3680c655e536b531f4135bca5d08b",
        "title": "应天长 残蝉渐绝",
        "author": "柳永",
        "content": "残蝉渐绝。\n傍碧砌修梧，败叶微脱。\n风露凄清，正是登高时节。\n东篱霜乍结。\n绽金蕊、嫩香堪折。\n聚宴处，落帽风流，未饶前哲。\n把酒与君说。\n恁好景佳辰，怎忍虚设。\n休效牛山，空对江天凝咽。\n尘劳无暂歇。\n遇良会、剩偷欢悦。\n歌声阕。\n杯兴方浓，莫便中辍。",
        "dynasty": "宋",
        "collection_info": null
    },
    {
        "uuid": "b457aa75ee0d46391a1b4942cb03c223",
        "title": "合欢带 身材儿、早是妖娆",
        "author": "柳永",
        "content": "身材儿、早是妖娆。\n算风措、实难描。\n一个肌肤浑似玉，更都来、占了千娇。\n妍歌艳舞，莺惭巧舌，柳妒纤腰。\n自相逢，便觉韩娥价减，飞燕声消。\n桃花零落，溪水潺湲，重寻仙径非遥。\n莫道千金酬一笑，便明珠、万斛须邀。\n檀郎幸有，凌云词赋，掷果风标。\n况当年，便好相携，凤楼深处吹箫。",
        "dynasty": "宋",
        "collection_info": null
    },
    {
        "uuid": "0e2a6e0c5e36c78fd7a3a1ffa32c7b90",
        "title": "少年游 长安古道马迟迟",
        "author": "柳永",
        "content": "长安古道马迟迟。\n高柳乱蝉栖。\n夕阳岛外，秋风原上，目断四天垂。\n归云一去无踪迹，何处是前期。\n狎兴生疏，酒徒萧索，不似去年时。",
        "dynasty": "宋",
        "collection_info": null
    },
    {
        "uuid": "c1d2df7333909be01dcf75aae4f47520",
        "title": "少年游 参差烟树灞陵桥",
        "author": "柳永",
        "content": "参差烟树灞陵桥。\n风物尽前朝。\n衰杨古柳，几经攀折，憔悴楚宫腰。\n夕阳闲淡秋光老，离思满蘅皋。\n一曲阳关，断肠声尽，独自凭兰桡。",
        "dynasty": "宋",
        "collection_info": null
    },
    {
        "uuid": "023a1ddc62ed382bb77db46016d532b4",
        "title": "少年游 层波潋滟远山横",
        "author": "柳永",
        "content": "层波潋滟远山横。\n一笑一倾城。\n酒容红嫩，歌喉清丽，百媚坐中生。\n墙头马上初相见，不准拟、恁多情。\n昨夜杯阑，洞房深处，特地快逢迎。",
        "dynasty": "宋",
        "collection_info": null
    },
    {
        "uuid": "bf44709e01835de400989d05ce9a7bbe",
        "title": "少年游 世间尤物意中人",
        "author": "柳永",
        "content": "世间尤物意中人。\n轻细好腰身。\n香帏睡起，发妆酒酽，红脸杏花春。\n娇多爱把齐纨扇，和笑掩朱唇。\n心性温柔，品流详雅，不称在风尘。",
        "dynasty": "宋",
        "collection_info": null
    },
    {
        "uuid": "0bb5f74f2c02af7c0d3a31644149c75a",
        "title": "少年游 淡黄衫子郁金裙",
        "author": "柳永",
        "content": "淡黄衫子郁金裙。\n长忆个人人。\n文谈闲雅，歌喉清丽，举措好精神。\n当初为倚深深宠，无个事、爱娇瞋。\n想得别来，旧家模样，只是翠蛾颦。",
        "dynasty": "宋",
        "collection_info": null
    },
    {
        "uuid": "d728a1383e689563556052cd3c60e39c",
        "title": "少年游 铃斋无讼宴游频",
        "author": "柳永",
        "content": "铃斋无讼宴游频。\n罗绮簇簪绅。\n施朱傅粉，丰肌清骨，容态尽天真。\n舞裀歌扇花光里，翻回雪、驻行云。\n绮席阑珊，凤灯明灭，谁是意中人。",
        "dynasty": "宋",
        "collection_info": null
    },
    {
        "uuid": "e43d00b11e5a0ed7bf90028f8615691f",
        "title": "少年游 帘垂深院冷萧萧",
        "author": "柳永",
        "content": "帘垂深院冷萧萧。\n花外漏声遥。\n青灯未灭，红窗闲卧，魂梦去迢迢。\n薄情漫有归消息，鸳鸯被、半香消。\n试问伊家，阿谁心绪，禁得恁无憀。",
        "dynasty": "宋",
        "collection_info": null
    },
    {
        "uuid": "21227e1f3d6980d60ebec0bcf13534f2",
        "title": "少年游 一生赢得是凄凉",
        "author": "柳永",
        "content": "一生赢得是凄凉。\n追前事、暗心伤。\n好天良夜，深屏香被，争忍便相忘。\n王孙动是经年去，贪迷恋、有何长。\n万种千般，把伊情分，颠倒尽猜量。",
        "dynasty": "宋",
        "collection_info": null
    },
    {
        "uuid": "c9261016c7cc5433397d9997aef2597a",
        "title": "少年游 日高花榭懒梳头",
        "author": "柳永",
        "content": "日高花榭懒梳头。\n无语倚妆楼。\n修眉敛黛，遥山横翠，相对结春愁。\n王孙走马长楸陌，贪迷恋、少年游。\n似恁疏狂，费人拘管，争似不风流。",
        "dynasty": "宋",
        "collection_info": null
    },
    {
        "uuid": "02a3d8e9ce4b9a55281ab6fbec7462b3",
        "title": "少年游 佳人巧笑值千金",
        "author": "柳永",
        "content": "佳人巧笑值千金。\n当日偶情深。\n几回饮散，灯残香暖，好事尽鸳衾。\n如今万水千山阻，魂杳杳、信沈沈。\n孤棹烟波，小楼风月，两处一般心。",
        "dynasty": "宋",
        "collection_info": null
    },
    {
        "uuid": "ce5f7e721e6e67a3960c1ee336d0d5e9",
        "title": "长相思 画鼓喧街",
        "author": "柳永",
        "content": "画鼓喧街，兰灯满市，皎月初照严城。\n清都绛阙夜景，风传银箭，露叆金茎。\n巷陌纵横。\n过平康款辔，缓听歌声。\n凤烛荧荧。\n那人家、未掩香屏。\n向罗绮丛中，认得依稀旧日，雅态轻盈。\n娇波艳冶，巧笑依然，有意相迎。\n墙头马上，漫迟留、难写深诚。\n又岂知、名宦拘检，年来减尽风情。",
        "dynasty": "宋",
        "collection_info": null
    },
    {
        "uuid": "3a767eeea5861649abe9b2f602153ab6",
        "title": "尾犯 晴烟幂幂",
        "author": "柳永",
        "content": "晴烟幂幂。\n渐东郊芳草，染成轻碧。\n野塘风暖，游鱼动触，冰嘶微坼。\n几行断雁，旋次第、归霜碛。\n咏新诗，手拈江梅，故人赠我春色。\n似此光阴催逼。\n念浮生、不满百。\n虽照人轩冕，润屋珠金，于身何益。\n一种劳心力。\n图利禄，殆非长策。\n除是恁、点检笙歌，访寻罗绮消得。",
        "dynasty": "宋",
        "collection_info": null
    },
    {
        "uuid": "ad3f0b0e658e86d260343ed1cf3b6819",
        "title": "木兰花・玉楼春 心娘自小能歌舞",
        "author": "柳永",
        "content": "心娘自小能歌舞。\n举意动容皆济楚。\n解教天上念奴羞，不怕掌中飞燕妒。\n玲珑绣扇花藏语。\n宛转香茵云衬步。\n王孙若拟赠千金，只在画楼东畔住。",
        "dynasty": "宋",
        "collection_info": null
    },
    {
        "uuid": "5ba0741e1b9496d63d063436b6d87263",
        "title": "木兰花・玉楼春 佳娘捧板花钿簇",
        "author": "柳永",
        "content": "佳娘捧板花钿簇。\n唱出新声群艳伏。\n金鹅扇掩调累累，文杏梁高尘簌簌。\n鸾吟凤啸清相续。\n管裂弦焦争可逐。\n何当夜召入连昌，飞上九天歌一曲。",
        "dynasty": "宋",
        "collection_info": null
    },
    {
        "uuid": "f25e6654f09b8967a5f968af32eddd2b",
        "title": "木兰花・玉楼春 虫娘举措皆温润",
        "author": "柳永",
        "content": "虫娘举措皆温润。\n每到婆娑偏恃俊。\n香檀敲缓玉纤迟，画鼓声催莲步紧。\n贪为顾盼夸风韵。\n往往曲终情未尽。\n坐中年少暗消魂，争问青鸾家远近。",
        "dynasty": "宋",
        "collection_info": null
    },
    {
        "uuid": "5dd900ca4d00465aaf2f355eb83bf782",
        "title": "木兰花・玉楼春 酥娘一搦腰肢袅",
        "author": "柳永",
        "content": "酥娘一搦腰肢袅。\n回雪萦尘皆尽妙。\n几多狎客看无厌，一辈舞童功不到。\n星眸顾指精神峭。\n罗袖迎风身段小。\n而今长大懒婆娑，只要千金酬一笑。",
        "dynasty": "宋",
        "collection_info": null
    },
    {
        "uuid": "69d262f0e093f4a970ccacacdcd142a0",
        "title": "驻马听 凤枕鸾帷",
        "author": "柳永",
        "content": "凤枕鸾帷。\n二三载，如鱼似水相知。\n良天好景，深怜多爱，无非尽意依随。\n奈何伊。\n恣性灵、忒煞些儿。\n无事孜煎，万回千度，怎忍分离。\n而今渐行渐远，渐觉虽悔难追。\n漫寄消寄息，终久奚为。\n也拟重论缱绻，争奈翻覆思维。\n纵再会，只恐恩情，难似当时。",
        "dynasty": "宋",
        "collection_info": null
    },
    {
        "uuid": "811f9e809650e1e85369ebad9e2eb073",
        "title": "诉衷情 一声画角日西曛",
        "author": "柳永",
        "content": "一声画角日西曛。\n催促掩朱门。\n不堪更倚危阑，肠断已消魂。\n年渐晚，雁空频。\n问无因。\n思心欲碎，愁泪难收，又是黄昏。",
        "dynasty": "宋",
        "collection_info": null
    },
    {
        "uuid": "1ca5d392525c8b4ddc728f573a818157",
        "title": "戚氏 晚秋天",
        "author": "柳永",
        "content": "晚秋天。\n一霎微雨洒庭轩。\n槛菊萧疏，井梧零乱惹残烟。\n凄然。\n望江关。\n飞云黯淡夕阳间。\n当时宋玉悲感，向此临水与登山。\n远道迢递，行人凄楚，倦听陇水潺湲。\n正蝉吟败叶，蛩响衰草，相应喧喧。\n孤馆度日如年。\n风露渐变，悄悄至更阑。\n长天净，绛河清浅，皓月婵娟。\n思绵绵。\n夜永对景，那堪屈指，暗想从前。\n未名未禄，绮陌红楼，往往经岁迁延。\n帝里风光好，当年少日，暮宴朝欢。\n况有狂朋怪侣，遇当歌、对酒竞留连。\n别来迅景如梭，旧游似梦，烟水程何限。\n念利名、憔悴长萦绊。\n追往事、空惨愁颜。\n漏箭移、稍觉轻寒。\n渐呜咽、画角数声残。\n对闲窗畔，停灯向晓，抱影无眠。",
        "dynasty": "宋",
        "collection_info": null
    },
    {
        "uuid": "6bdb31179e729038079e6ca0f5acc477",
        "title": "轮台子 一枕清宵好梦",
        "author": "柳永",
        "content": "一枕清宵好梦，可惜被、邻鸡唤觉。\n匆匆策马登途，满目淡烟衰草。\n前驱风触鸣珂，过霜林、渐觉惊栖鸟。\n冒征尘远况，自古凄凉长安道。\n行行又历孤村，楚天阔、望中未晓。\n念劳生，惜芳年壮岁，离多欢少。\n叹断梗难停，暮云渐杳。\n但黯黯魂消，寸肠凭谁表。\n恁驱驱、何时是了。\n又争似、却返瑶京，重买千金笑。",
        "dynasty": "宋",
        "collection_info": null
    },
    {
        "uuid": "d816a8ddd66f278221670b4d4497bf37",
        "title": "引驾行 虹收残雨",
        "author": "柳永",
        "content": "虹收残雨。\n蝉嘶败柳长堤暮。\n背都门、动消黯，西风片帆轻举。\n愁睹。\n泛画鹢翩翩，灵龟隐隐下前浦。\n忍回首、佳人渐远，想高城、隔烟树。\n几许。\n秦楼永昼，谢阁连宵奇遇。\n算赠笑千金，酬歌百琲，尽成轻负。\n南顾。\n念吴邦越国，风烟萧索在何处。\n独自个、千山万水，指天涯去。",
        "dynasty": "宋",
        "collection_info": null
    },
    {
        "uuid": "3c6681b5f5f111f2d9916bdefd5e5716",
        "title": "望远行 绣帏睡起",
        "author": "柳永",
        "content": "绣帏睡起。\n残妆浅，无绪匀红补翠。\n藻井凝尘，金梯铺藓，寂寞凤楼十二。\n风絮纷纷，烟芜苒苒，永日画阑，沈吟独倚。\n望远行，南陌春残悄归骑。\n凝睇。\n消遣离愁无计。\n但暗掷、金钗买醉。\n对好景、空饮香醪，争奈转添珠泪。\n待伊游冶归来，故故解放翠羽，轻裙重系。\n见纤腰，图信人憔悴。",
        "dynasty": "宋",
        "collection_info": null
    },
    {
        "uuid": "0e74b6e23e7f1ceaee3fcfbe04b9adf7",
        "title": "彩云归 蘅皋向晚舣轻航",
        "author": "柳永",
        "content": "蘅皋向晚舣轻航。\n卸云帆、水驿鱼乡。\n当暮天、霁色如晴昼，江练静、皎月飞光。\n那堪听、远村羌管，引离人断肠。\n此际浪萍风梗，度岁茫茫。\n堪伤。\n朝欢暮宴，被多情、赋与凄凉。\n别来最苦，襟袖依约，尚有馀香。\n算得伊、鸳衾凤枕，夜永争不思量。\n牵情处，惟有临歧，一句难忘。",
        "dynasty": "宋",
        "collection_info": null
    },
    {
        "uuid": "e90686a08a16763d76852d6ce7501380",
        "title": "洞仙歌 佳景留心惯",
        "author": "柳永",
        "content": "佳景留心惯。\n况少年彼此，风情非浅。\n有笙歌巷陌，绮罗庭院。\n倾城巧笑如花面。\n恣雅态、明眸回美盼。\n同心绾。\n算国艳仙材，翻恨相逢晚。\n缱绻。\n洞房悄悄，绣被重重，夜永欢馀，共有海约山盟，记得翠云偷翦。\n和鸣彩凤于飞燕。\n间柳径花阴携手遍。\n情眷恋。\n向其间、密约轻怜事何限。\n忍聚散。\n况已结深深愿。\n愿人间天上，暮云朝雨长相见。",
        "dynasty": "宋",
        "collection_info": null
    },
    {
        "uuid": "8311eb26ae3e20f44c2579de0b25348d",
        "title": "离别难 花谢水流倏忽",
        "author": "柳永",
        "content": "花谢水流倏忽，嗟年少光阴。\n有天然、蕙质兰心。\n美韶容、何啻值千金。\n便因甚、翠弱红衰，缠绵香体，都不胜任。\n算神仙、五色灵丹无验，中路委瓶簪。\n人悄悄，夜沈沈。\n闭香闺、永弃鸳衾。\n想娇魂媚魄非远，纵洪都方士也难寻。\n最苦是、好景良天，尊前歌笑，空想遗音。\n望断处，杳杳巫峰十二，千古暮云深。",
        "dynasty": "宋",
        "collection_info": null
    },
    {
        "uuid": "160e6037f5b3a4c4f0c5468c923994ef",
        "title": "击梧桐 香靥深深",
        "author": "柳永",
        "content": "香靥深深，姿姿媚媚，雅格奇容天与。\n自识伊来，便好看承，会得妖娆心素。\n临歧再约同欢，定是都把、平生相许。\n又恐恩情，易破难成，未免千般思虑。\n近日书来，寒喧而已，苦没忉忉言语。\n便认得、听人教当，拟把前言轻负。\n见说兰台宋玉，多才多艺善词赋。\n试与问、朝朝暮暮。\n行云何处去。",
        "dynasty": "宋",
        "collection_info": null
    },
    {
        "uuid": "5b0f8f2d120916debd757083101d950a",
        "title": "夜半乐 冻云黯淡天气",
        "author": "柳永",
        "content": "冻云黯淡天气，扁舟一叶，乘兴离江渚。\n渡万壑千岩，越溪深处。\n怒涛渐息，樵风乍起，更闻商旅相呼。\n片帆高举。\n泛画鹢、翩翩过南浦。\n望中酒旆闪闪，一簇烟村，数行霜树。\n残日下，渔人鸣榔归去。\n败荷零落，衰杨掩映，岸边两两三三，浣沙游女。\n避行客、含羞笑相语。\n到此因念，绣阁轻抛，浪萍难驻。\n叹后约丁宁竟何据。\n惨离怀，空恨岁晚归期阻。\n凝泪眼、杳杳神京路。\n断鸿声远长天暮。",
        "dynasty": "宋",
        "collection_info": null
    },
    {
        "uuid": "6b3433d4157507e275776f41e7bec6d4",
        "title": "祭天神 叹笑筵歌席轻抛亸",
        "author": "柳永",
        "content": "叹笑筵歌席轻抛亸。\n背孤城、几舍烟村停画舸。\n更深钓叟归来，数点残灯火。\n被连绵宿酒醺醺，愁无那。\n寂寞拥、重衾卧。\n又闻得、行客扁舟过。\n篷窗近，兰棹急，好梦还惊破。\n念平生、单栖踪迹，多感情怀，到此厌厌，向晓披衣坐。",
        "dynasty": "宋",
        "collection_info": null
    },
    {
        "uuid": "2a9ea01fdc863a19885743d374059ee6",
        "title": "过涧歇近・过涧歇 淮楚",
        "author": "柳永",
        "content": "淮楚。\n旷望极，千里火云烧空，尽日西郊无雨。\n厌行旅。\n数幅轻帆旋落，舣棹蒹葭浦。\n避畏景，两两舟人夜深语。\n此际争可，便恁奔名竞利去。\n九衢尘里，衣冠冒炎暑。\n回首江乡，月观风亭，水边石上，幸有散发披襟处。",
        "dynasty": "宋",
        "collection_info": null
    },
    {
        "uuid": "11258effe31f3114135e04e0f2ed685b",
        "title": "安公子 长川波潋滟",
        "author": "柳永",
        "content": "长川波潋滟。\n楚乡淮岸迢递，一霎烟汀雨过，芳草青如染。\n驱驱携书剑。\n当此好天好景，自觉多愁多病，行役心情厌。\n望处旷野沈沈，暮云黯黯。\n行侵夜色，又是急桨投村店。\n认去程将近，舟子相呼，遥指渔灯一点。",
        "dynasty": "宋",
        "collection_info": null
    },
    {
        "uuid": "8c787550f1eeeadd0e8b58682e015d10",
        "title": "菊花新 欲掩香帏论缱绻",
        "author": "柳永",
        "content": "欲掩香帏论缱绻。\n先敛双蛾愁夜短。\n催促少年郎，先去睡、鸳衾图暖。\n须臾放了残针线。\n脱罗裳、恣情无限。\n留取帐前灯，时时待、看伊娇面。",
        "dynasty": "宋",
        "collection_info": null
    },
    {
        "uuid": "7f19bf2ce9ed4051284c93fead42f2f4",
        "title": "过涧歇近・过涧歇 酒醒",
        "author": "柳永",
        "content": "酒醒。\n梦才觉，小阁香炭成煤，洞户银蟾移影。\n人寂静。\n夜永清寒，翠瓦霜凝。\n疏帘风动，漏声隐隐，飘来转愁听。\n怎向心绪，近日厌厌长似病。\n凤楼咫尺，佳期杳无定。\n展转无眠，粲枕冰冷。\n香虬烟断，是谁与把重衾整。",
        "dynasty": "宋",
        "collection_info": null
    },
    {
        "uuid": "e3158b2cf565896ac05d26cc3a67b790",
        "title": "轮台子 雾敛澄江",
        "author": "柳永",
        "content": "雾敛澄江，烟消蓝光碧。\n彤霞衬遥天，掩映断续，半空残月。\n孤村望处人寂寞，闻钓叟、甚处一声羌笛。\n九疑山畔才雨过，斑竹作、血痕添色。\n感行客。\n翻思故国，恨因循阻隔。\n路久沈消息。\n正老松枯柏情如织。\n闻野猿啼，愁听得。\n见钓舟初出，芙蓉渡头，鸳鸯滩侧。\n干名利禄终无益。\n念岁岁间阻，迢迢紫陌。\n翠蛾娇艳，从别后经今，花开柳拆伤魂魄。\n利名牵役。\n又争忍、把光景抛掷。",
        "dynasty": "宋",
        "collection_info": null
    },
    {
        "uuid": "26898557a7249197a9566c4c2c43e934",
        "title": "望汉月・忆汉月 明月明月明月",
        "author": "柳永",
        "content": "明月明月明月。\n争奈乍圆还缺。\n恰如年少洞房人，暂欢会、依前离别。\n小楼凭槛处，正是去年时节。\n千里清光又依旧，奈夜永、厌厌人绝。",
        "dynasty": "宋",
        "collection_info": null
    },
    {
        "uuid": "ca444c4b2304af1972ddf7645bf8c476",
        "title": "归去来 初过元宵三五",
        "author": "柳永",
        "content": "初过元宵三五。\n慵困春情绪。\n灯月阑珊嬉游处。\n游人尽、厌欢聚。\n凭仗如花女。\n持杯谢、酒朋诗侣。\n馀酲更不禁香醑。\n歌筵罢、且归去。",
        "dynasty": "宋",
        "collection_info": null
    },
    {
        "uuid": "647fe02ee81f0359cd7c38d3066ebfba",
        "title": "燕归梁 织锦裁编写意深",
        "author": "柳永",
        "content": "织锦裁编写意深。\n字值千金。\n一回披玩一愁吟。\n肠成结、泪盈襟。\n幽欢已散前期远，无憀赖、是而今。\n密凭归雁寄芳音。\n恐冷落、旧时心。",
        "dynasty": "宋",
        "collection_info": null
    },
    {
        "uuid": "340a546f5948d88a493b0a27f53dc911",
        "title": "八六子 如花貌",
        "author": "柳永",
        "content": "如花貌。\n当来便约，永结同心偕老。\n为妙年、俊格聪明，凌厉多方怜爱，何期养成心性近，元来都不相表。\n渐作分飞计料。\n稍觉因情难供，恁殛恼。\n争克罢同欢笑。\n已是断弦尤续，覆水难收，常向人前诵谈，空遣时传音耗。\n漫悔懊。\n此事何时坏了。",
        "dynasty": "宋",
        "collection_info": null
    },
    {
        "uuid": "8550a0f6ae2626400fd12aee0062f4da",
        "title": "长寿乐 尤红殢翠",
        "author": "柳永",
        "content": "尤红殢翠。\n近日来、陡把狂心牵系。\n罗绮丛中，笙歌筵上，有个人人可意。\n解严妆巧笑，取次言谈成娇媚。\n知几度、密约秦楼尽醉。\n仍携手，眷恋香衾绣被。\n情渐美。\n算好把、夕雨朝云相继。\n便是仙禁春深，御炉香袅，临轩亲试。\n对天颜咫尺，定然魁甲登高第。\n待恁时、等着回来贺喜。\n好生地。\n剩与我儿利市。",
        "dynasty": "宋",
        "collection_info": null
    },
    {
        "uuid": "74cb85a46ddb85d8d675e441c8d44245",
        "title": "望海潮 东南形胜",
        "author": "柳永",
        "content": "东南形胜，三吴都会，钱塘自古繁华。\n烟柳画桥，风帘翠幕，参差十万人家。\n云树绕堤沙。\n怒涛卷霜雪，天堑无涯。\n市列珠玑，户盈罗绮竞豪奢。\n重湖叠巘清嘉。\n有三秋桂子，十里荷花。\n羌管弄晴，菱歌泛夜，嬉嬉钓叟莲娃。\n千骑拥高牙。\n乘醉听箫鼓，吟赏烟霞。\n异日图将好景，归去凤池夸。",
        "dynasty": "宋",
        "collection_info": null
    },
    {
        "uuid": "d3f014f11787f6fd20fc740fde0973f6",
        "title": "如鱼水 轻霭浮空",
        "author": "柳永",
        "content": "轻霭浮空，乱峰倒影，潋滟十里银塘。\n绕岸垂杨。\n红楼朱阁相望。\n芰荷香。\n双双戏、鸂鶒鸳鸯。\n乍雨过、兰芷汀洲，望中依约似潇湘。\n风淡淡，水茫茫。\n动一片晴光。\n画舫相将。\n盈盈红粉清商。\n紫薇郎。\n修禊饮、且乐仙乡。\n更归去，遍历銮坡凤沼，此景也难忘。",
        "dynasty": "宋",
        "collection_info": null
    },
    {
        "uuid": "5854f386d040e1c4dc526d69ff585a70",
        "title": "如鱼水 帝里疏散",
        "author": "柳永",
        "content": "帝里疏散，数载酒萦花系，九陌狂游。\n良景对珍筵恼，佳人自有风流。\n劝琼瓯。\n绛唇启、歌发清幽。\n被举措、艺足才高，在处别得艳姬留。\n浮名利，拟拼休。\n是非莫挂心头。\n富贵岂尤人，时会高志须酬。\n莫闲愁。\n共绿蚁、红粉相尤。\n向绣幄，醉倚芳姿睡，算除此外何求。",
        "dynasty": "宋",
        "collection_info": null
    },
    {
        "uuid": "60e998c9d39c8bdc9c32977fe79f3c41",
        "title": "玉蝴蝶 望处雨收云断",
        "author": "柳永",
        "content": "望处雨收云断，凭阑悄悄，目送秋光。\n晚景萧疏，堪动宋玉悲凉。\n水风轻、苹花渐老，月露冷、梧叶飘黄。\n遣情伤。\n故人何在，烟水茫茫。\n难忘。\n文期酒会，几孤风月，屡变星霜。\n海阔山遥，未知何处是潇湘。\n念双燕、难凭远信，指暮天、空识归航。\n黯相望。\n断鸿声里，立尽斜阳。",
        "dynasty": "宋",
        "collection_info": null
    },
    {
        "uuid": "ea59419c4270814e689f5a2201c4937e",
        "title": "玉蝴蝶 渐觉芳郊明媚",
        "author": "柳永",
        "content": "渐觉芳郊明媚，夜来膏雨，一洒尘埃。\n满目浅桃深杏，露染风裁。\n银塘静、鱼鳞簟展，烟岫翠、龟甲屏开。\n殷晴雷。\n云中鼓吹，游遍蓬莱。\n徘徊。\n隼旟前后，三千珠履，十二金钗。\n雅俗熙熙，下车成宴尽春台。\n好雍容、东山妓女，堪笑傲、北海尊罍。\n且追陪。\n凤池归去，那更重来。",
        "dynasty": "宋",
        "collection_info": null
    },
    {
        "uuid": "5bab702b169caeaaf6b9bb63a3a5ce36",
        "title": "玉蝴蝶 是处小街斜巷",
        "author": "柳永",
        "content": "是处小街斜巷，烂游花馆，连醉瑶卮。\n选得芳容端丽，冠绝吴姬。\n绛唇轻、笑歌尽雅，莲步稳、举措皆奇。\n出屏帏。\n倚风情态，约素腰肢。\n当时。\n绮罗丛里，知名虽久，识面何迟。\n见了千花万柳，比并不如伊。\n未同欢、寸心暗许，欲话别、纤手重携。\n结前期。\n美人才子，合是相知。",
        "dynasty": "宋",
        "collection_info": null
    },
    {
        "uuid": "75e38b28cb2a28b886eaf48b3233a167",
        "title": "玉蝴蝶 误入平康小巷",
        "author": "柳永",
        "content": "误入平康小巷，画檐深处，珠箔微褰。\n罗绮丛中，偶认旧识婵娟。\n翠眉开、娇横远岫，绿鬓亸、浓染春烟。\n忆情牵。\n粉墙曾恁，窥宋三年。\n迁延。\n珊瑚筵上，亲持犀管，旋叠香笺。\n要索新词，殢人含笑立尊前。\n按新声、珠喉渐稳，想旧意、波脸增妍。\n苦留连。\n凤衾鸳枕，忍负良天。",
        "dynasty": "宋",
        "collection_info": null
    },
    {
        "uuid": "e125aded5b3c53495a2a78e2dbbf0f6c",
        "title": "玉蝴蝶 淡荡素商行暮",
        "author": "柳永",
        "content": "淡荡素商行暮，远空雨歇，平野烟收。\n满目江山，堪助楚客冥搜。\n素光动、云涛涨晚，紫翠冷、霜巘横秋。\n景清幽。\n渚兰香谢，汀树红愁。\n良俦。\n西风吹帽，东篱携酒，共结欢游。\n浅酌低吟，坐中俱是饮家流。\n对残晖、登临休叹，赏令节、酩酊方酬。\n且相留。\n眼前尤物，盏里忘忧。",
        "dynasty": "宋",
        "collection_info": null
    },
    {
        "uuid": "aa7e80791436da870a820cad2009eece",
        "title": "满江红 暮雨初收",
        "author": "柳永",
        "content": "暮雨初收，长川静、征帆夜落。\n临岛屿、蓼烟疏淡，苇风萧索。\n几许渔人飞短艇，尽载灯火归村落。\n遣行客、当此念回程，伤漂泊。\n桐江好，烟漠漠。\n波似染，山如削。\n绕严陵滩畔，鹭飞鱼跃。\n游宦区区成底事，平生况有云泉约。\n归去来、一曲仲宣吟，从军乐。",
        "dynasty": "宋",
        "collection_info": null
    },
    {
        "uuid": "a01ee9d0e729b8ff997510e72e274250",
        "title": "满江红 访雨寻云",
        "author": "柳永",
        "content": "访雨寻云，无非是、奇容艳色。\n就中有、天真妖丽，自然标格。\n恶发姿颜欢喜面，细追想处皆堪惜。\n自别后、幽怨与闲愁，成堆积。\n鳞鸿阻，无信息。\n梦魂断，难寻觅。\n尽思量，休又怎生休得。\n谁恁多情凭向道，纵来相见且相忆。\n便不成、常遣似如今，轻抛掷。",
        "dynasty": "宋",
        "collection_info": null
    },
    {
        "uuid": "fce4073f341898ede6fd96ea4d92055e",
        "title": "满江红 万恨千愁",
        "author": "柳永",
        "content": "万恨千愁，将年少、衷肠牵系。\n残梦断、酒醒孤馆，夜长无味。\n可惜许枕前多少意，到如今两总无终始。\n独自个、赢得不成眠，成憔悴。\n添伤感，将何计。\n空只恁，厌厌地。\n无人处思量，几度垂泪。\n不会得都来些子事，甚恁底死难拚弃。\n待到头、终久问伊看，如何是。",
        "dynasty": "宋",
        "collection_info": null
    },
    {
        "uuid": "7d064cd9ea80a706104af70a774feca3",
        "title": "满江红 匹马驱驱",
        "author": "柳永",
        "content": "匹马驱驱，摇征辔、溪边谷畔。\n望斜日西照，渐沈山半。\n两两栖禽归去急，对人相并声相唤。\n似笑我、独自向长途，离魂乱。\n中心事，多伤感。\n人是宿，前村馆。\n想鸳衾今夜，共他谁暖。\n惟有枕前相思泪，背灯弹了依前满。\n怎忘得、香阁共伊时，嫌更短。",
        "dynasty": "宋",
        "collection_info": null
    },
    {
        "uuid": "32611bfaaa73a9448b0f5d9eabf0fd07",
        "title": "洞仙歌 乘兴",
        "author": "柳永",
        "content": "乘兴，闲泛兰舟，渺渺烟波东去。\n淑气散幽香，满蕙兰汀渚。\n绿芜平畹，和风轻暖，曲岸垂杨，隐隐隔、桃花圃。\n芳树外，闪闪酒旗遥举。\n羁旅。\n渐入三吴风景，水村渔市。\n闲思更远神京，抛掷幽会小欢何处。\n不堪独倚危樯，凝情西望日边，繁华地、归程阻。\n空自叹当时，言约无据。\n伤心最苦。\n伫立对、碧云将暮。\n关河远，怎奈向、此时情绪。",
        "dynasty": "宋",
        "collection_info": null
    },
    {
        "uuid": "faa0295188a95681cb71575e5d31bfa0",
        "title": "引驾行 红尘紫陌",
        "author": "柳永",
        "content": "红尘紫陌，斜阳暮草长安道，是离人、断魂处，迢迢匹马西征。\n新晴。\n韶光明媚，轻烟淡薄和气暖，望花村、路隐映，摇鞭时过长亭。\n愁生。\n伤凤城仙子，别来千里重行行。\n又记得临歧，泪眼湿、莲脸盈盈。\n消凝。\n花朝月夕，最苦冷落银屏。\n想媚容、耿耿无眠，屈指已算回程。\n相萦。\n空万般思忆，争如归去睹倾城。\n向绣帏、深处并枕，说如此牵情。",
        "dynasty": "宋",
        "collection_info": null
    },
    {
        "uuid": "be4b496ca361b3581af4f9a475eb0bd2",
        "title": "望远行 长空降瑞",
        "author": "柳永",
        "content": "长空降瑞，寒风翦，淅淅瑶花初下。\n乱飘僧舍，密洒歌楼，迤逦渐迷鸳瓦。\n好是渔人，披得一蓑归去，江上晚来堪画。\n满长安，高却旗亭酒价。\n幽雅。\n乘兴最宜访戴，泛小棹、越溪潇洒。\n皓鹤夺鲜，白鹇失素，千里广铺寒野。\n须信幽兰歌断，彤云收尽，别有瑶台琼榭。\n放一轮明月，交光清夜。",
        "dynasty": "宋",
        "collection_info": null
    },
    {
        "uuid": "dfa9dac754a39cd6d25b8e9fa2e2c35d",
        "title": "八声甘州 对潇潇、暮雨洒江天",
        "author": "柳永",
        "content": "对潇潇、暮雨洒江天，一番洗清秋。\n渐霜风凄惨，关河冷落，残照当楼。\n是处红衰翠减，苒苒物华休。\n惟有长江水，无语东流。\n不忍登高临远，望故乡渺邈，归思难收。\n叹年来踪迹，何事苦淹留。\n想佳人、妆楼颙望，误几回、天际识归舟。\n争知我、倚阑干处，正恁凝愁。",
        "dynasty": "宋",
        "collection_info": null
    },
    {
        "uuid": "e0bc9d39ac1d0c115c9f623b66922385",
        "title": "临江仙 梦觉小庭院",
        "author": "柳永",
        "content": "梦觉小庭院，冷风淅淅，疏雨潇潇。\n绮窗外，秋声败叶狂飘。\n心摇。\n奈寒漏永，孤帏悄，泪烛空烧。\n无端处，是绣衾鸳枕，闲过清宵。\n萧条。\n牵情系恨，争向年少偏饶。\n觉新来、憔悴旧日风标。\n魂消。\n念欢娱事，烟波阻、后约方遥。\n还经岁，问怎生禁得，如许无聊。",
        "dynasty": "宋",
        "collection_info": null
    },
    {
        "uuid": "39cee6950e98565ebd6fb3656c980ffa",
        "title": "竹马子・竹马儿 登孤垒荒凉",
        "author": "柳永",
        "content": "登孤垒荒凉，危亭旷望，静临烟渚。\n对雌霓挂雨，雄风拂槛，微收烦暑。\n渐觉一叶惊秋，残蝉噪晚，素商时序。\n览景想前欢，指神京，非雾非烟深处。\n向此成追感，新愁易积，故人难聚。\n凭高尽日凝伫。\n赢得消魂无语。\n极目霁霭霏微，暝鸦零乱，萧索江城暮。\n南楼画角，又送残阳去。",
        "dynasty": "宋",
        "collection_info": null
    },
    {
        "uuid": "363c186da492998ce16878dd03376595",
        "title": "小镇西・小镇西犯 意中有个人",
        "author": "柳永",
        "content": "意中有个人，芳颜二八。\n天然俏、自来奸黠。\n最奇绝。\n是笑时、媚靥深深，百态千娇，再三偎着，再三香滑。\n久离缺。\n夜来魂梦里，尤花殢雪。\n分明似旧家时节。\n正欢悦。\n被邻鸡唤起，一场寂寥，无眠向晓，空有半窗残月。",
        "dynasty": "宋",
        "collection_info": null
    },
    {
        "uuid": "599a010217cc1365f61244da8c5c1aa4",
        "title": "小镇西犯 水乡初禁火",
        "author": "柳永",
        "content": "水乡初禁火，青春未老。\n芳菲满、柳汀烟岛。\n波际红帏缥缈。\n尽杯盘小。\n歌祓禊，声声谐楚调。\n路缭绕。\n野桥新市里，花秾妓好。\n引游人、兢来喧笑。\n酩酊谁家年少。\n信玉山倒。\n家何处，落日眠芳草。",
        "dynasty": "宋",
        "collection_info": null
    },
    {
        "uuid": "389b413e54a123aae7f6785b16b6dbcb",
        "title": "迷神引 一叶扁舟轻帆卷",
        "author": "柳永",
        "content": "一叶扁舟轻帆卷。\n暂泊楚江南岸。\n孤城暮角，引胡茄怨。\n水茫茫，平沙雁、旋惊散。\n烟敛寒林簇，画屏展。\n天际遥山小，黛眉浅。\n旧赏轻抛，到此成游宦。\n觉客程劳，年光晚。\n异乡风物，忍萧索、当愁眼。\n帝城赊，秦楼阻，旅魂乱。\n芳草连空阔，残照满。\n佳人无消息，断云远。",
        "dynasty": "宋",
        "collection_info": null
    },
    {
        "uuid": "34982e6970c18aa28496c20ebd96cce5",
        "title": "促拍满路花 香靥融春雪",
        "author": "柳永",
        "content": "香靥融春雪，翠鬓亸秋烟。\n楚腰纤细正笄年。\n凤帏夜短，偏爱日高眠。\n起来贪颠耍，只恁残却黛眉，不整花钿。\n有时携手闲坐，偎倚绿窗前。\n温柔情态尽人怜。\n画堂春过，悄悄落花天。\n最是娇痴处，尤殢檀郎，未教拆了秋千。",
        "dynasty": "宋",
        "collection_info": null
    },
    {
        "uuid": "f99c096052ae6237fdf65bd3b506ed97",
        "title": "六么令 淡烟残照",
        "author": "柳永",
        "content": "淡烟残照，摇曳溪光碧。\n溪边浅桃深杏，迤逦染春色。\n昨夜扁舟泊处，枕底当滩碛。\n波声渔笛。\n惊回好梦，梦里欲归归不得。\n展转翻成无寐，因此伤行役。\n思念多媚多娇，咫尺千山隔。\n都为深情密爱，不忍轻离拆。\n好天良夕。\n鸳帷寂寞，算得也应暗相忆。",
        "dynasty": "宋",
        "collection_info": null
    },
    {
        "uuid": "3afd28caa035fd1b0475d5e47eebbdec",
        "title": "剔银灯 何事春工用意",
        "author": "柳永",
        "content": "何事春工用意。\n绣画出、万红千翠。\n艳杏夭桃，垂杨芳草，各斗雨膏烟腻。\n如斯佳致。\n早晚是、读书天气。\n渐渐园林明媚。\n便好安排欢计。\n论槛买花，盈车载酒，百琲千金邀妓。\n何妨沈醉。\n有人伴、日高春睡。",
        "dynasty": "宋",
        "collection_info": null
    },
    {
        "uuid": "aae773c47d00e2a33048cedb705792c2",
        "title": "红窗听 如削肌肤红玉莹",
        "author": "柳永",
        "content": "如削肌肤红玉莹。\n举措有、许多端正。\n二年三岁同鸳寝。\n表温柔心性。\n别后无非良夜永。\n如何向、名牵利役，归期未定。\n算伊心里，却冤成薄幸。",
        "dynasty": "宋",
        "collection_info": null
    },
    {
        "uuid": "2acafa8e7189af6c01c32526e73465eb",
        "title": "临江仙 鸣珂碎撼都门晓",
        "author": "柳永",
        "content": "鸣珂碎撼都门晓，旌幢拥下天人。\n马摇金辔破香尘。\n壶浆盈路，欢动一城春。\n扬州曾是追游地，酒台花径仍存。\n凤箫依旧月中闻。\n荆王魂梦，应认岭头云。",
        "dynasty": "宋",
        "collection_info": null
    },
    {
        "uuid": "2df9779f84ba0d8ff413793907c46d3c",
        "title": "凤归云 向深秋",
        "author": "柳永",
        "content": "向深秋，雨馀爽气肃西郊。\n陌上夜阑，襟袖起凉飙。\n天末残星，流电未灭，闪闪隔林梢。\n又是晓鸡声断，阳乌光动，渐分山路迢迢。\n驱驱行役，苒苒光阴，绳头利禄，蜗角功名，毕竟成何事，漫相高。\n抛掷云泉，狎玩尘土，壮节等闲消。\n幸有五湖烟浪，一船风月，会须归去老渔樵。",
        "dynasty": "宋",
        "collection_info": null
    },
    {
        "uuid": "869fee348c0fa1b43583f6587486db02",
        "title": "女冠子 淡烟飘薄",
        "author": "柳永",
        "content": "淡烟飘薄。\n莺花谢、清和院落。\n树阴翠、密叶成幄。\n麦秋霁景，夏云忽变奇峰、倚寥廓。\n波暖银塘，涨新萍绿鱼跃。\n想端忧多暇，陈王是日，嫩苔生阁。\n正铄石天高，流金昼永，楚榭光风转蕙，披襟处、波翻翠幕。\n以文会友，沈李浮瓜忍轻诺。\n别馆清闲，避炎蒸、岂须河朔。\n但尊前随分，雅歌艳舞，尽成欢乐。",
        "dynasty": "宋",
        "collection_info": null
    },
    {
        "uuid": "064aaa4cc3e1504426894d8f12f0f63b",
        "title": "玉山枕 骤雨新霁",
        "author": "柳永",
        "content": "骤雨新霁。\n荡原野、清如洗。\n断霞散彩，残阳倒影，天外云峰，数朵相倚。\n露荷烟芰满池塘，见次第、几番红翠。\n当是时、河朔飞觞，避炎蒸，想风流堪继。\n晚来高树清风起。\n动帘幕、生秋气。\n画楼昼寂，兰堂夜静，舞艳歌姝，渐任罗绮。\n讼闲时泰足风情，便争奈、雅歌都废。\n省教成、几阕清歌，尽新声，好尊前重理。",
        "dynasty": "宋",
        "collection_info": null
    },
    {
        "uuid": "5c1df6698ce5a03e6d33306807eba3b8",
        "title": "减字木兰花 花心柳眼",
        "author": "柳永",
        "content": "花心柳眼。\n郎似游丝常惹绊。\n慵困谁怜。\n绣线金针不喜穿。\n深房密宴。\n争向好天多聚散。\n绿锁窗前。\n几日春愁废管弦。",
        "dynasty": "宋",
        "collection_info": null
    },
    {
        "uuid": "c6f2b3f3c7c1300f541b15c2fc1c76a9",
        "title": "木兰花令 有个人人真攀羡",
        "author": "柳永",
        "content": "有个人人真攀羡。\n问着洋洋回却面。\n你若无意向他人，为甚梦中频相见。\n不如闻早还却愿。\n免使牵人虚魂乱。\n风流肠肚不坚牢，祗恐被伊牵引断。",
        "dynasty": "宋",
        "collection_info": null
    },
    {
        "uuid": "932080cbf2d709b76ce6f0152a1a2b05",
        "title": "甘州令 冻云深",
        "author": "柳永",
        "content": "冻云深，淑气浅，寒欺绿野。\n轻雪伴、早梅飘谢。\n艳阳天，正明媚，却成潇洒。\n玉人歌，画楼酒，对此景、骤增高价。\n卖花巷陌，放灯台榭。\n好时节、怎生轻舍。\n赖和风，荡霁蔼，廓清良夜。\n玉尘铺，桂华满，素光里、更堪游冶。",
        "dynasty": "宋",
        "collection_info": null
    },
    {
        "uuid": "16bd756f69f4908f5f65fdc87c6ad04c",
        "title": "西施 苎萝妖艳世难偕",
        "author": "柳永",
        "content": "苎萝妖艳世难偕。\n善媚悦君怀。\n后庭恃宠，尽使绝嫌猜。\n正恁朝欢暮宴，情未足，早江上兵来。\n捧心调态军前死，罗绮旋变尘埃。\n至今想，怨魂无主尚徘徊。\n夜夜姑苏城外，当时月，但空照荒台。",
        "dynasty": "宋",
        "collection_info": null
    },
    {
        "uuid": "04afe7924cd6111a9221a0fc9f8eaa32",
        "title": "西施 柳街灯市好花多",
        "author": "柳永",
        "content": "柳街灯市好花多。\n尽让美琼娥。\n万娇千媚，的的在层波。\n取次梳妆，自有天然态，爱浅画双娥。\n断肠最是金闺客，空怜爱、奈伊何。\n洞房咫尺，无计枉朝珂。\n有意怜才，每遇行云处，幸时恁相过。",
        "dynasty": "宋",
        "collection_info": null
    },
    {
        "uuid": "83af6ac8b3ae9ae3bb6321ba5c4833ca",
        "title": "西施 自从回步百花桥",
        "author": "柳永",
        "content": "自从回步百花桥。\n便独处清宵。\n凤衾鸳枕，何事等闲抛。\n纵有馀香，也似郎恩爱，向日夜潜消。\n恐伊不信芳容改，将憔悴、写霜绡。\n更凭锦字，字字说情憀。\n要识愁肠，但看丁香树，渐结尽春梢。",
        "dynasty": "宋",
        "collection_info": null
    },
    {
        "uuid": "280b63d4ba1c09eaa9e9bd209cc7492a",
        "title": "河传 翠深红浅",
        "author": "柳永",
        "content": "翠深红浅。\n愁娥黛蹙，娇波刀翦。\n奇容妙妓，争逞舞裀歌扇。\n妆光生粉面。\n坐中醉客风流惯。\n尊前见。\n特地惊狂眼。\n不似少年时节，千金争选。\n相逢何太晚。",
        "dynasty": "宋",
        "collection_info": null
    },
    {
        "uuid": "6018ee16dc1db751b4a205c1a0c0421a",
        "title": "河传 淮岸",
        "author": "柳永",
        "content": "淮岸。\n向晚。\n圆荷向背，芙蓉深浅。\n仙娥画舸，露渍红芳交乱。\n难分花与面。\n采多渐觉轻船满。\n呼归伴。\n急桨烟村远。\n隐隐棹歌，渐被蒹葭遮断。\n曲终人不见。",
        "dynasty": "宋",
        "collection_info": null
    },
    {
        "uuid": "5468093a9baf197f8590bba2152298a4",
        "title": "郭郎儿近拍 帝里",
        "author": "柳永",
        "content": "帝里。\n闲居小曲深坊，庭院沈沈朱户闭。\n新霁。\n畏景天气。\n熏风帘幕无人，永昼厌厌如度岁。\n愁悴。\n枕簟微凉，睡久辗转慵起。\n砚席尘生，新诗小阕，等闲都尽废。\n这些儿、寂寞情怀，何事新来常恁地。",
        "dynasty": "宋",
        "collection_info": null
    },
    {
        "uuid": "2cc4ae2e574e54eb231d87ea162dba82",
        "title": "透碧霄 月华边",
        "author": "柳永",
        "content": "月华边。\n万年芳树起祥烟。\n帝居壮丽，皇家熙盛，宝运当千。\n端门清昼，觚棱照日，双阙中天。\n太平时、朝野多欢。\n遍锦街香陌，钧天歌吹，阆苑神仙。\n昔观光得意，狂游风景，再睹更精妍。\n傍柳阴，寻花径，空恁亸辔垂鞭。\n乐游雅戏，平康艳质，应也依然。\n仗何人、多谢婵娟。\n道宦途踪迹，歌酒情怀，不似当年。",
        "dynasty": "宋",
        "collection_info": null
    },
    {
        "uuid": "00eb994e5f3e9858b5458f9cba83624f",
        "title": "木兰花慢 倚危楼伫立",
        "author": "柳永",
        "content": "倚危楼伫立，乍萧索、晚晴初。\n渐素景衰残，风砧韵响，双树红疏。\n云衢。\n见新雁过，奈佳人自别阻音书。\n空遣悲秋念远，寸肠万恨萦纡。\n皇都。\n暗想欢游，成往事、动欷歔。\n念对酒当歌，低帏并枕，翻恁轻孤。\n归途。\n纵凝望处，但斜阳暮霭满平芜。\n赢得无言悄悄，凭阑尽日踟蹰。",
        "dynasty": "宋",
        "collection_info": null
    },
    {
        "uuid": "887c9b869123a1e21287f87ae3bf243e",
        "title": "木兰花慢 拆桐花烂漫",
        "author": "柳永",
        "content": "拆桐花烂漫，乍疏雨、洗清明。\n正艳杏烧林，缃桃绣野，芳景如屏。\n倾城。\n尽寻胜去，骤雕鞍绀幰出郊垧。\n风暖繁弦脆管，万家竞奏新声。\n盈盈。\n斗草踏青。\n人艳冶、递逢迎。\n向路傍往往，遗簪坠珥，珠翠纵横。\n欢情。\n对佳丽地，信金罍罄竭玉山倾。\n拼却明朝永日，画堂一枕春酲。",
        "dynasty": "宋",
        "collection_info": null
    },
    {
        "uuid": "45914e618627b8ed382364fb0793aeea",
        "title": "木兰花慢 古繁华茂苑",
        "author": "柳永",
        "content": "古繁华茂苑，是当日、帝王州。\n咏人物鲜明，土风细腻，曾美诗流。\n寻幽。\n近香径处，聚莲娃钓叟簇汀洲。\n晴景吴波练静，万家绿水朱楼。\n凝旒。\n乃眷东南，思共理、命贤侯。\n继梦得文章，乐天惠爱，布政优优。\n鳌头。\n况虚位久，遇名都胜景阻淹留。\n赢得兰堂酝酒，画船携妓欢游。",
        "dynasty": "宋",
        "collection_info": null
    },
    {
        "uuid": "1778b86e34b7bc7b354a69c112b0ccc3",
        "title": "临江仙引 渡口、向晚",
        "author": "柳永",
        "content": "渡口、向晚，乘瘦马、陟平冈。\n西郊又送秋光。\n对暮山横翠，衬残叶飘黄。\n凭高念远，素景楚天，无处不凄凉。\n香闺别来无信息，云愁雨恨难忘。\n指帝城归路，但烟水茫茫。\n凝情望断泪眼，尽日独立斜阳。",
        "dynasty": "宋",
        "collection_info": null
    },
    {
        "uuid": "c99d820a55701716d04661ee4afb5625",
        "title": "临江仙引 上国",
        "author": "柳永",
        "content": "上国。\n去客。\n停飞盖、促离筵。\n长安古道绵绵。\n见岸花啼露，对堤柳愁烟。\n物情人意，向此触目，无处不凄然。\n醉拥征骖犹伫立，盈盈泪眼相看。\n况绣帏人静，更山馆春寒。\n今宵怎向漏永，顿成两处孤眠。",
        "dynasty": "宋",
        "collection_info": null
    },
    {
        "uuid": "0e2433862fc5368346dae691c2a17b1a",
        "title": "临江仙引 画舸、荡桨",
        "author": "柳永",
        "content": "画舸、荡桨，随浪箭、隔岸虹。\n□荷占断秋容。\n疑水仙游泳，向别浦相逢。\n鲛丝雾吐渐收，细腰无力转娇慵。\n罗袜凌波成旧恨，有谁更赋惊鸿。\n想媚魂香信，算密锁瑶宫。\n游人漫劳倦□，奈何不逐东风。",
        "dynasty": "宋",
        "collection_info": null
    },
    {
        "uuid": "935a67b524161417c6a8ccc0670b8fea",
        "title": "瑞鹧鸪 宝髻瑶簪",
        "author": "柳永",
        "content": "宝髻瑶簪。\n严妆巧，天然绿媚红深。\n绮罗丛里，独逞讴吟。\n一曲阳春定价，何啻值千金。\n倾听处，王孙帝子，鹤盖成阴。\n凝态掩霞襟。\n动象板声声，怨思难任。\n嘹亮处，迥压弦管低沈。\n时恁回眸敛黛，空役五陵心。\n须信道，缘情寄意，别有知音。",
        "dynasty": "宋",
        "collection_info": null
    },
    {
        "uuid": "e26f39550b19f67be6a2214f35fe1360",
        "title": "瑞鹧鸪 吴会风流",
        "author": "柳永",
        "content": "吴会风流。\n人烟好，高下水际山头。\n瑶台绛阙，依约蓬丘。\n万井千闾富庶，雄压十三州。\n触处青娥画舸，红粉朱楼。\n方面委元侯。\n致讼简时丰，继日欢游。\n襦温裤暖，已扇民讴。\n旦暮锋车命驾，重整济川舟。\n当恁时，沙堤路稳，归去难留。",
        "dynasty": "宋",
        "collection_info": null
    },
    {
        "uuid": "bbd140d2442be7222af131ae8f739f02",
        "title": "忆帝京 薄衾小枕天气",
        "author": "柳永",
        "content": "薄衾小枕天气。\n乍觉别离滋味。\n展转数寒更，起了还重睡。\n毕竟不成眠，一夜长如岁。\n也拟待、却回征辔。\n又争奈、已成行计。\n万种思量，多方开解，只恁寂寞厌厌地。\n系我一生心，负你千行泪。",
        "dynasty": "宋",
        "collection_info": null
    },
    {
        "uuid": "2569a86bc2f8ca71353d7670e6da18c7",
        "title": "塞孤 一声鸡",
        "author": "柳永",
        "content": "一声鸡，又报残更歇。\n秣马巾车催发。\n草草主人灯下别。\n山路险，新霜滑。\n瑶珂响、起栖乌，金镫冷、敲残月。\n渐西风紧，襟袖凄冽。\n遥指白玉京，望断黄金阙。\n远道何时行彻。\n算得佳人凝恨切。\n应念念，归时节。\n相见了、执柔荑，幽会处、偎香雪。\n免鸳衾，两恁虚设。",
        "dynasty": "宋",
        "collection_info": null
    },
    {
        "uuid": "3588376996f76575f74bd281ce55558c",
        "title": "瑞鹧鸪 天将奇艳与寒梅",
        "author": "柳永",
        "content": "天将奇艳与寒梅。\n乍惊繁杏腊前开。\n暗想花神、巧作江南信，鲜染燕脂细翦裁。\n寿阳妆罢无端饮，凌晨酒入香腮。\n恨听烟坞深中，谁恁吹羌管逐风来。\n绛雪纷纷落翠苔。",
        "dynasty": "宋",
        "collection_info": null
    },
    {
        "uuid": "085ce14efd184fcf8661d9adfcdabc64",
        "title": "瑞鹧鸪 全吴嘉会古风流",
        "author": "柳永",
        "content": "全吴嘉会古风流。\n渭南往岁忆来游。\n西子方来、越相功成去，千里沧江一叶舟。\n至今无限盈盈者，尽来拾翠芳洲。\n最是簇簇寒村，遥认南朝路、晚烟收。\n三两人家古渡头。",
        "dynasty": "宋",
        "collection_info": null
    },
    {
        "uuid": "6e48e1086e5c6f46fabd46d031df9437",
        "title": "洞仙歌 嘉景",
        "author": "柳永",
        "content": "嘉景，向少年彼此，争不雨沾云惹。\n奈傅粉英俊，梦兰品雅。\n金丝帐暖银屏亚。\n并粲枕、轻偎轻倚，绿娇红姹。\n算一笑，百琲明珠非价。\n闲暇。\n每祗向、洞房深处，痛怜极宠，似觉些子轻孤，早恁背人沾洒。\n从来娇纵多猜讶。\n更对翦香云，须要深心同写。\n爱搵了双眉，索人重画。\n忍孤艳冶。\n断不等闲轻舍。\n鸳衾下。\n愿常恁、好天良夜。",
        "dynasty": "宋",
        "collection_info": null
    },
    {
        "uuid": "7713d8c9c0991adc4b36a9155f4d8977",
        "title": "安公子 远岸收残雨",
        "author": "柳永",
        "content": "远岸收残雨。\n雨残稍觉江天暮。\n拾翠汀洲人寂静，立双双鸥鹭。\n望几点、渔灯隐映蒹葭浦。\n停画桡、两两舟人语。\n道去程今夜，遥指前村烟树。\n游宦成羁旅。\n短樯吟倚闲凝伫。\n万水千山迷远近，想乡关何处。\n自别后、风亭月榭孤欢聚。\n刚断肠、惹得离情苦。\n听杜宇声声，劝人不如归去。",
        "dynasty": "宋",
        "collection_info": null
    },
    {
        "uuid": "d4deeaafc068ab0f1b8a619baf4f4284",
        "title": "安公子 梦觉清宵半",
        "author": "柳永",
        "content": "梦觉清宵半。\n悄然屈指听银箭。\n惟有床前残泪烛，啼红相伴。\n暗惹起、云愁雨恨情何限。\n从卧来、展转千馀遍。\n恁数重鸳被，怎向孤眠不暖。\n堪恨还堪叹。\n当初不合轻分散。\n及至厌厌独自个，却眼穿肠断。\n似恁地、深情密意如何拚。\n虽后约、的有于飞愿。\n奈片时难过，怎得如今便见。",
        "dynasty": "宋",
        "collection_info": null
    },
    {
        "uuid": "05e2eac0e305e710700c71d8f8c13963",
        "title": "长寿乐 繁红嫩翠",
        "author": "柳永",
        "content": "繁红嫩翠。\n艳阳景，妆点神州明媚。\n是处楼台，朱门院落，弦管新声腾沸。\n恣游人、无限驰骤，娇马车如水。\n竟寻芳选胜，归来向晚，起通衢近远，香尘细细。\n太平世。\n少年时，忍把韶光轻弃。\n况有红妆，楚腰越艳，一笑千金何啻。\n向尊前、舞袖飘雪，歌响行云止。\n愿长绳、且把飞乌系。\n任好从容痛饮，谁能惜醉。",
        "dynasty": "宋",
        "collection_info": null
    },
    {
        "uuid": "eed69e959361ddda8facbbb3532a7bbc",
        "title": "倾杯・倾杯乐 水乡天气",
        "author": "柳永",
        "content": "水乡天气，洒蒹葭、露结寒生早。\n客馆更堪秋杪。\n空阶下、木叶飘零，飒飒声干，狂风乱扫。\n当无绪、人静酒初醒，天外征鸿，知送谁家归信，穿云悲叫。\n蛩响幽窗，鼠窥寒砚，一点银釭闲照。\n梦枕频惊，愁衾半拥，万里归心悄悄。\n往事追思多少。\n赢得空使方寸扰。\n断不成眠，此夜厌厌，就中难晓。",
        "dynasty": "宋",
        "collection_info": null
    },
    {
        "uuid": "b8331084f28efcc0878d7ee0395c3566",
        "title": "倾杯・倾杯乐 金风淡荡",
        "author": "柳永",
        "content": "金风淡荡，渐秋光老、清宵永。\n小院新晴天气，轻烟乍敛，皓月当轩练净。\n对千里寒光，念幽期阻、当残景。\n早是多情多病。\n那堪细把，旧约前欢重省。\n最苦碧云信断，仙乡路杳，归鸿难倩。\n每高歌、强遣离怀，惨咽、翻成心耿耿。\n漏残露冷。\n空赢得、悄悄无言，愁绪终难整。\n又是立尽，梧桐碎影。",
        "dynasty": "宋",
        "collection_info": null
    },
    {
        "uuid": "ac4c46ba1e59812446aeff5bf8c9f276",
        "title": "倾杯・倾杯乐 鹜落霜洲",
        "author": "柳永",
        "content": "鹜落霜洲，雁横烟渚，分明画出秋色。\n暮雨乍歇。\n小楫夜泊，宿苇村山驿。\n何人月下临风处，起一声羌笛。\n离愁万绪，闻岸草、切切蛩吟如织。\n为忆。\n芳容别后，水遥山远，何计凭鳞翼。\n想绣阁深沈，争知憔悴损、天涯行客。\n楚峡云归，高阳人散，寂寞狂踪迹。\n望京国。\n空目断、远峰凝碧。",
        "dynasty": "宋",
        "collection_info": null
    },
    {
        "uuid": "59123ff352930302d46de2d316c96742",
        "title": "鹤冲天 黄金榜上",
        "author": "柳永",
        "content": "黄金榜上。\n偶失龙头望。\n明代暂遗贤，如何向。\n未遂风云便，争不恣狂荡。\n何须论得丧。\n才子词人，自是白衣卿相。\n烟花巷陌，依约丹青屏障。\n幸有意中人，堪寻访。\n且恁偎红翠，风流事、平生畅。\n青春都一饷。\n忍把浮名，换了浅斟低唱。",
        "dynasty": "宋",
        "collection_info": null
    },
    {
        "uuid": "0e0f05203c6e54befc006d5ffcb16007",
        "title": "木兰花・玉楼春 翦裁用尽春工意",
        "author": "柳永",
        "content": "翦裁用尽春工意。\n浅蘸朝霞千万蕊。\n天然淡泞好精神，洗尽严妆方见媚。\n风亭月榭闲相倚。\n紫玉枝梢红蜡蒂。\n假饶花落未消愁，煮酒杯盘催结子。",
        "dynasty": "宋",
        "collection_info": null
    },
    {
        "uuid": "d78bfd50248f73f22fa375f99deb1aa8",
        "title": "木兰花・玉楼春 东风催露千娇面",
        "author": "柳永",
        "content": "东风催露千娇面。\n欲绽红深开处浅。\n日高梳洗甚时忺，点滴燕脂匀未遍。\n霏微雨罢残阳院。\n洗出都城新锦段。\n美人纤手摘芳枝，插在钗头和凤颤。",
        "dynasty": "宋",
        "collection_info": null
    },
    {
        "uuid": "c41004c04212ec0d72ff8c2f480e29fe",
        "title": "木兰花・玉楼春 黄金万缕风牵细",
        "author": "柳永",
        "content": "黄金万缕风牵细。\n寒食初头春有味。\n殢烟尤雨索春饶，一日三眠夸得意。\n章街隋岸欢游地。\n高拂楼台低映水。\n楚王空待学风流，饿损宫腰终不似。",
        "dynasty": "宋",
        "collection_info": null
    },
    {
        "uuid": "e0324580d717f5bc72d9db0e9850a93c",
        "title": "倾杯乐 楼锁轻烟",
        "author": "柳永",
        "content": "楼锁轻烟，水横斜照，遥山半隐愁碧。\n片帆岸远，行客路杳，簇一天寒色。\n楚梅映雪数枝艳，报青春消息。\n年华梦促，音信断、声远飞鸿南北。\n算伊别来无绪，翠消红减，双带长抛掷。\n但泪眼沈迷，看朱成碧。\n惹闲愁堆积。\n雨意云情，酒心花态，孤负高阳客。\n梦难极。\n和梦也、多时间隔。",
        "dynasty": "宋",
        "collection_info": null
    },
    {
        "uuid": "64d4884b7fc9b0f8e7e5c77e40697383",
        "title": "祭天神 忆绣衾相向轻轻语",
        "author": "柳永",
        "content": "忆绣衾相向轻轻语。\n屏山掩、红蜡长明，金兽盛熏兰炷。\n何期到此，酒态花情顿孤负。\n柔肠断、还是黄昏，那更满庭风雨。\n听空阶和漏，碎声斗滴愁眉聚。\n算伊还共谁人，争知此冤苦。\n念千里烟波，迢迢前约，旧欢慵省，一向无心绪。",
        "dynasty": "宋",
        "collection_info": null
    },
    {
        "uuid": "36d338a69c7a3a9a9004702f4b8db100",
        "title": "鹧鸪天 吹破残烟入夜风",
        "author": "柳永",
        "content": "吹破残烟入夜风。\n一轩明月上帘栊。\n因惊路远人还远，纵得心同寝未同。\n情脉脉，意忡忡。\n碧云归去认无踪。\n只应曾向前生里，爱把鸳鸯两处笼。",
        "dynasty": "宋",
        "collection_info": null
    },
    {
        "uuid": "fb6e47ff28c12a2988daa08f7538656c",
        "title": "归去来 一夜狂风雨",
        "author": "柳永",
        "content": "一夜狂风雨。\n花英坠、碎红无数。\n垂杨漫结黄金缕。\n尽春残、萦不住。\n蝶稀蜂散知何处。\n殢尊酒、转添愁绪。\n多情不惯相思苦。\n休惆怅、好归去。",
        "dynasty": "宋",
        "collection_info": null
    },
    {
        "uuid": "cbf66b108d1c71a8d403dc6ce9a17785",
        "title": "梁州令 梦觉纱窗晓",
        "author": "柳永",
        "content": "梦觉纱窗晓。\n残灯掩然空照。\n因思人事苦萦牵，离愁别恨，无限何时了。\n怜深定是心肠小。\n往往成烦恼。\n一生惆怅情多少。\n月不长圆，春色易为老。",
        "dynasty": "宋",
        "collection_info": null
    },
    {
        "uuid": "03f0a92b4ece6f2ab8429f4a780e8a03",
        "title": "燕归梁 轻蹑罗鞋掩绛绡",
        "author": "柳永",
        "content": "轻蹑罗鞋掩绛绡。\n传音耗、苦相招。\n语声犹颤不成娇。\n乍得见、两魂消。\n匆匆草草难留恋，还归去又无聊。\n若谐雨夕与云朝。\n得似个、有嚣嚣。",
        "dynasty": "宋",
        "collection_info": null
    },
    {
        "uuid": "cf9bf4f5de19032067ec2a50a78cd1b0",
        "title": "夜半乐 艳阳天气",
        "author": "柳永",
        "content": "艳阳天气，烟雨风暖，芳郊澄朗闲凝伫。\n渐妆点亭台，参差佳树。\n舞腰困力，垂杨绿映，浅桃秾李夭夭，嫩红无数。\n度绮燕、流莺斗双语。\n翠娥南陌簇簇，蹑影红阴，缓移娇步。\n抬粉面、韶容花光相妒。\n绛绡袖举。\n云鬟风颤，半遮檀口含羞，背人偷顾。\n竞斗草、金钗笑争赌。\n对此嘉景，顿觉消凝，惹成愁绪。\n念解佩、轻盈在何处。\n忍良时、孤负少年等闲度。\n空望极、回首斜阳暮。\n叹浪萍风梗知何去。",
        "dynasty": "宋",
        "collection_info": null
    },
    {
        "uuid": "f865f89efb8a9c0570fc521ca076d135",
        "title": "清平乐 繁华锦烂",
        "author": "柳永",
        "content": "繁华锦烂。\n已恨归期晚。\n翠减红稀莺似懒。\n特地柔肠欲断。\n不堪尊酒频倾。\n恼人转转愁生。\n□□□□□□，多情争似无情。",
        "dynasty": "宋",
        "collection_info": null
    },
    {
        "uuid": "ae2801e44ad05cf84d5bdf6fc05f7193",
        "title": "迷神引 红板桥头秋光暮",
        "author": "柳永",
        "content": "红板桥头秋光暮。\n淡月映烟方煦。\n寒溪蘸碧，绕垂杨路。\n重分飞，携纤手、泪如雨。\n波急隋堤远，片帆举。\n倏忽年华改，向期阻。\n时觉春残，渐渐飘花絮。\n好夕良天长孤负。\n洞房闲掩，小屏空、无心觑。\n指归云，仙乡杳、在何处。\n遥夜香衾暖，算谁与。\n知他深深约，记得否。",
        "dynasty": "宋",
        "collection_info": null
    },
    {
        "uuid": "d680d6d051be8b229bb0f685afcb648a",
        "title": "失调名 多情到了多病",
        "author": "柳永",
        "content": "多情到了多病。",
        "dynasty": "宋",
        "collection_info": null
    },
    {
        "uuid": "2b196ec6496cc5e37cefe50c7d4b39df",
        "title": "爪茉莉 每到秋来",
        "author": "柳永",
        "content": "每到秋来，转添甚况味。\n金风动、冷清清地。\n残蝉噪晚，甚聒得、人心欲碎，更休道、宋玉多悲，石人、也须下泪。\n衾寒枕冷，夜迢迢、更无寐。\n深院静、月明风细。\n巴巴望晓，怎生捱、更迢递。\n料我儿、只在枕头根底，等人来、睡梦里。",
        "dynasty": "宋",
        "collection_info": null
    },
    {
        "uuid": "ac71875b598fea3dd39a5eef57a5345c",
        "title": "女冠子 火云初布",
        "author": "柳永",
        "content": "火云初布。\n迟迟永日炎暑。\n浓阴高树。\n黄鹂叶底，羽毛学整，方调娇语。\n熏风时渐动，峻阁池塘，芰荷争吐。\n画梁紫燕，对对衔泥，飞来又去。\n想佳期、容易成辜负。\n共人人、同上画楼斟香醑。\n恨花无主。\n卧象床犀枕，成何情绪。\n有时魂梦断，半窗残月，透帘穿户。\n去年今夜，扇儿扇我，情人何处。",
        "dynasty": "宋",
        "collection_info": null
    },
    {
        "uuid": "2d532fb9aef9e8574dfe8031138f8fb1",
        "title": "十二时・忆少年 晚晴初",
        "author": "柳永",
        "content": "晚晴初，淡烟笼月，风透蟾光如洗。\n觉翠帐、凉生秋思。\n渐入微寒天气。\n败叶敲窗，西风满院，睡不成还起。\n更漏咽、滴破忧心，万感并生，都在离人愁耳。\n天怎知、当时一句，做得十分萦系。\n夜永有时，分明枕上，觑着孜孜地。\n烛暗时酒醒，元来又是梦里。\n睡觉来、披衣独坐，万种无憀情意。\n怎得伊来，重谐云雨，再整馀香被。\n祝告天发愿，从今永无抛弃。",
        "dynasty": "宋",
        "collection_info": null
    },
    {
        "uuid": "5cb68dc1c9733a63dc28999043c8c59b",
        "title": "红窗迥 小园东",
        "author": "柳永",
        "content": "小园东，花共柳。\n红紫又一齐开了。\n引将蜂蝶燕和莺，成阵价、忙忙走。\n花心偏向蜂儿有。\n莺共燕、吃他拖逗。\n蜂儿却入、花里藏身，胡蝶儿、你且退后。",
        "dynasty": "宋",
        "collection_info": null
    },
    {
        "uuid": "bd4c938c0792f1459fd19130244c6a12",
        "title": "西江月 师师生得艳冶",
        "author": "柳永",
        "content": "师师生得艳冶，香香于我情多。\n安安那更久比和。\n四个打成一个。\n幸自苍皇未款，新词写处多磨。\n几回扯了又重挼。\n奸字中心着我。",
        "dynasty": "宋",
        "collection_info": null
    },
    {
        "uuid": "6f6d9791eb39ad818d89dee3f6cb87ce",
        "title": "凤凰阁 匆匆相见",
        "author": "柳永",
        "content": "匆匆相见，懊恼恩情太薄。\n霎时云雨人抛却。\n教我行思坐想，肌肤如削。\n恨只恨、相违旧约。\n相思成病，那更潇潇雨落。\n断肠人在阑干角。\n山远水远人远，音信难托。\n这滋味、黄昏又恶。",
        "dynasty": "宋",
        "collection_info": null
    },
    {
        "uuid": "0a81c666583e440a68105bc9cb0d98e2",
        "title": "浪淘沙 梦觉、透窗风一线",
        "author": "柳永",
        "content": "梦觉、透窗风一线，寒灯吹息。\n那堪酒醒，又闻空阶，夜雨频滴。\n嗟因循、久作天涯客。\n负佳人、几许盟言，便忍把、从前欢会，陡顿翻成忧戚。\n愁极。\n再三追思，洞房深处，几度饮散歌阑，香暖鸳鸯被，岂暂时疏散，费伊心力。\n云尤雨，有万般千种，相怜相惜。\n恰到如今，天长漏永，无端自家疏隔。\n知何时、却拥秦云态，愿低帏昵枕，轻轻细说与，江乡夜夜，数寒更思忆。",
        "dynasty": "宋",
        "collection_info": null
    },
    {
        "uuid": "dacc8f615ba566ba46c7967edd37d056",
        "title": "定风波 自春来、惨绿愁红",
        "author": "柳永",
        "content": "自春来、惨绿愁红，芳心是事可可。\n日上花梢，莺穿柳带，犹压香衾卧。\n暖酥消，腻云。\n终日厌厌倦梳裹。\n无那。\n恨薄情一去，音书无个。\n早知恁么。\n悔当初、不把雕鞍锁。\n向鸡窗、只与蛮笺象管，拘束教吟课。\n镇相随，莫抛躲。\n针线闲拈伴伊坐。\n和我。\n免使年少，光阴虚过。",
        "dynasty": "宋",
        "collection_info": null
    },
    {
        "uuid": "c083df922f72a88d13bc444d5dd2181c",
        "title": "戚氏 晚秋天",
        "author": "柳永",
        "content": "晚秋天。\n一霎微雨洒庭轩。\n槛菊萧疏，井梧零乱惹残烟。\n凄然。\n望江关。\n飞云黯淡夕阳间。\n当时宋玉悲感，向此临水与登山。\n远道迢递，行人凄楚，倦听陇水潺。\n正蝉吟败叶，蛩响衰草，相应喧喧。\n孤馆度日如年。\n风露渐变，悄悄至更阑。\n长天净，绛河清浅，皓月婵娟。\n思绵绵。\n夜永对景，那堪屈指，暗想从前。\n未名未禄，绮陌红楼，往往经岁迁延。\n帝里风光好，当年少日，暮宴朝欢。\n况有狂朋怪侣，遇当歌、对酒竞留连。\n别来迅景如梭，旧游似梦，烟水程何限。\n念利名、憔悴长萦绊。\n追往事、空惨愁颜。\n漏箭移、稍觉轻寒。\n渐呜咽、画角数声残。\n对闲窗畔，停灯向晓，抱影无眠。",
        "dynasty": "宋",
        "collection_info": null
    },
    {
        "uuid": "4ade09cc69fe3f391ece6776f3d4d71f",
        "title": "八声甘州 对潇潇、暮雨洒江天",
        "author": "柳永",
        "content": "对潇潇、暮雨洒江天，一番洗清秋。\n渐霜风凄惨，关河冷落，残照当楼。\n是处红衰翠减，苒苒物华休。\n惟有长江水，无语东流。\n不忍登高临远，望故乡渺邈，归思难收。\n叹年来踪迹，何事苦淹留。\n想佳人、妆楼望，误几回、天际识归舟。\n争知我、倚阑干处，正恁凝愁。",
        "dynasty": "宋",
        "collection_info": null
    },
    {
        "uuid": "d97ca01324637365b2ea25daab4c520b",
        "title": "赠内臣孙可久",
        "author": "柳永",
        "content": "故侯幽隐直城东，草树扶疏一亩宫。\n曾珥貂珰为近侍，却纡绦褐作闲翁。\n高吟拥鼻诗怀壮，雅论持衡道气充。\n厌尽繁华天上乐，始将踪蹟学冥鸿。",
        "dynasty": "宋",
        "collection_info": null
    },
    {
        "uuid": "b3a0eeac77e47a3a3942a7a019540c34",
        "title": "鬻海歌",
        "author": "柳永",
        "content": "鬻海之民何所营，妇无蚕织夫无耕。\n衣食之源太寥落，牢盆鬻就汝输征。\n年年春夏潮盈浦，潮退刮泥成岛屿。\n风干日曝咸咺加，始灌潮波塯成滷。\n滷浓咸淡未得闲，采樵深入无穷山。\n豹踪虎迹不敢避，朝阳出去夕阳还。\n船载肩擎未遑歇，投入巨竈炎炎热。\n晨烧暮烁堆积高，才得波涛变成雪。\n自从潴滷至飞霜，无非假贷充糇粮。\n秤入官中得微直，一缗往往十缗偿。\n周而復始无休息，官租未了私租逼。\n驱妻逐子课工程，虽作人形俱菜色。\n鬻海之民何苦辛，安得母富子不贫。\n本朝一物不失所，愿广皇仁到海滨。\n甲兵凈洗征输辍，君有余财罢盐铁。\n太平相业尔惟盐，化作夏商周时节。",
        "dynasty": "宋",
        "collection_info": null
    },
    {
        "uuid": "1752d370d12514da7b0841de06318ca0",
        "title": "题中峰寺",
        "author": "柳永",
        "content": "攀萝蹑石落崔嵬，千万峰中梵室开。\n僧向半空为世界，眼看平地起风雷。\n猿偷晓果升松去，竹逗清流入槛来。\n旬月经游殊不厌，欲归回首更迟迴。",
        "dynasty": "宋",
        "collection_info": null
    },
    {
        "uuid": "a2889b9f50b2fc212f048314d9d408ed",
        "title": "句",
        "author": "柳永",
        "content": "分得天一角，织成山四围。",
        "dynasty": "宋",
        "collection_info": null
    }
]