[
    {
        "uuid": "30bedca0021805f91cbce0b1fcd91733",
        "title": "秦王卷衣",
        "author": "文同",
        "content": "咸阳秦王家，宫阙明晓霞。\n丹文映碧镂，光采相鈎加。\n铜螭逐银猊，压屋矜蟠拏。\n洞户锁日月，其中光景赊。\n春风动珠箔，鸾额金窠斜。\n美人却扇坐，羞落庭下花。\n闲弄玉指环，轻冰扼红牙。\n君王顾之笑，为驻七宝车。\n自卷金缕衣，龙鸾蔚纷葩。\n持以赠所爱，结欢期无涯。",
        "dynasty": "宋",
        "collection_info": null
    },
    {
        "uuid": "d233b294870ebcca82417fb395395bb3",
        "title": "殿前生桂树",
        "author": "文同",
        "content": "童童彼芳桂，蔼蔼生广内。\n灵根浃和液，柯叶冬不改。\n日月最临照，雨露偏汪濊。\n愿保刚劲质，与君同万岁。",
        "dynasty": "宋",
        "collection_info": null
    },
    {
        "uuid": "405edc47ae80966b0b4d4e1fcd82eb13",
        "title": "临高台",
        "author": "文同",
        "content": "临高台，望故乡。\n地千里，天一方。\n极目外，空茫茫。\n孤云飞，不我将。\n安得羽翼西南翔。",
        "dynasty": "宋",
        "collection_info": null
    },
    {
        "uuid": "15a952dddc0529d555b94ec9004f875f",
        "title": "自君之出矣",
        "author": "文同",
        "content": "自君之出矣，弔影度晨夕。\n中门一步地，未省有行迹。\n闺闱足仪检，常恐犯绳尺。\n欲寄锦字书，知谁者云的。",
        "dynasty": "宋",
        "collection_info": null
    },
    {
        "uuid": "fb4f760c18c07aa1f1963e7a479e91a3",
        "title": "东门行",
        "author": "文同",
        "content": "士有失所偶，难甘蓬荜微。\n拔剑出东门，感愤不顾归。\n贤哉彼嘉匹，逐逐牵其衣。\n愿同此饘粥，节义安得违。\n况今谓清世，不可復为非。",
        "dynasty": "宋",
        "collection_info": null
    },
    {
        "uuid": "3d3f967eb6c6e09cbe1aa688da7494f5",
        "title": "西门行",
        "author": "文同",
        "content": "盛年可爱重，芳辰宜嬉游。\n金瓮酿醇酒，玉盘炙肥牛。\n青春九十日，不可一日休。\n勿自汨浩气，满胸藏百忧。\n君莫惜黄金，黄金身后雠。\n自古贪与吝，常为贤者羞。",
        "dynasty": "宋",
        "collection_info": null
    },
    {
        "uuid": "cafc85567bad44265941bc561467bb2a",
        "title": "塘上行",
        "author": "文同",
        "content": "寒塘涨新雨，滟滟翠波满。\n沙晴步声涩，风引罗带缓。\n蒲牙妒舌利，荷叶欢心卷。\n生平玉衣梦，至此神亦诞。\n徒诵小星篇，无人觉肠断。",
        "dynasty": "宋",
        "collection_info": null
    },
    {
        "uuid": "30d6b7abb0cfdc030cc133d3eeb07df8",
        "title": "钓竿",
        "author": "文同",
        "content": "霜刀裁绿筠，桂饵挂轻缗。\n敛迹天地间，侧身江海滨。\n悠悠宝帐夜，寂寂烟波春。\n何时投竿归，再与君子亲。",
        "dynasty": "宋",
        "collection_info": null
    },
    {
        "uuid": "7472dd4e350dd39fc8842e58abba2b3e",
        "title": "乌生八九子",
        "author": "文同",
        "content": "南山有乌鸟，生子层崖巅。\n戢戢新羽成，相将弄晴烟。\n朝饥集壠上，暮渴来岩前。\n託居深林中，自足终尔年。\n胡为去所依，无乃甘叶捐。\n却爱庭树好，群飞投碧圆。\n高枝踏未稳，身已随潜弦。\n因知万物理，主者持默权。\n凡云爱此命，生死期已然。\n出入既有定，何嘆于后先。",
        "dynasty": "宋",
        "collection_info": null
    },
    {
        "uuid": "779ed1220921b87f1de78d769d3f15bf",
        "title": "野田黄雀行",
        "author": "文同",
        "content": "搥鼍铿鲸宴瑶台，红鸦弄翼春徘徊。\n和风入坐宾主乐，金觥玉豆天中来。\n劝君剧饮莫自诉，暗中光景能相催。\n试看庭前好花谢，枝下落多枝上开。\n人生不厌苦行乐，勿用蹙促相惊猜。\n贤愚贵贱各有命，此理悟者真贤哉。",
        "dynasty": "宋",
        "collection_info": null
    },
    {
        "uuid": "6ea9ae19f0085886579ff5a4b21b0885",
        "title": "苦寒行",
        "author": "文同",
        "content": "上太行兮高盘盘，日将暮兮岁已阑。\n入谷口兮出林端，风惨惨兮吹骨寒。\n冰霜结兮玉巑岏，光上照兮天色干。\n纷横委兮草树残，黯栗烈兮烟云𩆓。\n仆足皲兮马蹄抏，望所舍兮摧心肝。\n囊立空兮衣且单，嗟道途兮胡艰难。",
        "dynasty": "宋",
        "collection_info": null
    },
    {
        "uuid": "c9cabd63b68c7d920396b4f60f2a65f3",
        "title": "苦热行",
        "author": "文同",
        "content": "黄人顿驾留天中，金鸦吐火烧碧空。\n炎光染云耸岌岌，旱气烁土飞蓬蓬。\n龙摇干胡不作雨，虎裂渴吻无生风。\n安得有术擘海水，入底一扣鲛人宫。",
        "dynasty": "宋",
        "collection_info": null
    },
    {
        "uuid": "932182f6c1060a321916e9827243198d",
        "title": "侠客行",
        "author": "文同",
        "content": "紫髯围碧瞳，勇气炙坐热。\n生平脱羁检，少小服义烈。\n堂堂吐高论，牙齿若嚼铁。\n宝剑压䏶横，谁耻我可雪。\n酣歌入都市，当面洗人血。\n常言荆轲愚，每笑豫让拙。\n事已不受谢，门前车马绝。\n自谓取功名，焉能由笔舌。",
        "dynasty": "宋",
        "collection_info": null
    },
    {
        "uuid": "6b0eb0c34792215df1d69bee704a7970",
        "title": "巫山高",
        "author": "文同",
        "content": "巫山高，高凝烟，十二碧簪寒插天。\n危岩绝壁已飞动，况復下压万丈之苍渊。\n波衝浪激作深井，虎眼彻底时一漩。\n长风澒涌发滟滪，恶色怒势因谁然。\n我欲截中流，虹梁莫得施𧐖蜷。\n东西相远望不到，两目欲断心将穿。\n回看高唐庙下洒灵雨，遣我归意常翩翩。",
        "dynasty": "宋",
        "collection_info": null
    },
    {
        "uuid": "bf93425849aff57527f914732ae98a55",
        "title": "水仙操",
        "author": "文同",
        "content": "嗟哉先生去何所兮，杳不可寻。\n舍我于此使形影之外兮，唯莽苍之山林。\n仰圆峤之峨峨兮，俯大壑之沉沉。\n长波澒涌以荡潏兮，群鸟翻翻而悲吟。\n寂扰扰之烦虑兮，纳冥冥之至音。\n先生将一我之正性兮，何设意之此深。\n我已穷神而造妙兮，达真指于素琴。\n先生盍还此兮，度明明乎我心。",
        "dynasty": "宋",
        "collection_info": null
    },
    {
        "uuid": "9791083604b2a2f88aae0315b3dbef11",
        "title": "大垂手",
        "author": "文同",
        "content": "华堂合乐轰春昼，凤叫龙嘶画鼍吼。\n琼猊压地开组绣，美人舞兮献君寿。\n红婆娑兮翠蚴蟉，雪翻花兮风入柳。\n曳轻裾兮扬綵绶，金鸾飞兮玉麟走。\n入急破，大垂手。\n香檀扎扎江雨骤，情凝力定方举袖。\n烟收雾敛曲彻后，锦盈车兮珠满斗。",
        "dynasty": "宋",
        "collection_info": null
    },
    {
        "uuid": "d182d0547360efb5616e927d742c3733",
        "title": "采莲曲",
        "author": "文同",
        "content": "绿缬裆，红绣裳，衫盘蜂蝶裙鸳鸯。\n雕瑰错宝垂鬓长，紫冒翠盖行新粧。\n蹁跹曲堤下回塘，画桡送入波中央。\n罗袖卷起金钏光，摇轻撼脆敲短芒。\n丹琼绀玉低復昂，霑裛薄粉扑嫩黄。\n蚕腰蛛腹丝飘扬，列坐綵舫求比方。\n笑声吃吃动明珰，挨蒲拂蓼次岸旁。\n风吹落霞供晚凉，西城鸦鸦啼女墙。\n归来索酒酌满觞，吴屏蜀帐围象床。\n困卧不起灯烛张，琉璃盎缶丛生香。",
        "dynasty": "宋",
        "collection_info": null
    },
    {
        "uuid": "a12613476a0c0dc8aa925089acb3a32e",
        "title": "对酒",
        "author": "文同",
        "content": "朝廷皦如日，区宇清若水。\n殊方文教达，微品德泽被。\n伊人復何幸，遇此栗陆氏。\n茫然大虚内，蒸鬰尽和气。\n真风浃敦俗，无所容一僞。\n唯宜对樽酒，酣饮乐无事。\n人间此昭世，得偶须自贵。\n无为名所劳，区区取愚谥。",
        "dynasty": "宋",
        "collection_info": null
    },
    {
        "uuid": "eb78fefaf9343cb9695c3fc7383f0153",
        "title": "白头吟",
        "author": "文同",
        "content": "忆昔宴华堂，金徽导幽意。\n虽知取名贱，越礼奉君子。\n相期本同穴，谁復耻犊鼻。\n一见茂陵人，烟霄与泥滓。\n愿言保新爱，妾以甘自弃。\n恩义薄所终，多生于富贵。",
        "dynasty": "宋",
        "collection_info": null
    },
    {
        "uuid": "fae47b1ae7abb8622e40d5d8d8e6cf2d",
        "title": "芳树",
        "author": "文同",
        "content": "庭前有芳树，秾阴满轩碧。\n莫惜更携酒，醉此青春色。\n朝来见鶗鴂，飞鸣绕其侧。\n光景不可留，徒遣君嘆息。",
        "dynasty": "宋",
        "collection_info": null
    },
    {
        "uuid": "1e853033f137738948a8cf6875a50bd7",
        "title": "武溪深",
        "author": "文同",
        "content": "峤南之武溪，其深不能测。\n潭潭滀瘴疠，水色重如墨。\n昏然潦雾作，上下毒气塞。\n仰视高飞鸢，跕跕堕两翼。\n交州恶女子，制驭费衔勒。\n伊余缪兵寄，得总浪泊役。\n常甘马革死，持此期报国。\n卧念少游言，从之何可得。",
        "dynasty": "宋",
        "collection_info": null
    },
    {
        "uuid": "5af9fea0f2d4cf641951132ed1c6ec35",
        "title": "走马引",
        "author": "文同",
        "content": "群蹄踏空山，半夜若风雨。\n平明即其地，已復天上去。\n惟予迫大义，盍免以名捕。\n蟠蜗入寒殻，此岂谓安处。\n脱身入浩渺，固有神物护。\n礼谓不戴天，天知天亦许。",
        "dynasty": "宋",
        "collection_info": null
    },
    {
        "uuid": "2749044494c02a87f6de9aafb993c734",
        "title": "起夜来",
        "author": "文同",
        "content": "晓窗明绿纱，蜀锦压春卧。\n横腮虎魄冷，惊起新梦破。\n玲珑转条脱，缥缈梳矮堕。\n高轴响银床，时误君车过。",
        "dynasty": "宋",
        "collection_info": null
    },
    {
        "uuid": "b8b6d1848cac5179aabae588da73df5f",
        "title": "长安道",
        "author": "文同",
        "content": "长安道，隋唐宫殿生秋草。\n若使皆知嗣业难，争得行人望中老。",
        "dynasty": "宋",
        "collection_info": null
    },
    {
        "uuid": "d8df91bae580b067fa7a729f3adb759f",
        "title": "王昭君  其一",
        "author": "文同",
        "content": "不惜将黄金，争头买颜色。\n妾貌自可恃，谁能苦劳力。",
        "dynasty": "宋",
        "collection_info": null
    },
    {
        "uuid": "b4ad18ce407fa1aca8792afe8b07fb4f",
        "title": "王昭君  其二",
        "author": "文同",
        "content": "绝艷生殊域，芳年入内庭。\n谁知金屋宠，只是信丹青。",
        "dynasty": "宋",
        "collection_info": null
    },
    {
        "uuid": "a11dee7f9c3582d9c370b5e5b6a0b087",
        "title": "王昭君  其三",
        "author": "文同",
        "content": "几岁后宫尘，今朝绝国春。\n君王重恩信，不欲遣他人。",
        "dynasty": "宋",
        "collection_info": null
    },
    {
        "uuid": "8128c24c9a7265b6405364b10d54f6f4",
        "title": "王昭君  其四",
        "author": "文同",
        "content": "极目胡沙满，伤心汉月圆。\n一生埋没恨，长入四条弦。",
        "dynasty": "宋",
        "collection_info": null
    },
    {
        "uuid": "df3ab8dbd38d51b765af1e01b416139a",
        "title": "吴趋曲  其一",
        "author": "文同",
        "content": "万顷平湖水，晴光射早霞。\n红裙斗画楫，相结采荷花。",
        "dynasty": "宋",
        "collection_info": null
    },
    {
        "uuid": "c0aa9e2f3969f91f2fcd34cc9c8c2901",
        "title": "吴趋曲  其二",
        "author": "文同",
        "content": "岸上相将迭鼓催，青翰齐上碧波开。\n鵁鶄属鳿不惊起，惯见兰桡日日来。",
        "dynasty": "宋",
        "collection_info": null
    },
    {
        "uuid": "936e8fc1eec0a9fb84421ca261b17111",
        "title": "吴趋曲  其三",
        "author": "文同",
        "content": "荡漾水中舟，徘徊岸边马。\n相看两不语，密意待谁写。",
        "dynasty": "宋",
        "collection_info": null
    },
    {
        "uuid": "28ac7ade597c91a35557183ee69c7368",
        "title": "刘生",
        "author": "文同",
        "content": "历古推任侠，彼刘生者何。\n提槌击朱亥，引剑刺荆轲。\n饮肆扶头出，歌楼掉臂过。\n无人继义勇，关陇气消磨。",
        "dynasty": "宋",
        "collection_info": null
    },
    {
        "uuid": "f2d0ace2b5520fe21645aee75ab794cb",
        "title": "紫骝马",
        "author": "文同",
        "content": "翩翩紫骝马，烂烂黄金鞍。\n流水四蹄急，飞星双目寒。\n拥头青玉釳，蔽臆彩丝鞶。\n谁取交州鼓，摸将骨去看。",
        "dynasty": "宋",
        "collection_info": null
    },
    {
        "uuid": "d4d7338ace20ba9666ba37db867e97b0",
        "title": "骢马",
        "author": "文同",
        "content": "𮫃鬣拥如云，西人号乞银。\n更逢桓御史，特地起精神。",
        "dynasty": "宋",
        "collection_info": null
    },
    {
        "uuid": "f05ecd107b5b977aa257934c2dfbdb43",
        "title": "贵侯行",
        "author": "文同",
        "content": "将军功勋满旗常，昨日赐对开明光。\n腰悬橐驼紫金钮，爵号进拜诸侯王。\n戟衣翩翩弄春影，大第高门临万井。\n但愿囊书绝边警，常官中都奉朝请。",
        "dynasty": "宋",
        "collection_info": null
    },
    {
        "uuid": "d92be4c347170bcb09fe704328973aed",
        "title": "朱樱歌",
        "author": "文同",
        "content": "金衣珍禽弄深樾，禁籞朱樱斑若缬。\n上幸离宫促荐新，藤篮宝笼貂珰发。\n凝霞作丸珠尚软，油露成津蜜初割。\n君王日午坐猗兰，翡翠一盘红靺鞨。",
        "dynasty": "宋",
        "collection_info": null
    },
    {
        "uuid": "edaee296126fcc37566b282a12add79c",
        "title": "拾羽曲",
        "author": "文同",
        "content": "新罗砑红裙襵齐，綵缕刺衫花倒提。\n新晴暖日丽烟草，金兽啮锁藏春闺。\n朱桥逼江晓沙白，锦带交风大堤窄。\n兰洲遗翎得残碧，归来惊飞上娇额。",
        "dynasty": "宋",
        "collection_info": null
    },
    {
        "uuid": "ab054a04820fa23fbe14d3c30e0d7ad6",
        "title": "沙堤行",
        "author": "文同",
        "content": "金吾驰骑东復西，督兵万指平沙堤。\n传言筑路拜新相，恐与九衢同一泥。\n夜来上在蓬莱宿，手写姓名符梦卜。\n连诏黄门下北扉，趣草赞辞登力牧。\n平明剑佩罗东阁，大字满行书德业。\n谒者长言告紫宸，感召一庭和气合。\n上心喜曰予良弼，未谢急宣令直笔。\n群吏迎归政事堂，指顾之间歌画一。\n午漏初移催入马，宝带盘腰印垂胯。\n归来冠盖烂盈门，异口同音贺太平。",
        "dynasty": "宋",
        "collection_info": null
    },
    {
        "uuid": "7e42ec24285432a702aec8d972421a9c",
        "title": "五原行",
        "author": "文同",
        "content": "云萧萧，草摇摇，风吹黄沙昏泬寥。\n胡儿满窟卧寒日，卓旗繫马人一疋。\n夜来烽火连篝起，银鹘呼兵捷如鬼。\n齐集弓刀上陇行，犬噪狐嗥绕空垒。\n羌人钞暴为常事，见敌不争收若雨。\n自高声势叙边功，岁岁年年皆一同。\n将军玩寇五原上，朝廷不知但推赏。",
        "dynasty": "宋",
        "collection_info": null
    },
    {
        "uuid": "919df907f7223a8fff079236e8915ae0",
        "title": "读武纪",
        "author": "文同",
        "content": "嗟哉彻之有天下，甘心神仙希羽化。\n五十余丈起楼观，万八千里走车驾。\n安期羡门竟何在，五利文成终死诈。\n若非留意尚文学，嬴政且贤非尔亚。",
        "dynasty": "宋",
        "collection_info": null
    },
    {
        "uuid": "5165cdd42236d0b747d3212fc1f64cd2",
        "title": "题东岩隠者壁",
        "author": "文同",
        "content": "青峰丛丛拥危壑，绿树团团扶曲阁。\n幽人睡起漱寒泉，坐看一林山雨落。\n岩前火气杂芝朮，涧下苔痕乱猿鹤。\n自怜尘土满衣衫，欲解从君今尚莫。",
        "dynasty": "宋",
        "collection_info": null
    },
    {
        "uuid": "ff2b5c3914b4e84c755359a1c576002c",
        "title": "东山亭",
        "author": "文同",
        "content": "朝阳之峰乃天设，曲岭长岗地盘结。\n下临绝涧走萦回，上耸巍亭飞巀嵲。\n晚云几处水墨画，秋树数番红绿缬。\n安能恰会此时閒，静与诗翁吟晓雪。",
        "dynasty": "宋",
        "collection_info": null
    },
    {
        "uuid": "b3327c3d0a2d8fc4f41ba43802f9db9f",
        "title": "水边春半",
        "author": "文同",
        "content": "芹牙差差兰笋短，石渠冰销水色浅。\n倡情冶思不可奈，好鸟间关花婉娩。\n鲜衫翠裾者谁氏，行歌杨枝惜时晚。\n临流有客抱危膝，苦调长谣问谁遣。",
        "dynasty": "宋",
        "collection_info": null
    },
    {
        "uuid": "ec42ed4e65ae6a51886296a307fdf007",
        "title": "采药归晚因宿野人山舍",
        "author": "文同",
        "content": "东岩阴深崖巘古，夹涧垂泉结鹅乳。\n我来采药晚忘归，试宿荆扉问鷄黍。\n春风满林灯火冷，一夜不眠山月苦。\n平明携策下青苍，松叶纷纷洒新雨。",
        "dynasty": "宋",
        "collection_info": null
    },
    {
        "uuid": "56b83945611b49883299f02603b5174e",
        "title": "后溪晚步",
        "author": "文同",
        "content": "阴阴芳树暗回堤，路入蒙笼转野溪。\n泽雉应媒高復下，林鸦引子歇还啼。\n青蒲宛宛全淹水，紫笋斑斑半出泥。\n倚杖风前感时节，乱烟斜日一蝉嘶。",
        "dynasty": "宋",
        "collection_info": null
    },
    {
        "uuid": "2f890a871b074bc0e5cb1540a2549e99",
        "title": "山中新晴",
        "author": "文同",
        "content": "山中新晴晓烟暖，散带颓冠漱岩畔。\n海盐未去猿鹤喜，柴桑初归松菊乱。\n林间余雨时一滴，岭上飞云忽双断。\n安能举手恣扶摇，欲共高鸿拂霄汉。",
        "dynasty": "宋",
        "collection_info": null
    },
    {
        "uuid": "0af6efee77fa938975ec35876f460cca",
        "title": "盐亭县永乐山叩云亭",
        "author": "文同",
        "content": "长江合高峰，爽气左右绕。\n中流望绝巘，万丈见木杪。\n孤亭揭其上，隠隠一拳小。\n李君令兹邑，邀我升缥缈。\n是时天宇凈，晴色洗霜晓。\n万象满四隅，转盼皆可了。\n神清压尘坌，志适喜猿鸟。\n人生贵轩豁，世务苦纷扰。\n兹焉获登览，浩思欲飞矫。\n令谓亭我为，胜绝此应少。\n愿子立佳号，光辉饰松茑。\n因名之叩云，大字榜霞表。",
        "dynasty": "宋",
        "collection_info": null
    },
    {
        "uuid": "d9921f00b818b265edb2eb42185f2f3b",
        "title": "杜逸人归龙山",
        "author": "文同",
        "content": "上亭北望二百里，颓巘堕壑围龙山。\n余尝往来见之喜，饮食梦寐皆孱颜。\n恨无羽翼一飞到，羡子长往不欲还。\n安得摆手掉世故，相与傲兀于其间。",
        "dynasty": "宋",
        "collection_info": null
    },
    {
        "uuid": "f431eb24e5f01c898f61b85988c31287",
        "title": "晓入东谷",
        "author": "文同",
        "content": "振缨效王官，释耒去乡县。\n十年始还此，景物觉尽变。\n东谷素所爱，乍到若创见。\n烟云引晨策，数里入葱蒨。\n明霞照溪口，花草露初泫。\n长松盘高岗，竦竦擢秀干。\n垂阴杂群木，上欲接霄汉。\n柔萝互鈎锁，揽地走荒蔓。\n修篁揭其间，万个挺若箭。\n登临怆旧历，眺听悦新玩。\n读书破茅庐，径彴已漂断。\n唯余舍南水，尚吐石窦溅。\n潺潺落危壑，衮衮引飞练。\n临流濯尘襟，照影实觌面。\n功名竟何所，旅迹转孤贱。\n引手谢猿鹤，深惭尔惊怨。",
        "dynasty": "宋",
        "collection_info": null
    },
    {
        "uuid": "a3669cb36c1b7159e32d9c688599fafe",
        "title": "东谷沿小涧树木丛蔚中有圆潭爱之久坐书所见",
        "author": "文同",
        "content": "野水泻古穴，石岸盘回渊。\n飞尘不可入，竹树围清涟。\n静往得胜玩，深居逃俗缘。\n寒光照烦襟，景寂心自圆。\n枯篁蹲碧禽，垂颈窥沉鲜。\n对之不敢动，相望两俱禅。",
        "dynasty": "宋",
        "collection_info": null
    },
    {
        "uuid": "515b77b590246d51fc31593c13ce9f85",
        "title": "东谷茅斋",
        "author": "文同",
        "content": "野径转深密，静无车马痕。\n松花金粉堕，苔叶翠茸翻。\n虫鸟春音杂，烟云晚色昏。\n俗尘何处入，长是掩溪门。",
        "dynasty": "宋",
        "collection_info": null
    },
    {
        "uuid": "4cf5b96e4c3f93283d702151c0d8e4bb",
        "title": "夏树",
        "author": "文同",
        "content": "夏树始繁密，条缕方且柔。\n左右覆吾庐，合如张碧油。\n新蝉噪晴午，余响藏深幽。\n轩窗转炎日，清影为我留。\n蚊蚋亦取庇，闹若春雨稠。\n拂挥不停手，咀嚼胡尔雠。\n何当熏风来，一与扫荡收。\n吾将就高荫，濯足临寒流。",
        "dynasty": "宋",
        "collection_info": null
    },
    {
        "uuid": "ac34df8ccc6cc2f2796fbdb0bd5a6250",
        "title": "田舍",
        "author": "文同",
        "content": "园林晓气清，篱巷夕阳明。\n石窦闻寒碓，烟坡见晚耕。\n豚蹄供祷赛，龟殻问阴晴。\n欲识丰年乐，一村鷄犬声。",
        "dynasty": "宋",
        "collection_info": null
    },
    {
        "uuid": "c632dc84906d4be464e8d4b65fd72222",
        "title": "高槐",
        "author": "文同",
        "content": "高槐夹前除，合荫卷若洞。\n交柯载宿雨，压地翠色重。\n青虫暖自挂，黄鸟晴辄咔。\n枕簟傲炎风，为君高兴动。",
        "dynasty": "宋",
        "collection_info": null
    },
    {
        "uuid": "d8de9fd037922f7aa8c20d9cdb058ccf",
        "title": "春闺",
        "author": "文同",
        "content": "枕带萦春思，窗纱漏晓光。\n蟏蛸伤远别，鶗鴂感流芳。\n妆匣蒸残粉，熏炉试旧香。\n洞房灯烛外，只有梦悠扬。",
        "dynasty": "宋",
        "collection_info": null
    },
    {
        "uuid": "2f7bf8bd4cd2e200fe1feb3bb19f1834",
        "title": "采桑",
        "author": "文同",
        "content": "溪桥接桑畦，鈎笼晓群过。\n今朝去何早，向晚蚕恐卧。\n家家五十日，谁敢一日惰。\n未言给私用，且以应官课。",
        "dynasty": "宋",
        "collection_info": null
    },
    {
        "uuid": "eda22a25f5ffd9ae1af43ef7c8642909",
        "title": "青城山丈人观",
        "author": "文同",
        "content": "群峰垂碧光，下拥岷仙家。\n神皇被金巾，坐领五帝衙。\n威灵摄真境，俗语不敢哗。\n精心叩殊庭，俯首仰紫华。\n愿言凤罗盟，毕世驱尘邪。\n循奉蕊珠戒，期之飞太霞。",
        "dynasty": "宋",
        "collection_info": null
    },
    {
        "uuid": "9c8bb71fd582d7621c28a9aaa65ea69f",
        "title": "上清宫",
        "author": "文同",
        "content": "琼台横紫霄，上有缥缈居。\n云霞抱窗户，日月循庭除。\n飞羽下金辇，隠芝吟玉书。\n俯首视人间，人间臭如帤。",
        "dynasty": "宋",
        "collection_info": null
    },
    {
        "uuid": "858115d88fcb8c9101ba0de6725c3465",
        "title": "张少愚书院",
        "author": "文同",
        "content": "涧水侵断桥，车马不得通。\n飞岚积庭础，秋藓垂紫茸。\n窗纸烂溪雨，帘衣拆林风。\n主人殊未归，使我烟景空。",
        "dynasty": "宋",
        "collection_info": null
    },
    {
        "uuid": "25ebdd1689a03565618127846af0f02c",
        "title": "誓鬼碑",
        "author": "文同",
        "content": "正一受天箓，腰垂神虎章。\n群魔狱幽隠，秘篆刻青苍。\n故事骇前志，余威惊大荒。\n谁能识奥诀，禹步学魁罡。",
        "dynasty": "宋",
        "collection_info": null
    },
    {
        "uuid": "5facc1a9f93a40ed4331cf3763c7e50d",
        "title": "天师栗",
        "author": "文同",
        "content": "天师携此种，至自上饶远。\n当时十七树，高干倚孤巘。\n苍蓬蒺藜大，紫殻槟榔软。\n蜀部名果中，推之为上选。",
        "dynasty": "宋",
        "collection_info": null
    },
    {
        "uuid": "fab707eb8b5f25b63bea6eaadfcd3393",
        "title": "孙知微画",
        "author": "文同",
        "content": "太古奇伟士，精思独于画。\n驰心入茫昧，万物赴挥洒。\n当时一名重，顾陆非尔亚。\n卓哉青城笔，妙绝冠天下。\n寥寥九天仗，一一若神写。\n吾恐千载后，是终无继者。",
        "dynasty": "宋",
        "collection_info": null
    },
    {
        "uuid": "c5b447d3e9be5c3cc146e8ab89fd9d15",
        "title": "早晴至报恩山寺",
        "author": "文同",
        "content": "山石巉巉磴道微，拂松穿竹露沾衣。\n烟开远水双鸥落，日照高林一雉飞。\n大麦未收治圃晚，小蚕犹卧斫桑稀。\n暮烟已合牛羊下，信马林间步月归。",
        "dynasty": "宋",
        "collection_info": null
    },
    {
        "uuid": "9b3b8386218032fee75bec876bef6285",
        "title": "杨山人归绵竹",
        "author": "文同",
        "content": "一别江梅十度花，相逢重为讲胡麻。\n火铃未降真君宅，金钮曾盟太帝家。\n道气满簪凝绿髪，神光飞鼎护黄芽。\n青骡不肯留归驭，又入无为嚥晓霞。",
        "dynasty": "宋",
        "collection_info": null
    },
    {
        "uuid": "04a82af3875f036d97518e4bfe2e2a9b",
        "title": "闲遣",
        "author": "文同",
        "content": "庭竹拥高丛，移床就好风。\n掩门休务外，隠几坐忘中。\n世事元何物，人心了即空。\n客来休借问，此意浩无穷。",
        "dynasty": "宋",
        "collection_info": null
    },
    {
        "uuid": "5dbd3fbd03b1d0f711c4438d33938a9d",
        "title": "睡起",
        "author": "文同",
        "content": "寥寥公馆静，门掩似山家。\n竹簟屡移枕，石盘频浸花。\n闲多新得策，事少早休衙。\n一觉高舂睡，谁来伴试茶。",
        "dynasty": "宋",
        "collection_info": null
    },
    {
        "uuid": "afd97d25ab712dc39ec8d97d5ba67fc4",
        "title": "梅",
        "author": "文同",
        "content": "寒梅引旧枝，映竹復临池。\n朵露深开处，香闻瞥过时。\n凌兢侵腊雪，散漫入春诗。\n赠我岁寒色，怜君冰玉姿。",
        "dynasty": "宋",
        "collection_info": null
    },
    {
        "uuid": "206218b59c516b411f704f4be72019fe",
        "title": "永泰刘令清曦亭",
        "author": "文同",
        "content": "木杪照初日，捲帘知晓晴。\n轩窗无限思，图史有余清。\n露下蒙花重，风来泛竹轻。\n何须嫌五斗，持此谢渊明。",
        "dynasty": "宋",
        "collection_info": null
    },
    {
        "uuid": "c057e1151502084cb0675936a9996bae",
        "title": "贫居",
        "author": "文同",
        "content": "绳床拥敝裯，初起髪未栉。\n南窗展书卷，就暖读寒日。\n门前绝车马，薄暮垂片席。\n短墙挂纤蔓，幽鸟啄红实。\n群蜗恶积雨，缭绕篆空壁。\n男儿处贫贱，举首宇宙窄。\n翩翻枪榆鸠，宛转匿絮虱。\n妻孥竞相笑，憔悴守文笔。",
        "dynasty": "宋",
        "collection_info": null
    },
    {
        "uuid": "aac8adde1bab7f73f19717b79385f23f",
        "title": "惜花",
        "author": "文同",
        "content": "胡蜂采花花气薄，黄鸟啄花花蕊落。\n林风吹花花片乱，池水浸花花色恶。\n少年惜花会花意，晴张青帏雨油幕。\n劝君直须为花饮，明日春归空晚萼。",
        "dynasty": "宋",
        "collection_info": null
    },
    {
        "uuid": "89b907fcff75fa6ad67d7f8f91fcbefb",
        "title": "贞女吟",
        "author": "文同",
        "content": "身外无一簪，何以供铅华。\n饰行不饰容，浊水白藕花。\n藕心乱如丝，妾心圆如珠。\n丝乱端绪多，珠圆瑕颣无。\n焉得偶君子，奉之此高节。\n所生虽至亲，此意安可说。",
        "dynasty": "宋",
        "collection_info": null
    },
    {
        "uuid": "cb8e22446c2b5b28957bb73ebc987a2c",
        "title": "莫折花",
        "author": "文同",
        "content": "莫折花，花好亦自喜。\n勿谓花无言，请以君心酌花意。\n君容待花转丰艷，花枝因君愈憔悴。\n莫折花，任花飞落地。\n但对春风倚芳树，长遣香英伴君醉。",
        "dynasty": "宋",
        "collection_info": null
    },
    {
        "uuid": "d05b027ff470422ccb129dca8f30c4ba",
        "title": "织妇怨",
        "author": "文同",
        "content": "掷梭两手倦，踏籋双足趼。\n三日不住织，一疋纔可剪。\n织处畏风日，剪时谨刀尺。\n皆言边幅好，自爱经纬密。\n昨朝持入库，何事监官怒。\n大字雕印文，浓和油墨污。\n父母抱归舍，抛向中门下。\n相看各无语，泪迸若倾泻。\n质钱解衣服，买丝添上轴。\n不敢辄下机，连宵停火烛。\n当须了租赋，岂暇恤襦袴。\n前知寒切骨，甘心肩骭露。\n里胥踞门限，叫駡嗔纳晚。\n安得织妇心，变作监官眼。",
        "dynasty": "宋",
        "collection_info": null
    },
    {
        "uuid": "fdaa5230bd07781721024f811f295138",
        "title": "野花嘆",
        "author": "文同",
        "content": "昨看百草抽新芽，今看百草开新花。\n岩隈水侧自成列，红丑紫贱何交加。\n东皇施恩岂不溥，随所付受无少差。\n尔之琐细亦蒙被，尽使奋发争春华。\n织丛密蔓不可数，竞起涂抹如矜夸。\n妖鶑冶蝶不尔顾，去尔自欲寻名葩。\n尔知有艷贵尔否，歌管匝树侯王家。\n尔徒此地弄颜色，只自狼籍随泥沙。\n何当照水自窥览，枝赧叶惧相藏遮。\n晚村无限晒残日，索酒为尔成吁嗟。",
        "dynasty": "宋",
        "collection_info": null
    },
    {
        "uuid": "f390800e8e4d4d75b76f0ca49dfa64cf",
        "title": "普州三亭 均逸亭",
        "author": "文同",
        "content": "亭宇跨城端，新苔磴道盘。\n风光晴水石，烟景暮林峦。\n簿领仍多暇，宾从每尽欢。\n何由掉尘鞅，聊问借阑干。",
        "dynasty": "宋",
        "collection_info": null
    },
    {
        "uuid": "1b4e27b87dfd869b8f5bb55b50038bef",
        "title": "普州三亭 东溪亭",
        "author": "文同",
        "content": "短彴逶迤渡，高檐夭矫沉。\n波光环堵凈，日色綵梁深。\n萍荇翻金鲫，兰苕超翠禽。\n主人公事简，时此照清襟。",
        "dynasty": "宋",
        "collection_info": null
    },
    {
        "uuid": "9d2814f66179323d9888837208565dcd",
        "title": "普州三亭 碧崖亭",
        "author": "文同",
        "content": "断巘渌溪边，危亭翠壁前。\n轩窗谁是客，诗酒自称仙。\n远壑春藏雨，长波昼起烟。\n吏人休报事，高兴正陶然。",
        "dynasty": "宋",
        "collection_info": null
    },
    {
        "uuid": "c505d808d433f16207e39d479a632b60",
        "title": "送郭经知县",
        "author": "文同",
        "content": "促促送归客，短亭垂柳风。\n离樽掩残日，去骑若轻蓬。\n百里讴歌内，三年畏谨中。\n乡人问蜀物，笑指一囊空。",
        "dynasty": "宋",
        "collection_info": null
    },
    {
        "uuid": "78ff68e80060d11e671fad45f2446040",
        "title": "过禄氏山斋",
        "author": "文同",
        "content": "过水得凭槛，满川皆夕阳。\n江山逢胜绝，手笔恨荒唐。\n城郭蒙笼近，汀洲杳霭长。\n明朝又东去，尘土入衣裳。",
        "dynasty": "宋",
        "collection_info": null
    },
    {
        "uuid": "e18e13be9dad25cda8e11b58d8a67258",
        "title": "题李处士月轩",
        "author": "文同",
        "content": "圆蟾喷金波，万里洒清滴。\n幽轩得虚敞，皓彩溢素壁。\n绳床有高隠，苦调起岑寂。\n盈襟纳孤光，静与爽气敌。",
        "dynasty": "宋",
        "collection_info": null
    },
    {
        "uuid": "b80d17a2da9a55278ccc35a3b6645e3c",
        "title": "余过兴州太守晁侯延之于东池晴碧亭且道其所以为此池亭之意使余赋诗",
        "author": "文同",
        "content": "郑谷题诗处，荒凉不復知。\n使君来问日，景物欲归时。\n崖巘供清溜，亭台绕翠漪。\n主人怜过客，借与傲炎曦。",
        "dynasty": "宋",
        "collection_info": null
    },
    {
        "uuid": "9c6965304480ccaee5410d0b9137f514",
        "title": "蒲氏别墅十咏 方湖",
        "author": "文同",
        "content": "风交蒲苇乱，烟断鳬鹜飞。\n日暮一笛起，扁舟垂钓归。",
        "dynasty": "宋",
        "collection_info": null
    },
    {
        "uuid": "1051616e31da4380eeec5cd9f256ff6c",
        "title": "蒲氏别墅十咏 涵碧亭",
        "author": "文同",
        "content": "轩窗晓吹清，枕簟晴光冷。\n亭上逍遥人，满身摇水影。",
        "dynasty": "宋",
        "collection_info": null
    },
    {
        "uuid": "8ceb440c125909037f15613a65f47ecb",
        "title": "蒲氏别墅十咏 白莲堂",
        "author": "文同",
        "content": "逼帘呈素艷，入座荐清香。\n何以陪暑饮，对之飞玉觞。",
        "dynasty": "宋",
        "collection_info": null
    },
    {
        "uuid": "a5bb35ef8ca4d2627d8279fc16485a58",
        "title": "蒲氏别墅十咏 芙蓉溪",
        "author": "文同",
        "content": "晓霭滋花色，晴辉发水光。\n何人露新缬，不管着秋霜。",
        "dynasty": "宋",
        "collection_info": null
    },
    {
        "uuid": "aa6776635c502b025b3279955d43f9c2",
        "title": "蒲氏别墅十咏 鱼池",
        "author": "文同",
        "content": "积水自渊渊，来源常汩汩。\n岸上翠衣禽，对人时一没。",
        "dynasty": "宋",
        "collection_info": null
    },
    {
        "uuid": "20dcdf7c0911b7b01133e8665e3d4bf6",
        "title": "蒲氏别墅十咏 莲池",
        "author": "文同",
        "content": "紫盖嫩贴水，玉梢长刺沙。\n避风红出没，惊雨绿交加。",
        "dynasty": "宋",
        "collection_info": null
    },
    {
        "uuid": "9d56f8ee82348d72e2533d0a741ba232",
        "title": "蒲氏别墅十咏 清蟾桥",
        "author": "文同",
        "content": "溪光摇玉璧，云影漏金盘。\n谁此伴高兴，画桥凭曲栏。",
        "dynasty": "宋",
        "collection_info": null
    },
    {
        "uuid": "728703043f483a7ba0e97e525592eeea",
        "title": "蒲氏别墅十咏 稻畦",
        "author": "文同",
        "content": "决水转横渠，交塍画方罫。\n秋风报秋熟，满顷吹罢亚。",
        "dynasty": "宋",
        "collection_info": null
    },
    {
        "uuid": "5540239fb1fa91b05423984447c1c061",
        "title": "蒲氏别墅十咏 朝真堂",
        "author": "文同",
        "content": "高台按虚境，飞驾罗太空。\n小兆佩神虎，每来清夜中。",
        "dynasty": "宋",
        "collection_info": null
    },
    {
        "uuid": "ae380017e4a6a733858d88248419d65a",
        "title": "蒲氏别墅十咏 草庵",
        "author": "文同",
        "content": "深深郑真谷，小小焦先庐。\n借问贮何物，满床皆隠书。",
        "dynasty": "宋",
        "collection_info": null
    },
    {
        "uuid": "c62446e147ecdaba6a5c76f3f1abbf19",
        "title": "苍溪山寺",
        "author": "文同",
        "content": "正午风色高，遂泊苍溪县。\n层崖抱林木，有寺藏葱蒨。\n出船步危磴，荫密颇萦转。\n上到金仙家，缘空列台殿。\n修篁挂悬溜，坐觉炎暑变。\n老僧晓经论，言语何贯穿。\n引我上高阁，阑干俯江面。\n寥寥百里内，山水尽奇观。\n谁谓羁旅中，所见皆所愿。\n汀洲白鸟聚，井邑青烟散。\n乐此暮忘归，疏钟起岩畔。\n徙倚下松门，尚怪舟人唤。",
        "dynasty": "宋",
        "collection_info": null
    },
    {
        "uuid": "6dda0ca69310ada0f698520e264ba33a",
        "title": "五里三滩",
        "author": "文同",
        "content": "群石壅水成哀湍，五里之地凡三滩。\n船如走丸势不住，力敌万弩云涛盘。\n门窗掩塞怕飞浪，已倒床座翻杯槃。\n长年三老色自落，捩眼不敢窥波澜。\n捎涡撇漩出九死，众命幸免鱼鳖餐。\n须臾出缆繫高岸，竞以好语相慰安。\n是时左右有观者，应亦为我心曾寒。",
        "dynasty": "宋",
        "collection_info": null
    },
    {
        "uuid": "297e32aa62a25dbd13b2531a9fe14ae7",
        "title": "昝公溉",
        "author": "文同",
        "content": "晚泊昝公溉，船头余落晖。\n携家上岸行，爱此风满衣。\n村巷何萧条，四顾烟火稀。\n问之曰去岁，此地遭凶饥。\n斯民半逃亡，在者生计微。\n请看林木下，墙屋皆空围。\n好田无人耕，惟有荆棘肥。\n至今深夜中，鬼火流清辉。\n众稚闻此语，竞走来相依。\n错莫惊且哭，牵挽求速归。",
        "dynasty": "宋",
        "collection_info": null
    },
    {
        "uuid": "2bfd53deae706f4cf82a874930e97368",
        "title": "王会之秀才山亭",
        "author": "文同",
        "content": "盘盘翠城山，君在城中住。\n溪流第萦转，冈势復回互。\n苍林无春冬，啼鸟常旦暮。\n漠漠岭头云，霏霏岩底雾。\n中间列亭榭，佳景实天付。\n物象皆自然，人巧谁能寓。\n浮生欲何事，有此即乐处。\n况君弟兄贤，信道各已固。\n诗书诲儿侄，觞豆燕逢遇。\n敢问彼簪裾，何如此巾屦。",
        "dynasty": "宋",
        "collection_info": null
    },
    {
        "uuid": "4ef19844454211478b7045b2d8a1b14c",
        "title": "谢友人寄画",
        "author": "文同",
        "content": "客从长安来，厚纸封小轴。\n题云此奇画，寄赠公可蓄。\n开之挂高壁，烂绢止一幅。\n中有两骆驼，气韵颇不俗。\n大驼载半髀，正面颈愈曲。\n小驼方就乳，蹲身脚微跼。\n一马立其后，才露头与足。\n三犬乃子母，共卧衔脔肉。\n老胡抱朱旗，状貌何狠愎。\n端然立高岸，势若不可触。\n定是虏中酋，华旃盖鲜服。\n不知何所来，随从无一仆。\n初谁作此画，精妙亦可录。\n应余右方在，次第不止独。\n更愿君访来，我肯万钱赎。",
        "dynasty": "宋",
        "collection_info": null
    },
    {
        "uuid": "106a1e63bc03d5ebc429e091528d2fa3",
        "title": "夏日闲书墨君堂壁二首  其一",
        "author": "文同",
        "content": "先人有敝庐，涪水之东边。\n我罢汉中守，归此聊息焉。\n是时五六月，赤日烘遥天。\n山川尽燥燥，草木皆焦燃。\n尘襟既暂解，胜境乃独专。\n高林抱深麓，清荫密石绵。\n层岩敞户外，浅濑流窗前。\n邀客上素琴，留僧酌寒泉。\n竹簟白石枕，稳处只屡迁。\n忽时乘高风，远望立云烟。\n野兴极浩荡，俗虑无一缘。\n气爽神自乐，世故便可捐。\n却忆为吏时，荷重常满肩。\n几案堆簿书，区处忘食眠。\n冠带坐大暑，颡汗常涓涓。\n每惧落深责，取适敢自便。\n安闲获在兹，怳若梦游仙。\n行将佩守符，復尔趋洋川。\n山中岂不恋，事有势外牵。\n尚子愿未毕，安能赋归田。",
        "dynasty": "宋",
        "collection_info": null
    },
    {
        "uuid": "27ec243c4733be90be0d52edc4a6b7c3",
        "title": "夏日闲书墨君堂壁二首  其二",
        "author": "文同",
        "content": "归来山中住，便作山中人。\n冠带亦自闲，累月不着身。\n散髪层岩阿，濯足清涧滨。\n石藓黏简册，松风堕衣巾。\n乡里多旧游，不厌过从频。\n山肴与野酿，待我如佳宾。\n有召即走赴，爱其爱我真。\n常恐礼数乖，取问吾交亲。\n正此一夏乐，忽兹遘萧辰。\n还愧拥千骑，又走西道尘。",
        "dynasty": "宋",
        "collection_info": null
    },
    {
        "uuid": "515c63fb29802444e1ba520a704295b4",
        "title": "送冯允南倅梓",
        "author": "文同",
        "content": "去年父老送督邮，衣上泪痕犹未变。\n今年吏民迎别乘，马前欢声挽不断。\n梓州城中十万家，家家尽喜见君面。\n以君乡里最相近，物态人情素谙练。\n况復才力强且明，中理之的无漫箭。\n从来府政号少事，今更得君愈清简。\n太守李公词掖老，淘汰心源无滓淀。\n时携宾从访山寺，惟以高谭侑清宴。\n苍崖素壁多自书，是处新诗题欲遍。\n君今到彼亦尔为，异日唱酬知几卷。",
        "dynasty": "宋",
        "collection_info": null
    },
    {
        "uuid": "5395c5381e8f13274391ee5e7bf10471",
        "title": "宿东山村舍",
        "author": "文同",
        "content": "八十雪眉翁，灯前屡歔欷。\n问之尔何者，不语惟抆泪。\n良久云老矣，未始逢此事。\n种粟满川原，幸已皆茂遂。\n喜闻欲登熟，近復失所冀。\n有虫大如蚕，日夜嚙其穗。\n群鸦利虫食，剪摘俱在地。\n驱呵力难及，十止余三四。\n供家固未足，王税何由备。\n瘠土耕至骨，所得几何利。\n又令遭此祸，不晓上天意。\n在世幸许年，必以饥馑死。\n闻之不敢诘，但愧有禄位。\n移灯面空壁，到晓曾不寐。",
        "dynasty": "宋",
        "collection_info": null
    },
    {
        "uuid": "697f16358241f2779859dee5c6c5365c",
        "title": "季夏己亥大雨",
        "author": "文同",
        "content": "黑云堆空天地昏，风势猛恶山岳掀。\n怪电烧爇嗔霆喧，鲸海起立星汉翻。\n玉竿银索倾瓶盆，豪威怒力凌干坤。\n川陆浩渺同一源，泛滥直欲浮高原。\n涧谷汹涌龙蛇奔，沟渠溪壑相吐吞。\n土肉刮尽惟骨存，漂荡秋稼无一根。\n天生烝民主仁恩，覆露养育生理蕃。\n谁持害钥开祸门，绝灭黍豆灾元元。\n无路能去陈九阍，此事是非安可论。",
        "dynasty": "宋",
        "collection_info": null
    },
    {
        "uuid": "4797f635a30db2d267e7f94433a98927",
        "title": "谢任遵圣光禄惠诗",
        "author": "文同",
        "content": "常念文选诗，最爱颜光禄。\n君今作此官，诗亦颜之躅。\n寻常得君诗，如隼饥见肉。\n凡当忧愤际，不可不取读。\n我自山南归，幽居值炎溽。\n六月久不雨，万物蒸煮熟。\n正在墨君堂，流体汗可掬。\n单絺与圆素，岂解疗烦毒。\n闻君有诗至，猛起捧大轴。\n拆开得累纸，半日了一幅。\n使我困病除，如药清头目。\n把诗坐前轩，愤惋几欲哭。\n君也实高才，径庭无骫曲。\n六十尚为县，不自耻碌碌。\n近闻移小麾，所用愈局促。\n安得长康庄，走此老骥騄。\n哲士甘藜藿，鄙夫厌粱肉。\n天理不可问，长吁倚乔木。",
        "dynasty": "宋",
        "collection_info": null
    },
    {
        "uuid": "64d8e9a92049190615e0046b1ee783af",
        "title": "谢任泸州师中寄荔枝",
        "author": "文同",
        "content": "有客来山中，云附泸南信。\n开门得君书，欢喜失鄙吝。\n筠籨包荔子，四角具封印。\n童稚瞥闻之，群来立如阵。\n竞言此佳果，生眼不识认。\n相前求拆观，颗颗红且润。\n众手攫之去，争夺递追趁。\n贪多乃为得，廉耻曾不问。\n喧闹俄顷闻，咀嚼一时尽。\n空余皮与核，狼籍入煨烬。",
        "dynasty": "宋",
        "collection_info": null
    },
    {
        "uuid": "6d1aca247b993b8d56a450062c55e434",
        "title": "霹雳",
        "author": "文同",
        "content": "君不见，前时忽疑天地坼，万里一声晴霹雳。\n彼某氏者尔何人，敢自欺诬被诛磔。\n子烂华容神火燎，父碎梓潼灵䃸劈。\n惟震与曜今晓然，谁对君亲肆姦逆。",
        "dynasty": "宋",
        "collection_info": null
    },
    {
        "uuid": "6e84337bfcf85b3ff6a04200bb1ce859",
        "title": "后溪",
        "author": "文同",
        "content": "新晴揉蓝染溪色，我爱常来坐溪侧。\n一林奇石宛如画，两岸野花殊不识。\n蝉鸣尽日竞何事，鹭下多时犹未食。\n细观物理须静中，归去无辞更昏黑。",
        "dynasty": "宋",
        "collection_info": null
    },
    {
        "uuid": "bdc33c81987b18b9b04c1acab149cf9a",
        "title": "黄功垂秘书岚城阁",
        "author": "文同",
        "content": "群峰绕高轩，四望如城密。\n晴岚逼窗户，凈若新洗熨。\n杳杳其中人，衣襟照寒碧。\n临风设横几，萧洒坐终日。\n门前车马道，扰扰乱如蝨。\n转眼不復观，长歌傲簪绂。",
        "dynasty": "宋",
        "collection_info": null
    },
    {
        "uuid": "4039b105bfd5e20f92306577aeaa000d",
        "title": "凤山古祠",
        "author": "文同",
        "content": "林木摧折堂庑倾，其中塑像犹纵横。\n狂巫腾踏野老拜，瘦鷄薄酒邀神明。\n形容诡怪蛇虺乱，声音丑恶鸱枭鸣。\n灾牛祸犬亦可作，世有此事何由平。",
        "dynasty": "宋",
        "collection_info": null
    },
    {
        "uuid": "c4d7f4bf8ae3e338169e809f15ff63bb",
        "title": "静中吟",
        "author": "文同",
        "content": "客去復掩户，高松下清阴。\n微风动其间，对语双珍禽。\n幽人独凭几，听此古意深。\n起来南窗下，被以朱弦琴。\n弹之代佳话，俚耳谁知音。",
        "dynasty": "宋",
        "collection_info": null
    },
    {
        "uuid": "7e03a681888aec50987682da31cafc2f",
        "title": "送黄庶先岷州赴举",
        "author": "文同",
        "content": "朝庭取士及洮西，君今去就岷州荐。\n男儿致身自有地，六月万里君莫惮。\n君也经术三十年，此发必中后羿箭。\n声名大抵重文章，慎莫便从班定远。",
        "dynasty": "宋",
        "collection_info": null
    },
    {
        "uuid": "ac44f3e6eca5db35c9022000a6125ee8",
        "title": "大热见田中病牛",
        "author": "文同",
        "content": "壠上病牛良可悲，皮毛枯槁头角垂。\n两鼻谽谺只自喘，四蹄屴岌曾不皮。\n牧童默坐罢牵挽，耕叟拱立徒嗟咨。\n朝驱暮使气力尽，尔死主人安得知。",
        "dynasty": "宋",
        "collection_info": null
    },
    {
        "uuid": "9071688fc64429b64fbb2e356dd0fa64",
        "title": "呈里中诸友",
        "author": "文同",
        "content": "君莫怪我不读书，君莫笑我不饮酒。\n更精文史岂足用，渐老欢娱復何有。\n负郭安得二百亩，举家已聚三十口。\n且来伴我数月闲，未几区区又西走。",
        "dynasty": "宋",
        "collection_info": null
    },
    {
        "uuid": "481ae9e28d3df31eb60a903f3d25fa46",
        "title": "寄彰明任光禄遵圣",
        "author": "文同",
        "content": "轩轩任公子，本是钓鰲人。\n手把虹蜺竿，一举百万钧。\n得鰲谓无用，坐卷千丈纶。\n却自絓蚯蚓，浅濑收纤鳞。\n悠悠世上儿，不识此有神。\n但将俗士眼，下视穷水滨。",
        "dynasty": "宋",
        "collection_info": null
    },
    {
        "uuid": "0478ef739b9df6271394e12f03f32044",
        "title": "庶先北谷",
        "author": "文同",
        "content": "路自西溪入，园当北谷开。\n月亭诗作客，雨馆睡为媒。\n摘果衣霑露，寻泉屐渍苔。\n闲居正无事，莫问我频来。",
        "dynasty": "宋",
        "collection_info": null
    },
    {
        "uuid": "e86aab46d21408e17b3dfa39c7cac8ea",
        "title": "谢王庶轲秀才见赠诸篇",
        "author": "文同",
        "content": "览君山中诗，多有赠我篇。\n感此意爱厚，使我将潸然。\n世态日衰薄，交道君独全。\n岂若贱丈夫，心丑貌甚妍。\n我已婴组绶，君方傲林泉。\n出处虽有殊，所乐同一天。",
        "dynasty": "宋",
        "collection_info": null
    },
    {
        "uuid": "74ef158d2bf78e8e9e4daa3fdab55834",
        "title": "前溪独游",
        "author": "文同",
        "content": "溪水碧溶溶，纡余短彴通。\n小滩晴霭外，独鹤夕阳中。\n倚杖对清濑，披襟当好风。\n几时归住此，长下钓鱼筒。",
        "dynasty": "宋",
        "collection_info": null
    },
    {
        "uuid": "1dfd61c5464e0dfc352e31131a1e63f9",
        "title": "书绿帷亭壁",
        "author": "文同",
        "content": "乔木绕舍如绿帏，群山四面寒参差。\n春禽入秋啼自别，早云到暮归常迟。\n庭前好菊劝饮酒，案上佳纸邀吟诗。\n闲居数月兴便野，浑忘簿书相聒时。",
        "dynasty": "宋",
        "collection_info": null
    },
    {
        "uuid": "d065129ead0f968555b27549694ed160",
        "title": "青山道",
        "author": "文同",
        "content": "冥冥青山道，丛木含古烟。\n远客事行役，未晚不敢前。\n乳虎正养子，采食大路边。\n但顾己所急，其谁辨愚贤。",
        "dynasty": "宋",
        "collection_info": null
    },
    {
        "uuid": "84ab7c76e7792406d6ba0888e1be0a02",
        "title": "野老",
        "author": "文同",
        "content": "野老扶白头，耕垦事田壠。\n岂无儿与孙，冻馁实我恐。\n地产止数出，财用知几种。\n食肉与衣帛，贤者何言冗。",
        "dynasty": "宋",
        "collection_info": null
    },
    {
        "uuid": "46a87d846379f9bd5c5401549b7a590f",
        "title": "谁氏子",
        "author": "文同",
        "content": "缥缈谁氏子，学道要昇仙。\n人世岂不乐，何苦求上天。\n反首顾我语，子岂得谓贤。\n智如扑灯蛾，甘就膏火煎。",
        "dynasty": "宋",
        "collection_info": null
    },
    {
        "uuid": "43a31605ea3c027b9cbbe674f2439dac",
        "title": "秋兴二首  其一",
        "author": "文同",
        "content": "晨风吹茂林，夕露下芳畹。\n秋容变憔悴，復此白日短。\n萧萧岁华暮，冉冉节物换。\n浩嘆倚前楹，使我心曲乱。",
        "dynasty": "宋",
        "collection_info": null
    },
    {
        "uuid": "8821cbce6f8f10b4ec53873d0678f592",
        "title": "秋兴二首  其二",
        "author": "文同",
        "content": "百虫感秋阴，入夜声更切。\n问尔苦何事，到晓啼不歇。\n盈庭不可止，蓊薉藏万穴。\n会是天使然，相将送凋节。",
        "dynasty": "宋",
        "collection_info": null
    },
    {
        "uuid": "8d6b65fe44c1fcc522d446c2ffd21d6a",
        "title": "书平泉草木记后二首  其一",
        "author": "文同",
        "content": "卫公当国日，力与天地均。\n平泉植草木，取尽四方春。\n海岳欲必得，亦能役鬼神。\n可笑身未冷，已闻属他人。",
        "dynasty": "宋",
        "collection_info": null
    },
    {
        "uuid": "7a8f18a39d0f9def5c1e941700cef93b",
        "title": "书平泉草木记后二首  其二",
        "author": "文同",
        "content": "公岂不聪明，嗜好乃如此。\n若非以私饵，是物安至止。\n彼致者何人，定非端洁士。\n草木固为尘，丑名终未已。",
        "dynasty": "宋",
        "collection_info": null
    },
    {
        "uuid": "89f83d94fefa07f3c18c1f369d76f313",
        "title": "重过旧学山寺",
        "author": "文同",
        "content": "当年读书处，古寺拥群峰。\n不改岁寒色，可怜门外松。\n有僧皆老大，待客转从容。\n又下白云去，楼头敲暮钟。",
        "dynasty": "宋",
        "collection_info": null
    },
    {
        "uuid": "b222fe687883f035aa4a589b9e12e846",
        "title": "书隠者壁",
        "author": "文同",
        "content": "枳棘分三径，猿猱结四邻。\n茂林修竹地，枕石漱流人。\n看雨搘藤杖，迎风卸葛巾。\n我来怀愧甚，衣上有红尘。",
        "dynasty": "宋",
        "collection_info": null
    },
    {
        "uuid": "04a9c87f8aacccaba135c93b6d0dd3cb",
        "title": "访古寺老僧不遇书壁",
        "author": "文同",
        "content": "寂寂復寂寂，门前苔藓积。\n巾钵定何之，禅房封屈膝。\n蛛丝网窗户，蜗涎篆墙壁。\n欲去重迟留，空中望归锡。",
        "dynasty": "宋",
        "collection_info": null
    },
    {
        "uuid": "cfd9ee736562fe78e4aa8ec5e3bf30bf",
        "title": "村居",
        "author": "文同",
        "content": "日影满松窗，云开雨初止。\n晴林梨枣熟，晓巷儿童喜。\n牛羊深涧下，鳬雁寒塘裏。\n田父酒新成，瓶罂馈邻里。",
        "dynasty": "宋",
        "collection_info": null
    },
    {
        "uuid": "495ce0999724ee6f5009fdab2eea4850",
        "title": "宿田家",
        "author": "文同",
        "content": "日落云四起，牛羊下高原。\n今夜宿何处，孤烟生远村。\n寥寥岩狖响，扰扰林鸦喧。\n危坐欲终夕，此意将谁论。",
        "dynasty": "宋",
        "collection_info": null
    },
    {
        "uuid": "4b61a4e6921f0b9adb039fd33817532a",
        "title": "大热",
        "author": "文同",
        "content": "大热早復暮，幽居如火围。\n更无风稍快，只有汗频挥。\n袒露忧生客，沾濡怕熟衣。\n何当生两翼，直近广寒飞。",
        "dynasty": "宋",
        "collection_info": null
    },
    {
        "uuid": "cd3f897e503ca8b419238e7f4c3ea58f",
        "title": "闲乐",
        "author": "文同",
        "content": "昼睡忽过午，好风吹竹床。\n溪云生薄暮，山雨送微凉。\n粉裛衣裳润，兰熏簟席香。\n归来闲且乐，多谢墨君堂。",
        "dynasty": "宋",
        "collection_info": null
    },
    {
        "uuid": "4b856f351c88aa776fd6d43405f93bca",
        "title": "寄杨归一",
        "author": "文同",
        "content": "出处久异矣，居常劳所思。\n烟霄惟子未，鬓髪已翁为。\n世故岂须问，人生当自知。\n林泉闻幸好，足可乐明时。",
        "dynasty": "宋",
        "collection_info": null
    },
    {
        "uuid": "b1925292398a41262b6e5050e96f1296",
        "title": "行李载书成咏",
        "author": "文同",
        "content": "于世已无用，何苦爱读书。\n自笑身许大，所处如蟫鱼。\n编简补断烂，卷轴收残余。\n又锁十余箧，作数随行书。",
        "dynasty": "宋",
        "collection_info": null
    },
    {
        "uuid": "f02b87ddcf691e8213ed143c3dc9f080",
        "title": "还友人诗卷",
        "author": "文同",
        "content": "作诗所患格不高，君今已得诗中格。\n吾乡风物最清丽，君向其间作诗客。\n定余绝景在幽深，更欲烦君用刀尺。",
        "dynasty": "宋",
        "collection_info": null
    },
    {
        "uuid": "42034367b4f28c9f6567820834bc2047",
        "title": "上亭北轩对月吹笛得才元舍人昭华引醉霜月草堂吟皆诗谱也  其一",
        "author": "文同",
        "content": "潋滟金波泻碧空，隔霜寒影下征鸿。\n夜深一笛昭华引，吹满千岩万壑中。",
        "dynasty": "宋",
        "collection_info": null
    },
    {
        "uuid": "c06fcfce4032c0de1d7634421061e2b0",
        "title": "上亭北轩对月吹笛得才元舍人昭华引醉霜月草堂吟皆诗谱也  其二",
        "author": "文同",
        "content": "群山暝色烟开后，远水寒光雨过时。\n今夜何人醉霜月，卧听缑岭玉参差。",
        "dynasty": "宋",
        "collection_info": null
    },
    {
        "uuid": "da142b1711187590374210c50f462665",
        "title": "上亭北轩对月吹笛得才元舍人昭华引醉霜月草堂吟皆诗谱也  其三",
        "author": "文同",
        "content": "涪江东岸有云林，峦岭萦回涧谷深。\n何事迟留未归去，强颜犹唱草堂吟。",
        "dynasty": "宋",
        "collection_info": null
    },
    {
        "uuid": "7e76c8bdcd989947b7e4fb3082b148b3",
        "title": "苗子居运判归宿州同赴武康西县道中奉寄  其一",
        "author": "文同",
        "content": "霜风舞征袂，有客去符离。\n斜谷雪晴后，曲滩水满时。\n乱山谁对酒，孤驿独吟诗。\n不得陪清绝，怅然空所思。",
        "dynasty": "宋",
        "collection_info": null
    },
    {
        "uuid": "e047622f1e8b6d08969f494a72b4159e",
        "title": "苗子居运判归宿州同赴武康西县道中奉寄  其二",
        "author": "文同",
        "content": "汉中为会失兼程，雨雪曾无一日晴。\n拗项桥头聊立马，使车应已过褒城。",
        "dynasty": "宋",
        "collection_info": null
    },
    {
        "uuid": "4afa4cf33f63217967f272ed7a869aaa",
        "title": "孙怀悦纸本乱石",
        "author": "文同",
        "content": "孙老抱奇笔，临纸恣挥洒。\n从头扫乱石，磥砢随墨下。\n焦顽与圆润，无一不精者。\n谁信万钧重，卷之不盈把。",
        "dynasty": "宋",
        "collection_info": null
    },
    {
        "uuid": "ec79d442cb1c40c1e7621e0914994435",
        "title": "种榆诗",
        "author": "文同",
        "content": "昔我去守陵阳日，门前夹道初种榆。\n今年我自山南归，向椽大者皆柱粗。\n两边合阴若深洞，满地清影繁如铺。\n是时暑气正炎酷，无处容此烦病躯。\n昼摇清风夜筛月，日日不可离群株。\n闲邀亲友坐其下，左右间设琴与壶。\n人生适意乃为乐，此乐已恐他更无。\n霜飈未起枝叶在，且与诸君同此娱。",
        "dynasty": "宋",
        "collection_info": null
    },
    {
        "uuid": "bcf526c0e305fa77dda5846887e2aa20",
        "title": "旱雷",
        "author": "文同",
        "content": "夏旱亦已久，众惧非常灾。\n茫茫大田中，赤风起炎埃。\n密云徒满空，甘泽竟不来。\n但闻南山下，日日喧怒雷。",
        "dynasty": "宋",
        "collection_info": null
    },
    {
        "uuid": "2ed55522158b2f81b346eabf15e87d8e",
        "title": "久不雨喜见晚云",
        "author": "文同",
        "content": "晚云万丈如银山，日光返射红孱颜。\n莫夸突兀在天上，且放滂沱来人间。\n雷公施力已愤怒，风伯坏事休庸顽。\n我将待之至夜半，慎勿更似前时悭。",
        "dynasty": "宋",
        "collection_info": null
    },
    {
        "uuid": "fadda801aecef19949a0d94ea157b805",
        "title": "贾佩兰歌",
        "author": "文同",
        "content": "绿髪忆新梳，君前侍玉壶。\n相随五色凤，飞止帝宫梧。\n凤时入紫烟，一举万羽趋。\n乘风恣敖荡，众首倾云衢。\n帝既天上行，留凤不与俱。\n铩翮下永巷，髡𩮜编钳徒。\n赭衣舂且歌，北望鸑鷟呼。\n凛凛赤喙鸩，一杯死其鶵。\n凤亦饮瘖药，鞠域支体殊。\n娥姁岂不仁，幸此全贱躯。\n归来南山下，秋风裂罗襦。\n寒床覆龙具，霜雪侵肌肤。\n忽自感时节，临风只长吁。\n徒怀掖庭事，饮泣对民夫。",
        "dynasty": "宋",
        "collection_info": null
    },
    {
        "uuid": "359590919281f232aaba6aa8371c2cf5",
        "title": "徐太元",
        "author": "文同",
        "content": "彼徐太元者，杭州之参军。\n同僚曰张惠，犯赃抵深文。\n徐哀其母老，诣狱辄自陈。\n谓惠所受赃，太元本同分。\n今傥独坐惠，此狱无乃冤。\n均之不满法，惠遂减死论。\n太元亦坐免，不调十余年。\n西台李侍郎，典选世所贤。\n闻徐之所为，特以不次迁。\n擢授郑司功，太元名始传。\n后为申王师，德行人推先。\n嗟哉后世人，恩义日不完。\n初既同职事，言色殊相欢。\n谄酒与佞食，旦夕同杯盘。\n一有不得意，艰险立万端。\n推之入网罗，又以毒箭攒。\n昂然了自得，衒露其术全。\n此等虽曰人，犬彘曾岂然。\n眼见与耳闻，天下何可言。\n我今作此诗，中有二义存。\n欲使在位者，此风幸相敦。\n勿令有识人，命尔为蝎蚖。\n又欲彼正士，为国掌三铨。\n须察此恶子，废斥入冗员。\n自然此浮薄，不长其姦根。\n览者请味之，勿罪其言烦。",
        "dynasty": "宋",
        "collection_info": null
    },
    {
        "uuid": "b136a824ac4aaf2f27e4bf764b297eae",
        "title": "盖宽饶",
        "author": "文同",
        "content": "次公清而狂，其本出天性。\n惜哉公廉质，不以儒术正。\n陷害公峭刻，奸犯语坚劲。\n在位及贵戚，合然仇怨盛。\n稀迁愈失意，躁戾因以逞。\n王生识其趣，劝以全寿命。\n胡为不开纳，封事转凌横。\n五帝官天下，此语岂君听。\n上怒以不改，章下求众定。\n礭然金吾奏，直以大逆订。\n虽为郑昌颂，万嫉掩一诤。\n遂尔属诸吏，羞復受笞榜。\n行当北阙下，辄引佩刀刭。\n时虽众所怜，终为端士病。",
        "dynasty": "宋",
        "collection_info": null
    },
    {
        "uuid": "e6426dd5fc3c19a7219c7cf67d945a1a",
        "title": "诸葛丰",
        "author": "文同",
        "content": "少年名特立，初为贡公起。\n元帝擢司隶，刺举无所避。\n间者何久阔，京师语如此。\n驰车下许章，去节自丰始。\n上书擿章恶，此举诚可喜。\n奈何少恩恕，春夏常繫治。\n人多讼其短，遂徙城门尉。\n復列堪猛过，上为之切齿。\n制诏白其罪，不忍下丰吏。\n丰初在朝时，数道堪猛美。\n失职乃自取，不内省诸己。\n反惑怨其他，转誉以为毁。\n不欲加以刑，上怜之老矣。\n庶人终于家，反覆丰可耻。",
        "dynasty": "宋",
        "collection_info": null
    },
    {
        "uuid": "feb2e19c4cb7f3522c7fa8705ff8eb6b",
        "title": "新津退思堂",
        "author": "文同",
        "content": "三江古剧邑，入籍生齿伙。\n词源百端起，区处不可惰。\n子醇为之宰，幽隠照必破。\n断事精且密，有若麦历磨。\n尚惧忽一失，退即此堂坐。\n戾者思改易，无使下罹祸。\n如此凡二载，不识有纤过。\n贤哉令之师，敢以此为贺。",
        "dynasty": "宋",
        "collection_info": null
    },
    {
        "uuid": "70bc7564e16e86091f8dd6ad2ff602d7",
        "title": "墨君堂晚晴凭栏",
        "author": "文同",
        "content": "墨君堂中看新霁，十里平林铺凈绿。\n青烟一去抹远岸，白鸟双来立乔木。\n戴胜入园蚕已老，栗留过陇麦将熟。\n坐待月破东岭云，自取帘鈎更高轴。",
        "dynasty": "宋",
        "collection_info": null
    },
    {
        "uuid": "3d7e1503486e2493efab8a6b91c08e81",
        "title": "山舍早起探晴",
        "author": "文同",
        "content": "山鸟啭晴日，独行风满林。\n涧花熏野袂，岩水溅幽襟。\n侧石惊新滑，垂萝爱近深。\n萧然此清兴，不似戴华簪。",
        "dynasty": "宋",
        "collection_info": null
    },
    {
        "uuid": "6eb63bb73fd47171a815f00484a6bd64",
        "title": "东谷独往",
        "author": "文同",
        "content": "久不到东谷，晚晴欣细履。\n阴阴夹路木，溅溅落溪水。\n幽涎界屏粉，乱喙刻窗纸。\n兀坐忘所归，烟云逼人起。",
        "dynasty": "宋",
        "collection_info": null
    },
    {
        "uuid": "dc076de4dc45c818762e1879836cffea",
        "title": "西崦道友",
        "author": "文同",
        "content": "西崦入深窅，幽茅藏隠仙。\n虚窗画云篆，凈几校灵编。\n绝巘耸玉干，危岩泻珠涎。\n相留饭青䭀，人世凡几年。",
        "dynasty": "宋",
        "collection_info": null
    },
    {
        "uuid": "c213b2a25818e8b6780c5d42d6832668",
        "title": "送李野夫兼简公择学士同年",
        "author": "文同",
        "content": "吾友野夫官满归，峡中风物正春时。\n莫因道路起长嘆，且对江山吟好诗。\n异日滑台君若到，寄言别乘我相思。\n声名已重更论底，但引冰堂金屈卮。",
        "dynasty": "宋",
        "collection_info": null
    },
    {
        "uuid": "5bbbd0342b431612be4ef9e799ddf65d",
        "title": "任居云栖枝阁",
        "author": "文同",
        "content": "峨峨仙鸾山，杳杳山上阁。\n道傍问耕者，居云之所作。\n居云倜傥士，缰锁不可缚。\n读书三十年，议论写不涸。\n纵横入众艺，深晓不止略。\n自笑与世疏，回首念岩壑。\n安排事幽隠，终老期此託。\n结茅层峦巅，退比篱下雀。\n栖枝榜其号，意岂羡鹏鹗。\n时兹入岑绝，寄愤满寥廓。\n江风拂危栏，涧月满疏箔。\n独横古溜琴，远意追淡泊。\n萧萧履霜操，隠隠天外落。\n飘扬杂仙籁，泛响度林薄。\n其谁共高兴，唯此猿与鹤。\n愿言解尘缨，一赴方外约。",
        "dynasty": "宋",
        "collection_info": null
    },
    {
        "uuid": "b9dd448822bac5161ba47521b9a19533",
        "title": "朱康叔郎中弃官求母于金州因会华清宫作此诗送之",
        "author": "文同",
        "content": "蟠桃实在枝，蟠桃花已飞。\n相隔五十春，一旦还相依。\n康叔视金龟，解去如粪土。\n徒步入峣关，金州取其母。\n古人亦有此，比之康叔难。\n几时有古人，能如公弃官。\n玉莲仙宇中，相会谈此事。\n使我发惊嘆，达晓不能寐。\n借问侍安舆，辇下何时过。\n我欲率诸君，扶服诣门贺。",
        "dynasty": "宋",
        "collection_info": null
    },
    {
        "uuid": "620a48b99bfc11b8054d2fa88bf91518",
        "title": "蓬溪苏令均利泉",
        "author": "文同",
        "content": "潜流蔽荒壤，嘉惠鬰所施。\n邑人念远汲，视此无以为。\n苏君作之令，大利收前遗。\n一日会众锸，兹焉发清漪。\n既已就新甃，瓶缶何纍纍。\n尽言彼污浊，岂尔同甘滋。\n比户获美饮，颂君皆一辞。\n何以纪君德，是泉无涸时。",
        "dynasty": "宋",
        "collection_info": null
    },
    {
        "uuid": "42b6c8a66d676d56c1f7ac2002d3512d",
        "title": "冤妇行",
        "author": "文同",
        "content": "婉婉西邻女，韶颜艷朝霞。\n淑性自天与，少小传令嘉。\n孝爱亲党重，巧慧闾里夸。\n其母最娇怜，看若眼下花。\n自从挣冠笄，未始离窗纱。\n读书佩箴戒，举止无纤瑕。\n求媒不自审，得婿非良家。\n如以琼树枝，使之并蒹葭。\n忆初行嫁时，遗赠矜豪华。\n明珠蹙袿裾，杂宝装簪珈。\n余赀讵可数，但较辇以车。\n其姑本寒种，贪壑常谽谺。\n得妇不问好，求索惟无涯。\n侍奉四五年，叫物愈饿鸦。\n百欲一不应，用毒同虺蛇。\n岂惟被诟辱，抑亦遭笞挝。\n驰使执贱役，课责日夜加。\n手指尽秃瘃，鬓髪仍髟髿。\n一旦不任事，病骨枯若槎。\n委顿卧在床，尚尔磨怒牙。\n既死亦不顾，但恣攫且拏。\n闻之道路人，涕泗而咨嗟。\n养女择所适，此事宁轻耶。\n家法要相委，在迩不在遐。\n娉礼贵得中，尚约不尚奢。\n尊章若慈仁，至死甘苎麻。\n请看西邻女，一失千里差。",
        "dynasty": "宋",
        "collection_info": null
    },
    {
        "uuid": "57c4669e801ffdcbdd0e060935ee0052",
        "title": "林居",
        "author": "文同",
        "content": "宿髪未暇梳，林居且辰诣。\n鲜晖散清滴，湿湿满衣袂。\n仄行盖前碍，倾视因远翳。\n野意浩盈怀，曾忘傲公退。",
        "dynasty": "宋",
        "collection_info": null
    },
    {
        "uuid": "4135cf371b4e03372e72cb8fc4b283c4",
        "title": "墨君堂",
        "author": "文同",
        "content": "嗜竹种復画，浑如王掾居。\n高堂倚空岩，素壁交扶疏。\n山影覆秋静，月色澄夜虚。\n萧爽只自适，谁能爱吾庐。",
        "dynasty": "宋",
        "collection_info": null
    },
    {
        "uuid": "77a3d94aeac541b7b9575d1001918005",
        "title": "鉴崖",
        "author": "文同",
        "content": "层崖莹青瑶，泠滑不可扪。\n秋光发凈照，林影摇晴暾。\n飞瀑涤吟肺，垂萝清饮魂。\n惟忧渍愁霖，碎藓来相痕。",
        "dynasty": "宋",
        "collection_info": null
    },
    {
        "uuid": "54be5eefed7bfedbaaad17fb5e408ab3",
        "title": "宿超果山寺",
        "author": "文同",
        "content": "荒途涉沮洳，危岭升坡阤。\n爱此清凈居，不倦来往多。\n山僧见余喜，颠倒披干陀。\n引我坐前轩，山果丹碧罗。\n食已步野径，新柔踏晴莎。\n就石枕古棱，依松执长柯。\n是夕乃宿此，东山吐圆波。\n夜久不能寐，禽虫伴幽哦。\n达旦鸣落叶，固非俗士歌。\n岩猿与溪鸟，应笑频经过。",
        "dynasty": "宋",
        "collection_info": null
    },
    {
        "uuid": "ad36ea4f29cefee7a8810595cef9d6de",
        "title": "富乐山海师",
        "author": "文同",
        "content": "上人者何人，富乐之禅客。\n成都昔尝见，时已坐法席。\n别来二十年，嗟此出处隔。\n昨过芙蓉溪，舍楫得携策。\n盘盘转危磴，上叩金仙宅。\n林间识孤标，梵眼老愈碧。\n引我翠壁下，煮茗拂藓石。\n问之第二月，雄辩发古译。\n无由从之游，不得蒙久益。\n翻然入尘阓，俯首愧名迹。",
        "dynasty": "宋",
        "collection_info": null
    },
    {
        "uuid": "77227a3de0e74c79790a0be362c42bee",
        "title": "彭州南楼",
        "author": "文同",
        "content": "百尺压城端，飞檐欲上抟。\n湖光摇埤堄，山影转栏桿。\n秀野含春煦，乔林拥暮寒。\n回头大岷雪，千仞玉巑岏。",
        "dynasty": "宋",
        "collection_info": null
    },
    {
        "uuid": "6f258ba58a694574e8ce8d5d5e400754",
        "title": "大慈交师演古轩",
        "author": "文同",
        "content": "万法一轩中，周回百座容。\n曲燃薝卜久，横揭贝多重。\n信士供晨钵，门人集午钟。\n何时听雄辨，几柄换庭松。",
        "dynasty": "宋",
        "collection_info": null
    },
    {
        "uuid": "38776403071934c30661bfac43deb7ac",
        "title": "新晴后溪树阴洒然览景成韵",
        "author": "文同",
        "content": "雨后溪水急，晴光鬰如浮。\n高林放繁阴，黮黮幢盖稠。\n麦熟桑椹好，撩乱黄栗留。\n咿咿动新蜩，呴呴啼乳鸠。\n晚策贪静境，缓带成独游。\n照影俯回渊，濯足临漫流。\n愿言怀世虑，逐此萧洒休。\n定知今夕梦，不作尘土忧。",
        "dynasty": "宋",
        "collection_info": null
    },
    {
        "uuid": "0b9acb63ccfd68a9876e8443b5e44b56",
        "title": "黄秀才北郊书堂",
        "author": "文同",
        "content": "吾邑固僻陋，巉巉合群山。\n苟无贤者居，孰能营幽闲。\n黄子治北郊，胜绝收其间。\n长溪断谷口，嚣譁隔尘阛。\n始至甚夷旷，渐往颇险艰。\n洞穴烟云昏，涧壑松桂环。\n幽芳自芬馥，野咔常绵蛮。\n缭磴挂绝壁，孤彴飞遥湾。\n气象夺天奥，景物搜鬼悭。\n筑室贮群籍，轩窗面孱颜。\n朱黄列几案，坐把古穴删。\n自取天爵高，下视五两纶。\n处心固已定，讵恤时辈讪。\n伊余素无似，谬入文墨班。\n前得省亲归，屡此容追攀。\n时亦窃讲议，始蹈贤圣关。\n譬之拉虎豹，所得纔一斑。\n自愧鄙朴姿，得涉道谊寰。\n余亦有东谷，对此何格顽。\n每来辄尽日，须步明月还。",
        "dynasty": "宋",
        "collection_info": null
    },
    {
        "uuid": "bc87b5f90a1301c11d7ab50366dae3cb",
        "title": "读杨山人诗",
        "author": "文同",
        "content": "秋高群山空，众籁吐天窍。\n霜飈击林野，岩壑起哀嘂。\n萧萧寒月下，合若万鬼啸。\n疑是太古魂，㗀㗀此中弔。\n山人住中巘，侧耳得清峭。\n谱之入文字，满卷冷雪照。\n其声太凄楚，劲涩皆古调。\n俗尚正淫靡，惑者自夸耀。\n山人持之归，无乃取众谯。\n会有知此音，相逢当一笑。",
        "dynasty": "宋",
        "collection_info": null
    },
    {
        "uuid": "f057ddcbba1224be92842f069c3582cf",
        "title": "已师竹杖",
        "author": "文同",
        "content": "已师杖奇竹，坐亦不去手。\n循摩莹且腻，瘦骨何蚴蟉。\n丛枝抱奇节，两两相对走。\n寻常出孤梢，上下分左右。\n如何此独异，天产固非偶。\n师初得之谁，此实世未有。\n不为师所用，亦共众植朽。\n愿师勿弃置，珍之比灵寿。",
        "dynasty": "宋",
        "collection_info": null
    },
    {
        "uuid": "77915ebf97400d1aa728b7ae21b6a0e6",
        "title": "晚至村家",
        "author": "文同",
        "content": "高原硗确石径微，篱巷明灭余残晖。\n旧裾飘风采桑去，白袷卷水秧稻归。\n深葭绕涧牛散卧，积麦满场鷄乱飞。\n前溪后谷暝烟起，稚子各出关柴扉。",
        "dynasty": "宋",
        "collection_info": null
    },
    {
        "uuid": "c1b8e2d7270002d6ceabcaff91d07f44",
        "title": "雨喜客过",
        "author": "文同",
        "content": "积雨无所诣，十日不出屋。\n故人念端居，牢落如槁木。\n高轩过穷巷，下马想慰沃。\n载酒酡杨颜，裹饭饱桑腹。\n日暮从者散，还寻旧书读。",
        "dynasty": "宋",
        "collection_info": null
    },
    {
        "uuid": "4d2ba754f7c81f1ca4c6dcc5fb072df8",
        "title": "墅居",
        "author": "文同",
        "content": "不復入城市，乱山围一村。\n云霞供几席，水石佐琴樽。\n病久筋力缓，眠多头目昏。\n无人来谷口，苔藓上松门。",
        "dynasty": "宋",
        "collection_info": null
    },
    {
        "uuid": "3341d716359db411b7dfd76e81b096f9",
        "title": "东窗",
        "author": "文同",
        "content": "丛榆落碎钿，蔓柳扑轻绵。\n丽畹暗红雾，曲堤横翠烟。\n嘉树正阴合，好禽新语圆。\n东窗日已满，犹托隠囊眠。",
        "dynasty": "宋",
        "collection_info": null
    },
    {
        "uuid": "4d82793e854e7e3769581802e79773fd",
        "title": "大雨",
        "author": "文同",
        "content": "惊云驾长风，大雨洒九有。\n崩腾百川倒，豪怒一雷走。\n茫茫草木乱，隠隠岩谷吼。\n高阁昼眠人，觉来但支肘。",
        "dynasty": "宋",
        "collection_info": null
    },
    {
        "uuid": "218e110d3decd6124cfbec62a8e9fd02",
        "title": "芹嘆",
        "author": "文同",
        "content": "清霜入寒溪，水迹落一尺。\n飞沙上芹叶，脆卷如燎炙。\n孤根抱生意，春泽守遗沥。\n愿奉野人荐，充君盘中实。",
        "dynasty": "宋",
        "collection_info": null
    },
    {
        "uuid": "8de222b37ec7f4ab1b36985af4d6e96f",
        "title": "忧居",
        "author": "文同",
        "content": "忧居向山林，虫鸟日为伍。\n形骸乍摧剥，骨肉惯辛苦。\n蔬盘羞客至，病榻厌人语。\n地僻谁往还，闲门闭深雨。",
        "dynasty": "宋",
        "collection_info": null
    },
    {
        "uuid": "dc69d00c1eb6984df1539e91bb9c83e1",
        "title": "任氏鸣珰桥",
        "author": "文同",
        "content": "清溪漱碧崖，衮衮寒声落。\n子川爱溪声，架桥横绝壑。\n山风撼松月，倚槛听喷薄。\n遂号曰鸣珰，古人无此作。",
        "dynasty": "宋",
        "collection_info": null
    },
    {
        "uuid": "00cb158dbaebc6e70068ca70d5f5a282",
        "title": "过友人溪居",
        "author": "文同",
        "content": "篱巷接菰蒲，闲扉掩自娱。\n水虫行插岸，林鸟过提壶。\n白浪摇秋艇，青烟盖晚厨。\n主人夸野饭，为我煮新芦。",
        "dynasty": "宋",
        "collection_info": null
    },
    {
        "uuid": "49ccb3afdd60301610bd43cce27f0664",
        "title": "江上主人",
        "author": "文同",
        "content": "客路逢江国，人家占画图。\n青林随远岸，白水满平湖。\n鱼小犹论尺，鸥轻欲问铢。\n何时遂休去，来此伴潜夫。",
        "dynasty": "宋",
        "collection_info": null
    },
    {
        "uuid": "59b8789ea07a13edcffcf63e5243dd85",
        "title": "咏月",
        "author": "文同",
        "content": "见说楼台满玉波，中间惟只锁孀娥。\n可怜八万二千户，每到缺时争奈何。",
        "dynasty": "宋",
        "collection_info": null
    },
    {
        "uuid": "441aaa91e739de56129f3eccf9f355ea",
        "title": "五十",
        "author": "文同",
        "content": "生平曾不事悠悠，倏忽年华五十秋。\n宦意文情俱淡泊，可怜浑似李蒙州。",
        "dynasty": "宋",
        "collection_info": null
    },
    {
        "uuid": "350763ae90149e77dd5fa8f76eba1b41",
        "title": "揽照",
        "author": "文同",
        "content": "耻将衰晚竞青春，强把圆波拂晓尘。\n自笑年来鬚鬓白，王昭不解作官人。",
        "dynasty": "宋",
        "collection_info": null
    },
    {
        "uuid": "597549a9af0e994e7d0eb81d243d4b20",
        "title": "梁景和",
        "author": "文同",
        "content": "隋氏廷中列百官，几人风节动朝端。\n越公事势炎如火，独有梁毗会忍寒。",
        "dynasty": "宋",
        "collection_info": null
    },
    {
        "uuid": "a7cfad88a4272bb1089757445f1b6543",
        "title": "何桂林",
        "author": "文同",
        "content": "十万余工造羽仪，夹堤浮浪去参差。\n堂堂送入江都去，浑忘当年揽颈时。",
        "dynasty": "宋",
        "collection_info": null
    },
    {
        "uuid": "9e5440e92b83a94e76609f396f9d3f56",
        "title": "傲吏",
        "author": "文同",
        "content": "管马心何在，排车意自闲。\n问时将手板，柱颊对西山。",
        "dynasty": "宋",
        "collection_info": null
    },
    {
        "uuid": "2f12fc2dce44c306ab184817b083aad8",
        "title": "阆州东园十咏 锦屏阁",
        "author": "文同",
        "content": "茂林斑若锦，秀巘矗如屏。\n底处供登览，阑干在杳冥。",
        "dynasty": "宋",
        "collection_info": null
    },
    {
        "uuid": "0a1c3ea9b38a6ec42321a96d663847e9",
        "title": "阆州东园十咏 清风台",
        "author": "文同",
        "content": "无时来见袭，有地更临高。\n坐客清谈起，纷纷落麈毛。",
        "dynasty": "宋",
        "collection_info": null
    },
    {
        "uuid": "d02033b166ad50f6d74613c57b867e0c",
        "title": "阆州东园十咏 四照亭",
        "author": "文同",
        "content": "画箔褰何碍，珍丛发已圆。\n愿公皆遍赏，莫为一隅偏。",
        "dynasty": "宋",
        "collection_info": null
    },
    {
        "uuid": "0d9375ffd31d09685a24e367b22e2260",
        "title": "阆州东园十咏 柳桥",
        "author": "文同",
        "content": "挼风夸晚态，垂雨怯春寒。\n为问题芳意，同谁倚画栏。",
        "dynasty": "宋",
        "collection_info": null
    },
    {
        "uuid": "aae447b44358a4993d89b5908428ef4a",
        "title": "阆州东园十咏 曲池",
        "author": "文同",
        "content": "水似珠珰入，池如玉磬开。\n临流唯自适，鱼鸟莫相猜。",
        "dynasty": "宋",
        "collection_info": null
    },
    {
        "uuid": "98b11d4b412a3306bef24ef473ea12dd",
        "title": "阆州东园十咏 明月台",
        "author": "文同",
        "content": "微棱生海角，圆魄到天心。\n共上唯佳客，无容照俗襟。",
        "dynasty": "宋",
        "collection_info": null
    },
    {
        "uuid": "46d8f8184ef9e0bc42823cdf1aa7fcb6",
        "title": "阆州东园十咏 三角亭",
        "author": "文同",
        "content": "合栋交生角，回栏互引牙。\n由来因地势，不是故尖斜。",
        "dynasty": "宋",
        "collection_info": null
    },
    {
        "uuid": "39d5a66a350ec65ca61e0ec5cd392aba",
        "title": "阆州东园十咏 花坞",
        "author": "文同",
        "content": "缭绕穿红萼，烂斑踏紫苔。\n谁将锦步障，端为使君开。",
        "dynasty": "宋",
        "collection_info": null
    },
    {
        "uuid": "2f993dc9b01d7e581798a6f2933ca637",
        "title": "阆州东园十咏 药栏",
        "author": "文同",
        "content": "玉笋齐抽日，金釭竞列时。\n自然俱可爱，莫放画帘垂。",
        "dynasty": "宋",
        "collection_info": null
    },
    {
        "uuid": "34b81f365136fe13c85f3424bd0efe0e",
        "title": "阆州东园十咏 郎中庵",
        "author": "文同",
        "content": "已筑环为堵，仍裁月作床。\n公来时隠几，身世在羲皇。",
        "dynasty": "宋",
        "collection_info": null
    },
    {
        "uuid": "e47fb5834ba4c9ed0f50cc02ea45790e",
        "title": "和仲蒙石龙涡",
        "author": "文同",
        "content": "群冈压泾湄，于此聚众首。\n其间石屋露，远视若呀口。\n林端蹑絙上，却入势愈斗。\n围空竖古壁，阔可百人受。\n洪钟谁倒仰，巨瓮忽侧剖。\n层岩寒泉飞，绝巘怪树走。\n阴风喜復怒，野雾吞且呕。\n晴岚逼衣襟，欲住不得久。\n尝闻耕者说，自昔藏蚴蟉。\n当年救旱事，有记刻不朽。\n近岁灵恐歇，百祷无一偶。\n至今闾里人，不復来奠酒。",
        "dynasty": "宋",
        "collection_info": null
    },
    {
        "uuid": "cfb10252a1408301cf9d0cc072a1fe1d",
        "title": "和仲蒙山城",
        "author": "文同",
        "content": "大历年，忠武居豳捍逆氐。\n盛平民，营板堵，断贼闭迒蹊。\n连橹横，朱鸟飞。\n墙切紫霓萦纡围，绝巘靡迤附深溪。\n外浚池隍险，旁联堡障低。\n轒輼防蔺石，埤堄碍云梯。\n树杪鸣巡铎，崖端响守鼙。\n石头何培塿，龙首太酰鷄。\n岁久苍苔上，时平白草齐。\n全秦襟带地，惟此壮山西。",
        "dynasty": "宋",
        "collection_info": null
    },
    {
        "uuid": "03ad40d31ff26f5f5ee4874be5aba20d",
        "title": "和子山春日雨中书事见寄  其一",
        "author": "文同",
        "content": "菀菀冥冥雨气沉，一春长是咏春阴。\n燕归画栋帘栊静，鶑下雕栏院宇深。\n斗草玉钗应復约，看花金勒误重寻。\n谢郎风调将谁奈，独倚书床拥鼻吟。",
        "dynasty": "宋",
        "collection_info": null
    },
    {
        "uuid": "16c1cdbd67f3ed80791f86da0ba35289",
        "title": "和子山春日雨中书事见寄  其二",
        "author": "文同",
        "content": "青春已破六十日，正好共携歌管游。\n鶑花有意欲恼乱，风雨何事相淹留。\n南园綵棚映绿树，西湖画舫临清流。\n几时云阴得敛霁，愿把一樽相献酬。",
        "dynasty": "宋",
        "collection_info": null
    },
    {
        "uuid": "52a98bcbc03a2d0accf55922662180c3",
        "title": "马子山为余与贺顺之书记李仲蒙察推同年同幕作题名记復有诗督程适之书石余因和兼谢",
        "author": "文同",
        "content": "太常旧得同科第，幕府今还次姓名。\n作记马周文已赡，书丹程邈隶尤精。\n定知二美能传久，从此三家觉转荣。\n每对雄词观健笔，自惭孤迹附群英。",
        "dynasty": "宋",
        "collection_info": null
    },
    {
        "uuid": "5728f49e1aa7759a1a5482ac87a3b605",
        "title": "官舍春日书怀  其一",
        "author": "文同",
        "content": "自趋戎幙佐鞬櫜，四见新阴发旧柯。\n学饮不成欢意少，好吟无倦苦心多。\n舞伤池柳风图甚，泣破庭兰雨奈何。\n敢对青春嘆留滞，且须开口更狂歌。",
        "dynasty": "宋",
        "collection_info": null
    },
    {
        "uuid": "c970a2b780b1777de674a27cfc233dcb",
        "title": "官舍春日书怀  其二",
        "author": "文同",
        "content": "琵琶泉水碧溶溶，又见春归玉柱峰。\n欢绪已阑羞老大，交期将近懒游从。\n杏开暖萼融红蜡，柳放晴花拆白茸。\n赋得上林佳景尽，不知谁为荐临邛。",
        "dynasty": "宋",
        "collection_info": null
    },
    {
        "uuid": "a548dccec9a6eee1e7e9dbb5e9e16ab7",
        "title": "登邠州城楼",
        "author": "文同",
        "content": "试此望摇落，秋襟成惘然。\n客怀伤薄莫，节物感穷边。\n断烧侵高垒，微阳入晚川。\n年来旧山意，常与雁翩翩。",
        "dynasty": "宋",
        "collection_info": null
    },
    {
        "uuid": "2ce4ca27263bac316d1cae2e6ede0a3f",
        "title": "秋尽日陪诸友登白佛阁",
        "author": "文同",
        "content": "危剎隠高阜，孤轩横碧虚。\n登临赏秋杪，笑傲乐公余。\n野外景入画，坐中欢可书。\n重城已严钥，归马尚踟蹰。",
        "dynasty": "宋",
        "collection_info": null
    },
    {
        "uuid": "65262e54f70841fb659bc808c3fde8a6",
        "title": "极寒",
        "author": "文同",
        "content": "灯火宜冬杪，图书称夜长。\n帘鈎挂新月，窗纸漏飞霜。\n酒醴惭孤宦，皮毛逐异乡。\n谁知旧山下，梅艷满东墙。",
        "dynasty": "宋",
        "collection_info": null
    },
    {
        "uuid": "db8f8731bad9644f0e5f58feda798284",
        "title": "谢惠橘",
        "author": "文同",
        "content": "缃叶隠朱实，纍纍楚江澨。\n寒香摘清露，奔走寄迢递。\n琳腴满金殻，咀嚼想佳惠。\n君未致此时，风已吹削肺。",
        "dynasty": "宋",
        "collection_info": null
    },
    {
        "uuid": "cffe03891f9a47408d31204f98d0737d",
        "title": "登山城书事",
        "author": "文同",
        "content": "节物感羁旅，连空生塞阴。\n乱鸿寒渚远，群雀晚丛深。\n霜重泾滩出，烟高陇树沉。\n岁华徒自老，幽愤满登临。",
        "dynasty": "宋",
        "collection_info": null
    },
    {
        "uuid": "938515f8eba73037698a1d5308bbd0ae",
        "title": "送夏殿直",
        "author": "文同",
        "content": "霜树东门晓，清寒满客衣。\n一樽从此别，百两几时归。\n漆水鱼初荐，梁园雪正飞。\n高堂今远郡，须念报春晖。",
        "dynasty": "宋",
        "collection_info": null
    },
    {
        "uuid": "46789ae35da994810f3f58d8cfb5754a",
        "title": "送钱规判官归蜀觐亲遂之岳阳",
        "author": "文同",
        "content": "严风吹玉柱，有客动归装。\n古道转危阪，全家行晓霜。\n休嗟游薄宦，且喜拜高堂。\n会合知何所，春江泛楚艎。",
        "dynasty": "宋",
        "collection_info": null
    },
    {
        "uuid": "2e3416d0d7a430c1006a12a20582949f",
        "title": "和梨花",
        "author": "文同",
        "content": "素质静相依，清香暖更飞。\n笑从风外歇，啼向雨中归。\n江令歌琼树，甄妃梦玉衣。\n画堂明月地，常此惜芳菲。",
        "dynasty": "宋",
        "collection_info": null
    },
    {
        "uuid": "6df8d11990fe5951aa0820b5219c2c00",
        "title": "山樱",
        "author": "文同",
        "content": "岩壁自丛丛，年华寂寞中。\n偶因移晓雨，似欲占春风。\n嫩叶藏轻绿，繁葩露浅红。\n孤根知幸否，从此对雕栊。",
        "dynasty": "宋",
        "collection_info": null
    },
    {
        "uuid": "38613fe357d28155507a07bb9938e28c",
        "title": "秋子",
        "author": "文同",
        "content": "袅袅復翻翻，封条压树繁。\n群芳非姊妹，乱实见儿孙。\n荫日临虚槛，披风拂短垣。\n主人无奈尔，常为醉幽轩。",
        "dynasty": "宋",
        "collection_info": null
    },
    {
        "uuid": "7071c1f36275dd0f9e4634ea84a0d112",
        "title": "桃花",
        "author": "文同",
        "content": "种近短墙边，开临小槛前。\n倚风无限意，笑日有余妍。\n枝软围深密，苞秾堕碎圆。\n祗应芳树下，时见武陵仙。",
        "dynasty": "宋",
        "collection_info": null
    },
    {
        "uuid": "d7d01d57f8109cb12be31e88b45f0505",
        "title": "杏花",
        "author": "文同",
        "content": "仙杏一番新，妖饶洗露晨。\n待粧忧粉重，欲点要酥匀。\n月淡斜分影，池清倒写真。\n君须怜旧物，曾伴曲江春。",
        "dynasty": "宋",
        "collection_info": null
    },
    {
        "uuid": "0d063d9dac92a5751032ce2b23ea2e9c",
        "title": "秋日寄吕永寿微中",
        "author": "文同",
        "content": "落日照容谷，寥然官署秋。\n开帘临绝巘，凭几对寒流。\n古意深中得，诗中静外游。\n三年多少景，满箧是冥搜。",
        "dynasty": "宋",
        "collection_info": null
    },
    {
        "uuid": "12b049a5c9bf90d791038c3b7d219b48",
        "title": "吟春",
        "author": "文同",
        "content": "春工运潜巧，是处有行迹。\n庭梢发新颖，岩溜融暖脉。\n晴湖影拨剌，晓树音格磔。\n须知玉峰下，日有寻芳客。",
        "dynasty": "宋",
        "collection_info": null
    },
    {
        "uuid": "9c1fc974651fe23d071705a6df4d1419",
        "title": "琵琶泉",
        "author": "文同",
        "content": "险道入幽邃，深溪转岑寂。\n苍烟鬰孤岩，秀石围断壁。\n古藓甃碧润，寒泉洒清滴。\n谁能厌尘襟，兹可供洗涤。",
        "dynasty": "宋",
        "collection_info": null
    },
    {
        "uuid": "fd56f78f643a3ff74a17a11b1e816fad",
        "title": "和子山种花  其一",
        "author": "文同",
        "content": "风流从事季长家，绕遍官居种尽花。\n应为清才无比敌，拟将文彩竞春华。",
        "dynasty": "宋",
        "collection_info": null
    },
    {
        "uuid": "209acf2f0bcd28eb4b38588eba0a2fe2",
        "title": "和子山种花  其二",
        "author": "文同",
        "content": "碾薄䄩圆粉色匀，一枝寒艷恼青春。\n晓来带雨四厢下，恰似蓬莱见太真。",
        "dynasty": "宋",
        "collection_info": null
    },
    {
        "uuid": "3c04764fe0ec7671b282ee4b19f28d95",
        "title": "和子山种花  其三",
        "author": "文同",
        "content": "曾宴琼林烂熳红，宝津楼下看春风。\n今朝忽向君家见，犹忆当年醉眼中。",
        "dynasty": "宋",
        "collection_info": null
    },
    {
        "uuid": "63502faafadb9e4b0c4112b97216a36c",
        "title": "和子山种花  其四",
        "author": "文同",
        "content": "几树山樱曲槛前，花开如火叶如烟。\n待将短句夸形似，已被休文道欲燃。",
        "dynasty": "宋",
        "collection_info": null
    },
    {
        "uuid": "21d96f1b4e03a4a02310f9d4cf867c7a",
        "title": "和子山种花  其五",
        "author": "文同",
        "content": "新自泾州趁雨移，便开繁萼拥芳枝。\n红霞照地清香起，似到玄都观裏时。",
        "dynasty": "宋",
        "collection_info": null
    },
    {
        "uuid": "30141ad6c7e321cf2b6e0a01cf3d1b9b",
        "title": "和张屯田雪中朝拜天庆观  其一",
        "author": "文同",
        "content": "簌簌遥空堕碎琼，一街寒色晓风清。\n题舆想入箫台下，似驾飈轮向玉京。",
        "dynasty": "宋",
        "collection_info": null
    },
    {
        "uuid": "5c17454ca6faaba17b396f0b3a8a72fb",
        "title": "和张屯田雪中朝拜天庆观  其二",
        "author": "文同",
        "content": "宝幢珠节共玲珑，九虎严关有路通。\n遥望玉宸端象简，宛然身在广寒宫。",
        "dynasty": "宋",
        "collection_info": null
    },
    {
        "uuid": "4a12ed932dd64efdae3b100357e31521",
        "title": "送酒与吕令答所示诗  其一",
        "author": "文同",
        "content": "君无彭泽五十亩，我有谪仙三百杯。\n闻道山中足春意，满壶聊为拨新醅。",
        "dynasty": "宋",
        "collection_info": null
    },
    {
        "uuid": "625ceebe218b17fa6d2fe2d7bd629e5f",
        "title": "送酒与吕令答所示诗  其二",
        "author": "文同",
        "content": "见说西溪裏，群花艷正繁。\n不知红影下，谁共醉芳樽。",
        "dynasty": "宋",
        "collection_info": null
    },
    {
        "uuid": "5e4e5c4c39d33e601dc1d44cb592e126",
        "title": "初雪",
        "author": "文同",
        "content": "一色阴云蔽晓空，粉英琼屑乱茸茸。\n不知游骑将何处，已失南城玉柱峰。",
        "dynasty": "宋",
        "collection_info": null
    },
    {
        "uuid": "29c4a2461314957ac9436428ea137d98",
        "title": "对雪独酌",
        "author": "文同",
        "content": "云阴低重玉花繁，独拥貂裘对一樽。\n不语佳宾是何物，古书名画满西轩。",
        "dynasty": "宋",
        "collection_info": null
    },
    {
        "uuid": "420d49dd1bcd3c02a8a9a2433cb04425",
        "title": "槐庄渡口",
        "author": "文同",
        "content": "云烟飘泊树微茫，一岸人家带夕阳。\n欲上高原便回首，可怜风物似吾乡。",
        "dynasty": "宋",
        "collection_info": null
    },
    {
        "uuid": "b52ddd691f7ff9d6ca4678c58b488cb5",
        "title": "约春",
        "author": "文同",
        "content": "去岁相违恨已赊，今年相遇喜无涯。\n红情绿意知多少，尽入泾川万树花。",
        "dynasty": "宋",
        "collection_info": null
    },
    {
        "uuid": "ab47b9113957acf942458162fe21c7f5",
        "title": "和子山陪使君游西湖三绝正月晦日  其一",
        "author": "文同",
        "content": "柳色绕堤金粉明，湖光浮岸玉烟轻。\n风柔日薄恰新霁，正好访春来此行。",
        "dynasty": "宋",
        "collection_info": null
    },
    {
        "uuid": "892c0adc8df4358168e50cdf58bb0c7f",
        "title": "和子山陪使君游西湖三绝正月晦日  其二",
        "author": "文同",
        "content": "游骑翩翩从使君，娱宾亭上宴西曛。\n座中不用频辞酒，明日青春已一分。",
        "dynasty": "宋",
        "collection_info": null
    },
    {
        "uuid": "52d66f1a7d4676115ea398d79280e732",
        "title": "和子山陪使君游西湖三绝正月晦日  其三",
        "author": "文同",
        "content": "满眼垂杨照绿波，就中春意此先多。\n不将歌管酬佳景，拟奈翠漪堂上何。",
        "dynasty": "宋",
        "collection_info": null
    },
    {
        "uuid": "8fc1216dce94165779166d5115ab6b76",
        "title": "探春",
        "author": "文同",
        "content": "豳郊寒重勒春迟，消息如今尚未知。\n只是垂杨最先得，每朝来觅向东枝。",
        "dynasty": "宋",
        "collection_info": null
    },
    {
        "uuid": "78396eec6366141169f084354f266573",
        "title": "春寒",
        "author": "文同",
        "content": "东风何事力犹微，凛凛边寒犯客衣。\n旧雪未消新雪下，南园春色几时归。",
        "dynasty": "宋",
        "collection_info": null
    },
    {
        "uuid": "7f084ba93b7163b9322607ccecc7c171",
        "title": "新秋读书",
        "author": "文同",
        "content": "高风发远籁，转响为清商。\n隆曦减炎威，未晚先自凉。\n庭前碧桐树，昨日闻早霜。\n朝来逐叶上，已晕一拂黄。\n壮岁觉时节，㸌若翻电光。\n自顾勿嗟惋，徒然搅中肠。\n官居幸少事，署案日几行。\n公退清且闲，垂帘坐虚堂。\n解带辄傲兀，左右罗缣缃。\n所务唯讨论，一灯从夜长。",
        "dynasty": "宋",
        "collection_info": null
    },
    {
        "uuid": "a0f4a7ba0cfcf92961271cc2ae37f953",
        "title": "贫士行",
        "author": "文同",
        "content": "侧身入穷阎，跼影守环堵。\n日高齿未嚼，风劲骭犹露。\n胡为迫冻饿，此道吾所素。\n出每驾鷄栖，归仍伏龙具。\n原生本非病，董子盖不遇。\n谁将斗升水，活此辙中鲋。\n不见裹粮人，欲死者亦屡。\n徒自讽诗书，区区立名誉。",
        "dynasty": "宋",
        "collection_info": null
    },
    {
        "uuid": "9b1c6568dbccd408b64a524191b995a4",
        "title": "冯氏道中早行",
        "author": "文同",
        "content": "畏暑事晨役，高原动征羁。\n遥遥历广博，浩浩长风吹。\n疏星才出没，河汉西南垂。\n林端启明上，飞光发丹曦。\n荧荧洒晴露，百物含华滋。\n爽气入肝鬲，宿浊无一丝。\n寒泉漱清甘，洗涤俗虑遗。\n还忧火轮怒，万里烧云逵。",
        "dynasty": "宋",
        "collection_info": null
    },
    {
        "uuid": "8822ee857e413379c954b96b72cf88b2",
        "title": "宿李同年荫碧亭",
        "author": "文同",
        "content": "抱病出烦阓，投此青林间。\n高轩得清凉，坐致精爽还。\n主人止之宿，借与终南山。\n中宵皓月起，绕枕皆孱颜。\n望久气自清，心胸无结顽。\n平明又西走，胜轨不可攀。",
        "dynasty": "宋",
        "collection_info": null
    },
    {
        "uuid": "6affb6db4453fe8a8e36903ed98bc19b",
        "title": "李生画鹤",
        "author": "文同",
        "content": "昂昂青田姿，杳杳在轻素。\n一身万里意，双目九霄顾。\n钐钐羽翮利，竦竦骨节露。\n君初本谁学，我恐必神悟。\n得于想像外，看在绝笔处。\n稷筌如復生，相与较独步。",
        "dynasty": "宋",
        "collection_info": null
    },
    {
        "uuid": "20e1a1c7f14cf432f970d6047e5e200f",
        "title": "豳州",
        "author": "文同",
        "content": "昔年戎马尽南豳，今日风光已太文。\n雅吹夜喧金府月，靓粧春艷玉峰云。\n泉亭柳色浓将滴，水寨荷香远更熏。\n逻候不惊烽燧息，高原闲猎旧将军。",
        "dynasty": "宋",
        "collection_info": null
    },
    {
        "uuid": "59cbe5f65e8afa43ed559f3ee81963c9",
        "title": "寄友人",
        "author": "文同",
        "content": "惟秦抵于蜀，间可历万巇。\n遥怀嚮英义，潜想一夕驰。\n乏人探道奥，求合常苦奇。\n见谓可招纳，欲与相埙篪。\n夫何屡乖绝，出处各一涯。\n秋风动孤况，西首劳所思。",
        "dynasty": "宋",
        "collection_info": null
    },
    {
        "uuid": "1ac28ee4ccdd3a3c80b42ec42bfa28db",
        "title": "和仲蒙夜坐",
        "author": "文同",
        "content": "宿鸟惊飞断雁号，独凭幽几静尘劳。\n风鸣北户霜威重，云压南山雪意高。\n少睡始知茶效力，大寒须遣酒争豪。\n砚冰已合灯花老，犹对群书拥敝袍。",
        "dynasty": "宋",
        "collection_info": null
    },
    {
        "uuid": "cf8cef06a942e6d52059bde1be7c4c8d",
        "title": "明教院",
        "author": "文同",
        "content": "野径欹危入谷斜，曲岗回岭共交加。\n经年不到为隔水，此日独游因看花。\n两岸烟云闲景物，一轩泉石静生涯。\n自怜冠佩婴身者，直入樊笼老岁华。",
        "dynasty": "宋",
        "collection_info": null
    },
    {
        "uuid": "d6a97e2cd68ce984486f83e72f4362aa",
        "title": "和仲蒙夏日即事",
        "author": "文同",
        "content": "簿领初休几案清，西轩移枕卧前楹。\n香从菡萏红苞发，粉入篔筜翠节生。\n不分便衰闻蚁斗，可嗟俱妄见蜗争。\n日长景静官曹冷，莫厌频来对一枰。",
        "dynasty": "宋",
        "collection_info": null
    },
    {
        "uuid": "70c53a9dcd8a6d4b284fa198b5f41e1c",
        "title": "西轩秋日",
        "author": "文同",
        "content": "官舍萧然似隠居，一轩秋色伴恬如。\n深藏宿雨树木暗，高洒夕阳篱落疏。\n景物静思临水石，光阴闲觉入图书。\n此心只有云相信，长畔吟魂绕太虚。",
        "dynasty": "宋",
        "collection_info": null
    },
    {
        "uuid": "9288a6ad67b5b5e2161dc7eaff235221",
        "title": "和张屯田秋晚灵峰东阁闲望",
        "author": "文同",
        "content": "直栏横绝紫微阴，凭久秋光照客襟。\n一道山川寒色远，万家烟火夕阳深。\n泾滩水落群鸦集，秦岭云高断雁沉。\n此兴浩然须把酒，可怜难醉异乡心。",
        "dynasty": "宋",
        "collection_info": null
    },
    {
        "uuid": "3541e247b2900607a7dc73390d7e1060",
        "title": "春庭",
        "author": "文同",
        "content": "春院阴阴翠霭低，春庭寂寂晓光迷。\n花间蜂去抱黄粉，苔上燕来衔绿泥。\n两行高梧初荫合，一番新草恰生齐。\n微禽已识幽人意，飞下栏干向裏啼。",
        "dynasty": "宋",
        "collection_info": null
    },
    {
        "uuid": "640ab41dedad1054dd89e320e97f9d04",
        "title": "过永寿县",
        "author": "文同",
        "content": "驱马上危坂，暮鞭摇客愁。\n峰峦惊满目，咫尺拟回头。\n红树拥野店，白云藏县楼。\n须知此北下，地底见豳州。",
        "dynasty": "宋",
        "collection_info": null
    },
    {
        "uuid": "7d37ca77cba9682829dfa85eb3081e85",
        "title": "东谷偶成",
        "author": "文同",
        "content": "府事幸稀简，常为东谷游。\n旧山兹彷佛，佳景每迟留。\n断续溪云起，纵横野水流。\n拂衣知未得，聊此慰乡愁。",
        "dynasty": "宋",
        "collection_info": null
    },
    {
        "uuid": "8f8e483af14fcefd0c6591e812ca3985",
        "title": "宜禄昭仁寺后轩",
        "author": "文同",
        "content": "危栏凭绝壑，欲奈此时何。\n但有夕阳处，就中秋色多。\n与谁同徙倚，空自发吟哦。\n便觉成羁旅，归心逐雁过。",
        "dynasty": "宋",
        "collection_info": null
    },
    {
        "uuid": "53a48472b1261bc7c5f61f6602978900",
        "title": "过高塶城",
        "author": "文同",
        "content": "颓壁乍高低，中间已乱蹊。\n长原想鹅鹳，大冢记鲸鲵。\n黯澹寒云结，萧疏野草齐。\n兴亡尽遗迹，立马看扶犁。",
        "dynasty": "宋",
        "collection_info": null
    },
    {
        "uuid": "d422d6a4e0536e7ddd694a06ddc0fe92",
        "title": "夏日翠漪堂",
        "author": "文同",
        "content": "湖水碧溶溶，寒漪四望通。\n龟鱼游浩渺，鳬鹜下虚空。\n爽气吟窗外，清光钓艇中。\n一襟时自快，多谢北轩风。",
        "dynasty": "宋",
        "collection_info": null
    },
    {
        "uuid": "538f03854688dd53b8a12ebc92c38f3e",
        "title": "玉峰园经春不得一过因成诗呈同官约游",
        "author": "文同",
        "content": "春来少嬉游，俗事日相耗。\n南园只城外，累月不一到。\n花香雨后歇，树色风中老。\n惟有岩下泉，犹能涤幽抱。",
        "dynasty": "宋",
        "collection_info": null
    },
    {
        "uuid": "8a1b61379b95d1d14aac2e47fd63b37e",
        "title": "送张兢无悔秘校赴调",
        "author": "文同",
        "content": "无悔富道谊，卷藏无所施。\n端笏拜上官，十年走阶墀。\n人皆为嗟惋，君独安且怡。\n又执考书去，当衡谁与知。",
        "dynasty": "宋",
        "collection_info": null
    },
    {
        "uuid": "bbae3b8363efa150194db30f55b2ec83",
        "title": "六月十日中伏玉峰园避暑值雨",
        "author": "文同",
        "content": "南园避中伏，意适晚忘归。\n墙外谷云起，檐前山雨飞。\n兴余思秉烛，坐久欲添衣。\n为爱东岩下，泉声通翠微。",
        "dynasty": "宋",
        "collection_info": null
    },
    {
        "uuid": "be2468434687314f1c5f1d86e394c43d",
        "title": "咸阳道上晚晴有作",
        "author": "文同",
        "content": "积霭晚尽散，南山明夕阳。\n秋容遍丰镐，古恨入隋唐。\n草木咸摇落，风烟自渺茫。\n客亭须下马，把酒慰殊乡。",
        "dynasty": "宋",
        "collection_info": null
    },
    {
        "uuid": "c8ecb966948e1794ed8cda3ee1060143",
        "title": "岁晚登清素院北阁",
        "author": "文同",
        "content": "云端访古寺，树杪临危阁。\n风厉慑草木，霜干喜雕鹗。\n天时既悽惨，人意亦寂寞。\n回念故山远，心随日西落。",
        "dynasty": "宋",
        "collection_info": null
    },
    {
        "uuid": "d4868c59b5aadef6a61f5f00d42ad044",
        "title": "炭泉险道",
        "author": "文同",
        "content": "一涧呀然截乱峰，更于何处问途穷。\n高深出井又入井，曲直上弓还下弓。\n绝底乍临浑偪仄，危颠纔彻似飞冲。\n我来行县须经此，正在炎炎三伏中。",
        "dynasty": "宋",
        "collection_info": null
    },
    {
        "uuid": "8d3483f7ef1b76b35c8c7c6f85cedfbf",
        "title": "玉峰园避暑",
        "author": "文同",
        "content": "伏日当饮酒，南城会群贤。\n开樽荫碧树，移席临清泉。\n浩意脱尘土，高怀轶云烟。\n早归休信俗，须待月娟娟。",
        "dynasty": "宋",
        "collection_info": null
    },
    {
        "uuid": "27d4c58a479a1d049ffa5fcd5eb4cda0",
        "title": "早起览物成咏",
        "author": "文同",
        "content": "移枕出幽幌，披衣步前楹。\n秋容草木静，晓气烟云轻。\n蝉噪宿露滴，雁飞朝霞明。\n尘心幸未动，聊此纳余清。",
        "dynasty": "宋",
        "collection_info": null
    },
    {
        "uuid": "6f4ce742eedf01c16995d07c0a191a3b",
        "title": "寄冯永州",
        "author": "文同",
        "content": "山水永最善，守居闻更优。\n烟云万石古，风月九岩秋。\n几案少俗事，壶觞多雅游。\n无因陪后乘，幽意满湘流。",
        "dynasty": "宋",
        "collection_info": null
    },
    {
        "uuid": "b541c2aa9a86fd4fa705f049ff6cd4b1",
        "title": "暑夕待月庭下夜深方归",
        "author": "文同",
        "content": "昼蝇方少夜蚊多，摇脱霜纨奈热何。\n独向中庭待明月，一身清露泻金波。",
        "dynasty": "宋",
        "collection_info": null
    },
    {
        "uuid": "258a80ea9feb015b4f3c504a37c6eebc",
        "title": "中伏日诸君会玉峰余以病不预作诗寄呈",
        "author": "文同",
        "content": "去年中伏在南园，同听清泉引绿樽。\n今日诸君又高会，独嗟移疾卧西轩。",
        "dynasty": "宋",
        "collection_info": null
    },
    {
        "uuid": "fa6debe0a9b3b829e7789cd4f81af4e9",
        "title": "兴平原上赤热因寄永寿同年",
        "author": "文同",
        "content": "日午终南翠色燃，满襟飞土下秦川。\n是时独想君高尚，正在山亭弄野泉。",
        "dynasty": "宋",
        "collection_info": null
    },
    {
        "uuid": "1f5da73823c0d2d7b230e5da90869816",
        "title": "亭口",
        "author": "文同",
        "content": "林下翩翩雁影斜，满川红叶映人家。\n岩头孤寺见横阁，有客独来登暮霞。",
        "dynasty": "宋",
        "collection_info": null
    },
    {
        "uuid": "236e30539eb0e9457e8be2d22cc60ec5",
        "title": "浅水原",
        "author": "文同",
        "content": "鹑觚西北地鳞鳞，此处当年起战尘。\n见说如今沟壠下，断锋残镞属耕民。",
        "dynasty": "宋",
        "collection_info": null
    },
    {
        "uuid": "4cd8b77bae6be4ddd6040d507b2581d1",
        "title": "兴平原上",
        "author": "文同",
        "content": "东西车马走秦川，扰扰飞尘混晓烟。\n我亦中间游宦者，尚惭无语赋归田。",
        "dynasty": "宋",
        "collection_info": null
    },
    {
        "uuid": "83b9ee26788b36ffab5c963b929a52b5",
        "title": "西湖荷花",
        "author": "文同",
        "content": "红苞绿叶共低昂，满眼寒波映碧光。\n应是西风拘管得，是人须与一襟香。",
        "dynasty": "宋",
        "collection_info": null
    },
    {
        "uuid": "5cc4e35635b1622d5175cdc4e2c25529",
        "title": "石龙涡",
        "author": "文同",
        "content": "崄势围空断壁圆，四时常见聚云烟。\n为霖救旱今何在，徒有遗文记昔年。",
        "dynasty": "宋",
        "collection_info": null
    },
    {
        "uuid": "e4416b1700a5dc3e91a184c1706f3128",
        "title": "水葓",
        "author": "文同",
        "content": "红芳宵露清，翠节晓霜犯。\n雨后晒残日，秋容满庭楹。",
        "dynasty": "宋",
        "collection_info": null
    },
    {
        "uuid": "2b48cf5516a4e952c3768dfb7721800c",
        "title": "黄蜀葵",
        "author": "文同",
        "content": "锦江何日别，漆水今朝见。\n清露染颜色，秋鹅一分浅。",
        "dynasty": "宋",
        "collection_info": null
    },
    {
        "uuid": "27e6cd1082129a8d8d6dc0ca272a9c8e",
        "title": "鼓子",
        "author": "文同",
        "content": "柔条长百尺，秀萼包千叶。\n不惜作高架，为君相引接。",
        "dynasty": "宋",
        "collection_info": null
    },
    {
        "uuid": "380bba27433dc104964711f33bcaf6dd",
        "title": "鄠上怀古",
        "author": "文同",
        "content": "未晓南山去，从禽夜不归。\n凡行多少地，十二所更衣。",
        "dynasty": "宋",
        "collection_info": null
    },
    {
        "uuid": "d2d5d0b661df3421755746b618bbe872",
        "title": "石竹",
        "author": "文同",
        "content": "蜂啮红蕊烂，虫啼碧丛短。\n秋风略地起，惟有苍苔管。",
        "dynasty": "宋",
        "collection_info": null
    },
    {
        "uuid": "7b027c0e17629f1776c250af01489e33",
        "title": "邛州东园晚兴",
        "author": "文同",
        "content": "公休时得岸轻纱，门外谁知吏隠家。\n斗鸭整群翻荇叶，乳乌无数堕松花。\n携琴秀野弹流水，设席芳洲咏落霞。\n向晚双亲共诸子，相将来此乐无涯。",
        "dynasty": "宋",
        "collection_info": null
    },
    {
        "uuid": "0d25d1d20deda8153370da9923750a55",
        "title": "雨过侧调",
        "author": "文同",
        "content": "阴车飞空载急雨，雨过林塘若新换。\n柽花浮波鱼误食，松子落屋乌惊弹。\n白云挂树久不起，青烟泊草殊未散。\n东园傲吏爱高竹，把卷倚风头髪乱。",
        "dynasty": "宋",
        "collection_info": null
    },
    {
        "uuid": "58038c6e6a09f81ff15e65310c155c73",
        "title": "题象耳山寺",
        "author": "文同",
        "content": "转谷萦岩路始穷，隔林遥望一门通。\n溪山俱在见闻外，台殿尽藏怀抱中。\n像阁罘罳明海日，经幢璎珞撼天风。\n劳生又逐轻舠去，珍重高僧解苦空。",
        "dynasty": "宋",
        "collection_info": null
    },
    {
        "uuid": "e8d4d010c8b3ea8967b82e61deebd9bb",
        "title": "题晋原舒太博清溪阁",
        "author": "文同",
        "content": "危阁飞空羽翼开，下蟠波面影徘徊。\n光摇画板月深浅，声绕曲栏风往来。\n暝色四郊烟莽苍，晓云千嶂雪崔嵬。\n主人好事民无讼，日夕登游对酒杯。",
        "dynasty": "宋",
        "collection_info": null
    },
    {
        "uuid": "26681a3b19f4f3cac5da4878d8eaa1f2",
        "title": "县楼独酌",
        "author": "文同",
        "content": "向晚无公事，身如太古闲。\n县楼明夕照，樽酒对南山。\n放意利名外，游心天地间。\n生来不能饮，到此学酡颜。",
        "dynasty": "宋",
        "collection_info": null
    },
    {
        "uuid": "217f98dd7fafade84c6a5a1c50a76759",
        "title": "残秋郊外",
        "author": "文同",
        "content": "萧萧风色弄寒威，见尽郊原向晚晖。\n昨夜星霜和月落，满林红叶隔烟飞。\n已嗟北渚莲初老，更惜东篱菊渐稀。\n休感岁华伤节物，眼前樽酒重相违。",
        "dynasty": "宋",
        "collection_info": null
    },
    {
        "uuid": "2e4d481534ff8ddb8d266878594aafc2",
        "title": "郊外",
        "author": "文同",
        "content": "城市压尘土，高原聊振衣。\n晚云多浅碧，秋树半深绯。\n江气杂轻霭，山光明落晖。\n因成求好景，更就野桥归。",
        "dynasty": "宋",
        "collection_info": null
    },
    {
        "uuid": "c5f4b373c8d259fb3e74ce7477fbb684",
        "title": "静林诗僧已老",
        "author": "文同",
        "content": "七十吟中老，清风满旧林。\n倚筇秋岸远，围衲夜房深。\n未得云空在，将成月已沉。\n生平苦如此，谁是识师心。",
        "dynasty": "宋",
        "collection_info": null
    },
    {
        "uuid": "0fedb2c3b7161e13fb6b47a534dde3ec",
        "title": "高堂山兜率寺",
        "author": "文同",
        "content": "孤绝不可状，此山余旧闻。\n因官多暇日，与客到深云。\n门外一尘断，座中千里分。\n劳生当自去，缭绕下西曛。",
        "dynasty": "宋",
        "collection_info": null
    },
    {
        "uuid": "f57367c13baee6946b40e72660609965",
        "title": "闲居院上方晚景",
        "author": "文同",
        "content": "绕岩萦谷到禅扃，更上危颠最上亭。\n风搅乱鸦盘古木，雨催群鹭下寒汀。\n秋田沟壠如棋局，晚岫峰峦若画屏。\n诗已就成终夕去，远村灯火一星星。",
        "dynasty": "宋",
        "collection_info": null
    },
    {
        "uuid": "9c28e0e21107a4741a5ed8fc87d3ad14",
        "title": "李道士惠琴轩集  其一",
        "author": "文同",
        "content": "驱役精魂入大幽，满编奇绝尽冥搜。\n不教天地略容隠，应与鬼神同访求。\n海藏光芒开宝玉，羽林锋刃立戈矛。\n萧台自好携归去，莫向人间苦暗投。",
        "dynasty": "宋",
        "collection_info": null
    },
    {
        "uuid": "4235d1dd0adfb378af899400ca007830",
        "title": "李道士惠琴轩集  其二",
        "author": "文同",
        "content": "寿宁孙老画壁下，当日偶同君此行。\n是时众裏略一揖，自尔乃得君诗名。\n风驰雨绝十五载，此地忽尔相逢迎。\n见投琴轩两大集，宝匣金钥缄瑶琼。\n未开试使道所有，毛髪寒竖肝胆惊。\n归来烧灯读至晓，句险字硬才力狞。\n君身长不满三尺，万象何术独手擎。\n嗟我气俗音韵浅，不敢与君相和鸣。\n聊书短歌报佳惠，它日愿将朝七璎。",
        "dynasty": "宋",
        "collection_info": null
    },
    {
        "uuid": "4ad43ad13002b4453e5b7a152f82a67b",
        "title": "彭山县君居",
        "author": "文同",
        "content": "公馆静寥寥，园亭景物饶。\n溪光明短彴，树影荫危谯。\n山鸟忽双下，池鱼时一跳。\n主人王事简，文酒日逍遥。",
        "dynasty": "宋",
        "collection_info": null
    },
    {
        "uuid": "cf5cebb352e13788f847868e82059672",
        "title": "下金鷄山",
        "author": "文同",
        "content": "峡束几重烟，山分数尺天。\n岩猿与溪鸟，一似过飞仙。",
        "dynasty": "宋",
        "collection_info": null
    },
    {
        "uuid": "4266f7fe91fef8f30b1768efe8e6a401",
        "title": "过金鷄关",
        "author": "文同",
        "content": "关头气象古，关下风烟淡。\n春深草木活，岚重坑谷暗。\n禽声着部奏，花色成窠勘。\n归鞍虽若水，留此亦能暂。",
        "dynasty": "宋",
        "collection_info": null
    },
    {
        "uuid": "77547f3eea7751b5f32bf40a215a28e3",
        "title": "夜静独登小阁有所见因书",
        "author": "文同",
        "content": "危阁横空蔽野扉，夜深来上久忘归。\n水光潋滟和烟动，云色褵褷夹月飞。\n隔岸苇村闻笛远，背湾松坞见灯微。\n此间自得吟中乐，不觉霜华满尽衣。",
        "dynasty": "宋",
        "collection_info": null
    },
    {
        "uuid": "c5e40eb69702708e248003c207621400",
        "title": "送黄梦得",
        "author": "文同",
        "content": "去年轻舳过巫山，今日羸骖度剑关。\n孤客每嗟随断梗，慈亲常把梦连环。\n兰陔岁晚虽堪采，桂窟春深正好攀。\n决取荣科归旧里，板舆迎侍且承颜。",
        "dynasty": "宋",
        "collection_info": null
    },
    {
        "uuid": "6bf30e08b025672e57a0fbf02d625a87",
        "title": "送郭方叔南充簿",
        "author": "文同",
        "content": "六月东山道，炎风满去鞍。\n谯周之旧里，仇览此初官。\n簿领无烦壅，图书好燕安。\n清朝名路阔，慎勿学长嘆。",
        "dynasty": "宋",
        "collection_info": null
    },
    {
        "uuid": "3871de010d1c7d821c588cc8a25a58c1",
        "title": "送张郭二秀才赴举",
        "author": "文同",
        "content": "二子共赍刀，翩翩去意豪。\n负才皆万选，入守定双高。\n上道梅熏袖，还家草映袍。\n须知本鸿鹄，终不在蓬蒿。",
        "dynasty": "宋",
        "collection_info": null
    },
    {
        "uuid": "07411561e1d1728b6e9e96bc64fa0641",
        "title": "谢人寄蒙顶新茶",
        "author": "文同",
        "content": "蜀土茶称盛，蒙山味独珍。\n灵根託高顶，胜地发先春。\n几树初惊暖，群篮竞摘新。\n苍条寻暗粒，紫萼落轻鳞。\n的皪香琼碎，䰐鬖绿虿匀。\n慢烘防炽炭，重碾敌轻尘。\n无锡泉来蜀，干崤盏自秦。\n十分调雪粉，一啜咽云津。\n沃睡迷无鬼，清吟健有神。\n冰霜疑入骨，羽翼要腾身。\n磊磊真贤宰，堂堂作主人。\n玉川喉吻涩，莫惜寄来频。",
        "dynasty": "宋",
        "collection_info": null
    },
    {
        "uuid": "f6abc57e454881418ffc38d18adb2b5a",
        "title": "谢许判官惠茶图茶诗",
        "author": "文同",
        "content": "成图画茶器，满幅写茶诗。\n会说工全妙，深谙句特奇。\n尽将为远赠，留与作闲资。\n便觉新来癖，浑如陆季疵。",
        "dynasty": "宋",
        "collection_info": null
    },
    {
        "uuid": "edd429e39be3fd2dd327c40d98e04cb9",
        "title": "雨后看山因忆黄世南先生诗以相招",
        "author": "文同",
        "content": "新霜夜落群梢鸣，群风刮天为早晴。\n南山向晓尽张列，颓岭断壑当空横。\n开轩一见喜无量，走上高阁临飞甍。\n层栏倚遍不能下，状貌秀活围双睛。\n奔腾远近若波浪，爱极拟去中间行。\n此时只恨少佳客，相共叫笑夸峥嵘。\n我思黄子者奇士，趣向超越无俗情。\n手提诗笔若椽大，到处咏物物有名。\n我今此县颇幽僻，復在岁杪天气清。\n溪中鱼蟹易寻觅，林下梨栗新收盛。\n子如访我住旬浃，此品可备盘与觥。\n遂驰仆马去邀子，愿子为我聊出城。\n私心不独徒见子，亦愿播此山之声。\n子如不见不为咏，可惜此山虚此生。",
        "dynasty": "宋",
        "collection_info": null
    },
    {
        "uuid": "e3733f4f4fe3bf11ee3cac5e849784ca",
        "title": "送杨议卿赴举",
        "author": "文同",
        "content": "寒日照残树，新霜结衰草。\n有客奉高荐，策马奔远道。\n声名近转大，文字素已好。\n壮岁虽可恃，荣科亦宜早。\n勉自报春晖，高堂亲髪老。",
        "dynasty": "宋",
        "collection_info": null
    },
    {
        "uuid": "103eb1f3a425238fc339258ca0e4a6c9",
        "title": "和杨仲轲春难度  其一",
        "author": "文同",
        "content": "春难度。\n红梢梢，寻缕缕。\n朝披烟，暮结雨。\n劝君饮酒莫用诉。\n春难度。",
        "dynasty": "宋",
        "collection_info": null
    },
    {
        "uuid": "8a7769f9c799bfc99cc861ac1767172b",
        "title": "和杨仲轲春难度  其二",
        "author": "文同",
        "content": "春难度。\n歌满阕，酒万举。\n喉欲破，肠欲腐。\n风光满天已不暮。\n春难度。",
        "dynasty": "宋",
        "collection_info": null
    },
    {
        "uuid": "4d7a86b8544b58116b455d2622e05673",
        "title": "和杨仲轲春难度  其三",
        "author": "文同",
        "content": "春难度。\n池浮花，墙拥絮。\n枕书睡，树阴午。\n日长几何万尺许。\n春难度。",
        "dynasty": "宋",
        "collection_info": null
    },
    {
        "uuid": "7c38a7cc389042a8e32ddc5cda67ede7",
        "title": "和何靖山人海棠",
        "author": "文同",
        "content": "为爱香苞照地红，倚栏终日对芳丛。\n夜深忽忆高枝好，把酒更来明月中。",
        "dynasty": "宋",
        "collection_info": null
    },
    {
        "uuid": "fcc1139ad1b9e17c63322b7bfde9c28c",
        "title": "访李奂山人隠居",
        "author": "文同",
        "content": "多暇无所适，故来寻隠君。\n搴开压屋树，触散拥门云。\n状貌不妨古，言谈何太文。\n令人重高趣，归去每斜曛。",
        "dynasty": "宋",
        "collection_info": null
    },
    {
        "uuid": "55fe67cd2d3fa4059d72c0300a1ee104",
        "title": "冬晚书事",
        "author": "文同",
        "content": "倚杖立亭皋，寒威向晓豪。\n雪干山色老，风烈树声高。\n残日千鸦舞，孤云一雁号。\n自然成感物，不觉首重搔。",
        "dynasty": "宋",
        "collection_info": null
    },
    {
        "uuid": "91b2598ed1d9d4011bdd4ee1464c8671",
        "title": "晚次江上",
        "author": "文同",
        "content": "宛转下江岸，霜风绕人衣。\n翩翩渚鸿堕，冉冉林鸦归。\n前壑已重霭，远峰犹落晖。\n孤舟欲何处，划浪去如飞。",
        "dynasty": "宋",
        "collection_info": null
    },
    {
        "uuid": "15d56fd51644c0f483b54968198b7bb9",
        "title": "十月梅花",
        "author": "文同",
        "content": "十月冻墙隈，英英见早梅。\n应从九地底，先领一阳来。\n紫膜纷纷脱，黄肤迤迤开。\n得风浑自变，与雪欲成堆。\n细晕轻檀口，浓粧腻粉腮。\n月娥身解写，青女手能裁。\n冷艷浮冰沼，清香落玉杯。\n只忧融乳酪，不惜露琼瑰。\n避妒情堪重，禁寒术可猜。\n有谁怜寂寞，尽日独徘徊。\n共语诚无计，将题耻不才。\n东邻夜夜客，莫放笛声哀。",
        "dynasty": "宋",
        "collection_info": null
    },
    {
        "uuid": "268c967be2dc57819aa649e91f2c34b9",
        "title": "吉祥院",
        "author": "文同",
        "content": "欹危一径通，下马转深丛。\n便是尘寰外，可怜烟坞中。\n修篁寒滴雨，老柏静吟风。\n日暮庭前树，归鸦自绕空。",
        "dynasty": "宋",
        "collection_info": null
    },
    {
        "uuid": "cd335cf05963fb2ed5cf3d5ae859d405",
        "title": "书鹤鸣化壁",
        "author": "文同",
        "content": "晚气阴阴别作寒，夕阳林下动归鞍。\n忽然人报后山雪，更上上清宫上看。",
        "dynasty": "宋",
        "collection_info": null
    },
    {
        "uuid": "12337cb86407d853aa72211d785850b4",
        "title": "题鹤鸣化上清宫",
        "author": "文同",
        "content": "秘宇压孱颜，飞梯上屈盘。\n清流抱山合，乔树来云寒。\n地古芝英折，岩秋石乳干。\n飈轮游底处，空自立层坛。",
        "dynasty": "宋",
        "collection_info": null
    },
    {
        "uuid": "9a3037018270fa9ecbf4b4a5d581cdf3",
        "title": "寄题何靖山人隠居",
        "author": "文同",
        "content": "门外铺寒水，墙头立好山。\n先生忘势利，高隠寄中间。\n鳬鹜应同乐，烟云已共闲。\n几时能少暇，携酒到松关。",
        "dynasty": "宋",
        "collection_info": null
    },
    {
        "uuid": "b8c31f8eb0cbde975fe882aa257b6fa2",
        "title": "寄楞严大师",
        "author": "文同",
        "content": "锦官城裏寺，一室若云峰。\n水缩秋吟鼎，霜低夜讲松。\n住斋尘入钵，出定藓生筇。\n曾听三摩义，居常梦晓钟。",
        "dynasty": "宋",
        "collection_info": null
    },
    {
        "uuid": "fef51145f63bcd2a21031dca74ecf4d8",
        "title": "揖山阁",
        "author": "文同",
        "content": "一问此孤高，苍苍欲上摩。\n有时临缥缈，尽日对嵯峨。\n绝底秋阴重，危层晚照多。\n无由从隠者，空自愧云萝。",
        "dynasty": "宋",
        "collection_info": null
    },
    {
        "uuid": "a0a33d30587c6425d9800e349c391e29",
        "title": "杳杳堂",
        "author": "文同",
        "content": "杳杳堂何者，余常此养愚。\n放身依曲几，忘虑若枯株。\n庄老题书册，乔松列画图。\n客来休见问，非尔识于于。",
        "dynasty": "宋",
        "collection_info": null
    },
    {
        "uuid": "f448dbf6d6b0534f114bd5480d7aa616",
        "title": "安仁道中早行",
        "author": "文同",
        "content": "行马江头未晓时，好风无限满轻衣。\n寒蝉噪月成番起，野鸭惊沙作队飞。\n揭揭酒旗当岸立，翩翩鱼艇隔湾归。\n此间物象皆新得，须信诗情不可违。",
        "dynasty": "宋",
        "collection_info": null
    },
    {
        "uuid": "6c5694e61e2d6149405f65c8f02d69ff",
        "title": "竹阁",
        "author": "文同",
        "content": "回庑抱曾阁，萧然深且虚。\n画栏凭曲曲，高竹爱疏疏。\n尘滓外不到，衣襟清有余。\n每来聊自适，幽意满琴书。",
        "dynasty": "宋",
        "collection_info": null
    },
    {
        "uuid": "f3974faa4969583bf9f4dc050dd6ccdf",
        "title": "寻春",
        "author": "文同",
        "content": "马行如疾轮，十里去寻春。\n盎盎日光丽，鲜鲜云色新。\n楼台出花木，道路夹松筠。\n欲买前村酒，陶然作醉人。",
        "dynasty": "宋",
        "collection_info": null
    },
    {
        "uuid": "46a56fa2bd4d73e3757dd1381aa88991",
        "title": "太博孙公游火井因寄",
        "author": "文同",
        "content": "七盘云道与云浮，下见高林压县楼。\n览景莫能陪后乘，临风空自忆前游。\n已闻去日谋诗席，更羡归时就钓舟。\n好句定知酬不得，尽将奇诡入冥搜。",
        "dynasty": "宋",
        "collection_info": null
    },
    {
        "uuid": "bd2e27b392274491559b3e9cbbf27def",
        "title": "墅居",
        "author": "文同",
        "content": "林下览清旷，此怀殊不羁。\n散行轻帻便，独酌小瓯宜。\n自可追三乐，何须作五噫。\n世情歌笑外，纷扰竟何为。",
        "dynasty": "宋",
        "collection_info": null
    },
    {
        "uuid": "6b2cdbd85e2177a4f54e43fefdccd0c8",
        "title": "面川亭",
        "author": "文同",
        "content": "幽亭最孤绝，直入乱丛间。\n近晚独来此，有谁相与闲。\n卷帘通大野，临槛数前山。\n便欲教携酒，陶然踏月还。",
        "dynasty": "宋",
        "collection_info": null
    },
    {
        "uuid": "dace8a275c4e4124291b1824eae3e744",
        "title": "南亭",
        "author": "文同",
        "content": "晚衙初散吏人归，独立南亭着道衣。\n浅酒小诗聊自乐，此心浑欲外轻肥。",
        "dynasty": "宋",
        "collection_info": null
    },
    {
        "uuid": "3f6d97b650e274b1fee343400bb9353e",
        "title": "北郭",
        "author": "文同",
        "content": "绕树垂萝荫曲堤，暖烟深处乱禽啼。\n何人来此共携酒，可惜拒霜花一溪。",
        "dynasty": "宋",
        "collection_info": null
    },
    {
        "uuid": "cce46e6fc289e4ee0b2384047025317a",
        "title": "读史",
        "author": "文同",
        "content": "不得荥阳遂失秦，始知成败尽由人。\n可怜一掷赢天下，只使黄金四万斤。",
        "dynasty": "宋",
        "collection_info": null
    },
    {
        "uuid": "1ca6c57f90acb2ab861f45f12e85700e",
        "title": "夜学",
        "author": "文同",
        "content": "已叨名第虽堪放，未到根原岂敢休。\n文字一床灯一盏，只应前世是深雠。",
        "dynasty": "宋",
        "collection_info": null
    },
    {
        "uuid": "b10bd302e65d7be86d2f5fd8360134d4",
        "title": "画眉禽",
        "author": "文同",
        "content": "尽日闲窗生好风，一声初听下高笼。\n公庭事简人皆散，如在千岩万壑中。",
        "dynasty": "宋",
        "collection_info": null
    },
    {
        "uuid": "a6a136a28584b5eacdc79137ea1d05e9",
        "title": "鶑",
        "author": "文同",
        "content": "浓染羽毛深画眉，晓来风日正晴时。\n只应自道新声好，啼遍后园花万枝。",
        "dynasty": "宋",
        "collection_info": null
    },
    {
        "uuid": "29e2801dd700a65ed12e4c83ada43428",
        "title": "佛头",
        "author": "文同",
        "content": "公暇常来此处游，碧波苍巘解相留。\n翩然又向城中去，回顾溪山只自羞。",
        "dynasty": "宋",
        "collection_info": null
    },
    {
        "uuid": "8caa1d59e32dae245453f0d7c64f1897",
        "title": "和子平弔猿",
        "author": "文同",
        "content": "去年汶山花平僧，求得匡猿远相寄。\n来时野性已驯熟，趫捷轻便殊可憙。\n呼来遣去会人语，一成已绝归山意。\n置之眼前看不足，解去绦索令自恣。\n月明木杪倚风啸，天暖花阴向阳睡。\n儿童围绕宾客惜，倒挂横跳衒嬉戏。\n豢夫每日费提举，未始时节亏饮饲。\n前时忽来报之病，抱立阶前自临视。\n与之柿栗不肯顾，局脚埋头交两臂。\n毛焦色暗肉挛缩，斗觉精神变憔悴。\n寻常忽然遇小疾，不过蜘蛛噉三四。\n咽喉才下即无恙，何此不效况频饵。\n今朝霜风冷入骨，早遣之问云已毙。\n人情不免为伤怛，退自悔恨中且愧。\n重峦复岫本其乐，大薄长林违尔志。\n苦将缰锁强维絷，不究天年良有自。\n遣人包裹瘗深僻，不使筋骸属蝼蚁。\n西邻子平最好事，闻之搏髀嘆无已。\n再三惨怛来访问，归作长篇踰百字。\n其词读之甚悽怆，亦谓一鬰嘆其死。\n復推物理重相慰，聚有散无皆偶尔。\n把之庭下读復读，仰望高株一歔欷。",
        "dynasty": "宋",
        "collection_info": null
    },
    {
        "uuid": "9d9ac2dfd756e84c5806d0030165d46d",
        "title": "和子平悼马",
        "author": "文同",
        "content": "生来未尝畜良马，近得此驹诚可嘉。\n骨节权奇毛肉好，此种无乃真渥洼。\n健蹄骎骎稳而疾，历目一过如飞霞。\n自归官下少出入，惟是刍粟意转加。\n前时相期好天色，往返百里驰平沙。\n谁谓兵奴踠其足，针烙熨裏成瘢痂。\n立多气毒愤入肺，双肷攒缩两鼻呀。\n庸工谬药久不效，倒死枥下鬃髟髿。\n敝帷一区瘗以赠，惜尔命薄如萎花。\n子平平时最爱尔，对客满坐常洪夸。\n今朝见尔忽毙踣，重以好诗形嘆嗟。\n嗟余逐贫官职小，此马岂合居余家。\n从今但只跨款段，坏辔破鞍仍短檛。",
        "dynasty": "宋",
        "collection_info": null
    },
    {
        "uuid": "a6ac7606955f886e6d50248b3874dc4d",
        "title": "冷瓶",
        "author": "文同",
        "content": "海南有陶器，质状矮而𡐦。\n云初日炙就，锻铄不以火。\n水壶丑突兀，酒甒肥磥砢。\n山罍颈微肿，石鼎足已跛。\n圆如鸱夷形，大比康瓠颗。\n华元腹且皤，王莽口何哆。\n蕃胡入中国，万里随大舸。\n携之五羊市，巾匮费包裹。\n侏俪讲其效，泻辩若炙輠。\n课以沸泉沃，冰雪变立可。\n炙敲疗中渴，其用岂幺么。\n君凡几钱得，不惜持遗我。\n曾将对佳客，屡试辄亦果。\n勿云远且陋，幸可置之左。",
        "dynasty": "宋",
        "collection_info": null
    },
    {
        "uuid": "bb72314e93e95e187e0256cff7f24a03",
        "title": "中秋夜试院寄子平",
        "author": "文同",
        "content": "忆初我来时，夜色如墨障。\n心常念明月，几日西南上。\n松梢倚楼角，一玦偃相向。\n渐见轮中物，依稀吐形状。\n今宵东岭外，滟滟金波涨。\n人间重此夕，一岁号佳赏。\n而我督秋试，锁宿密如藏。\n细务纷满前，约束甚鞿鞅。\n无由奉朋侣，彻晓坐清旷。\n之人富才华，笔力趫且壮。\n谁陪把樽酒，露下与酬唱。\n南墙咫尺地，使我起遐想。\n人生此良会，可惜已虚放。\n独立中夜归，俯首入书幌。",
        "dynasty": "宋",
        "collection_info": null
    },
    {
        "uuid": "ecb7f81d597bbda608e301eeaf938fa8",
        "title": "赠城南观音院庵主广师",
        "author": "文同",
        "content": "簿领日婴薄，纷然汩幽襟。\n驾言出城南，聊欲清此心。\n平冈见凈剎，石径鬰以深。\n中有苦空人，峭健奇骨森。\n十年一庵下，形迹了莫寻。\n兀如拥败褐，口吐众妙音。\n时下寂照堂，声绝响亦沈。\n默矣盖自得，其谁知少林。",
        "dynasty": "宋",
        "collection_info": null
    },
    {
        "uuid": "8316a00caaa3a0da2501dc4179b369bf",
        "title": "送韩震都官监渭州酒韩近悼亡",
        "author": "文同",
        "content": "士师每失官，未始有忧愠。\n园吏既丧妇，何尝復嗟愤。\n二子道义胜，一与天理顺。\n之人乃其徒，心迹两相近。\n区区赴穷塞，而使卖官醖。\n胸中浩然者，俗口不得问。\n好军此开府，遇士以恩信。\n若访御戎策，请为讲三阵。",
        "dynasty": "宋",
        "collection_info": null
    },
    {
        "uuid": "42c4c82850e95297b68c976c89d1e53b",
        "title": "成都杨氏江亭",
        "author": "文同",
        "content": "汀洲烟雨卷轻霏，遥望轩窗隠翠围。\n万岭西来供晓色，一江南下载晴晖。\n鳬鸥惯入阑干宿，鱼蟹长随舴艋归。\n我亦旧多沧海思，几时如此得苔矶。",
        "dynasty": "宋",
        "collection_info": null
    },
    {
        "uuid": "06aa0cf9e1ad864a6713e9c9741fb6b0",
        "title": "汉州王氏林亭",
        "author": "文同",
        "content": "短彴疏篱入野扃，竹烟松露满襟清。\n奔湍激险飞寒响，弱蔓穿深挂晚英。\n惜去更观曾画壁，记来重注旧题名。\n门前便是红尘道，谁肯同过洗俗缨。",
        "dynasty": "宋",
        "collection_info": null
    },
    {
        "uuid": "59d7fac4a0dc93c1ab5c3fc126d305fe",
        "title": "春雪呈知府龙图",
        "author": "文同",
        "content": "胧胧玉魄沉霄彩，蔌蔌瑶花破晓阴。\n和气所蒸缘异政，丰年之兆慰群心。\n画楼卷白欢声洽，游骑障泥乐意深。\n太守安闲民讼息，锦城无限好园林。",
        "dynasty": "宋",
        "collection_info": null
    },
    {
        "uuid": "fa1f1eb112523b92a1fed76606f8c7bc",
        "title": "同苏秘丞子平登延晖故亭",
        "author": "文同",
        "content": "城端有亭余故基，吏曰旧榜题延晖。\n行穿蒙笼倚孤陴，霜风飘萧吹我衣。\n高林满郊目四围，云起日落晴烟飞。\n感今念往聊久之，埤堄昏黑群鸦归。",
        "dynasty": "宋",
        "collection_info": null
    },
    {
        "uuid": "5380e8fafb9d71ded9a8fde2db43b9c9",
        "title": "金桃",
        "author": "文同",
        "content": "雨染烟蒸万实垂，丹朱为骨菊为衣。\n客疑丽水新淘得，人向瑶池旧带归。\n只恐压枝星欲落，最怜和叶露初晞。\n银瓜玉李君休并，此品仙家亦自稀。",
        "dynasty": "宋",
        "collection_info": null
    },
    {
        "uuid": "b40b94c45476f6b96af70449ef6f428d",
        "title": "房公湖",
        "author": "文同",
        "content": "一顷清波四面平，宛然唐相旧经营。\n高秋林木形容老，落日楼台綵绘明。\n有景可寻兰棹远，无幽不入竹桥横。\n二年所得官居乐，肯厌频来缓带行。",
        "dynasty": "宋",
        "collection_info": null
    },
    {
        "uuid": "f1cf217a3fb3e18fc4b3ec75b3e85162",
        "title": "锦鷄",
        "author": "文同",
        "content": "高原濯濯弄春晖，金碧冠缨綵绘衣。\n石溜泻烟晴自照，岩枝横月夜相依。\n有时勃窣盘跚舞，忽地鈎辀格磔飞。\n寄语人间用矰缴，瑶台鸾凤好同归。",
        "dynasty": "宋",
        "collection_info": null
    },
    {
        "uuid": "f968a48a07b1fd3a9a06043ff9d945ef",
        "title": "竹棕",
        "author": "文同",
        "content": "秀榦扶疏綵槛新，琅玕一束凈无尘。\n重苞吐实黄金穗，密叶围条碧玉轮。\n凌犯雪霜持劲节，遮藏烟雨长轻筠。\n此名未入华林记，谁念西南寂寞春。",
        "dynasty": "宋",
        "collection_info": null
    },
    {
        "uuid": "1a90c810ad1e269ede15dcdc85894b59",
        "title": "无为山寺",
        "author": "文同",
        "content": "一絙危磴绕峥嵘，上彻幽深入化城。\n烟外川原谁绣画，云中楼阁自阴晴。\n老僧高论都无着，古佛真身宛若生。\n闻道军持新呪水，愿倾涓滴洒尘缨。",
        "dynasty": "宋",
        "collection_info": null
    },
    {
        "uuid": "225b1106f71a27d163dbbb5531ab005d",
        "title": "剑州东园",
        "author": "文同",
        "content": "群峰高拥碧嶙峋，亭宇清华气象新。\n两岸烟云先向日，一林花木暗藏春。\n溪明夜阁轩窗月，风断晴桥井邑尘。\n好酒满樽诗满轴，主人曾不倦行人。",
        "dynasty": "宋",
        "collection_info": null
    },
    {
        "uuid": "d8f1b006281c6db4695bb43326852491",
        "title": "运判南园瞻民阁",
        "author": "文同",
        "content": "青都高与紫霄通，独此危栏望不穷。\n万岭过云秋色裏，一峰擎雪夕阳中。\n檐楹晓落天仓月，窗户晴吹石阙风。\n民吏安闲财赋足，管弦时復在层空。",
        "dynasty": "宋",
        "collection_info": null
    },
    {
        "uuid": "fa202214ac9a9653144bc5454449ea76",
        "title": "读渊明集",
        "author": "文同",
        "content": "吏人已散门阑静，公事才休耳目清。\n窗下好风无俗客，案头遗集有先生。\n文章简要惟华衮，滋味醇醲是太羹。\n也待将身学归去，圣时争奈正升平。",
        "dynasty": "宋",
        "collection_info": null
    },
    {
        "uuid": "3fe1f5a04ecb2c14a4ceb40e1faf908a",
        "title": "张次公太博归阆中",
        "author": "文同",
        "content": "制诏频来试玉京，清途犹自滞豪英。\n策高三道竟何用，恩拜二亲方尔荣。\n嵇阮襟怀终旷达，仪秦才术本纵横。\n阆中胜事知无限，且向城南烂漫行。",
        "dynasty": "宋",
        "collection_info": null
    },
    {
        "uuid": "69a3e8bd562d30016c068e92ac5709f3",
        "title": "寄成都监库石屯田远叔",
        "author": "文同",
        "content": "一年同住夹城中，小圃高斋幸见容。\n吟尽物题春唱和，讲穷人事夜过从。\n寻芳待去门前约，访古邀回道上逢。\n别后西楼不堪倚，满川林木暮云重。",
        "dynasty": "宋",
        "collection_info": null
    },
    {
        "uuid": "7dd7e7a6101058f20c1e438219b471db",
        "title": "宿隆平精舍",
        "author": "文同",
        "content": "万木罗青盖，双峰敞翠屏。\n风埃愁客路，钟鼓喜禅扃。\n下马穿蒙密，随僧入杳冥。\n俗襟如见濯，试为泻铜瓶。",
        "dynasty": "宋",
        "collection_info": null
    },
    {
        "uuid": "abdb41159426d8832885bbd4d211770e",
        "title": "弭盖亭",
        "author": "文同",
        "content": "弭盖长亭下，轩窗慰客心。\n田塍交远日，水堋泻清襟。\n北道云千里，西山雪万寻。\n尘衣无奈拂，去骑復骎骎。",
        "dynasty": "宋",
        "collection_info": null
    },
    {
        "uuid": "b3fbc4d20ad5adfe5f31b4dea060fb33",
        "title": "什邡道中",
        "author": "文同",
        "content": "驱马下遥川，残阳促晚鞭。\n高林夹广道，乱水入平田。\n村落晴如画，桑林昼起烟。\n飞鸿正南下，归意满云边。",
        "dynasty": "宋",
        "collection_info": null
    },
    {
        "uuid": "bc8bc1a24c97417b58f542a10e83210f",
        "title": "夜思寄苏子平秘丞",
        "author": "文同",
        "content": "乱竹敲风远，高松过雨凉。\n检书防落烬，下幕恐遗香。\n好月娟娟上，轻云苒苒长。\n端令阻佳客，不得共清觞。",
        "dynasty": "宋",
        "collection_info": null
    },
    {
        "uuid": "d5bfef97ddcd92cbf5205d6d21b5b791",
        "title": "西湖",
        "author": "文同",
        "content": "丞相淹回地，光容满落晖。\n池塘存旧梦，城郭嘆前非。\n烟霭阴晴出，鳬鸥远近归。\n松风殊有意，犹欲下金徽。",
        "dynasty": "宋",
        "collection_info": null
    },
    {
        "uuid": "b48bda4a5b92e8e847c9b297fb0b790f",
        "title": "猿",
        "author": "文同",
        "content": "岷岭高无敌，来从第几层。\n攀缘殊不倦，趫捷尔诚能。\n晚啸思危石，晴悬忆古藤。\n王孙非汝类，只可以文憎。",
        "dynasty": "宋",
        "collection_info": null
    },
    {
        "uuid": "8651439a70a2da1cb7bd2cbaccc6530c",
        "title": "幽沼",
        "author": "文同",
        "content": "促促开幽沼，涓涓引细渠。\n无由安岛屿，才可活龟鱼。\n秀荇新宜食，圆荷凈好书。\n时来坐高柳，濯足荫扶疏。",
        "dynasty": "宋",
        "collection_info": null
    },
    {
        "uuid": "3cd6c937f7fccbae2c4a89a60e913c00",
        "title": "步月",
        "author": "文同",
        "content": "掩卷下中庭，月色浩如水。\n秋气凉满襟，松阴密铺地。\n百虫催夜去，一雁领寒起。\n静念忘世纷，谁同此佳味。",
        "dynasty": "宋",
        "collection_info": null
    },
    {
        "uuid": "0b10e7b67c9a97f91407dde2262a7b8d",
        "title": "中秋对月怀寄凤凰山邓道人",
        "author": "文同",
        "content": "有客千岩万壑中，绿毛丹脸紫方瞳。\n不知今夜西楼月，几处飞仙下碧空。",
        "dynasty": "宋",
        "collection_info": null
    },
    {
        "uuid": "a640399c1864b0af8bafbbfaa37b2954",
        "title": "秋日晚晴呈同院",
        "author": "文同",
        "content": "秋风淅淅吹碧虚，白云鳞鳞如卧鱼。\n共君今夜赏明月，兴来谁欲骑蟾蜍。",
        "dynasty": "宋",
        "collection_info": null
    },
    {
        "uuid": "5d1f2844f5071bd192a9c64d5b421ade",
        "title": "戏呈凤凰长老用师",
        "author": "文同",
        "content": "七十头陀会语言，舌根流利口阑珊。\n罗浮居士最难奈，稳把无弦琴与弹。",
        "dynasty": "宋",
        "collection_info": null
    },
    {
        "uuid": "5ea625b2b1da1f9a905ba3d130f88e32",
        "title": "郡学锁宿",
        "author": "文同",
        "content": "长柏高柟荫广庭，夜凉人静梦魂清。\n不知山月几时落，每到晓钟闻雨声。",
        "dynasty": "宋",
        "collection_info": null
    },
    {
        "uuid": "16c5971c321193d0a6b6a46adf8d3769",
        "title": "子平棋负茶墨小章督之",
        "author": "文同",
        "content": "睡忆建茶斟潋滟，画思兖墨泼淋漓。\n可怜二物俱无有，记得南堂棋胜时。",
        "dynasty": "宋",
        "collection_info": null
    },
    {
        "uuid": "690beb6a925f661c9e98d49a79325410",
        "title": "长安李晦叔醉老庵",
        "author": "文同",
        "content": "醉老名庵晦叔为，庵中长是醉淋漓。\n扶头未得日过午，门外万端俱不知。",
        "dynasty": "宋",
        "collection_info": null
    },
    {
        "uuid": "b05bda2fc612c52d861b9de910b5a64d",
        "title": "和邵兴宗棋声",
        "author": "文同",
        "content": "二客与棋酬，寒声满侧楸。\n急因随行发，断为见迟休。\n花下鶑翻翼，林间鹤转头。\n丁丁竹楼下，不独在黄州。",
        "dynasty": "宋",
        "collection_info": null
    },
    {
        "uuid": "c547e2b810ba195b7c0eba1a4c7bff61",
        "title": "续青城山四咏 昭庆观",
        "author": "文同",
        "content": "琳崖盘玉霄，彩翠接步武。\n云霞不可画，泉石固难谱。\n神幢逾百寻，帝辙历万古。\n灵瀑谁与穷，长飞六时雨。",
        "dynasty": "宋",
        "collection_info": null
    },
    {
        "uuid": "6ce0e3efc5a676b9ac38d3e62b74ba34",
        "title": "续青城山四咏 天仓山威仪观",
        "author": "文同",
        "content": "群峰削琼瑶，老藓抹古绿。\n应朝大岷去，簪笏俨相逐。\n珠宫秘仙仗，锦笈藏宝箓。\n上帝此为仓，其田堪种玉。",
        "dynasty": "宋",
        "collection_info": null
    },
    {
        "uuid": "d4617c11bc28d36873ba70cd83b31a63",
        "title": "续青城山四咏 飞赴寺",
        "author": "文同",
        "content": "平林露层巘，上独置孤寺。\n群仙驭飞驾，往往赴于此。\n风高幡影乱，日落钟声起。\n谁可谓诗豪，兴来吟万纸。",
        "dynasty": "宋",
        "collection_info": null
    },
    {
        "uuid": "c1d9c397bd5a399258e11e58d03bbfa8",
        "title": "续青城山四咏 香积寺",
        "author": "文同",
        "content": "道险转诘曲，山深愈巑岏。\n行松耳目清，入竹襟袖寒。\n殿阁红芙蕖，岩峦碧琅玕。\n高僧把金字，拥衲对云看。",
        "dynasty": "宋",
        "collection_info": null
    },
    {
        "uuid": "7b58865cd9a82c458ed8a40fcda0f616",
        "title": "夏秀才江居五题 枕流亭",
        "author": "文同",
        "content": "爱此烟景佳，开轩故临水。\n晴晖照寒浪，飞影动窗纸。\n倚槛见鱼游，卷帘知雁起。\n憔悴笑湘纍，区区咏兰芷。",
        "dynasty": "宋",
        "collection_info": null
    },
    {
        "uuid": "d5727cb041007dfd528d6c3293acf4a1",
        "title": "夏秀才江居五题 斗碧亭",
        "author": "文同",
        "content": "雨余山景鲜，风定水光好。\n晴阳破宿雾，秀色浓可扫。\n平时一樽酒，野客共倾倒。\n朝暮山水间，年华不知老。",
        "dynasty": "宋",
        "collection_info": null
    },
    {
        "uuid": "901d070885bf4f520fa302ab3783143b",
        "title": "夏秀才江居五题 天隠洞",
        "author": "文同",
        "content": "层崖削青瑶，谁昔此镌镂。\n潭潭斗孤洞，中可百人受。\n巑岏列岫绕，汹涌大江漱。\n虞卿方着书，入此几年就。",
        "dynasty": "宋",
        "collection_info": null
    },
    {
        "uuid": "ec32f403a5be7721fd9820fe95cb8a01",
        "title": "夏秀才江居五题 直鈎矶",
        "author": "文同",
        "content": "尽知人鈎曲，独见君鈎直。\n年年此矶上，万掣无一得。\n持竿只自苦，吞饵何尝识。\n试效人所为，君鱼不胜食。",
        "dynasty": "宋",
        "collection_info": null
    },
    {
        "uuid": "86724e1be46ac1953c3206b4ed4db81c",
        "title": "夏秀才江居五题 醉经庵",
        "author": "文同",
        "content": "垂茅缉为庵，有类穹庐形。\n之人伏其中，日醉乎群经。\n世俗安尔知，但谓长不醒。\n寄此语二豪，渠非彼刘伶。",
        "dynasty": "宋",
        "collection_info": null
    },
    {
        "uuid": "2ce0d1d5a0c7542ea97abd43f62b8195",
        "title": "寄题杭州通判胡学士官居诗四首 凤咮堂",
        "author": "文同",
        "content": "胡侯外补来钱塘，所居之山名凤凰。\n不知元本发何处，蛇颈鱼尾盘高冈。\n婆娑欲下大江饮，万里一息头低昂。\n谁将浮图压两翅，直使帖地不得翔。\n前人眼俗不知顾，会有贤者来形相。\n怜汝困欲共汝语，故近汝咮营斯堂。\n起居饮食不离上，外孰有耳听琅琅。\n应云汝德未衰在，旦暮可起鸣朝阳。",
        "dynasty": "宋",
        "collection_info": null
    },
    {
        "uuid": "2085ffa3f95a63810ed4ed616164effc",
        "title": "寄题杭州通判胡学士官居诗四首 溅玉斋",
        "author": "文同",
        "content": "石林荦荦森座隅，激水注射成飞渠。\n寒音琤然落环佩，爽气飒尔生庭除。\n主人清标自可敌，底处胜概为能如。\n想君不欲时暂去，其余满案堆文书。",
        "dynasty": "宋",
        "collection_info": null
    },
    {
        "uuid": "7223bba48bd15576fd826cbda4822060",
        "title": "寄题杭州通判胡学士官居诗四首 方庵",
        "author": "文同",
        "content": "众人庵尽圆，君庵独云方。\n君虽乐其中，无乃太异常。\n劝君刓其角，使称着月床。\n自然制度稳，名号亦可详。\n东西南北不足辨，左右前后谁能防。\n愿君见听便如此，鼠蝎四面人恐伤。",
        "dynasty": "宋",
        "collection_info": null
    },
    {
        "uuid": "daebe2821f0cac82eb06522ad1306a54",
        "title": "寄题杭州通判胡学士官居诗四首 月岩斋",
        "author": "文同",
        "content": "月为太阴精，石亦月之类。\n月常寄孕于石中，事理如此何足异。\n天地始分判，日月各一物。\n既名物乃入形器，安有形器不消没。\n况此日与月，晓夜东西走。\n珠流璧转无暂停，岂与天地同长久。\n其为劳苦世共知，惟是月有生死时。\n既然须常换新者，人但不见神所为。\n日须天上生，月必地中产。\n君不见虢州朱阳县之山谷间，纔成未就知何限。\n石有不才者，往往其卵毈。\n灵媪弃置不復惜，任人取去为珍玩。\n佳者留之待天取，藏满库楼千万许。\n彦瞻博物天下称更无，定不以予之说为寱语。\n予恐世人不知嵩丘岩洞中，中有八万二千修月户。\n其人所食尽玉屑，昔有王生见之满幞提斤斧。\n应是当年灵鹫山，直自天竺飞落西湖前。\n其上有石妊月月已满，此人朅来就彼剜剔归上天。\n所以此石拆𠠦不復合，至今神胞所附之处其痕圆。\n抛掷道傍凡几岁，风刷雨淋尘土秽。\n子平一见初动心，辇致东斋自摩洗。\n更选他山相拥列，就中独尔一峰最奇绝。\n每至瑶魄流光下照时，玉柱横欹无少缺。\n子平谓我同所嗜，万里书之特相寄。\n邀我为诗我岂能，窗前累日临空纸。\n遥想岩前宝穴通，玉蟾从此去无踪。\n请君为我细书字于侧，名为月母峰。",
        "dynasty": "宋",
        "collection_info": null
    },
    {
        "uuid": "84b424655794526d82ad446c93911ccf",
        "title": "寄员文饶屯田",
        "author": "文同",
        "content": "英英文饶江汉士，何者天教丧眸子。\n用心专一性转明，无所不知余两耳。\n能为乐府胜张籍，暗诵史书过杜顗。\n弃官新自荆渚归，万里逆风衝峡水。\n峨峨全家载巨艑，坐卧吟诗满千纸。\n自言从此生事足，可了芋栗及麻枲。\n数椽旧屋蔽风雨，一榻萧然容隠几。\n丘明国语浩如云，子夏门人纷若蚁。\n向人问口夸舌在，道义文章吾岂已。\n自知俗事无所观，便落双睛君亦喜。",
        "dynasty": "宋",
        "collection_info": null
    },
    {
        "uuid": "d5edef44ecdf59ae2237ecd557f4e700",
        "title": "奉送少讷还青神",
        "author": "文同",
        "content": "湿云堆空洩淫雨，日与三嵎气相轧。\n春阳沈伏不得动，万木屈蘗草藏茁。\n丛冈复岭谁敢度，旦暮寒鷄叫泥滑。\n少讷胡为犯此苦，特念我困来省察。\n延之累日对佳话，如侍大飨听椌楬。\n彦瞻弟兄别已久，使我心胸昏莫刮。\n天将少讷愈我病，次第为取蹊茅拔。\n长编巨轴写治乱，笔墨挥洒何横猾。\n词章直如子长健，辩论不比仲连黠。\n我惭无琴类师旷，鹤误衔珠投二八。\n酌泉煮蔬共家馔，敢用俗礼费烹杀。\n少讷忽尔道其去，归辕在途不可揠。\n此怀作恶定数日，愦愦已觉渐磨戛。\n欲留少讷意无尽，更为逡巡柅西辖。",
        "dynasty": "宋",
        "collection_info": null
    },
    {
        "uuid": "d958d7e5b0aa8982a121bbfffd8b885e",
        "title": "送无演归成都",
        "author": "文同",
        "content": "曾读契嵩辅教编，浮屠氏有不可忽。\n后于京师识怀琏，彼上人者尤奇倔。\n余尝从容问其友，琏復为余道居讷。\n是三大士才过人，所畜岂肯吾儒屈。\n文章汪洋道义富，不止区区事其佛。\n余思此等更谁似，蜀有人焉颇超越。\n成都敏行字无演，所谓万星中一月。\n想嵩琏讷见须避，不尔往往被呵咄。\n通禅晓律两无碍，前会定预耆阇崛。\n群经列史固汗漫，独泛其深仍出没。\n外之所精者书画，不问不语常若吃。\n计其夏腊殊未几，在大众中诚突兀。\n余守陵阳至穷陋，雨浸一春泥汩汩。\n英磎硗磝磴道崄，行客欷歔上崷崒。\n无演衝冒独不顾，来款余门手持谒。\n呼之使前见已喜，相貌圆满藏神骨。\n清谭坐久愈飘洒，顿遣尘襟落如拂。\n新诗古文览嘉贶，气格俊健凌霜鹘。\n观其衮衮出论议，收敛便可与簪笏。\n试将邀之使从仕，笑指此顶安更髪。\n日招与语自无厌，何乃告去苦仓卒。\n西城晓日照高岭，倒搭干陀入深樾。\n师归常宜见嘉佑，此老心中已无物。\n好音相与频寄惠，余在空山正伊鬰。",
        "dynasty": "宋",
        "collection_info": null
    },
    {
        "uuid": "173ea95c052e908eb5c675b275782b60",
        "title": "阎君见示岷山赋因为小诗谢之",
        "author": "文同",
        "content": "大岷西南镇，岩壑天下秀。\n厥初造此者，以作神仙囿。\n相如子云没，李杜继其后。\n欲赋俱未敢，于词怯轻构。\n阎君通方士，才力谁可斗。\n驱联入健笔，万状无一漏。\n骎骎语趫劲，骏马杂驰骤。\n太华杨已拙，天台孙亦谬。\n示余读数过，惊耸肩缩脰。\n勉为成短章，聊酬君意厚。",
        "dynasty": "宋",
        "collection_info": null
    },
    {
        "uuid": "97f5a17ff4eb5c0860bdb5cc9c34b745",
        "title": "阎生谈黄庭",
        "author": "文同",
        "content": "茫茫诵灵文，谁为抉久瞽。\n不能辨三一，岂復更知五。\n方迷得真指，忽悟有奇睹。\n自此日相亲，赤龙交黑虎。",
        "dynasty": "宋",
        "collection_info": null
    },
    {
        "uuid": "d42b30bbf6520313428e7f33a33d2956",
        "title": "送范尧夫",
        "author": "文同",
        "content": "沓沓走闾巷，都人起中宵。\n相拥候府门，惟恐失此朝。\n尽言来送公，车马城北桥。\n桥边脂辖亭，大尹此相邀。\n歌管盛宴集，簪裾合群僚。\n四座酒既行，相顾魂已销。\n亭前有杨柳，秋风减长条。\n折以持赠公，莫厌霜叶凋。\n节物虽谓晚，比春情更饶。\n递起劝公饮，双呼金翠翘。\n岂徒要公醉，恐公遽乘轺。\n借问何尔为，重公若琼瑶。\n美质未省变，与人存久要。\n既莫不可留，征衫遂飘飘。\n鸣驺过昇迁，群甿闹如蜩。\n感公来二年，免我于无聊。\n今公舍我去，何由借诸朝。\n愿君富且贵，寿命等松乔。\n直似先令公，巍巍佐唐尧。\n涕泪逐公行，不惮公更遥。\n公诚上下通，和如奏笙箫。\n所以得如此，人情不相辽。\n嗟同缪与公，一时赴弓招。\n于今二十年，不见有所超。\n前日荷君相，与印垂之腰。\n使归守山郡，藏伏甘寂寥。\n闻公将治行，乃心日夜摇。\n恨不能送公，俯首类酸痟。\n徒为送公诗，有如草虫喓。\n强勉写之去，忧来立危谯。",
        "dynasty": "宋",
        "collection_info": null
    },
    {
        "uuid": "14cec6d0a9cd4ff4856b7adaf0330f3f",
        "title": "推官惠李庶子鄂州篆字",
        "author": "文同",
        "content": "天下有奇篆，阳冰书鄂州。\n异兽呀五口，狂咬掉三头。\n磥砢玻璃碗，诘屈珊瑚鈎。\n愧无希世宝，何以为子酬。",
        "dynasty": "宋",
        "collection_info": null
    },
    {
        "uuid": "8e7bc6b3dffb1afc9c534d5cb48cc26d",
        "title": "和提刑度支王店鷄诗",
        "author": "文同",
        "content": "王店有邮吏，养鷄殊可笑。\n昂然处高襟，不肯以时嘂。\n官有宿此者，西征待初晓。\n鷄竟不一鸣，问吏吏已告。\n云此最荒绝，左右悉蓬蓼。\n狐狸占为宅，恣横不可道。\n前此三四鷄，一一遭其暴。\n寻声即知处，尽获爪牙弔。\n自后始得此，其若有人教。\n东方或未明，群丑尚腾趠。\n此鷄但钳结，直伺太阳耀。\n虽然谓失旦，似得保身要。\n官曰此何用，不然则宜粜。\n不见不鸣雁，先死盖自召。\n天下已明白，岂假更喧闹。\n徒尔费稻粱，曾莫知所报。\n吏云官言是，且愿勿嘲诮。\n知是本在人，此物何足校。",
        "dynasty": "宋",
        "collection_info": null
    },
    {
        "uuid": "57a9b1022b9d1059a07d77e3ca316e1a",
        "title": "送李道士",
        "author": "文同",
        "content": "先生若孤云，两在隆山见。\n清标瘦弥耸，秀骨老愈健。\n高谈吐深诣，大句写精炼。\n忽起忆鹅池，肏飞石泉溅。",
        "dynasty": "宋",
        "collection_info": null
    },
    {
        "uuid": "3cc191e3a0f762f33fb07c1e14cb2554",
        "title": "送韩山人",
        "author": "文同",
        "content": "昌黎山人抱藜杖，三度访我于三隅。\n端然入座更谁顾，谈辩衮衮如流珠。\n灵丹尝凝日月鼎，至宝自产干坤炉。\n要行撇起不可逐，安得双舄为飞鳬。",
        "dynasty": "宋",
        "collection_info": null
    },
    {
        "uuid": "82bb23003eda1d1f86111eb1710ad837",
        "title": "二年陵阳不见中秋月",
        "author": "文同",
        "content": "陵阳乱山中，阴雺日夕发。\n晴光尚希见，况復求夜月。\n二年逢中秋，曾不识皎洁。\n烟云尔何事，常此作蓬勃。\n纔令薄中明，已遣浓处没。\n群邪利幽暗，左右觉窸窣。\n清光若蒙蔽，谁为我磨拂。\n庭下倚高株，露华霑鬓髪。",
        "dynasty": "宋",
        "collection_info": null
    },
    {
        "uuid": "70deed932e4d236c0124dd956ec98a2d",
        "title": "夜声",
        "author": "文同",
        "content": "秋风动衰草，摵摵响夜月。\n其下有鸣蛩，到晓啼不歇。\n乃知摇落时，众籁自感发。\n安得苦吟人，不能为一吷。",
        "dynasty": "宋",
        "collection_info": null
    },
    {
        "uuid": "a48bb4154a6db35fe897b45ac66be67f",
        "title": "送棋僧惟照",
        "author": "文同",
        "content": "学成九章开方诀，诵得一行乘除诗。\n自然天性晓绝艺，可敌国手应吾师。\n窗前横榻拥炉处，门外大雪压屋时。\n独翻旧局辨错着，冷笑古人心许谁。",
        "dynasty": "宋",
        "collection_info": null
    },
    {
        "uuid": "b0b2e8924c682c3a5cc408cef408a801",
        "title": "送喻介夫",
        "author": "文同",
        "content": "介夫陵阳奇男子，节义素为人所谈。\n身长七尺气万丈，自谓流落谁能甘。\n去将旧学中新格，坐取高第如手探。\n明年西归有光耀，且请为我来山南。",
        "dynasty": "宋",
        "collection_info": null
    },
    {
        "uuid": "5a12f2b5ac14b0186f8ea801606c0457",
        "title": "飞泉山寺",
        "author": "文同",
        "content": "东城兀高峰，爽气浮翠微。\n霞光射岩壁，中有寒泉飞。\n上方金仙家，煌煌启双扉。\n栏干出云表，目可了四围。\n我来久不下，幡影移斜晖。\n风吹月中桂，天香满人衣。\n远渚鳬雁落，前岭牛羊归。\n尚此恋幽胜，不能手聊挥。",
        "dynasty": "宋",
        "collection_info": null
    },
    {
        "uuid": "0af6af74c6a962402df576f98a723dcc",
        "title": "山雨",
        "author": "文同",
        "content": "山雨洒春城，潗潗声颇急。\n窗下读书人，横编揭阴湿。\n高鸢饿独叫，远燕寒双入。\n南园有桃杏，尽抱群梢泣。",
        "dynasty": "宋",
        "collection_info": null
    },
    {
        "uuid": "adde886ad013aef3e7ddb426d7d4403c",
        "title": "送牟太素山人",
        "author": "文同",
        "content": "山人高迹若孤云，聊问太虚求所止。\n昨因随风起西北，翩然远堕三隅裏。\n揽之不住瞥尔去，瞬息谁知几千里。\n东游必定遇鸿蒙，请问无为最深旨。",
        "dynasty": "宋",
        "collection_info": null
    },
    {
        "uuid": "6ce890efefafaf86699bdf9618ee3d75",
        "title": "送庞中秀才",
        "author": "文同",
        "content": "曼倩学精知蜥蜴，公明术妙识蜘蛛。\n临邛復有庞成叔，万事先将入卦图。",
        "dynasty": "宋",
        "collection_info": null
    },
    {
        "uuid": "c3a1f333f47fa91352976d671436a54a",
        "title": "遣兴效乐天",
        "author": "文同",
        "content": "君莫学杨虞卿奉李宗闵，宗闵权势岂能久。\n君莫学刘栖楚附李逢吉，逢吉禄位宁长守。\n虽然一时身暂好，其奈千古名常丑。\n丈夫读书要知道，所信不笃被其诱。\n大张富贵作罗网，愚者纷纷以身就。\n左缠右绕不可脱，诛窜还当逐其后。\n君不见虞卿须遇李固言，君不见栖楚终遭韦处厚。\n一朝摧折灵气尽，龙如蛇兮虎如狗。\n劝君圣贤术内好潜心，劝君邪佞党中休入手。\n岂不知潞州处士田佐时，唤与美官嫌不受。",
        "dynasty": "宋",
        "collection_info": null
    },
    {
        "uuid": "fb688ab65eccc6c20e46bd90a96dc662",
        "title": "遣兴三首  其一",
        "author": "文同",
        "content": "恻恻抱伊鬰，试此登嶕峣。\n阴风吹繁云，黯黯蒙泰霄。\n关河眇无际，节物何萧萧。\n过雁安所之，惊哀翻泬寥。\n幽怀漭如失，随此群草凋。\n嗟予生胡为，迹玷明盛朝。\n服职讵云补，赧然缀群寮。\n感此四序迁，一昏復一朝。\n寒霜入两鬓，渐积不肯消。\n良辰乖所遇，慨嘆心魂飘。\n贱禀迂且介，于时信无庸。\n欲适阂所之，此道当何从。\n富贵谅非有，僻陋知可容。\n岂不愧上恩，耗此釜与钟。\n昨归得此州，满眼皆乱峰。\n事物固琐碎，敢兹任顽慵。\n报国祇自明，惟神谍其胸。",
        "dynasty": "宋",
        "collection_info": null
    },
    {
        "uuid": "7b1bf8b3526f7e350e3b584971150b41",
        "title": "遣兴三首  其二",
        "author": "文同",
        "content": "少小事编简，渊源极沿洄。\n不自测其深，津涯信悠哉。\n既长务修省，日以德义培。\n一篑敢中画，期之至崔嵬。\n振缨仕明庭，鸳鹭忝游陪。\n蹇修无嗣者，谁可吾与媒。\n吐艷落晚春，蔫然抱枯荄。\n因人寔自耻，寂寞余敢哀。\n何当清泠泉，襟裾濯氛埃。\n故山有松菊，待赋归去来。",
        "dynasty": "宋",
        "collection_info": null
    },
    {
        "uuid": "2c16ab3809f10d0f56314c4c4a5c4f51",
        "title": "遣兴三首  其三",
        "author": "文同",
        "content": "连阴不肯解，山雾尝霏霏。\n积润日已滋，厌浥沾人衣。\n展转厌早起，隔窗问晴晖。\n幸闻太阳出，身体轻欲飞。",
        "dynasty": "宋",
        "collection_info": null
    },
    {
        "uuid": "aeaa7aba1aa7ab560a121ef60caa9d14",
        "title": "中秋夜坐遣兴",
        "author": "文同",
        "content": "素纨不摇风满襟，露气中夜寒相侵。\n予怀浩然杳莫寄，伴月直到青天心。",
        "dynasty": "宋",
        "collection_info": null
    },
    {
        "uuid": "b5ea9972a3aea733b31090d75cf4c6cb",
        "title": "临阛阁",
        "author": "文同",
        "content": "绝壑迎朱槛，高林拂画楹。\n卷帘千嶂远，入座一川平。\n蜺綵缘云断，霞光射水明。\n不须夸旷望，为语谢宣城。",
        "dynasty": "宋",
        "collection_info": null
    },
    {
        "uuid": "b9c39e232d2d9072df1a47d056759631",
        "title": "野径",
        "author": "文同",
        "content": "山圃饶秋色，林亭近晚晴。\n禽虫依月令，药草带人名。\n排石铺衣坐，看云缓带行。\n官闲惟此乐，与世欲无营。",
        "dynasty": "宋",
        "collection_info": null
    },
    {
        "uuid": "7382043e62150216b0b912ce946f6540",
        "title": "寒蜩",
        "author": "文同",
        "content": "山月满地流金波，寒蜩向秋鸣更多。\n大都时节使如此，止尔不得将奈何。",
        "dynasty": "宋",
        "collection_info": null
    },
    {
        "uuid": "765aa002149c171c9fac1a22c79d876a",
        "title": "辛亥孟秋戊子有虹下天绕飞泉山入东谷饮古井良久去作大雨咄之以诗",
        "author": "文同",
        "content": "长虹落天帔，万丈截群岭。\n蟠身下深谷，俯首饮古井。\n居人莫之指，况復敢引领。\n幡然绕空去，云雾变俄顷。\n干坤为之黑，喷雨极暴猛。\n崩流汇沟澜，巨涨没四境。\n民田一漂荡，多稼不可省。\n此物盖虫类，闻亦具头颈。\n淫沴之所生，诗传载为眚。\n朝西暮东出，辄与日对影。\n夫何此凶孽，得使乘时逞。\n高风扫寥廓，一帚昏秽凈。\n煌煌太阳起，隙穴被光景。\n群阴逐海内，此物应远屏。",
        "dynasty": "宋",
        "collection_info": null
    },
    {
        "uuid": "553e94234814683c5c6724ee8b816d5c",
        "title": "寄何首乌丸与友人",
        "author": "文同",
        "content": "此草有奇效，尝闻于习之。\n陵阳亦旧产，其地尤所宜。\n翠蔓走岩壁，芳丛蔚参差。\n下有根如拳，赤白相雄雌。\n斸之高秋后，气味乃不亏。\n断以苦竹刀，蒸曝凡九为。\n夹罗下香屑，石密相和治。\n入臼杵万过，盈盘走纍纍。\n日进岂厌屡，初若无所滋。\n渐久觉肤革，鲜润如凝脂。\n既已鬚髪换，白者无一丝。\n耳目固聪明，步履欲走驰。\n十年亲友别，忽见皆生疑。\n问胡得尔术，容貌曾莫衰。\n为之讲灵苗，不为世俗知。\n盖以多见贱，蓬藋同一亏。\n君如听予服，此语不敢欺。\n勿信柳子厚，但夸仙灵脾。",
        "dynasty": "宋",
        "collection_info": null
    },
    {
        "uuid": "52ea18512b88df798055d99862d223a1",
        "title": "霜柏亭试墨",
        "author": "文同",
        "content": "山风吹早晴，夹服觉微凛。\n烟云有佳尚，竹石得幽禀。\n闲窗覆旧局，晚阁试新品。\n几欲赋郊居，奇词未如沈。",
        "dynasty": "宋",
        "collection_info": null
    },
    {
        "uuid": "64055f7f7fe0a3cfde60e611b2263cd4",
        "title": "阅史感事",
        "author": "文同",
        "content": "世间诸味已全疏，惟爱缣缃似蠹鱼。\n名霸者来为御史，姓关人去作尚书。\n晋师嘿嘿曾何害，楚客昂昂只自如。\n安得汉阴归抱瓮，满园青甲灌新蔬。",
        "dynasty": "宋",
        "collection_info": null
    },
    {
        "uuid": "dbabdfe3850c60134b0d745fb2748181",
        "title": "富春山人为予道其所获石于江中者状甚怪伟欲予作诗言若可得持归刻其上当相与传无穷余夜坐平云阁是时山月清凛啼虫正苦余因此景物索笔砚为山人赋之",
        "author": "文同",
        "content": "奇礓巑岏倚秋江，俗眼过几多所忽。\n风霜锻炼愈坚重，怒浪喷激不可没。\n富春山人好尚古，见此便以作吾物。\n镌镵牵挽置庭下，犀角鲸牙蛟蜃骨。\n精金凝滑露筋膂，老玉磥砢开窍窟。\n狂螭奔拏势夭矫，猛兕抟生气蓬勃。\n山人夸我谓如此，欲我诗之惭拙讷。\n何当走到山人家，抚月摩烟观突兀。",
        "dynasty": "宋",
        "collection_info": null
    },
    {
        "uuid": "13f43fd13b033f2f4f7fc3d3c058f418",
        "title": "平云阁偶作",
        "author": "文同",
        "content": "陵阳郡事全稀少，懒守长赢半日闲。\n晚后须来上高阁，就中无厌是云山。",
        "dynasty": "宋",
        "collection_info": null
    },
    {
        "uuid": "7404b1ffc805bbb56a3d44d80551c05d",
        "title": "闻陈山人定命丹成试以诗乞",
        "author": "文同",
        "content": "水火相交养大还，已闻神汞满炉干。\n彘肪谷漆寻常得，敢服灵丹二万丸。",
        "dynasty": "宋",
        "collection_info": null
    },
    {
        "uuid": "134508ceeeda42aef461dc634c4e24a3",
        "title": "厌虫",
        "author": "文同",
        "content": "月出松坞明，露下莲塘清。\n今宵好风色，独绕林下行。\n百虫尔胡为，啧啧饶秋声。\n求静不能得，我诗何由成。",
        "dynasty": "宋",
        "collection_info": null
    },
    {
        "uuid": "ec62398f11c904b77f7069731d09e828",
        "title": "新晴山月",
        "author": "文同",
        "content": "高松漏疏月，落影如画地。\n徘徊爱其下，及久不能寐。\n怯风池荷卷，病雨山果坠。\n谁伴予苦吟，满林啼络纬。",
        "dynasty": "宋",
        "collection_info": null
    },
    {
        "uuid": "09a50088a8c8f0b30b6c50edab95116e",
        "title": "送尧夫二章  其一",
        "author": "文同",
        "content": "有志深沉定，无心出处同。\n庙堂应为国，台省復还公。\n肖似家声重，端方士论雄。\n上如留左右，风采壮朝中。",
        "dynasty": "宋",
        "collection_info": null
    },
    {
        "uuid": "6902d973c7affebb099fa18270c5d89c",
        "title": "送尧夫二章  其二",
        "author": "文同",
        "content": "欲与民为利，先求正所妨。\n纷更初下议，旁午遂交章。\n不尔毛安傅，其如体自伤。\n西南余弊在，归为对明光。",
        "dynasty": "宋",
        "collection_info": null
    },
    {
        "uuid": "d9481976a74831fa2a434b423c9d5e1e",
        "title": "秋日田家",
        "author": "文同",
        "content": "淘漉沟源筑野塘，满坡烟草卧牛羊。\n今年且喜输官办，豆荚繁多粟穗长。",
        "dynasty": "宋",
        "collection_info": null
    },
    {
        "uuid": "6743e300a5799ed10e4d6cfc4b7834bd",
        "title": "和吴龙图韵五首 二色芙蓉",
        "author": "文同",
        "content": "蜀国芙蓉名二色，重阳前后始盈枝。\n画调粉笔分妆处，绣引红针间刺时。\n落晚自怜窥露沼，忍寒谁念倚霜篱。\n主人日有西园客，得尔方于劝酒宜。",
        "dynasty": "宋",
        "collection_info": null
    },
    {
        "uuid": "65bf93dffd20eae4d237528e806ce0e0",
        "title": "和吴龙图韵五首 洗竹",
        "author": "文同",
        "content": "斤斧从来到此稀，为撩疏密绕藩篱。\n已繁不用饶新笋，纵碍何妨惜旧枝。\n风外清音闻曲阁，月中寒影下方池。\n想公日在琅玕径，正是棠阴讼少时。",
        "dynasty": "宋",
        "collection_info": null
    },
    {
        "uuid": "3be85f7930796c21fdfb126d3abaed2f",
        "title": "和吴龙图韵五首 明堂肆赦不得预观感而成诗",
        "author": "文同",
        "content": "季秋阳馆事严禋，能飨洪惟上至仁。\n游庙衣冠参帝坐，侍祠簪佩俨星辰。\n欢声被宇和于律，协气流天蔼若春。\n即见陪銮千万祀，岂长如此在遐垠。",
        "dynasty": "宋",
        "collection_info": null
    },
    {
        "uuid": "0f2783d4a1432b12eddc3476b702eaa0",
        "title": "和吴龙图韵五首 经史阁",
        "author": "文同",
        "content": "自持金节此为州，小善何尝不见收。\n更起丽谯连石室，盛藏缣帙拟蓬丘。\n师延旧德皆高谊，士集他邦尽久留。\n当念河南嚮儒意，莫教弦诵少时休。",
        "dynasty": "宋",
        "collection_info": null
    },
    {
        "uuid": "f40507c48b2983953e9dd1cb7454e56a",
        "title": "和吴龙图韵五首 有怀致政景仁侍郎",
        "author": "文同",
        "content": "一生名籍占风流，为识庄环可自由。\n几杖未销容早退，庙堂将近肯中休。\n有人把酒思高节，何处挥毫咏素秋。\n故国岷峨最佳绝，几时归伴赤松游。",
        "dynasty": "宋",
        "collection_info": null
    },
    {
        "uuid": "bda826712693ad2d92c8f4bbda7a9219",
        "title": "吴公惠酒因谢",
        "author": "文同",
        "content": "山城物色正严冬，梅放长梢露小红。\n破萼未深聊敌雪，收香不密任随风。\n尽教插满金钗上，休管吹残玉笛中。\n须至开筵召佳客，为公连夜赏郫筒。",
        "dynasty": "宋",
        "collection_info": null
    },
    {
        "uuid": "0fca57b46ad49d00018092f5c6299c5e",
        "title": "登陵阳云山阁寄上吴尹",
        "author": "文同",
        "content": "云山高阁倚危墙，晚意无穷在渺茫。\n极望不知云几许，满空惟见雁交相。\n与谁把酒邀明月，独自吟诗到夕阳。\n因念平台有佳兴，邹生枚叟奉梁王。",
        "dynasty": "宋",
        "collection_info": null
    },
    {
        "uuid": "1b222d2a2f5991c24f5572ff1a282796",
        "title": "和寄白圣均",
        "author": "文同",
        "content": "年来双鬓已丝丝，头角低摧羽翼垂。\n无命不穷常自笑，有谋皆拙敢求知。\n荣途谩说居三馆，僻郡还甘守一麾。\n頼是山城好风物，不能逢子共吟诗。",
        "dynasty": "宋",
        "collection_info": null
    },
    {
        "uuid": "42384abb808fc992cda8e9341d2c1ad7",
        "title": "和提刑郎中阅兵之什",
        "author": "文同",
        "content": "晓营金革列周遭，大纛长牙拥帐高。\n虎豹用韬传妙略，龙蛇供阵役群豪。\n言初抚处如萧纩，恩尽均时若楚醪。\n敢谓施行剪诸盗，亡之纔比一牛毛。",
        "dynasty": "宋",
        "collection_info": null
    },
    {
        "uuid": "4e8adfe038e382b663bbd2d7daface2b",
        "title": "晚坐山亭口占",
        "author": "文同",
        "content": "岭上生来月似磨，岩前断去云如削。\n遥闻褐吏叩高林，应是雷公催采药。",
        "dynasty": "宋",
        "collection_info": null
    },
    {
        "uuid": "fde9147b2cf4616c2a3692e81f675f97",
        "title": "送王晦叔",
        "author": "文同",
        "content": "岂无旧德为清望，亦有彊亲在要流。\n班簿至今纔博士，郡书犹自许诸侯。\n贫甘远宦冰盈腹，老忆高堂雪满头。\n不恃交期便求去，趁归春圃奉兰羞。",
        "dynasty": "宋",
        "collection_info": null
    },
    {
        "uuid": "328d7cebc2eb0f15ee635da8a767d929",
        "title": "重送  其一",
        "author": "文同",
        "content": "一生自守至如此，惟道外皆非所亲。\n顾己通塞尽有命，是身可忍求因人。",
        "dynasty": "宋",
        "collection_info": null
    },
    {
        "uuid": "3e27b34a9ecd460f4be82d56b2be584e",
        "title": "重送  其二",
        "author": "文同",
        "content": "燕尾归艎正稳，鸭头春水方深。\n不得同摇楚棹，与君齐到山阴。",
        "dynasty": "宋",
        "collection_info": null
    },
    {
        "uuid": "7999ca30c9cf7d34491142a761cfbff4",
        "title": "登山亭",
        "author": "文同",
        "content": "登临平楚外，徙倚夕阳间。\n归鸟乱飞叶，暮云凝远山。\n行知筋力倦，愁欲鬓毛斑。\n坐久成搔首，疏慵好强颜。",
        "dynasty": "宋",
        "collection_info": null
    },
    {
        "uuid": "3e52e7a23251dfb51c2b4ab5ccd86183",
        "title": "文领相仍意虑烦浊聊携野策独访山园因睹霜柏亭残梅忆公向时有诗酒之惠感物成诗缮写拜呈知府龙图谏议吴公",
        "author": "文同",
        "content": "昨日梅开饮公酒，今朝梅谢念公诗。\n眼前光景急如水，案上簿书棼若丝。\n且试辍忙来此地，可怜遗恨满残枝。\n西园想已成青实，敢问调羹去几时。",
        "dynasty": "宋",
        "collection_info": null
    },
    {
        "uuid": "58ac818801256d54e4aee64ee59831d7",
        "title": "依韵和张推官元夕",
        "author": "文同",
        "content": "山郡上元荣乐事，大开金地作遨场。\n烟云向晓谁教霁，灯烛乘春自有香。\n紫陌荧煌随步远，綵棚佳丽斗眉长。\n游人莫惜酬高直，买取银蟾一寸光。",
        "dynasty": "宋",
        "collection_info": null
    },
    {
        "uuid": "da6262a7f35027e66b2dd68a03301527",
        "title": "小阁戏书",
        "author": "文同",
        "content": "闲揭新刊集，时装旧窨香。\n还如到茂灌，无物在床旁。",
        "dynasty": "宋",
        "collection_info": null
    },
    {
        "uuid": "eb175e827d6cebb55ea0e4da76013ef0",
        "title": "伐枯株",
        "author": "文同",
        "content": "层崖垂空石壁牢，上有大木百丈高。\n古荔全身裹铁甲，顽姜满腹铺金毛。\n空根老蟒露拥肿，曲枿怪𪀢争呼嗥。\n一朝壮士挥巨斧，无限随死蓬与蒿。",
        "dynasty": "宋",
        "collection_info": null
    },
    {
        "uuid": "7790c6b497205bc44679be688c02c14d",
        "title": "可笑口号  其一",
        "author": "文同",
        "content": "可笑庭前小儿女，栽盆贮水种浮萍。\n不知何处闻人说，一夜一根生七茎。",
        "dynasty": "宋",
        "collection_info": null
    },
    {
        "uuid": "c52f170a2238fb09a8e11f23762e7369",
        "title": "可笑口号  其二",
        "author": "文同",
        "content": "可笑陵阳太守家，闲无一事只栽花。\n已开渐落并纔发，长作亭中五色霞。",
        "dynasty": "宋",
        "collection_info": null
    },
    {
        "uuid": "e2fb5f9eb45178656bfab576e2590348",
        "title": "可笑口号  其三",
        "author": "文同",
        "content": "可笑此公何太惑，读书写字到三更。\n也知学得终无用，自肯辛勤比后生。",
        "dynasty": "宋",
        "collection_info": null
    },
    {
        "uuid": "08f87c031e16d3e88209c860efde35a8",
        "title": "可笑口号  其四",
        "author": "文同",
        "content": "可笑生平事迂阔，向人不肯强云云。\n到头官职难迁转，一似城南萧次君。",
        "dynasty": "宋",
        "collection_info": null
    },
    {
        "uuid": "3da4a49a30f34b515ac44368a836c98a",
        "title": "可笑口号  其五",
        "author": "文同",
        "content": "可笑为官太徼幸，养愚藏拙在深山。\n君看处置繁难者，日夜经营心不闲。",
        "dynasty": "宋",
        "collection_info": null
    },
    {
        "uuid": "da9b25ae1713532baf0870eeaa15ef12",
        "title": "可笑口号  其六",
        "author": "文同",
        "content": "可笑儿孙亦满眼，朝朝庭下立参差。\n谓言饱读诗书去，憔悴如翁亦好为。",
        "dynasty": "宋",
        "collection_info": null
    },
    {
        "uuid": "c7b3d7fb4ddd6471ac612304fab712e8",
        "title": "可笑口号  其七",
        "author": "文同",
        "content": "可笑山州为刺史，寂寥都不似川城。\n若无书籍兼图画，便不教人白髪生。",
        "dynasty": "宋",
        "collection_info": null
    },
    {
        "uuid": "d447a3d05b2ef33f3e1304ae37e9c197",
        "title": "近日",
        "author": "文同",
        "content": "近日簿书全简少，吏人惟趁两衙休。\n归来便只寻冠屦，遶遍林亭山上头。",
        "dynasty": "宋",
        "collection_info": null
    },
    {
        "uuid": "dcaaaedf1b86a0cc7c01be82e25ec0a7",
        "title": "送知府吴龙图",
        "author": "文同",
        "content": "国初已来治蜀者，处置尽自乖崖公。\n当时奏使便宜敕，不与天下州府同。\n行之已及八十载，姦宄消伏谁之功。\n因循至此渐抏敝，有未晓者时相攻。\n鞭笞小罪亦检察，不许略出常科中。\n下民知之颇不惧，州县往往藏群凶。\n侧身敛足未动者，实以累朝恩泽隆。\n公之初来蜀人喜，慈爱旧熟民情通。\n众心欢然耻犯法，捄药浮薄归醇醲。\n尽将约束付僚吏，兴起学校还文翁。\n二年美化极沾洽，远近循服如偃风。\n上将归公问谁代，当使间作如笙镛。\n遂求元老得青社，其人廊庙之宗工。\n往年镇抚有异绩，大旆再遣来于东。\n公今与之合符去，到必奉诏参夔龙。\n大资旧德固无虑，剖判自出其心胸。\n所忧厥后嗣之者，忠定良法还如空。\n养顽活狡作渊薮，不免剪殄烦兴戎。\n同之愤懑久填臆，言贱不得通九重。\n愿公上殿起居罢，第一用此闻宸聪。",
        "dynasty": "宋",
        "collection_info": null
    },
    {
        "uuid": "e4653aab028d4b854fde9fc546c7922f",
        "title": "送通判喻郎中",
        "author": "文同",
        "content": "前年为郡得陵时，不谓其州陋如此。\n萧条官宇岩岭上，零落民家坑谷裏。\n西城初入已可厌，窃谓岂堪余所止。\n幸逢之彦倅郡事，日月渐深殊可喜。\n予之所禀至迂谬，君亦恬然尤自委。\n每来聚议一朝罢，各去掩门归隠几。\n虽然有时亦为会，此事可知谁得已。\n酒肴粗粝妓乐可，况復譊譊满公使。\n惟于试茶并看画，以此过从不知几。\n幕中有客乃佳士，爱遣高谈听亹亹。\n如斯共处五百日，索寞情怀未尝起。\n君今官满忽先去，撩动予愁安可柅。\n英溪长亭一挥手，自此吴蜀五千里。\n谓言川江会北固，中亦有船多上水。\n愿君因出到金山，遇此莫忘批纸尾。",
        "dynasty": "宋",
        "collection_info": null
    },
    {
        "uuid": "d77965ff420b28e5d0e8c54a1fe04763",
        "title": "送通判喻郎中  其一",
        "author": "文同",
        "content": "晴霞照西城，漠漠卷宿雾。\n高空缭危磴，此乃君去路。\n吴蜀向万里，上马初一步。\n莫言道途远，况已嗟久寓。\n今兹有行色，便可到北固。\n长亭聊把手，几日更逢遇。\n不敢醉君酒，君意实急遽。\n惟是送君心，相随亦东骛。",
        "dynasty": "宋",
        "collection_info": null
    },
    {
        "uuid": "4e13972b332ccc9e73dba4fefbd08296",
        "title": "送通判喻郎中  其二",
        "author": "文同",
        "content": "群居五百日，日日如初见。\n一日忽远别，能不成怆恋。\n人生三万日，光景若激箭。\n何苦于其间，喜愠费颜面。\n兹缘胜心在，胸内每交战。\n既欲多上人，计校须自衒。\n于事固无补，在己亦非便。\n仕路繁此徒，可谓丈夫贱。\n爱君性浑厚，殊不与时变。\n相共为此州，敢说皆尽善。\n何尝分彼此，惟务乃职办。\n所以将二年，无有长短辨。\n为人倘如此，所至復何患。\n官满去还台，岂能忘眷眷。\n阳关调虽苦，且尽西城宴。\n问君到京国，几月方下汴。\n予亦想是时，移守至梁甸。\n佳音幸见及，西南足邮传。",
        "dynasty": "宋",
        "collection_info": null
    },
    {
        "uuid": "3a14ca42c58b66b674784eb36a7000d7",
        "title": "山城秋日野望感事书怀诗五章呈吴龙图  其一",
        "author": "文同",
        "content": "原隰萧条草木衰，倚风浑类楚人悲。\n便成孤愤终何事，且寄遥怀对此时。\n千里暝阴云杳霭，一川寒影雁参差。\n登临自不宜羁旅，更敢凭高剩作诗。",
        "dynasty": "宋",
        "collection_info": null
    },
    {
        "uuid": "ce0362ffa7c7018809e92b9fdc7715b1",
        "title": "山城秋日野望感事书怀诗五章呈吴龙图  其二",
        "author": "文同",
        "content": "已是秋阴更夕曛，乱山高下起寒云。\n危楼愿见客何处，远笛不知人厌闻。\n身外流年波渺渺，眼前生事叶纷纷。\n此愁万斛谁量得，直为重拈庾信文。",
        "dynasty": "宋",
        "collection_info": null
    },
    {
        "uuid": "bbff43c268ce416ff6609793fca7a858",
        "title": "山城秋日野望感事书怀诗五章呈吴龙图  其三",
        "author": "文同",
        "content": "才力虽难敌楚骚，赋诗常亦在秋多。\n自然野思元无限，不尔闲愁可奈何。\n要路故人皆废忘，偏州佳客少经过。\n明时且为贪荣禄，岂学湘纍便九歌。",
        "dynasty": "宋",
        "collection_info": null
    },
    {
        "uuid": "b85d85d5cbaeca9d0fa144ad502437f3",
        "title": "山城秋日野望感事书怀诗五章呈吴龙图  其四",
        "author": "文同",
        "content": "岩谷雨余生晚烟，高城危阁坐萧然。\n侧身仕路本谁使，回首家山空自怜。\n远信断来从过雁，苦吟多后敌鸣蝉。\n郡斋有客唯庄叟，常与高谭内外篇。",
        "dynasty": "宋",
        "collection_info": null
    },
    {
        "uuid": "9ff606d3c9a0045944f5bb2d4d992c7e",
        "title": "山城秋日野望感事书怀诗五章呈吴龙图  其五",
        "author": "文同",
        "content": "早是蓬山预校雠，起居常赴殿东头。\n鹓鸾拥陛联簪笏，日月开天拜冕旒。\n一出光阴销远郡，两形篇什咏清秋。\n有人更在杨庄上，文似相如肯见休。",
        "dynasty": "宋",
        "collection_info": null
    },
    {
        "uuid": "cebf9456a1a00b34d52cdd7e3cd4f023",
        "title": "东丘老人",
        "author": "文同",
        "content": "东丘老人眉有毫，皮肉光润牙齿牢。\n自云新年九十九，鬚髪白者无一毛。\n问之吾术本无有，咽津纳息徒嘈嘈。\n莫将元气佐喜怒，自然所得春秋高。\n吾尝行之五十载，此事至易曾不劳。\n饮之以酒谢使去，手足轻利如猿猱。\n尝闻唐人柳公度，八十许岁精力豪。\n其言与人亦如此，老人无乃斯人曹。",
        "dynasty": "宋",
        "collection_info": null
    },
    {
        "uuid": "25970ca785a4e52b7761fc1b3393bf54",
        "title": "送坚甫同年  其一",
        "author": "文同",
        "content": "坚甫神太清，不谓久流落。\n别来二十载，论议转深博。\n其中富所有，种道以文穫。\n铺张讲治乱，破若劲弩彍。\n众人诮青衫，可笑俗眼薄。\n兰筋隠瘦骨，垂耳受羁络。\n拳挛喙拄地，过者无伯乐。\n去蜀持底归，雄藁满坏橐。\n朝辞玉垒关，暮上石柜阁。\n知子者云谁，独我怀抱恶。",
        "dynasty": "宋",
        "collection_info": null
    },
    {
        "uuid": "bcd3cd8aaa966221a89503e2a3e298df",
        "title": "送坚甫同年  其二",
        "author": "文同",
        "content": "得数常奇懒下筹，肯来荒徼治纍囚。\n三年笑别浙江远，万里吟归岷岭秋。\n赵壹囊空常骯脏，虞卿书就愈穷愁。\n跖香回臭都休问，未有林泉且宦游。",
        "dynasty": "宋",
        "collection_info": null
    },
    {
        "uuid": "b17db13e940864d2383e9d29f651cc1a",
        "title": "送坚甫同年  其三",
        "author": "文同",
        "content": "春深行剑栈，羡子此时归。\n照日江浮马，迎风花聚衣。\n下程家累省，对景俗题稀。\n若遇西来客，书言不可违。",
        "dynasty": "宋",
        "collection_info": null
    },
    {
        "uuid": "0d9210c86a5a7e6732986b8573dee288",
        "title": "送坚甫同年  其四",
        "author": "文同",
        "content": "春风吹雪满西窗，此夜无人对酒缸。\n若到杭州见苏子，为言常梦过松江。",
        "dynasty": "宋",
        "collection_info": null
    },
    {
        "uuid": "850d7fdcc0b45f900757817a8012549b",
        "title": "送坚甫同年  其五",
        "author": "文同",
        "content": "华亭有珍禽，毛丰而骨细。\n他日上隋渠，为我致清唳。",
        "dynasty": "宋",
        "collection_info": null
    },
    {
        "uuid": "41385393bd3192f2f6e7c9c1d172a4fa",
        "title": "送李道士归",
        "author": "文同",
        "content": "先生状貌古，瘦健若老鹤。\n秋风唳清霄，寒响满寥廓。\n一腹冰雪词，勿为俗人作。\n便可住鹅池，干死守岩壑。",
        "dynasty": "宋",
        "collection_info": null
    },
    {
        "uuid": "1d2d47862fb182b740e7b4afd7d48ddd",
        "title": "师厚还朝",
        "author": "文同",
        "content": "闻公之名三十年，常恨与公不相值。\n岂期今乃出门下，每一见公心自醉。\n词章豪荡已难敌，辨论注射尤可畏。\n咨询故事要蒋乂，讲正大体须贾谊。\n荆山拾玉抵干鹊，虞坂装盐压良骥。\n用人最忌非所宜，愿莫使公嗟俗吏。",
        "dynasty": "宋",
        "collection_info": null
    },
    {
        "uuid": "b04cbd6139b2791fcf092e67b528709c",
        "title": "牵牛织女",
        "author": "文同",
        "content": "桂阳有仙人，姓成名武丁。\n胡为堕人世，人惟识其形。\n一日语其弟，吾将返青冥。\n乃曰此七夕，上天呼群灵。\n织女欲渡河，暂诣牵牛星。\n诸仙尽还宫，天路罗云軿。\n吾亦向祈召，当往不得停。\n弟问何时还，答云三千龄。\n明日失丁在，恍惚迷所经。\n后世凡此节，儿女喧家庭。\n纵横具鍼缕，花果排甘馨。\n贪巧但云得，欲寐曾莫宁。\n俗尚每怪妄，吾言谁见听。",
        "dynasty": "宋",
        "collection_info": null
    },
    {
        "uuid": "701294ee944e58e903cb5a37a2bcb728",
        "title": "金凤花",
        "author": "文同",
        "content": "花有金凤为小丛，秋色已深方盛发。\n英英秀质实具体，文采烂然无少缺。\n纤茎翩翩翠影动，红白纷乱如点缬。\n谁云脆弱易飘堕，自卵至翼亦数月。\n美人形相欲摹画，巧不得施暂自拙。\n铺茸剪綵转难似，只把长条恣穿结。\n眼前草木尽零落，怜尔开于此时节。\n常疑一如小儿花，性命所繫不忍折。\n君不见昨夜雨，今朝风，一队惊飞返丹穴。",
        "dynasty": "宋",
        "collection_info": null
    },
    {
        "uuid": "cf0df95b21b46a73dd77bef79ab1229d",
        "title": "亭前高柏",
        "author": "文同",
        "content": "石田硗硗地力燥，谁种双柏已高大。\n长材夭矫堪巨栋，老顶萦纡若层盖。\n雪下孔翠寒不起，风中笙簧清可爱。\n菟丝幸好求女萝，莫倚纤柔欲无頼。",
        "dynasty": "宋",
        "collection_info": null
    },
    {
        "uuid": "325df842fd5cfbd0c69616b49646f3c4",
        "title": "凌霄附柏",
        "author": "文同",
        "content": "古柏苍苍高入云，凌霄万朵拥其身。\n有如巨君染须髪，新娶杜陵佳丽人。",
        "dynasty": "宋",
        "collection_info": null
    },
    {
        "uuid": "9d471e373a357bd5fd950a9e0489dbed",
        "title": "谢黄森惠诗并草书",
        "author": "文同",
        "content": "南䣢黄夫子，生平气凛然。\n吟诗旧有癖，写字近方颠。\n可惜空山老，须为后世传。\n兰溪修禊否，愿续永和年。",
        "dynasty": "宋",
        "collection_info": null
    },
    {
        "uuid": "9011530da75109eaf42e371c67de773d",
        "title": "东斋闷书",
        "author": "文同",
        "content": "读书已无效，何用转劳苦。\n闲斋幸无事，日共古人语。\n古人议论好，善恶皆有补。\n舍此欲奚为，惟应睡满午。",
        "dynasty": "宋",
        "collection_info": null
    },
    {
        "uuid": "2ec9e6009f0402f0460a75fe991ec76c",
        "title": "寒食感事呈同官",
        "author": "文同",
        "content": "三月八日值寒食，阴霾蔽空不肯收。\n北园花木殊未动，到处哭雨惟鸣鸠。\n吾曹可怜爱薄宦，甘此寂寞来山州。\n酒肴有无更莫问，逢遇相与清谈休。",
        "dynasty": "宋",
        "collection_info": null
    },
    {
        "uuid": "ee8f4247734e3cdf34662e06cd1488e5",
        "title": "惜杏",
        "author": "文同",
        "content": "北园山杏皆高株，新枝放花如点酥。\n早来其间有啼鸟，儿女尽识名提壶。\n急教取酒对之饮，满头乱插红模糊。\n可怜后日再来此，定见随风如锦铺。",
        "dynasty": "宋",
        "collection_info": null
    },
    {
        "uuid": "fcbb16e8c82ff829d3cbffa1ba77a1d1",
        "title": "读蒋都官画像记",
        "author": "文同",
        "content": "闻昔妖氛满巴蜀，所临州县偃如风。\n其城陷者尽从贼，以义死之惟有公。\n节与岷山高莫敌，名随皁水注无穷。\n兰台秉笔今谁氏，舍此何由壮史功。",
        "dynasty": "宋",
        "collection_info": null
    },
    {
        "uuid": "d064410e11d076893306a847c4df9892",
        "title": "题黎公照序训堂",
        "author": "文同",
        "content": "常爱三峨临古郡，君之别业在其城。\n近营大第当高处，更起新堂立美名。\n满外江山皆秀绝，入中文史自纵横。\n如何置得乌尤住，相与谈经过此生。",
        "dynasty": "宋",
        "collection_info": null
    },
    {
        "uuid": "80fb530a7acca8d1c2e3cccb622a8ede",
        "title": "朝阳亭",
        "author": "文同",
        "content": "峨峨乎守居，已与前峰对。\n朝阳乃危榭，更在守居外。\n烟云一川满，林麓三山会。\n近槛有胡床，无忘傲公退。",
        "dynasty": "宋",
        "collection_info": null
    },
    {
        "uuid": "12fad9338ba32c7e5b6dede462557022",
        "title": "观风阁",
        "author": "文同",
        "content": "危阁覆高林，晚步聊徙倚。\n东南两峰断，空阔见万里。\n茫茫落霞外，苒苒孤烟裏。\n忽暗识归云，乍明知积水。\n风从半天下，月向平地起。\n夜久殊未还，峨冠露盈几。",
        "dynasty": "宋",
        "collection_info": null
    },
    {
        "uuid": "bcd087bd72c348677057a84d8bc8fcbe",
        "title": "山池",
        "author": "文同",
        "content": "偪侧苍苔地，𠇗邪白石池。\n数枝红菡萏，几尺碧涟漪。\n鱼鳖争香饵，儿童簇钓丝。\n爱来芳荫下，每日日西时。",
        "dynasty": "宋",
        "collection_info": null
    },
    {
        "uuid": "30850f95810f5817fb2c6913e817ba2b",
        "title": "忆西湖旧游",
        "author": "文同",
        "content": "西湖晴碧晚溶溶，与客常来坐好风。\n记得有人歌小玉，月明犹在画船中。",
        "dynasty": "宋",
        "collection_info": null
    },
    {
        "uuid": "18eab23ddd69443de43628bbd5d1fbb3",
        "title": "再送师厚",
        "author": "文同",
        "content": "久使西南此召还，鹿头东去渐云山。\n莫嫌策马经烧栈，正好题诗到散关。\n财利文书犹络绎，边防田地已朱殷。\n奇谋不吐将何用，况是归临咫尺颜。",
        "dynasty": "宋",
        "collection_info": null
    },
    {
        "uuid": "d0f4d6f81d30f0569f7740a9728873a1",
        "title": "平云阁观雨",
        "author": "文同",
        "content": "黑云漆天雷破地，风卷雷射雨倾泻。\n喷崖倒壑恣颓荡，咫尺不可辨牛马。\n鷄豚已见逐高浪，禾稻应须没平野。\n莫言鱼鳖走堂厨，且看泥沙漫屋瓦。",
        "dynasty": "宋",
        "collection_info": null
    },
    {
        "uuid": "8a0ec3e92e9b19ef7b34c231dd7e7578",
        "title": "不雨",
        "author": "文同",
        "content": "陵阳官居遇久旱，发喘浑如起新病。\n已惊赤日晨可畏，更恨炎风午尤盛。\n徒嗟禾黍尽焦落，无奈蝇虻转豪横。\n安得神龙驾九霄，大霔满倾如倒井。",
        "dynasty": "宋",
        "collection_info": null
    },
    {
        "uuid": "65b9ea3d29d841c367089a8d2d503139",
        "title": "久雨",
        "author": "文同",
        "content": "寒鸠劬劬屋上鸣，欲使此雨何时晴。\n山中有客抱幽鬰，日日起望东方明。\n今朝晚霞发光焰，喜极再拜当西楹。\n须臾云阴又蒙没，遣我涕泪流沾缨。",
        "dynasty": "宋",
        "collection_info": null
    },
    {
        "uuid": "f56a09d3bae73ce5e0f093e68649f8be",
        "title": "山园",
        "author": "文同",
        "content": "久雨无所适，新晴步山园。\n西风满高林，败叶惊已翻。\n时节急如此，世事安可论。\n夜归灯下吟，寒虫伴幽喧。",
        "dynasty": "宋",
        "collection_info": null
    },
    {
        "uuid": "84697752854efacaa47596ed391e0dfa",
        "title": "石泉",
        "author": "文同",
        "content": "俨俨耸石壁，拆穴中流泉。\n断崖散激激，曲窦藏涓涓。\n蓄润活古藓，烝虚发晴烟。\n时怀一勺惠，使我心泠然。",
        "dynasty": "宋",
        "collection_info": null
    },
    {
        "uuid": "16f0f60d68deb7ac9dcdde45cc58a2e3",
        "title": "史少讷见许江豚未得以诗戏",
        "author": "文同",
        "content": "霜重水落岸有冰，江豚乘寒弄晴日。\n摇波拍浪乍群起，尾厚喙长鬐鬣赤。\n鱼人清晓横巨舟，一举大网凡数头。\n想君盘筯已厌足，何不略遣来陵州。",
        "dynasty": "宋",
        "collection_info": null
    },
    {
        "uuid": "3d767103ed976ffa3031568f59cfe156",
        "title": "北园梨花",
        "author": "文同",
        "content": "寒食北园春已深，梨花满枝雪围遍。\n清香每向风外得，秀艷应难月中见。\n苦嫌桃李共妖冶，多谢松篁相葱蒨。\n黄鹂紫燕莫过从，时有一声拖白练。",
        "dynasty": "宋",
        "collection_info": null
    },
    {
        "uuid": "17651543cdd8357629cb19276f069e1c",
        "title": "华山  其一",
        "author": "文同",
        "content": "岩头漠漠卫卿云，谷口纷纷张楷雾。\n安得鈎梯上石龟，欲看明星洗头处。",
        "dynasty": "宋",
        "collection_info": null
    },
    {
        "uuid": "e44007c6ebb8ca1bb5ab1a2d1ac15d06",
        "title": "华山  其二",
        "author": "文同",
        "content": "石莲峨峨横紫霄，中泻万丈银河水。\n安得大箭长八尺，欲与天神博于此。",
        "dynasty": "宋",
        "collection_info": null
    },
    {
        "uuid": "d0905db596ad5b72b5e9f337179fb175",
        "title": "黄崖洞",
        "author": "文同",
        "content": "黄崖大洞埋古云，入去所履平如席。\n其中玉髓尽可餐，只恐归来变为石。",
        "dynasty": "宋",
        "collection_info": null
    },
    {
        "uuid": "0d1f5455bcfe3c0775fca7115452c10e",
        "title": "师鲁推官惠甘蔗戏谢",
        "author": "文同",
        "content": "满节甘滋渗齿寒，醍醐谁与酿琅玕。\n不知佳境何时入，试似前人取倒餐。",
        "dynasty": "宋",
        "collection_info": null
    },
    {
        "uuid": "ba583dd9429ae07f6a2fed67171aba29",
        "title": "寄呈温江安寺丞",
        "author": "文同",
        "content": "高崖古驿荒凉甚，过客何尝住久之。\n独有门边君写处，每来无不读多时。",
        "dynasty": "宋",
        "collection_info": null
    },
    {
        "uuid": "92785a0cf09eddf82f32502066b4424b",
        "title": "嘲任昉",
        "author": "文同",
        "content": "幸自文章亦可怜，不消一事已为贤。\n何如却逐虫儿去，忍耻更来王亮前。",
        "dynasty": "宋",
        "collection_info": null
    },
    {
        "uuid": "5c71deb865ab601833d4b3986fa9c53d",
        "title": "袁术",
        "author": "文同",
        "content": "四代司空倚世劳，可嗟不肖事姦豪。\n妄云名字与谶合，直欲起应当涂高。",
        "dynasty": "宋",
        "collection_info": null
    },
    {
        "uuid": "79d3cb91b4c33ec3af6a3036cdb37946",
        "title": "偶成",
        "author": "文同",
        "content": "僻陋为州耻不才，偃然空见两星回。\n祇应归举谣言日，三府诸君口尽枚。",
        "dynasty": "宋",
        "collection_info": null
    },
    {
        "uuid": "7e599abb9ee80da588ab447218964640",
        "title": "即事",
        "author": "文同",
        "content": "公礼欲下格，具观人所存。\n须知范孟博，岂肯伏陈蕃。",
        "dynasty": "宋",
        "collection_info": null
    },
    {
        "uuid": "eb1df12952efb628a9a3166b891bfd4b",
        "title": "薄命女",
        "author": "文同",
        "content": "夭夭东邻姝，艷色如春柔。\n去嫁不得偶，罗衣空自羞。\n轻埃掩菱花，不分铅华休。\n回首视庸奴，寂寞还卷收。",
        "dynasty": "宋",
        "collection_info": null
    },
    {
        "uuid": "3862ba281ebb51d9f698bfc25f65f75d",
        "title": "子平寄惠希夷陈先生服唐福山药方因戏作杂言谢之",
        "author": "文同",
        "content": "蜀江之东山色尽如赭，有道人云此是丹砂伏其下。\n烟云光润若洗濯，涧谷玲珑如刻画。\n我闻神仙草药不在凡土生，是中当有灵苗异卉之根茎。\n果然人言所出山芋为第一，西南诸郡有者皆虚名。\n就中唐福众称赏，肥实甘香天所养。\n有时岩头倒垂三尺壮士臂，忽然洞口直举一合仙人掌。\n土人入冬农事闲，千篝万锸来此山。\n可怜所鬻不甚贵，着价即售曾不悭。\n往年子瞻为余说，言君所部之内此物尤奇绝。\n后復寄书劝我当饵之，满纸亲题华岳先生诀。\n予因购之不惜钱，依方服饵将二年。\n其功神圣久乃觉，筋牢体溢支节坚。\n自问丹霄几时上，早生两翅教高扬。\n尘世如帤不可居，待看鸿蒙对云将。",
        "dynasty": "宋",
        "collection_info": null
    },
    {
        "uuid": "c963a3581dea6a063eb4d1fc757cd3d3",
        "title": "李太尉",
        "author": "文同",
        "content": "昏雺翳紫极，横霓势光大。\n妖威集凶冀，忍秽实中頼。\n姦铓日增剡，谁汝触取害。\n骄根愈自固，所植利孱昧。\n容容彼群辅，窜伏皆鼠辈。\n侧视况未敢，肯復形嘆慨。\n太尉汉中士，气引八极外。\n岌然处大麓，天下耸风采。\n自开煮餠祸，贼意已莫快。\n移书沥愤胆，语激益睚眦。\n罹冤卒用此，数与六九会。\n基兹被沈酷，燮免乃天贷。\n高忠揭万古，宇宙莫能载。\n垂晶耀简策，粪土视广戒。\n归来葬硗埆，祠冢兹俨在。\n宏垣敞深豁，巨木森晻暧。\n神灵皎如日，过者知再拜。\n同愚忝郡寄，公里曰境内。\n心期款举像，所顾官有碍。\n精衷託明酌，举手向东酹。",
        "dynasty": "宋",
        "collection_info": null
    },
    {
        "uuid": "8b51f33f0612fe5208f3660ab738173d",
        "title": "赵壹",
        "author": "文同",
        "content": "壹也本西县，状貌徒磊砢。\n其才固难得，行有所不可。\n世人讵能掩，而尔辄自我。\n既慾焉得刚，所守实未果。\n抵罪当至死，其中遂水火。\n一为人所活，上赋何琐琐。\n为文好讥駡，恶吻事掀簸。\n逢陟与规辈，次第滋尔祸。\n无成困乡里，倔僵老愈叵。\n何烦遣相视，器识自幺么。\n余因守汉中，作诗揭墓左。\n劝君莫学壹，学壹终坎轲。",
        "dynasty": "宋",
        "collection_info": null
    },
    {
        "uuid": "c9dfa9a9fd98637067cd7cf2ed65ffe7",
        "title": "张骞冢祠",
        "author": "文同",
        "content": "中梁山麓汉水滨，路侧有墓高嶙峋。\n丛祠蓊蔚蔽野雾，榜曰博望侯之神。\n当年宝币走绝域，此日鷄豚邀小民。\n君不见武帝甘心事远略，靡坏财力由斯人。",
        "dynasty": "宋",
        "collection_info": null
    },
    {
        "uuid": "a34dd2720b636a039c05b2e6ce4fab79",
        "title": "骆谷",
        "author": "文同",
        "content": "高峰偃蹇云崔嵬，层崖巨壑长峡开。\n龙蛇纵横虎豹乱，古栈朽裂埋深苔。\n行人侧足恐惧过，飞鸟敛翅哀鸣回。\n君不见德宗注意用姦慝，大驾从此苍黄来。",
        "dynasty": "宋",
        "collection_info": null
    },
    {
        "uuid": "f9ccf2fd4ec287fdf9735e2c4e4504b3",
        "title": "慈济院双楠",
        "author": "文同",
        "content": "双楠高耸绿氤氲，密叶长柯荫四邻。\n佛现宝幢经几劫，天开云帐待何人。\n护持必有诸贤圣，触犯宁无恶鬼神。\n付嘱寺僧常洒扫，莫令向下有纤尘。",
        "dynasty": "宋",
        "collection_info": null
    },
    {
        "uuid": "8f1905d9f99527e3993358c65024078f",
        "title": "观音院怪松",
        "author": "文同",
        "content": "怪松屡见无如此，每度来观说向僧。\n若遇风雷宜守护，恐生头角便飞腾。\n秋声遶殿随斋磬，夜影侵廊对佛灯。\n韦偃毕宏今不在，欲求人画有谁能。",
        "dynasty": "宋",
        "collection_info": null
    },
    {
        "uuid": "ba1bdcd3f91fd17ea7137cb607daa5e7",
        "title": "江原张景通善颂堂",
        "author": "文同",
        "content": "庭前云盖碧巉岩，堂上先生雪满髯。\n说药客来聊下榻，谒斋僧去便垂帘。\n种时法好花难谢，买处钱多石易添。\n子舍光荣身壮健，只将香火事华严。",
        "dynasty": "宋",
        "collection_info": null
    },
    {
        "uuid": "d729e3e0dc8ca56008b2d5645363d186",
        "title": "夏夕",
        "author": "文同",
        "content": "池馆萧然夜欲分，满林虫鸟寂无闻。\n风吹松子下如雨，月照荷花繁若云。\n泉作小滩声淅沥，笋成新竹气氤氲。\n清阴正覆吟诗石，更引高梧拂练裙。",
        "dynasty": "宋",
        "collection_info": null
    },
    {
        "uuid": "3bf2467d4ee4e64a7fd2bfde06f1d0d5",
        "title": "寄宇文公南",
        "author": "文同",
        "content": "彭泽长谣便归去，君辞曲水亦其徒。\n一官何藉五斗米，二子况皆千里驹。\n懒对俗人常答飒，厌闻时事但卢胡。\n从来绵竹多贤者，唯是杨雄识壮夫。",
        "dynasty": "宋",
        "collection_info": null
    },
    {
        "uuid": "714adacf4eed16f256dd024c39e7b241",
        "title": "北禅龙井",
        "author": "文同",
        "content": "城北神龙去几年，近日人言归旧止。\n澄潭沈沈不可近，百步之外毛骨起。\n今年兴元辄愆雨，众恳问龙求滴水。\n香烟纔上云满空，一夜滂沱遍千里。",
        "dynasty": "宋",
        "collection_info": null
    },
    {
        "uuid": "86166593b4b4ddd5df4aa057c3c4be0e",
        "title": "送潘司理秘校  其一",
        "author": "文同",
        "content": "已自多时赋式微，五峰佳景梦长飞。\n四年远地为官去，万里高堂喜客归。\n下马便呈新授敕，开箱争认旧缝衣。\n乡人觅次来相贺，莼菜鲈鱼正软肥。",
        "dynasty": "宋",
        "collection_info": null
    },
    {
        "uuid": "fe61954bb4024126507639b7aee227e7",
        "title": "送潘司理秘校  其二",
        "author": "文同",
        "content": "曲栈绕斜谷，鈎栏天际分。\n吟鞭摇岭月，倦枕拂溪云。\n好景不关俗，新诗皆属君。\n西南有归客，一一幸相闻。",
        "dynasty": "宋",
        "collection_info": null
    },
    {
        "uuid": "d7c00db1b2d2a81b39f6a3e17a19835a",
        "title": "收復河湟故地",
        "author": "文同",
        "content": "哑儿峡西山已尘，驮金辇帛无断群。\n河湟故疆尽收復，解辫厥角归如云。\n堂中玉带赐丞相，陇外金节酬将军。\n唐兵万里若日月，请作古今人未闻。",
        "dynasty": "宋",
        "collection_info": null
    },
    {
        "uuid": "72c9b6b319555d68052b5cb2cc6059a2",
        "title": "自斜谷第一堰泝舟上观石门两岸奇峰最为佳绝",
        "author": "文同",
        "content": "北风吹云落寒水，逆波刺船行五里。\n层峦夹空抱丛石，万剑侧脊翠烟起。\n草木枝叶自殊别，禽虫羽毛亦奇诡。\n安得鷄冠数棱田，便可诛茅此居止。",
        "dynasty": "宋",
        "collection_info": null
    },
    {
        "uuid": "e5608ddc44d0dd3ed1ebb898881e0f48",
        "title": "宿斗山奉真宫",
        "author": "文同",
        "content": "山形如斗势坡陀，魁枕杓携万尺高。\n近世无人知火枣，当年有客得蟠桃。\n灵蟾尚隠凝琼髓，神鹤常归堕玉毛。\n一夜杉松响天籁，满空疑是奏云璈。",
        "dynasty": "宋",
        "collection_info": null
    },
    {
        "uuid": "20ddd9a64bed791f2c58b5d6d9eeda1b",
        "title": "晴望汉川",
        "author": "文同",
        "content": "城头看雨霁，天地若新浴。\n晚容变云霞，秋意着草木。\n四时易迁改，万事苦迫促。\n旧山何日归，三径有松菊。",
        "dynasty": "宋",
        "collection_info": null
    },
    {
        "uuid": "91b41667afcd03563c975b20a512e681",
        "title": "清景堂",
        "author": "文同",
        "content": "公外捐尘虑，闲中见物情。\n蕉花红炬密，竹节粉环轻。\n燕泊帘鈎语，蜂寻笔架鸣。\n静能知此趣，吃吃笑劳生。",
        "dynasty": "宋",
        "collection_info": null
    },
    {
        "uuid": "c4935adb98c499f16024f128475441a5",
        "title": "梁山大雪",
        "author": "文同",
        "content": "严风吹屋鸣，向晓尤凛冽。\n应从北山上，一夜吹猛雪。\n幽人不能饮，身体冷如铁。\n空向龙具中，苦吟声不绝。",
        "dynasty": "宋",
        "collection_info": null
    },
    {
        "uuid": "4e066b1e30133b5149f142d67b801e5a",
        "title": "寄夏文州左藏佾  其一",
        "author": "文同",
        "content": "翩翩贵公子，佳誉本能文。\n大第辞京辇，高旌拥塞云。\n劝农唐刺史，养士汉将军。\n莫刻和戎誓，朝廷立功勋。",
        "dynasty": "宋",
        "collection_info": null
    },
    {
        "uuid": "f26f9304d3aea01491e7e52da915f492",
        "title": "寄夏文州左藏佾  其二",
        "author": "文同",
        "content": "寄语文州守，谋边想甚劳。\n封疆通鸟鼠，种落杂猿猱。\n甲马廉颇少，诗书郄縠高。\n当须办乃事，不用耻弓刀。",
        "dynasty": "宋",
        "collection_info": null
    },
    {
        "uuid": "a5ddbcc27673b64c792e0b30ecf5f805",
        "title": "狗溪迎湫祈雨辄应",
        "author": "文同",
        "content": "夏雨渴久矣，秋苗忧槁然。\n至诚通祝版，灵贶逐香烟。\n桐祓应无讼，囷仓定有年。\n曹公三大堰，一夜满民田。",
        "dynasty": "宋",
        "collection_info": null
    },
    {
        "uuid": "a43b73c1d40738b43908c3cd56204da3",
        "title": "晚兴",
        "author": "文同",
        "content": "众吏晚已散，西园常访寻。\n覆棋苔阁静，行药草桥深。\n草色晴承屐，松阴密洒襟。\n山蚿欲重赋，倚竹听清音。",
        "dynasty": "宋",
        "collection_info": null
    },
    {
        "uuid": "05ebb0cb4991d862cf6d35b2d722c00b",
        "title": "嘉川道中寄周正孺",
        "author": "文同",
        "content": "草木春深后，山川雨过时。\n清佳常满目，衰倦敢忘诗。\n好尚旧若此，飘零今比谁。\n争如画堂上，日日听新词。",
        "dynasty": "宋",
        "collection_info": null
    },
    {
        "uuid": "a0bb2a97b2c6fe9f329af21cfd0ef0cc",
        "title": "还李中舍奉使集",
        "author": "文同",
        "content": "奉使道中诗百首，古人遗落尽冥搜。\n自怜吴蜀佳山水，一夜灯前得遍游。",
        "dynasty": "宋",
        "collection_info": null
    },
    {
        "uuid": "06ea45082cca52e56ef7f030cb803e70",
        "title": "雪后寄景孺提刑",
        "author": "文同",
        "content": "云阴低重雪花繁，夹道欢谣引使轩。\n何处邮亭炼佳句，綵毫挥罢索清樽。",
        "dynasty": "宋",
        "collection_info": null
    },
    {
        "uuid": "f8efc786414c48bff72d3c1e183a865e",
        "title": "寄永兴吴龙图给事  其一",
        "author": "文同",
        "content": "高舂铃下索焚香，镂管纹笺发綵章。\n应在后园凉榭裏，玄霜仙帽紫霓裳。",
        "dynasty": "宋",
        "collection_info": null
    },
    {
        "uuid": "65838167feb87c51e0ebe3ef513f4c81",
        "title": "寄永兴吴龙图给事  其二",
        "author": "文同",
        "content": "见山楼迥倚晴虚，看展终南百幅图。\n闻说二林尤胜绝，想公高兴在香炉。",
        "dynasty": "宋",
        "collection_info": null
    },
    {
        "uuid": "306967d2c5e91a029acc0bdfef4af8e1",
        "title": "寄永兴吴龙图给事  其三",
        "author": "文同",
        "content": "土风豪盛古长安，谁谓元侯卧治难。\n使客不来公事少，一床蕲簟石林寒。",
        "dynasty": "宋",
        "collection_info": null
    },
    {
        "uuid": "9daf603c00d919fa0cb2d364ecea7931",
        "title": "不饮自嘲",
        "author": "文同",
        "content": "能诗何水曹，眼不识杯铛。\n而我岂解吟，亦得不饮名。\n持此以立世，可笑实浪生。",
        "dynasty": "宋",
        "collection_info": null
    },
    {
        "uuid": "db7bca92a74d293e624a739e23642433",
        "title": "寄纪禅师",
        "author": "文同",
        "content": "自笑尘中游宦客，长输林下坐禅僧。\n水田百亩一区宅，归老城南何日能。",
        "dynasty": "宋",
        "collection_info": null
    },
    {
        "uuid": "20b22fcad635ec0bd2854fb8b6b0c6a5",
        "title": "中梁山寺  其一",
        "author": "文同",
        "content": "台殿晻暧山嶕峣，云霞鲜明天泬寥。\n侧身下望厌尘世，安得羽翼凌九霄。",
        "dynasty": "宋",
        "collection_info": null
    },
    {
        "uuid": "fb04d7ff6b0e1d0e8ec44a829f83166c",
        "title": "中梁山寺  其二",
        "author": "文同",
        "content": "烟峦彩翠霜林红，层楼复阁云雾中。\n襟怀太爽睡不得，一夜满山铃铎风。",
        "dynasty": "宋",
        "collection_info": null
    },
    {
        "uuid": "e14f70de11831c650c9d95417bb2a155",
        "title": "中梁山寺  其三",
        "author": "文同",
        "content": "群峰南北争嵯峨，如泻大壑翻众波。\n爱之欲把入图画，世无好手将奈何。",
        "dynasty": "宋",
        "collection_info": null
    },
    {
        "uuid": "ed43b77d890461c893ae498824f8acea",
        "title": "中梁山寺  其四",
        "author": "文同",
        "content": "上方梯磴绕岩头，谁就孤高更起楼。\n直望汉江三百里，一条如綫下洋州。",
        "dynasty": "宋",
        "collection_info": null
    },
    {
        "uuid": "48a850d92b05cf37577bb7f0b51cbf42",
        "title": "仙人  其一",
        "author": "文同",
        "content": "身着青罗绯衣裙，口诵白羽黑翮文。\n半空欲下復不下，回首翩然归五云。",
        "dynasty": "宋",
        "collection_info": null
    },
    {
        "uuid": "9f49aa5b3f8916698f885195947e7752",
        "title": "仙人  其二",
        "author": "文同",
        "content": "头梳三角髻，余髪散垂腰。\n时伴秦楼女，月明吹紫箫。",
        "dynasty": "宋",
        "collection_info": null
    },
    {
        "uuid": "07826934a45515e0c770be2783633a50",
        "title": "山堂前庭有奇石数种其状皆与物形相类在此久矣自余始名而诗之 鹦鹉石",
        "author": "文同",
        "content": "静立身微耸，惊窥首略回。\n何人将至此，应自陇山来。",
        "dynasty": "宋",
        "collection_info": null
    },
    {
        "uuid": "54f9f715db2f38890012e0bf3e103c45",
        "title": "山堂前庭有奇石数种其状皆与物形相类在此久矣自余始名而诗之 柘枝石",
        "author": "文同",
        "content": "紫藓装花帽，红藤缠臂。\n㡚被谁留断拍，长舞不教休。",
        "dynasty": "宋",
        "collection_info": null
    },
    {
        "uuid": "e321fea3142b33ed4e0006830e1bb3b1",
        "title": "山堂前庭有奇石数种其状皆与物形相类在此久矣自余始名而诗之 狻猊石",
        "author": "文同",
        "content": "巨尾蟠深草，丰毛覆古苔。\n雕栏临绮席，长欲上香台。",
        "dynasty": "宋",
        "collection_info": null
    },
    {
        "uuid": "fab7c9f2ecaec8bf295f9de55913c006",
        "title": "山堂前庭有奇石数种其状皆与物形相类在此久矣自余始名而诗之 昆崙石",
        "author": "文同",
        "content": "雨渍身如漆，苔侵面若蓝。\n问时都不语，应是忆扶南。",
        "dynasty": "宋",
        "collection_info": null
    },
    {
        "uuid": "4cffaf4d9e32a9b41e8d30f6de5d6a9d",
        "title": "山堂前庭有奇石数种其状皆与物形相类在此久矣自余始名而诗之 罗剎石",
        "author": "文同",
        "content": "洗濯形容露，剜挑口眼通。\n试教常点检，每夜定飞空。",
        "dynasty": "宋",
        "collection_info": null
    },
    {
        "uuid": "116593ff9219645ab29325cefe5968e4",
        "title": "山堂前庭有奇石数种其状皆与物形相类在此久矣自余始名而诗之 珊瑚石",
        "author": "文同",
        "content": "海底初生处，扶疏苦未全。\n几时随铁网，流落汉江边。",
        "dynasty": "宋",
        "collection_info": null
    },
    {
        "uuid": "1c585ef50e93ded797988177c21ffbde",
        "title": "病眼",
        "author": "文同",
        "content": "病眼每至午，其视何𥉂𥉂。\n安得张中书，就欲求古方。",
        "dynasty": "宋",
        "collection_info": null
    },
    {
        "uuid": "e0bb6da1969691bf32044c8646fe8f1f",
        "title": "吾友务深有嘆琴之什运使子骏答之佳章务深亦使余继作",
        "author": "文同",
        "content": "白水满方湖，山中好秋色。\n逋翁促瑶轸，来坐湖水侧。\n临风起高调，此兴浩无极。\n波静戢游鳞，云空矫飞翼。\n萧条变林野，万籁一以息。\n且莫缓商弦，令人涕横臆。",
        "dynasty": "宋",
        "collection_info": null
    },
    {
        "uuid": "decd9ad3d6a7d41ac1f3ed1f6e8c5489",
        "title": "子骏运使八咏堂 宝峰亭",
        "author": "文同",
        "content": "嘉陵抱江回，平衍出横澨。\n中间筑雄垒，独据两川会。\n行台敞严府，磊砢北城外。\n潭潭走群楹，直上峦岭背。\n危墙缭空阔，飞阁入茫昧。\n上有宝峰亭，仰见白云内。\n岧峣占孤绝，下与万山对。\n层檐动寥廓，曲槛枕阛阓。\n主人从篮轝，晚兴在公退。\n心掩万象远，目引八极大。\n鈎帘拂坐榻，隠几缓衣带。\n诗书抉关键，笔砚产珠贝。\n是时众吏去，不敢呈计会。\n虽然彼郡邑，原本穷利害。\n自取金谷饶，无烦米盐碎。\n此地寄清襟，岁书从屡最。",
        "dynasty": "宋",
        "collection_info": null
    },
    {
        "uuid": "08b3a6a7e01fb7fb99ad3b83273735c9",
        "title": "子骏运使八咏堂 桐轩",
        "author": "文同",
        "content": "晴影满空壁，晨曦上清轩。\n庭下双高桐，枝叶蔚以繁。\n种者意自远，岂并群木论。\n谓可絙朱丝，中有雅韵存。\n成之在谁手，但为培霜根。\n须知治世音，尽付于此孙。",
        "dynasty": "宋",
        "collection_info": null
    },
    {
        "uuid": "ae2fdd3570b1b99b7dde7138864ee9f8",
        "title": "子骏运使八咏堂 柏轩",
        "author": "文同",
        "content": "沈沈敞幽轩，耸耸列寒柏。\n清音纳窗户，爽气逼枕席。\n主人重端劲，坐若对佳客。\n时復下抚摩，破藓交履迹。\n此意乃如是，来者当爱惜。\n大厦须良材，相期早千尺。",
        "dynasty": "宋",
        "collection_info": null
    },
    {
        "uuid": "91b3743d61fdad8e9514bb5dc24b0c6b",
        "title": "子骏运使八咏堂 竹轩",
        "author": "文同",
        "content": "此景绝可爱，丛筠挺修竿。\n侵帘復映幌，翠影何檀栾。\n霜威忌晚秀，雨气矜晴寒。\n每向极静时，幽禽发清弹。\n自无车马尘，飞来泊琅玕。\n宜遣老铃下，日日申平安。",
        "dynasty": "宋",
        "collection_info": null
    },
    {
        "uuid": "da6d2dffe851a43bcac21aa605c0126c",
        "title": "子骏运使八咏堂 巽堂",
        "author": "文同",
        "content": "华堂耸严台，地势侧随水。\n高临巽宫上，其取名以是。\n峨峨宝峰顶，日影正辰巳。\n缭栈入云林，诘屈如篆字。\n轻霏互亏蔽，乱樾纷间厕。\n宾来获清欢，吏散生野思。\n静见万物本，一一齐于此。\n体道以行权，端居得深旨。",
        "dynasty": "宋",
        "collection_info": null
    },
    {
        "uuid": "32aca2b82be405a1e70cb32c9ce5d105",
        "title": "子骏运使八咏堂 山斋",
        "author": "文同",
        "content": "职事凡少休，余復不经眼。\n幽斋设横榻，尽日对层巘。\n遥怀寄浩荡，静想萦𡾰嵼。\n松雨润书奁，竹风吹酒盏。\n荣名付傲兀，胜事入清简。\n虽有旧林泉，何须嗟去晚。",
        "dynasty": "宋",
        "collection_info": null
    },
    {
        "uuid": "c5bcf382f84cf88cbcc3c34c840ec65d",
        "title": "子骏运使八咏堂 闲燕亭",
        "author": "文同",
        "content": "静宇占幽深，是中何所有。\n轩窗极清洁，砚席罗左右。\n公余每休此，俗客曾不受。\n六尺局脚床，解带就横肘。\n扫除闲景物，健笔当大帚。\n敢问公许年，得诗凡几首。",
        "dynasty": "宋",
        "collection_info": null
    },
    {
        "uuid": "151d61ef8ac4cabdec89d2f96bf17e31",
        "title": "子骏运使八咏堂 会景亭",
        "author": "文同",
        "content": "谁兹敞高亭，磴道绕千蹋。\n江山接平远，百里俱会合。\n人间最佳景，窗户供远纳。\n烟云互蔽亏，虫鸟相应答。\n吟笺摘奇胜，画笔写纷杂。\n安得日从公，短屐手自蜡。",
        "dynasty": "宋",
        "collection_info": null
    },
    {
        "uuid": "c2d86fbcf30a0bb062503854a5a84bd8",
        "title": "呈李坚甫中舍",
        "author": "文同",
        "content": "往年曾忆过长安，短纸书名诣门下。\n君时延我坐终日，洒扫东轩留看画。\n横图巨轴不知数，但见匣中时一把。\n甲犹未竟乙復作，门类着番开满架。\n使人嘆羡不能已，只恨有门归隔夜。\n归来兀坐想精绝，念此荣观若为谢。\n就中寒林两大幅，此物世间谁敢价。\n倏然一别十五载，常向人前盛夸诧。\n因君奉使临敝邑，见先问此余不暇。\n君能为我再讲说，座上不容人俗话。\n如君所蓄更谁有，有亦未能无笑駡。\n况君累世尽清职，摹本敢来前弄诈。\n君今还省正擢用，异日须求作邻舍。\n峨巾曳屦日相谒，更欲重烦开几帊。\n待寻前辈用心处，款曲应须频假借。\n每厨阅讫当便还，不敢奉欺言羽化。",
        "dynasty": "宋",
        "collection_info": null
    },
    {
        "uuid": "24eadd0ca6f802c1ed01b392e54d5894",
        "title": "采芡",
        "author": "文同",
        "content": "芡盘团团开碧轮，城东壕中如迭鳞。\n汉南父老旧不识，日日岸上多少人。\n骈头鬅𩃭露秋熟，绿刺红鍼割寒玉。\n提笼当筵破紫苞，老蚌一开珠一掬。\n吹台北下凝祥池，圃田东边仆射陂。\n如今两处尽堙没，异日此地名应驰。\n物贵新成味尤美，可惜飘零还入水。\n料得明年转更多，一匝清波流万子。",
        "dynasty": "宋",
        "collection_info": null
    },
    {
        "uuid": "2157888cc0e5e9fe5acb52619c0a967b",
        "title": "峰铁峡",
        "author": "文同",
        "content": "东风吹空力何短，三月陇山全未暖。\n文法姦酋引骑兵，飞随银鹘弓刀满。\n霜矛雪甲寒如水，候卒何由知首尾。\n君不见峰铁峡头云色死，一过萧然五十里。",
        "dynasty": "宋",
        "collection_info": null
    },
    {
        "uuid": "7231f8a4e4167bcaec225deed2379c50",
        "title": "周思道如诏亭",
        "author": "文同",
        "content": "繁上先生教子时，义方题榜贴亭楣。\n当年此地开师席，今日其言入制词。\n乡里共传为盛事，鬼神相助使前知。\n后人若续成都记，第一详书不可遗。",
        "dynasty": "宋",
        "collection_info": null
    },
    {
        "uuid": "95ee27aa485356046f5f58f2a7bb44cf",
        "title": "陵井喻氏岁寒山居",
        "author": "文同",
        "content": "蕨平处士居山日，手种青松一万根。\n岁月渐深枝尽偃，雪霜虽厚叶仍繁。\n本营胜概逃轩冕，更结清风遗子孙。\n寄语后人须爱护，莫教空有令名存。",
        "dynasty": "宋",
        "collection_info": null
    },
    {
        "uuid": "d6657d6a1581307831a5b24f401b9600",
        "title": "提刑司勋示及瞑禽图作诗咏之",
        "author": "文同",
        "content": "朱华盛发穿疏竹，寒枿齐枯遍野矶。\n大雪蔽天方乱下，众禽争地各相依。\n非公好事谁能得，此画如今自已稀。\n试待晴明挂轩壁，定开群眼一时飞。",
        "dynasty": "宋",
        "collection_info": null
    },
    {
        "uuid": "7827994ab58cbcbcf18d8b32575f7881",
        "title": "北斋雨后",
        "author": "文同",
        "content": "小庭幽圃绝清佳，爱此常教放吏衙。\n雨后双禽来占竹，秋深一蝶下寻花。\n唤人扫壁开吴画，留客临轩试越茶。\n野兴渐多公事少，宛如当日在山家。",
        "dynasty": "宋",
        "collection_info": null
    },
    {
        "uuid": "a3333bdcb5012f2490340fb97e9c9492",
        "title": "北城楼上",
        "author": "文同",
        "content": "满目望不极，城楼当最高。\n地形连楚阔，山势入秦豪。\n平外斜通骆，深中远认褒。\n图经何壮观，故事有萧曹。",
        "dynasty": "宋",
        "collection_info": null
    },
    {
        "uuid": "266fc4a2ecf9ce734b7a2235ca2cf157",
        "title": "晴登北城",
        "author": "文同",
        "content": "积雨已逾月，久妨于此行。\n云山劳梦想，风日幸晴明。\n常爱往来处，尽皆苔藓生。\n一壕新草木，强半不知名。",
        "dynasty": "宋",
        "collection_info": null
    },
    {
        "uuid": "2dbddabef57a52e01ecea07f15d13b4a",
        "title": "寒食书事感怀",
        "author": "文同",
        "content": "寥寥官舍静于僧，虽有园亭亦倦登。\n桃杏花阴流似水，图书滋味冷如冰。\n坐观棨戟惭无状，归扫松楸恨未能。\n得报君恩便休去，虞卿前日本担簦。",
        "dynasty": "宋",
        "collection_info": null
    },
    {
        "uuid": "8e6ca8c9a87da6aa9f1a38b6e2d7cc17",
        "title": "送李坚甫中舍奉使还阙",
        "author": "文同",
        "content": "曾歌出塞愁，又遣使西州。\n去国星辰动，还家岁月流。\n褒斜新路晚，鄠杜故园秋。\n归对延和殿，从容问讲求。",
        "dynasty": "宋",
        "collection_info": null
    },
    {
        "uuid": "2048fb30f4a37638ad47cb7c95d223c2",
        "title": "汉中城楼  其一",
        "author": "文同",
        "content": "解带缓幽忧，登城復上楼。\n断烟横沔水，孤鹜入洋州。\n浩荡成遥望，凄凉起暮愁。\n山中自有桂，何事此淹留。",
        "dynasty": "宋",
        "collection_info": null
    },
    {
        "uuid": "befc7bc5b3f29f85bb493a29f3ae0eef",
        "title": "汉中城楼  其二",
        "author": "文同",
        "content": "藓径踏层斑，高林古木间。\n雁随平楚远，云共太虚闲。\n晚霭昏斜谷，晴阳露斗山。\n将身就清旷，名路尔何颜。",
        "dynasty": "宋",
        "collection_info": null
    },
    {
        "uuid": "4fcb0b67717a2ba407f4d1db743bb40f",
        "title": "凝云榭晚兴",
        "author": "文同",
        "content": "晚策倚危榭，群峰天际横。\n云阴下斜谷，雨势落褒城。\n远渡孤烟起，前村夕照明。\n遥怀寄新月，又见一棱生。",
        "dynasty": "宋",
        "collection_info": null
    },
    {
        "uuid": "7a4cfaa2361dbe41aacb98bbf991bab4",
        "title": "山堂偶书",
        "author": "文同",
        "content": "几日无公事，山堂兴颇清。\n和诗防积压，丸药趁晴明。\n斸石新棱出，浇蔬晚甲生。\n此皆忙外得，低首笑尘缨。",
        "dynasty": "宋",
        "collection_info": null
    },
    {
        "uuid": "77e390014d42163114118fab8a9a78bf",
        "title": "清阁",
        "author": "文同",
        "content": "治庭区纭纷，斋阁简应接。\n身闲憙枕簟，虑静厌图牒。\n孤芳媚深丛，幽咔出密叶。\n物理兹领会，真境知可蹑。",
        "dynasty": "宋",
        "collection_info": null
    },
    {
        "uuid": "9976de8a58129022ff6c9f03cd221bee",
        "title": "静庵",
        "author": "文同",
        "content": "问此初谁筑，经营羡尔能。\n依深还巨木，就荫覆高藤。\n坐与境同寂，来无人可憎。\n一床黄卧具，茂灌本如僧。",
        "dynasty": "宋",
        "collection_info": null
    },
    {
        "uuid": "4d953b965cf4de49c93a206529575c04",
        "title": "忘忧堂",
        "author": "文同",
        "content": "磴道循城近，垣墙占地幽。\n轩窗谁指画，砚席我优游。\n不许簿书到，恐为图史羞。\n此心元自适，何处欲忘忧。",
        "dynasty": "宋",
        "collection_info": null
    },
    {
        "uuid": "d44b89466601900cab821fd3bd1a0b4f",
        "title": "夏日官舍",
        "author": "文同",
        "content": "省事公多暇，虚心景更长。\n舍书无可乐，就枕不能忘。\n短葛沾肌薄，寒泉沃肺凉。\n何当逢靖节，相与话羲皇。",
        "dynasty": "宋",
        "collection_info": null
    },
    {
        "uuid": "6181f3506b510bec26f11c268077c3b5",
        "title": "寄成都赵资政",
        "author": "文同",
        "content": "纔承宠诏联公鼎，便谒除书别帝阍。\n万口一词歌盛德，四年三度福遐藩。\n已为魁垒无双士，更入摩诃不二门。\n应笑临邛病痟客，最先参见在江原。",
        "dynasty": "宋",
        "collection_info": null
    },
    {
        "uuid": "131a7d402cba66925f078ca8adfd68c5",
        "title": "晴步西园",
        "author": "文同",
        "content": "急雨正新霁，林端明晚霞。\n松亭临旷绝，竹径入欹斜。\n花落留深草，泉生上浅沙。\n稚圭贫亦乐，一部奏池蛙。",
        "dynasty": "宋",
        "collection_info": null
    },
    {
        "uuid": "5ea04b68d288d7fc969e2104bd366037",
        "title": "金影轩",
        "author": "文同",
        "content": "开轩俯清溪，正在修篁内。\n霜筠抱冰节，爽气常四会。\n主人厌俗客，日与此君对。\n月上寒影来，满襟摇琐碎。",
        "dynasty": "宋",
        "collection_info": null
    },
    {
        "uuid": "12d7b82d761a70d10b533bb9f9764dc0",
        "title": "忽忆故园修竹因作此诗",
        "author": "文同",
        "content": "故园修竹遶东溪，占水侵沙一万枝。\n我走宦途休未得，此君应是怪归迟。",
        "dynasty": "宋",
        "collection_info": null
    },
    {
        "uuid": "6272db44c39d0c115b60ae84834407a9",
        "title": "寄景孺提刑时按武兴",
        "author": "文同",
        "content": "夹栏虚栈武兴西，使骑翩翩晚夕驰。\n想过飞仙须下马，此中佳景入吟诗。",
        "dynasty": "宋",
        "collection_info": null
    },
    {
        "uuid": "8fa6d72f30964f99b025817d3c28e5ff",
        "title": "子骏游沙溪洞",
        "author": "文同",
        "content": "闻有沙溪洞，公将柅使轮。\n还如探禹穴，应见避秦人。\n石伞形容古，琳房气象春。\n若逢丹辇客，问取虎文巾。",
        "dynasty": "宋",
        "collection_info": null
    },
    {
        "uuid": "0591dd413ab6388e003e267d4bcb24da",
        "title": "送郭荣叔秀才应武举",
        "author": "文同",
        "content": "爱君才辩吐如倾，圆直横斜善讲兵。\n休弄向时闲笔砚，破蛮征虏是功名。",
        "dynasty": "宋",
        "collection_info": null
    },
    {
        "uuid": "42e25b51c01fa857e0cd95bc42e09d8b",
        "title": "乞画雁寄泾州毌使君",
        "author": "文同",
        "content": "寒影乱翻秦岭月，晚行高处陇山云。\n回中有客能传雁，异日从公乞一群。",
        "dynasty": "宋",
        "collection_info": null
    },
    {
        "uuid": "e00689f04d17a2fcf2da74e7198c9960",
        "title": "兴元府园亭杂咏 甚美堂",
        "author": "文同",
        "content": "潭潭栋宇盛，窅窅轩窗闢。\n高深与地称，可大张宴席。\n府事如少休，兹焉会佳客。",
        "dynasty": "宋",
        "collection_info": null
    },
    {
        "uuid": "6d391bf7617e7eefa979103403504101",
        "title": "兴元府园亭杂咏 武陵轩",
        "author": "文同",
        "content": "水从前岩来，转入后溪去。\n中间载酒下，各到客前住。\n醉后皆怳然，再来无觅处。",
        "dynasty": "宋",
        "collection_info": null
    },
    {
        "uuid": "5e42a49689ee8fc2911a395b857c7052",
        "title": "兴元府园亭杂咏 绿景亭",
        "author": "文同",
        "content": "竹间有幽亭，所宜惟暑饮。\n层阴隔炎日，四坐障绿锦。\n过午不可留，单絺觉微凛。",
        "dynasty": "宋",
        "collection_info": null
    },
    {
        "uuid": "ece33d480a22e9e339907cb78b67a535",
        "title": "兴元府园亭杂咏 激湍亭",
        "author": "文同",
        "content": "高轮转深渊，下泻石蟾口。\n临之设轩槛，清绝更无有。\n爱此山中来，应须坐良久。",
        "dynasty": "宋",
        "collection_info": null
    },
    {
        "uuid": "a3eea0b1df5612159ee85aabb5b50ed2",
        "title": "兴元府园亭杂咏 凝云榭",
        "author": "文同",
        "content": "朝云南山吐，暮云北山翕。\n来往高榭中，留者颇堆积。\n坐客如久之，去须襟袖湿。",
        "dynasty": "宋",
        "collection_info": null
    },
    {
        "uuid": "79671fe4330a8389f6ab99ca69032e3f",
        "title": "兴元府园亭杂咏 照筠坛",
        "author": "文同",
        "content": "积土削为坛，险然在深竹。\n中惟一诗石，独坐拥寒玉。\n勿谓人少知，此境不容俗。",
        "dynasty": "宋",
        "collection_info": null
    },
    {
        "uuid": "b3944f02a2ad76cbd6d6d41f64759be1",
        "title": "兴元府园亭杂咏 桂石堂",
        "author": "文同",
        "content": "尝闻阳朔山，万尺从地起。\n孤峰立庭下，此石无乃似。\n爱尔常独来，一日须三四。",
        "dynasty": "宋",
        "collection_info": null
    },
    {
        "uuid": "88d05e7ae4a9bc2083cd3efbba58d277",
        "title": "兴元府园亭杂咏 四照亭",
        "author": "文同",
        "content": "峦岭附梁山，汀洲随汉水。\n秋容上屏障，左右二百里。\n此景谁能论，残霞独凭几。",
        "dynasty": "宋",
        "collection_info": null
    },
    {
        "uuid": "7dd55587a492cbc27bdb614136cc94dc",
        "title": "兴元府园亭杂咏 垂萝径",
        "author": "文同",
        "content": "长萝託高株，晻暧蔽烟雾。\n垂蔓已百尺，更引欲何处。\n愿少放余条，恐伤君所附。",
        "dynasty": "宋",
        "collection_info": null
    },
    {
        "uuid": "c3c5788e3f5f0a5f93559961a5c02ee2",
        "title": "兴元府园亭杂咏 盘云坞",
        "author": "文同",
        "content": "几曲上层城，盘盘次文石。\n爱之有佳趣，不倦纡晚策。\n禽虫应见疑，日遇此狂客。",
        "dynasty": "宋",
        "collection_info": null
    },
    {
        "uuid": "d8d467a39b219ad751805142fc4bc7b5",
        "title": "兴元府园亭杂咏 北轩",
        "author": "文同",
        "content": "天上之贵神，所居皆在北。\n有轩正相望，慢恐取阴劾。\n余常过则趋，不敢兹少息。",
        "dynasty": "宋",
        "collection_info": null
    },
    {
        "uuid": "b0fc53dae76429ac60595d9fde0f9d9f",
        "title": "兴元府园亭杂咏 棋轩",
        "author": "文同",
        "content": "北城云最高，上復有乔木。\n垂萝密如帐，中乃营小屋。\n时引方外人，百忧销一局。",
        "dynasty": "宋",
        "collection_info": null
    },
    {
        "uuid": "e29493b2e1dfb97226ba113f4ce6e16d",
        "title": "兴元府园亭杂咏 山堂",
        "author": "文同",
        "content": "何以山名堂，层石作崖巘。\n余本岩穴士，每往不欲返。\n公吏呈俗书，还来愧冠冕。",
        "dynasty": "宋",
        "collection_info": null
    },
    {
        "uuid": "374d7ecee64cce891140e072b4ca6fee",
        "title": "兴元府园亭杂咏 静庵",
        "author": "文同",
        "content": "知动以为幻，既知即非静。\n名庵以静者，无乃自起争。\n为语庵中人，勿以静为病。",
        "dynasty": "宋",
        "collection_info": null
    },
    {
        "uuid": "2f0dcc61fecbc8346969c672888ad798",
        "title": "将赴洋州书东谷旧隠",
        "author": "文同",
        "content": "晚客无一来，独步入东谷。\n园林已成就，此景颇不俗。\n落落岩畔松，修修涧边竹。\n爽气逼襟袖，清如新出浴。\n寒泉激乱石，磊磊漱琼玉。\n荒溪渍余润，满地苔藓绿。\n珍禽静相倚，毛羽华且缛。\n高下相和鸣，不去若驯伏。\n幽花杂红紫，点滴乱盈目。\n坐久微风来，时闻散余馥。\n往年读书处，宛尔旧茅屋。\n虽然小破坏，修整可数木。\n开门拂轩窗，无限起蝙蝠。\n纵横列虫网，不免自扫扑。\n壁间细书字，多是亲写录。\n当时苦谋身，如此用意毒。\n于今三十年，才抵羊脾熟。\n一从入仕路，行步每踖踧。\n所畏惟简书，其甘者藜菽。\n中间何大幸，致身在天禄。\n无状陪俊游，俯首常自恧。\n连章乞外补，得郡悉乡曲。\n虽名二千石，敢自辞碌碌。\n朝廷设新法，布作天下福。\n或虑多垢玩，训戒稍严肃。\n刺史当是时，能不为驱督。\n行之以中道，勉副议者欲。\n刻薄素所憎，忍復用刑狱。\n进身岂不愿，实惧有阴戮。\n昨从汉中归，于此度炎燠。\n亲朋日相会，分义愈敦笃。\n便欲从之游，投簪解朝服。\n退自数年计，伏腊殊未足。\n还当武康去，就养若鷄鹜。\n贫虽士之常，于我何迫蹙。\n箪瓢若自具，尚可继前躅。\n奈何食口众，不比回也独。\n东方千余骑，导从催我速。\n行復登长途，貌展心甚缩。\n渊明岂俗士，幸此有松菊。",
        "dynasty": "宋",
        "collection_info": null
    },
    {
        "uuid": "d33336fcb932a54d3f398cb36773ea44",
        "title": "崔觐诗",
        "author": "文同",
        "content": "崔觐者高士，梁州城固人。\n读书不求官，但与耕稼亲。\n夫妇既已老，左右无子孙。\n一日召奴婢，尽以田宅均。\n俾之各为业，不用来相闻。\n遂去隠南山，杂迹麋鹿群。\n约曰或过汝，所给为我陈。\n有时携其妻，来至诸人门。\n乃与具酒食，啸咏相欢欣。\n山南郑余庆，辟之为参军。\n见趣使就职，漫不知吏文。\n已復许谢事，但谓长者云。\n补阙王直方，本觐之比邻。\n文宗时上书，召见蒙咨询。\n荐觐有高行，用可追至淳。\n诏授起居郎，褒斜走蒲轮。\n辞疾不肯至，高风概秋旻。\n我昨过其县，裴回想芳尘。\n访问诸故老，寂无祠与坟。\n斯人久不竞，薄夫何由敦。\n此县汉唐时，诸公扬清芬。\n刻诗子坚庙，来者期不泯。",
        "dynasty": "宋",
        "collection_info": null
    },
    {
        "uuid": "314b8299468d5f5e0eefec36184f5840",
        "title": "寄题阆州开元寺泽师竹轩",
        "author": "文同",
        "content": "泽师种竹三十年，竹成满院生绿烟。\n苍龙子孙太繁盛，分领眷属来渭川。\n藏风蓄雨荫殿壁，不敢辄近寒森然。\n香飞常入佛座上，叶落不到经窗前。\n芟除扫掠凈如洗，栏外不许行狂鞭。\n泽师瘦健如老鹤，坏衲几尺披左肩。\n手持数珠读梵筴，状貌兀若塑与镌。\n朝旋暮绕在其下，不肯出院求斋钱。\n古人亦有爱竹者，岂得似师心意专。\n我亦平生苦如此，兼解略把笔墨传。\n逢师正谓同所好，但恨尚有区中缘。\n何时相对月明下，坐彻清影谈幽禅。",
        "dynasty": "宋",
        "collection_info": null
    },
    {
        "uuid": "a0a5586f4e71854dc0f604e16a8dd1bd",
        "title": "寄题密州苏学士快哉亭太史云此城之西北送客处也",
        "author": "文同",
        "content": "出城送客客未来，主人到此先徘徊。\n地临潍水极清旷，每为送客双眼开。\n客来既坐歌管作，红袖劝酒无停杯。\n主人自醒客已醉，门外落日骊驹催。\n揖客上马退岸帻，未忍便拥千骑回。\n满襟高兴属轩槛，野阔风长真快哉。",
        "dynasty": "宋",
        "collection_info": null
    },
    {
        "uuid": "357d1614edee8982ec251a0dfb9682ee",
        "title": "独游",
        "author": "文同",
        "content": "孤亭入阴森，竹径北松坞。\n高林动清吹，犹滴前夕雨。\n解衣此危坐，左右一不许。\n性本不奈杂，况復兹寡侣。\n孤怀託寥旷，世虑绝参伍。\n幽花为谁笑，独鸟只自语。\n身闲得天全，一息了万古。\n忽往而忽来，其谁知踽踽。",
        "dynasty": "宋",
        "collection_info": null
    },
    {
        "uuid": "1276e484cf83bf1a2eebe4828e427ac3",
        "title": "夏日湖亭试笔",
        "author": "文同",
        "content": "亭台清凉水竹凈，爱此来避蚊与蝇。\n莲花窥人类楚女，野鸟弹舌如胡僧。\n旋来开卷坐松荫，却把钓竿沿石棱。\n二年何幸尔足乐，惭报上恩无所能。",
        "dynasty": "宋",
        "collection_info": null
    },
    {
        "uuid": "847f46e8e07922d2f2e5a400c4778b62",
        "title": "杨山人草堂",
        "author": "文同",
        "content": "九陇山人文父后，心闲身健两谁如。\n玉函经外传奇诀，画戟门前创隠居。\n入鼎灵丹黄似橘，隔墙凡境臭如帤。\n何时再到高柟下，倚遍清阴听道书。",
        "dynasty": "宋",
        "collection_info": null
    },
    {
        "uuid": "58c7711c697680b0ac9654a3da28c035",
        "title": "咏鳬",
        "author": "文同",
        "content": "双双纹羽弄清漪，全得天真似尔稀。\n万顷沧波供口腹，一梁寒日晒毛衣。\n雨归别岛呕唲语，风度前滩翕呷飞。\n好向中流最深处，等闲休要上渔矶。",
        "dynasty": "宋",
        "collection_info": null
    },
    {
        "uuid": "5ecec1786125762c2f9fe3ec9f868139",
        "title": "弄珠亭春望",
        "author": "文同",
        "content": "岸柳舞毵毵，春醲物象酣。\n烟云分极浦，舟楫聚回潭。\n上水鱼千万，眠沙雁两三。\n遥怀无可奈，长是寄城南。",
        "dynasty": "宋",
        "collection_info": null
    },
    {
        "uuid": "4fd92fbb0101dd003c91b3622dd182e5",
        "title": "新晴望北山",
        "author": "文同",
        "content": "西风吹北山，晚日晒新雨。\n岚光发岩岫，草木纷可数。\n翠壁倚万丈，白云横一缕。\n待访餐霞人，斯游欲谁与。",
        "dynasty": "宋",
        "collection_info": null
    },
    {
        "uuid": "b74aa08359da1d8d4bf67c001ab0db1b",
        "title": "城南江馆",
        "author": "文同",
        "content": "汉江之北涯，轩宇颇高爽。\n西南正空阔，时此託遐想。\n谁家有竹石，更可悦新赏。\n待学袁愍孙，乘兴欲直往。",
        "dynasty": "宋",
        "collection_info": null
    },
    {
        "uuid": "4f73114e42ed662af1eed5702ec0b3ba",
        "title": "属疾梧轩",
        "author": "文同",
        "content": "高梧覆新叶，满院发华滋。\n白日一何永，清阴闲自移。\n暖虫垂到地，晴鸟语多时。\n病肘倚枯几，泊然忘所思。",
        "dynasty": "宋",
        "collection_info": null
    },
    {
        "uuid": "ccc6f7d72e0e014e586ead8c9bd342f3",
        "title": "北园避热",
        "author": "文同",
        "content": "缭绕度回塘，纡余转短墙。\n引筇聊散诞，入竹得清凉。\n正午禽虫凈，初晴果木香。\n移床就高处，更欲解衣裳。",
        "dynasty": "宋",
        "collection_info": null
    },
    {
        "uuid": "13954090d24e797b35ffb385ee31d6e5",
        "title": "施公潭",
        "author": "文同",
        "content": "盘岩復转溪，磴道入云微。\n断巘双屏立，垂泉一剑飞。\n浮空交彩翠，溅远乱珠玑。\n啼穴饥鼯出，翘滩宿鹭归。\n寒光清彻骨，晚气润沾衣。\n东谷牛羊下，摇鞭去夕晖。",
        "dynasty": "宋",
        "collection_info": null
    },
    {
        "uuid": "501d3fc59f4c2beba9ffebc8d27dda77",
        "title": "罢郡",
        "author": "文同",
        "content": "自问尔何事，端然信方策。\n本是鉏犁人，强为簪组客。\n何尝补万分，徒自劳七尺。\n还如裴昭明，罢郡归无宅。",
        "dynasty": "宋",
        "collection_info": null
    },
    {
        "uuid": "bcfc3ffed2c73bd28526d52055a2e74b",
        "title": "送文铸师游襄阳鹿门",
        "author": "文同",
        "content": "师今鹿门去，正此冒炎曦。\n野店乞晨馔，乱山吟古诗。\n问程行几日，览景立多时。\n我有怀贤意，凭看堕泪碑。",
        "dynasty": "宋",
        "collection_info": null
    },
    {
        "uuid": "4b6879f0b9c539790958f0eac368bddc",
        "title": "夏日南园",
        "author": "文同",
        "content": "阴阴乔木下，翠影若云浮。\n满地紫桑椹，数枝黄栗留。\n迎风湖上去，避日竹间游。\n定作今宵雨，绕墙啼晓鸠。",
        "dynasty": "宋",
        "collection_info": null
    },
    {
        "uuid": "733466da49f25ddec7cfdff409f128a8",
        "title": "北楼晚晴望秦岭",
        "author": "文同",
        "content": "秦岭巉巉列万峰，晚岚浑欲滴晴空。\n如何学得崔重易，吟啸终南明月中。",
        "dynasty": "宋",
        "collection_info": null
    },
    {
        "uuid": "765960ba47f253beec05c675ab3916d5",
        "title": "柳枝",
        "author": "文同",
        "content": "墙宇周回院落深，日光风色凈阴阴。\n柔条一似孙荆玉，帖地反腰衔宝簪。",
        "dynasty": "宋",
        "collection_info": null
    },
    {
        "uuid": "2e6f664949f88931b3272bd1841eea76",
        "title": "送王存之",
        "author": "文同",
        "content": "野水冰生薄似绵，短亭梅发大于钱。\n想君归到江阳日，欲话今时已去年。",
        "dynasty": "宋",
        "collection_info": null
    },
    {
        "uuid": "4b4a99f9ef75cb2ada67ac43ab8ced44",
        "title": "放言",
        "author": "文同",
        "content": "裨海之外既尔知，自问何苦安喧卑。\n胡不往见蒙毂士，看卷龟殻食蛤蜊。",
        "dynasty": "宋",
        "collection_info": null
    },
    {
        "uuid": "dba06c18d38ea4999572ce483e570f7e",
        "title": "寄褒城宰",
        "author": "文同",
        "content": "滟滟清波泻石门，茂林高巘夹烟昏。\n何当画舫载明月，共醉江心白玉盆。",
        "dynasty": "宋",
        "collection_info": null
    },
    {
        "uuid": "4a8a05647eb1826bea0710fb19984704",
        "title": "篔筜 赠竹",
        "author": "文同",
        "content": "我昔初来见尔时，秃稍挛叶病褵褷。\n遮根护笋今成立，好在清风十万枝。",
        "dynasty": "宋",
        "collection_info": null
    },
    {
        "uuid": "aa3aef158df4056e929645284f775b68",
        "title": "篔筜 竹答",
        "author": "文同",
        "content": "我实仙陂百世孙，二年生长感君恩。\n近闻官满将归去，更望临时莫洗园。",
        "dynasty": "宋",
        "collection_info": null
    },
    {
        "uuid": "9aa933cbcb9a0b11d9094ae963427c77",
        "title": "守居园池杂题 湖桥",
        "author": "文同",
        "content": "飞桥架横湖，偃若长虹卧。\n自问一日中，往来凡几过。",
        "dynasty": "宋",
        "collection_info": null
    },
    {
        "uuid": "80f32cfee27e26aad0ae4482501a2ed0",
        "title": "守居园池杂题 横湖",
        "author": "文同",
        "content": "长湖直东西，漾漾承守寝。\n一望见荷花，天机织云锦。",
        "dynasty": "宋",
        "collection_info": null
    },
    {
        "uuid": "c8143c4f572c9b466f299f805e36589f",
        "title": "守居园池杂题 书轩",
        "author": "文同",
        "content": "清泉绕庭除，绿篠映轩槛。\n坐此何可为，惟宜弄铅椠。",
        "dynasty": "宋",
        "collection_info": null
    },
    {
        "uuid": "0ce492515d9b0e273eef3b9e39ee1eaf",
        "title": "守居园池杂题 冰池",
        "author": "文同",
        "content": "日暮池已冰，翩翩下鳬鹜。\n不怕池中寒，便于冰上宿。",
        "dynasty": "宋",
        "collection_info": null
    },
    {
        "uuid": "f86a451e9a4346073cca48287c421d5b",
        "title": "守居园池杂题 竹坞",
        "author": "文同",
        "content": "文石间苍苔，相引入深坞。\n莫撼青琅玕，无时露如雨。",
        "dynasty": "宋",
        "collection_info": null
    },
    {
        "uuid": "136145243353bfe2f5f5a85312a16e8f",
        "title": "守居园池杂题 菡萏轩",
        "author": "文同",
        "content": "朝阳媚秋漪，菡萏隔深竹。\n谁开翠锦障，无限点银烛。",
        "dynasty": "宋",
        "collection_info": null
    },
    {
        "uuid": "9ccad1248edb5598476afee656c97f01",
        "title": "守居园池杂题 荼蘼洞",
        "author": "文同",
        "content": "柔条缀繁英，拥架若深洞。\n是处欲清香，凭风为持送。",
        "dynasty": "宋",
        "collection_info": null
    },
    {
        "uuid": "aeb1f394d2c3aafdc53abf215884a020",
        "title": "守居园池杂题 篔筜谷",
        "author": "文同",
        "content": "千舆翠羽盖，万锜绿沈枪。\n定有葛陂种，不知何处藏。",
        "dynasty": "宋",
        "collection_info": null
    },
    {
        "uuid": "4302b36a4a541d870dd8b5f4e46c5258",
        "title": "守居园池杂题 金橙径",
        "author": "文同",
        "content": "金橙实佳果，不为土人重。\n上苑闻未多，谁能为移种。",
        "dynasty": "宋",
        "collection_info": null
    },
    {
        "uuid": "bbe895cfed484e3b46e2cfa859f97eb7",
        "title": "守居园池杂题 荻浦",
        "author": "文同",
        "content": "枯荻饶霜风，暮寒声索索。\n无限有微禽，捉之宿如客。",
        "dynasty": "宋",
        "collection_info": null
    },
    {
        "uuid": "98ff3027f45480bd8e57c5db304581d9",
        "title": "守居园池杂题 蓼屿",
        "author": "文同",
        "content": "孤屿红蓼深，清波照寒影。\n时有双鹭鸶，飞来作佳景。",
        "dynasty": "宋",
        "collection_info": null
    },
    {
        "uuid": "f426d8c2981483f873fb342944df76ff",
        "title": "守居园池杂题 望云楼",
        "author": "文同",
        "content": "巴山楼之东，秦岭楼之北。\n楼上捲帘时，满楼云一色。",
        "dynasty": "宋",
        "collection_info": null
    },
    {
        "uuid": "be1bc64e74c8d8bcd89d1f2d8159d79d",
        "title": "守居园池杂题 待月台",
        "author": "文同",
        "content": "城端筑层台，木杪转深路。\n常此候明月，上到天心去。",
        "dynasty": "宋",
        "collection_info": null
    },
    {
        "uuid": "e5bdcf1dd07e06541a9db05ede13ffbd",
        "title": "守居园池杂题 二乐榭",
        "author": "文同",
        "content": "㬊山孰云静，汉水亦非动。\n二见因妄生，仁智何常用。",
        "dynasty": "宋",
        "collection_info": null
    },
    {
        "uuid": "61d99c2aed797a69d83747f27b51e54d",
        "title": "守居园池杂题 天汉台",
        "author": "文同",
        "content": "北岸亭馆众，最先登此台。\n台高望群峰，万里云崔嵬。",
        "dynasty": "宋",
        "collection_info": null
    },
    {
        "uuid": "f1945280102753fa92778ea08b51896b",
        "title": "守居园池杂题 吏隠亭",
        "author": "文同",
        "content": "竹篱如鷄栖，茅屋类蜗殻。\n静几默如禅，往来人不觉。",
        "dynasty": "宋",
        "collection_info": null
    },
    {
        "uuid": "e2f4cb3802bcf36c47ff095df603050e",
        "title": "守居园池杂题 霜筠亭",
        "author": "文同",
        "content": "危亭入幽深，正在修篁裏。\n坐久寒逼人，暂来须索起。",
        "dynasty": "宋",
        "collection_info": null
    },
    {
        "uuid": "21d31758755a1e6b6baaf2ce66be8d60",
        "title": "守居园池杂题 灙泉亭",
        "author": "文同",
        "content": "径源分灙水，衮衮出亭下。\n横湖能许深，日夜见倾泻。",
        "dynasty": "宋",
        "collection_info": null
    },
    {
        "uuid": "3615e709f8a31616bbd7b2444887d45f",
        "title": "守居园池杂题 无言亭",
        "author": "文同",
        "content": "谁此设孏床，颇称我衰惰。\n公事凡少休，须来默然坐。",
        "dynasty": "宋",
        "collection_info": null
    },
    {
        "uuid": "5a7459c6ba7cdc5cac702bbadc902501",
        "title": "守居园池杂题 露香亭",
        "author": "文同",
        "content": "宿露蒙晓花，婀娜清香发。\n随风入怀袖，累日不消歇。",
        "dynasty": "宋",
        "collection_info": null
    },
    {
        "uuid": "ac48831f4ad8004774aee23102d47c13",
        "title": "守居园池杂题 涵虚亭",
        "author": "文同",
        "content": "石磴抱城回，入竹见虚槛。\n前望佳景多，倚筇聊此暂。",
        "dynasty": "宋",
        "collection_info": null
    },
    {
        "uuid": "56830d2c9a3f3e1c2beb4d6ea0e2351f",
        "title": "守居园池杂题 溪光亭",
        "author": "文同",
        "content": "横湖决余波，㶁㶁泻寒溜。\n日影上高林，清光动窗牖。",
        "dynasty": "宋",
        "collection_info": null
    },
    {
        "uuid": "6bc4d5abc6edf69f15fc2f2a54fee320",
        "title": "守居园池杂题 过溪亭",
        "author": "文同",
        "content": "小彴过清溪，有亭纔四柱。\n地僻少人行，翩翩下鸥鹭。",
        "dynasty": "宋",
        "collection_info": null
    },
    {
        "uuid": "33759dafc0e9a3a3a10c7d32a4689d6e",
        "title": "守居园池杂题 禊亭",
        "author": "文同",
        "content": "悬流效曲水，上巳娱嘉宾。\n饮罢已陈迹，那復山阴人。",
        "dynasty": "宋",
        "collection_info": null
    },
    {
        "uuid": "5f622e12a562727e9a1e7152bc334b7b",
        "title": "守居园池杂题 南园",
        "author": "文同",
        "content": "农桑乘晓日，凌乱如碧油。\n紫椹熟未熟，但闻黄栗留。",
        "dynasty": "宋",
        "collection_info": null
    },
    {
        "uuid": "d9d66cc259e47d533b3702e29d6599c3",
        "title": "守居园池杂题 北园",
        "author": "文同",
        "content": "春风有多少，尽入使君家。\n当与郡人乐，满园桃李花。",
        "dynasty": "宋",
        "collection_info": null
    },
    {
        "uuid": "c3255a40501e30d03166d64ace10fbb4",
        "title": "守居园池杂题 寒芦港",
        "author": "文同",
        "content": "落月照冰湖，晓气何太爽。\n两岸雪烟昏，鳬鸥出深港。",
        "dynasty": "宋",
        "collection_info": null
    },
    {
        "uuid": "0f64722e8f7fa0a8610f188755da06b2",
        "title": "守居园池杂题 野人庐",
        "author": "文同",
        "content": "萧条野人庐，篱巷杂蓬苇。\n每一过衡门，归心为之起。",
        "dynasty": "宋",
        "collection_info": null
    },
    {
        "uuid": "896def1c2bfc889b99db949555c2a137",
        "title": "守居园池杂题 披锦亭",
        "author": "文同",
        "content": "繁红层若云，密绿迭如浪。\n青帝下寻春，满园开步障。",
        "dynasty": "宋",
        "collection_info": null
    },
    {
        "uuid": "377a1b2b62e0efbe2d9596bdb4eb0e59",
        "title": "守居园池杂题 此君庵",
        "author": "文同",
        "content": "丛筠裹圜檐，凈影碧如水。\n谁识爱君心，过桥先到此。",
        "dynasty": "宋",
        "collection_info": null
    },
    {
        "uuid": "2e6169616d677da64816d38758baf3ec",
        "title": "湖上众禽尽以俗呼为题 淘河",
        "author": "文同",
        "content": "群鱼见新晴，万鬣戏清泚。\n忽尔下淘河，惊回入水底。",
        "dynasty": "宋",
        "collection_info": null
    },
    {
        "uuid": "35ed4be5d81a61de534d73885e4b0c67",
        "title": "湖上众禽尽以俗呼为题 连点七",
        "author": "文同",
        "content": "翩翩彼珍禽，金羽耀寒日。\n飞落滩上冰，对人连点七。",
        "dynasty": "宋",
        "collection_info": null
    },
    {
        "uuid": "6fd42b079ce5e401f1663993b18418d5",
        "title": "湖上众禽尽以俗呼为题 拖白练",
        "author": "文同",
        "content": "盘石坐深林，不欲人求见。\n隔岸谁品弦，数声拖白练。",
        "dynasty": "宋",
        "collection_info": null
    },
    {
        "uuid": "83cef910ff66da405a5b4556d452cf30",
        "title": "湖上众禽尽以俗呼为题 泥滑滑",
        "author": "文同",
        "content": "春日正晴明，满园花盛发。\n劝尔竹木鷄，莫啼泥滑滑。",
        "dynasty": "宋",
        "collection_info": null
    },
    {
        "uuid": "bca918a3d9196a964b56d59cd55615f8",
        "title": "湖上众禽尽以俗呼为题 提葫芦",
        "author": "文同",
        "content": "花开已堪摘，酒熟正好沽。\n山禽会人意，劝我提葫芦。",
        "dynasty": "宋",
        "collection_info": null
    },
    {
        "uuid": "20fd0b347f1f25bd897398f6864b3d05",
        "title": "咏莲",
        "author": "文同",
        "content": "全红开似镜，半绿卷如杯。\n谁为回风力，清香满面来。",
        "dynasty": "宋",
        "collection_info": null
    },
    {
        "uuid": "4e954927301b8858d106400b100bb625",
        "title": "题友人书斋新壁",
        "author": "文同",
        "content": "彩槴纵横设，雕厨次第开。\n须防何法盛，直入此中来。",
        "dynasty": "宋",
        "collection_info": null
    },
    {
        "uuid": "e076b4cd433e47bdcf8cd18e28650808",
        "title": "张凈琬",
        "author": "文同",
        "content": "骠骑极豪侈，后房多艷姬。\n可怜张凈琬，不识半酣时。",
        "dynasty": "宋",
        "collection_info": null
    },
    {
        "uuid": "f39f71a653adc3146abd88dff8c85c29",
        "title": "待雪",
        "author": "文同",
        "content": "向晚欲雪天气阴，木叶乱飞杂归禽。\n城头徙倚待飘洒，东北万里皆云林。",
        "dynasty": "宋",
        "collection_info": null
    },
    {
        "uuid": "136c037c05aacf0e6d3f58d6508815ab",
        "title": "送提刑司勋",
        "author": "文同",
        "content": "同昔分符守兴元，公始仗节来武信。\n因而出入在门下，未有三日不亲近。\n台移希疏狱谳少，凛凛清风满墙仞。\n乘闲每许陪后乘，好寺名园遍游尽。\n惟携茶具赏幽绝，新胯珍团曾不吝。\n或因议事阅书画，止用小肴并浅醖。\n清欢雅兴自无厌，妓乐喧烦谁愿进。\n开张胸怀脱羁检，颜色何尝形喜愠。\n使威敛霁官况乐，瞥过二年如一瞬。\n后同先满去涪上，数月復来为属郡。\n再将厚荫蒙旧物，掩蔽不才宽责问。\n同常自念性偏僻，凡取交游最精慎。\n虽然众中事泛爱，仁者与亲余不认。\n生平所得无几人，既已得之心自信。\n公家兄弟何磊落，一一光华如美瑾。\n顾同质状似顽石，辄簉其间袭温润。\n令昆强季没已久，公独康庄驰驵骏。\n朝廷要人办繁剧，昨下诏书催入觐。\n连城众口惜公去，不问鲵鲐与髫龀。\n烟开汉沔晓光薄，雪下褒斜寒力峻。\n嗟同不得送行旆，回视腰间绾双印。\n灙城西北有危楼，徒望高鸿寄长韵。",
        "dynasty": "宋",
        "collection_info": null
    },
    {
        "uuid": "3479b33be427a96d8b31a6ad9583aa91",
        "title": "翡翠",
        "author": "文同",
        "content": "清晨有珍禽，翩翩下鱼梁。\n其形不盈握，毛羽鲜且光。\n天人裁碧霞，为尔缝衣裳。\n晶荧炫我目，非世之青黄。\n爱之坐良久，常恐瞥尔翔。\n忽然投清漪，得食如针铓。\n如是者三四，厌饫已一肮。\n既饱且自嬉，翻身度回塘。\n飞鸣逐佳匹，相和音琅琅。\n是时鳬与雁，狼藉岛屿旁。\n满腹酿腥秽，纷纷晒晴阳。\n鹙鸧最粗恶，嘴大脚胫长。\n入水捕蛇鱓，淤泥亦衔将。\n想其见尔时，一啄亦尔伤。\n其心肯谓尔，被体凝华章。\n劝尔慎所止，好丑难同乡。\n清溪多纤鲜，亦足充尔肠。\n江海深且阔，所获未可量。\n尔当事澡刷，帝囿参鸾凰。",
        "dynasty": "宋",
        "collection_info": null
    },
    {
        "uuid": "bfd610cb1acc4bf393c0f9a58d2f9894",
        "title": "依韵和图南五首 平阿马上",
        "author": "文同",
        "content": "江山相引转平皋，满马诗情拥敝袍。\n鸣鹤不知谁使怨，飞鸢何谓尔能高。\n岩头乱木森如戟，涧下繁云涌似涛。\n才到邮亭便沈思，向来佳景待吾曹。",
        "dynasty": "宋",
        "collection_info": null
    },
    {
        "uuid": "34a97092b8b98f1267ecf189cb471588",
        "title": "依韵和图南五首 过朝天岭",
        "author": "文同",
        "content": "双壁相参万木深，马前猿鸟亦难寻。\n云容杳杳断鸿意，风色萧萧行客心。\n山若画屏随峡势，水如衣带转岩阴。\n生平来往成何事，且倚鈎栏拥鼻吟。",
        "dynasty": "宋",
        "collection_info": null
    },
    {
        "uuid": "e28457db5c6e23e393d9a5fdf4251596",
        "title": "依韵和图南五首 晚泊金牛",
        "author": "文同",
        "content": "一襟初觉晚霜清，短鞚垂头任马行。\n斜日敛回疏木影，急风收断落泉声。\n望穷好景番番别，题遍新诗阕阕精。\n终是教人伏潘令，许多才调赋西征。",
        "dynasty": "宋",
        "collection_info": null
    },
    {
        "uuid": "3f35b72df31af75245f0baf9e53e916b",
        "title": "依韵和图南五首 金牛相别呈诚之",
        "author": "文同",
        "content": "出门相与望横参，露浥幧头冷逼簪。\n驿在金堆随涧远，路经铜冶入烟深。\n过桥住马应回首，上岭闻猿想动心。\n胜事莫过文酒乐，此时销得各沉吟。",
        "dynasty": "宋",
        "collection_info": null
    },
    {
        "uuid": "ddba06734a0b7691234ae8bcae934ca5",
        "title": "依韵和图南五首 大桃途次见菊",
        "author": "文同",
        "content": "英英寒菊犯清霜，来伴山中草木黄。\n不趁盛时随众卉，自甘深处作孤芳。\n其他烂漫非真色，惟此氤氲是正香。\n却念白衣谁送酒，满篱高兴忆吾乡。",
        "dynasty": "宋",
        "collection_info": null
    },
    {
        "uuid": "c8e8dfa9fdcc38da4a331af981df7c86",
        "title": "弄珠亭下柳",
        "author": "文同",
        "content": "江柳早春前，蒙蒙弄紫烟。\n未容长作带，已见乱飞绵。\n远外分晴岛，深中泊暮舡。\n惟应汉水色，奈尔一年年。",
        "dynasty": "宋",
        "collection_info": null
    },
    {
        "uuid": "d60839a79e4707c38afc89cd96b788b1",
        "title": "弄珠亭春日闲望",
        "author": "文同",
        "content": "弄珠亭上客，来想弄珠人。\n野草迷晴岸，垂杨暗晚津。\n天涯羁旅地，村落寂寥春。\n何处皤然叟，扁舟下钓纶。",
        "dynasty": "宋",
        "collection_info": null
    },
    {
        "uuid": "84f9de4f8cf388919da20961eea7e26c",
        "title": "寄子骏运使",
        "author": "文同",
        "content": "西乡巴岭下，崄道入孱颜。\n使骑到荒驿，野禽啼乱山。\n问民青霭裏，访古白云间。\n几日南城路，新诗满轴还。",
        "dynasty": "宋",
        "collection_info": null
    },
    {
        "uuid": "6948aadd5db8140d7c758751a9755845",
        "title": "寄景孺提刑",
        "author": "文同",
        "content": "江由岩崄地，万木与云齐。\n弭节山中宿，思归夜半啼。\n麝香霑野草，虎迹滑春泥。\n到此须凭酒，何人手可携。",
        "dynasty": "宋",
        "collection_info": null
    },
    {
        "uuid": "793da31eaed573973b2d80e83bda201a",
        "title": "公馆",
        "author": "文同",
        "content": "公馆昼沈沈，烟云晚作阴。\n琴轩冰沼凈，书阁火炉深。\n默坐自有得，闲行谁可寻。\n还应上高阁，看雪一千岑。",
        "dynasty": "宋",
        "collection_info": null
    },
    {
        "uuid": "40cf88995a24fa8c577e5fba705917f3",
        "title": "衰晚",
        "author": "文同",
        "content": "衰晚得洋川，劳生只自怜。\n文移供尽日，心力付流年。\n咄咄空书字，便便声昼眠。\n其如昏嫁在，了即赋归田。",
        "dynasty": "宋",
        "collection_info": null
    },
    {
        "uuid": "d4a191cda186f4f020e55da460958e00",
        "title": "欲雪",
        "author": "文同",
        "content": "山城蔽层阴，晚照空外灭。\n天低云气暖，此意欲作雪。\n归鸦烟惨澹，断雁风萧屑。\n樽酒聊自持，同谁感时节。",
        "dynasty": "宋",
        "collection_info": null
    },
    {
        "uuid": "13fba3a818315a1503acfd96cd59aa2c",
        "title": "晴山",
        "author": "文同",
        "content": "东北横群峰，新过夜来雨。\n扶空立屏障，浩翠小万古。\n岂无短齿屐，携手谁我侣。\n欲往殊未能，□□□□□。",
        "dynasty": "宋",
        "collection_info": null
    },
    {
        "uuid": "879e95930f9c7140a30cbd3acac5eb87",
        "title": "临汉亭",
        "author": "文同",
        "content": "危亭俯绝岸，汉水望天表。\n遥源泻金穴，高浪灌朱鸟。\n纡余转荆楚，万里合浩渺。\n谁知嶓冢下，悸然如带小。",
        "dynasty": "宋",
        "collection_info": null
    },
    {
        "uuid": "9c5aded0cc7bada1160b483433363e01",
        "title": "雪中三章寄景孺提刑",
        "author": "文同",
        "content": "城头高榭陟嶙峋，坐看江郊洒玉尘。\n恨不同来对清绝，拟将佳景待何人。",
        "dynasty": "宋",
        "collection_info": null
    },
    {
        "uuid": "3b3c2e126b37c0ce0ea0ef14efe02eb5",
        "title": "雪中三章寄景孺提刑 晚雪湖上",
        "author": "文同",
        "content": "朔风吹雪满横湖，众鸟归栖日欲晡。\n独坐水轩人不到，满林如挂暝禽图。",
        "dynasty": "宋",
        "collection_info": null
    },
    {
        "uuid": "ac70616f6ad7f849467a60a0b9c1d753",
        "title": "雪中三章寄景孺提刑 斋宫",
        "author": "文同",
        "content": "玉龙喷雾碧霏霏，钿枕珠衾照百枝。\n自与侍书人一处，此中全不管岷之。",
        "dynasty": "宋",
        "collection_info": null
    },
    {
        "uuid": "c771489209f02fd3d54503a3a39a02ac",
        "title": "咏柳  其一",
        "author": "文同",
        "content": "风外挂帘夸软甚，雨中盘砌奈长何。\n一般草木缘何事，听唱骊驹尔最多。",
        "dynasty": "宋",
        "collection_info": null
    },
    {
        "uuid": "345701cd2308fadeb5a49df0fd27a3a0",
        "title": "咏柳  其二",
        "author": "文同",
        "content": "绿蛾缘条立春后，金蛹抱花寒食前。\n行人折罢自欲去，更罥长梢留客鞭。",
        "dynasty": "宋",
        "collection_info": null
    },
    {
        "uuid": "bcde2c6f3be2b5ad93b8a585cf20f18c",
        "title": "郡斋水阁闲书 湖上",
        "author": "文同",
        "content": "湖上双禽泛泛，桥边细柳垂垂。\n日午亭中无事，使君来此吟诗。",
        "dynasty": "宋",
        "collection_info": null
    },
    {
        "uuid": "4fbbc5816731c170e96cd9532326f1fe",
        "title": "郡斋水阁闲书 独坐",
        "author": "文同",
        "content": "不报门前宾客，已收案上文书。\n独坐水边林下，宛如故里闲居。",
        "dynasty": "宋",
        "collection_info": null
    },
    {
        "uuid": "ce5bc4fed7a2a780e038e40cb55515be",
        "title": "郡斋水阁闲书 湖桥",
        "author": "文同",
        "content": "湖桥北颊花坞，水阁西头竹村。\n霏霏薄雾红暖，漠漠轻烟翠昏。",
        "dynasty": "宋",
        "collection_info": null
    },
    {
        "uuid": "4b44c4af91aee5561858fa968a4d791b",
        "title": "郡斋水阁闲书 推琴",
        "author": "文同",
        "content": "点点新萍帖水，蒙蒙乱絮萦风。\n尽日推琴默坐，有人池上亭中。",
        "dynasty": "宋",
        "collection_info": null
    },
    {
        "uuid": "2e26ded53b1fc03d99b997aa7da1c88f",
        "title": "郡斋水阁闲书 静观",
        "author": "文同",
        "content": "十许纹鱼弄水，一双花鸭眠沙。\n静观只恐惊去，无语凭栏日斜。",
        "dynasty": "宋",
        "collection_info": null
    },
    {
        "uuid": "bd9328ba6b203625b3fb06d6066f05f4",
        "title": "郡斋水阁闲书 亭馆",
        "author": "文同",
        "content": "亭馆翛翛度日，园林寂寂经春。\n且遮新笋夸客，莫扫残花闷人。",
        "dynasty": "宋",
        "collection_info": null
    },
    {
        "uuid": "5529d973d0a1d130b38c988772b5fddc",
        "title": "郡斋水阁闲书 流水",
        "author": "文同",
        "content": "四首秦僧绝论，一篇楚客离骚。\n读罢却弹流水，先生此兴尤高。",
        "dynasty": "宋",
        "collection_info": null
    },
    {
        "uuid": "8b57eb16c21d19e6f7109145a6127506",
        "title": "郡斋水阁闲书 报国",
        "author": "文同",
        "content": "报国无忘竭节，居官勿用论功。\n莫问咥咥趋乐，不烦咄咄书空。",
        "dynasty": "宋",
        "collection_info": null
    },
    {
        "uuid": "f1663ef18ceab5dd3239f135db154a8c",
        "title": "郡斋水阁闲书 闻道",
        "author": "文同",
        "content": "闻道幸非曲士，读书甘作陈人。\n为文自怪逆俗，好画谁知入神。",
        "dynasty": "宋",
        "collection_info": null
    },
    {
        "uuid": "09b1e3db8b85bd78ef5095489fd08957",
        "title": "郡斋水阁闲书 相如",
        "author": "文同",
        "content": "相如何必称病，靖节奚须去官。\n就下其谁不许，如愚是处皆安。",
        "dynasty": "宋",
        "collection_info": null
    },
    {
        "uuid": "a4b4a9774d48c853c9ca91d6f1873947",
        "title": "郡斋水阁闲书 彭泽",
        "author": "文同",
        "content": "彭泽先生未去，武陵太守常贫。\n上官幸且容己，下鬼休来笑人。",
        "dynasty": "宋",
        "collection_info": null
    },
    {
        "uuid": "38302f3e5ee0ff8baf8a534157906f0c",
        "title": "郡斋水阁闲书 凭几",
        "author": "文同",
        "content": "列传日逢佳士，群书时得微言。\n自对古人凭几，不烦俗客登门。",
        "dynasty": "宋",
        "collection_info": null
    },
    {
        "uuid": "c76776a7eed179652f973cb39bcd0157",
        "title": "郡斋水阁闲书 衰后",
        "author": "文同",
        "content": "衰后常亲药饵，忧来颇忆林泉。\n身坐谢庄小阁，心游沈约东田。",
        "dynasty": "宋",
        "collection_info": null
    },
    {
        "uuid": "6a0e633160b45309109d766edda618cd",
        "title": "郡斋水阁闲书 自悟",
        "author": "文同",
        "content": "自悟空王理胜，因知辩士辞穷。\n但了一忘六解，休论四异三同。",
        "dynasty": "宋",
        "collection_info": null
    },
    {
        "uuid": "204a8bdb2ed31ef94e18b0a7b6b73963",
        "title": "郡斋水阁闲书 鹭鸶",
        "author": "文同",
        "content": "避雨竹间点点，迎风柳下翻翻。\n静依寒蓼如画，独立晴沙可怜。",
        "dynasty": "宋",
        "collection_info": null
    },
    {
        "uuid": "8913a67dc04efcd411e872c471c11c68",
        "title": "郡斋水阁闲书 莲子",
        "author": "文同",
        "content": "绿实填房未满，黄茸绕殻方开。\n为问因谁劝酒，一时齐侧金杯。",
        "dynasty": "宋",
        "collection_info": null
    },
    {
        "uuid": "71260f6c1dc5e857f7d4f9791052efab",
        "title": "郡斋水阁闲书 采莲",
        "author": "文同",
        "content": "岸帻客来桥上，溅裙人在湖中。\n桂楫兰桡甚处，莲花荷叶无穷。",
        "dynasty": "宋",
        "collection_info": null
    },
    {
        "uuid": "1f9f92550718c889f51d57dd5200d6b1",
        "title": "郡斋水阁闲书 翡翠",
        "author": "文同",
        "content": "见诸长喙须避，得少纤鳞便飞。\n为报休来近岸，有人爱汝毛衣。",
        "dynasty": "宋",
        "collection_info": null
    },
    {
        "uuid": "baca9bfd366f017621da3ea468ee47a5",
        "title": "郡斋水阁闲书 朱槿",
        "author": "文同",
        "content": "含露方矜杳袅，摇风旋见离披。\n湖上先生笑汝，朝开暮落何为。",
        "dynasty": "宋",
        "collection_info": null
    },
    {
        "uuid": "44e56643bb8fc39d3efbf79c323ba605",
        "title": "郡斋水阁闲书 青鹳",
        "author": "文同",
        "content": "常恶静时鳬鹜，不惊饱处虾鱼。\n与吾闲正相似，问尔乐復何如。",
        "dynasty": "宋",
        "collection_info": null
    },
    {
        "uuid": "0b707641b9ae7e26fb532fb11683dbcb",
        "title": "郡斋水阁闲书 车轩",
        "author": "文同",
        "content": "平湖静处朱阁，垂柳深中画桥。\n隠几香烟露湿，投竿衣带风飘。",
        "dynasty": "宋",
        "collection_info": null
    },
    {
        "uuid": "5556b44eaf461b6e2ee2350bc6f6b04e",
        "title": "郡斋水阁闲书 偶书",
        "author": "文同",
        "content": "犊去食苗莫问，乌来攫肉休知。\n物须以信相感，事忌于心有为。",
        "dynasty": "宋",
        "collection_info": null
    },
    {
        "uuid": "1faf87985c5429eaf9befbf88b3d45e7",
        "title": "郡斋水阁闲书 北岸",
        "author": "文同",
        "content": "曲榭红蕖影上，圆庵绿篠阴中。\n门外何人会画，故来写作屏风。",
        "dynasty": "宋",
        "collection_info": null
    },
    {
        "uuid": "517727e0ccbe1478544b0cd375c540b8",
        "title": "郡斋水阁闲书 自咏",
        "author": "文同",
        "content": "看画亭中默坐，吟诗岸上微行。\n人谓偷闲太守，自呼窃禄先生。",
        "dynasty": "宋",
        "collection_info": null
    },
    {
        "uuid": "aee5f3c90471f96002933c165f9c4ce7",
        "title": "郡斋水阁闲书 再赠鹭鸶",
        "author": "文同",
        "content": "颈若琼鈎浅曲，股如碧管深翘。\n湖上水禽无数，其谁似汝风标。",
        "dynasty": "宋",
        "collection_info": null
    },
    {
        "uuid": "13887b298867b0544ee61600b29d9bdf",
        "title": "郡斋水阁闲书 闲书",
        "author": "文同",
        "content": "逐出堪羞子溥，归来可重渊明。\n试问七松处士，何如五柳先生。",
        "dynasty": "宋",
        "collection_info": null
    },
    {
        "uuid": "94c101f6024fa88d3e0ff5e1f5908ac7",
        "title": "往年寄子平",
        "author": "文同",
        "content": "往年记得归在京，日日访子来西城。\n虽然对坐两寂寞，亦有大笑时相轰。\n顾子心力苦未老，犹弄故态如狂生。\n书窗画壁恣掀倒，脱帽褫带随纵横。\n喧呶歌诗嘂文字，荡突不管邻人惊。\n更呼老卒立台下，使抱短箫吹月明。\n清欢居此仅数月，夜夜放去常三更。\n别来七年在乡里，已忝三度移双旌。\n今兹惛惛意思倦，加以跕跕疾病婴。\n每思此乐一绝后，更不逢人如夜行。",
        "dynasty": "宋",
        "collection_info": null
    },
    {
        "uuid": "b33dab20d8684e058a17311a01a8e147",
        "title": "赠日新禅师",
        "author": "文同",
        "content": "嶕峣祝融峰，䆗窱懒瓒岩。\n师也西南人，尝居彼巉巉。\n十年不下山，烟云烂衣衫。\n借问尔何为，法味见愈馋。\n妄萌将轧然，即以慧刃芟。\n既久闢门户，不须更封缄。\n龙神护水瓶，鬼物扶经函。\n迭足坐苍石，放身依古杉。\n一日望剑门，归心瞥如帆。\n过我画戟前，清晨投短衔。\n欣然揖师坐，未语已不凡。\n再勘自不破，谁敢分酸咸。\n大朴本无痕，巧者强削劖。\n师如捉龟拂，定不空喃喃。",
        "dynasty": "宋",
        "collection_info": null
    },
    {
        "uuid": "cd8039e0c331d642ec1575b6509a5263",
        "title": "送窦佥判同年",
        "author": "文同",
        "content": "冰霜满清汉，此地送君归。\n天涯作远别，怀抱殊依依。\n短亭临灙水，杨柳长条稀。\n道傍有寒梅，幽香扑人衣。\n折以持赠君，爱之含春晖。\n酒罢不可留，晚鸿随马飞。",
        "dynasty": "宋",
        "collection_info": null
    },
    {
        "uuid": "dc82056ad862f2b52570b93b7cd4cbff",
        "title": "拙诗六韵奉寄兴州分判诚之蒲兄",
        "author": "文同",
        "content": "武兴山水郡，左右有佳处。\n仙岩蝉两殻，佛字玉一柱。\n神坑孕金砾，灵窦洩琼乳。\n乳柱石窟寺，不辨文字古。\n主人好事者，乃我诗酒侣。\n安得陪后乘，放荡此历睹。",
        "dynasty": "宋",
        "collection_info": null
    },
    {
        "uuid": "679ceb4f85a6bd71ec70695e619e4d63",
        "title": "依韵和蒲诚之春日即事",
        "author": "文同",
        "content": "轻烟漠漠雨斜斜，无事常教放两衙。\n问客江边求好石，倩人山裏觅奇花。\n新蔬宛宛生晴圃，浅溜涓涓出暖沙。\n入夏杯盘须准备，绕畦亲灌邵平瓜。",
        "dynasty": "宋",
        "collection_info": null
    },
    {
        "uuid": "f39ba44ab76e8957dbdba8c6b1a0e87e",
        "title": "和提刑子功喜雨",
        "author": "文同",
        "content": "时雨已可喜，况当春发生。\n入地如流膏，浸灌万物萌。\n真宰每自惜，纔洒復却晴。\n常时稍霑湿，庶彙亦已荣。\n昨宵忽盛下，栏宇翻瓶罂。\n高原与庳陆，旦可一尺盈。\n寻观太阳起，红光吐峥嵘。\n万里洗氛浊，四顾苍烟平。\n群农悉就野，上下罗晨耕。\n父老荷锄锸，林间笑相迎。\n尽言此美泽，天意恤下甿。\n麻麦固已定，预见禾黍成。\n且幸赋输办，敢望求他赢。\n次第还与官，口腹甘别营。\n愿常获丰稔，自觉所取轻。\n言罢乃散去，沟壠纷纵横。\n使者有职事，其喜谁与并。\n高斋听淙淙，不寐达五更。\n岂不省文移，頼此一夕倾。\n天明作浩歌，满纸编和声。",
        "dynasty": "宋",
        "collection_info": null
    },
    {
        "uuid": "3840c0ba740f06c6d2ffafb9f090e9dc",
        "title": "谢夏文州寄金綫狨",
        "author": "文同",
        "content": "天地生奇兽，朝廷宠近臣。\n覆鞍须用此，投网为何人。\n梨栗恩虽厚，云山梦想频。\n烦君远相惠，时为一沾巾。",
        "dynasty": "宋",
        "collection_info": null
    },
    {
        "uuid": "0988d73435ee7a31f1d048d9c95a0694",
        "title": "依韵和子骏雪山图",
        "author": "文同",
        "content": "一白溪山六幅中，其间雪意与云容。\n君应记得飞仙下，飈驭亭前此数峰。",
        "dynasty": "宋",
        "collection_info": null
    },
    {
        "uuid": "1c569a899b70edb8895d1b16bc96b40e",
        "title": "此乐",
        "author": "文同",
        "content": "吏散收簿书，公馆如山居。\n归来换野服，携策将焉如。\n园亭极潇洒，阴森修竹下。\n拂石坐终日，徙倚不知夜。\n山月照我明，林风吹我清。\n口诵太古文，往来池上行。\n露下觉微凛，南窗归就枕。\n心闲神自安，达旦得酣寝。\n乱曰：懒守尔何为，日日常若斯。\n为言我自尔，此乐非汝知。",
        "dynasty": "宋",
        "collection_info": null
    },
    {
        "uuid": "f0adb221b3122b0c1449fa17250840f4",
        "title": "百舌鸟",
        "author": "文同",
        "content": "众禽乘春喉吻生，满林无限啼新晴。\n南园花木正繁盛，小小大大皆来鸣。\n藏枝映叶復谁使，不肯停住常嘤嘤。\n就中百舌最无谓，满口学尽群鸟声。\n自无一语出于己，徒尔嘲异常夸从横。\n朝朝泊我高柳上，叫破一窗残月明。\n幽人稳睡正酣美，无计可奈遭尔惊。\n少年挟弹彼谁者，安得为我来五更。",
        "dynasty": "宋",
        "collection_info": null
    },
    {
        "uuid": "657cdc67532e9086f854564377ff14b2",
        "title": "莫扫花",
        "author": "文同",
        "content": "莫扫花，从教花满地。\n纵然堆积亦何害，留之且重东君意。\n君不见昨朝枝上正芳菲，今日庭前已憔悴。\n中间得好能几时，用此请君穷物理。\n一荣一谢两皆空，若了非真本自同。\n但对落英开酒盏，每年如此任春风。",
        "dynasty": "宋",
        "collection_info": null
    },
    {
        "uuid": "d90d3ec6a4f16ffce9384c69d36cbc33",
        "title": "一字至十字成章二首 咏竹",
        "author": "文同",
        "content": "竹，竹。\n森寒，洁绿。\n湘江滨，渭水曲。\n帷幔翠锦，戈矛苍玉。\n心虚异众草，节劲逾凡木。\n化龙杖入仙陂，呼凤律鸣神谷。\n月娥巾帔静苒苒，风神笙竽清蔌蔌。\n林间饮酒碎影摇樽，石上围棋轻阴覆局。\n屈大夫逐去徒悦椒兰，陶先生归来但寻松菊。\n若论檀栾之操无敌于君，欲图潇洒之姿莫贤于仆。",
        "dynasty": "宋",
        "collection_info": null
    },
    {
        "uuid": "38fce74cf90d1adf7f1217e4cca96eac",
        "title": "一字至十字成章二首 咏石",
        "author": "文同",
        "content": "石，石。\n阴黑，阳白。\n岸肧胎，山骨骼。\n天地镕铸，鬼神刻画。\n鲲鲵张怒眼，虎兕交斗额。\n敲如温玉声清，洗似精钢色碧。\n花边矹尔尽奇品，林下礴然无俗格。\n冰霜惨冽坚操不移，尘土昏冥孤标自隔。\n峣矹独立见到侍中家，磊落群居在牛丞相宅。\n昔时大士常命汝曰听徒，今日衰翁且对君为佳客。",
        "dynasty": "宋",
        "collection_info": null
    },
    {
        "uuid": "4f383e0e0ecde40684789b5159fe54ba",
        "title": "深渡",
        "author": "文同",
        "content": "前日寒食在绵州，牡丹盛开海棠落。\n今已逾旬过深渡，山桃一枝横晓阁。\n此花平川最为早，何乃于此才破萼。\n化工岂尔用功偏，盖尔所生居绝壑。\n一年春事但自了，勿较后先嗟寂寞。",
        "dynasty": "宋",
        "collection_info": null
    },
    {
        "uuid": "389a569ad545bfe13f70be63d0487016",
        "title": "嘉川",
        "author": "文同",
        "content": "嘉川之西过新栈，几里朱栏绕青壁。\n我行落月尚在水，水影照人襟袖白。\n繁英杂缀修蔓上，绿锦缬带垂百尺。\n清香满马去未休，頼尔春风慰行客。",
        "dynasty": "宋",
        "collection_info": null
    },
    {
        "uuid": "2e544b54a8a71b3db3fd1a24033302a2",
        "title": "青乌",
        "author": "文同",
        "content": "青乌客馆之东轩，前对长江隔层嶂。\n欹危一径入林外，竹栅茅檐俨相向。\n爱其生事亦自足，牛羊纵横鷄犬放。\n安得与尔号比邻，为作野歌供吹唱。",
        "dynasty": "宋",
        "collection_info": null
    },
    {
        "uuid": "fae06c5e104a6cee679b2e84b54266b7",
        "title": "木瓜园",
        "author": "文同",
        "content": "驱马下高岗，吟鞭只自扬。\n溪山过新霁，草木发清香。\n浩荡来江阔，萦纡去栈长。\n春风去欲尽，樽酒嘆何尝。",
        "dynasty": "宋",
        "collection_info": null
    },
    {
        "uuid": "2a7ada376e35a946915f17b633191864",
        "title": "长举",
        "author": "文同",
        "content": "山色满西阁，到江知几层。\n峰峦李成似，涧谷范宽能。\n阔外晴烟落，深中晚霭凝。\n无由画奇绝，已下更重登。",
        "dynasty": "宋",
        "collection_info": null
    },
    {
        "uuid": "999f835978f4ce84172f8b5dbee0fd03",
        "title": "水硙",
        "author": "文同",
        "content": "激水为硙嘉陵民，构高穴深良苦辛。\n十里之间凡共此，麦入麵出无虚人。\n彼甿居险所产薄，世世食此江之滨。\n朝廷遣使兴水利，嗟尔平轮与侧轮。",
        "dynasty": "宋",
        "collection_info": null
    },
    {
        "uuid": "81fcb8aa46df3c73710d77d64216b3d4",
        "title": "长举驿楼",
        "author": "文同",
        "content": "爽气浮空紫翠浓，隔江无限有奇峰。\n君如要识营丘画，请看东头第五重。",
        "dynasty": "宋",
        "collection_info": null
    },
    {
        "uuid": "e4889076f845d63b8bd2ef9830330b49",
        "title": "正月八日峡中新花",
        "author": "文同",
        "content": "深碧长条浅紫芽，晓丛无数傲霜华。\n只应耻在江梅后，未着叶时先放花。",
        "dynasty": "宋",
        "collection_info": null
    },
    {
        "uuid": "e4f958aff813125b68e7fb728b466dd4",
        "title": "赠淘金叟",
        "author": "文同",
        "content": "濯石淋沙不自劳，抉光挑屑甚幺么。\n世间有客能胠箧，比尔元来得校多。",
        "dynasty": "宋",
        "collection_info": null
    },
    {
        "uuid": "b95098db17237d25b0fa0a1e4ea386d3",
        "title": "过青泥",
        "author": "文同",
        "content": "铁山正月雪交加，欲探东风未有涯。\n纔过青泥春便好，水边林下见梅花。",
        "dynasty": "宋",
        "collection_info": null
    },
    {
        "uuid": "93f40b08c44132bc1e2d94581e7b9d3a",
        "title": "过大散寄子骏",
        "author": "文同",
        "content": "纔过嘉陵心自喜，归来一夜写君书。\n明朝便送曾冰底，定有西行双鲤鱼。",
        "dynasty": "宋",
        "collection_info": null
    },
    {
        "uuid": "3063011b4b53361df69c577892925158",
        "title": "飞仙石溪",
        "author": "文同",
        "content": "爱此潺湲任溅衣，独寻幽石坐多时。\n日斜徒御应相笑，底事教公上马迟。",
        "dynasty": "宋",
        "collection_info": null
    },
    {
        "uuid": "a245d54237390199906462d04da867c5",
        "title": "筹笔诸峰",
        "author": "文同",
        "content": "君看筹笔驿江边，翠壁苍崖起昼烟。\n正是峡中佳绝处，土人休用作畬田。",
        "dynasty": "宋",
        "collection_info": null
    },
    {
        "uuid": "c71f4668779b4f34e3566e870c21e93e",
        "title": "柳池赠丁絪",
        "author": "文同",
        "content": "场屋声名四十年，五车书误一囊钱。\n老来山驿为监吏，相对春风但惘然。",
        "dynasty": "宋",
        "collection_info": null
    },
    {
        "uuid": "903cdb8ee77270234117464faed802fa",
        "title": "偶题",
        "author": "文同",
        "content": "鬓云双堕给明珠，窄窄罗裙短短襦。\n闲把花枝起新样，满调金粉画文输。",
        "dynasty": "宋",
        "collection_info": null
    },
    {
        "uuid": "c7b607993343af72aa5d92ebfa00f32d",
        "title": "天汉桥",
        "author": "文同",
        "content": "风吹两岸菰蒲干，日洒一汀鳬鹜寒。\n夜深霜月照湖水，须上此桥凭画栏。",
        "dynasty": "宋",
        "collection_info": null
    },
    {
        "uuid": "04250fa0299486b7cc72c15681a25917",
        "title": "望云楼",
        "author": "文同",
        "content": "南山北岭远如层，朝云暮雨浓若烝。\n楼高百尺见万里，更有底事须来登。",
        "dynasty": "宋",
        "collection_info": null
    },
    {
        "uuid": "f84bc2736c63c4ce459446c199d8274a",
        "title": "灙泉亭",
        "author": "文同",
        "content": "竹列苍戟枝榦稠，亭开翠幄窗户幽。\n下分灙水入渠口，正坐小榻临清流。",
        "dynasty": "宋",
        "collection_info": null
    },
    {
        "uuid": "e88e7826d477118158eb3187cee3041a",
        "title": "此君庵",
        "author": "文同",
        "content": "斑斑堕箨开新筠，粉光璀璨香氛氲。\n我常爱君此默坐，胜见无限寻常人。",
        "dynasty": "宋",
        "collection_info": null
    },
    {
        "uuid": "8015b64ad336830a9cc5bae4d3de7f04",
        "title": "二乐榭",
        "author": "文同",
        "content": "㬊山北来耸峨峨，汉水东下流滔滔。\n开轩直可望百里，最爱此榭凌云高。",
        "dynasty": "宋",
        "collection_info": null
    },
    {
        "uuid": "7c4ba807c2d96013629577b59bce4ba0",
        "title": "漫郎亭",
        "author": "文同",
        "content": "凿城为洞深且长，沿壕开径闲復荒。\n有亭如许入蒙密，谁比次山称漫郎。",
        "dynasty": "宋",
        "collection_info": null
    },
    {
        "uuid": "8e926595b5a2fc90cb5ff12551eb3b66",
        "title": "涵虚亭",
        "author": "文同",
        "content": "云外众峰檐际横，竹间飞泉窗下鸣。\n欲往二乐即歇此，胸怀已自如冰清。",
        "dynasty": "宋",
        "collection_info": null
    },
    {
        "uuid": "3c62d36d362ba7ddc7d2e2aa5f9a934d",
        "title": "菡萏亭",
        "author": "文同",
        "content": "日高过竹湖水光，风长入座荷花香。\n交红映绿满渠下，各有意态随低昂。",
        "dynasty": "宋",
        "collection_info": null
    },
    {
        "uuid": "3c73a63235c448b75f9175e9e571db4d",
        "title": "篔筜谷",
        "author": "文同",
        "content": "池通一谷波溶溶，竹合两岸烟蒙蒙。\n寻幽直去景渐野，宛尔不似在尘中。",
        "dynasty": "宋",
        "collection_info": null
    },
    {
        "uuid": "c6bf9a9ad709902d683fbe9cba0144ca",
        "title": "王氏北溪",
        "author": "文同",
        "content": "石龟州北群峰起，一去距城无十里。\n烟岚秀气护岩扃，松菊清香泛溪水。\n轻裘肥马正荣耀，春韮秋菘任凋毁。\n待将底物勒移文，谷口浓云白如纸。",
        "dynasty": "宋",
        "collection_info": null
    },
    {
        "uuid": "df57e2c71e79ac2e3584401d905b062c",
        "title": "隽老水墨",
        "author": "文同",
        "content": "之人勃海后，所尚亦潇洒。\n不承春秋学，乃好水墨画。\n鹅溪吾乡里，有绢滑如砑。\n君凡几多笔，为我秃数把。",
        "dynasty": "宋",
        "collection_info": null
    },
    {
        "uuid": "30ea0fe21d7f71c320fbde31881df080",
        "title": "李坚甫凈居杂题一十三首 静居",
        "author": "文同",
        "content": "何事当清世，归来咏考槃。\n近闻新住处，不似在长安。",
        "dynasty": "宋",
        "collection_info": null
    },
    {
        "uuid": "fc08e656828a1dd208a98f962092dcf3",
        "title": "李坚甫凈居杂题一十三首 静叟",
        "author": "文同",
        "content": "米盐辞剧务，宫观得清资。\n自取闲官乐，争教俗客知。",
        "dynasty": "宋",
        "collection_info": null
    },
    {
        "uuid": "227a56e310e7d766943d90257c6d1a72",
        "title": "李坚甫凈居杂题一十三首 琴室",
        "author": "文同",
        "content": "将何写幽意，有此古桐声。\n为问好弹处，谁来听蟹行。",
        "dynasty": "宋",
        "collection_info": null
    },
    {
        "uuid": "27748a0d45480dc9d91678f5c5e85611",
        "title": "李坚甫凈居杂题一十三首 棋室",
        "author": "文同",
        "content": "身闲无可奈，惟此度晨昏。\n与客正争局，闻谁休叩门。",
        "dynasty": "宋",
        "collection_info": null
    },
    {
        "uuid": "68c95caffa0365f76ea3041113e37d8a",
        "title": "李坚甫凈居杂题一十三首 书斋",
        "author": "文同",
        "content": "缣缃罗几格，无限有奇书。\n想在中间坐，浑如獭祭鱼。",
        "dynasty": "宋",
        "collection_info": null
    },
    {
        "uuid": "3a6fdea48af9f9f3c65ee45dbd1f5d79",
        "title": "李坚甫凈居杂题一十三首 画斋",
        "author": "文同",
        "content": "试品斋中画，曾无第二流。\n顽礓与乱篠，应挂在当头。",
        "dynasty": "宋",
        "collection_info": null
    },
    {
        "uuid": "d63780f36af76eee2cbf4962e915e967",
        "title": "李坚甫凈居杂题一十三首 春轩",
        "author": "文同",
        "content": "日光明骀荡，天气暖氤氲。\n草木遍庭槛，清香朝暮闻。",
        "dynasty": "宋",
        "collection_info": null
    },
    {
        "uuid": "c4f2458cadd3a750cf6670b75eda3544",
        "title": "李坚甫凈居杂题一十三首 秋轩",
        "author": "文同",
        "content": "清飈动萧瑟，翠樾减婆娑。\n却爱夜来月，满窗寒影多。",
        "dynasty": "宋",
        "collection_info": null
    },
    {
        "uuid": "c89cb49c7f5c599846d3e4bc563797a4",
        "title": "李坚甫凈居杂题一十三首 竹轩",
        "author": "文同",
        "content": "铁石枝梢劲，冰霜节目圆。\n凈摇风苒苒，闲映月娟娟。",
        "dynasty": "宋",
        "collection_info": null
    },
    {
        "uuid": "f446e03703579152a409dd699a0de2b0",
        "title": "李坚甫凈居杂题一十三首 桧轩",
        "author": "文同",
        "content": "翠羽攒何密，青丸缀实繁。\n谁知人与木，俱是太清孙。",
        "dynasty": "宋",
        "collection_info": null
    },
    {
        "uuid": "9d33795b4c9f16a35f1a109d099aa6c2",
        "title": "李坚甫凈居杂题一十三首 水亭",
        "author": "文同",
        "content": "寒溜日涓涓，萦纡小槛前。\n不知明月下，谁与弄潺湲。",
        "dynasty": "宋",
        "collection_info": null
    },
    {
        "uuid": "64d43eadafdd9dd18569133fae0cdac1",
        "title": "李坚甫凈居杂题一十三首 退庵",
        "author": "文同",
        "content": "未老先求退，题庵乃自呼。\n有才须进用，能保此名无。",
        "dynasty": "宋",
        "collection_info": null
    },
    {
        "uuid": "ccf5c50f7ea4d7ae3f42d17760300d04",
        "title": "李坚甫凈居杂题一十三首 北堂",
        "author": "文同",
        "content": "凈居都葺了，余地盖斯堂。\n不用栽萱草，无忧可得忘。",
        "dynasty": "宋",
        "collection_info": null
    },
    {
        "uuid": "a63eb292d37f5549ecd83b66509a9ec6",
        "title": "晋铭",
        "author": "文同",
        "content": "长安鬻碑者，遗我古鼎铭。\n不知其所来，有眼实未经。\n凡百十九字，诡怪摹物形。\n纵横下点画，不类子与丁。\n试考诸传说，其源已冥冥。\n宣王石鼓文，气韵殊飘零。\n始皇峄山碑，骨骼何竛竮。\n我恐鬼哭时，正为此物灵。\n安得不死神，提去询大庭。\n为我译其辞，读之骇群听。",
        "dynasty": "宋",
        "collection_info": null
    },
    {
        "uuid": "0006374eeee7f0ddf5f962d50a420388",
        "title": "秦诏",
        "author": "文同",
        "content": "山流濯幽阬，铜篆发古耀。\n我行奉天县，叟以百钱粜。\n读之乃二世，元年所刻诏。\n谓法度量者，尽始皇帝造。\n辞止曰皇帝，久远若为道。\n乃命斯去疾，具述纪其右。\n文章既精简，字画亦佳妙。\n亥尔何等人，敢作万世调。\n其为者非是，所累纔一庙。\n区区颂微末，回首皆可弔。\n郡兵厌宝玉，得此只挥掉。\n漂流落荒壤，千载厄潜奥。\n乃知天宇内，事有不可料。\n此物今何为，惟助观者笑。",
        "dynasty": "宋",
        "collection_info": null
    },
    {
        "uuid": "7e7353da096aa6e0aa01b2775e5bbc6a",
        "title": "问陈彦升觅古瓦砚",
        "author": "文同",
        "content": "魏主用死力，构彼铜雀台。\n当时台上瓦，百澄为一坯。\n烧成比坚玉，翠甲横崔嵬。\n西陵既归后，此地日以摧。\n后历典午朝，群雄力相豗。\n兹台既已倾，此瓦只自堆。\n岁久岸谷变，埋没深蒿莱。\n初谁得耕人，刳之研松煤。\n其理密且润，端歙真可咍。\n彦升所有者，一一皆珍材。\n自言欲购时，经岁无一枚。\n琴纹与锡花，此乃如琼瑰。\n前日秘阁下，重匣手自开。\n示我者佳绝，恰用一朴裁。\n形模甚古野，用可资怪魁。\n归来作诗乞，愿致无迟回。",
        "dynasty": "宋",
        "collection_info": null
    },
    {
        "uuid": "4a966bfe258abfdb6b4b15fcb96d740c",
        "title": "谢杨侍读惠端溪紫石砚",
        "author": "文同",
        "content": "学文二十年，语气殊未成。\n所以文房中，四谱无一精。\n岂不愿收贮，恐窃好事名。\n自愧中槁然，敢假外物荣。\n前日下秘阁，谒公来西城。\n公常顾遇厚，待以为墨卿。\n延之吐佳论，出口无杂声。\n语次座上物，砚有紫石英。\n云在岭使得，渠常美其评。\n因取手自封，见授嘱所擎。\n仓皇捧以拜，其喜怀抱盈。\n归来示家人，众目欢且惊。\n言并我所有，瓦砾而瑶琼。\n贵价市珍煤，风前试寒泓。\n磨知密理润，点觉浮光清。\n洗濯鉴面莹，弹扣牙音铿。\n遂剪十袭巾，加以重箧盛。\n客来有欲观，稍俗不敢呈。\n愿传之子孙，更重金满籝。\n作诗叙嘉贶，惭比毫毛轻。",
        "dynasty": "宋",
        "collection_info": null
    },
    {
        "uuid": "081de8007c9ffd8ddbe96c127a4378ba",
        "title": "西冈僦居",
        "author": "文同",
        "content": "出官在秦蜀，始末凡十年。\n所治得公宇，靡不完且坚。\n中堂与挟廊，角翼相鈎联。\n领属仅十口，出处皆安便。\n冬夏恶风日，侵薄曾无缘。\n今年归中都，职事叨磨铅。\n未免僦屋住，敢谓须华鲜。\n西冈颇幽僻，爱此远市廛。\n问得王氏居，十楹月四千。\n床榻案几外，空处无一椽。\n匽溷及井竈，坼壁皆相连。\n经庳须俯首，过隘常侧肩。\n所谓十口者，日绕蜗殻旋。\n前时大暑中，几不禁袢延。\n鬰若鼎釜炊，局如狴犴挛。\n走蝎过乱蚁，飞蚊剧群蝉。\n今日幸过之，復畏明日然。\n喜见白露节，相贺肌肉全。\n如何下淫雨，晓夕常绵绵。\n瓦破榱栋漏，柱陷墙垣穿。\n惟供改席坐，岂暇安枕眠。\n中庭止数步，深已可载船。\n尽室徒跣行，一起復一颠。\n京师费耗地，居止实重迁。\n俸料计月入，外得无几钱。\n却思已过分，仅免亲犁田。\n自望于古人，若地而升天。\n小庐焦生高，陋巷颜子贤。\n引之谕妻孥，吾道宜此焉。\n犹胜比邻者，寒突无晨烟。",
        "dynasty": "宋",
        "collection_info": null
    },
    {
        "uuid": "c11679bdbad9be4c6999c7b46c7dd737",
        "title": "阌乡值风",
        "author": "文同",
        "content": "烈风吹华阴，古槐若长呼。\n高沙起黄碛，四望如一铺。\n上马低便面，据鞍兀长途。\n日晚过潼关，行客亦已疏。\n守吏索姓名，沸乱如虫蛆。\n两目不可开，说之使自书。\n夜至阌乡县，僮仆相欷歔。\n困定即洗濯，泥土扪短鬚。\n草草具盘飧，零落饭与蔬。\n恨无姜少府，为脍黄河鱼。",
        "dynasty": "宋",
        "collection_info": null
    },
    {
        "uuid": "650b85c57debad09718dea2027acf389",
        "title": "积雨",
        "author": "文同",
        "content": "京师值积雨，浮淖皆满城。\n况当淘决时，左右罗深阬。\n有客南河居，旦夕堤上行。\n病仆挟羸马，十步八九倾。\n职事有出入，长抱落胆惊。\n都人素豪恣，小官常见轻。\n排闢要稳道，敛避不敢争。\n试欲效呵止，圜目根姓名。\n往往被溅污，直落舌与睛。\n归来事洗濯，袍袴纷纵横。\n仰首问天公，春泽当早晴。\n幸有好日月，何惜施光明。",
        "dynasty": "宋",
        "collection_info": null
    },
    {
        "uuid": "1d482a91d4ffa5604c9b61816eb81715",
        "title": "大热过散关因寄里中友人",
        "author": "文同",
        "content": "六月日正午，大暑若沸镬。\n时行古关道，十步九立脚。\n烟云炙尽散，树木晒欲落。\n喉鼻喘不接，齿舌津屡涸。\n担血僮破领，鞍汗马濡膊。\n幽坑困猿狖，密莽渴鸟雀。\n至此因自谓，胡为就名缚。\n所利缘底物，奔走冒炎恶。\n尘心日夜迫，欲住不能略。\n因念吾故园，左右悉林薄。\n昔我未第时，此有文酒乐。\n长松借高荫，飞瀑与清濯。\n层崖对僧咏，大石引客酌。\n畏景虽赫然，无由此流烁。\n于今只梦想，欲往途路邈。\n所效殊未立，期归尚谁约。\n徒尔发短歌，西首谢岩壑。",
        "dynasty": "宋",
        "collection_info": null
    },
    {
        "uuid": "4ca473faa0926d569b4e46bc82714b96",
        "title": "问景逊借梅圣俞诗卷",
        "author": "文同",
        "content": "前日读子诗，快我烦病躯。\n若坐大暑中，琼杯饮琳腴。\n辞严意清绝，敢谓人所无。\n子乃不自高，尚尔尊圣俞。\n为我诵佳句，实亦郊岛徒。\n遂云有家藏，两轴如椽粗。\n我方嗜此学，常恨失所趋。\n愿子少假之，使之识夷途。",
        "dynasty": "宋",
        "collection_info": null
    },
    {
        "uuid": "97f5dbcdccc78bc96f6a5af0187b3335",
        "title": "秋居览景因感所事",
        "author": "文同",
        "content": "閒居闭穷巷，拙者诚所宜。\n掩书坐前楹，默与天理期。\n是时新雨收，物物含秋姿。\n疏檐正残日，曲几方凉飔。\n群雀下空阶，逐逐顾且随。\n微虫出幽隙，绕绕行復飞。\n疏篁挺坚劲，不并草木衰。\n丛兰吐芬芳，岂畏霜露知。\n观此动与植，一一全天资。\n因念物禀生，有性各异持。\n夫人为灵者，仁义实所尸。\n胡为智巧役，所有日夜隳。\n不能保其元，妄事纷扰为。\n汲汲以就死，所耗无纤釐。\n还本既不完，何用冠且衣。\n余因激所遇，揽笔成此诗。\n庶哉学者心，读已而悟兹。",
        "dynasty": "宋",
        "collection_info": null
    },
    {
        "uuid": "da136fd4c9d6a6e3361b70e3579c78b3",
        "title": "彦思示望南山诗因答",
        "author": "文同",
        "content": "余于岐雍间，屡走官道上。\n终南百里近，不得迂马访。\n徒常饫双眼，引首旦夕望。\n群峦突天起，气势颇豪王。\n余名爱山者，所见亦无量。\n嵩华最魁杰，诗之岂曾让。\n至此觉才弱，不敢辄名状。\n世谓秦土强，舍是孰为壮。\n彦思奇伟士，雅志同所尚。\n近自山中来，满幅以诗贶。\n凡是山胜绝，鈎罥付心匠。\n驱联以大语，句度实奔放。\n豁若展图画，压纸千万嶂。\n读之未云彻，早自肝胆丧。\n试欲效其说，无迹可依傍。\n坐见山所有，已若一携杖。\n何当俯清渭，解带濯尘坱。\n掉手入岩谷，琴樽乐幽旷。\n浩漭八极大，冥心恣飘扬。\n此意殊未谐，临风一悽怆。",
        "dynasty": "宋",
        "collection_info": null
    },
    {
        "uuid": "0c4085b3d3e6884cd896e35fd39d7538",
        "title": "嘲中条",
        "author": "文同",
        "content": "荆山赴太华，百万如走驼。\n嘴尾不相殊，前后翻海波。\n既至拥而蹲，仰首争列罗。\n太华势愈尊，引手欲下摩。\n中条从北来，亦愿依巍峨。\n岂知队伍弱，只类马与驘。\n奔腾气力尽，群伏饮大河。\n饮已只南望，岌然将奈何。",
        "dynasty": "宋",
        "collection_info": null
    },
    {
        "uuid": "8f04163682aac8b2a1008ba1d29564b6",
        "title": "寄题威胜军守居高明榭",
        "author": "文同",
        "content": "石侯守铜鞮，暑居念烦愀。\n营基切城角，列础出树杪。\n窗横四野外，转目可俱了。\n长风落霄极，万里吹缥缈。\n主人白羽扇，日日上清晓。\n琴樽啸佳侣，以乐军事少。\n晴烟抹阛阓，暮角送禽鸟。\n语客莫遽归，前林月将皎。",
        "dynasty": "宋",
        "collection_info": null
    },
    {
        "uuid": "6e6794a993b18d8c325986d24ab5120f",
        "title": "仙禽送景逊赴阶州监税",
        "author": "文同",
        "content": "肃肃彼灵羽，英英下瑶台。\n扬翘俗采暗，振响仙籁回。\n凡鸟只敛避，众人亦惊猜。\n罗以万目网，离以双翼摧。\n十载困尘土，一身伏蒿莱。\n晦色不敢耀，藏音岂能哀。\n饥肠金屑实，渴吻琼浆开。\n俯首事澡刷，一飞游九垓。",
        "dynasty": "宋",
        "collection_info": null
    },
    {
        "uuid": "829d958e74306d2283511fa2256e31fc",
        "title": "送吕希彦司门通判河阳",
        "author": "文同",
        "content": "行父须生公相家，修洁不类在纨绮。\n岂惟浩荡爱古学，实亦纵横晓时事。\n孟州之民尔何幸，一旦得此贤半刺。\n定知未几政清简，日日案头诗满纸。\n河阳花开酒休䛏，太行云飞楼好倚。\n若因行县至盘谷，为访其间隠君子。",
        "dynasty": "宋",
        "collection_info": null
    },
    {
        "uuid": "81deaa00a351ac44b33b29f54431c67a",
        "title": "送周介之学士通判定州  其一",
        "author": "文同",
        "content": "紫垣之东藩，群宇合四翼。\n天家积图史，编简何万亿。\n介之才艺选，此地典文墨。\n纵横四部内，骋骤千古力。\n久为光禄校，颇倦承明直。\n尝言石渠树，五见弄春色。\n前自启君相，得请均外职。\n翩然驾别乘，去矣大河北。",
        "dynasty": "宋",
        "collection_info": null
    },
    {
        "uuid": "acff23f6902db4dae4bc09163642286f",
        "title": "送周介之学士通判定州  其二",
        "author": "文同",
        "content": "河北扼虏要，定武承其咽。\n分道宿劲兵，望之为中权。\n朝廷倚注地，择用须材贤。\n黠猃詟所闻，射猎不敢边。\n兹焉势愈重，岂谓甲马然。\n将军庙堂老，御史蓬瀛仙。\n合谋运潜略，胜气压古燕。\n惟当陪缓带，壶觞铃阁前。",
        "dynasty": "宋",
        "collection_info": null
    },
    {
        "uuid": "9ab99319d088ab7d88e84323316c13ee",
        "title": "送柳才佥判蔡州",
        "author": "文同",
        "content": "翩翩河东孙，豪迈有祖德。\n二十补楚掾，能用口破贼。\n归来入京寺，不借推挽力。\n骄夸固其宜，了不见颜色。\n题舆盖本乘，入幕乃屈职。\n淮西号剧府，君也兹敛翼。\n朝廷选材吏，闻下前日敕。\n奉诏者云谁，此章君可塞。",
        "dynasty": "宋",
        "collection_info": null
    },
    {
        "uuid": "099e2f461b36fae52d0aa7816adba6b1",
        "title": "送张宗益工部知相州",
        "author": "文同",
        "content": "学术深沉久未施，晚登台省世方知。\n诗章好奏周文庙，字法宜磨魏武碑。\n禁掖便当提大笔，名藩犹自拥高麾。\n应怜共试金坡者，答飒浑如郑鲜之。",
        "dynasty": "宋",
        "collection_info": null
    },
    {
        "uuid": "c62ba87a4aebdf8e608cf6f0b996dbe7",
        "title": "送王恪司门知绛州",
        "author": "文同",
        "content": "绛守园池天下夸，绍述有记词聱牙。\n苍官青士左右树，神君仙人高下花。\n远水依然尚鈎带，旧门想已无靴檛。\n自怜俗状不能到，此去羡君专宴衙。",
        "dynasty": "宋",
        "collection_info": null
    },
    {
        "uuid": "f86b1acda856103742cb380e59b17b96",
        "title": "送蒲霖中舍致仕归阆中",
        "author": "文同",
        "content": "急趋长拜倦劳劳，自笑风埃满绿袍。\n官味十年如水薄，归心一日共云高。\n毫釐已悟蜗争角，文彩须知凤得毛。\n且喜还家收拾在，锦屏山下旧东皋。",
        "dynasty": "宋",
        "collection_info": null
    },
    {
        "uuid": "90e039cfde07ecc813de4a51aac561eb",
        "title": "送刘立之着作归长安因赴安定知县",
        "author": "文同",
        "content": "西郊晴雾晓霏霏，回首京尘一拂衣。\n上国莫嗟为客久，高堂初喜改官归。\n洛城气候花纔动，灞水风光絮恰飞。\n恨不同游曲江岸，与将歌酒䛏春晖。",
        "dynasty": "宋",
        "collection_info": null
    },
    {
        "uuid": "81485272658d27dd0aaf3ff2d76ac951",
        "title": "送张正夫监簿归汉州",
        "author": "文同",
        "content": "知己非不遇，其如才命违。\n宦名疑在梦，亲禄只徒归。\n道路盘危栈，家山指落晖。\n好将绵竹颂，重拂入关衣。",
        "dynasty": "宋",
        "collection_info": null
    },
    {
        "uuid": "52d87c873e0e678044b69e91a173fd91",
        "title": "新霜",
        "author": "文同",
        "content": "新霜着庭树，叶下如猛剉。\n萧然物容改，有若惧凌挫。\n砌下丹橘落，墙边紫榴破。\n精光竹劲健，沮丧柳怯懦。\n览景惜向暮，感时惊忽过。\n胜事实可乐，闲愁本堪唾。\n何当共佳客，对此酌香糯。",
        "dynasty": "宋",
        "collection_info": null
    },
    {
        "uuid": "d592d7df909c084b6704a7373a44048c",
        "title": "答马子山节推见寄",
        "author": "文同",
        "content": "曾陪参画从櫜鞬，文雅当时最盛传。\n玉挂好风横饮簟，翠漪明月漾吟船。\n石渠金马余何者，绿水红莲子尚然。\n好养江边鸿渐翼，诏书非久下菑川。",
        "dynasty": "宋",
        "collection_info": null
    },
    {
        "uuid": "7f5e8edc1de260e5cf5262a188daecb6",
        "title": "红树",
        "author": "文同",
        "content": "万叶惊风尽卷收，独余红树拟禁秋。\n已疑断烧生前岭，更共残霞入远楼。\n枫岸最深霜未落，柿园浑变雨初休。\n劝君莫上青山道，粧点行人分外愁。",
        "dynasty": "宋",
        "collection_info": null
    },
    {
        "uuid": "c70dae6ced4a0a4b5e9a978108a5f7ed",
        "title": "彦思惠榅桲因谢",
        "author": "文同",
        "content": "秦中物专美，榅桲为嘉果。\n南枝种府署，高树立婀娜。\n秋来放新实，照日垂万颗。\n中滋甘醴酿，外饰素茸裹。\n彦思摘晨露，满合持赠我。\n復侑以佳句，再拜极所荷。\n珍之不敢尽，玩已即深锁。\n兹焉遂名产，沙苑忽幺么。",
        "dynasty": "宋",
        "collection_info": null
    },
    {
        "uuid": "e0de8d0d79f51de7246611a3e3d5a149",
        "title": "彦思有北楼见寄之作依韵和答",
        "author": "文同",
        "content": "峨峨守居城上楼，最宜登览群物秋。\n层檐高搴碍翠岭，采槛直出横清流。\n烟中岛屿远历历，风外岩壑寒飕飕。\n主人好事客意乐，日夕幸此忘幽忧。",
        "dynasty": "宋",
        "collection_info": null
    },
    {
        "uuid": "22fdd65bd9fdaa1780e6fc956ef6b643",
        "title": "闲居秋日书事",
        "author": "文同",
        "content": "秋雨晚萧萧，端居闲寂寥。\n雀饥争朽穗，蝉病落寒条。\n云过茶烟没，风归砚水摇。\n惟当䛏图史，闲日底能消。",
        "dynasty": "宋",
        "collection_info": null
    },
    {
        "uuid": "7ae276483e7bae89b06334e55b75f965",
        "title": "寄题湖州沈秀才天隠楼",
        "author": "文同",
        "content": "自念久不偶，归老东南州。\n地名水精宫，家有天隠楼。\n收捲势利心，欲与汗漫游。\n出处固以义，无为子光羞。",
        "dynasty": "宋",
        "collection_info": null
    },
    {
        "uuid": "cd2ec0c2aa34c4fb9168f38926a8385f",
        "title": "酬仲几秦州道上见寄",
        "author": "文同",
        "content": "送子入秦处，纷纷黄叶间。\n孤舟渡野水，疋马转遥山。\n明月每夜望，清风何日还。\n新诗慰牢落，为一破愁颜。",
        "dynasty": "宋",
        "collection_info": null
    },
    {
        "uuid": "b14ae43c0d4cb32195535952428eb0d7",
        "title": "入谷马上  其一",
        "author": "文同",
        "content": "宛转入深谷，一林还一丘。\n摇鞭弄新霁，把笔韵高秋。\n翠巘云长合，寒潭烟自浮。\n因成忆猿鹤，聊此为迟留。",
        "dynasty": "宋",
        "collection_info": null
    },
    {
        "uuid": "5f9ffcc6d257fb098c8f11c8d533ad4f",
        "title": "入谷马上  其二",
        "author": "文同",
        "content": "乱竹围清密，垂萝荫屈盘。\n晴林风色淡，晚水日光寒。\n树石因谁好，烟云只自漫。\n群峰若相待，满眼碧巑岏。",
        "dynasty": "宋",
        "collection_info": null
    },
    {
        "uuid": "c049fb5fce71cffa1dc356f680878bc3",
        "title": "入谷马上  其三",
        "author": "文同",
        "content": "北谷气象佳，有景乃天设。\n峰峦互亏蔽，湍濑相绾结。\n珍条拂垂袂，芳草留去辙。\n自顾尘满缨，安能住深绝。",
        "dynasty": "宋",
        "collection_info": null
    },
    {
        "uuid": "d3c2735e145ae36d775ca481249beefd",
        "title": "入谷马上  其四",
        "author": "文同",
        "content": "群山护秦陇，转去转幽深。\n岚气重压眼，秋光清彻心。\n凭鞍吟绝壁，解带坐高林。\n爱此岩泉好，临流浣俗襟。",
        "dynasty": "宋",
        "collection_info": null
    },
    {
        "uuid": "8032e8aec316952c72ce2a74005da3d1",
        "title": "将至陇城县",
        "author": "文同",
        "content": "数日山林间，嵬眼復倾耳。\n烦襟一以换，飘若方外士。\n今朝出谷口，已觉俗虑起。\n可惜身上衣，斑班遂尘滓。\n回首林下游，何年赤松子。",
        "dynasty": "宋",
        "collection_info": null
    },
    {
        "uuid": "594682eaaede906844469c63a5ad1d5a",
        "title": "宿云屏山寺",
        "author": "文同",
        "content": "翠岭耸云端，巉巉走復蟠。\n客从尘外入，僧向画中看。\n月上千岩碧，风生万木寒。\n平明惜归去，犹待一凭栏。",
        "dynasty": "宋",
        "collection_info": null
    },
    {
        "uuid": "1545d969c7c3279dcf182b2f21d015a6",
        "title": "寒食",
        "author": "文同",
        "content": "蜀客寓秦城，寒威怯夜生。\n火床功甚小，酒榼力何轻。\n月外天无色，霜中地有声。\n王章龙具薄，数彻郡楼更。",
        "dynasty": "宋",
        "collection_info": null
    },
    {
        "uuid": "c9bf90bb93c2188c51bb1aa00912bfe8",
        "title": "寄彦思时在长安言游终南",
        "author": "文同",
        "content": "日日望车马，君当何日还。\n谈谐思衮衮，篇什爱关关。\n大道风埃恶，长河冰雪顽。\n相招早来此，拟欲问南山。",
        "dynasty": "宋",
        "collection_info": null
    },
    {
        "uuid": "7147327ef14060d2c44b3a5d1e1c7d71",
        "title": "寄景逊",
        "author": "文同",
        "content": "别后西城上，来须到日曛。\n目迎秦塞雁，心过陇山云。\n寡合无如我，高怀少似君。\n相思只相望，徒尔託云云。",
        "dynasty": "宋",
        "collection_info": null
    },
    {
        "uuid": "3d513980014ed78725d4ae20f233855d",
        "title": "听天台处士弹琴",
        "author": "文同",
        "content": "处士得琴要，谁师师自然。\n为言秋思好，因听夜声圆。\n耳出淫哇外，心摇寂寞前。\n广陵君且止，不欲慢商絃。",
        "dynasty": "宋",
        "collection_info": null
    },
    {
        "uuid": "36339be1fbf35835534fd1b43809dc29",
        "title": "鸣玉亭筹笔之南",
        "author": "文同",
        "content": "层崖高百尺，亭即层崖下。\n飞泉若环佩，万缕当檐泻。\n坐可脱赤热，听宜彻清夜。\n亭前树肤剥，为繫行人马。",
        "dynasty": "宋",
        "collection_info": null
    },
    {
        "uuid": "2eda8417edd59618b32fc321e449fec9",
        "title": "思归鸟左右掩作",
        "author": "文同",
        "content": "峡中足啼鸟，醆邹不可会。\n其道思归者，雄鸣即雌对。\n前壑云渐起，后山月已背。\n行人畏闻汝，一声一心碎。",
        "dynasty": "宋",
        "collection_info": null
    },
    {
        "uuid": "d4e5396d14b69be691ebd8a44dec4c1f",
        "title": "夜发散关",
        "author": "文同",
        "content": "风吹古关口，万木响如裂。\n凄凉异乡客，骑马关下月。\n板道霜凿凿，石梁溪咽咽。\n怪来晓寒重，御爱山头雪。",
        "dynasty": "宋",
        "collection_info": null
    },
    {
        "uuid": "47739bd69024c940c1b8cd42c49a5dfc",
        "title": "宿山寺",
        "author": "文同",
        "content": "高峰浮云际，古寺高峰上。\n秋来已潇洒，雨后益清旷。\n坐随明月转，吟伴寒蛩响。\n待晓出松关，幽襟谢嘉贶。",
        "dynasty": "宋",
        "collection_info": null
    },
    {
        "uuid": "a3488275364e036e8679cd15816778db",
        "title": "中秋月  其一",
        "author": "文同",
        "content": "隔林滟滟生寒浪，倚汉岧岧数乱峰。\n记得旧山曾此夕，碧岩千尺坐高松。",
        "dynasty": "宋",
        "collection_info": null
    },
    {
        "uuid": "9b619bb0b38bcba9e0815e89a0d6e484",
        "title": "中秋月  其二",
        "author": "文同",
        "content": "望外物容澄似水，坐中秋力凛如刀。\n此身直愿乘双翼，飞上三峰第一高。",
        "dynasty": "宋",
        "collection_info": null
    },
    {
        "uuid": "6229479f131275248be6e9c57a142d21",
        "title": "二里溪濯足",
        "author": "文同",
        "content": "暑气沉晚树，晴光满遥川。\n下马古道侧，濯足清溪边。\n胜事乐水石，幽怀託云烟。\n还来振衣起，回首徒悒然。",
        "dynasty": "宋",
        "collection_info": null
    },
    {
        "uuid": "ca014c45b31e216f2bcfc47e99060dfe",
        "title": "稠桑见荆山",
        "author": "文同",
        "content": "万岭鬰丛丛，盘云气势雄。\n纵横谁画笔，屈折自屏风。\n倒树出断外，乱云生掩中。\n无由更停马，此意恨如蓬。",
        "dynasty": "宋",
        "collection_info": null
    },
    {
        "uuid": "502da21127ffae488d531e6a3bf68662",
        "title": "白鹤寺北轩围棋",
        "author": "文同",
        "content": "祇园隠城角，开轩极幽邃。\n日影转不到，居常抱秋气。\n余兹度炎燠，一局忘万事。\n扰扰门外人，谁知此中意。",
        "dynasty": "宋",
        "collection_info": null
    },
    {
        "uuid": "ba45643878ce7cb2849df07afe5a49bf",
        "title": "太常致斋闲书寺壁",
        "author": "文同",
        "content": "晚日微明弄雨余，竹阴桐影共萧疏。\n旋移小榻中庭坐，读尽扶桑太帝书。",
        "dynasty": "宋",
        "collection_info": null
    },
    {
        "uuid": "cd8d7c85f86267d48e21e0b44676dbb4",
        "title": "景逊以诗招棋因答",
        "author": "文同",
        "content": "待阙官期远，侨居客思多。\n许时闲日月，愿与局中磨。",
        "dynasty": "宋",
        "collection_info": null
    },
    {
        "uuid": "f67558950ab0c95e1c3ebf84d9e1e166",
        "title": "初入二里",
        "author": "文同",
        "content": "树色交山色，蝉声杂水声。\n客怀殊不倦，信马此间行。",
        "dynasty": "宋",
        "collection_info": null
    },
    {
        "uuid": "bcea35c01eddf4cf432669ed35307259",
        "title": "又送刘着作",
        "author": "文同",
        "content": "北地戎马后，凋残今几年。\n边民此天幸，县令若君贤。\n况自储蓄久，定知摩抚全。\n好须图善政，能为作诗传。",
        "dynasty": "宋",
        "collection_info": null
    },
    {
        "uuid": "ad0ab3c10cb7513e2ad6d701d5b05311",
        "title": "送张朴翁归盩厔  其一",
        "author": "文同",
        "content": "一觉落天梦，遂吟招隠诗。\n携家异乡去，变服散人为。\n郿坞云开后，圭峰月上时。\n清秋此高兴，琴酒问同谁。",
        "dynasty": "宋",
        "collection_info": null
    },
    {
        "uuid": "c903efd51f4942d12e312f3d6ce558d6",
        "title": "送张朴翁归盩厔  其二",
        "author": "文同",
        "content": "山曲水曲处，其间皆美田。\n夫君别桑梓，此地卜林泉。\n壮岁可立事，明时方尚贤。\n何当再就诏，便忍说终焉。",
        "dynasty": "宋",
        "collection_info": null
    },
    {
        "uuid": "eada7c12841fe90c75b9055456ae1ae6",
        "title": "宋復古度支晚川晴雪",
        "author": "文同",
        "content": "霁色变云林，寒光混烟水。\n遥山定何处，渺漭纔可指。",
        "dynasty": "宋",
        "collection_info": null
    },
    {
        "uuid": "eba686eb5e3e4f1226e9d878a2f696db",
        "title": "早秋山水砚屏",
        "author": "文同",
        "content": "晚霭隔远岫，秋容入平林。\n方素仅盈尺，岩谷能许深。",
        "dynasty": "宋",
        "collection_info": null
    },
    {
        "uuid": "5254536f48723a2a26e0b58b1c48d901",
        "title": "寇君玉郎中大蟹",
        "author": "文同",
        "content": "蟹性最难图，生意在螯跪。\n伊人得之妙，郭索不能已。",
        "dynasty": "宋",
        "collection_info": null
    },
    {
        "uuid": "2c82f4f602fe6e801e6f845fbf7e1547",
        "title": "小蟹",
        "author": "文同",
        "content": "骨甲与支节，解络尤精研。\n手足虽尔多，能使如一钱。",
        "dynasty": "宋",
        "collection_info": null
    },
    {
        "uuid": "50033f73c63d063dd2996b4ec0d7aacb",
        "title": "黄筌鹊雏",
        "author": "文同",
        "content": "短羽已褵褷，弱胫方屴岌。\n母也向何处，开口犹仰食。",
        "dynasty": "宋",
        "collection_info": null
    },
    {
        "uuid": "b8901f2382a6b01fd6500767d712cfb0",
        "title": "滕昌佑芙蓉",
        "author": "文同",
        "content": "双干发寒葩，一枿立纹羽。\n欲品精妙人，君当二三数。",
        "dynasty": "宋",
        "collection_info": null
    },
    {
        "uuid": "ba70441f44c85cd6751b4f767e9c09f0",
        "title": "毛老斗牛",
        "author": "文同",
        "content": "牛牛尔何争，于此辄斗怒。\n长鞭闹儿童，大炬走翁妪。\n苍㺏八九子，骇立各四顾。\n何时解角归，茅舍江村暮。",
        "dynasty": "宋",
        "collection_info": null
    },
    {
        "uuid": "bcbe4e1fbb6c11901afabad50b4d647c",
        "title": "邓隠老木寒牛",
        "author": "文同",
        "content": "苍崖棱层草芊绵，巨木半死生枯烟。\n羸牛日晚已噍草，稚子天寒犹打钱。",
        "dynasty": "宋",
        "collection_info": null
    },
    {
        "uuid": "c2cd0afee67c8202e47f6a2a9dcfdc55",
        "title": "许道宁寒林",
        "author": "文同",
        "content": "许生虽学李营丘，墨路纵横多自出。\n交柯挥霍裴旻剑，乱蔓淋漓张晓笔。",
        "dynasty": "宋",
        "collection_info": null
    },
    {
        "uuid": "8ce76a36ed4624bd5da2edbd174d6b4a",
        "title": "易元吉抱栎狨",
        "author": "文同",
        "content": "老栎抱拥肿，金狨立鬅鬙。\n当年陇山道，似此见危层。",
        "dynasty": "宋",
        "collection_info": null
    },
    {
        "uuid": "5dc1e78d2e9b73fe6fab8cc2a7b65fd0",
        "title": "引子獐",
        "author": "文同",
        "content": "苍獐引黄麑，双耳谁惊立。\n高原想新霁，町疃见行迹。",
        "dynasty": "宋",
        "collection_info": null
    },
    {
        "uuid": "7ce116ff927e915684fcda5eb1ace3d0",
        "title": "崔白败荷折苇寒鹭",
        "author": "文同",
        "content": "疏苇雨中老，乱荷霜外凋。\n多情惟白鸟，常此伴萧条。",
        "dynasty": "宋",
        "collection_info": null
    },
    {
        "uuid": "89e483334b761cffea9856ecfe903927",
        "title": "孙太古辟支迦佛",
        "author": "文同",
        "content": "调御出火起正念，萨埵捧香生信心。\n二士之意在笔外，彼太古者何情深。",
        "dynasty": "宋",
        "collection_info": null
    },
    {
        "uuid": "b8db5dcf4665e6c4454e332cd3f61318",
        "title": "许中正捕龙雷",
        "author": "文同",
        "content": "彼龙胡为被天谪，不肯为天行雨泽。\n天敕雷公恣搜索，龙藏何所忽尔获。\n提之满空若曳帛，雹风电火相卷射。\n雷张两翅但拍拍，首尾挽之足双磔。\n龙力与雷固不敌，雷转威怒龙褫魄，须臾定见肝胃拆。\n万力千气凡几画，斯人斯品入神格。",
        "dynasty": "宋",
        "collection_info": null
    },
    {
        "uuid": "835c74f8ad043450164542bbd75935cf",
        "title": "范宽雪中孤峰",
        "author": "文同",
        "content": "大雪洒天表，孤峰入云端。\n何人向渔艇，拥褐对巑岏。",
        "dynasty": "宋",
        "collection_info": null
    },
    {
        "uuid": "d368065787147de2436d0516f7608536",
        "title": "晚秋烟波",
        "author": "文同",
        "content": "直于一丈素，写尽千里景。\n云山杳杳已成秋，烟水漻漻方入暝。\n君应无心得此画，我岂有言能尔咏。",
        "dynasty": "宋",
        "collection_info": null
    },
    {
        "uuid": "183a16774ecc183c31918c14d1bfdaa1",
        "title": "春山",
        "author": "文同",
        "content": "冈原草木秀，溪谷云霞媚。\n君笔谁所传，独解吐和气。",
        "dynasty": "宋",
        "collection_info": null
    },
    {
        "uuid": "d36155c262afa4914895e070c97df55f",
        "title": "秋山",
        "author": "文同",
        "content": "孤峰露苍骨，疏木耸坚干。\n高堂挂虚壁，爽气来不断。",
        "dynasty": "宋",
        "collection_info": null
    },
    {
        "uuid": "1fbe6c8d0c5ffb7a82ae20ab13dcff0a",
        "title": "梁信羯鼓小图",
        "author": "文同",
        "content": "高梧间垂杨，玉宇极清邃。\n三郎当殿坐，左右拥佳丽。\n氍毹近香案，蹲兽吐碧穗。\n宝几承画控，缤纷交綵袂。\n花奴卷双袖，俯立前奏技。\n君王顾之笑，轩庑动和气。\n谁谓一尺素，写遍天上意。\n听者定何如，观之犹解秽。",
        "dynasty": "宋",
        "collection_info": null
    },
    {
        "uuid": "376ffb4b8a88b013888788b6cbca7bf7",
        "title": "蒲生钟馗",
        "author": "文同",
        "content": "寒风酸号月惨苦，枭飞狐鸣满墟墓。\n丛棘乱礓翳野雾，古社秃剥倒枯树。\n下有三鬼相啸聚，初行谁家作疰忤。\n痛热肿痒快呕吐，塞噎咽喉胀脐肚。\n呼巫召觋使呪诅，翁惊妪忙设赛具。\n茅盘草舡置五路，饭盂炙串狼籍布。\n相共收敛各执去，方此危坐歠且哺。\n忽尔相视生畏怖，有神杰然驾巨牯。\n前诃后拥役二竖，此神噉鬼充旦暮。\n其腹尚馁色躁怒，鬼遥见之悉失措。\n窜匿不暇相告谕，酒倾肉落杂秽污。\n魄魂飞荡身偃仆，一入木底只四据。\n一尚把盏愕以顾，一自隠蔽捩眦觑。\n神用气摄缚束固，前死入吻无十步。\n计之嚼嚙或味饫，蒲生胡为适尔遇。\n画之满卷无一误，笔墨丑怪实可惧。\n持以赠余子何故，摇手不取一钱赂。\n他日乞诗者尤屡，试为言之写其故。",
        "dynasty": "宋",
        "collection_info": null
    },
    {
        "uuid": "7368a82516d58b18f8b80bfbb2d418a0",
        "title": "折杨柳",
        "author": "文同",
        "content": "垂杨百尺临池水，风定烟浓盘不起。\n欲折长条寄远行，想到君边已憔悴。",
        "dynasty": "宋",
        "collection_info": null
    },
    {
        "uuid": "a2c2d6f45d48b06e4e833ec05dca5b07",
        "title": "仁宗皇帝挽诗十首  其一",
        "author": "文同",
        "content": "绪业承三圣，规模盛一王。\n朝廷周礼乐，庠序汉文章。\n殊俗皆归往，蒸民尽乐康。\n帝功如此大，宜享寿无疆。",
        "dynasty": "宋",
        "collection_info": null
    },
    {
        "uuid": "639b7187fabc8e0e81a836df7386a323",
        "title": "仁宗皇帝挽诗十首  其二",
        "author": "文同",
        "content": "徇速承王后，聪明復辟初。\n恩波同海浸，刑网比天疏。\n屡有搜贤诏，曾无谏猎书。\n惟余封禅事，应恨缺蒲车。",
        "dynasty": "宋",
        "collection_info": null
    },
    {
        "uuid": "78cb0932866678a0b3b06dd1a785cbae",
        "title": "仁宗皇帝挽诗十首  其三",
        "author": "文同",
        "content": "求治亲垂诏，观文自着图。\n何曾凭喜怒，未省蔽谗谀。\n尘世留徽号，烟霄返旧都。\n悠悠增筴验，难问鬼臾区。",
        "dynasty": "宋",
        "collection_info": null
    },
    {
        "uuid": "b2477ec46e2052a8f50639024c2ddb5c",
        "title": "仁宗皇帝挽诗十首  其四",
        "author": "文同",
        "content": "宝辂嬉游少，珠宫艺学优。\n仙毫媚风帛，睿藻焕星鈎。\n天极推神历，兵防演秘谋。\n飈流今已矣，长共糓林秋。",
        "dynasty": "宋",
        "collection_info": null
    },
    {
        "uuid": "d09c10e0b2ad3943f37b7802bfcaa59f",
        "title": "仁宗皇帝挽诗十首  其五",
        "author": "文同",
        "content": "政殿咨丞弼，经筵引俊髦。\n未尝耽逸乐，终是过焦劳。\n归路三山远，遗台万古高。\n小臣无分去，定拥堕髯号。",
        "dynasty": "宋",
        "collection_info": null
    },
    {
        "uuid": "cf8f5d0240cc50c5767b966571d72ab4",
        "title": "仁宗皇帝挽诗十首  其六",
        "author": "文同",
        "content": "神鼎犹烘药，夷槃已实冰。\n留恩均器服，下诏约山陵。\n影殿虚绨几，皇堂掩漆灯。\n萧萧柏城下，空有暮云凝。",
        "dynasty": "宋",
        "collection_info": null
    },
    {
        "uuid": "2665bab72db60e328b2eeb5c790212b9",
        "title": "仁宗皇帝挽诗十首  其七",
        "author": "文同",
        "content": "浮世期云尽，清都位欲传。\n秉珪徒请命，脱躧遂登仙。\n遗泽流天下，重光照柩前。\n几时来甲观，更待一千年。",
        "dynasty": "宋",
        "collection_info": null
    },
    {
        "uuid": "29ff461c86415fefb9f37ac403081dd3",
        "title": "仁宗皇帝挽诗十首  其八",
        "author": "文同",
        "content": "被衮纔凭几，跻阶忽受同。\n哀文铺帝业，谥册讲仁功。\n竭蹷趋群后，号咷动两宫。\n铭旌来巩洛，万里卷悲风。",
        "dynasty": "宋",
        "collection_info": null
    },
    {
        "uuid": "543d2a9c241e0bb232e0614d67e2d84d",
        "title": "仁宗皇帝挽诗十首  其九",
        "author": "文同",
        "content": "幡翣离三殿，箫笳接两都。\n尧殂如考妣，禹葬省人徒。\n岂并游韶石，应同去鼎湖。\n愁闻下竹使，海外走哀符。",
        "dynasty": "宋",
        "collection_info": null
    },
    {
        "uuid": "d9321de25bc35cf54179bf169f9323f9",
        "title": "仁宗皇帝挽诗十首  其一○",
        "author": "文同",
        "content": "史祝周坛日，人忧杞国时。\n饮池无善效，颒水有遗辞。\n仙仗朝三后，蕃仪集四夷。\n从今河与洛，长泻凤台悲。",
        "dynasty": "宋",
        "collection_info": null
    },
    {
        "uuid": "5d6b6c1137fb19d7a8fd733095a5cfe9",
        "title": "正肃吴公挽诗  其一",
        "author": "文同",
        "content": "虎节归兵日，麟符命使年。\n帝将还二府，人已哭三川。\n清议谁违者，高风自凛然。\n佳城空万古，一圹掩寒烟。",
        "dynasty": "宋",
        "collection_info": null
    },
    {
        "uuid": "c05661dc7ccc895dd980cee3c3e3ffe5",
        "title": "正肃吴公挽诗  其二",
        "author": "文同",
        "content": "晁董文章重，夔龙德业尊。\n简编成故事，穹壤与长存。\n风旐飘寒陌，霜笳咽晚原。\n谁人碑有道，应不愧斯言。",
        "dynasty": "宋",
        "collection_info": null
    },
    {
        "uuid": "b68fdf4fb5e9eee2f405fc34c36be112",
        "title": "张中允先生挽诗三首  其一",
        "author": "文同",
        "content": "善颂堂中客，华严会裏人。\n生为天所佑，没与佛相亲。\n祖送逾千两，哀号动四邻。\n宜祠瑞筠社，永配蜀江神。",
        "dynasty": "宋",
        "collection_info": null
    },
    {
        "uuid": "fb147a03703b7bb70c05b5e85a34559a",
        "title": "张中允先生挽诗三首  其二",
        "author": "文同",
        "content": "乡校咨橅范，闺门慕典刑。\n爱看高士传，欲注凈名经。\n素节标家牒，芬情勒冢铭。\n近谁瞻碧落，应见少微星。",
        "dynasty": "宋",
        "collection_info": null
    },
    {
        "uuid": "a26271a365f91f129faddd31f10cc108",
        "title": "张中允先生挽诗三首  其三",
        "author": "文同",
        "content": "文行俱高妙，声名五十秋。\n君恩来草泽，子舍上瀛洲。\n有相身须尽，无谁泪不流。\n庭前云盖石，长伴影堂愁。",
        "dynasty": "宋",
        "collection_info": null
    },
    {
        "uuid": "651dfe8d8d27abe5598c59fb9866829d",
        "title": "张思孺秘校挽诗二首  其一",
        "author": "文同",
        "content": "昔在天彭郡，侨居过一冬。\n感君常见访，无日不相从。\n远寺携棋局，高亭把酒钟。\n谁知三载后，孤冢列新松。",
        "dynasty": "宋",
        "collection_info": null
    },
    {
        "uuid": "e4a3c2b1bec18fece48334bc2152b0f8",
        "title": "张思孺秘校挽诗二首  其二",
        "author": "文同",
        "content": "人前常奉诧，张也好堂堂。\n处众谦和甚，居官志力强。\n当时君壮健，在座我苍浪。\n今日翻相哭，无言问彼苍。",
        "dynasty": "宋",
        "collection_info": null
    },
    {
        "uuid": "7308f8fc1015605cd6f2fcf8435160b6",
        "title": "吕惠穆挽诗四首  其一",
        "author": "文同",
        "content": "文靖登庸久，朝廷政教隆。\n相门无或议，子舍有如公。\n恩泽非徼幸，官荣悉治功。\n至今清论在，常满缙绅中。",
        "dynasty": "宋",
        "collection_info": null
    },
    {
        "uuid": "d289e43de83591d7a4ead1cb7e173de6",
        "title": "吕惠穆挽诗四首  其二",
        "author": "文同",
        "content": "帝御皇图后，公居右府时。\n开陈诸议论，感发止嗟咨。\n自此倾宸眷，方将正宰司。\n胡为便沦谢，天意固难知。",
        "dynasty": "宋",
        "collection_info": null
    },
    {
        "uuid": "c514c8b2d634527b893e95fc72a80354",
        "title": "吕惠穆挽诗四首  其三",
        "author": "文同",
        "content": "忆在南邛日，家君此忽亡。\n公时帅本道，力为济归丧。\n贱息将何报，深恩不可忘。\n如今每念及，惟有泪浪浪。",
        "dynasty": "宋",
        "collection_info": null
    },
    {
        "uuid": "cd79c688f3d46683d625cab2cf6a8824",
        "title": "吕惠穆挽诗四首  其四",
        "author": "文同",
        "content": "自出公门下，常蒙礼意勤。\n相看如子姓，交政为郎君。\n每望中书入，俄惊远讣闻。\n何时高冢上，永日哭寒云。",
        "dynasty": "宋",
        "collection_info": null
    },
    {
        "uuid": "e1b3f1881be4d3b66ff185f66d156abf",
        "title": "张林宗司勋挽诗三首  其一",
        "author": "文同",
        "content": "巫峡乘轺去，涪江拥节还。\n方来赴京兆，又出领潼关。\n髀肉川涂瘦，颠毛案牍斑。\n音容今遂已，清血为公潸。",
        "dynasty": "宋",
        "collection_info": null
    },
    {
        "uuid": "78ad2e8f6faf9d2fa13520f391f36c2f",
        "title": "张林宗司勋挽诗三首  其二",
        "author": "文同",
        "content": "候骑排弓箙，牙门换戟衣。\n使麾方报入，神柩已云归。\n关吏惊来往，乡人嘆是非。\n生平幽石在，谁为刻珠玑。",
        "dynasty": "宋",
        "collection_info": null
    },
    {
        "uuid": "cd14e370935b6ce67f1fff271da1580e",
        "title": "张林宗司勋挽诗三首  其三",
        "author": "文同",
        "content": "素节乡评重，清芬世阅传。\n谢家儿侄盛，穆宅弟兄贤。\n展矣兹良士，嗟乎不永年。\n西风寄哀调，愿为唱新阡。",
        "dynasty": "宋",
        "collection_info": null
    },
    {
        "uuid": "52dc25e64d05b827ad542742ff38d044",
        "title": "张道宗比部挽诗三首  其一",
        "author": "文同",
        "content": "学富词章妙，才高志力强。\n帝方知可用，官欲渐难量。\n始得西原使，纔终右省郎。\n念公今止此，无语问苍苍。",
        "dynasty": "宋",
        "collection_info": null
    },
    {
        "uuid": "d102c105945f7688bc8bac79988942f0",
        "title": "张道宗比部挽诗三首  其二",
        "author": "文同",
        "content": "见说关西讣，危肠已似刀。\n抚膺成一恸，復魄遂三号。\n旧馆州名桂，新居里曰蒿。\n九泉休负恨，兰玉满儿曹。",
        "dynasty": "宋",
        "collection_info": null
    },
    {
        "uuid": "0a2db9b81a99183541eff14547523c16",
        "title": "张道宗比部挽诗三首  其三",
        "author": "文同",
        "content": "忆在南岐日，于今十二年。\n宦途聊邂逅，宾馆重留连。\n正喜谋黄峒，俄惊葬圃田。\n无由执行绋，徒尔泪如泉。",
        "dynasty": "宋",
        "collection_info": null
    },
    {
        "uuid": "62e4e080695f103a9e7f3a51e80c992e",
        "title": "石左藏挽诗二首  其一",
        "author": "文同",
        "content": "世泽传清范，戎韬演秘谋。\n雄藩未赐节，大壑忽移舟。\n谢氏胡床在，羊公羽扇收。\n光华归令子，何恨掩泉丘。",
        "dynasty": "宋",
        "collection_info": null
    },
    {
        "uuid": "86d9596558e249394ce0211e97d1379b",
        "title": "石左藏挽诗二首  其二",
        "author": "文同",
        "content": "昔年陪宴上崏台，一听新歌一举杯。\n此会如今嗟已矣，拟将何调寄余哀。",
        "dynasty": "宋",
        "collection_info": null
    },
    {
        "uuid": "5d618393432a22dcba14bb54e825ce6c",
        "title": "邛州赏丰亭",
        "author": "文同",
        "content": "人之创亭意，大率繇己便。\n夫何我公者，所作异他见。\n临邛郡东北，井井画群甸。\n其民喜施力，无岁不登衍。\n公因到城上，有此多稼羡。\n而云彼嘉谷，诚我民所擅。\n如其每用此，岂不乡土恋。\n伊我牧其众，胡尔惧流转。\n遂兹谋栋宇，显显向一面。\n题为赏丰字，义不止营缮。\n常时命僚侣，于时歌管荐。\n高谈诧上瑞，衮衮莫之倦。\n擎酒揖大野，指顾一欣忭。\n田夫各相语，我辈谁曰贱。\n太守亦为我，今日又张讌。",
        "dynasty": "宋",
        "collection_info": null
    },
    {
        "uuid": "d2f3a96211740eabeb404041b0eb6c7d",
        "title": "邛州倅",
        "author": "文同",
        "content": "将欲言治人，必先由正身。\n身正人自治，此化行如神。\n总总群圣书，论说尤谆谆。\n后贤守为法，不敢忘逡巡。\n有欲着其迹，更假他物伸。\n或取几杖明，或用盘盂陈。\n或则铭于座，或则书于绅。\n此皆贪道者，欲己日夕亲。\n涵泳既滋久，盛德光璘璘。\n鲁侯相门子，佩义而服仁。\n来乘别驾舆，齿髪何青春。\n开口议政事，条件皆有伦。\n春露与秋霜，畏爱其吏民。\n尚惧有片缺，不使其质纯。\n乃于厅事侧，开轩承甲寅。\n题曰三省堂，大构高榜新。\n地古物象野，水竹清衣巾。\n公暇每居此，寂嘿如隠沦。\n冥心以自观，外揣復内循。\n一有所不逮，补绽无纤尘。\n既已自作诗，文理相彬彬。\n宛转示明戒，欲使风俗淳。\n愚重侯所存，再拜无辞频。\n待己固如此，贤哉君子邻。\n常愿此基构，永不罹荆榛。\n有坏则请修，使之名不泯。",
        "dynasty": "宋",
        "collection_info": null
    },
    {
        "uuid": "5f1af4eab53d44c3468bb0c6bbaadfd0",
        "title": "题何靖山人隠居二首  其一",
        "author": "文同",
        "content": "锦屏山下何夫子，铁带麻衣真古人。\n苦学诗来偷鬓老，乐为儒后却家贫。\n酒中酌月江村夜，琴上弹风鹤寺春。\n君已归寻旧闲味，肯骑肥马入红尘。",
        "dynasty": "宋",
        "collection_info": null
    },
    {
        "uuid": "59a229e7d01421133ec638eedc392d0c",
        "title": "题何靖山人隠居二首  其二",
        "author": "文同",
        "content": "因循失计下青山，却恨溪云占断闲。\n黄卷圣贤忻对语，青云岐路祗低颜。\n月墙槐影侵阶暗，雨槛秋花满目斑。\n自爱萧条真吏隠，心清不累有无间。",
        "dynasty": "宋",
        "collection_info": null
    },
    {
        "uuid": "d3ef9674960dd8fd454f6c69372f7e3f",
        "title": "题兜率寺",
        "author": "文同",
        "content": "簿领迷人喜暂闲，聊寻古寺陟孤峦。\n柏藏一径中间窄，云敛千峰四面宽。\n远目已将飞鸟过，寸心更乞老僧安。\n若为借得禅房宿，卧看龛灯一点残。",
        "dynasty": "宋",
        "collection_info": null
    },
    {
        "uuid": "f0f1c3b3b4d909e5b84668e202d1d125",
        "title": "题凤凰山后岩",
        "author": "文同",
        "content": "此景又奇绝，半空生曲栏。\n蜀尘随眼断，蕃雪满襟寒。\n涧下雨声急，岩头云色干。\n归鞍休报晚，吾待且盘桓。",
        "dynasty": "宋",
        "collection_info": null
    },
    {
        "uuid": "3426b2a62ac7761eb55034004afc6633",
        "title": "子瞻戏子由依韵奉和",
        "author": "文同",
        "content": "子由在陈穷于丘，正若浅港横巨舟。\n每朝升堂讲书罢，紧合两眼深埋头。\n才名至高位至下，此事自属他人羞。\n犹胜俣俣彼贤者，手把翟籥随群优。\n岌如老鹤立海上，退避不与鹙鸧游。\n文章岂肯用一律，独取无间有神术。\n所蓄未尝资己身，搰搰恰如蜂聚蜜。\n有时七日不火食，支体虽羸心不屈。\n陵阳谬守卑且劳，马前空愧持旌旄。\n平生读书若奊诟，老大下笔侵离骚。\n贫且贱焉真可耻，欲挞群邪无尺棰。\n安得来亲绛帐旁，日与诸生供唯唯。\n须知道义故可乐，莫问功名能得几。\n君子道远不计程，死而后已方成名。\n千钧一羽不须校，女子小人知重轻。",
        "dynasty": "宋",
        "collection_info": null
    },
    {
        "uuid": "a7aeeb698f4b5e18118ca3a0c4e812dc",
        "title": "依韵和子瞻游孤山",
        "author": "文同",
        "content": "跨明越，压苏湖，钱塘风物天下无。\n玉峰孱颜石穿漏，雪海浩荡潮喧呼。\n旧尝持之诧吾孥，会挈尔去相与娱。\n宦游若不来此都，腰间綵组徒云纡。\n子瞻凤咮新结庐，日哦其间兴不孤。\n平生美志自偿足，休问满眼生萑蒲。\n有物可比中鄙夫，蜉蝣朝生死于晡。\n公攘显夺入胠箧，骄穉无乃非良图。\n子瞻之乐固有余，辨说是非从鲁蘧。\n我今有索君勿逋，归日好景为我摹。",
        "dynasty": "宋",
        "collection_info": null
    },
    {
        "uuid": "8c36e5a9e5e186cbc0e3f18a7663b3e3",
        "title": "再和",
        "author": "文同",
        "content": "问子瞻，何江湖，乃心魏阙君岂无。\n胡为放浪检束外，日与隠者相招呼。\n篮舆往往从以孥，灵运石壁无此娱。\n穷深极险兴未已，岂復更惮梯登纡。\n过客休夸衡与庐，天下此景君勿孤。\n欲将文字写物象，当截无限春江蒲。\n登高能赋属大夫，游览未厌嗟已晡。\n安得世上有绝笔，尽取君诗妆在图。\n此身之外何赢余，成然而寐其觉蘧。\n请看湖上人名逋，此子形相谁解摹。",
        "dynasty": "宋",
        "collection_info": null
    },
    {
        "uuid": "6f1abb227fd7c2bd929054e39930ed9a",
        "title": "和陈基载大雨",
        "author": "文同",
        "content": "黕黕云如涌，淙淙雨若倾。\n骤翻银汉浊，匀洒玉绳明。\n雷怒无停势，风豪有遏声。\n危楼已初伏，犹谓夹衣轻。",
        "dynasty": "宋",
        "collection_info": null
    },
    {
        "uuid": "f050d85fb4689835c1b136fc1ee4eecb",
        "title": "和张推官荔枝",
        "author": "文同",
        "content": "长嗟珍果滞遐方，好种华林奉帝王。\n夏簟满风罗秀色，晓梯乘露摘新香。\n泼霞乍染愁将变，烹玉纔凝忍更尝。\n正在临邛病痟甚，忽蒙佳惠敢相忘。",
        "dynasty": "宋",
        "collection_info": null
    },
    {
        "uuid": "ce5e096b7526bb44b9e6fab89afaf7fd",
        "title": "赠李仲祥道士",
        "author": "文同",
        "content": "不见先生已数年，相思惟是诵嘉篇。\n因来守郡空山裏，又喜通名画戟前。\n抵掌剧谈犹矍铄，堆胸豪气尚蜿延。\n近闻买得鹅池住，且向人间作地仙。",
        "dynasty": "宋",
        "collection_info": null
    },
    {
        "uuid": "6f93ada86462b01a0c6c51e6f9531a94",
        "title": "贺陈基载重阳日",
        "author": "文同",
        "content": "文酒寻常不厌求，坐中须得贾长头。\n幸逢九日称佳节，宜对三嵎赏素秋。\n岁月但看随叶落，利名当信与云浮。\n凭君且学龙山饮，一醉能令万事休。",
        "dynasty": "宋",
        "collection_info": null
    },
    {
        "uuid": "bf167d71b768b35e26800a2ecfedf2e6",
        "title": "寄张郎中",
        "author": "文同",
        "content": "常媿无才动有权，十年乡里但留连。\n养成答飒人应笑，学得支离自谓贤。\n三馆旧游层汉上，一麾今守乱峰前。\n幸逢别驾如张轨，免对苏章说二天。",
        "dynasty": "宋",
        "collection_info": null
    },
    {
        "uuid": "20e98ce0f0dca37310008530f0d85287",
        "title": "游闲居院",
        "author": "文同",
        "content": "乘暇访闲居，临行欲所须。\n急沽龙口酒，忙打佛前鱼。",
        "dynasty": "宋",
        "collection_info": null
    },
    {
        "uuid": "379699f6c24b96a5e176c9417df4be25",
        "title": "大元观题壁",
        "author": "文同",
        "content": "三十穷男子，其如胆气成。\n鸿毛在乡里，骥足本干坤。\n周孔为逢揖，轲雄自吐吞。\n平生所怀抱，应共帝王论。",
        "dynasty": "宋",
        "collection_info": null
    },
    {
        "uuid": "b98d09a05788b92295ba8fe45c7d10c9",
        "title": "游石门诗",
        "author": "文同",
        "content": "凌城走马过花村，先玩玉盆到石门。\n细想张良烧断处，岩前伫立欲销魂。",
        "dynasty": "宋",
        "collection_info": null
    },
    {
        "uuid": "e0a0a5ad9a57ed7366e69f127183d0a2",
        "title": "句  其一",
        "author": "文同",
        "content": "北客若来休问事，西湖虽好莫吟诗。",
        "dynasty": "宋",
        "collection_info": null
    },
    {
        "uuid": "450d95ba4d3c8dd0a631d9e77a8632d7",
        "title": "句  其二",
        "author": "文同",
        "content": "拟将一段鹅溪绢，扫取寒梢万丈长。",
        "dynasty": "宋",
        "collection_info": null
    },
    {
        "uuid": "bfc05e98b70066d85f7957117a4478e0",
        "title": "句  其三",
        "author": "文同",
        "content": "兴来雷出土，万箨起崖谷。",
        "dynasty": "宋",
        "collection_info": null
    },
    {
        "uuid": "81a257b6d7534f111d7ebc76fb280aba",
        "title": "句  其四",
        "author": "文同",
        "content": "来观古柏丹渊客。",
        "dynasty": "宋",
        "collection_info": null
    }
]