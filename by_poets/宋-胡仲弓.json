[
    {
        "uuid": "f51e4bdc43cbc78c66b9b4bc43e3c3e7",
        "title": "谒金门 蛾黛浅",
        "author": "胡仲弓",
        "content": "蛾黛浅。\n只为晚寒妆懒。\n润逼镜鸾红雾满。\n额花留半面。\n渐次梅花开遍。\n花外行人已远。\n欲寄一枝嫌梦短。\n湿云和恨翦。",
        "dynasty": "宋",
        "collection_info": null
    },
    {
        "uuid": "7c654a1ad86749603549cae9a3224a9f",
        "title": "石轩席上分韵得石字",
        "author": "胡仲弓",
        "content": "解衣坐虚窗，夜阑万籁寂。\n月出东南隅，照我楼半壁。\n对影欲起舞，袖短不成拍。\n浩歌慰心赏，欢声动金石。\n拊栏发长啸，清风生两腋。\n吟声鬼神悲，醉眼江湖窄。\n吾自乐吾生，光阴似过客。\n物我打一块，天地失形迹。\n山鹤从何来，点破春空碧。\n我欲从之游，八荒随所适。\n戛然鸣一声，云深何处觅。",
        "dynasty": "宋",
        "collection_info": null
    },
    {
        "uuid": "310d0b54580602720aee4e35ac498542",
        "title": "余用十字为座右铭因足成一首",
        "author": "胡仲弓",
        "content": "不贪以为宝，持戒如护珠。\n暮夜金可纳，鬼神不可诬。\n男儿重气义，何物分锱铢。\n渴饮盗泉人，靡靡真凡夫。",
        "dynasty": "宋",
        "collection_info": null
    },
    {
        "uuid": "913c8bd53dfcfdb4a80fee17248ba530",
        "title": "咏冰",
        "author": "胡仲弓",
        "content": "羣阴正胶轕，结作千丈冰。\n江河冻欲枯，雪意犹凭陵。\n舟楫不可济，水波那能兴。\n世路多风寒，履此何兢兢。\n本是污浊流，一合乃许凝。\n阳气动地回，阴无间可乘。\n一旦自消融，红日东方升。",
        "dynasty": "宋",
        "collection_info": null
    },
    {
        "uuid": "53487d2aa4a4662e8ff7faeb53ab7f54",
        "title": "送沈炼师归武夷  其一",
        "author": "胡仲弓",
        "content": "僊骨久已蜕，尚遗空石函。\n白云最深处，猿鹤情相谙。\n松花饥可飧，渴饮寒泉甘。\n招邀武夷君，清风资玄谈。",
        "dynasty": "宋",
        "collection_info": null
    },
    {
        "uuid": "61f466127a4268d3399c45f4e274c7d2",
        "title": "送沈炼师归武夷  其二",
        "author": "胡仲弓",
        "content": "焚香礼象纬，步虚声摩空。\n升真古洞天，依稀五明宫。\n宝珠如黍米，悬悬太虚中。\n炼师于此时，金丹满炉红。",
        "dynasty": "宋",
        "collection_info": null
    },
    {
        "uuid": "1d012cadf12e11b60a952af98e36f225",
        "title": "念昔游四首  其一",
        "author": "胡仲弓",
        "content": "昔年游径山，身在九天上。\n倚栏少徘徊，八极归一望。\n秋容澹如洗，景物呈万状。\n松风奏琴筑，烟屿列屏障。\n清远啸枯藤，野鹤唳幽旷。\n僧僮课梵呗，婉娩如学唱。\n解带临西风，洒落无尽藏。\n缁流亦可人，邀往坐清旷。\n盘飧饤黄独，侑之茅柴酿。\n感师有古意，愧我无酒量。\n长啸下山来，一路时胆壮。\n重作记游篇，付之覆瓿醤。",
        "dynasty": "宋",
        "collection_info": null
    },
    {
        "uuid": "83947c1637fa03d14dfbd2313ac01d8a",
        "title": "念昔游四首  其二",
        "author": "胡仲弓",
        "content": "昔游金山寺，一苇破沧溟。\n怒涛正拍天，风雨歘晦冥。\n江豚急吹浪，水面轰雷霆。\n满船失颜色，莫辨死与生。\n此时娄师德，高卧看长鲸。\n过午忽开霁，济岸犹登瀛。\n清风泛我衣，阳光射檐楹。\n舟人相慰劳，山僧笑出迎。\n行行金鳌背，月鑑浮空明。\n波平蒙天影，潮静闻经声。\n殿阁耀金碧，守护真龙形。\n繫缆少沉吟，红轮江西倾。\n炬火烁江面，直使潜鳞惊。\n因成一宿觉，问津维扬城。\n重来知几时，未计岁月成。",
        "dynasty": "宋",
        "collection_info": null
    },
    {
        "uuid": "9b4760cc6d7e70dad9b5b1002be283a8",
        "title": "念昔游四首  其三",
        "author": "胡仲弓",
        "content": "昔游虎邱山，满天饱风雪。\n毡帽骑款段，瘦岭衰草歇。\n下马独支筇，十步八九蹶。\n石路古木僵，铁花露土骨。\n生公何在许，空堂挂明月。\n衲僧九十余，持戒常精洁。\n讲经石点头，奇哉广长舌。\n我来欲参请，云无法可说。\n有井无辘轳，归去心如渴。",
        "dynasty": "宋",
        "collection_info": null
    },
    {
        "uuid": "3d39e405275693a3ce3221fa99b699c4",
        "title": "念昔游四首  其四",
        "author": "胡仲弓",
        "content": "昔游半山寺，木落山欲童。\n秋高岚气旺，晓日出曈眬。\n杖藜破莽苍，举步生清风。\n登堂发一笑，绝倒临川公。\n旧像人所祠，新法人所攻。\n空使百年后，直笔诛姦雄。\n不知老瞿昙，衲被和头蒙。\n是非不到耳，静坐薝卜丛。\n自吹无空笛，圣处时一中。\n我亦有髮僧，误踏京尘红。\n来此欲安禅，懒性学虚空。\n入门被师喝，归去成匆匆。",
        "dynasty": "宋",
        "collection_info": null
    },
    {
        "uuid": "2a132f1d6fbd92856678f29063a6fb8d",
        "title": "夜梦蒙仲书监作二象笏与余各分其一觉而有赋",
        "author": "胡仲弓",
        "content": "古人创一物，在理不在饰。\n持此非备忘，洁白贵彰德。\n世无骨鲠臣，朝夕侍君侧。\n善恶欠书谏，唾駡谁击贼。\n吏进思效忠，官执欲称职。\n姦回浊天縡，孰任排格力。\n愿为顾少连，勿学元友直。\n上意方简在，竹符畀泥轼。\n政成秉介圭，入觐朝北极。\n簪笔裹紫囊，玉立凛正色。\n顾余初筮令，寒饿日驱迫。\n手板非倒持，倚席惧引慝。\n分我意何厚，榻前便指画。\n一梦虽难凭，品秩从此得。\n毋但啸西爽，清谈更何益。\n课最玺书来，洗眼看黄敕。\n汲引会有期，并力扶社稷。",
        "dynasty": "宋",
        "collection_info": null
    },
    {
        "uuid": "e648b56fcac26283710c3925ee053d45",
        "title": "梦黄吉甫",
        "author": "胡仲弓",
        "content": "梦传失之妄，昼冀见而想。\n岂伊不可怀，而使我心往。\n山林老颠眴，数日占黄壤。\n舟舆来何迟，北望屡戃怳。\n西城荠花时，落魄随两桨。\n岁晚舟渚静，水消烟渺莽。\n踌蹰壁上字，期我无乃迋。",
        "dynasty": "宋",
        "collection_info": null
    },
    {
        "uuid": "d18aa9cc29c7e7f244b258e7cbbff16a",
        "title": "山中夜闻虎啸",
        "author": "胡仲弓",
        "content": "日落山色黄，樵夫不敢下。\n风号万壑哀，鸟雀亦惊怕。\n人谓斑将军，此地正争霸。\n数声地欲裂，咆哮直深夜。\n道人铁石心，惯听何足讶。\n若逢万户侯，羽镞不汝赦。",
        "dynasty": "宋",
        "collection_info": null
    },
    {
        "uuid": "35c913934a6bee712fa92bae40941de1",
        "title": "僧过涧图",
        "author": "胡仲弓",
        "content": "溪急水摇石，野僧蹑石度。\n寒流漾笠影，历险无窘步。\n仆夫后岭来，木末迹樵路。\n苍茫盼精蓝，惨澹没烟雾。\n忆昔山中行，顾瞻歌陟岵。\n今犹梦见之，觉乃忘其故。\n画师从何知，展玩失毫素。\n怅然渺予怀，江乡碧云暮。",
        "dynasty": "宋",
        "collection_info": null
    },
    {
        "uuid": "3f9c8f26c5a44c8fc7ecca62c354c734",
        "title": "山中闻猿",
        "author": "胡仲弓",
        "content": "山人犹未去，空使山猿惊。\n迎风坐枯藤，吟作长短声。\n山猿汝何知，亦有故旧情。\n人兮不如猿，冷暖随时生。\n不见求友鶑，乔木长嘤嘤。",
        "dynasty": "宋",
        "collection_info": null
    },
    {
        "uuid": "24693a6e41fb96cba20079279ea2f982",
        "title": "感古十首  其一",
        "author": "胡仲弓",
        "content": "卞氏璧难售，渊明琴本瘖。\n自衒亦可丑，三献机转深。\n无絃避俚耳，举世谁知音。\n所以古达士，万事何容心。\n勿学卞氏璧，请事渊明琴。",
        "dynasty": "宋",
        "collection_info": null
    },
    {
        "uuid": "e038d6e89cb9a20ed4e5f4ea9d1d3e7d",
        "title": "感古十首  其二",
        "author": "胡仲弓",
        "content": "管蔡厄周公，陈蔡厄夫子。\n圣人于此时，所俟惟一死。\n絃歌乃自知，赤舄亦几几。\n未明周孔心，道统安所恃。\n天苟丧斯文，坠地扶不起。",
        "dynasty": "宋",
        "collection_info": null
    },
    {
        "uuid": "934e139a007e5953a0606ba1ccc335ed",
        "title": "感古十首  其三",
        "author": "胡仲弓",
        "content": "豫让口吞炭，智伯头已漆。\n报仇须及晨，安用诈行乞。\n饮器骨已枯，癞哑特小术。\n壮士死于义，千古犹一日。\n弃主事雠人，万死奚足恤。",
        "dynasty": "宋",
        "collection_info": null
    },
    {
        "uuid": "72308bed45daf370e73782ccf2bebf10",
        "title": "感古十首  其四",
        "author": "胡仲弓",
        "content": "相如归全璧，范增撞玉斗。\n为主心固同，逆顺异所守。\n发怒俱忘身，裂眦欲碎首。\n此完彼玷缺，尽在一举手。\n万形各有敝，斯名长不朽。",
        "dynasty": "宋",
        "collection_info": null
    },
    {
        "uuid": "dc6d078718fd505fb7427eb5d9f7be23",
        "title": "感古十首  其五",
        "author": "胡仲弓",
        "content": "共工触不周，荆卿悲易水。\n所遭虽异时，等为血气使。\n争帝力已穷，报怨反害己。\n一为狂夫愚，一为刺客靡。\n二者俱无成，三叹而已矣。",
        "dynasty": "宋",
        "collection_info": null
    },
    {
        "uuid": "a08550f7dfae564c79181395a88608ab",
        "title": "感古十首  其六",
        "author": "胡仲弓",
        "content": "商君金徙木，赵高鹿为马。\n徒欲取民信，疑心随解瓦。\n罔民适自欺，何以刑天下。\n四维已灭亡，命脉存已寡。\n焚书火咸阳，斯言信非假。",
        "dynasty": "宋",
        "collection_info": null
    },
    {
        "uuid": "91e1dab0e29af13a82509451cab1a6bf",
        "title": "感古十首  其七",
        "author": "胡仲弓",
        "content": "四皓隠商山，子陵隠严濑。\n隠身非隠名，清致一何在。\n羽翼若为成，狂奴滋故态。\n一出竟奚为，名被世人卖。\n所以终南山，捷径不可再。",
        "dynasty": "宋",
        "collection_info": null
    },
    {
        "uuid": "a3ff37f5e509ab14216d5c1e66bd5986",
        "title": "感古十首  其八",
        "author": "胡仲弓",
        "content": "范蠡泛五湖，子房从赤松。\n功成乞身退，明哲保令终。\n彼美二丈夫，世异辙则同。\n此道久不作，利欲尘相蒙。\n急流不知返，失脚机穽中。",
        "dynasty": "宋",
        "collection_info": null
    },
    {
        "uuid": "a04f74c2ac543f96adb5b2aeb9dbc154",
        "title": "感古十首  其九",
        "author": "胡仲弓",
        "content": "惠连梦春草，江淹梦彩笔。\n一梦何足凭，材名繇此出。\n读书三十年，仅可变形质。\n所向如面墙，此语难致诘。\n何事殷武丁，因梦得良弼。",
        "dynasty": "宋",
        "collection_info": null
    },
    {
        "uuid": "5d3c33f7296d4f92d480add319d7ae98",
        "title": "感古十首  其一○",
        "author": "胡仲弓",
        "content": "杜康精酒法，陆羽修茶经。\n标致虽不同，均是劳吾形。\n采薇及茹芝，亦掇天地英。\n玄酒非曲糵，或可通神明。\n天不生杜陆，人间无醉醒。",
        "dynasty": "宋",
        "collection_info": null
    },
    {
        "uuid": "0466c37b055fd12aa3eb753b1a1b7ba7",
        "title": "山中值雨偶成",
        "author": "胡仲弓",
        "content": "山中云气多，忽合即为雨。\n垤鹳鸣一声，毒龙戏吞吐。\n翻手覆手间，纷纷不可数。\n彼苍难致诘，阴晴竟谁主。\n此雨只在山，何以泽下土。\n阿香推不来，借我霹雳斧。\n斫破太虚空，银河漏莫补。\n风云只片时，一施天下溥。",
        "dynasty": "宋",
        "collection_info": null
    },
    {
        "uuid": "98d02cbaa88023e80e2424437d37aaea",
        "title": "采采歌",
        "author": "胡仲弓",
        "content": "朝采畹中兰，暮采篱下菊。\n采采復采采，终日不盈掬。\n为怜芳洁姿，忍受红尘触。\n采兰杀风味，采菊盈芬馥。\n落英固可飧，何如饱藜藿。\n秋香亦可纫，何如鸣佩玉。\n俾尔全其天，得志在岩谷。\n所以山中人，终身抱幽独。",
        "dynasty": "宋",
        "collection_info": null
    },
    {
        "uuid": "757705d48aa2cf2003742db458f50228",
        "title": "次陈芸居问讯后村韵  其一",
        "author": "胡仲弓",
        "content": "人心真滟滪，世路多殽函。\n此险久已涉，此味久已谙。\n易节固不可，贫贱分所甘。\n浩歌一长慨，书与识者谈。",
        "dynasty": "宋",
        "collection_info": null
    },
    {
        "uuid": "6a4201a2402e665d32f074c4e9b9a311",
        "title": "次陈芸居问讯后村韵  其二",
        "author": "胡仲弓",
        "content": "清夜万感集，风荡云物空。\n倚楼看星斗，照破泥丸宫。\n静观人世人，颠倒醉梦中。\n佳趣有谁识，睡觉窗前红。",
        "dynasty": "宋",
        "collection_info": null
    },
    {
        "uuid": "125d2addd9d9b1dcb23934e9593ea777",
        "title": "后村来书有此心如珠有物蒙之之语芸居有诗再用前韵  其一",
        "author": "胡仲弓",
        "content": "襟抱天样宽，万象并包函。\n富贵一虫臂，此理君饱谙。\n直语苦如荼，回味留余甘。\n吟诗秉史笔，未数司马谈。",
        "dynasty": "宋",
        "collection_info": null
    },
    {
        "uuid": "9f440163b059f5b784ad41cdd29443d9",
        "title": "后村来书有此心如珠有物蒙之之语芸居有诗再用前韵  其二",
        "author": "胡仲弓",
        "content": "男儿重意气，咄咄宁书空。\n笑人愧邓禹，抵掌随臧宫。\n信是心如珠，有物蒙其中。\n非珠亦非物，点雪付炉红。",
        "dynasty": "宋",
        "collection_info": null
    },
    {
        "uuid": "3247bfb58fd263ffdafeca69a28c6c64",
        "title": "晴溪",
        "author": "胡仲弓",
        "content": "晴溪湛如酒，越儿中拍浮。\n羡之不可学，徙倚溪上楼。\n直下数游鱼，咳唾鱼惊愁。\n偷生几漏网，为龙知何秋。",
        "dynasty": "宋",
        "collection_info": null
    },
    {
        "uuid": "87d5c9e20f727fe309a96d179c135f38",
        "title": "明朝是岁除",
        "author": "胡仲弓",
        "content": "明朝是岁除，萍梗身如寄。\n年光马行疾，时事令人醉。\n直语显官嗔，上书明主弃。\n但作送穷文，慎勿言灾异。",
        "dynasty": "宋",
        "collection_info": null
    },
    {
        "uuid": "e27dbaf71d7af03f7338c585e6f3d574",
        "title": "四时月  其一",
        "author": "胡仲弓",
        "content": "春月如处女，皎皎暮云间。\n婵娟不自衒，欲见乃许难。\n春云多变态，玉貌长端端。\n封姨扫尘匣，略与幽人看。",
        "dynasty": "宋",
        "collection_info": null
    },
    {
        "uuid": "c59cc68b6ebbd3d89aa18b9981921a9e",
        "title": "四时月  其二",
        "author": "胡仲弓",
        "content": "夏月如循吏，见者皆懽颜。\n当此烈日余，和气一夜还。\n龚黄久不作，元在青云间。\n欲往从之游，天高恐难攀。",
        "dynasty": "宋",
        "collection_info": null
    },
    {
        "uuid": "a9da1d62c39a33639abb75faf05178d0",
        "title": "四时月  其三",
        "author": "胡仲弓",
        "content": "秋月如翰林，标致清如许。\n天上白玉堂，子独于中处。\n夜直五云边，冰壶了无滓。\n几度醉归来，安用金莲炬。",
        "dynasty": "宋",
        "collection_info": null
    },
    {
        "uuid": "8c3cba1747fdbb16a08b1783baf8eb98",
        "title": "四时月  其四",
        "author": "胡仲弓",
        "content": "冬月如御史，正色凝云端。\n风霜何凛凛，一见应胆寒。\n乌飞绕三匝，禁树相团栾。\n心术晦昧人，不敢抬头看。",
        "dynasty": "宋",
        "collection_info": null
    },
    {
        "uuid": "9509f9368f3e123462d021f4a8fbc6f1",
        "title": "老母适至时已见黜",
        "author": "胡仲弓",
        "content": "千里迎阿㜷，相见翻不乐。\n微禄期奉亲，亲至禄已夺。\n所悲乏故交，何以寓漂泊。\n向来耿介心，馈遗拒不诺。\n及兹谁赈恤，俛首念囊橐。\n空余声誉在，未足救饥渴。\n传言仁义饱，理岂填沟壑。\n况因直道黜，自省何愧怍。\n阿㜷幸无忧，儿有平生学。",
        "dynasty": "宋",
        "collection_info": null
    },
    {
        "uuid": "91b45bf2391637eb1071e91a8fd82ffe",
        "title": "岁饥郡行赈恤过余杭呈辛县尹",
        "author": "胡仲弓",
        "content": "山城百货集，富庶如丰年。\n市有醉人卧，野无饿莩眠。\n天目发深秀，余不流清妍。\n山花堕酒琖，水鸟上渔船。\n禄薄吏如隠，心閒令欲仙。\n人言风土美，我羡长官贤。\n何须论赤望，此地称华颠。",
        "dynasty": "宋",
        "collection_info": null
    },
    {
        "uuid": "d2b66d98bf758e26f2c50820a42a2cd2",
        "title": "送怀玉之越谒秋房使君",
        "author": "胡仲弓",
        "content": "纷纷人海中，有客面如铁。\n前日方游吴，今日又走越。\n一身天地间，行役劳岁月。\n问子去何为，岂是事干谒。\n往访蓬莱翁，欲换诗仙骨。\n此行遇故知，茂林有清樾。\n元龙百尺楼，千钧引一髮。\n妙年负壮志，三军不可夺。\n不见韩致光，虎鬚手曾捋。\n不见烛之武，虽老更奇崛。\n一杯壮行色，肯作儿女别。\n朔风正凝寒，柳已不堪折。\n赠子一枝梅，掉我三寸舌。\n临风语未终，长江橹声发。",
        "dynasty": "宋",
        "collection_info": null
    },
    {
        "uuid": "213c9b639fbffdf5fcb9bd679bd6fbbf",
        "title": "送方及民罢官东归",
        "author": "胡仲弓",
        "content": "咄咄復咄咄，北地多霜雪。\n谁能路坦夷，骥足亦遭跌。\n天风本不恶，凤翅乃尔折。\n材大用则小，人巧己则拙。\n问讯既不通，去就当早决。\n虽阨阮籍途，难断张仪舌。\n木天宜晚开，紫薇迟后发。\n会有溧水公，荐书来不绝。",
        "dynasty": "宋",
        "collection_info": null
    },
    {
        "uuid": "1e2da0d883043b3b989de86e2b6445b2",
        "title": "邀月坐中庭",
        "author": "胡仲弓",
        "content": "邀月坐中庭，清影不可驻。\n举酒浇枯肠，落笔欠长句。\n瀣气惟沾衣，秋声远鸣树。\n磕睡依危栏，梦断足幽趣。",
        "dynasty": "宋",
        "collection_info": null
    },
    {
        "uuid": "58a5fbee9f9ec184cd48c0edad594032",
        "title": "山行八韵",
        "author": "胡仲弓",
        "content": "山行有奇观，胜处每自省。\n振策响岩石，探入烟霞境。\n洗耳听泉声，缓步踏松影。\n幽鸟吟清风，尘梦忽唤醒。\n一僧从吾游，策蹇度峻岭。\n山家喜客来，呼儿瀹新茗。\n班荆坐茅檐，款话清昼永。\n何日遂归耕，来此谋二顷。",
        "dynasty": "宋",
        "collection_info": null
    },
    {
        "uuid": "1353e2ff6c9f97ba62beb36ebff52573",
        "title": "中秋望月呈诸友",
        "author": "胡仲弓",
        "content": "长空万里琉璃滑，冰轮碾上黄金阙。\n清光烁尽满天星，桂枝摇落蟾蜍活。\n故园此夕尽翘首，望杀阴精眼沥血。\n乌鹊遶树飞且鸣，世间昼夜无分别。\n诗人兀坐冰壶中，清气萧萧透毛骨。\n玉箫何处招凤凰，更抱琵琶对风拨。\n可人来赴今秋期，共举霞觞酌明月。\n醉边且尽今宵欢，后会相望隔闽越。",
        "dynasty": "宋",
        "collection_info": null
    },
    {
        "uuid": "7b5d6871d52b224ddb4a436b45baa654",
        "title": "过大官岭",
        "author": "胡仲弓",
        "content": "大官小官相送迎，閒云割断前山青。\n前山万仞如壁立，南辕北辙何时停。\n憧憧来往成何事，中有一路通天庭。\n天庭走马平如掌，胡为此地劳其形。\n从来大官无险阻，小官跋涉真零丁。\n道人长啸烟霞表，祝君一语君须听。\n大官小官喜经历，咫尺前头是相亭。",
        "dynasty": "宋",
        "collection_info": null
    },
    {
        "uuid": "8d33c24e8252ec646dc206f3a4d9a3f0",
        "title": "晋安城东温泉",
        "author": "胡仲弓",
        "content": "女娲补天愁天破，石底千年埋宿火。\n火蒸泉脉为温汤，凿开浴沼涵天光。\n美人含羞弄清泚，一朶芙蓉蘸秋水。\n起来无力着纤裳，冰肌缥缈轻云香。\n人间何福能堪此，好与天家浴仙子。\n曾闻前代有华清，玉龙活动真妮惊。\n吾皇仁圣格天地，天锡玄符地呈瑞。\n风雷奔击鬼神呼，温泉一夕移燕都。",
        "dynasty": "宋",
        "collection_info": null
    },
    {
        "uuid": "e9cdac94ba0718de7000418acfc922b6",
        "title": "夜闻琵琶",
        "author": "胡仲弓",
        "content": "金波西流云路洁，千星万星犹点缬。\n身世如在冰壶中，高卧风櫺赏清绝。\n谁家拨动鬰轮袍，自抱心声细推说。\n猝然闻之耳亦清，徐听令人心欲裂。\n八音独有丝声哀，似此琵琶声更切。\n龙香动处絃欲折，自拨一声三击节。\n湓浦有人曾话别，舟中夜闻金缕掣。\n司马酒肠刚似铁，泪珠亦就青衫结。\n清音巧作声呜咽，此器特为愁人设。\n韵如寒泉清且冽，安得曹纲同一拨。\n曲终忽作裂帛声，万籁沉沉天地阔。",
        "dynasty": "宋",
        "collection_info": null
    },
    {
        "uuid": "d3b636c408b6368c9a4d14256a09dfae",
        "title": "次韵送水纹簟与芸居",
        "author": "胡仲弓",
        "content": "火云飞空风日恶，展转吟身何所托。\n珊瑚为枕玉为床，数卷新诗慰寥寞。\n湘纹曾浸水晶寒，有时纔展生微澜。\n持与芸居作清供，百年强健长追欢。\n何日一樽陪李贺，羽扇纶巾看高卧。",
        "dynasty": "宋",
        "collection_info": null
    },
    {
        "uuid": "1b9f5ac5e14af6a0c0bfaaf2911a7084",
        "title": "谈星林汉留求诗",
        "author": "胡仲弓",
        "content": "君贫卖术我卖文，君贫似我贫一分。\n君挟天盘走湖海，我携破砚登青云。\n两穷相值君莫笑，卖文有时饥可疗。\n天边一点少微星，会与太阳来合照。",
        "dynasty": "宋",
        "collection_info": null
    },
    {
        "uuid": "7927da52ac546c630a765cc53b1887e3",
        "title": "秦氏楼",
        "author": "胡仲弓",
        "content": "秦氏楼中双飞燕，楼前柳絮沾人衣。\n春风轻薄穿绣帏，抱琴指按黄金徽。\n鼓终一曲三叹息，思君子兮何时归。",
        "dynasty": "宋",
        "collection_info": null
    },
    {
        "uuid": "ac2d1506282d88a3a63928fe215bf0ca",
        "title": "题叶山甫见惠古琴走笔以谢",
        "author": "胡仲弓",
        "content": "南风之歌久绝响，生民不作声希想。\n声音之道与政通，审音知政惟丝桐。\n堪嗟世道多翻覆，几度桑田变陵谷。\n摩挲古物忆当年，人在春风和气天。\n治世之音安以乐，斯琴当年羽衣作。\n物换星移阅几周，不图今日为君留。\n袖来赠与无絃客，得之何啻如珪璧。\n籀文篆古未为奇，我思古人珍秘时。\n古人不可得而见，见琴如见当时面。\n安得寻声问爨人，为吾一洗琴上尘。",
        "dynasty": "宋",
        "collection_info": null
    },
    {
        "uuid": "344d48211c7f52c2657f2887c1f56fd6",
        "title": "子经昔有黄筌玉笋图故人陈众仲题诗其上后为人易去常追忆不已余往借观临之以归郑氏并识以诗",
        "author": "胡仲弓",
        "content": "春雷殷殷盎中鸣，箨龙惊起头角狞。\n斓斑裂土穿石出，长镵斸下津浮玉。\n山人嗜之比八珍，画师写生传千春。\n纤纤翠交烟雨湿，山人嘆嗟山鬼泣。\n玉堂修撰富才情，歌诗赞画增晶英。\n春花欲语娇倚槛，蜀锦鲁缟光可鑑。\n无端五穷睹揶揄，巧偷当面输陶朱。\n我从借观弄毫素，座间一夕珠还浦。\n自知诗尽劣陈黄，无人豪夺君无藏。",
        "dynasty": "宋",
        "collection_info": null
    },
    {
        "uuid": "b662d121dede4271b873a793ff58a753",
        "title": "蛛丝巧",
        "author": "胡仲弓",
        "content": "蛛丝虽巧能害物，蚕丝虽拙能利人。\n害物晨昏一饱足，利人往往害及身。\n乃知巧者能远祸，拙者生死常为邻。\n吾宁为蚕勿为蛛，所愿杀身以成仁。\n千丝万缕何足恤，要令寒谷皆阳春。",
        "dynasty": "宋",
        "collection_info": null
    },
    {
        "uuid": "5d73f6a6a18a8698708ab65119a8816d",
        "title": "精卫",
        "author": "胡仲弓",
        "content": "子房铸铁报韩仇，智者反为豪侠误。\n倾秦岂在博浪沙，继世自闻嬴业仆。\n吁嗟精卫亦偿冤，一旦奋飞身不顾。\n衔石填海抑何愚，岂在朝朝与暮暮。\n精卫精卫汝不知，沧海终有陵谷时。",
        "dynasty": "宋",
        "collection_info": null
    },
    {
        "uuid": "53ae7db0e417c672bf609e4638f2ec9e",
        "title": "感兴",
        "author": "胡仲弓",
        "content": "有丝不绣平原君，有金不铸钟子期。\n此心抱独无人会，百年只有青天知。\n青天冥冥不可诘，举头当中有皦日。\n从来天日不可欺，何用区区守暗室。",
        "dynasty": "宋",
        "collection_info": null
    },
    {
        "uuid": "6bce6c8e3b4fa2e628b47a0863c19372",
        "title": "钱塘潮图",
        "author": "胡仲弓",
        "content": "轻绡淡墨天冥冥，眼中似觉对西兴。\n银山大浪万鼓过，海潮逆上江倒行。\n前年南游此饯别，亲友握手难为情。\n酒酣拂袂不忍顾，欹枕仰看云帆轻。\n平生浪迹半天下，摇毫掉舌终何成。\n并州故乡真可画，新生白髮星星明。",
        "dynasty": "宋",
        "collection_info": null
    },
    {
        "uuid": "c93d2e16991d9962699c83a0605c32ea",
        "title": "抱拙以三通鼓为韵见寄次韵",
        "author": "胡仲弓",
        "content": "夜阑缺月浸寒潭，乱山倒影空中涵。\n此时万籁寂无语，碧云鬰结如晴岚。\n可人已趁春风去，举杯对影成三三。\n割席赋诗斗击钵，舟中醉卧推枕函。\n红尘瞇目空相蒙，千金市骏轻花骢。\n何如浓墨恣挥洒，笔锋扫退江文通。\n锦绣丛中燕鶑侣，惜花爱作风光主。\n何如挥麈共清谈，朝访安石暮夷甫。\n焚香烧烛恣狂吟，管甚冬冬催五鼓。",
        "dynasty": "宋",
        "collection_info": null
    },
    {
        "uuid": "36448fb0deb7c15d33400f5b9cee69c8",
        "title": "寄懒庵",
        "author": "胡仲弓",
        "content": "天寒日短道路长，白云飞处知吾乡。\n大江之东渭之北，念我故人何可忘。\n别来杨柳春依依，只今开到梅花香。\n扁舟漫浪归未得，京尘海裏安行藏。\n身名未立仰天笑，床头夜夜鸣干将。\n羡师物外无宠辱，庭前柏树常苍苍。\n吁嗟无羽飞不到，二千里外空相望。\n五云前坠满室光，报师之意无以将。\n篇诗浓墨纔淋浪，一声鴈过天南翔。",
        "dynasty": "宋",
        "collection_info": null
    },
    {
        "uuid": "0d930cd8795a21c743d5eb227d3c9b97",
        "title": "舟中夜闻弹筝",
        "author": "胡仲弓",
        "content": "舣舟寻近岸，余兴月明中。\n鼓瑟人何在，弹筝意略同。\n声和随去浪，调古动悲风。\n银甲无由见，清音出绣栊。",
        "dynasty": "宋",
        "collection_info": null
    },
    {
        "uuid": "c4f4002cd3113ccb8047ff7757701d7a",
        "title": "竹夫人",
        "author": "胡仲弓",
        "content": "虚心陪燕寝，不受虢秦封。\n惟有冰霜节，全无云雨踪。\n李娥书旧恨，湘女敛愁容。\n却是专房宠，无人妬阿侬。",
        "dynasty": "宋",
        "collection_info": null
    },
    {
        "uuid": "1b926b7ac51bee96bfb3d36be6c0dffb",
        "title": "泛舟分韵得横字",
        "author": "胡仲弓",
        "content": "舣舟迷近远，鸥鹭许同盟。\n潮落沙仍涨，风晴浪不惊。\n一川平野秀，半岭断云横。\n后约何时再，吟篷卧月明。",
        "dynasty": "宋",
        "collection_info": null
    },
    {
        "uuid": "820422cf89873f55b275de51c8a46820",
        "title": "湖边",
        "author": "胡仲弓",
        "content": "乍过黄梅雨，湖边物色饶。\n水深宜鸟浴，藻密碍鱼跳。\n露重荷倾盖，风高柳折腰。\n道人勤借问，此地好渔樵。",
        "dynasty": "宋",
        "collection_info": null
    },
    {
        "uuid": "1eef251dbd203c9a5a9502ef8d97cf3b",
        "title": "山台赴召",
        "author": "胡仲弓",
        "content": "世道今如许，先生亦肯来。\n一番新诏命，只是旧山台。\n心事云间鹤，诗情雪后梅。\n诸公兴党论，未可荐人材。",
        "dynasty": "宋",
        "collection_info": null
    },
    {
        "uuid": "88cd4e9b7970fbb6ed39b4d6bbc0c435",
        "title": "漫兴",
        "author": "胡仲弓",
        "content": "大笑出尘间，吟身得暂閒。\n解衣临水阁，倚杖看云山。\n归鸟声如市，骑牛歌更蛮。\n明边一点墨，元是野僧还。",
        "dynasty": "宋",
        "collection_info": null
    },
    {
        "uuid": "332e786c1d934c35bf82a5bdf6bf1ac2",
        "title": "远眺",
        "author": "胡仲弓",
        "content": "袖手独凭栏，干坤杯酒间。\n此心常坦易，何地不宽閒。\n木落山头秃，冰坚水面顽。\n梅花可人意，一见一开颜。",
        "dynasty": "宋",
        "collection_info": null
    },
    {
        "uuid": "a9c2d37002c7eb61f78de35519c58a48",
        "title": "题潘庭坚响玉集后",
        "author": "胡仲弓",
        "content": "陛对端平日，雄文四海传。\n一登黄甲后，多在紫岩边。\n好客时招饮，贪诗夜废眠。\n寥寥三百载，先后两庭坚。",
        "dynasty": "宋",
        "collection_info": null
    },
    {
        "uuid": "faed3e2ca42ad9d1af224d0e9eec5b56",
        "title": "湖",
        "author": "胡仲弓",
        "content": "独坐过湖船，凉生欲暮天。\n鸥眠汀草乱，鱼跃浪花圆。\n足迹烟霞外，吟声风月边。\n万缘无所欠，只欠买山钱。",
        "dynasty": "宋",
        "collection_info": null
    },
    {
        "uuid": "b8acfd6a018b44259bb9cd4e0407d910",
        "title": "旅中早行",
        "author": "胡仲弓",
        "content": "前山风雨暗，欲去路还迷。\n烛影照行李，钟声催晓鷄。\n年光销旅况，秋气入征蹄。\n如此困行役，何时归去兮。",
        "dynasty": "宋",
        "collection_info": null
    },
    {
        "uuid": "1f55b2376b1eb652117d59ea843f96e5",
        "title": "还翁雪舟吟卷",
        "author": "胡仲弓",
        "content": "世间迂阔者，端的是诗人。\n独坐无生计，相逢尽说贫。\n如君追古作，与我最情亲。\n切莫轻辜负，元龙湖海身。",
        "dynasty": "宋",
        "collection_info": null
    },
    {
        "uuid": "f0e4f46f5d0e788e306f749b6bf50ebc",
        "title": "赠陈通妙",
        "author": "胡仲弓",
        "content": "双成亲嘱咐，从此厌尘缘。\n天上黄冠侣，人间紫府仙。\n金炉行殿晓，玉磬古坛烟。\n待得蟠桃熟，重逢又几年。",
        "dynasty": "宋",
        "collection_info": null
    },
    {
        "uuid": "a66c335ef6c65bbf20a7bbec56ebd548",
        "title": "除夕寄弟",
        "author": "胡仲弓",
        "content": "年华今告老，人事亦如斯。\n汉殿藏鈎戏，戎家守岁时。\n世情方役役，雨意正垂垂。\n强作屠苏醉，椒盘欲颂谁。",
        "dynasty": "宋",
        "collection_info": null
    },
    {
        "uuid": "165c19392bb1d46a381d3753d3d760b5",
        "title": "和云心除夕韵",
        "author": "胡仲弓",
        "content": "岁除明日是，心事落梅边。\n节物催双鬓，情怀欠少年。\n桃符依帖写，竹爆应声圆。\n椒颂无人献，酴酥亦自煎。",
        "dynasty": "宋",
        "collection_info": null
    },
    {
        "uuid": "b9dd391a50d7df8879adc9285d183f78",
        "title": "赠云谷道士",
        "author": "胡仲弓",
        "content": "身形如野鹤，飞去每离羣。\n玉磬随缘定，金丹与众分。\n渴摇花上露，卧枕谷中云。\n传得九仙诀，修真好似君。",
        "dynasty": "宋",
        "collection_info": null
    },
    {
        "uuid": "ed4694227955782d4ab165b05dc1214e",
        "title": "矮道人",
        "author": "胡仲弓",
        "content": "白髮苍颜老，孩童三尺身。\n向来阳刺史，留得道州人。\n鳬膝应难续，龟趺卒莫伸。\n朝家无岁贡，流落瘴江滨。",
        "dynasty": "宋",
        "collection_info": null
    },
    {
        "uuid": "fcc4caf6aed3046da35c7b45712962a1",
        "title": "送丁炼师归福堂",
        "author": "胡仲弓",
        "content": "易东流派远，千载见斯人。\n金鼎烹龙虎，丹书役鬼神。\n形臞心更古，食淡语尤真。\n野鹤冲天去，空余华表身。",
        "dynasty": "宋",
        "collection_info": null
    },
    {
        "uuid": "0197caa52473a19818ead5aaaabb1aec",
        "title": "失脚",
        "author": "胡仲弓",
        "content": "失脚江湖久，忧时鬓欲皤。\n壮心驰北阙，痴梦绕南柯。\n万里关山远，一春风雨多。\n穷檐茅屋下，忍听扊扅歌。",
        "dynasty": "宋",
        "collection_info": null
    },
    {
        "uuid": "8c0ef7edd3789c5106e4c91cab02dd8d",
        "title": "汤惠院以五言定交用韵以谢",
        "author": "胡仲弓",
        "content": "阿邕纔识面，转盼便回春。\n药笼还君富，诗囊笑我贫。\n学遵东鲁训，句逼晚唐人。\n五字论交意，吟边忆李频。",
        "dynasty": "宋",
        "collection_info": null
    },
    {
        "uuid": "df52d71d58e1c5f53640cc4ff78c0783",
        "title": "春郊晚归",
        "author": "胡仲弓",
        "content": "苔钱随履迹，柳絮点春衣。\n塔影留残照，钟声出翠微。\n扶将藜杖去，挑取锦囊归。\n缓步微吟久，重城半掩扉。",
        "dynasty": "宋",
        "collection_info": null
    },
    {
        "uuid": "ad873c313f4154bd68563fc9d88e4469",
        "title": "金粟道人",
        "author": "胡仲弓",
        "content": "曾食如瓜枣，蟠桃几度开。\n石榴书壁去，金粟满包来。\n云气侵丹竈，春山入酒杯。\n步虚声渐远，何处觅蓬莱。",
        "dynasty": "宋",
        "collection_info": null
    },
    {
        "uuid": "f3d1a61f761099b4e3fa13dca59acd78",
        "title": "散策郊行有怀社友",
        "author": "胡仲弓",
        "content": "散策寻诗料，过从野老家。\n水宽蛙世界，花暖蝶生涯。\n翠箔风为捲，青山云半遮。\n怀人千里外，搔首夕阳斜。",
        "dynasty": "宋",
        "collection_info": null
    },
    {
        "uuid": "3ae3e600ece80625b0ea418fa9d62865",
        "title": "寒碧席上薪隠分韵得初字",
        "author": "胡仲弓",
        "content": "心远尘难到，高堂便读书。\n凤归巢已覆，鹤去栅常虚。\n野水平荷叶，清风绕竹庐。\n静边生万感，况復晚凉初。",
        "dynasty": "宋",
        "collection_info": null
    },
    {
        "uuid": "83f659dbc7650635e8b04e8699e90ccc",
        "title": "观海口占",
        "author": "胡仲弓",
        "content": "扬帆饱风腹，望眼无东西。\n天围沧海阔，日射昆崙低。\n鱼鼈夜深泣，鸿鹄空中迷。\n风涛且莫作，心撼神龙栖。",
        "dynasty": "宋",
        "collection_info": null
    },
    {
        "uuid": "b055a6c8b71297fbcf1a2326d1f13416",
        "title": "枯崖韵速藏叟和篇",
        "author": "胡仲弓",
        "content": "暗尘侵古镜，抱膝月台吟。\n大吕呼不出，小诗留至今。\n五言诗未下，什袭意何深。\n莫是推敲了，禅余自赏音。",
        "dynasty": "宋",
        "collection_info": null
    },
    {
        "uuid": "a573257915ebb7f2ad9aaea8dcb92eb4",
        "title": "和溪翁二首  其一",
        "author": "胡仲弓",
        "content": "学僧居丈室，不似客途中。\n独榻卧明月，长廊受晚风。\n书痴成病懒，诗债喜穷工。\n汩汩尘埃者，吾今愧此翁。",
        "dynasty": "宋",
        "collection_info": null
    },
    {
        "uuid": "90437bd48561f5111ed581d94c464182",
        "title": "和溪翁二首  其二",
        "author": "胡仲弓",
        "content": "片帆湖海阔，移缆晋江滨。\n客思蛩边老，秋蝉鴈外新。\n同吟儿对榻，独酌影随身。\n暗卜归时节，修书托便鳞。",
        "dynasty": "宋",
        "collection_info": null
    },
    {
        "uuid": "ecdaa1c2c272d4c6bbc2712c8eb128b4",
        "title": "灯花",
        "author": "胡仲弓",
        "content": "根头余寸草，结作数层红。\n预卜门庭喜，非关造化功。\n开时常入夜，落后不因风。\n误被灯蛾扑，从知色是空。",
        "dynasty": "宋",
        "collection_info": null
    },
    {
        "uuid": "2e0aad6ccccde39f0f0c6ed0f357fe93",
        "title": "妙觉山用老溪宝叶二僧韵  其一",
        "author": "胡仲弓",
        "content": "登山无杖策，元不事依凭。\n斜照穿林影，行云碍石棱。\n鸟啼悲宿草，猿饮挂枯藤。\n曾着高僧住，何人为续灯。",
        "dynasty": "宋",
        "collection_info": null
    },
    {
        "uuid": "8854f4d9edb44528e46e4d4c35a0b87b",
        "title": "妙觉山用老溪宝叶二僧韵  其二",
        "author": "胡仲弓",
        "content": "庵居天半壁，古道拟山阴。\n风劲松鬚落，石高泉眼深。\n钟声清嶂合，幡脚翠岚侵。\n二妙堪名世，诗人曾赏音。",
        "dynasty": "宋",
        "collection_info": null
    },
    {
        "uuid": "57dfed11a6d69486c637694bd9173081",
        "title": "凌霄塔",
        "author": "胡仲弓",
        "content": "浮图山尽处，八表浩无涯。\n脚踏雷轰石，眼生阳艷花。\n天围连海岱，云气杂烟霞。\n如此真孤绝，学仙能几家。",
        "dynasty": "宋",
        "collection_info": null
    },
    {
        "uuid": "d4c02831a94f94e86c0567386357b297",
        "title": "答颐斋併呈诸友",
        "author": "胡仲弓",
        "content": "阴晴千古事，落在醉吟中。\n佳句何人续，清樽此日同。\n幕天浮大白，绣地缬残红。\n江上峰如旧，湘灵曲未终。",
        "dynasty": "宋",
        "collection_info": null
    },
    {
        "uuid": "81934b6d1c7a9c395f21e80e7563feba",
        "title": "答晚香",
        "author": "胡仲弓",
        "content": "一巢如燕寄，来傍主人居。\n着脚须教实，图名却是虚。\n髭因吟尽摘，愁遣酒能鉏。\n干鹊檐前报，天边有吉书。",
        "dynasty": "宋",
        "collection_info": null
    },
    {
        "uuid": "4740f459d577664f3e7b66b8da896244",
        "title": "次韵答颐斋",
        "author": "胡仲弓",
        "content": "雀罗门外设，尘远市廛居。\n抱膝吟梁父，摩声赋子虚。\n苔钱何用铸，草带莫教鉏。\n世事难开口，休投北阙书。",
        "dynasty": "宋",
        "collection_info": null
    },
    {
        "uuid": "5062a0d7764326fd83bbfd7a70c7404c",
        "title": "答青山阁见寄",
        "author": "胡仲弓",
        "content": "诗人无俗事，侵晓访僧居。\n山近市声远，楼空松影虚。\n耕云虽有地，种药恐无鉏。\n但学观心法，何须课佛书。",
        "dynasty": "宋",
        "collection_info": null
    },
    {
        "uuid": "dbba2a31a4ceed0c6487d1d547d62821",
        "title": "次韵答方元吉",
        "author": "胡仲弓",
        "content": "新知如旧识，话久觉情真。\n云出壶山早，风行晋水春。\n家贫因过客，世变为诗人。\n曾点龙门额，烦君再问津。",
        "dynasty": "宋",
        "collection_info": null
    },
    {
        "uuid": "a5a4e6984a2ba92feae00b109abfae4a",
        "title": "为续芸赋",
        "author": "胡仲弓",
        "content": "芸居老衣钵，付与宁馨儿。\n旧种无多叶，生香不断枝。\n折芳归艺圃，剩馥入诗脾。\n粉省他年事，清名当自期。",
        "dynasty": "宋",
        "collection_info": null
    },
    {
        "uuid": "80c366f4132da605bf27aac0aea50237",
        "title": "青莲寺避暑",
        "author": "胡仲弓",
        "content": "尽日畏炎夏，随缘到上方。\n此心无热恼，何地不清凉。\n款话移禅榻，高眠背夕阳。\n衣巾并枕簟，长带佛炉香。",
        "dynasty": "宋",
        "collection_info": null
    },
    {
        "uuid": "9dc2833545b5d1c6ff3e8d897c69c1c7",
        "title": "骤雨",
        "author": "胡仲弓",
        "content": "神龙奋头角，顷刻致风雷。\n云逐溪南去，雨从山北来。\n炎凉分枕簟，洒落满楼台。\n物物皆霑足，余膏及草莱。",
        "dynasty": "宋",
        "collection_info": null
    },
    {
        "uuid": "4a2ac6118eed0899e6aaac5cd74577df",
        "title": "赠谭山人",
        "author": "胡仲弓",
        "content": "地僻人稀到，柴门镇日开。\n依山泥药竈，累石筑经台。\n野鹤连窠买，梅花间竹栽。\n世无真隠者，只此是蓬莱。",
        "dynasty": "宋",
        "collection_info": null
    },
    {
        "uuid": "83b6dbb0b1a181ba699f9c3736ac4f8e",
        "title": "夜过萧寺",
        "author": "胡仲弓",
        "content": "寻僧过野寺，清话捧茶瓯。\n幡影风生树，钟声月在楼。\n梅花熏纸帐，贝叶看银鈎。\n为问西来意，因成一夜留。",
        "dynasty": "宋",
        "collection_info": null
    },
    {
        "uuid": "fe9d67d418bfc3d871ba4a97d4d3d54b",
        "title": "长人诗",
        "author": "胡仲弓",
        "content": "裙长难掩膝，绝似汉金人。\n楼志幻全体，天丁现后身。\n眼高倾四海，力大引千钧。\n手挽银河水，来涓衣上尘。",
        "dynasty": "宋",
        "collection_info": null
    },
    {
        "uuid": "cf5635e169c5f1ee265421ad15a7fd55",
        "title": "洪楼分得车字韵",
        "author": "胡仲弓",
        "content": "江湖诗境阔，终不似楼居。\n老怕吟毡冷，生来酒兴疎。\n爱閒随有鹤，因病出无馿。\n莫笑柴扉窄，犹堪长者车。",
        "dynasty": "宋",
        "collection_info": null
    },
    {
        "uuid": "780ecbe245933938613e21ddd66ded85",
        "title": "送赵庸斋去国",
        "author": "胡仲弓",
        "content": "十年居要路，依旧老书生。\n公论是非定，宗臣去就轻。\n羣鸦分地噪，一凤仰天鸣。\n善类俄星散，何因见太平。",
        "dynasty": "宋",
        "collection_info": null
    },
    {
        "uuid": "cc581434418a48fe364739985c1544ea",
        "title": "山居  其一",
        "author": "胡仲弓",
        "content": "懒踏红尘路，山居世念轻。\n浇兰清夜气，撼竹引秋声。\n缺月当栏挂，閒云贴水轻。\n不知何处鹤，亦作太平鸣。",
        "dynasty": "宋",
        "collection_info": null
    },
    {
        "uuid": "d89d7acafe4cbda812cc061c32453849",
        "title": "山居  其二",
        "author": "胡仲弓",
        "content": "山扉风自掩，地僻少将迎。\n奇字挑灯看，新吟击钵成。\n凤花开自落，萤草腐还生。\n静听邻琴响，疑调慢角声。",
        "dynasty": "宋",
        "collection_info": null
    },
    {
        "uuid": "2e01970b5bdb078585477b220df387ce",
        "title": "寄林可山  其一",
        "author": "胡仲弓",
        "content": "相去各天涯，江湖会面迟。\n数年不通问，一见便言诗。\n近世无和靖，今人说项斯。\n孤山梅已熟，滋味独君知。",
        "dynasty": "宋",
        "collection_info": null
    },
    {
        "uuid": "a6b776ce10ad013356375f1af85ba51d",
        "title": "寄林可山  其二",
        "author": "胡仲弓",
        "content": "可人期不至，日日望山孤。\n不是招吟侣，多应觅酒徒。\n虚名付蕉鹿，清兴动莼鲈。\n见说同川好，能通一苇无。",
        "dynasty": "宋",
        "collection_info": null
    },
    {
        "uuid": "119bac79d38f6a67e64d0fd0be92168e",
        "title": "寄芸居",
        "author": "胡仲弓",
        "content": "京尘方衮衮，君独此安居。\n竹简编科斗，芸香辟蠹鱼。\n眼空湖海士，儿读圣贤书。\n一样吟樽乐，公卿未必如。",
        "dynasty": "宋",
        "collection_info": null
    },
    {
        "uuid": "0475ab0e1a46323b0bf744a8bc5d6eb5",
        "title": "寄容老",
        "author": "胡仲弓",
        "content": "抖擞征衣着，京尘点涴深。\n羡君有丘壑，愧我未山林。\n卜隠中年事，怀人静夜心。\n何时遂归兴，杯酒共清吟。",
        "dynasty": "宋",
        "collection_info": null
    },
    {
        "uuid": "4b383a69c9859272d1fbac83c851af93",
        "title": "寄藏叟",
        "author": "胡仲弓",
        "content": "版扉常半掩，人静少经过。\n禅思夜来得，吟情秋后多。\n月高幡影直，风定磬声和。\n何日同携手，云山访薜萝。",
        "dynasty": "宋",
        "collection_info": null
    },
    {
        "uuid": "08b2ad1d1c921848f5b703ab7ece4a65",
        "title": "寄怀玉",
        "author": "胡仲弓",
        "content": "别去未多时，征尘又满衣。\n忧时阍屡叩，避俗手频挥。\n病有诗堪疗，贫无家可归。\n半生湖海上，莫忘北山薇。",
        "dynasty": "宋",
        "collection_info": null
    },
    {
        "uuid": "6a7c76844ec620399db5ea8a93b85066",
        "title": "次同叔见寄二首  其一",
        "author": "胡仲弓",
        "content": "归期何日卜，鴈不到天涯。\n谤有书盈箧，愁无地种花。\n吟梅销旅况，刻竹记年华。\n心事凭谁说，凭栏数暝鸦。",
        "dynasty": "宋",
        "collection_info": null
    },
    {
        "uuid": "48e4b75b136917a65aa6103254b45b9e",
        "title": "次同叔见寄二首  其二",
        "author": "胡仲弓",
        "content": "昔年三笑地，目断虎溪桥。\n立雪腰难折，凌云气尚飘。\n干坤双辙迹，湖海一诗瓢。\n樽酒何时共，论文坐半宵。",
        "dynasty": "宋",
        "collection_info": null
    },
    {
        "uuid": "1c7e8b1c518f768c3bb07daf67a00ef9",
        "title": "王用和归从莆水寄呈后村",
        "author": "胡仲弓",
        "content": "江湖从学者，尽欲倚刘墙。\n自笑尘埃瞇，难熏衣钵香。\n薜萝缘古树，桃李背春场。\n萤爝飘流去，能依万丈光。",
        "dynasty": "宋",
        "collection_info": null
    },
    {
        "uuid": "31d03ab803627947e3717cb4588036f7",
        "title": "寄颐斋",
        "author": "胡仲弓",
        "content": "蛙声喧夜枕，买静入林居。\n好句敲唐响，清谈笑晋虚。\n素馨和月种，山药带云锄。\n閒裏多忙事，篝灯课子书。",
        "dynasty": "宋",
        "collection_info": null
    },
    {
        "uuid": "223f547d0da156bde50a6f0a09febf22",
        "title": "寄月塘",
        "author": "胡仲弓",
        "content": "怀人看皓月，清梦落梅边。\n书债閒销日，吟魂飞上天。\n为贫驱宦牒，习懒坐寒毡。\n但得投簪去，何须二顷田。",
        "dynasty": "宋",
        "collection_info": null
    },
    {
        "uuid": "308bef2c569c7b0e0ca306b2aa0a9b3c",
        "title": "寄敏斋",
        "author": "胡仲弓",
        "content": "地隔马牛风，村居野兴浓。\n宦情随蝶梦，吟鬓觉龙钟。\n竹外琴三迭，梅边信一封。\n怀人不可耐，山水几千重。",
        "dynasty": "宋",
        "collection_info": null
    },
    {
        "uuid": "cc0d5fe6e4f98235d114cd01aebf89b2",
        "title": "寄适安朝宗",
        "author": "胡仲弓",
        "content": "桐阴湖水绿，清气日盈门。\n室迩人何远，官卑道更尊。\n诗吟唐律语，琴写古人言。\n三妙堪名世，无因得细论。",
        "dynasty": "宋",
        "collection_info": null
    },
    {
        "uuid": "96ea925e47c6662067299b43ca11aa8d",
        "title": "寄王道源",
        "author": "胡仲弓",
        "content": "南来趋斗禄，出处最分明。\n不受吏尘触，常依古道行。\n宦情云样薄，心事水边清。\n待洗巢由耳，欹风听凤鸣。",
        "dynasty": "宋",
        "collection_info": null
    },
    {
        "uuid": "d5a690d0c853c04e45cfb04e277106e2",
        "title": "寄水竹",
        "author": "胡仲弓",
        "content": "吴江江上望，平处少波涛。\n冬日思鲈鲙，天风落凤毛。\n二难并四美，独立仰三高。\n秀野曾招隠，清名不可逃。",
        "dynasty": "宋",
        "collection_info": null
    },
    {
        "uuid": "a727a97cca5e7ca8c3025c84c21a10df",
        "title": "寄抱拙",
        "author": "胡仲弓",
        "content": "割席坐春风，清谈滋味浓。\n齐门听鼓瑟，长乐忆闻钟。\n道等千钧重，诗轻万户封。\n梅花今在望，载酒几时重。",
        "dynasty": "宋",
        "collection_info": null
    },
    {
        "uuid": "b246b99ae7c3c1a3909f56ce998db1f5",
        "title": "怀悟书",
        "author": "胡仲弓",
        "content": "秋鴈欲离羣，怀人几夜分。\n吟当半窗月，坐断两山云。\n旛影无心动，钟声出定闻。\n林间谋隠者，修洁莫如君。",
        "dynasty": "宋",
        "collection_info": null
    },
    {
        "uuid": "e448f94e56fa7b257f614596ac492681",
        "title": "听宫入琴",
        "author": "胡仲弓",
        "content": "羣哇方杂奏，忽听数声琴。\n天地有清气，君王知正音。\n悲风生指玉，明月照徽金。\n曾抚昭君怨，宫人泪满襟。",
        "dynasty": "宋",
        "collection_info": null
    },
    {
        "uuid": "6a6bfe6f23b93b637412e57b595afae1",
        "title": "将之官越上留别诸友",
        "author": "胡仲弓",
        "content": "一官如许冷，况復是清贫。\n槐市风何古，兰亭本却真。\n春行蓬岛外，月满鑑湖滨。\n想得同吟者，携诗举似人。",
        "dynasty": "宋",
        "collection_info": null
    },
    {
        "uuid": "99ce7718f3cdbfc31ddd1086df4d3d40",
        "title": "山中归呈友人",
        "author": "胡仲弓",
        "content": "拟结岩边草，怀君夜梦刀。\n山林胜朝市，道谊寄风骚。\n壮志贫难折，吟肩病越高。\n主人有公论，清气属吾曹。",
        "dynasty": "宋",
        "collection_info": null
    },
    {
        "uuid": "22f6486016f7047c4f5f7b14c24eb99f",
        "title": "寄西涧叶侍郎",
        "author": "胡仲弓",
        "content": "拟立门前雪，来时春又深。\n望尘思北面，因病负初心。\n形役犹甘分，肠枯费苦吟。\n升堂定何日，洗耳听规箴。",
        "dynasty": "宋",
        "collection_info": null
    },
    {
        "uuid": "bfba4e55e1f3780a0e59db97d3303854",
        "title": "祈雪",
        "author": "胡仲弓",
        "content": "天意怜贫者，冬深雪尚悭。\n朔风吹黑道，云气护青山。\n色瑞占三白，年丰露一斑。\n调元人已老，事体颇相关。",
        "dynasty": "宋",
        "collection_info": null
    },
    {
        "uuid": "753d9dc3bb2ca0b8394f3c3f9f072b9f",
        "title": "和枯崖山居韵",
        "author": "胡仲弓",
        "content": "自了尘缘后，山林恨不深。\n百年浑是梦，万事付无心。\n秋月寮中话，清风竹外吟。\n湖东多胜践，何日共幽寻。",
        "dynasty": "宋",
        "collection_info": null
    },
    {
        "uuid": "b2d8430d01c6205f03b4946df38ae51e",
        "title": "次冯深居韵赠原上人",
        "author": "胡仲弓",
        "content": "浄洗尘埃脚，时来访道林。\n但知谋隠是，何用入山深。\n瀹茗延新话，撞钟动苦吟。\n夜分僧出定，静听海潮音。",
        "dynasty": "宋",
        "collection_info": null
    },
    {
        "uuid": "e2b664016cce81f9d3a00d27bfd46a44",
        "title": "次希道弟韵寄竹院孚上人",
        "author": "胡仲弓",
        "content": "闭门商古道，细雨湿青春。\n属和卯君句，殷勤巳上人。\n蒲团安地位，秀语发天真。\n旧日曾同社，吾今愧许询。",
        "dynasty": "宋",
        "collection_info": null
    },
    {
        "uuid": "b68d7e1e9c3f84af35e0b38ebedc96e0",
        "title": "怀枯崖悟师",
        "author": "胡仲弓",
        "content": "分携方解制，相约在严冬。\n岩脚日千里，山头云几重。\n归装侬自悞，吟锡子何从。\n不应天台供，定知游雪峰。",
        "dynasty": "宋",
        "collection_info": null
    },
    {
        "uuid": "ae66a439703da1be5bd649aba0c1ccfa",
        "title": "悟枯崖将过莆城参访后村书此赠行",
        "author": "胡仲弓",
        "content": "吟单何日起，持钵倚刘墙。\n莲社招师入，松阴去路长。\n白云迷眼界，明月照诗囊。\n莫吸西江水，风波不可当。",
        "dynasty": "宋",
        "collection_info": null
    },
    {
        "uuid": "e6492d4c4d2de378b577920216866efd",
        "title": "与瞻甫同访际书记",
        "author": "胡仲弓",
        "content": "销閒寻静处，古寺与居同。\n坐语僧窗日，行吟塔树风。\n香随薝卜化，句到葛藤空。\n未必西来者，能知一苇功。",
        "dynasty": "宋",
        "collection_info": null
    },
    {
        "uuid": "9881f9694a5d264393cadb8354ffe629",
        "title": "约枯崖话",
        "author": "胡仲弓",
        "content": "雨中曾折角，策蹇访僧寮。\n待约蕉庵住，莫从莲社招。\n清风资话柄，流水走诗瓢。\n行道知何日，同携过石桥。",
        "dynasty": "宋",
        "collection_info": null
    },
    {
        "uuid": "f72e7dc21190d5dedf48d6db391b87f2",
        "title": "和际书记见寄",
        "author": "胡仲弓",
        "content": "人生随聚散，水面看浮萍。\n梦入江湖社，诗传河岳灵。\n免毫挥月颖，鹤毳落霜翎。\n未洗尘埃脚，何因访柏庭。",
        "dynasty": "宋",
        "collection_info": null
    },
    {
        "uuid": "011b7a901f6f25ab2d83a401ebc1c5db",
        "title": "閒居寄枯崖",
        "author": "胡仲弓",
        "content": "地偏人罕到，独榻拟禅床。\n欹枕圆残梦，推窗待晚凉。\n行云无定迹，新月不多光。\n安得君同社，清谈滋味长。",
        "dynasty": "宋",
        "collection_info": null
    },
    {
        "uuid": "1f188a3db1d42bc59171f23c4d8e998e",
        "title": "赠悟上人",
        "author": "胡仲弓",
        "content": "怪来趋向别，乃是拙庵孙。\n秋色添禅寂，松声夺俗喧。\n路行须避蚁，饭剩或呼猿。\n单钵随缘住，寻常懒出门。",
        "dynasty": "宋",
        "collection_info": null
    },
    {
        "uuid": "1f7e6790fba2f39ea62d7529c226e8d6",
        "title": "崇福寺次枯崖韵",
        "author": "胡仲弓",
        "content": "觉城向东际，寺在古松湾。\n流水意俱远，白云僧共閒。\n新吟呈绣佛，旧梦绕囊山。\n勘破赵州话，犹疑隔一关。",
        "dynasty": "宋",
        "collection_info": null
    },
    {
        "uuid": "8a7f91b65c9b52f8e7a7f70ee7089c25",
        "title": "和枯崖悟上人韵",
        "author": "胡仲弓",
        "content": "相逢疑夙昔，不拟定交初。\n馈我诗盈轴，知君腹有书。\n空门容不得，吟属问何如。\n云是汤休辈，毋令相见疎。",
        "dynasty": "宋",
        "collection_info": null
    },
    {
        "uuid": "8fabb9e99622b93eef21f76607682602",
        "title": "送枯崖归囊山",
        "author": "胡仲弓",
        "content": "江湖无足禁，信步到温陵。\n借榻同为客，打包别有僧。\n禅心如止水，诗句可传灯。\n已尽山阴兴，归欤扫葛藤。",
        "dynasty": "宋",
        "collection_info": null
    },
    {
        "uuid": "50af3f017653dd91276dcec8a40de69c",
        "title": "松湾访僧",
        "author": "胡仲弓",
        "content": "一关锁已透，见性復明心。\n佛屋灯常续，禅房春又深。\n楼空遗稿在，琴古暗尘侵。\n待约许询辈，时来访道林。",
        "dynasty": "宋",
        "collection_info": null
    },
    {
        "uuid": "e631760544a49f249fcf3451a139ad6b",
        "title": "山中访枯崖归偶成",
        "author": "胡仲弓",
        "content": "寻僧归路远，策杖点苔痕。\n坐醉松间石，行吟郭外村。\n天风翻贝叶，海气润墙根。\n醉捻梅花笑，心期与子论。",
        "dynasty": "宋",
        "collection_info": null
    },
    {
        "uuid": "ea39f605eb3d3cfc82d9b0f473c0d0a3",
        "title": "赠岩居僧",
        "author": "胡仲弓",
        "content": "清閒消不尽，方觉此身尊。\n洞古少行迹，山空多烧痕。\n静知心是佛，生与佛无恩。\n斋料从谁给，频齑野菜根。",
        "dynasty": "宋",
        "collection_info": null
    },
    {
        "uuid": "43375d75aaf9423daf29e8d637d15ee5",
        "title": "次韵送黄端玉归莆",
        "author": "胡仲弓",
        "content": "主人情分熟，客兴未应阑。\n从古知心少，只今行路难。\n吟身霜竹瘦，归梦早梅寒。\n若见潜夫说，官清贫亦安。",
        "dynasty": "宋",
        "collection_info": null
    },
    {
        "uuid": "2a51ebc312d8cf9264202941b324017e",
        "title": "倚窗诗",
        "author": "胡仲弓",
        "content": "倚窗成小立，风伯为清尘。\n帘捲梅当户，云开月闯人。\n疎钟来远寺，落叶度吟身。\n无限关心事，栖迟寂寞滨。",
        "dynasty": "宋",
        "collection_info": null
    },
    {
        "uuid": "293db4c2195eb0ef837f288ee58137ac",
        "title": "雪后",
        "author": "胡仲弓",
        "content": "一冬寒意少，既雪又还晴。\n地面冰初结，天涯春已深。\n六花随雨化，三白有梅争。\n袖手灞桥道，怀人心事清。",
        "dynasty": "宋",
        "collection_info": null
    },
    {
        "uuid": "6f53ea98785530276cdde1ddb877f5f9",
        "title": "雪中杂兴四首  其一",
        "author": "胡仲弓",
        "content": "六花正零乱，却与雨相和。\n地面频频化，山头渐渐皤。\n歌楼寒较少，穷巷积偏多。\n百卉归根后，惟松不改柯。",
        "dynasty": "宋",
        "collection_info": null
    },
    {
        "uuid": "18787f9f6e1af8a8350f5f59cbdb28ae",
        "title": "雪中杂兴四首  其二",
        "author": "胡仲弓",
        "content": "独坐看诗话，瓶梅相对清。\n瓦灯寒不晕，雪屋夜偏明。\n煨栗填饥腹，煎茶长道情。\n睡魔排遣尽，窗外听鷄声。",
        "dynasty": "宋",
        "collection_info": null
    },
    {
        "uuid": "c997c813d265eca9fbe23f10d269c710",
        "title": "雪中杂兴四首  其三",
        "author": "胡仲弓",
        "content": "怪得檐前溜，原来是雪消。\n山枯空有骨，水涸不成潮。\n寒鴈鸣沙碛，饥鸦啄柳条。\n物情总如此，吟鬓任萧萧。",
        "dynasty": "宋",
        "collection_info": null
    },
    {
        "uuid": "61ee70214a29a5ed7f6a50aa51c3274b",
        "title": "雪中杂兴四首  其四",
        "author": "胡仲弓",
        "content": "穷通俱莫问，久远是前程。\n涉世事多俗，吟诗人较清。\n论心欠兰友，知己有梅兄。\n不被虚名缚，江湖得散行。",
        "dynasty": "宋",
        "collection_info": null
    },
    {
        "uuid": "71210230f7bfa9244e7efbfcfae7e8d1",
        "title": "南雪",
        "author": "胡仲弓",
        "content": "南地无寒脉，胡为雪载涂。\n草池方积玉，瓦屋又跳珠。\n鱼冻难争水，鸦饥懒哺雏。\n玉堂与茅舍，随分有红炉。",
        "dynasty": "宋",
        "collection_info": null
    },
    {
        "uuid": "5d6c899073dd47319ed5ca4627e37b7b",
        "title": "宝应寺",
        "author": "胡仲弓",
        "content": "来借维摩榻，披襟待晚凉。\n鸣蜩喧古木，斗雀堕虚廊。\n染翰题新壁，移樽避夕阳。\n二公亭畔路，爱惹芰荷香。",
        "dynasty": "宋",
        "collection_info": null
    },
    {
        "uuid": "0fc2b9a51be74adcd0c51c3ab06b3936",
        "title": "次心泉卜隠韵",
        "author": "胡仲弓",
        "content": "诛茅法石巅，知己有青天。\n猿鹤寻前约，山林续旧缘。\n烟霞来枕上，风月绕吟边。\n窗户多栽竹，相期晚节坚。",
        "dynasty": "宋",
        "collection_info": null
    },
    {
        "uuid": "1ac46faf252cab65fd978322ec500788",
        "title": "隠者  其一",
        "author": "胡仲弓",
        "content": "老去绝尘缘，人疑行地仙。\n釜中惟煮石，囊裏不储钱。\n寄迹茅三架，随身诗一编。\n云山深处住，与鹤作忘年。",
        "dynasty": "宋",
        "collection_info": null
    },
    {
        "uuid": "74630fcc25e78473da2b22fdb96ee115",
        "title": "隠者  其二",
        "author": "胡仲弓",
        "content": "种药满山巅，山衣木叶联。\n有时扶杖出，只到洞门前。\n击石求鲜火，敲冰引滞泉。\n深居聊避世，不为学神仙。",
        "dynasty": "宋",
        "collection_info": null
    },
    {
        "uuid": "acf88705cbbac68f38f473220f3b543c",
        "title": "戊午天基圣节口号",
        "author": "胡仲弓",
        "content": "瓣香三舞蹈，咫尺是天颜。\n雨露涵濡下，风云际会间。\n寸心瞻北阙，万寿祝南山。\n可是儒毡冷，堪陪玉笋班。",
        "dynasty": "宋",
        "collection_info": null
    },
    {
        "uuid": "86713d6e397fcdeab041ef0fec725c54",
        "title": "选官图",
        "author": "胡仲弓",
        "content": "百年穷仕宦，尽在此图中。\n真假名虽别，升沉理则同。\n前程如漆黑，末着满盆红。\n时采毋虚掷，平迁至上公。",
        "dynasty": "宋",
        "collection_info": null
    },
    {
        "uuid": "7225b9608145bd88d2e2a1221f832431",
        "title": "重九日法轮庵次凤山韵  其一",
        "author": "胡仲弓",
        "content": "野眺逾高阪，钟传响外幽。\n僧从孤寺出，客倚一林秋。\n池上烟飞去，亭皋影尚留。\n远风山下起，吹我上层楼。",
        "dynasty": "宋",
        "collection_info": null
    },
    {
        "uuid": "8714c3ef4f7285210c385a6f4666aaed",
        "title": "重九日法轮庵次凤山韵  其二",
        "author": "胡仲弓",
        "content": "竟日延荒寺，秋声不可歌。\n磬中闻午至，石上见寒过。\n野鸟心常肃，孤僧鬓已皤。\n欲归情不尽，门外夕阳多。",
        "dynasty": "宋",
        "collection_info": null
    },
    {
        "uuid": "9ff0ca7657d5f6dac7b8d2d9a70aef75",
        "title": "送处逊渡淮谒秋壑",
        "author": "胡仲弓",
        "content": "江湖波浪恶，底事欲西往。\n去作扬州客，来寻贾垒盟。\n金山迷远望，玉树候吟声。\n野鹤曾游处，登临一怆情。",
        "dynasty": "宋",
        "collection_info": null
    },
    {
        "uuid": "953b0b933f47b05b8f499aa948368efd",
        "title": "怀李希膺",
        "author": "胡仲弓",
        "content": "病居身懒出，可是故人疏。\n春后无佳句，天边有近书。\n改弦知不远，制锦定何如。\n未刬门前草，难通长者车。",
        "dynasty": "宋",
        "collection_info": null
    },
    {
        "uuid": "a583e568d2adce3c00c067fa6a572cbb",
        "title": "山行即事",
        "author": "胡仲弓",
        "content": "踏破几重云，来寻别墅春。\n促装童仆懒，题壁主人嗔。\n瘦岭盘山骨，枯藤络树身。\n野花长满地，不犯软红尘。",
        "dynasty": "宋",
        "collection_info": null
    },
    {
        "uuid": "ba27ffeeff6edcfc5535931dc95cdb75",
        "title": "送松坡下第调官南归",
        "author": "胡仲弓",
        "content": "同点龙门额，君先赋式微。\n自怜为客久，不忍送人归。\n受钺张油幙，行囊富綵衣。\n江干回首处，云树两依依。",
        "dynasty": "宋",
        "collection_info": null
    },
    {
        "uuid": "b9d3287c2234085e6d37c970436e45d1",
        "title": "过梨岭作",
        "author": "胡仲弓",
        "content": "山头日正焚，山脚雨纷纷。\n石罅疑无地，树身常出云。\n神灵香不断，天近路平分。\n星斗迫人句，晚唐诗亦云。",
        "dynasty": "宋",
        "collection_info": null
    },
    {
        "uuid": "4ebd23d99456319335d07089c5ba3555",
        "title": "和枯崖山行韵",
        "author": "胡仲弓",
        "content": "名山僧占尽，甘作老卢能。\n虎豹何堪捋，虬龙尚可登。\n吟随双蜡屐，醉倚万年藤。\n兴尽未归去，斜阳上塔层。",
        "dynasty": "宋",
        "collection_info": null
    },
    {
        "uuid": "65352c5ffcdcd6bd58d2854ddae2a9e1",
        "title": "与石壁诸友山行分得山字",
        "author": "胡仲弓",
        "content": "藤萝纡古径，努力共跻攀。\n佛屋泉声落，僧窗云影閒。\n经残香篆冷，杯短锦囊悭。\n兴尽未归去，夕阳犹在山。",
        "dynasty": "宋",
        "collection_info": null
    },
    {
        "uuid": "2059eb82f0885a3a74ac9b9fae730838",
        "title": "分得台字走笔",
        "author": "胡仲弓",
        "content": "白云最深处，屐齿破苍苔。\n借榻寻僧话，携樽领客来。\n禽声喧竹坞，日影过花台。\n长啸下山去，犹倾凿落杯。",
        "dynasty": "宋",
        "collection_info": null
    },
    {
        "uuid": "101e0b76389adb2356835de21c143151",
        "title": "次周懒窠韵",
        "author": "胡仲弓",
        "content": "风月无边际，吟身乐未央。\n江湖三寸舌，文字九回肠。\n竹伴孤高节，梅熏暗澹香。\n笑他蒲柳质，耐得几番霜。",
        "dynasty": "宋",
        "collection_info": null
    },
    {
        "uuid": "50edf2f0f460fcb4323cb8a9ee0b4421",
        "title": "次懒窠见寄韵",
        "author": "胡仲弓",
        "content": "园丁无择种，萧艾杂椒兰。\n世俗欠真识，达人当大观。\n无絃徒自赏，有铗莫空弹。\n独倚西风立，推敲一字难。",
        "dynasty": "宋",
        "collection_info": null
    },
    {
        "uuid": "b03680749bdcb3b1a08bb7db3f612dfc",
        "title": "隠真岩次翁景辅韵",
        "author": "胡仲弓",
        "content": "山林营小隠，此隠未为真。\n遗粟浑閒事，因金却误人。\n洞迷归去路，羽化本来身。\n后此岩居者，犹言寂寞滨。",
        "dynasty": "宋",
        "collection_info": null
    },
    {
        "uuid": "f7e064356c7fa628171fcb8e7909c9bd",
        "title": "过山庵",
        "author": "胡仲弓",
        "content": "天地一间屋，心安到处家。\n淡中尝世味，吟裏足生涯。\n煨芋频添炭，烹泉旋品茶。\n空山无纸帐，梦不到梅花。",
        "dynasty": "宋",
        "collection_info": null
    },
    {
        "uuid": "2396ddc7e32b3f342dc5c003d81316be",
        "title": "观蚁",
        "author": "胡仲弓",
        "content": "饱知羶可慕，来往斗相迎。\n忙似人行役，多于鴈出征。\n数行缘壁去，一半上阶行。\n何处堪投宿，相逢细问程。",
        "dynasty": "宋",
        "collection_info": null
    },
    {
        "uuid": "0a10457e1b1cd73cd3b098bc805e65b4",
        "title": "秋夜",
        "author": "胡仲弓",
        "content": "欹枕卧明月，西风拂帐尘。\n病因贫作祟，閒与懒为邻。\n意少吟难足，愁多梦不真。\n数声窗外竹，恼杀断肠人。",
        "dynasty": "宋",
        "collection_info": null
    },
    {
        "uuid": "597281d28c7434bd9720873ad59e179f",
        "title": "端砚",
        "author": "胡仲弓",
        "content": "中书为尚友，铁面迫人寒。\n易得乌龙角，难逢紫马肝。\n石英能比玉，歙好不如端。\n曾记文闱内，蒙君青眼看。",
        "dynasty": "宋",
        "collection_info": null
    },
    {
        "uuid": "cb168dca3e2f74ccb525991c0d077d6e",
        "title": "独倚",
        "author": "胡仲弓",
        "content": "独倚危楼望，清风动斗牛。\n功名两蛮触，身世一蜉蝣。\n乐道贫何损，吟诗醉便休。\n静中生万感，烧烛看吴鈎。",
        "dynasty": "宋",
        "collection_info": null
    },
    {
        "uuid": "8f05a8ff7441b74f48523dd76a24fe88",
        "title": "久客",
        "author": "胡仲弓",
        "content": "久作他州客，飘飘若转蓬。\n物华秋色裏，心事杵声中。\n读易因知命，吟诗不讳穷。\n遣愁犹未了，一鴈叫西风。",
        "dynasty": "宋",
        "collection_info": null
    },
    {
        "uuid": "457e2ac568663629019a20c433a91db3",
        "title": "侠客",
        "author": "胡仲弓",
        "content": "仗剑一长笑，出门游四方。\n雄心吞宇宙，侠骨耐风霜。\n豺虎须擒攫，狐狸敢颉颃。\n大梁二壮士，千古姓名香。",
        "dynasty": "宋",
        "collection_info": null
    },
    {
        "uuid": "e28fa7efe876e3969b6dc080522db631",
        "title": "客裏",
        "author": "胡仲弓",
        "content": "客裏多风雨，征衣不厌重。\n轻车须稳驾，狭路易相逢。\n滩浅水声激，山深云气浓。\n迎人野花笑，绝色若为容。",
        "dynasty": "宋",
        "collection_info": null
    },
    {
        "uuid": "4c85423f76753b396d0e91df950a7508",
        "title": "和颐斋梅花韵",
        "author": "胡仲弓",
        "content": "寒谷有春意，南枝向北山。\n自经题品后，落在是非间。\n林外竹相亚，篱根鹤伴閒。\n折来休用插，恐点鬓毛斑。",
        "dynasty": "宋",
        "collection_info": null
    },
    {
        "uuid": "dc413702485708678b7a57dcb47c50f5",
        "title": "梅花窠子",
        "author": "胡仲弓",
        "content": "园丁藏密室，不许雪霜欺。\n火气十分燠，春风第一枝。\n横斜无定影，屈曲漫趋时。\n人力夺天巧，东君未必知。",
        "dynasty": "宋",
        "collection_info": null
    },
    {
        "uuid": "d59e6e2d80c05bbc9a7b1b9eb5821ea6",
        "title": "落梅",
        "author": "胡仲弓",
        "content": "谢娥三弄笛，错恨五更风。\n树老余香少，花残瘦影空。\n深堆和靖墓，浅点寿阳宫。\n结果重来此，方知造化工。",
        "dynasty": "宋",
        "collection_info": null
    },
    {
        "uuid": "2c1dfe918d8890052bf00027cb8167d6",
        "title": "钱塘江待潮",
        "author": "胡仲弓",
        "content": "潮至千艘动，涛喧万鼓鸣。\n江翻晴雪卷，海涨石塘平。\n帆影林端见，波光屋上明。\n青山自吴越，相峙两含情。",
        "dynasty": "宋",
        "collection_info": null
    },
    {
        "uuid": "c9db55b84092451edf9c024b1aa7f877",
        "title": "雨中有怀",
        "author": "胡仲弓",
        "content": "一天风雨暗，楼外失青峦。\n枕簟三更梦，襟怀六月寒。\n酒船知独载，诗卷为谁删。\n咫尺松湾路，思君欲见难。",
        "dynasty": "宋",
        "collection_info": null
    },
    {
        "uuid": "1f0ce4caf0c17919379e8d7b97c0b18c",
        "title": "哭墓",
        "author": "胡仲弓",
        "content": "拜亲亲不待，事事与心违。\n万里有归日，九泉无见时。\n愁生新绿绶，泪满旧斑衣。\n从此白云断，何当慰所思。",
        "dynasty": "宋",
        "collection_info": null
    },
    {
        "uuid": "8e100cecbf7ef0424a3917af99916512",
        "title": "题村居壁",
        "author": "胡仲弓",
        "content": "何处村居好，山边况水边。\n数间茅屋下，一带槿篱前。\n遶舍千竿竹，传家二顷田。\n但求安乐法，不必问流年。",
        "dynasty": "宋",
        "collection_info": null
    },
    {
        "uuid": "882a7097732a41117ae0dd266f8b5469",
        "title": "书怀",
        "author": "胡仲弓",
        "content": "贫居无外事，图得念头清。\n冷眼观时政，平心阅世情。\n好花临水种，瘦竹傍墙生。\n自足供幽致，何须隠姓名。",
        "dynasty": "宋",
        "collection_info": null
    },
    {
        "uuid": "a733b0c3197f1afe5581290c8572e1ac",
        "title": "世途",
        "author": "胡仲弓",
        "content": "世途犹炙热，一雨便成秋。\n长啸风生腋，孤吟人倚楼。\n生涯付杯酒，清梦绕鱼舟。\n壮士悲何事，湖山忆旧游。",
        "dynasty": "宋",
        "collection_info": null
    },
    {
        "uuid": "d08198003409325cd05f2563fd967f9f",
        "title": "将乐县",
        "author": "胡仲弓",
        "content": "石径盘千折，林枫大十围。\n山如昌化县，水似弋阳溪。\n楼阁层层画，田园种种宜。\n惜非乡国远，有意卜幽栖。",
        "dynasty": "宋",
        "collection_info": null
    },
    {
        "uuid": "60721381fb7b19559ed48d37b239f25b",
        "title": "赋玳瑁鱼",
        "author": "胡仲弓",
        "content": "海灵如许巧，龟贝点成纹。\n背负十三卦，旁分四六文。\n殻中藏勺水，身后管梳云。\n贵介诸公蜕，何因得似君。",
        "dynasty": "宋",
        "collection_info": null
    },
    {
        "uuid": "08d8a2574d9c449aa00246b0570c0114",
        "title": "雪晴",
        "author": "胡仲弓",
        "content": "云解雪初晴，青山依旧青。\n水涵霜夜月，梅落晓天星。\n造物无今古，人生几醉醒。\n倚楼吟未足，更上武林亭。",
        "dynasty": "宋",
        "collection_info": null
    },
    {
        "uuid": "10f06031619074f41f29c328dd83b47a",
        "title": "怀钱塘旧居",
        "author": "胡仲弓",
        "content": "钱塘漂泊久，别后梦连宵。\n忽听滩头水，犹疑江上潮。\n暗尘侵竹简，夜雨洗芭蕉。\n料得苏堤路，西风犯柳条。",
        "dynasty": "宋",
        "collection_info": null
    },
    {
        "uuid": "781cdbcf6c5178b2187a3868a8d577f2",
        "title": "西溪即事",
        "author": "胡仲弓",
        "content": "柴门斜对水，一径锁松萝。\n积雨溪流急，閒云山占多。\n村庄留客饭，樵父教儿歌。\n听得田间语，安排收晚禾。",
        "dynasty": "宋",
        "collection_info": null
    },
    {
        "uuid": "1af95cafb22b17ecf5b841a1c790b306",
        "title": "忆昔",
        "author": "胡仲弓",
        "content": "忆昔岁云暮，狂吟天一涯。\n江湖聊寄迹，时节最思家。\n有担空行李，无盘可颂花。\n寒梅带香味，相伴守年华。",
        "dynasty": "宋",
        "collection_info": null
    },
    {
        "uuid": "ee80e0e1aad0fe289af15f840d223f5c",
        "title": "题水竹居",
        "author": "胡仲弓",
        "content": "云根无觅处，藏在此山阿。\n地僻尘缘少，心清诗料多。\n竹虚元有节，水止故无波。\n甚欲投簪去，同君住薜萝。",
        "dynasty": "宋",
        "collection_info": null
    },
    {
        "uuid": "190feafcbb0a84398af63e5a42a712c5",
        "title": "夜行口占",
        "author": "胡仲弓",
        "content": "夜程多晦昧，举步要分明。\n肯以中途废，须寻直道行。\n心灯长不烬，眼镜自然清。\n白昼昏迷者，荆榛满路生。",
        "dynasty": "宋",
        "collection_info": null
    },
    {
        "uuid": "80bf88e08709bbf6ab9ef00f2ec3bf3b",
        "title": "病后呈芸居",
        "author": "胡仲弓",
        "content": "病骨清于鹤，临风直欲飞。\n閒多酬病债，吟苦费心机。\n带缓腰围减，囊空药裹稀。\n未能全谢客，扶杖扫林扉。",
        "dynasty": "宋",
        "collection_info": null
    },
    {
        "uuid": "f6e2443713dd40b5138103102487c7df",
        "title": "腰痛",
        "author": "胡仲弓",
        "content": "门前齐雪立，因被病相魔。\n堪佩金鱼否，能悬宝剑么。\n折非陶令懒，瘦似沈郎多。\n已办扬州鹤，其如十万何。",
        "dynasty": "宋",
        "collection_info": null
    },
    {
        "uuid": "3c7537c8f502d2364f79d7c0856c7c3c",
        "title": "与社友定花朝之约",
        "author": "胡仲弓",
        "content": "花朝曾有约，来此定诗盟。\n隠几江湖梦，闭门风雨情。\n身名千载共，心事一般清。\n且尽吟樽乐，徂徕不用赓。",
        "dynasty": "宋",
        "collection_info": null
    },
    {
        "uuid": "d09cf8011f247543ca89f964f0a4d404",
        "title": "桃源图",
        "author": "胡仲弓",
        "content": "桃源分二种，半在此源栽。\n向为逃秦去，今还归赵来。\n山川犹古昔，人物不尘埃。\n刘阮何为者，无言空自回。",
        "dynasty": "宋",
        "collection_info": null
    },
    {
        "uuid": "2a17e9aafbb88a86e0b1a77a79927d73",
        "title": "题叶石轩学僧寮",
        "author": "胡仲弓",
        "content": "静坐求心印，传经续祖灯。\n因吟呈佛句，方悟在家僧。\n芸叶熏薝卜，枝辞剪葛藤。\n自从駡师后，无话可参承。",
        "dynasty": "宋",
        "collection_info": null
    },
    {
        "uuid": "f28b2c9c1b7304bac261b050e14d17de",
        "title": "高阳山远眺",
        "author": "胡仲弓",
        "content": "龙寻多伟观，立马少徘徊。\n地僻风埃少，天成图画开。\n仅留官驿在，无復酒徒来。\n一鴈长空去，凭高叫不回。",
        "dynasty": "宋",
        "collection_info": null
    },
    {
        "uuid": "8eb9fa9d4705aac74151ca6577a3e9bf",
        "title": "金陵  其一",
        "author": "胡仲弓",
        "content": "龙虎犹盘踞，前头白鹭洲。\n为今形胜地，往昔帝王州。\n人物金陵古，风烟玉树秋。\n六朝罗绮迹，分付大江流。",
        "dynasty": "宋",
        "collection_info": null
    },
    {
        "uuid": "8de678b7da13c1b1206f0d0098d5dfb5",
        "title": "金陵  其二",
        "author": "胡仲弓",
        "content": "掩目新亭路，人言似洛阳。\n山河多改变，今古几兴亡。\n有观空鳷鹊，无台栖凤凰。\n当年足歌舞，不拟是偏方。",
        "dynasty": "宋",
        "collection_info": null
    },
    {
        "uuid": "9477fc3c64f38a3f8031cf129f5f22e8",
        "title": "南浦",
        "author": "胡仲弓",
        "content": "修途无好况，满面受风埃。\n见说山穷处，曾经水患来。\n溪桥横独木，田野长荒莱。\n薄暮投孤馆，寒猿声更哀。",
        "dynasty": "宋",
        "collection_info": null
    },
    {
        "uuid": "165b84c5f9fac814f8cf2ff8ea975380",
        "title": "次烟浦即事韵",
        "author": "胡仲弓",
        "content": "吟帆归路远，花雨落纷纷。\n鹭过山加点，鸥飞水破纹。\n淡烟依古树，残照下空坟。\n未见巫阳面，高塘韵漫分。",
        "dynasty": "宋",
        "collection_info": null
    },
    {
        "uuid": "fef1c29a6c5d9ad04f453db16d964bcf",
        "title": "观碁闻近事有感",
        "author": "胡仲弓",
        "content": "盘中无活路，败局几番新。\n好着输前辈，危机逊后人。\n静边閒袖手，穷处巧翻身。\n黑白无分别，归欤当自陈。",
        "dynasty": "宋",
        "collection_info": null
    },
    {
        "uuid": "ae71f7a13ba2de971620e717011e95fa",
        "title": "仙霞岭",
        "author": "胡仲弓",
        "content": "未了江湖债，风霜鬓欲华。\n吟身长是客，旅舍不如家。\n山色笼晴昼，湍声潄浅沙。\n不因缰锁絷，来此老烟霞。",
        "dynasty": "宋",
        "collection_info": null
    },
    {
        "uuid": "7823490a31214722d0af0d4061d615dd",
        "title": "九日",
        "author": "胡仲弓",
        "content": "客中逢九日，此日倍思家。\n野店蒭无味，疏篱菊未花。\n龙山孤节物，鴈影各天涯。\n一路看秋色，微吟解嘆嗟。",
        "dynasty": "宋",
        "collection_info": null
    },
    {
        "uuid": "605a33a140dd33416677a5bfa606ddd1",
        "title": "离家",
        "author": "胡仲弓",
        "content": "大笑出门去，江湖天地宽。\n耐贫为客易，生计靠诗难。\n日月双车毂，功名百丈竿。\n上林有嘉树，且择一枝安。",
        "dynasty": "宋",
        "collection_info": null
    },
    {
        "uuid": "61201ebda2f5a065ed6f5e579d131c2e",
        "title": "小吴园",
        "author": "胡仲弓",
        "content": "临水开门径，关防俗子来。\n竹添当户笋，梅老靠墙枝。\n岚气侵衣袂，湖光媚酒巵。\n主人全谢客，时遣鹤相随。",
        "dynasty": "宋",
        "collection_info": null
    },
    {
        "uuid": "ff9c0006aebc256779ff5f26b6ab3507",
        "title": "集芳园",
        "author": "胡仲弓",
        "content": "园丁严锁钥，不许俗人看。\n梅落黄金弹，荷开碧玉盘。\n小舟维柳外，青磬出林端。\n猿鹤不相识，行吟独倚栏。",
        "dynasty": "宋",
        "collection_info": null
    },
    {
        "uuid": "320cebc65e4d48d4800957ac734da214",
        "title": "元日",
        "author": "胡仲弓",
        "content": "元日復元日，吟边阅岁华。\n浅斟浮柏叶，清坐对梅花。\n人事年年改，生涯步步差。\n诗情无厚薄，春意又萌芽。",
        "dynasty": "宋",
        "collection_info": null
    },
    {
        "uuid": "2eb98fecf31a8e451ae2762b9109938d",
        "title": "无尘殿",
        "author": "胡仲弓",
        "content": "劫灰飞不到，人迹少曾来。\n浪说珊瑚树，空涵玉镜台。\n洞虚风度竹，泉冷石无苔。\n汩汩樊笼者，何因避世埃。",
        "dynasty": "宋",
        "collection_info": null
    },
    {
        "uuid": "a8bf5718b233a07402055fa0cd0a80e9",
        "title": "春晚游蒋园次韵",
        "author": "胡仲弓",
        "content": "挽住斜阳脚，殷勤向小园。\n柳眠犹学舞，花笑独无言。\n自拟湖山景，亲承雨露恩。\n祇愁人散后，腐草点苔痕。",
        "dynasty": "宋",
        "collection_info": null
    },
    {
        "uuid": "4f5c8af6187abf3ae819fb18cfad882e",
        "title": "问陈禹锡太博病",
        "author": "胡仲弓",
        "content": "脉虚非别癥，身坐蠹鱼痴。\n造物不青眼，江湖此白眉。\n近年书不至，远宦梦相随。\n遣病无他嘱，加餐诵杜诗。",
        "dynasty": "宋",
        "collection_info": null
    },
    {
        "uuid": "a381253cf162b614666ef29ad26c416d",
        "title": "病后",
        "author": "胡仲弓",
        "content": "病髮凋零后，朱颜似旧无。\n愁多诗债减，贫剧故交疏。\n风挟砧声急，云拖鴈影孤。\n夜来长不寐，欹枕看方书。",
        "dynasty": "宋",
        "collection_info": null
    },
    {
        "uuid": "16f3da5c30c829f70e1e31478ef75c70",
        "title": "哭芸居",
        "author": "胡仲弓",
        "content": "锦囊方络绎，忽报殒吟身。\n泉壤悲千古，江湖少一人。\n病怀诗眷属，医欠药君臣。\n脂岭西风急，兴思暗怆神。",
        "dynasty": "宋",
        "collection_info": null
    },
    {
        "uuid": "b4f85a200bd1e541b3e5382ccf9103bd",
        "title": "元日次韵",
        "author": "胡仲弓",
        "content": "纔书元旦帖，清事绕吟身。\n杖履堪行乐，箪瓢不似贫。\n灯花天外喜，池草梦中春。\n强饮酴酥酒，陶陶太古民。",
        "dynasty": "宋",
        "collection_info": null
    },
    {
        "uuid": "c366507b519b9ecfe6da421deafddf26",
        "title": "浴温泉",
        "author": "胡仲弓",
        "content": "万水皆清冷，温泉独尔奇。\n硫黄闻俗论，礜石见唐诗。\n鸥鹭何曾下，鱼龙定不知。\n无人发根本，空使世常疑。",
        "dynasty": "宋",
        "collection_info": null
    },
    {
        "uuid": "11d54355db744b3028f8ef7156346a23",
        "title": "和梅臞瀑布韵",
        "author": "胡仲弓",
        "content": "银河清夜决，一派落岩前。\n雷激惊龙蛰，霜飞冷鹤眠。\n醉乡思入圣，吟骨欲登仙。\n世路风波恶，山中别有天。",
        "dynasty": "宋",
        "collection_info": null
    },
    {
        "uuid": "3f3cd9d6e1d5695458a7591a7bbf9c27",
        "title": "倚楼",
        "author": "胡仲弓",
        "content": "楼高天一握，山入白云根。\n寺在牛鸣地，人行犬吠村。\n晴窗熏野马，寒木下孤猿。\n吟罢月初上，诗僧来扣门。",
        "dynasty": "宋",
        "collection_info": null
    },
    {
        "uuid": "a85da813905c7f01ced624b0fcd1ea98",
        "title": "寄梅臞",
        "author": "胡仲弓",
        "content": "别去忽经旬，春风阅二分。\n几番吟对雨，独自暗思君。\n客裏加频病，愁边骇近闻。\n倚栏商不得，心目乱于云。",
        "dynasty": "宋",
        "collection_info": null
    },
    {
        "uuid": "a392d3e8eaad48f515eb6f15dc294fd3",
        "title": "寄黄云心",
        "author": "胡仲弓",
        "content": "竹屋少行迹，闭门春昼长。\n天时半晴湿，人意共炎凉。\n苔藓侵阶绿，荼䕷压架香。\n冥搜寻杖履，不为看花忙。",
        "dynasty": "宋",
        "collection_info": null
    },
    {
        "uuid": "68d04e136802884b73d3741cee24c296",
        "title": "静中",
        "author": "胡仲弓",
        "content": "静中天地阔，岁月听悠悠。\n往事浑如梦，长江不尽流。\n蛩吟似怀古，鴈阵去防秋。\n习得看山癖，终朝懒下楼。",
        "dynasty": "宋",
        "collection_info": null
    },
    {
        "uuid": "d1cb93205290d0a539d095a5b59bce2c",
        "title": "身事",
        "author": "胡仲弓",
        "content": "身事未如意，眉头不暇攒。\n青衫笑官冷，白屋带儒酸。\n癖性生来澹，中年贫最安。\n不为温饱计，尽可耐饥寒。",
        "dynasty": "宋",
        "collection_info": null
    },
    {
        "uuid": "cf91abfb1a278ba12a96c62107a210fe",
        "title": "次韵抱拙即事",
        "author": "胡仲弓",
        "content": "一啸立东皋，轻寒侵二毛。\n晓光浮野草，春色染夭桃。\n有水池添满，无云山更高。\n清源何日约，扫石共歌骚。",
        "dynasty": "宋",
        "collection_info": null
    },
    {
        "uuid": "febe216c9c3fd812d50c356e256933e6",
        "title": "次韵琛庭即事",
        "author": "胡仲弓",
        "content": "吏尘飞不到，官况尽凄凉。\n实货归周府，虚名属晋堂。\n日移槐影转，风细荔花香。\n若问公私事，閒蛙话最长。",
        "dynasty": "宋",
        "collection_info": null
    },
    {
        "uuid": "37446422ae255bb1a0d8b77a32eb829b",
        "title": "一第",
        "author": "胡仲弓",
        "content": "六年收一第，不特为荣身。\n殿下拜明主，堂前有老亲。\n衣冠新进士，湖海旧诗人。\n误入功名网，归来负钓纶。",
        "dynasty": "宋",
        "collection_info": null
    },
    {
        "uuid": "c03e93f49e714b040dc3e8f9425cf452",
        "title": "喜郭吉甫擢第调尉八柱还里",
        "author": "胡仲弓",
        "content": "一第全家待，君今衣锦归。\n折来新月桂，忘却故山薇。\n禄近鸂呈瑞，官清马不肥。\n海门西去路，归鸟故飞飞。",
        "dynasty": "宋",
        "collection_info": null
    },
    {
        "uuid": "ab6206c4ee56b7d4ad335776e95f214e",
        "title": "颐斋再作催梅诗次韵",
        "author": "胡仲弓",
        "content": "但是南枝尽向阳，凝寒未许暗传香。\n水边疎影空浮月，岭外孤根浅带霜。\n北帝无因全漏泄，东君何事巧遮藏。\n好将羯鼓花前报，莫待狂风破麝囊。",
        "dynasty": "宋",
        "collection_info": null
    },
    {
        "uuid": "ee0ede980ea903de08ee9054daa31657",
        "title": "送李茂先去国",
        "author": "胡仲弓",
        "content": "榻前一疏犯龙颜，身在危疑进退间。\n自是直言难见售，却于大义颇相关。\n孤忠力为朝廷计，众望公归台省班。\n毕竟名高人所忌，且移别眼看青山。",
        "dynasty": "宋",
        "collection_info": null
    },
    {
        "uuid": "dd058300bf31b7c21651be79e8fd735d",
        "title": "严子陵钓台",
        "author": "胡仲弓",
        "content": "聘币凡三到水涯，东都莫是欠人才。\n当时若使无新室，此地安知有钓台。\n鱼水相忘身外乐，羊裘曾卧禁中来。\n桐江一派清如昨，千古高风挽不回。",
        "dynasty": "宋",
        "collection_info": null
    },
    {
        "uuid": "dd04e346faf3a58d0d423130175d01a3",
        "title": "卧听",
        "author": "胡仲弓",
        "content": "卧听芭蕉捲雨声，熟梅天气半阴晴。\n几年不作云山梦，特地来寻泉石盟。\n竹杖芒鞋方得意，桃笙葵扇又关情。\n清和时节如寒食，昨日街头人卖饧。",
        "dynasty": "宋",
        "collection_info": null
    },
    {
        "uuid": "9188637bd3bbed4bc708ce5ea275295b",
        "title": "次韵山居",
        "author": "胡仲弓",
        "content": "夕阳漏影射疎林，三两人家桑柘阴。\n鹘过桚开归鸟路，钟敲撞碎野猿心。\n常因境胜甘忘食，不为家贫辄废吟。\n说与门前樵牧者，日间过此可相寻。",
        "dynasty": "宋",
        "collection_info": null
    },
    {
        "uuid": "ef020c3f319bd4cfd7f667c4e1c79feb",
        "title": "送后村去国二首  其一",
        "author": "胡仲弓",
        "content": "人言责备过春秋，笑出修门肯怨尤。\n去国早知如许急，劝君何事莫来休。\n是非不信无公论，胜负常关第一筹。\n史笔未青先结局，天刑人祸免推求。",
        "dynasty": "宋",
        "collection_info": null
    },
    {
        "uuid": "c44384d4e1993519e48ee6c643868eb6",
        "title": "送后村去国二首  其二",
        "author": "胡仲弓",
        "content": "累疏笺天乞挂冠，此时便合整归鞍。\n玉音不许难轻去，局面那知竟未安。\n但得中朝常有道，何妨右史左迁官。\n此行不被梅花累，把作寻常物外看。",
        "dynasty": "宋",
        "collection_info": null
    },
    {
        "uuid": "3f4b81c6655cacf9bdc01943b6a0a812",
        "title": "寄吴警斋  其一",
        "author": "胡仲弓",
        "content": "去国翩翩又许时，爱君何日不攒眉。\n二贤出处分明甚，四谏声名今似之。\n朝奏一封排佞疏，暮收千首饯行诗。\n山林若问朝廷事，宝剑年来正倒持。",
        "dynasty": "宋",
        "collection_info": null
    },
    {
        "uuid": "4a7d1a95e5c228c5dd99e83f43a0a03c",
        "title": "寄吴警斋  其二",
        "author": "胡仲弓",
        "content": "豸冠风采动簪绅，天子如何不得臣。\n去后赤心常体国，从前冷语颇冰人。\n好官尽属时贤做，近事看来局面新。\n轮辙深依梅竹下，一僮一鹤伴吟身。",
        "dynasty": "宋",
        "collection_info": null
    },
    {
        "uuid": "85498761708578c2d33e1a4ee0de96db",
        "title": "九月八日寄懒窠",
        "author": "胡仲弓",
        "content": "转盼重阳在眼前，客中岁月浪推迁。\n云飞千里家何处，鴈过一声秋满天。\n节近最关萱草梦，囊空犹欠菊花钱。\n瞑心九日山头路，虽不登高亦惘然。",
        "dynasty": "宋",
        "collection_info": null
    },
    {
        "uuid": "59403ffd8433d974df5d4f28c5f40037",
        "title": "寄默庵",
        "author": "胡仲弓",
        "content": "剩得吟身漫浪游，机心犹在莫盟鸥。\n一枰碁裏干坤大，九节筇边岁月流。\n涉世间关如履险，忧时感慨似悲秋。\n但营二顷閒田地，却笑区区万户侯。",
        "dynasty": "宋",
        "collection_info": null
    },
    {
        "uuid": "4b1812e9684a1e1332eda4084392b84f",
        "title": "寄松坡",
        "author": "胡仲弓",
        "content": "别去京华又一霜，怀人心事暮云长。\n高楼不见青山面，明月偏来照屋梁。\n湖海最深难久驻，干坤许大任行藏。\n书生空抱忧时愤，何日与君同较量。",
        "dynasty": "宋",
        "collection_info": null
    },
    {
        "uuid": "6e24adbea86aaa622d86e1463db8535b",
        "title": "寄适安",
        "author": "胡仲弓",
        "content": "别来不作故人书，堪笑痴翁懒有余。\n世路每于平处险，交情多是密中疎。\n梅花至老香犹在，竹节虽高心本虚。\n门对青山无一事，便教草长不须锄。",
        "dynasty": "宋",
        "collection_info": null
    },
    {
        "uuid": "67eb610d7a4603db385e2e048217b9b6",
        "title": "和丘君就见寄",
        "author": "胡仲弓",
        "content": "曾坐当年阮籍途，功成何敢嘆桑榆。\n嚼来世味十分淡，吟得诗肠一半枯。\n向日有书干北阙，只今无梦到西湖。\n访君欲话前头事，怕被秋风吹病躯。",
        "dynasty": "宋",
        "collection_info": null
    },
    {
        "uuid": "22bf0d88da92381dad3ea43f4a73dda5",
        "title": "寄顺适",
        "author": "胡仲弓",
        "content": "标格因诗总不羣，眼前余子漫纷纷。\n江头社裏新知己，文字行间旧识君。\n心事正须豪杰道，吟声莫遣鬼神闻。\n岁寒消得梅花伴，肯共扁舟载白云。",
        "dynasty": "宋",
        "collection_info": null
    },
    {
        "uuid": "f4be0463ef0065a949c1b4ad974b3391",
        "title": "寄沈迂叟",
        "author": "胡仲弓",
        "content": "鴈飞不到瘴江边，别去而今又一年。\n放下客愁非为酒，抬高诗价莫论钱。\n从来富贵皆尤物，休把行藏问老天。\n世味料君如嚼蜡，白云堆裏且安眠。",
        "dynasty": "宋",
        "collection_info": null
    },
    {
        "uuid": "8fab71b596373a747af13ff7f4e63882",
        "title": "寄姚省斋",
        "author": "胡仲弓",
        "content": "笑俯修栏一欠伸，年来踪迹尚埃尘。\n几曾隻字商量酒，强把篇诗料理春。\n风雨无情鶑口噤，江山有恨柳眉颦。\n不知桃李成阴未，我欲行吟避醉人。",
        "dynasty": "宋",
        "collection_info": null
    },
    {
        "uuid": "1e232543dd7b1286e84ef50a441b17bc",
        "title": "寄李适安",
        "author": "胡仲弓",
        "content": "懒踏门前没马尘，适安亭上坐吟身。\n慇懃风月一樽酒，斟酌湖山十里春。\n柳叶未舒先妩媚，梅花虽老更精神。\n白鸥似会冥搜意，来往忘机欲傍人。",
        "dynasty": "宋",
        "collection_info": null
    },
    {
        "uuid": "d753ce1b35b54bcff499559fb7c1f25c",
        "title": "寄李希膺二首  其一",
        "author": "胡仲弓",
        "content": "醉倚危栏望海鲸，乍看潮落又潮生。\n眼中世界粟来大，身外干坤叶样轻。\n鸥鹭行藏无俗迹，鱼龙变化讵虚声。\n冥搜误入蛮烟去，祇恐梅花句未清。",
        "dynasty": "宋",
        "collection_info": null
    },
    {
        "uuid": "ea40182fabb9d38efbfb2422680da808",
        "title": "寄李希膺二首  其二",
        "author": "胡仲弓",
        "content": "绿玉樽前笑语嬉，青灯影裏坐弹碁。\n交情又属后来者，乐事何如初见时。\n山寺论文辞太苦，海楼握手句尤奇。\n岁寒不见梅花面，辜负暗香疎影诗。",
        "dynasty": "宋",
        "collection_info": null
    },
    {
        "uuid": "6ea2ea47df29d58039cf5e4606faa9e0",
        "title": "次秀野使君见寄",
        "author": "胡仲弓",
        "content": "分阃南来征弗庭，荐贤须到李阳冰。\n不从沙漠去投笔，便向云山学负苓。\n铃阁祇今增玺绶，路车何日饰鈎膺。\n匣中古剑牢收拾，下取须防有六丁。",
        "dynasty": "宋",
        "collection_info": null
    },
    {
        "uuid": "d5bedd9ad79a72ac87980076159c495c",
        "title": "寄戴石屏",
        "author": "胡仲弓",
        "content": "子入天台我入闽，归来又见六番春。\n鴈书乏便通安道，鹤颈长延望叔伦。\n吃药未逢医国手，听琴谁见赏音人。\n年来屡作江湖梦，细嚼君诗当问津。",
        "dynasty": "宋",
        "collection_info": null
    },
    {
        "uuid": "2f1e035e6b549b211cf9cb64298c7b54",
        "title": "寄赵西岩",
        "author": "胡仲弓",
        "content": "自分男儿未着鞭，龙驹伏枥更多年。\n张仪舌在堪谋国，阮籍途穷只问天。\n弹铗空歌云梦句，焚香静读楚骚篇。\n吟魂常绕江湖上，莫道闽中无杜鹃。",
        "dynasty": "宋",
        "collection_info": null
    },
    {
        "uuid": "8f92b900db31e0fa741448c59ff5ba41",
        "title": "送谢刑部使君赴召  其一",
        "author": "胡仲弓",
        "content": "擿奸方喜俗无譁，一札飞来墨敕斜。\n职业已昇金掌贵，吏民空拥綵旗遮。\n绛车趣召二千石，舆颂欢传十万家。\n桃李竞随春脚去，仅留遗爱在桐花。",
        "dynasty": "宋",
        "collection_info": null
    },
    {
        "uuid": "8bff251da482d53f42bc7bd464cc799d",
        "title": "送谢刑部使君赴召  其二",
        "author": "胡仲弓",
        "content": "中和报政二年间，五马朝天不可攀。\n南国愿留申伯住，东山催起谢公还。\n银鈎铁画辉棠荫，玉鑑冰壶照笋斑。\n名在御屏推课最，前途重见玺书颁。",
        "dynasty": "宋",
        "collection_info": null
    },
    {
        "uuid": "42425a693ede6b3f7e35e2c687035ecc",
        "title": "泛湖晚归式之有诗见寄因次其韵",
        "author": "胡仲弓",
        "content": "晚趁归舟醉復醒，一湖烟水淡冥冥。\n自怜吟鬓新添白，强学游人去踏青。\n足迹未经龙井寺，梦魂常绕冷泉亭。\n何时携手同登览，花满乌纱酒满缾。",
        "dynasty": "宋",
        "collection_info": null
    },
    {
        "uuid": "0318ec4a9c725248841c07f2543d6318",
        "title": "蔡司业争公议而去诗以送之",
        "author": "胡仲弓",
        "content": "此举朝廷繫重轻，先生直以去为荣。\n但令天下无邪党，不愿吾曹有令名。\n模楷昔曾宗李氏，搢绅今尽说阳城。\n是非公论从来定，少待前头风浪平。",
        "dynasty": "宋",
        "collection_info": null
    },
    {
        "uuid": "6788cfeae2545a404ea8ed4dde10d246",
        "title": "颐斋诗筒急递次韵奉酬",
        "author": "胡仲弓",
        "content": "一日怀人三阅秋，白鸥飞去水悠悠。\n江山磨尽古今事，风雨送来天地愁。\n蜗喜自沿商隠壁，燕归错认仲宣楼。\n笛声只在栏干曲，须向西邻高处求。",
        "dynasty": "宋",
        "collection_info": null
    },
    {
        "uuid": "f32ff35944f58530e1320e58324f0e3c",
        "title": "再和颐斋见寄",
        "author": "胡仲弓",
        "content": "胸怀拍拍贮阳秋，万里江山思远悠。\n自笑半生行酒禁，可能一日免诗愁。\n图书围裏谁分榻，风雨中间独倚楼。\n除却知心吾与汝，吟边何事冀旁求。",
        "dynasty": "宋",
        "collection_info": null
    },
    {
        "uuid": "b6bb0739aad5bca71dda84684eeabdb5",
        "title": "立春",
        "author": "胡仲弓",
        "content": "移文火急报花神，好趁阳和去问津。\n未转头间犹是腊，一弹指顷便为春。\n梅先得志求专宠，柳亦趋时愿效颦。\n造化但随人事改，几回粧点几回新。",
        "dynasty": "宋",
        "collection_info": null
    },
    {
        "uuid": "51e00c69cb9604aa79bf16cdbf7d2866",
        "title": "泠风阁",
        "author": "胡仲弓",
        "content": "高阁凌云四望赊，剑城横案俯千家。\n乘风列子留行馆，飞舄王乔有别衙。\n天女下游箫引凤，仙人来宴枣如瓜。\n溪山胜绝非尘世，帆过真疑海上槎。",
        "dynasty": "宋",
        "collection_info": null
    },
    {
        "uuid": "c248715f2f973350a0eacd1a357c1311",
        "title": "西湖怀古",
        "author": "胡仲弓",
        "content": "水拍平堤欲蘸天，濯缨人在小桥边。\n古今尘世知多少，沧海桑田几变迁。\n驼巘勋名无竹写，孤山衣钵有梅传。\n谁能撰取西湖传，持到玉皇香案前。",
        "dynasty": "宋",
        "collection_info": null
    },
    {
        "uuid": "7a448a04617efd9c83aeeeaa5ee39985",
        "title": "旱湖",
        "author": "胡仲弓",
        "content": "老天动是一年晴，怪底游人不出城。\n湖上几时无好况，堤边近日少吟声。\n草深盍放牛羊牧，水涸难寻鸥鹭盟。\n但得孤山梅不死，其他风物弗关情。",
        "dynasty": "宋",
        "collection_info": null
    },
    {
        "uuid": "ec7d48a1d6300121c4b16becad383856",
        "title": "晚眺  其一",
        "author": "胡仲弓",
        "content": "数点寒鸦过别村，晚来秋色眼中分。\n木从阙处留残照，山欲昏时杂乱云。\n两岸草深虫语话，一汀沙白鸟耕耘。\n林间僧舍知何处，回首钟声远近闻。",
        "dynasty": "宋",
        "collection_info": null
    },
    {
        "uuid": "f7ce0034945a23873476d38c6797919f",
        "title": "晚眺  其二",
        "author": "胡仲弓",
        "content": "几度徘徊对暮天，怀人珍重寄诗篇。\n古今上下几千首，天地中间八九椽。\n唤醒吟魂归浊酒，移将杰句上华颠。\n南来诸老凋零尽，回首斜阳倍黯然。",
        "dynasty": "宋",
        "collection_info": null
    },
    {
        "uuid": "43bd27bb2e25b79845cb873b0a14fefb",
        "title": "次赵同叔春雨中韵",
        "author": "胡仲弓",
        "content": "焚香清坐话襟期，绝胜孤篷共载时。\n晓雨旋添山蕨菜，春风又上海棠枝。\n蝶随痴梦飞丹阙，鶑带吟声绕墨池。\n小待阴晴何日定，不成学圃事樊迟。",
        "dynasty": "宋",
        "collection_info": null
    },
    {
        "uuid": "a5285f60529087d710b60791966ad78c",
        "title": "结交嘆",
        "author": "胡仲弓",
        "content": "湖海相逢一笑嬉，纳交如此岂男儿。\n论心尽道同兰臭，临事无闻伐木诗。\n管鲍虽贫犹忍弃，左羊至死更相知。\n岁寒不负松筠约，除却梅花耐久谁。",
        "dynasty": "宋",
        "collection_info": null
    },
    {
        "uuid": "6b6230c84a49f264751dcc76ab6ce0c0",
        "title": "冬雨即事寄赵默庵",
        "author": "胡仲弓",
        "content": "梅尚花时便作霖，儿童造化本无心。\n保身独鹤归华表，噤口羣鸦集禁林。\n物态尽随时改变，天公不管世晴阴。\n绝怜西北风寒地，万骑屯中雪正深。",
        "dynasty": "宋",
        "collection_info": null
    },
    {
        "uuid": "223273b3abde46f3bd5b37c2c764b570",
        "title": "春日过西湖",
        "author": "胡仲弓",
        "content": "百花如锦柳如烟，粧点西湖二月天。\n便道过从来四圣，扁舟旖旎访三贤。\n钱塘门外苏堤上，丰乐楼前芝寺边。\n箇裏万般俱索价，惟余风月不论钱。",
        "dynasty": "宋",
        "collection_info": null
    },
    {
        "uuid": "0fa11565387cf6766024627a2233fedc",
        "title": "九日山拜姜相遗像",
        "author": "胡仲弓",
        "content": "别驾元来是重臣，穷通不足累其身。\n直言悟主成遗恨，劲节如公能几人。\n泉泻冢堂垂鹤泪，苔封碑石剥龙鳞。\n至今绘像丹青手，难写灵台一点真。",
        "dynasty": "宋",
        "collection_info": null
    },
    {
        "uuid": "188e1f165edb79d639879ab4d564a074",
        "title": "次梅庄守岁韵",
        "author": "胡仲弓",
        "content": "吟边阘茸过年余，万斛尘襟未扫除。\n守岁有人献椒颂，辟邪无术诿桃符。\n屠苏不饮防心醉，春帖慵裁欠句书。\n说与江湖诸老大，浮生消得几桑榆。",
        "dynasty": "宋",
        "collection_info": null
    },
    {
        "uuid": "75096081170719ddc56d1a779c41e1fe",
        "title": "近事",
        "author": "胡仲弓",
        "content": "近事山中总不知，心清常是太平时。\n勿于贫后方求药，纔得閒来便赋诗。\n千里白云劳梦想，一天明月负襟期。\n有书堪读梅堪看，绝倒人间富贵痴。",
        "dynasty": "宋",
        "collection_info": null
    },
    {
        "uuid": "fc083b9b67280fd391d6734ca54f6e00",
        "title": "贺林自知兄登第",
        "author": "胡仲弓",
        "content": "贺客来迟休怪余，新篇准备暮春初。\n羣儿得志诚逾望，一第于君非有余。\n喜脱平生场屋债，饱看太古圣贤书。\n由来天爵无穷乐，人爵虽荣百不如。",
        "dynasty": "宋",
        "collection_info": null
    },
    {
        "uuid": "40b68fc4bc56dcf164c24527c39d121b",
        "title": "秀野",
        "author": "胡仲弓",
        "content": "主人风度不尘埃，幻作东西两洞来。\n惟有桑田变陵谷，直从心地起楼台。\n水于曲处流觞出，山到尽头留屐回。\n倦客几时归去得，税园随分买花栽。",
        "dynasty": "宋",
        "collection_info": null
    },
    {
        "uuid": "b3b55a8ecb8360ec3abafa7f06a6451a",
        "title": "送汤武谕倅吴门",
        "author": "胡仲弓",
        "content": "诸贤出处最关时，独有先生早见机。\n汉柜昔曾藏谏笔，吴江今可澣朝衣。\n剩留千古清名在，带得一身公论归。\n世事如碁吾懒着，敢将局面例言非。",
        "dynasty": "宋",
        "collection_info": null
    },
    {
        "uuid": "2f91be3e1c0c677c63039c8a6e171769",
        "title": "郊行即事",
        "author": "胡仲弓",
        "content": "贪看梅花短作程，吟鞭不动马蹄轻。\n村庄到处如知己，物色于人亦有情。\n去雁远连潮水落，乱山低与暮云平。\n倚栏无语閒商略，此景谁能画得成。",
        "dynasty": "宋",
        "collection_info": null
    },
    {
        "uuid": "94afc42083a534f87d75cfa08948f171",
        "title": "富沙水后次壁间韵",
        "author": "胡仲弓",
        "content": "聚落成墟空白烟，乱鸦飞绕夕阳边。\n大江东去有遗恨，流水西来无渡船。\n青女魂游花委地，王孙肠断草连天。\n一樽欲酹故人酒，知是瑶池第几仙。",
        "dynasty": "宋",
        "collection_info": null
    },
    {
        "uuid": "25864252a996bf77f7719f19e85cd515",
        "title": "送月塘回蓝溪",
        "author": "胡仲弓",
        "content": "仕路无媒且折枝，官清不必计高卑。\n塞翁失马庸奚损，海客盟鸥盍见疑。\n世狭有材无用处，家贫择宦欲何之。\n蓝溪溪上风波少，自把梅花自赋诗。",
        "dynasty": "宋",
        "collection_info": null
    },
    {
        "uuid": "f7da6647d9d9a1de675f5d54ac449d61",
        "title": "可山席上",
        "author": "胡仲弓",
        "content": "炉亭镇上坐书痴，不似山居得自怡。\n倾竹叶杯延旧友，倚梅花树看新诗。\n嚼来此味清于水，语对乡情甘似饴。\n外此不须谈近事，相逢一笑且舒眉。",
        "dynasty": "宋",
        "collection_info": null
    },
    {
        "uuid": "e340fc4a12b5221849e932c68ebfef6c",
        "title": "和抱拙韵  其一",
        "author": "胡仲弓",
        "content": "关关鸠妇亦收声，天意犹悭一日晴。\n槐绿尽供春昼梦，梅黄尚忆岁寒盟。\n海边书托文鳞便，户外诗来喜鹊鸣。\n千里宦情随处好，秋风何用记莼羹。",
        "dynasty": "宋",
        "collection_info": null
    },
    {
        "uuid": "65ffaab3b5c4856de911bbeb6a70323d",
        "title": "和抱拙韵  其二",
        "author": "胡仲弓",
        "content": "倚楼长笛两三声，云淡风轻弄晓晴。\n翰墨林中新体制，江湖社裏旧宗盟。\n不堪瓮牖闻蝉噪，独喜梧冈听凤鸣。\n安得坡仙同把酒，山间玉糁可分羹。",
        "dynasty": "宋",
        "collection_info": null
    },
    {
        "uuid": "a4f44175a1174bc178965e44bec3c30e",
        "title": "和希膺韵",
        "author": "胡仲弓",
        "content": "醉将浓墨写乌丝，湖海相逢彼一时。\n洗竹仅留墙外笋，买花空拣担头枝。\n白鸥早已寒前约，青鸟谁知误后期。\n惆怅玉箫声已断，倚阑重省寄来诗。",
        "dynasty": "宋",
        "collection_info": null
    },
    {
        "uuid": "91cb5d71210ebf8776504e1354cb6c75",
        "title": "和李希膺见寄",
        "author": "胡仲弓",
        "content": "半生几坐阮途穷，可是推敲得句工。\n所见豪雄惟子共，此音今古更谁同。\n西风有檄催行李，明月无情照酒筒。\n我去君留差左计，媒身岂在泛莲红。",
        "dynasty": "宋",
        "collection_info": null
    },
    {
        "uuid": "89de7cfc39908baad53e3a3a51df7d6d",
        "title": "有感时事  其一",
        "author": "胡仲弓",
        "content": "湖滨别去五经秋，喜得閒居无悔尤。\n华藻不因焚砚弃，功名直待盖棺休。\n北山何假移文檄，西事犹堪借箸筹。\n四海茫茫才思竭，如君尚向古人求。",
        "dynasty": "宋",
        "collection_info": null
    },
    {
        "uuid": "8e63ee324c817ed75bbc3541a0c9c1ac",
        "title": "有感时事  其二",
        "author": "胡仲弓",
        "content": "近闻怒髮欲衝冠，便有骅骝懒驾鞍。\n入洛几年为计密，擎天八柱果谁安。\n力排魏阙扶公论，人谓膺门出好官。\n犹幸甘陵无部党，不然世事不堪看。",
        "dynasty": "宋",
        "collection_info": null
    },
    {
        "uuid": "1e1ca01ee6abc91b005ef56723b267fc",
        "title": "上元观灯",
        "author": "胡仲弓",
        "content": "月挂墙头杨柳枝，繁灯烂漫玉琉璃。\n绮罗尽学宫粧样，歌舞休传外国词。\n满路竞看花灼灼，故京谁念黍离离。\n他年同侍传柑宴，记取楼前掷果时。",
        "dynasty": "宋",
        "collection_info": null
    },
    {
        "uuid": "624875cc29b45e5e1b30c06bf8f575a5",
        "title": "题溪亭",
        "author": "胡仲弓",
        "content": "借得溪亭一解衣，忘机燕子去来飞。\n采桑女伴携篮过，罢钓儿郎荡桨归。\n嫩草正芳鹅鸭斗，浅潮初落蟹鱼肥。\n开门坐对真山水，不信人间有是非。",
        "dynasty": "宋",
        "collection_info": null
    },
    {
        "uuid": "6f807148fae7bb3dbdea595b66d2b3c0",
        "title": "陈氏溪亭次韵",
        "author": "胡仲弓",
        "content": "溪亭镇日着吟身，不浣衣中一点尘。\n水比世间机巧者，山如前辈典刑人。\n唤回魂梦敲茶臼，费尽工夫整钓纶。\n时有野僧排闼至，炷香清坐话头新。",
        "dynasty": "宋",
        "collection_info": null
    },
    {
        "uuid": "718b730c7e08be1ab2701911043c35ba",
        "title": "溪亭夜吟",
        "author": "胡仲弓",
        "content": "繫缆堤边江水平，风来细细袭衣轻。\n淡烟几抹沙痕暗，新月一鈎天际明。\n锦绣围中搜野趣，笙歌丛裏和吟声。\n酒阑不尽迟留意，后约须寻李杜盟。",
        "dynasty": "宋",
        "collection_info": null
    },
    {
        "uuid": "1cba3e395c60bb7df63363565cb9bd7e",
        "title": "元日",
        "author": "胡仲弓",
        "content": "元日山堂罗俎豆，潜知木主亦悲辛。\n土瓜溪笋非乡物，脔肉村醪拟降神。\n尽日閒门无贺客，侵晨官道有行人。\n喜将弟妹同漂梗，綵服团栾寿老亲。",
        "dynasty": "宋",
        "collection_info": null
    },
    {
        "uuid": "be9fbef44a645aec75bb323a093e64b5",
        "title": "题桃源图  其一",
        "author": "胡仲弓",
        "content": "桃溪春水绿如苔，溪上红桃夹岸开。\n乳燕掠将芳草去，子鱼衔出落花来。\n田中黍稷随时艺，雨后桑麻绕舍栽。\n此日逢人休问语，生涯闻已半蒿莱。",
        "dynasty": "宋",
        "collection_info": null
    },
    {
        "uuid": "4d3a5c1b5a920e172e959b00e026fa15",
        "title": "题桃源图  其二",
        "author": "胡仲弓",
        "content": "图中想像晋桃源，问着桃源不敢言。\n只道乱来无境土，谁知静裏有干坤。\n年深莫辨烟霞迹，洞古犹粘苔藓痕。\n吟杖懒随刘阮去，漫寻春色到柴门。",
        "dynasty": "宋",
        "collection_info": null
    },
    {
        "uuid": "76c89341983db82bf682ee58e53bf796",
        "title": "题窗间墨竹",
        "author": "胡仲弓",
        "content": "一寸毛锥当小鉏，新篁移傍野人居。\n难栖天上鸣阳凤，且伴窗前剔蠹鱼。\n大节肯随风俯仰，数枝长带月扶疎。\n此君本是虚心物，那更形声总是虚。",
        "dynasty": "宋",
        "collection_info": null
    },
    {
        "uuid": "9cc09ee701679d9c522425bc1cef5076",
        "title": "走笔和法石纪游",
        "author": "胡仲弓",
        "content": "赢得工夫卧看山，山中地步较来宽。\n苛留一段干坤在，耐过几番风雨寒。\n吟思正浓频扫石，醉眸未豁且观澜。\n连鳌已落高人手，却是渔家欠巨竿。",
        "dynasty": "宋",
        "collection_info": null
    },
    {
        "uuid": "5ef2fa7f156fa96567df0e1e750bc625",
        "title": "访枯崖不遇",
        "author": "胡仲弓",
        "content": "踏破门前苔藓斑，寻曦不值只空还。\n行云过处青山湿，野水明边白鸟閒。\n扪蝨有人谈古道，挥蝇无路透禅关。\n杖藜独背西风去，偶见苍官亦厚颜。",
        "dynasty": "宋",
        "collection_info": null
    },
    {
        "uuid": "d4d99e6dd9a59954a5d4464501e210fe",
        "title": "哭杜立斋先生",
        "author": "胡仲弓",
        "content": "凤鸟纔看刷羽仪，胡为遽报哲人萎。\n可怜如晦遄归日，不及唐朝既效时。\n善类固知难着脚，小人未可便扬眉。\n老天欲寿斯文脉，后死当为继绝思。",
        "dynasty": "宋",
        "collection_info": null
    },
    {
        "uuid": "1bdb8862bc780918135f1ca9e1265b2e",
        "title": "哭赵吏部",
        "author": "胡仲弓",
        "content": "篇诗曾送耻斋行，岂料存亡隔此生。\n早控危衷敷鲠论，晚留遗爱在羊城。\n惜无金辂封同姓，空有玉棺归九京。\n箧笥旧藏君杂藁，令人一读一伤情。",
        "dynasty": "宋",
        "collection_info": null
    },
    {
        "uuid": "389e7dd6246a9735afb120d0778870a1",
        "title": "次郭吉甫梅仙之官广右",
        "author": "胡仲弓",
        "content": "路入天南更向西，春风匹马赴瓜期。\n折将官柳送行客，归及山梅结果时。\n池上凤凰身未到，滩头鸂鶒事先知。\n徐君曾下陈蕃榻，况是林宗早见推。",
        "dynasty": "宋",
        "collection_info": null
    },
    {
        "uuid": "0f8e73ad043d8bb939e536d17d610596",
        "title": "和止泓姜秦祠韵",
        "author": "胡仲弓",
        "content": "九日山头两径深，不同出处却同心。\n唤回浮世梦中梦，来向先生吟处吟。\n别驾堂空遗影在，隠君亭破野藤侵。\n古今陈迹休深问，且把寒泉当酒斟。",
        "dynasty": "宋",
        "collection_info": null
    },
    {
        "uuid": "37a6145e241a3a222ca12d75b95516a3",
        "title": "西塔",
        "author": "胡仲弓",
        "content": "杖策来寻塔庙仙，半程便到碧霄边。\n三千世界浮尘外，百二山河在眼前。\n谁把孤标长插地，只消一柱可擎天。\n夜阑籁静凭栏听，隠隠星河人扣舷。",
        "dynasty": "宋",
        "collection_info": null
    },
    {
        "uuid": "5afba2796ca51d09ab00e66650fa042c",
        "title": "次韵答王东墅",
        "author": "胡仲弓",
        "content": "元龙湖海分栖迟，懒把琴心累子期。\n不是三生曾有旧，如何一见便论诗。\n春行谷外鶑求友，月在吟边鹊绕枝。\n甚欲买舟寻隠处，悔将名姓与人知。",
        "dynasty": "宋",
        "collection_info": null
    },
    {
        "uuid": "0879a7d5d38a5735e3fd60bf883e7e85",
        "title": "答颐斋诗筒走寄  其一",
        "author": "胡仲弓",
        "content": "纔听檐花点滴声，锦囊入手便欣情。\n啼干杜宇春言别，赋到牡丹诗改盟。\n洗涤愁肠凭酒遣，揄扬心事借琴鸣。\n诘朝紫翠栏边约，喜有溪毛可絮羹。",
        "dynasty": "宋",
        "collection_info": null
    },
    {
        "uuid": "6b86aff36efb3f568c5876c4bd5e536e",
        "title": "答颐斋诗筒走寄  其二",
        "author": "胡仲弓",
        "content": "剪烛西窗听雨声，晓天又弄半阴晴。\n黄金坞裏知无分，紫翠楼前忍负盟。\n君有砖花占日影，我惭瓦釜答雷鸣。\n今朝茹素无清供，喜得邻分玉版羹。",
        "dynasty": "宋",
        "collection_info": null
    },
    {
        "uuid": "e3c769fe6ccb746b6699f531ec63a4df",
        "title": "答颐斋诗筒走寄  其三",
        "author": "胡仲弓",
        "content": "绿阴团裏和吟声，幽事相关雨未晴。\n莫把越秦分异见，要知李杜是同盟。\n提壶沽酒墙头报，布谷催耕屋背鸣。\n满目云山犹好在，何时鷄黍荐藜羹。",
        "dynasty": "宋",
        "collection_info": null
    },
    {
        "uuid": "56426b064d185f319fa59c1fb9aa510c",
        "title": "春日",
        "author": "胡仲弓",
        "content": "春事都无十日留，何妨款段出城游。\n榴花不入诗人眼，柳絮偏供客子愁。\n枝上五禽言似诉，笼中二鼠去如流。\n斜风细雨湖山路，一片花飞人倚楼。",
        "dynasty": "宋",
        "collection_info": null
    },
    {
        "uuid": "7c7fa20933a3162514eb0841ead6dceb",
        "title": "饯储秀野赴广西制司参议",
        "author": "胡仲弓",
        "content": "时艰急似救头燃，快趁春风着一鞭。\n人道轻车谙路熟，我疑重阃得君贤。\n狨衣便带杨花雪，鹤骨犹胜桂岭烟。\n兵画近来无可议，只消买静向南边。",
        "dynasty": "宋",
        "collection_info": null
    },
    {
        "uuid": "59e55d3b105e937452caacfdbd3ccc96",
        "title": "次傅德用府教授韵",
        "author": "胡仲弓",
        "content": "一握干坤尽在望，江山好处即家乡。\n古今万事云来去，身世百年亭短长。\n梦裏有时曾化蝶，吟边得意亦亡羊。\n是非宠辱浑閒事，付与天公为较量。",
        "dynasty": "宋",
        "collection_info": null
    },
    {
        "uuid": "6afd50a51862a154705ee7a4f8b86100",
        "title": "送吕时可监丞朝假归里",
        "author": "胡仲弓",
        "content": "局面新更着数宽，如何国手要投閒。\n逆知后日清流祸，厌作中朝时样官。\n兄弟真情求去易，君臣大义学来难。\n玉音不许违三月，此意应须反覆看。",
        "dynasty": "宋",
        "collection_info": null
    },
    {
        "uuid": "3dec331bda6ec6512effebcfb3c20b82",
        "title": "次雪舟进退韵",
        "author": "胡仲弓",
        "content": "谁肯因贫卖宝刀，半生湖海分蹉跎。\n春回池草吟魂觉，月在梅花瘦影高。\n旅况又随年事长，交情偏耐岁寒多。\n项斯标格逢人说，读到新诗语更骚。",
        "dynasty": "宋",
        "collection_info": null
    },
    {
        "uuid": "db21fcefcde9bd789aa477234a2fb8b7",
        "title": "霸王庙",
        "author": "胡仲弓",
        "content": "栗悍攻城大不仁，拔山力尽误终身。\n当初不学古兵法，到了翻成霸罪人。\n未造汉时知有汉，岂堪秦后又生秦。\n咄嗟气象今何在，千古空留土木神。",
        "dynasty": "宋",
        "collection_info": null
    },
    {
        "uuid": "2933650da0484539eb265924c2991d82",
        "title": "张巡庙",
        "author": "胡仲弓",
        "content": "说着睢阳胆已倾，单师曾此控孤城。\n一身肯作偷生计，千古长留不死名。\n庙飨毋忘艰食日，庭松犹学战时声。\n祠前碑记无寻处，頼有唐书为发明。",
        "dynasty": "宋",
        "collection_info": null
    },
    {
        "uuid": "e791611969c993c4e59e0acbf574084b",
        "title": "雪磴",
        "author": "胡仲弓",
        "content": "石磴不可攀，前头有积雪。\n安得冰玉人，对此清高节。",
        "dynasty": "宋",
        "collection_info": null
    },
    {
        "uuid": "04dec5c883b03a1b6e39e4c58add50bb",
        "title": "晓枕听禽言",
        "author": "胡仲弓",
        "content": "山鸟不知名，窗前作意鸣。\n自言还自答，终始一般声。",
        "dynasty": "宋",
        "collection_info": null
    },
    {
        "uuid": "942117b4be959b06c3496ff88dc53c8a",
        "title": "皆春",
        "author": "胡仲弓",
        "content": "黄钟一萌动，物物皆阳春。\n天地妙橐籥，满腔都是仁。",
        "dynasty": "宋",
        "collection_info": null
    },
    {
        "uuid": "885725bc1b0c02e7669ad6cc986ec22e",
        "title": "意亭",
        "author": "胡仲弓",
        "content": "主人心地阔，以意名其亭。\n长携一樽酒，坐对前山青。",
        "dynasty": "宋",
        "collection_info": null
    },
    {
        "uuid": "cbec3b06c629c1e0acb233c9b8e9edad",
        "title": "题野云庵",
        "author": "胡仲弓",
        "content": "庵中有高人，不受红尘触。\n吟诗每夜深，来伴山云宿。",
        "dynasty": "宋",
        "collection_info": null
    },
    {
        "uuid": "aa336f51ed7e3a7fbbb3815ba44ad8fc",
        "title": "适吾意",
        "author": "胡仲弓",
        "content": "嘲风咏月天，问花寻柳地。\n随遇可行乐，但欲适吾意。",
        "dynasty": "宋",
        "collection_info": null
    },
    {
        "uuid": "4f820d02fc4d63b992d9ba05a9c068a4",
        "title": "题陈希夷睡图",
        "author": "胡仲弓",
        "content": "形睡神非睡，心閒身亦閒。\n是非都不管，高卧华州山。",
        "dynasty": "宋",
        "collection_info": null
    },
    {
        "uuid": "32c0f3724cf9bdd5aa2568abfc0fead4",
        "title": "山馆对月",
        "author": "胡仲弓",
        "content": "山寺闻晨钟，深省静中发。\n展转睡不成，推窗看明月。",
        "dynasty": "宋",
        "collection_info": null
    },
    {
        "uuid": "1e00ad8e5fd8cb5f5d510a868785b11a",
        "title": "云思",
        "author": "胡仲弓",
        "content": "出岫本无心，云在意亦在。\n松桧无高枝，舒卷何所碍。",
        "dynasty": "宋",
        "collection_info": null
    },
    {
        "uuid": "da583b42b52cb224798932be9b5a1891",
        "title": "咏松  其一",
        "author": "胡仲弓",
        "content": "独抱岁寒心，不知时有四。\n赤日行炎天，林下自秋至。",
        "dynasty": "宋",
        "collection_info": null
    },
    {
        "uuid": "9969fce6032d505a909f993ec92854b6",
        "title": "咏松  其二",
        "author": "胡仲弓",
        "content": "凉飈起深谷，清影摇空山。\n醉眠石上人，梦中度百滩。",
        "dynasty": "宋",
        "collection_info": null
    },
    {
        "uuid": "1bd57561807e98f48f2415074620ad9d",
        "title": "咏松  其三",
        "author": "胡仲弓",
        "content": "林高动轻籁，云静天无风。\n缥缈笙鹤下，依稀鸾佩逢。",
        "dynasty": "宋",
        "collection_info": null
    },
    {
        "uuid": "173a45bdc9bca0979464a0a78644cff6",
        "title": "咏松  其四",
        "author": "胡仲弓",
        "content": "萧萧琴瑟鸣，洒洒霜露下。\n愿期素心人，同游明月夜。",
        "dynasty": "宋",
        "collection_info": null
    },
    {
        "uuid": "19c35420b10503337cc44821d07e5ecf",
        "title": "咏松  其五",
        "author": "胡仲弓",
        "content": "高风过岩麓，林杪撼潮海。\n满地落松花，杖履袭清霭。",
        "dynasty": "宋",
        "collection_info": null
    },
    {
        "uuid": "5b67a25d2450b07a9663798c7770ac1b",
        "title": "咏松  其六",
        "author": "胡仲弓",
        "content": "潜心写幽韵，洗耳听寒涛。\n吟声自摇动，误疑泛鱼舠。",
        "dynasty": "宋",
        "collection_info": null
    },
    {
        "uuid": "458ef20365430d4d55f13d6a60697dfe",
        "title": "咏松  其七",
        "author": "胡仲弓",
        "content": "老枝髯鬣动，古干鳞甲翻。\n积阴生润气，芳菲翳兰荪。",
        "dynasty": "宋",
        "collection_info": null
    },
    {
        "uuid": "377754ed79092f6032249684c1d9aa76",
        "title": "春咏",
        "author": "胡仲弓",
        "content": "沂水乐吾道，兰亭叙幽情。\n古人不復作，四海无吟声。",
        "dynasty": "宋",
        "collection_info": null
    },
    {
        "uuid": "defdb4e905ecbaa0df39b3af98bff939",
        "title": "耕钓境",
        "author": "胡仲弓",
        "content": "莘野特浪耕，璜溪岂真钓。\n珍重富春翁，此境最高妙。",
        "dynasty": "宋",
        "collection_info": null
    },
    {
        "uuid": "c26d0b8e8200178a3a50fbc96847bafe",
        "title": "用乌山韵题碧吟卷",
        "author": "胡仲弓",
        "content": "湖海元龙气，因吟恐负身。\n世间无谒客，天下有诗人。",
        "dynasty": "宋",
        "collection_info": null
    },
    {
        "uuid": "aee6a3ee2ddd7cb8b0fce5ed9a8c13db",
        "title": "梅",
        "author": "胡仲弓",
        "content": "天地有生意，验之阳气回。\n所以霜雪中，春风先及梅。",
        "dynasty": "宋",
        "collection_info": null
    },
    {
        "uuid": "d3c4541a356970f60f9fef0d97e39863",
        "title": "溪亭夜集走笔",
        "author": "胡仲弓",
        "content": "倚柱看潮生，渔歌静中发。\n吟罢寂无声，江风对山月。",
        "dynasty": "宋",
        "collection_info": null
    },
    {
        "uuid": "1a612b157f814c5dc8e519c5a6d2f9c1",
        "title": "次松坡梅花韵",
        "author": "胡仲弓",
        "content": "满树苔痕带老苍，水边篱落月昏黄。\n丁宁僮子休教折，只听枝头独自香。",
        "dynasty": "宋",
        "collection_info": null
    },
    {
        "uuid": "e8550488d1300d014f53241d24f9c452",
        "title": "寄越友",
        "author": "胡仲弓",
        "content": "偶向津头买钓蓑，怀人只隔一烟波。\n扁舟欲渡长江去，奈此西湖明月何。",
        "dynasty": "宋",
        "collection_info": null
    },
    {
        "uuid": "95376a676dc7a36a746759a4b3da20a6",
        "title": "寄杨藴古",
        "author": "胡仲弓",
        "content": "匹马游边已千里，如何未奏凯歌声。\n太平不用干戈策，辜负胸中百万兵。",
        "dynasty": "宋",
        "collection_info": null
    },
    {
        "uuid": "feaca9b376cd724d2f49b9ced7571e0e",
        "title": "题武适安宁卷",
        "author": "胡仲弓",
        "content": "听琴未了听吟声，泻出冰壶一片清。\n学到唐人超绝处，前身便是武元衡。",
        "dynasty": "宋",
        "collection_info": null
    },
    {
        "uuid": "6b49089bd36689037c73309044dab0c6",
        "title": "问梅",
        "author": "胡仲弓",
        "content": "费尽工夫点缀春，暗香动处少人闻。\n近来宫样梳粧巧，只要明珠不要君。",
        "dynasty": "宋",
        "collection_info": null
    },
    {
        "uuid": "bf3c435d89534d19a4772c6fc019baf9",
        "title": "孤山问梅",
        "author": "胡仲弓",
        "content": "每到山边与水边，有梅花处忆逋仙。\n湖光清浅黄昏月，招得先生在眼前。",
        "dynasty": "宋",
        "collection_info": null
    },
    {
        "uuid": "e69fe1e7082338dd517973c52ac4fd77",
        "title": "用韵答宝叶",
        "author": "胡仲弓",
        "content": "蒲团出定入玄微，尽是山间林下诗。\n安得远公陪一笑，朗吟同过虎溪时。",
        "dynasty": "宋",
        "collection_info": null
    },
    {
        "uuid": "bef09755063eac008044be3d53552eea",
        "title": "客星阁  其一",
        "author": "胡仲弓",
        "content": "太史当年奏客星，知君心事未全清。\n富春果是真谋隠，千古何人识姓名。",
        "dynasty": "宋",
        "collection_info": null
    },
    {
        "uuid": "9d094a355d023e3a018ad2d71f5f19ea",
        "title": "客星阁  其二",
        "author": "胡仲弓",
        "content": "莫题诗句累先生，将谓先生亦钓名。\n说与往来台下客，可移一语赠玄英。",
        "dynasty": "宋",
        "collection_info": null
    },
    {
        "uuid": "1fc6cac3872b4f94ef4da289160f3f88",
        "title": "省坟",
        "author": "胡仲弓",
        "content": "纸灰飞作满山尘，倚遍灵丘暗怆神。\n日暮归来殽核尽，松阴犹有乞墦人。",
        "dynasty": "宋",
        "collection_info": null
    },
    {
        "uuid": "9f51b47d3dc0f43182c63155b59c53e7",
        "title": "梅花盛开有粉蝶衝寒而至",
        "author": "胡仲弓",
        "content": "翩翩拍舞下瑶阶，知是东君间谍来。\n深入粉香人不见，花心摇落却飞回。",
        "dynasty": "宋",
        "collection_info": null
    },
    {
        "uuid": "d2c4a5b430f3dc1148cf431c0b70d98f",
        "title": "湖边",
        "author": "胡仲弓",
        "content": "湖边春色浓于酒，醉尽东西南北人。\n独有诗翁清到底，一生醒眼看青春。",
        "dynasty": "宋",
        "collection_info": null
    },
    {
        "uuid": "03b5811ee315af750c0c4aa1550e161b",
        "title": "断桥观钓",
        "author": "胡仲弓",
        "content": "一竿明月一丝风，心在烟波渺渺中。\n浮世只消如此过，何因得似钓鱼翁。",
        "dynasty": "宋",
        "collection_info": null
    },
    {
        "uuid": "8f6e3c192bead18d495141815ceaf38a",
        "title": "赠易数朱俊甫",
        "author": "胡仲弓",
        "content": "三绝韦编及太玄，潜虚象数究先天。\n前人推算空劳力，不似而今卖得钱。",
        "dynasty": "宋",
        "collection_info": null
    },
    {
        "uuid": "e6a0ad6cedd63937c7e15538b6171109",
        "title": "早行",
        "author": "胡仲弓",
        "content": "曙色微分星渐稀，迎人犬吠出疎篱。\n轻车稳坐谁知我，不是坡翁戴笠时。",
        "dynasty": "宋",
        "collection_info": null
    },
    {
        "uuid": "3af989c7191fc451844f3e8545a67f2b",
        "title": "晓来",
        "author": "胡仲弓",
        "content": "晓来对雪看唐诗，自暖茅柴酒一巵。\n绝胜五陵贵公子，销金帐下饮羔儿。",
        "dynasty": "宋",
        "collection_info": null
    },
    {
        "uuid": "964181cecfc7dd7047b8787155a9b71b",
        "title": "赠岳仁叔",
        "author": "胡仲弓",
        "content": "不学弓刀破敌围，却拈刀笔学儿嬉。\n世间多少真豪杰，飘落江湖人不知。",
        "dynasty": "宋",
        "collection_info": null
    },
    {
        "uuid": "d989ea57abb26d4d7dc6503b3dd1085f",
        "title": "赠郑琰",
        "author": "胡仲弓",
        "content": "狂风吹覆凤凰巢，鸮鬼朝翔狐夜号。\n君有胸中千古鑑，世间妍丑想难逃。",
        "dynasty": "宋",
        "collection_info": null
    },
    {
        "uuid": "1e952137413e00d69fb8186f0d31b18d",
        "title": "九日雨",
        "author": "胡仲弓",
        "content": "避灾野老寻蓑笠，送酒人来白衣湿。\n龙山路滑少人登，篱下菊花含泪泣。",
        "dynasty": "宋",
        "collection_info": null
    },
    {
        "uuid": "0c6f7abd75a565e0f1a3cd3cae66e047",
        "title": "春雨中遣怀二首柬梅臞  其一",
        "author": "胡仲弓",
        "content": "满园桃李渐成莎，为甚东君气未和。\n莫是阳台贪作梦，晴时常少雨常多。",
        "dynasty": "宋",
        "collection_info": null
    },
    {
        "uuid": "056c546656e6055702347211b6a2a998",
        "title": "春雨中遣怀二首柬梅臞  其二",
        "author": "胡仲弓",
        "content": "蜡屐登山访草亭，前山未放十分青。\n清明此去无多日，不信老天长晦冥。",
        "dynasty": "宋",
        "collection_info": null
    },
    {
        "uuid": "6b52ed1cc5b6758183c654e8ddf5f0f6",
        "title": "访戴炼师不值  其一",
        "author": "胡仲弓",
        "content": "云淡风轻欲暮时，舣舟独载剡溪湄。\n及门若遇戴安道，千古何人更有诗。",
        "dynasty": "宋",
        "collection_info": null
    },
    {
        "uuid": "566fd21d69dffcd0c22d8179bfdbba59",
        "title": "访戴炼师不值  其二",
        "author": "胡仲弓",
        "content": "数间茅屋柳成阴，中有幽人抱一琴。\n欲访桃溪无觅处，桃溪更在白云深。",
        "dynasty": "宋",
        "collection_info": null
    },
    {
        "uuid": "8884f05e1aa6c3fd1486d188c26b4f42",
        "title": "郊外即事  其一",
        "author": "胡仲弓",
        "content": "蹇馿逐逐背斜阳，纔到山间意便凉。\n勿听鹧鸪行不得，云山深处路尤长。",
        "dynasty": "宋",
        "collection_info": null
    },
    {
        "uuid": "744708bdd33ed00708c8bcc4b2f8a9d4",
        "title": "郊外即事  其二",
        "author": "胡仲弓",
        "content": "林密深藏三四家，隔墙古柳着栖鸦。\n牧童两两眠芳草，不管羣牛食豆花。",
        "dynasty": "宋",
        "collection_info": null
    },
    {
        "uuid": "016f035bad0570154423d3dfac00b69d",
        "title": "观海",
        "author": "胡仲弓",
        "content": "海天云气入微茫，遥认潮头数点樯。\n眼界只消如许阔，不知何处是东洋。",
        "dynasty": "宋",
        "collection_info": null
    },
    {
        "uuid": "b954167343c87065197b6c0d65b28f2e",
        "title": "即席次韵  其一",
        "author": "胡仲弓",
        "content": "前山雨过碧纹凹，领客携樽出近郊。\n花压重城归去晚，一窗风月恣推敲。",
        "dynasty": "宋",
        "collection_info": null
    },
    {
        "uuid": "46aa83e6b82c31337da63d91b1ebca1e",
        "title": "即席次韵  其二",
        "author": "胡仲弓",
        "content": "倚着栏干句便豪，我来登览奈愁何。\n山河一半无收拾，却道东南景最多。",
        "dynasty": "宋",
        "collection_info": null
    },
    {
        "uuid": "ec509326da4ae2d4d514fa59f0b43ce6",
        "title": "和赵同叔见寄韵  其一",
        "author": "胡仲弓",
        "content": "湖海归来世念轻，短篷终日载吟声。\n天风约住云来往，万里长空一雁横。",
        "dynasty": "宋",
        "collection_info": null
    },
    {
        "uuid": "18ba7dfbe99b73650c759d0016249021",
        "title": "和赵同叔见寄韵  其二",
        "author": "胡仲弓",
        "content": "满园桃李手亲栽，治世何尝弃不材。\n可恨天南流落客，九霄雨露不曾来。",
        "dynasty": "宋",
        "collection_info": null
    },
    {
        "uuid": "2c151ce1710d40d275d9c40abf190a60",
        "title": "和赵同叔见寄韵  其三",
        "author": "胡仲弓",
        "content": "星星吟鬓已成翁，万斛尘埃一笑空。\n自是黄花留晚节，肯将顦顇怨西风。",
        "dynasty": "宋",
        "collection_info": null
    },
    {
        "uuid": "91602ad3b0aaa206bb461c294bf4c23a",
        "title": "次韵早梅",
        "author": "胡仲弓",
        "content": "枝头未受雪霜催，偏傍江南暖处开。\n不是东君私造物，有何凭据作花魁。",
        "dynasty": "宋",
        "collection_info": null
    },
    {
        "uuid": "d390ef3e748e3865b8f4290b8dd68396",
        "title": "游瑞源访修上人",
        "author": "胡仲弓",
        "content": "羡师尽得山林趣，顾我初无朝市心。\n欲把山林换朝市，市朝未必似山林。",
        "dynasty": "宋",
        "collection_info": null
    },
    {
        "uuid": "664d0cacf7878ed62cefce101614cdcf",
        "title": "题宝叶笑端",
        "author": "胡仲弓",
        "content": "碧潭秋月句尤奇，繫竹拈花总是诗。\n说着推敲便堪笑，问师端的笑何时。",
        "dynasty": "宋",
        "collection_info": null
    },
    {
        "uuid": "eadddd487699f0438e56c7b862ed6861",
        "title": "与枯崖悟师",
        "author": "胡仲弓",
        "content": "振锡归来又许时，苔痕犹污坐禅衣。\n是非不定空怀古，惭愧高人蚤见几。",
        "dynasty": "宋",
        "collection_info": null
    },
    {
        "uuid": "8a2e8df05fc030bb451a4062992d4403",
        "title": "月临关",
        "author": "胡仲弓",
        "content": "长笛一声天地寒，不堪回首月临关。\n山河不二无全影，莫说前头桂可攀。",
        "dynasty": "宋",
        "collection_info": null
    },
    {
        "uuid": "dd84b513429e391f0a6813b712f01c9a",
        "title": "答林颛民",
        "author": "胡仲弓",
        "content": "镆铘如此甘埋光，犹向牖下寻笔床。\n辕驹局促不千里，堂堂七尺空尔长。",
        "dynasty": "宋",
        "collection_info": null
    },
    {
        "uuid": "9cb7ca67df295443b4520daae1c1baa0",
        "title": "野烧",
        "author": "胡仲弓",
        "content": "朝见樵人纵斧斤，暮看野火拥红云。\n棘丛怕有芝兰种，莫把芝兰一例焚。",
        "dynasty": "宋",
        "collection_info": null
    },
    {
        "uuid": "68f32f0c04a1789332ea56bcb19d010f",
        "title": "不碍云山",
        "author": "胡仲弓",
        "content": "赢得工夫看好山，吟魂飞不到人间。\n白云本是无心物，纔得身高便可攀。",
        "dynasty": "宋",
        "collection_info": null
    },
    {
        "uuid": "d22fd1219a463679042229fe20b7543c",
        "title": "题劳劳亭",
        "author": "胡仲弓",
        "content": "流水无情去不还，白杨青草满前山。\n古今多少兴亡事，人自劳劳亭自閒。",
        "dynasty": "宋",
        "collection_info": null
    },
    {
        "uuid": "4adb12e6655489baf56edc420fab6232",
        "title": "杨仲仁为梅返魂有诗因次其韵  其一",
        "author": "胡仲弓",
        "content": "窗草不除生意足，朋溪瓶梅今似之。\n嘘枯苟得一援手，寒暖不问南北枝。",
        "dynasty": "宋",
        "collection_info": null
    },
    {
        "uuid": "d09e7dc9ccd50838db59f0eda347d5b6",
        "title": "杨仲仁为梅返魂有诗因次其韵  其二",
        "author": "胡仲弓",
        "content": "谢娥羌管徒浪说，东君造化何容私。\n更得孤根有所托，终有结果调羹时。",
        "dynasty": "宋",
        "collection_info": null
    },
    {
        "uuid": "396c0190d8ccca125a229648d530bf9d",
        "title": "久雨",
        "author": "胡仲弓",
        "content": "桑田万顷变沧海，四海茫茫不见津。\n天漏祗今无补处，不知谁是作霖人。",
        "dynasty": "宋",
        "collection_info": null
    },
    {
        "uuid": "38221980440250e81ff71bca786b7be1",
        "title": "山中逢老人",
        "author": "胡仲弓",
        "content": "头白不知今几龄，儿时犹及见昇平。\n可怜野老无知识，却认钱塘是汴京。",
        "dynasty": "宋",
        "collection_info": null
    },
    {
        "uuid": "27aeac519c78b771b61e0f44fc1ed20a",
        "title": "世路",
        "author": "胡仲弓",
        "content": "春山寂寂锁云萝，林外钩辀声最多。\n不是哥哥行不得，祇愁世路有风波。",
        "dynasty": "宋",
        "collection_info": null
    },
    {
        "uuid": "9c7fd2c4131a175a6427eb3151c82c68",
        "title": "赵庸斋为程生作梅窗二字因为之赋",
        "author": "胡仲弓",
        "content": "作赋何如宋广平，吟诗谁是老逋清。\n庸翁不喜诗兼赋，写与閒人作美名。",
        "dynasty": "宋",
        "collection_info": null
    },
    {
        "uuid": "577e43a4eef22aca998d02d21e727f14",
        "title": "题山居十绝 深省",
        "author": "胡仲弓",
        "content": "鲸音千里送惊涛，偏为人间破睡魔。\n待得耳根清静后，觉来醒处已无多。",
        "dynasty": "宋",
        "collection_info": null
    },
    {
        "uuid": "68de872c0e5604916e200a6a2bf9e058",
        "title": "题山居十绝 柳塘",
        "author": "胡仲弓",
        "content": "翠眉低拂效宫颦，近水亭台剩得春。\n千古渊明扶不起，一枝赠与折腰人。",
        "dynasty": "宋",
        "collection_info": null
    },
    {
        "uuid": "28ea43d815dbfc2dc0040bc4f6c8eaba",
        "title": "题山居十绝 寒岩",
        "author": "胡仲弓",
        "content": "境于胜处筑新岩，中有仙翁换骨函。\n门户本来无锁钥，白云从此不须缄。",
        "dynasty": "宋",
        "collection_info": null
    },
    {
        "uuid": "1e3773d74c9786a009cbc63a9effca1b",
        "title": "题山居十绝 掬清",
        "author": "胡仲弓",
        "content": "止水中间别有天，濯缨人去自清涟。\n明珠万斛归尘土，不及山中一掬泉。",
        "dynasty": "宋",
        "collection_info": null
    },
    {
        "uuid": "9153c188719e0f0618bfc0e2081ab0f3",
        "title": "题山居十绝 一线天",
        "author": "胡仲弓",
        "content": "许大干坤满世间，管窥蠡测已为难。\n谁将一线通天窍，输与高人着眼看。",
        "dynasty": "宋",
        "collection_info": null
    },
    {
        "uuid": "547412420f9d7c177fe48ee201d5dd30",
        "title": "题山居十绝 云卧",
        "author": "胡仲弓",
        "content": "来寻高处卧吟身，泉石中间避世尘。\n莫把白云都占断，也分一半与閒人。",
        "dynasty": "宋",
        "collection_info": null
    },
    {
        "uuid": "bfae231a9210962d3e742acfdfaece9c",
        "title": "题山居十绝 平远",
        "author": "胡仲弓",
        "content": "万里江山万里天，沙平鴈落远相连。\n西风吹断云衣细，一叶飞来是钓船。",
        "dynasty": "宋",
        "collection_info": null
    },
    {
        "uuid": "07fc7d16587367422fd42a4508327390",
        "title": "题山居十绝 跨鳌",
        "author": "胡仲弓",
        "content": "惊涛日夜战喧豗，危甚瞿塘滟滪堆。\n稳把一竿临碧水，三神山上钓鳌来。",
        "dynasty": "宋",
        "collection_info": null
    },
    {
        "uuid": "5eed27e3759c50f45c607dfbab95d8d7",
        "title": "题山居十绝 梅涧",
        "author": "胡仲弓",
        "content": "今昨孤山迥不同，逋仙谁与管春风。\n暗香疎影无寻处，元在泠泠一涧中。",
        "dynasty": "宋",
        "collection_info": null
    },
    {
        "uuid": "8a4ec37675a2fae319bc3ab8c0dbb9df",
        "title": "题山居十绝 极目",
        "author": "胡仲弓",
        "content": "万仞岗头着此身，干坤围裏尽红尘。\n欲知山水有穷处，却是离娄看得真。",
        "dynasty": "宋",
        "collection_info": null
    },
    {
        "uuid": "c73899b0925c8e16c57e49990b41afb7",
        "title": "杂兴",
        "author": "胡仲弓",
        "content": "苏堤拍拍水平湖，谁信田间苗欲枯。\n路上行人方苦热，山中七月已围炉。",
        "dynasty": "宋",
        "collection_info": null
    },
    {
        "uuid": "76dc2fe691ba81685ec88ddfe169c205",
        "title": "晚春",
        "author": "胡仲弓",
        "content": "万红千紫已摧残，留得荼䕷一架看。\n燕子不知人意懒，飞来帘裏诉春寒。",
        "dynasty": "宋",
        "collection_info": null
    },
    {
        "uuid": "9f2fda1e53fea1ff642084d58f69c000",
        "title": "芭蕉花",
        "author": "胡仲弓",
        "content": "绿蜡一株才吐焰，红绡半卷渐抽花。\n窗前映月人无寐，疑是银灯透碧纱。",
        "dynasty": "宋",
        "collection_info": null
    },
    {
        "uuid": "7a2bd358520dd88ec29d50a2f2cc300d",
        "title": "竹阁",
        "author": "胡仲弓",
        "content": "万竿丛裏立嶆峨，叶叶清风受用多。\n见说香山老居士，夜深犹唱竹枝歌。",
        "dynasty": "宋",
        "collection_info": null
    },
    {
        "uuid": "407e6885386986363113f376b80cea96",
        "title": "凤凰台",
        "author": "胡仲弓",
        "content": "台上梧桐失旧栽，荒丘寂寂掩蒿莱。\n凤凰一去不復返，引得鸱鸮向此来。",
        "dynasty": "宋",
        "collection_info": null
    },
    {
        "uuid": "b2c3909904576bb9b7d4dcec4764b0f2",
        "title": "题刘氏东陵图",
        "author": "胡仲弓",
        "content": "昔日青门喜种瓜，尚遗种子在天涯。\n如今落在刘郎手，刘邵原来自一家。",
        "dynasty": "宋",
        "collection_info": null
    },
    {
        "uuid": "564063b95a510742e4f173f6cf97cf36",
        "title": "秣陵",
        "author": "胡仲弓",
        "content": "山自青青水自流，五云犹绕帝王州。\n谁将千幅鹅溪绢，画出东南一片秋。",
        "dynasty": "宋",
        "collection_info": null
    },
    {
        "uuid": "27b56a9df542c376b61f96a7cebc1196",
        "title": "梦中",
        "author": "胡仲弓",
        "content": "忽思十数年前事，只似今朝昨日间。\n堪叹梦中犹有梦，浮生能得几时閒。",
        "dynasty": "宋",
        "collection_info": null
    },
    {
        "uuid": "c9ab1ea36f4600ce245001a77f08c5fe",
        "title": "众芳所",
        "author": "胡仲弓",
        "content": "接䍦倒着醉花傍，染得衣巾一味芳。\n说与园丁严锁钥，免教韩寿去偷香。",
        "dynasty": "宋",
        "collection_info": null
    },
    {
        "uuid": "ec51b9822498b96aff1ac0f4d55665e7",
        "title": "端午",
        "author": "胡仲弓",
        "content": "画舸纵横湖水滨，綵丝角黍斗时新。\n年年此日人皆醉，能弔醒魂有几人。",
        "dynasty": "宋",
        "collection_info": null
    },
    {
        "uuid": "39c990cd8a7b9a1a8b9013be46ecc335",
        "title": "竹坞",
        "author": "胡仲弓",
        "content": "洗竹可留三数竿，清风叶叶扫诗坛。\n莫言此是藏春坞，也有虚心管岁寒。",
        "dynasty": "宋",
        "collection_info": null
    },
    {
        "uuid": "15c26dca18ca23f06de2243082d45547",
        "title": "题杨妃上马娇图",
        "author": "胡仲弓",
        "content": "并辔行春沉醉归，侍儿扶上绣鞍来。\n君王微笑回眸看，肯信嵬坡掩面时。",
        "dynasty": "宋",
        "collection_info": null
    },
    {
        "uuid": "c1fc001e6afc118819b2f0b4e932ebe4",
        "title": "曹娥庙",
        "author": "胡仲弓",
        "content": "黄绢碑残香草生，当时泪眼不曾晴。\n至今流水声呜咽，犹是曹娥哀怨声。",
        "dynasty": "宋",
        "collection_info": null
    },
    {
        "uuid": "f3690eeb81620adbcec3457b01a237d0",
        "title": "雨中看花",
        "author": "胡仲弓",
        "content": "顽云痴雨霸春寒，李白桃红总失欢。\n试问东君因底事，却来花上作艰难。",
        "dynasty": "宋",
        "collection_info": null
    },
    {
        "uuid": "3e41e89fe73fa8e4ff075149c6b23f33",
        "title": "琼花",
        "author": "胡仲弓",
        "content": "洁白全无一点瑕，玉皇敕赐上皇家。\n花神不敢轻分拆，天下应无第二花。",
        "dynasty": "宋",
        "collection_info": null
    },
    {
        "uuid": "8b12bd3ea6ba298b6eff2606324947ea",
        "title": "碁诗",
        "author": "胡仲弓",
        "content": "局面年来竟未安，一番下着一番难。\n祇今黑白无分别，输与傍人袖手观。",
        "dynasty": "宋",
        "collection_info": null
    },
    {
        "uuid": "8ee38c7f67bb02585b0d72443c6ed929",
        "title": "寄意三绝  其一",
        "author": "胡仲弓",
        "content": "燕楼犹在月明中，还却明珠泪掩红。\n青鸟不来云路隔，碧桃无復旧春风。",
        "dynasty": "宋",
        "collection_info": null
    },
    {
        "uuid": "f044d5a9d59ddb0d2bbeca7e2ae11283",
        "title": "寄意三绝  其二",
        "author": "胡仲弓",
        "content": "尘满胡床泪满衣，深闺寂寂锁相思。\n一春幽恨无人共，手捻梨花肠断时。",
        "dynasty": "宋",
        "collection_info": null
    },
    {
        "uuid": "b30adcc7d8375ad59d46c4e7665c2788",
        "title": "寄意三绝  其三",
        "author": "胡仲弓",
        "content": "井底银瓶事已非，鸳鸯打散鸭惊飞。\n千金莫试秋胡妇，持向青楼买笑归。",
        "dynasty": "宋",
        "collection_info": null
    },
    {
        "uuid": "9dcfb4a868a776b87250be1de7986aca",
        "title": "走笔次月夜颐斋见寄",
        "author": "胡仲弓",
        "content": "抱琴时作醉翁吟，吟罢霞觞对月斟。\n客有可人期不至，相思隔断暮云深。",
        "dynasty": "宋",
        "collection_info": null
    },
    {
        "uuid": "0549815eb78388858051d36bdd0f585b",
        "title": "倚楼",
        "author": "胡仲弓",
        "content": "月明独倚异乡楼，北望天涯几许愁。\n故国不归人意老，无情汴水自东流。",
        "dynasty": "宋",
        "collection_info": null
    },
    {
        "uuid": "924fff76910b53d7d4a6175746b4f630",
        "title": "听窦圭琴",
        "author": "胡仲弓",
        "content": "指按金徽星斗寒，试听一曲话悲欢。\n妙音怕入时人耳，携入白云深处弹。",
        "dynasty": "宋",
        "collection_info": null
    },
    {
        "uuid": "f9f96fbf735e5198978f2a463a87ca8c",
        "title": "元宵",
        "author": "胡仲弓",
        "content": "缓辔归来看夜城，千门灯火照街明。\n自疑不是乘槎客，却傍银河星斗行。",
        "dynasty": "宋",
        "collection_info": null
    },
    {
        "uuid": "c3cb13c3b83d58e44527ee7d1ec0f49c",
        "title": "太真卧病图",
        "author": "胡仲弓",
        "content": "鬓蝉雕落柳眉颦，惭愧三郎不见嗔。\n一病早知尸解去，定无罗袜堕边尘。",
        "dynasty": "宋",
        "collection_info": null
    },
    {
        "uuid": "df06768232c77a26779d4bc7aa83d301",
        "title": "次枯崖问病韵",
        "author": "胡仲弓",
        "content": "病余已觉二毛侵，湖海诗盟亦懒寻。\n无奈壮怀生万感，黄昏枕上听蛩吟。",
        "dynasty": "宋",
        "collection_info": null
    },
    {
        "uuid": "8505c51c837c011897cb1cad13b2d3c9",
        "title": "元日  其一",
        "author": "胡仲弓",
        "content": "大书春帖当桃符，吟对窗前梅一株。\n湖海相逢无老少，莫分先后饮屠苏。",
        "dynasty": "宋",
        "collection_info": null
    },
    {
        "uuid": "fe5ca9341440d7a13de68ab95b04cc8f",
        "title": "元日  其二",
        "author": "胡仲弓",
        "content": "绿蜡红纱满路新，翠眉蝉鬓往来人。\n榕阴门户香如雾，十二天街无此春。",
        "dynasty": "宋",
        "collection_info": null
    },
    {
        "uuid": "3db84f0d1452636891b692420c860fa2",
        "title": "征人妇  其一",
        "author": "胡仲弓",
        "content": "候虫唧唧话人愁，镇日思君懒下楼。\n鸿鴈不来边信隔，时凭干鹊噪檐头。",
        "dynasty": "宋",
        "collection_info": null
    },
    {
        "uuid": "0ea332d6ba0ae903fa10a8df79a1890c",
        "title": "征人妇  其二",
        "author": "胡仲弓",
        "content": "西风吹老碧桐秋，因念征夫事远游。\n独倚小楼重回首，飞来一叶是何舟。",
        "dynasty": "宋",
        "collection_info": null
    },
    {
        "uuid": "e4a3ace660e58cf6bb2e85346014b723",
        "title": "夜坐冥搜闻吟声",
        "author": "胡仲弓",
        "content": "青灯耿耿透窗明，一字推敲睡不成。\n只道衰翁自迂阔，隔楼亦有苦吟声。",
        "dynasty": "宋",
        "collection_info": null
    },
    {
        "uuid": "b7665b1cdb0f173a014d91880cc337be",
        "title": "南雪",
        "author": "胡仲弓",
        "content": "半生道路困风沙，冰雪骎骎到海涯。\n鉏却旧时桃与李，满园多种木绵花。",
        "dynasty": "宋",
        "collection_info": null
    },
    {
        "uuid": "a12e23e4aa313d15cf43dd280848d981",
        "title": "观西淙千丈瀑布  其一",
        "author": "胡仲弓",
        "content": "泉声一派迫人寒，疑有痴龙在此间。\n听了西淙三日雨，不知天下有庐山。",
        "dynasty": "宋",
        "collection_info": null
    },
    {
        "uuid": "2d9f1791ad83200cef71f009be729e14",
        "title": "观西淙千丈瀑布  其二",
        "author": "胡仲弓",
        "content": "万斛明珠万迭雷，分明激破白云堆。\n何因捲上银河去，莫放濑溪桥下来。",
        "dynasty": "宋",
        "collection_info": null
    },
    {
        "uuid": "d2cd77c92eb2eb878b4075b0a67f33d3",
        "title": "钱塘潮图",
        "author": "胡仲弓",
        "content": "吴缣半幅浪如堆，开卷晴窗殷地雷。\n一见野人心目爽，中秋曾看夜潮来。",
        "dynasty": "宋",
        "collection_info": null
    },
    {
        "uuid": "64f96a89c9038f43328b2eca2029fe1b",
        "title": "乌衣巷",
        "author": "胡仲弓",
        "content": "飞云当日未停骖，巷在秦淮水以南。\n可笑异闻唐小说，余风犹袭晋清谈。",
        "dynasty": "宋",
        "collection_info": null
    },
    {
        "uuid": "8fd727953333628d917c9b224ca6ada8",
        "title": "翡翠",
        "author": "胡仲弓",
        "content": "毛羽生来便属人，悔将体段斗精神。\n寄言翡翠休惊讶，但是文章尽累身。",
        "dynasty": "宋",
        "collection_info": null
    },
    {
        "uuid": "4f1d7e7934bddf0d1b988c0fb7decd61",
        "title": "晚静",
        "author": "胡仲弓",
        "content": "当日濂翁此读书，自编小说爱芙蕖。\n方池静植香清远，便拟蓬莱小石渠。",
        "dynasty": "宋",
        "collection_info": null
    },
    {
        "uuid": "4814d0e5a00510b25c19f6a96cf6a9ea",
        "title": "芭蕉",
        "author": "胡仲弓",
        "content": "为爱芭蕉绿叶浓，栽时傍竹引清风。\n近来怕听愁人雨，斫尽檐前三四丛。",
        "dynasty": "宋",
        "collection_info": null
    },
    {
        "uuid": "3bf6361c63add295b585aab76dad0c62",
        "title": "翠凉",
        "author": "胡仲弓",
        "content": "千章古木影萧森，未必山林如许深。\n纔见眼前成绿暗，一年又负种花心。",
        "dynasty": "宋",
        "collection_info": null
    },
    {
        "uuid": "ca4c9abe22afa390459f51654520f792",
        "title": "题寿星寺杯泉",
        "author": "胡仲弓",
        "content": "勺水原来亦自多，便盈科后要如何。\n老龙岂是杯中物，放出长江与大河。",
        "dynasty": "宋",
        "collection_info": null
    },
    {
        "uuid": "b6baa535cf78c3f8d0d7ce38d0bb333a",
        "title": "游九日山",
        "author": "胡仲弓",
        "content": "散策来游九日山，松风细细袭人寒。\n菊花过了重阳节，自是登高兴未阑。",
        "dynasty": "宋",
        "collection_info": null
    },
    {
        "uuid": "b1970215c9aeb541725e5e8ab9b178fe",
        "title": "夜泊朋溪钓隠",
        "author": "胡仲弓",
        "content": "借得溪亭暂解鞍，溪亭拟作钓船看。\n不应隠处近城郭，未必终身把钓竿。",
        "dynasty": "宋",
        "collection_info": null
    },
    {
        "uuid": "19d5385a30a8a59d883bcae2f3ec3e97",
        "title": "呼猿",
        "author": "胡仲弓",
        "content": "前度寒林去不回，洞门今为小猿开。\n不因掷果为香饵，未必人呼肯下来。",
        "dynasty": "宋",
        "collection_info": null
    },
    {
        "uuid": "70f0c5bef8aea820587c80f47d29d521",
        "title": "天竺呼猿",
        "author": "胡仲弓",
        "content": "眠云啸月走枯藤，不是园丁叫不譍。\n自恋香林不归去，前生恐是住山僧。",
        "dynasty": "宋",
        "collection_info": null
    },
    {
        "uuid": "18bd8cb75c6043e0822d4bb4042c65de",
        "title": "睡猫",
        "author": "胡仲弓",
        "content": "瓶中斗粟鼠窃尽，床上狸奴睡不知。\n无奈家人犹爱护，买鱼和饭养如儿。",
        "dynasty": "宋",
        "collection_info": null
    },
    {
        "uuid": "377944a8e6e2e529fbeefde6188e1a15",
        "title": "桃源图",
        "author": "胡仲弓",
        "content": "误入仙源不记春，花间一见喜津津。\n可怜尘迹空遗恨，一树桃花经几秦。",
        "dynasty": "宋",
        "collection_info": null
    },
    {
        "uuid": "b523f3655139f9993e516518eda12273",
        "title": "山行逢樵者",
        "author": "胡仲弓",
        "content": "鹤髮童颜歌负薪，衣襟不染一凡尘。\n担头几点桃花片，恐是当年避世人。",
        "dynasty": "宋",
        "collection_info": null
    },
    {
        "uuid": "5f3db977aa0408c73e1ab668b8273ff9",
        "title": "次适安感古二首  其一",
        "author": "胡仲弓",
        "content": "少陵合与古诗班，不是诗家持论宽。\n风雅近来随世变，诗无可采不须官。",
        "dynasty": "宋",
        "collection_info": null
    },
    {
        "uuid": "59241ecb77df6364bea4683417a2792f",
        "title": "次适安感古二首  其二",
        "author": "胡仲弓",
        "content": "二南风化盛行时，里咏涂歌总是诗。\n采到春秋无可采，获麟以后更堪悲。",
        "dynasty": "宋",
        "collection_info": null
    },
    {
        "uuid": "975857e624c1cd580ab16f32145e36f1",
        "title": "次黄瑞玉石镜韵",
        "author": "胡仲弓",
        "content": "凿出巉岩似镜形，年深剥尽藓痕青。\n世间更有磨塼者，欲借钳锤与五丁。",
        "dynasty": "宋",
        "collection_info": null
    },
    {
        "uuid": "062d3e590d078a68eaa7a23cc14c2ace",
        "title": "送友人",
        "author": "胡仲弓",
        "content": "纔到离亭泪满衣，云山千里梦相随。\n石州一曲阳关酒，窨约归来是几时。",
        "dynasty": "宋",
        "collection_info": null
    },
    {
        "uuid": "7d87b60312d9e06cf27b463cada8273c",
        "title": "和宫怨",
        "author": "胡仲弓",
        "content": "斜日倒穿龙尾道，杨柳半枯秋色老。\n翠华西幸华清宫，长门落叶无人扫。",
        "dynasty": "宋",
        "collection_info": null
    },
    {
        "uuid": "8c6b29447fbd1bf6a91e2772d8e634ce",
        "title": "宫词  其一",
        "author": "胡仲弓",
        "content": "汉宫春色傍黄昏，曾谒金门奉至尊。\n月上海棠人寂寂，焚香百拜感皇恩。",
        "dynasty": "宋",
        "collection_info": null
    },
    {
        "uuid": "f89dd8b398b2726638bf684a546ec3bb",
        "title": "宫词  其二",
        "author": "胡仲弓",
        "content": "垂杨枝上喜迁鶑，梅子黄时雨乍晴。\n几阵熏风穿玉殿，真珠帘内有欢声。",
        "dynasty": "宋",
        "collection_info": null
    },
    {
        "uuid": "9d4e706dcf6e23156b9bca3a350c87e2",
        "title": "宫词  其三",
        "author": "胡仲弓",
        "content": "锡宴山亭车马回，三千宫女醉蓬莱。\n遶池游唱逍遥乐，自折红莲一朶来。",
        "dynasty": "宋",
        "collection_info": null
    },
    {
        "uuid": "42c75781e7f00c4e3367d61509bd0d72",
        "title": "宫词  其四",
        "author": "胡仲弓",
        "content": "深夜游宫玉漏迟，侵晨鶑啭上林时。\n无端蝶恋花心动，摇落东风第一枝。",
        "dynasty": "宋",
        "collection_info": null
    },
    {
        "uuid": "c617438702204f7e23cb6575ed30fb86",
        "title": "宫词  其五",
        "author": "胡仲弓",
        "content": "夜合花开笑语声，敢将薄倖诉衷情。\n祝君圣寿千秋岁，妾愿年年引驾行。",
        "dynasty": "宋",
        "collection_info": null
    },
    {
        "uuid": "5a59b6546bb22e99568cd28a2a24202f",
        "title": "宫词  其六",
        "author": "胡仲弓",
        "content": "美人戚氏出椒房，金缕衣成八宝粧。\n夜静绮罗香度处，瑶台月下满庭芳。",
        "dynasty": "宋",
        "collection_info": null
    },
    {
        "uuid": "45f5a7492c2d67e34c2bf0ff83c62cc3",
        "title": "宫词  其七",
        "author": "胡仲弓",
        "content": "瑶花飞处忆瑶姬，一日倾杯十二时。\n青玉案前呵冻手，推窗自塑雪狮儿。",
        "dynasty": "宋",
        "collection_info": null
    },
    {
        "uuid": "ba7e67137aa01757d02ab37cc364aef0",
        "title": "宫词  其八",
        "author": "胡仲弓",
        "content": "通宵银烛影摇红，坐对孤鸾伴守宫。\n空有妇人娇态在，眼儿薄媚怨春风。",
        "dynasty": "宋",
        "collection_info": null
    },
    {
        "uuid": "a00012ebfcf37c09d08f5b4059d74531",
        "title": "宫词  其九",
        "author": "胡仲弓",
        "content": "桂枝香裏立多时，忽见传言玉女来。\n报道太清歌未彻，何妨爱月夜眠迟。",
        "dynasty": "宋",
        "collection_info": null
    },
    {
        "uuid": "0c5e5e308c61a763303f562020f89aae",
        "title": "宫词  其一○",
        "author": "胡仲弓",
        "content": "一自长门芳草生，六宫怕见柳梢青。\n玉楼春尽君王懒，大小梁州不忍听。",
        "dynasty": "宋",
        "collection_info": null
    },
    {
        "uuid": "48a290e56c89ead75df3209667c549bb",
        "title": "玉泉观鱼",
        "author": "胡仲弓",
        "content": "一潭秋水凈无尘，付与羣鱼乐性真。\n镇日倚栏看未足，岂知沧海有修鳞。",
        "dynasty": "宋",
        "collection_info": null
    },
    {
        "uuid": "28ee3e47046249be12cbf490ec544cf4",
        "title": "秋声",
        "author": "胡仲弓",
        "content": "秋本无言那有声，不然风过物飘零。\n此心祇在人心做，说与行人莫误听。",
        "dynasty": "宋",
        "collection_info": null
    },
    {
        "uuid": "05311188d0b4eb14d9ba12cf556690c7",
        "title": "飞来峰",
        "author": "胡仲弓",
        "content": "山染西湖水漾青，孤高长对冷泉亭。\n飞来何不飞将去，空与山僧作画屏。",
        "dynasty": "宋",
        "collection_info": null
    },
    {
        "uuid": "7edd46e718a7df45b31322598a9fad16",
        "title": "快倚亭",
        "author": "胡仲弓",
        "content": "筑得危亭倚太空，品题曾属考亭翁。\n着身高处不知快，多少池台在下风。",
        "dynasty": "宋",
        "collection_info": null
    },
    {
        "uuid": "bfc01216c289ff75739e36d7fe1146c1",
        "title": "恭和皇帝宸翰四绝句  其一",
        "author": "胡仲弓",
        "content": "凭高望杀旧山川，万里云迷不尽天。\n汴水流经淮泗去，更无人买北归船。",
        "dynasty": "宋",
        "collection_info": null
    },
    {
        "uuid": "691132b69d5512bb3a6cb2cbc20d461b",
        "title": "恭和皇帝宸翰四绝句  其二",
        "author": "胡仲弓",
        "content": "中兴盛事记磨崖，上有千年苔藓花。\n世变几经流水去，山边犹有漫郎家。",
        "dynasty": "宋",
        "collection_info": null
    },
    {
        "uuid": "4cba460c39deadbf19c2745911ce9a95",
        "title": "恭和皇帝宸翰四绝句  其三",
        "author": "胡仲弓",
        "content": "放鹤山中访野梅，南枝开了北枝开。\n花神不作趋时态，也待鸾舆亲幸来。",
        "dynasty": "宋",
        "collection_info": null
    },
    {
        "uuid": "9a2cd459bc55e95bb6bbfb7f9422577c",
        "title": "恭和皇帝宸翰四绝句  其四",
        "author": "胡仲弓",
        "content": "御沟镇日水潺潺，安得流红到世间。\n三十六宫新雨露，春风长绕八盘山。",
        "dynasty": "宋",
        "collection_info": null
    },
    {
        "uuid": "bb988c4379d5d7a15ca0b79329d28ca3",
        "title": "次芸居无题韵",
        "author": "胡仲弓",
        "content": "身似浮云不定栖，倚栏觅句听鸦啼。\n洛阳纸价新来贵，吟得诗成就壁题。",
        "dynasty": "宋",
        "collection_info": null
    },
    {
        "uuid": "ad55d81a7a3d128c189433402e225745",
        "title": "寄方南湖",
        "author": "胡仲弓",
        "content": "风雨中间奔客程，征衣湿尽尚悭晴。\n可人不见空惆怅，拍拍一湖春水平。",
        "dynasty": "宋",
        "collection_info": null
    },
    {
        "uuid": "f7febd4555976997d2f8d309bf01d52e",
        "title": "次韵顺适遣寄",
        "author": "胡仲弓",
        "content": "拟折芳馨遗所思，要将心事共谋惟。\n暮云遮断松江路，重读夫君别后诗。",
        "dynasty": "宋",
        "collection_info": null
    },
    {
        "uuid": "9c702acc2271a9f45eef2214870d1a08",
        "title": "游小身岩",
        "author": "胡仲弓",
        "content": "千古岩隈迹未尘，几多斧凿幻全身。\n金身丈六犹言小，绝倒侏儒世上人。",
        "dynasty": "宋",
        "collection_info": null
    },
    {
        "uuid": "c76072208a148846a36e860760ca8421",
        "title": "瑞香花",
        "author": "胡仲弓",
        "content": "生处多应散紫芝，清香端的与梅期。\n梅花刚被人描画，却是清香人不知。",
        "dynasty": "宋",
        "collection_info": null
    },
    {
        "uuid": "2602698ad4487a4212444e1315d0d04e",
        "title": "刘项祠",
        "author": "胡仲弓",
        "content": "二祠相望几春秋，祀了龙颜祀沐猴。\n章戴溪南梨岭北，不知何处是鸿沟。",
        "dynasty": "宋",
        "collection_info": null
    },
    {
        "uuid": "ac1936176c8731d687186bdfa30fca51",
        "title": "客裏",
        "author": "胡仲弓",
        "content": "客裏吟诗几岁寒，归来依旧客衣单。\n一冬不见孤山面，只买梅花带雪看。",
        "dynasty": "宋",
        "collection_info": null
    },
    {
        "uuid": "32b6c01c62520fd1240417a10a381f61",
        "title": "水乐洞",
        "author": "胡仲弓",
        "content": "娲皇昔日奏钧天，一派清音知几年。\n寄语山灵好收拾，不须留与世人传。",
        "dynasty": "宋",
        "collection_info": null
    },
    {
        "uuid": "4c19600504d1ebf5557b91cec92ecddd",
        "title": "游水乐烟霞二洞三绝  其一",
        "author": "胡仲弓",
        "content": "此是游山第二回，天风吹断洞云开。\n人生到处须行乐，不为寻梅亦自来。",
        "dynasty": "宋",
        "collection_info": null
    },
    {
        "uuid": "506d7e6ee32eedc6da91f41007f0aedb",
        "title": "游水乐烟霞二洞三绝  其二",
        "author": "胡仲弓",
        "content": "爱山分席坐松阴，草草杯盘慰赏心。\n水乐不鸣天籁寂，数声幽鸟和清吟。",
        "dynasty": "宋",
        "collection_info": null
    },
    {
        "uuid": "1f74cabda610072970f890399f911bad",
        "title": "游水乐烟霞二洞三绝  其三",
        "author": "胡仲弓",
        "content": "象鼻峰前得少留，烟霞风景记来游。\n等閒拂石题名姓，惹得青云上笔头。",
        "dynasty": "宋",
        "collection_info": null
    },
    {
        "uuid": "8ba1a57129c156f144bf380d5f97c19d",
        "title": "景阳宫井",
        "author": "胡仲弓",
        "content": "隋师已迫长江浒，玉树庭花曲未终。\n千古龙鸾有遗恨，胭脂井上至今红。",
        "dynasty": "宋",
        "collection_info": null
    },
    {
        "uuid": "09684a92b29aef290d5cee08fe3f5dfb",
        "title": "过桐江三绝  其一",
        "author": "胡仲弓",
        "content": "解缆移舟淛水滨，晚潮初落岸痕新。\n酒酣卧唱江南曲，月在篷窗冷照人。",
        "dynasty": "宋",
        "collection_info": null
    },
    {
        "uuid": "749c08a0118775deb745867496f3337c",
        "title": "过桐江三绝  其二",
        "author": "胡仲弓",
        "content": "客星何预汉中兴，枉把虚名累子陵。\n千古钓坛如壁立，先生去后少人登。",
        "dynasty": "宋",
        "collection_info": null
    },
    {
        "uuid": "0f928519e4164bc85fef39b00f44d862",
        "title": "过桐江三绝  其三",
        "author": "胡仲弓",
        "content": "流水高山得趣时，好音政不要人知。\n绝絃此意谁能会，未必尽因钟子期。",
        "dynasty": "宋",
        "collection_info": null
    },
    {
        "uuid": "7e0cc1fc98d260b39d6812c6343cdebb",
        "title": "用韵送馿与源谷",
        "author": "胡仲弓",
        "content": "长耳追风走似流，黔人空使载馿舟。\n巾箱欲置无容处，来与骚人款段游。",
        "dynasty": "宋",
        "collection_info": null
    },
    {
        "uuid": "0d27d9329e969e5a2656b9901d21c0f2",
        "title": "十二月十五夜雪",
        "author": "胡仲弓",
        "content": "听得窗前雪打声，起来眼界甚分明。\n从前浪说丰年瑞，三白如今始作成。",
        "dynasty": "宋",
        "collection_info": null
    },
    {
        "uuid": "9acc888701b14b0c719e02e5f6350a6b",
        "title": "元宵雪",
        "author": "胡仲弓",
        "content": "灯火楼台白玉铺，这般祥瑞不如无。\n谁能断取维摩手，画出元宵踏雪图。",
        "dynasty": "宋",
        "collection_info": null
    },
    {
        "uuid": "b85dc3b2b9618ecaa6c66705adb9c197",
        "title": "次卓仁夫元宵雪中三绝  其一",
        "author": "胡仲弓",
        "content": "姑射神人雉扇开，三千玉女拥瑶台。\n十分散布犹嫌少，万斛明珠抖下来。",
        "dynasty": "宋",
        "collection_info": null
    },
    {
        "uuid": "3fc1a6e626c84a457d21af53d7aa50b4",
        "title": "次卓仁夫元宵雪中三绝  其二",
        "author": "胡仲弓",
        "content": "风急梅花片片飞，游人星散市声稀。\n翻思往日西楼约，不至天明不肯归。",
        "dynasty": "宋",
        "collection_info": null
    },
    {
        "uuid": "4b86578b984e9a960283ce96b59cffd9",
        "title": "次卓仁夫元宵雪中三绝  其三",
        "author": "胡仲弓",
        "content": "绣帘直下整云鬟，歌舞丛中强自懽。\n兴尽归来太多事，不如高卧学袁安。",
        "dynasty": "宋",
        "collection_info": null
    },
    {
        "uuid": "d4d4907a735b84f96a68fc5730fcbe3b",
        "title": "古意",
        "author": "胡仲弓",
        "content": "流水滔滔去不回，好花能得几时开。\n丁宁莫剪门前竹，留两三竿待凤来。",
        "dynasty": "宋",
        "collection_info": null
    },
    {
        "uuid": "b58accc6c1f6a235636db12ed9a3c31f",
        "title": "秋意",
        "author": "胡仲弓",
        "content": "淅淅西风响败栏，椶榈一夜战声干。\n壮心肯逐悲秋老，自剔青灯把剑看。",
        "dynasty": "宋",
        "collection_info": null
    },
    {
        "uuid": "a74d57d219de551bc137683bf69c63ff",
        "title": "吴潘二台官以直言左迁董夕郎亦以荐贤之故相继翩然而去公论惜之三学叩阍来归刘声伯感而赋诗因次其韵  其一",
        "author": "胡仲弓",
        "content": "三凤高飞挽不留，辕驹仗马转堪羞。\n明朝封事排阊阖，公论从来在士流。",
        "dynasty": "宋",
        "collection_info": null
    },
    {
        "uuid": "3159e8f6acea99339eb53a37a0a764ba",
        "title": "吴潘二台官以直言左迁董夕郎亦以荐贤之故相继翩然而去公论惜之三学叩阍来归刘声伯感而赋诗因次其韵  其二",
        "author": "胡仲弓",
        "content": "风采纔看耸柏台，如何又遣赋归来。\n晚年造物多颠倒，雷发原来是祸胎。",
        "dynasty": "宋",
        "collection_info": null
    },
    {
        "uuid": "b1086fb6eeb92bac6a9b19b105cfd8ea",
        "title": "观道君御书",
        "author": "胡仲弓",
        "content": "带草行书十数行，也随匹马到钱塘。\n伤心一幅槐黄纸，犹染宣和御墨香。",
        "dynasty": "宋",
        "collection_info": null
    },
    {
        "uuid": "166600ef8de3a557f0439653f9b4500b",
        "title": "邻雪",
        "author": "胡仲弓",
        "content": "万玉丛中愿卜邻，世无和靖莫相亲。\n石桥春涧留衣钵，端的先生是后人。",
        "dynasty": "宋",
        "collection_info": null
    },
    {
        "uuid": "600cd2ee6247ccf105539b840ff0c6d0",
        "title": "含章殿",
        "author": "胡仲弓",
        "content": "千古风流说寿阳，梅花飘落粉犹香。\n寄言长信宫中女，莫学当时亡国粧。",
        "dynasty": "宋",
        "collection_info": null
    },
    {
        "uuid": "1511114fabc5bb07a6ad06b2e67e9fea",
        "title": "灵和殿",
        "author": "胡仲弓",
        "content": "灵和殿下三眠柳，舞尽春风入画图。\n记得风流年少事，青青还似旧时无。",
        "dynasty": "宋",
        "collection_info": null
    },
    {
        "uuid": "af57783be01b9241fa6abd9b2d074ea8",
        "title": "晚梅次韵  其一",
        "author": "胡仲弓",
        "content": "准拟和羹滋味成，如何尚带隔年英。\n春风可是无分别，遣放夭桃相并生。",
        "dynasty": "宋",
        "collection_info": null
    },
    {
        "uuid": "5cb063183f2a78b5ae0bb530eac4dafa",
        "title": "晚梅次韵  其二",
        "author": "胡仲弓",
        "content": "年少丛中最老成，春风一点尚留情。\n先生早晚调羹去，说与羣儿莫浪争。",
        "dynasty": "宋",
        "collection_info": null
    },
    {
        "uuid": "3b846f8ba97406ca7f4b062995b25c69",
        "title": "怀林梅臞",
        "author": "胡仲弓",
        "content": "梅花寂寂几黄昏，见说青毡属耳孙。\n欲访咸平旧香影，无僮无鹤暗销魂。",
        "dynasty": "宋",
        "collection_info": null
    },
    {
        "uuid": "7a16f40a621773d86e5c6067ecdde9d8",
        "title": "落梅  其一",
        "author": "胡仲弓",
        "content": "花本无情却有情，谁将开落拟浮生。\n盈虚自是天机事，错认楼前羌笛声。",
        "dynasty": "宋",
        "collection_info": null
    },
    {
        "uuid": "bc1c557f37a0cc59789b037ad5192d09",
        "title": "落梅  其二",
        "author": "胡仲弓",
        "content": "南枝不与北枝同，及早开时及早空。\n莫笑北枝开较晚，前头毕竟有春风。",
        "dynasty": "宋",
        "collection_info": null
    },
    {
        "uuid": "b80c55d893202b227434afd408fd6000",
        "title": "寻梅",
        "author": "胡仲弓",
        "content": "因探梅花踏晓云，隔墙时有暗香闻。\n枝头纔漏春消息，便带春愁一二分。",
        "dynasty": "宋",
        "collection_info": null
    },
    {
        "uuid": "a8adff00a41c1af770fe175d0b8220e3",
        "title": "题高伯寿墨梅  其一",
        "author": "胡仲弓",
        "content": "纔见梅花喜溢眉，无声诗索有声诗。\n自从即墨移来种，莫辨南枝与北枝。",
        "dynasty": "宋",
        "collection_info": null
    },
    {
        "uuid": "d5a3f6a140a59899315dd631aba8941d",
        "title": "题高伯寿墨梅  其二",
        "author": "胡仲弓",
        "content": "生来洁白本无瑕，翦雪裁冰擅一家。\n堪叹俗流刚点涴，故将水墨写梅花。",
        "dynasty": "宋",
        "collection_info": null
    },
    {
        "uuid": "48e9f7390bed42f24210e3c80049b6bb",
        "title": "闺情",
        "author": "胡仲弓",
        "content": "宝镜愁看泪脸红，银瓶冷落若为容。\n梦魂不怕关山险，飞过巫山十二峰。",
        "dynasty": "宋",
        "collection_info": null
    },
    {
        "uuid": "ecb740cebd110a41bc3c697f55224994",
        "title": "闺怨  其一",
        "author": "胡仲弓",
        "content": "君居楚尾妾吴头，咫尺天涯作许愁。\n多谢有情江上月，夜深分照两家楼。",
        "dynasty": "宋",
        "collection_info": null
    },
    {
        "uuid": "1037d43b41252fa128e45fb0e27a5520",
        "title": "闺怨  其二",
        "author": "胡仲弓",
        "content": "别后粧台镜懒开，倚门日日望书来。\n西风吹过衡阳雁，雁已归回郎未回。",
        "dynasty": "宋",
        "collection_info": null
    },
    {
        "uuid": "86d147890dbb7a3984adaef8d72c44ae",
        "title": "雨中有怀",
        "author": "胡仲弓",
        "content": "几度怀人风雨中，篝灯坐待鼓三通。\n寸心同指长江水，君向西流我向东。",
        "dynasty": "宋",
        "collection_info": null
    },
    {
        "uuid": "0881efd67bf3a5b896104ede6cc0b692",
        "title": "豆粥",
        "author": "胡仲弓",
        "content": "豆白宜烹玉糁糜，绝胜云子雪翻匙。\n芜蒌亭上冰霜裏，曾与君王疗一饥。",
        "dynasty": "宋",
        "collection_info": null
    },
    {
        "uuid": "fd0df398ccb9f7ae6cb1e57c9bd1908f",
        "title": "秘书省墨竹",
        "author": "胡仲弓",
        "content": "写出此君真面目，笔端造化少人知。\n我疑与可今犹在，安得东坡共赋诗。",
        "dynasty": "宋",
        "collection_info": null
    },
    {
        "uuid": "c4b67d2ec516216bf2033b6c78fe4a18",
        "title": "闻西事有感",
        "author": "胡仲弓",
        "content": "春水方生秋又残，上流无处避风寒。\n杜鹃飞向东南去，怕见如今蜀道难。",
        "dynasty": "宋",
        "collection_info": null
    },
    {
        "uuid": "b526438fb3da371b7f071c132adb3787",
        "title": "桐庐县",
        "author": "胡仲弓",
        "content": "富春山下桐庐县，江水萦迴千万峰。\n县宰何人真解事，做官来向画图中。",
        "dynasty": "宋",
        "collection_info": null
    },
    {
        "uuid": "03a2b85abbafd31f2f41e629b85812f4",
        "title": "徘徊花",
        "author": "胡仲弓",
        "content": "独擅春花掩众芳，蔷薇水洗内家粧。\n可怜清气无收拾，惹得閒人衣袖香。",
        "dynasty": "宋",
        "collection_info": null
    },
    {
        "uuid": "ade2f35c89035e8dfa5d6b1c366759b7",
        "title": "秀野",
        "author": "胡仲弓",
        "content": "世路荆榛日日深，山居抱膝且长吟。\n便教定亶无公论，不到风闻松竹林。",
        "dynasty": "宋",
        "collection_info": null
    },
    {
        "uuid": "53cc99161d4f29d4a63f5c5b3e36c533",
        "title": "赠张南金谈星",
        "author": "胡仲弓",
        "content": "乃祖乘槎去復还，君平饶舌世人傅。\n天机不道因渠泄，更遣云仍学算天。",
        "dynasty": "宋",
        "collection_info": null
    },
    {
        "uuid": "e98b2e73096431a002ba295cd556d3c4",
        "title": "谈星陈炎发求诗",
        "author": "胡仲弓",
        "content": "从来此物最瞒人，术好多为造物嗔。\n若把天机全泄漏，罚教甘石一生贫。",
        "dynasty": "宋",
        "collection_info": null
    },
    {
        "uuid": "c5defea735693200ee45dc8046636652",
        "title": "读后村梅花百咏",
        "author": "胡仲弓",
        "content": "曾被梅花累十春，孤山踪迹断知闻。\n百篇依旧相嘲弄，却恐梅花又怕君。",
        "dynasty": "宋",
        "collection_info": null
    },
    {
        "uuid": "5e31825f7a4b79b156c7735378492605",
        "title": "不如归去",
        "author": "胡仲弓",
        "content": "禽言自是不分明，谁信西川帝子灵。\n千古传讹无订正，至今春晚误人听。",
        "dynasty": "宋",
        "collection_info": null
    },
    {
        "uuid": "68c2ac9057cf2ec78e704712e227f334",
        "title": "江郎山  其一",
        "author": "胡仲弓",
        "content": "巫山有石称神女，何事江山亦号郎。\n岂是世情强分别，从来造化有阴阳。",
        "dynasty": "宋",
        "collection_info": null
    },
    {
        "uuid": "442b648155873ba16e0c90668b9b1d94",
        "title": "江郎山  其二",
        "author": "胡仲弓",
        "content": "观尽千山与万山，几曾得似此峰峦。\n谁能移向西湖上，併与西湖一样看。",
        "dynasty": "宋",
        "collection_info": null
    },
    {
        "uuid": "1966b929c0876ce2bf66f480641ee381",
        "title": "雪中有感",
        "author": "胡仲弓",
        "content": "闾阎愁叹不堪闻，风雪如何更作嗔。\n白玉楼台银步障，只宜富贵不宜贫。",
        "dynasty": "宋",
        "collection_info": null
    },
    {
        "uuid": "5c78d755d943e0a6ff3eeae14e8a0b37",
        "title": "杂兴  其一",
        "author": "胡仲弓",
        "content": "百年一瞬息，万事皆尘埃。\n所以身后名，不如掌中杯。\n山园足花草，雨露相先开。\n独有崖下松，春风不曾来。\n青林晓霜重，百卉颜如灰。\n苍髯五大夫，鬰鬰何佳哉。",
        "dynasty": "宋",
        "collection_info": null
    },
    {
        "uuid": "4750c50c45dcccca37237b0a01b8f24d",
        "title": "杂兴  其二",
        "author": "胡仲弓",
        "content": "佳花费事治，十无二三本。\n恶草时扫除，已復相苯䔿。\n试尝问园丁，否泰乃尔反。\n渠方倚锄笑，谓我见事晚。\n老天亦何心，生花日衮衮。",
        "dynasty": "宋",
        "collection_info": null
    },
    {
        "uuid": "561ee958935c5a2b0851c43f237cc39f",
        "title": "杂兴  其三",
        "author": "胡仲弓",
        "content": "梁武欲为佛，秦皇欲为仙。\n万乘犹不足，要与天齐年。\n人生几两屐，过眼如风烟。\n此心苦无已，忧患常烹煎。\n不见客斯逐，力诋争秦权。\n宁知咸阳市，父子更相怜。",
        "dynasty": "宋",
        "collection_info": null
    },
    {
        "uuid": "3a5fd9990bcb2c62f7eef504e24b7105",
        "title": "海月堂观涛",
        "author": "胡仲弓",
        "content": "青天与海连，羲娥代吞吐。\n封姨助余威，阳侯倏起舞。\n或奔千丈龙，或轰万迭鼓。\n蓬弱此路通，祇界一斥卤。\n浩浩无津涯，尾闾闢地户。\n嬴女驱鲛人，献怪扶桑府。\n琛球来百蛮，玭珠还合浦。\n独立象冈外，身世等一羽。\n宇宙纳溟渤，万山齐伛偻。\n清风与明月，造物不禁取。\n临流喜得句，玉栏失笑拊。\n眺望此一时，澒洞注千古。\n安得捲上天，霈作天下雨。",
        "dynasty": "宋",
        "collection_info": null
    },
    {
        "uuid": "941922a5d62407fdf394942c443753b7",
        "title": "过驼巘岭",
        "author": "胡仲弓",
        "content": "中兴诸将士，杀身报明主。\n生前七十创，死后一丘土。\n岭上生愁云，纷纷不可数。\n平生忧国心，气结不能吐。\n肝胆常轮囷，未知死何所。\n杯酒酹夕阳，临风泪如雨。",
        "dynasty": "宋",
        "collection_info": null
    },
    {
        "uuid": "ccb9295d63addc8b2b473ad1ece0a692",
        "title": "丑妇谣",
        "author": "胡仲弓",
        "content": "人知丑妇丑，不知丑妇妍。\n丑妇安乎丑，妇德或可全。\n荆钗与布裙，常坐纺织边。\n妍妇巧于人，玉貌长娟娟。\n妩媚及依阿，万态随方圆。\n丑者妍之实，妍者丑之端。\n丑者妍之德，妍者丑之贼。\n人皆恶其丑，我以丑为则。\n人皆爱其妍，我以妍为惑。\n丁宁丑妇人，莫效妍妇颦。\n欲保丑妇德，莫学妍妇色。\n人鑑不可欺，妍丑自明白。",
        "dynasty": "宋",
        "collection_info": null
    },
    {
        "uuid": "38a84b9384030595855ad0140fedf4c1",
        "title": "题金粟洞",
        "author": "胡仲弓",
        "content": "名山洞府三十六，若拟帽峰犹未足。\n有人曾此坐丹炉，有人曾此安碁局。\n一朝悟道归去来，依旧紫云锁林屋。\n武荣贾客来洛阳，手携尺书叩岩谷。\n觌面亲逢吕洞宾，有眼不辨郑文叔。\n功成行满欲度人，酬之遗以半升粟。\n岂知粒粒皆金砂，一服可但能辟谷。\n先嗔后喜来重寻，痴心纔动隔山谷。\n故老相传金粟仙，凌霄有塔苍标玉。\n干坤外物号无尘，凡夫到此懒着脚。\n我来稽首问先生，若为乞得壶中药。\n刀圭分与医国人，却入深山抱幽独。\n先生道我亦不尘，且走千岩并万壑。\n它时相过岳阳楼，定把奇书与君读。",
        "dynasty": "宋",
        "collection_info": null
    },
    {
        "uuid": "d722a5cc6d027b67c98274b7409b7c08",
        "title": "过新蓬二岭",
        "author": "胡仲弓",
        "content": "新岭高，蓬岭高，两山前后争嶆峨。\n世途平处多风波，何如岭峤肩相摩。\n脚踏实地无偏颇，着身高处不为劳。\n新岭高，蓬岭高，勿令此地生蓬蒿。",
        "dynasty": "宋",
        "collection_info": null
    },
    {
        "uuid": "7a7e9f371ffc032c36d5942c5b358964",
        "title": "芳庭为作希圣二字以诗谢之",
        "author": "胡仲弓",
        "content": "贯休铁画天下奇，芳庭心法今似之。\n偃波垂露久不作，云烟洒洒光陆离。\n北山塔颖健笔卓，西湖倒泻为研池。\n长空万里纸一幅，等闲挥翰摇坤维。\n大书姓氏笺金阙，书仙惊问子为谁。\n安定后人希圣父，曾披骨鲠干龙墀。\n公权笔谏粗有志，未知所遇何如时。\n书仙闻言发一笑，风云际会须有期。\n何当浓墨写竹帛，千古万古长昭垂。",
        "dynasty": "宋",
        "collection_info": null
    },
    {
        "uuid": "5fb6dbb58b9e7485e42699a11a3cea4b",
        "title": "试剑石",
        "author": "胡仲弓",
        "content": "青蛇生胆气，袖过洞庭湖。\n既有虎堪刺，岂无龙可屠。\n铁山何用碎，崖石至今枯。\n欲断楼兰首，能安砥砺欤。",
        "dynasty": "宋",
        "collection_info": null
    },
    {
        "uuid": "9ba5f1cfbf4db736d32720054078ceeb",
        "title": "法山寺",
        "author": "胡仲弓",
        "content": "距城无数里，乃有此名山。\n海近云常漫，林深风易寒。\n斋余飞鸟下，定后野僧閒。\n一宿何曾觉，翩然又起单。",
        "dynasty": "宋",
        "collection_info": null
    },
    {
        "uuid": "84edd9bd480c3270e99eaa3d3df23d07",
        "title": "次法石寺即事韵",
        "author": "胡仲弓",
        "content": "近郊来往熟，驯犬向人迎。\n半是吟将老，何时隠得成。\n月明山景合，潮落海痕生。\n归路霜钟外，微闻三数声。",
        "dynasty": "宋",
        "collection_info": null
    },
    {
        "uuid": "16f5df6ba20f29befdd0f5f23592fac9",
        "title": "清吟寺",
        "author": "胡仲弓",
        "content": "高僧曾住此，长对佛炉吟。\n萧寺有兴废，清名无古今。\n禅心秋水莹，灯影石坛深。\n不见鬼神泣，空闻钟磬音。",
        "dynasty": "宋",
        "collection_info": null
    },
    {
        "uuid": "72766afa9e3f5e17623192c70ee5ae4a",
        "title": "废寺",
        "author": "胡仲弓",
        "content": "钟鼓萧条久，谁从此地来。\n僧房无户牖，佛面有尘埃。\n碑断眠荒草，廊空长绿苔。\n鸺鹠并蝙蝠，时或此徘徊。",
        "dynasty": "宋",
        "collection_info": null
    },
    {
        "uuid": "cea67e7d3a5acd311d6ec2e97b10665f",
        "title": "得阙越州冷掾",
        "author": "胡仲弓",
        "content": "寒毡纔入手，便动帝乡心。\n千古兰亭在，三年芹水深。\n文排昆体作，诗对越人吟。\n自得高山趣，何当遇赏音。",
        "dynasty": "宋",
        "collection_info": null
    },
    {
        "uuid": "2443d9a8230aef8524d6cb14418841f2",
        "title": "颐斋联日有事于琛亭赋诗聊为解嘲",
        "author": "胡仲弓",
        "content": "诗人有公事，日日走琛亭。\n紫翠和衣重，香尘满面生。\n蚌还江月湿，龙起浪云腥。\n薏苡亦何有，奚囊澈底清。",
        "dynasty": "宋",
        "collection_info": null
    },
    {
        "uuid": "6f5c7ab59e81c7db2c841ca63ec410be",
        "title": "次云心韵赠臞仙",
        "author": "胡仲弓",
        "content": "清修如野鹤，心性在云间。\n蔬食从来瘦，林居耐得閒。\n炉分真造化，梦绕旧乡关。\n汩汩尘樊者，闻风想厚颜。",
        "dynasty": "宋",
        "collection_info": null
    },
    {
        "uuid": "0007fe4273eefd0a73ec0d894ef4563c",
        "title": "送季同归龙泉",
        "author": "胡仲弓",
        "content": "天寒犹客路，行李况担书。\n唤醒江湖梦，归寻水竹居。\n词华须近古，剑气欲凌虚。\n好趁功名会，言诗特绪余。",
        "dynasty": "宋",
        "collection_info": null
    },
    {
        "uuid": "3ee6fdab76e7eed6c3b683242065ca4b",
        "title": "明发",
        "author": "胡仲弓",
        "content": "明发占鷄唱，停骖数暝鸦。\n半生多在路，十日九怀家。\n照水芙蓉色，满园荞麦花。\n归田何日是，对客话桑麻。",
        "dynasty": "宋",
        "collection_info": null
    },
    {
        "uuid": "478c0c5510e5281faf20dda54e5a5b15",
        "title": "题黄端玉寒瘦藁",
        "author": "胡仲弓",
        "content": "几回吟杰句，破砚几遭焚。\n古道不復作，唐风犹可闻。\n寒于梅傲雪，瘦似竹侵云。\n近世无郊岛，诗人数到君。",
        "dynasty": "宋",
        "collection_info": null
    },
    {
        "uuid": "65a3ec1c77fccd9d3392d1335a2804a9",
        "title": "山行观紫云洞",
        "author": "胡仲弓",
        "content": "浪游知几载，久不到山巅。\n泉石曾留意，烟霞未有缘。\n松阴长匝地，塔颖欲钻天。\n待洗尘埃脚，重来访紫仙。",
        "dynasty": "宋",
        "collection_info": null
    },
    {
        "uuid": "f290e1177dc86571f15a82875fa46a3b",
        "title": "嘲赴缘僧道",
        "author": "胡仲弓",
        "content": "身在尘缘外，如何更趁缘。\n僧堂清富贵，道院小神仙。\n饭饱休持钵，丹成莫卖钱。\n但能了生死，何必问苍天。",
        "dynasty": "宋",
        "collection_info": null
    },
    {
        "uuid": "59de1713f53133bfa5d8abb12b9ade89",
        "title": "山庵",
        "author": "胡仲弓",
        "content": "蒲团清夜话，吟鬓任鬅鬙。\n瀹茗迟留客，焚香静对僧。\n岚蒸侵砚版，月冷逼禅灯。\n万籁俱岑寂，呼童亦不譍。",
        "dynasty": "宋",
        "collection_info": null
    },
    {
        "uuid": "b6ac488896514c50619e086b25a07771",
        "title": "送傅明府之南安",
        "author": "胡仲弓",
        "content": "抚字及催科，三年鬓已皤。\n公心如日月，浮议任风波。\n父老颦眉说，儿童拍掌歌。\n归装无一物，空有绿旗多。",
        "dynasty": "宋",
        "collection_info": null
    },
    {
        "uuid": "ce347c6e48b3d407dd39c7e45423e5c3",
        "title": "车中遥观五峰",
        "author": "胡仲弓",
        "content": "五峰天外立，馿脚惯经过。\n十载身萍梗，今朝面薜萝。\n云低山色暗，风急树声多。\n蜡屐何时办，来听樵子歌。",
        "dynasty": "宋",
        "collection_info": null
    },
    {
        "uuid": "92e868a774a9186208884212bd63ffd5",
        "title": "送赵明叔分教潮阳",
        "author": "胡仲弓",
        "content": "昌黎遗俗在，兴教更烦君。\n地产无名木，春生半水芹。\n诗歌麟趾化，笔补鰐鱼文。\n莫厌官毡冷，相期粉省芸。",
        "dynasty": "宋",
        "collection_info": null
    },
    {
        "uuid": "83852cf166c76620df8128432540fc31",
        "title": "送梅臞三山",
        "author": "胡仲弓",
        "content": "曾共梅花约，论心到岁寒。\n如何倾别酒，独自上吟鞍。\n药裹留余剂，诗囊有近刊。\n怀人眇云际，频展墨龙看。",
        "dynasty": "宋",
        "collection_info": null
    },
    {
        "uuid": "766cf43a69b3e46c21f3cb1189afe1a7",
        "title": "自笑",
        "author": "胡仲弓",
        "content": "自笑谋生拙，多应涉世疎。\n为贫趋斗禄，因病试方书。\n榕叶寒侵户，梅花深结庐。\n焚香坐清夜，吟到晓钟初。",
        "dynasty": "宋",
        "collection_info": null
    },
    {
        "uuid": "e9f509d8167d11960ce1a9af5009888a",
        "title": "倚栏",
        "author": "胡仲弓",
        "content": "倚栏商好句，云散海山青。\n风急天无恙，人惊心地灵。\n潮头迎日月，帆片落沧溟。\n夜静涛声息，龙吟得细听。",
        "dynasty": "宋",
        "collection_info": null
    },
    {
        "uuid": "f352466fe05fb4c2e8bb45a8787636e5",
        "title": "薄游",
        "author": "胡仲弓",
        "content": "薄游归较晚，清气满丘园。\n鸦噪盘林影，蛩声咽草根。\n吟肠思茗碗，醉眼迫冰盆。\n心迹两忘处，难同俗子论。",
        "dynasty": "宋",
        "collection_info": null
    },
    {
        "uuid": "a2bec3358afa7dd7cab9408e6e23ebaa",
        "title": "哀黄鸟",
        "author": "胡仲弓",
        "content": "怜君金缕衣，失脚蹈危机。\n自是我心恻，非关物命微。\n引雏谁共食，求友便忘归。\n送汝入幽谷，惊魂何处飞。",
        "dynasty": "宋",
        "collection_info": null
    },
    {
        "uuid": "626261ef631963f4df4f4ad62d9cc0af",
        "title": "题崇福寺青山阁",
        "author": "胡仲弓",
        "content": "禅余无一事，冷面看青山。\n明月几时有，白云终日閒。\n地虚尘不到，天远手难攀。\n直下看人境，纷纷醉梦间。",
        "dynasty": "宋",
        "collection_info": null
    },
    {
        "uuid": "a6da21cfb3c7f330e1eb261c4a085fa7",
        "title": "为源上人题宝叶",
        "author": "胡仲弓",
        "content": "宝莲千万叶，叶叶是如来。\n浄土社中得，无波水上栽。\n根头藏舍利，香气避尘埃。\n移向松湾去，山花不敢开。",
        "dynasty": "宋",
        "collection_info": null
    },
    {
        "uuid": "434a1f9ddf32796c4d6506222ef058a7",
        "title": "寒食",
        "author": "胡仲弓",
        "content": "初过一百五，园林正好看。\n梨花未全秃，梅子带微酸。\n近世烟初禁，何人食肯寒。\n东风犹作恶，谁念客衣单。",
        "dynasty": "宋",
        "collection_info": null
    },
    {
        "uuid": "0d552864a730bd8637c390ba46ceeab0",
        "title": "不饮",
        "author": "胡仲弓",
        "content": "之子青州裔，生来契分疎。\n难从将进酒，屡下绝交书。\n瓮面空浮螘，樽前但取鱼。\n任他贤与圣，清浊不关渠。",
        "dynasty": "宋",
        "collection_info": null
    },
    {
        "uuid": "5f3daa4a3d2b88c35ab4fcb8bb0fd132",
        "title": "春晚山茶花数朵艷甚",
        "author": "胡仲弓",
        "content": "万红雕落尽，留住隔年花。\n独艷迎人笑，残粧带雨斜。\n物情无老少，春意自繁华。\n颜色休相妬，风流别一家。",
        "dynasty": "宋",
        "collection_info": null
    },
    {
        "uuid": "b94cdddc671db85851f7991c73deb5fe",
        "title": "题清泉院",
        "author": "胡仲弓",
        "content": "孤僧如槁木，住处远人烟。\n山有千年寺，名因一派泉。\n堂虚遗像暗，壁败野藤穿。\n法座空尘积，无人来叩禅。",
        "dynasty": "宋",
        "collection_info": null
    },
    {
        "uuid": "cc2089a09076ebf79300b13da83ce9ee",
        "title": "题通妙亭柱",
        "author": "胡仲弓",
        "content": "小亭存古意，雅称道家风。\n池水鸭头绿，山茶鹤顶红。\n内丹还九转，法鼓叩三通。\n若问希夷事，檐铃语未终。",
        "dynasty": "宋",
        "collection_info": null
    },
    {
        "uuid": "10da1976055590541859c4a84fa5bd41",
        "title": "游紫泽观",
        "author": "胡仲弓",
        "content": "地偏尘不到，俗客可曾来。\n写帖云侵砚，朝真风满台。\n兰荒根有蠹，梅古树生苔。\n莫论还丹诀，金炉久已灰。",
        "dynasty": "宋",
        "collection_info": null
    },
    {
        "uuid": "fe644a1d8a5503ac80a4fbd38d06cc1b",
        "title": "虹桥",
        "author": "胡仲弓",
        "content": "纔过虹桥渡，漫山皆紫泥。\n鸥边秋水落，牛背夕阳低。\n酒向污樽饮，诗从板壁题。\n江郎在何许，灵石与天齐。",
        "dynasty": "宋",
        "collection_info": null
    },
    {
        "uuid": "d5921defff787910be882fa780561b47",
        "title": "山中",
        "author": "胡仲弓",
        "content": "世情纷醉梦，抱独入山林。\n有竹堪医俗，无絃谁赏音。\n松萝青嶂合，鷄犬白云深。\n未必幽居者，能赓梁甫吟。",
        "dynasty": "宋",
        "collection_info": null
    },
    {
        "uuid": "a548bbd28a77cca08021531b72f9a378",
        "title": "尤溪山中",
        "author": "胡仲弓",
        "content": "山中寒意足，自笑索裘迟。\n野店鷄声饭，颓垣鸦字诗。\n雨余松径滑，溪涨板桥危。\n问讯恬轩老，乡邻总不知。",
        "dynasty": "宋",
        "collection_info": null
    },
    {
        "uuid": "06e12aaffc23b954595a2d18a98d139d",
        "title": "柬萧芸庄",
        "author": "胡仲弓",
        "content": "十载江湖梦，鸿飞不到君。\n近闻吟思苦，半为宦情分。\n往事随流水，怀人看暮云。\n相逢又相别，安得细论文。",
        "dynasty": "宋",
        "collection_info": null
    },
    {
        "uuid": "eca165397f88c1f755612148ed9d565f",
        "title": "舟中即事",
        "author": "胡仲弓",
        "content": "携家驱宦牒，短棹泛桃源。\n人语联篷屋，渔歌隔水村。\n云归千嶂合，雨过一江浑。\n为爱招提近，缆船杨柳根。",
        "dynasty": "宋",
        "collection_info": null
    },
    {
        "uuid": "719ba09c434be7a227478a0b65a7c3fe",
        "title": "舟中归兴",
        "author": "胡仲弓",
        "content": "舟胶回短棹，岸曲抱溪斜。\n香篆迷烟草，灯光闪浪花。\n归心随舴艋，遗响託琵琶。\n明月如留客，犹笼浅渡沙。",
        "dynasty": "宋",
        "collection_info": null
    },
    {
        "uuid": "274ddfb70fd0557768b07810cb48890d",
        "title": "寄舟中诸吟友",
        "author": "胡仲弓",
        "content": "溪流何太急，画桨去如飞。\n诗垒才无敌，愁城醉解围。\n日斜帆影亚，风细乐声微。\n误入桃源去，月明犹未归。",
        "dynasty": "宋",
        "collection_info": null
    },
    {
        "uuid": "33d5539cb31c37dccb01214950e16cc4",
        "title": "观江郎石",
        "author": "胡仲弓",
        "content": "江郎何日化，千古镇长青。\n乍见人疑怪，多应地有灵。\n世间无此石，天上应何星。\n海外蓬莱岛，犹疑在杳冥。",
        "dynasty": "宋",
        "collection_info": null
    },
    {
        "uuid": "8bca1a0be359021f06f7fce5d9369b8c",
        "title": "桐江舟中",
        "author": "胡仲弓",
        "content": "推篷纳山色，愁坐对黄昏。\n雨过天无翳，舟行水有痕。\n钟声来远寺，犬吠隔烟村。\n柳下渔人屋，收罾早闭门。",
        "dynasty": "宋",
        "collection_info": null
    },
    {
        "uuid": "36e905ebd90dde500d02e1b620469ced",
        "title": "延平舟中",
        "author": "胡仲弓",
        "content": "双桨去夷犹，延平津上州。\n英雄三尺剑，今古一潭秋。\n市近人争渡，山迴水急流。\n前头风浪恶，莫放钓鱼舟。",
        "dynasty": "宋",
        "collection_info": null
    },
    {
        "uuid": "4f56d677cb3cb0f2299264954da4a93d",
        "title": "送罗去华",
        "author": "胡仲弓",
        "content": "江湖如许阔，无地着诗流。\n难觅青精饭，空回明月舟。\n分甘贫国士，莫谒富民侯。\n随处风波恶，无鱼可上鈎。",
        "dynasty": "宋",
        "collection_info": null
    },
    {
        "uuid": "f1160a7b1ec0d616e28520f843fef6e4",
        "title": "夜饮颐斋以灯前细雨檐花落为韵分得前字又得花字赋二首  其一",
        "author": "胡仲弓",
        "content": "春去如惜别，泪雨滴檐前。\n酒病思卢橘，吟魂逐杜鹃。\n堂虚香穗直，风定烛花圆。\n万籁沈清夜，瓦沟闻落泉。",
        "dynasty": "宋",
        "collection_info": null
    },
    {
        "uuid": "6585b220d8983762b323a808ba8c76da",
        "title": "夜饮颐斋以灯前细雨檐花落为韵分得前字又得花字赋二首  其二",
        "author": "胡仲弓",
        "content": "万仞骚台立海涯，堂堂笔阵走龙蛇。\n唤回蝴蝶三更梦，吟落荼䕷一架花。\n座上风流追靖节，酒边豪放逼刘叉。\n幅巾危坐清源□，小待山阴渐熟瓜。",
        "dynasty": "宋",
        "collection_info": null
    },
    {
        "uuid": "c3bdc54fe31d7505cdf6e75b8e4f6648",
        "title": "赠神籁谈天",
        "author": "胡仲弓",
        "content": "曾将甲子问羣生，来向人间说五行。\n眼底精神虽晦昧，胸中造化却分明。\n指推宝历八千数，时弄玉箫三四声。\n袖裏百篇题品尽，何曾识得一公卿。",
        "dynasty": "宋",
        "collection_info": null
    },
    {
        "uuid": "bef627f751ad121b05ce8d46baad178a",
        "title": "次韵赋海棠",
        "author": "胡仲弓",
        "content": "万树嫣红压锦城，此花宜雨又宜晴。\n睡中银烛层层照，醉后朱唇晕晕轻。\n携酒独来苏学士，逸诗笑杀杜先生。\n雪儿檀板休教唱，见说娇羞不耐惊。",
        "dynasty": "宋",
        "collection_info": null
    },
    {
        "uuid": "c874adf1a8194457953cb79389f282d7",
        "title": "次麓湖韵送王用和归省侍",
        "author": "胡仲弓",
        "content": "因访诗宗特特来，子猷兴尽转船回。\n故园松竹元无恙，新本芝兰更欠栽。\n杰句多于贫后出，好怀长是醉时开。\n白云只在青山外，归去堂前学老莱。",
        "dynasty": "宋",
        "collection_info": null
    },
    {
        "uuid": "dd75d47da65a1374573b9e0d2bb8ab1b",
        "title": "次林明府清源洞壁间韵",
        "author": "胡仲弓",
        "content": "解带临风卧看山，梦魂飞不到人间。\n云蒸空翠和衣湿，石潄泉声透骨寒。\n解语灵禽如有诉，倦飞野鹤自知还。\n吟诗尽道隠居好，能几人来肯弃官。",
        "dynasty": "宋",
        "collection_info": null
    },
    {
        "uuid": "ee334d5d59527637d4219d3cf9f55f8a",
        "title": "再和抱拙清源洞韵",
        "author": "胡仲弓",
        "content": "泉声一路和吟声，可是山云未放晴。\n倦客难攀千丈壁，游仙空负十年盟。\n草庐不信无龙卧，松径微闻有鹤鸣。\n此举羡君高着脚，山肴野䔩荐杯羹。",
        "dynasty": "宋",
        "collection_info": null
    },
    {
        "uuid": "018d2a4bcb411a902951aae6fbd0ef53",
        "title": "和杜友游清源洞韵",
        "author": "胡仲弓",
        "content": "涉险何如过虎牢，白云堆裏着身高。\n登临我欲招元亮，谈笑时能接李翱。\n人境下看犹粟粒，洞天西去有蟠桃。\n学仙恐是虚无说，且向峰头跨六鳌。",
        "dynasty": "宋",
        "collection_info": null
    },
    {
        "uuid": "b3403179552dd28991efcaee2e35ef08",
        "title": "己酉上元诗同日立春",
        "author": "胡仲弓",
        "content": "又是京华见上元，一番灯火夺春寒。\n花蛾巧剪禁风扑，綵燕新裁带月看。\n客裏无家愁对酒，吟边索句夜凭栏。\n寄言云雨休相妬，天下人人欲纵观。",
        "dynasty": "宋",
        "collection_info": null
    },
    {
        "uuid": "49914e1e61c6e2ca98ba34ab2542a56b",
        "title": "和李希膺春日醉吟",
        "author": "胡仲弓",
        "content": "节物催人白髮新，放怀不减少年春。\n叵罗酌酒犹堪醉，古锦为囊未是贫。\n清坐相看情不恶，淡交至久味方真。\n妓围笑指红楼去，寂寞穷吟胡楚宾。",
        "dynasty": "宋",
        "collection_info": null
    },
    {
        "uuid": "4c82c268df315df509d22c763d6ec644",
        "title": "和壁间韵",
        "author": "胡仲弓",
        "content": "万仞冈边去路长，道人采药试丹方。\n弈枰谁解争高着，仙乐时闻按大凉。\n日落塔头云气紫，雨余山脚藓痕苍。\n年深洞古无尘迹，惟有先皇御墨香。",
        "dynasty": "宋",
        "collection_info": null
    },
    {
        "uuid": "1d116f8265e73bcd30a20619ff411050",
        "title": "寄鲈乡主人",
        "author": "胡仲弓",
        "content": "天北天南独鴈飞，别君动是隔年期。\n尺书久欠鲈乡便，寸步难邀马足驰。\n池草惊回春梦句，梅花开到岁寒枝。\n江湖诸老凋零尽，从此逢人懒说诗。",
        "dynasty": "宋",
        "collection_info": null
    },
    {
        "uuid": "0b7904b57f1b88aa977d59f6568164f5",
        "title": "送赵汝楫分教建安",
        "author": "胡仲弓",
        "content": "又领皋比走建安，青衿喜色上眉端。\n诗因老去难言别，毡到春来不觉寒。\n当日紫阳传授学，他年粉省校雠官。\n圣门岂必肯私淑，莫把规随一例看。",
        "dynasty": "宋",
        "collection_info": null
    },
    {
        "uuid": "0af985ae12a15579990552088d21a4a3",
        "title": "春日杂兴  其一",
        "author": "胡仲弓",
        "content": "渔翁樵叟自行藏，裹饭过从乐未央。\n扑满自缘钱作祟，鸱夷聊以酒为乡。\n老来愿弃人间世，病去欲荒墙下桑。\n黄犊不嫌人日雨，村村苗长绿微茫。",
        "dynasty": "宋",
        "collection_info": null
    },
    {
        "uuid": "5fc6e509f5d4d70663aa3416d5cc2ab9",
        "title": "春日杂兴  其二",
        "author": "胡仲弓",
        "content": "残雪初消月正明，茅檐自雨竹窗晴。\n肩寒耸耸吟诗骨，肺渴泠泠醒酒羹。\n少有梅方成野趣，不多松亦作江声。\n高人合着山岩裏，纵有穷愁澈底清。",
        "dynasty": "宋",
        "collection_info": null
    },
    {
        "uuid": "73a52a58b5c942d71426a606678dcfe0",
        "title": "春日杂兴  其三",
        "author": "胡仲弓",
        "content": "野性最于鱼鹤亲，自知不是世间人。\n生成雪壑冰崖面，收得烟蓑雨笠身。\n杨柳春来青眼旧，山林老去白头新。\n毋多感慨令君瘦，独立斜阳一欠伸。",
        "dynasty": "宋",
        "collection_info": null
    },
    {
        "uuid": "66d3745a5160fac88895a168359eef36",
        "title": "春日杂兴  其四",
        "author": "胡仲弓",
        "content": "吾生身事信天缘，一死何须较后先。\n未怕时逢真太岁，或言寿过古稀年。\n穷余禄料齑百瓮，醉负生涯囊一钱。\n又见山林春意思，办随芳草落花眠。",
        "dynasty": "宋",
        "collection_info": null
    },
    {
        "uuid": "92e868a63cabf7528e7ea949aaa8e8e5",
        "title": "春日杂兴  其五",
        "author": "胡仲弓",
        "content": "天与之愚竟不移，经年兀兀槿花篱。\n拙于生事可无粥，工乃穷人頼有诗。\n只恁么休身是客，知何以故鬓成丝。\n寒欺雪屋青灯夜，六十犹痴始是痴。",
        "dynasty": "宋",
        "collection_info": null
    },
    {
        "uuid": "890feec9b7c47bbcd5386453a7e06924",
        "title": "春日杂兴  其六",
        "author": "胡仲弓",
        "content": "绿绕西畴小作劳，溪村寒入旧绨袍。\n五穷政坐没梁斗，百舌不如无口匏。\n穫稻条桑豳雅颂，纫兰餐菊楚离骚。\n客来更话唐虞上，盍且卑之毋甚高。",
        "dynasty": "宋",
        "collection_info": null
    },
    {
        "uuid": "94757e21268e292bbbd2cfc3ed632058",
        "title": "春日杂兴  其七",
        "author": "胡仲弓",
        "content": "鹤骨崭崭疾未瘳，怯行山亦倦登楼。\n久知老去自当尔，自入春来雨不休。\n虚器甚惭居士屩，实封难觅醉乡侯。\n小迟须有佳晴日，待试山翁已健不。",
        "dynasty": "宋",
        "collection_info": null
    },
    {
        "uuid": "52f81f61e9b2d2e6f29baae7d2afaaf7",
        "title": "春日杂兴  其八",
        "author": "胡仲弓",
        "content": "春来多病感颓龄，草药泥瓶不暂停。\n身似漏船难补贴，齿如败屐久凋零。\n炎黄岂解留年寿，庄老聊堪悦性灵。\n长剑拄颐儿戏耳，底须麟阁更图形。",
        "dynasty": "宋",
        "collection_info": null
    },
    {
        "uuid": "97599b3597d8c5b662dc111c09469754",
        "title": "春日杂兴  其九",
        "author": "胡仲弓",
        "content": "花柳村村奈老何，一春门巷断经过。\n无绳可繫西沈日，有水皆随东逝波。\n妄想已空骑鹤梦，劳生亦厌饭牛歌。\n正须秉烛游清夜，转眼兰亭旧永和。",
        "dynasty": "宋",
        "collection_info": null
    },
    {
        "uuid": "9ea13057acf92c78597e7bc6de4ba562",
        "title": "春日杂兴  其一○",
        "author": "胡仲弓",
        "content": "幽溪几日不曾来，半是红香半绿苔。\n乐事每从忙裏过，好花偏向雨中开。\n惯贫可使居无竹，高隠共忻山有莱。\n投老田庐今日倦，不才多病两悠哉。",
        "dynasty": "宋",
        "collection_info": null
    },
    {
        "uuid": "e98d783f1eb44a6d4f64e75020725e6d",
        "title": "春日杂兴  其一一",
        "author": "胡仲弓",
        "content": "高下云藏野老家，纵横水潄竹篱斜。\n勒将春去许多雨，流出山来都是花。\n白首风烟三径草，清时鼓吹一池蛙。\n身閒不耐閒双手，洗甑吹香夜作茶。",
        "dynasty": "宋",
        "collection_info": null
    },
    {
        "uuid": "b6a827d639fd1a7d47b880c603394e66",
        "title": "春日杂兴  其一二",
        "author": "胡仲弓",
        "content": "南冈北岭对窗扉，看尽朝岚与夕晖。\n社后未曾闻燕语，雨中谁不惜花飞。\n山醅约莫几日熟，沙笋轮囷一尺围。\n莫怨风光损桃李，荼䕷芍药又芳菲。",
        "dynasty": "宋",
        "collection_info": null
    },
    {
        "uuid": "e7fe4d15143fe617b3065c223a1f2064",
        "title": "春日杂兴  其一三",
        "author": "胡仲弓",
        "content": "衝雨衝泥处处行，物情殊不可诗情。\n牡丹又是一年过，春事略无三日晴。\n先后笋争滕薛长，东西鸥背晋齐盟。\n山居寂寞谁堪共，杞叶菊苗俱可耕。",
        "dynasty": "宋",
        "collection_info": null
    },
    {
        "uuid": "7d83e15645fa9f00847a497d12cc0451",
        "title": "春日杂兴  其一四",
        "author": "胡仲弓",
        "content": "绿阴芳草鸟啼春，与客相携发兴新。\n半落杏花初过雨，微酸梅子已生仁。\n每寻诗去必迁坐，稳跨牛归不问津。\n筋力尚堪蓑笠在，莫欺老子髮如银。",
        "dynasty": "宋",
        "collection_info": null
    },
    {
        "uuid": "2b7960d98f935d55d69dbdd195c27521",
        "title": "春日杂兴  其一五",
        "author": "胡仲弓",
        "content": "浄扫山房不似贫，旋炊野饭唤比邻。\n子规啼处一村雨，芍药开时三径春。\n丘壑自成安乐国，渔樵尚有老成人。\n茅檐相对坐终日，只说桑麻语自真。",
        "dynasty": "宋",
        "collection_info": null
    },
    {
        "uuid": "ffdd966c57c6b6066a20d7989eaf0676",
        "title": "题金粟洞",
        "author": "胡仲弓",
        "content": "谁信东南有此山，几回蜡屐只空还。\n干坤超出浮尘外，世界深藏粒粟间。\n鹤不归来华表在，犀从飞去紫云閒。\n扪萝直上凌霄塔，见说微垣手可攀。",
        "dynasty": "宋",
        "collection_info": null
    },
    {
        "uuid": "dfdedafbccc3a3a38d1510cc5dbc8588",
        "title": "和瞻甫韵",
        "author": "胡仲弓",
        "content": "住在壶中小有天，故山猿鹤作忘年。\n云归每失碁盘石，人去不生丹竈烟。\n肯信玉华空有洞，自贪黄粟便无仙。\n我来立尽斜阳暮，犹捻吟髭风月边。",
        "dynasty": "宋",
        "collection_info": null
    },
    {
        "uuid": "3cbd2c419ca87a64ac68374eafba02dd",
        "title": "过岭作",
        "author": "胡仲弓",
        "content": "崇冈峻岭欲凌霄，鸟道行边去路遥。\n客裏恰逢三伏暑，程头方到九秋桥。\n不堪流水鸣呜咽，頼有诗篇慰寂寥。\n但得此身强健在，任渠皤鬓自萧萧。",
        "dynasty": "宋",
        "collection_info": null
    },
    {
        "uuid": "6b04cb70cc287a925734db02c588cdfd",
        "title": "旧题宝胜寺壁",
        "author": "胡仲弓",
        "content": "十里湖光镜样平，银潢一带向东倾。\n寺从杨柳阴中出，僧在莲花会上行。\n佛地也容担板汉，梵音莫近采菱声。\n我来借榻醒尘梦，归去吟诗韵更清。",
        "dynasty": "宋",
        "collection_info": null
    },
    {
        "uuid": "61ba2e2e9bb6658ab6f1179811e3e416",
        "title": "早过毫光岭",
        "author": "胡仲弓",
        "content": "轻烟护日晓霞明，身在毫光岭上行。\n虎过新蹄看未了，犬逢旧客喜相迎。\n摘来山栗连蓬买，采得溪芹带叶羹。\n一字推敲犹未稳，奚奴知我有诗成。",
        "dynasty": "宋",
        "collection_info": null
    },
    {
        "uuid": "475014d5c3843e6ca17427b128a5749d",
        "title": "郊行同张宰",
        "author": "胡仲弓",
        "content": "雨晴郊外共寻芳，细水交流注野塘。\n花欲恋枝风不肯，柳纔舞影日还藏。\n转添老态难于健，看得閒时少似忙。\n拟访一僧共茶话，禅房扃锁出游方。",
        "dynasty": "宋",
        "collection_info": null
    },
    {
        "uuid": "2d85ca9c67b14c0c64bc8382296e8fc6",
        "title": "和刘后村杂兴  其一",
        "author": "胡仲弓",
        "content": "冬深差喜病根除，药裹犹亲酒盏疎。\n门对好山纯种竹，园通活水可浇蔬。\n檐牙带湿霜晴后，帘额移阴日出初。\n时有邮筒递诗至，吟余便拟借牛车。",
        "dynasty": "宋",
        "collection_info": null
    },
    {
        "uuid": "73ea4b17c3f4906f8189070fb592ec1b",
        "title": "和刘后村杂兴  其二",
        "author": "胡仲弓",
        "content": "几年待漏趣朝班，乞得閒身返故山。\n公论尽归恩怨外，清谈不落是非间。\n屠龙肯信无高手，画虎虽成亦强颜。\n马革裹尸徒自壮，争如投老得生还。",
        "dynasty": "宋",
        "collection_info": null
    },
    {
        "uuid": "3d10270981da888ac180bc6a05edd9c7",
        "title": "和刘后村杂兴  其三",
        "author": "胡仲弓",
        "content": "出处难为卜筮谋，植鳍无復转岩求。\n清风不度麒麟阁，明月空沈鹦鹉洲。\n采石仅埋吟骨在，新亭犹带泪痕羞。\n书生慷慨谈时事，未必膺门肯见留。",
        "dynasty": "宋",
        "collection_info": null
    },
    {
        "uuid": "84b3e95757471c3f4c7e682b4848e191",
        "title": "和刘后村杂兴  其四",
        "author": "胡仲弓",
        "content": "避俗常关白板扉，北山泉石尚堪嬉。\n临流且赋观鱼乐，忧国何消捋虎危。\n自许丹心长恋阙，独怜万户未逢时。\n割鸡为黍寻常事，客至休言子为谁。",
        "dynasty": "宋",
        "collection_info": null
    },
    {
        "uuid": "73f2af75c2aeee15050f3c17483817ee",
        "title": "和刘后村杂兴  其五",
        "author": "胡仲弓",
        "content": "迩来笔砚亦相疎，野服焚香读异书。\n筑室不须临孔道，闭门只合造轻车。\n有梅花处犹堪酒，无竹人家不可居。\n涉世直消诫口过，是非荣辱不关渠。",
        "dynasty": "宋",
        "collection_info": null
    },
    {
        "uuid": "5959cac26ea776761cc418fe59e567c7",
        "title": "和刘后村杂兴  其六",
        "author": "胡仲弓",
        "content": "诵读未多才思悭，数编遗丑落人间。\n洪音互杂蛙蝉奏，封事宜投虎豹关。\n杨震有知金忍受，相如未死璧终还。\n且须静守心斋坐，学取箪瓢陋巷颜。",
        "dynasty": "宋",
        "collection_info": null
    },
    {
        "uuid": "18ee582d0f6bf3ffb55b6a8eef2da1ba",
        "title": "和刘后村杂兴  其七",
        "author": "胡仲弓",
        "content": "累疏殷勤奏榻前，忧时急似救头然。\n功名常是中年立，忠孝当于晚节全。\n投祓归来泉石上，班荆坐向竹梅边。\n乌台无復诗公案，弄月嘲风亦偶然。",
        "dynasty": "宋",
        "collection_info": null
    },
    {
        "uuid": "335be71e59c2387df9a094e4b31107cf",
        "title": "和刘后村杂兴  其八",
        "author": "胡仲弓",
        "content": "近学时粧越样新，空遗畎亩处忠臣。\n烛之武老未为老，刘伯龙贫可是贫。\n造物不应推若辈，江山亦合助诗人。\n挂冠神武当年事，明哲从来要保身。",
        "dynasty": "宋",
        "collection_info": null
    },
    {
        "uuid": "ee98b212a5e12012dfbdfa8c890ecc11",
        "title": "和刘后村杂兴  其九",
        "author": "胡仲弓",
        "content": "宦海风波亦足惊，得閒聊尔慰平生。\n虽无塞上雪堪卧，幸有山中田可耕。\n一老拂衣何太勇，羣儿撼树漫相轻。\n绝怜千丈西凉瀑，偏与人间诉不平。",
        "dynasty": "宋",
        "collection_info": null
    },
    {
        "uuid": "69f5ea8096d954cbebd64cc7bac359de",
        "title": "和刘后村杂兴  其一○",
        "author": "胡仲弓",
        "content": "当日曾弹贡禹冠，悬知出处独今难。\n宁将退翮翔千仞，谁肯模棱持两端。\n风雨笔头犹老健，江湖吟鬓未凋残。\n十篇话破平生事，留与时人作样看。",
        "dynasty": "宋",
        "collection_info": null
    },
    {
        "uuid": "91875d86fb13bda2102002500576adb3",
        "title": "游承天寺偶成",
        "author": "胡仲弓",
        "content": "人间热恼正匆匆，纔入山门便不同。\n云板声中僧出定，月台影裏佛观空。\n堂阴岑寂常如夜，殿角清凉不见风。\n纔得浮云閒半日，明朝马迹又西东。",
        "dynasty": "宋",
        "collection_info": null
    },
    {
        "uuid": "3b4471de500f36613dbd25c11a36cdf6",
        "title": "春晴",
        "author": "胡仲弓",
        "content": "寒斋浅酌喜新晴，绝倒湘累赋独醒。\n清坐苦无佳客话，朗吟生怕俗人听。\n五湖四海双尘屐，万壑千岩一画屏。\n云雨从来翻覆手，黄昏更看照泥星。",
        "dynasty": "宋",
        "collection_info": null
    },
    {
        "uuid": "0bbf927e2a1fcb62d5d75894c545dd8b",
        "title": "次洪阳岩太卿韵为方蒙仲书监赋西清风月",
        "author": "胡仲弓",
        "content": "莫听豳人歌楚茨，鬻书空笑未多赀。\n治中尽说裴怀古，馆下曾宗韩退之。\n西望前山谁拄笏，南来别驾例能诗。\n昔贤自有清标在，添在桐城一段奇。",
        "dynasty": "宋",
        "collection_info": null
    },
    {
        "uuid": "73d49a6adbead037d3d544fd12c4d718",
        "title": "寄朱静佳明府",
        "author": "胡仲弓",
        "content": "十载江湖嘆不遭，识君岁月漫蹉跎。\n文书南去静边省，山水西来佳处多。\n琴调本高缘抚字，诗逋未了欠催科。\n骚人标致清如许，制锦机中制芰荷。",
        "dynasty": "宋",
        "collection_info": null
    },
    {
        "uuid": "cdec8b27074326f03b666117214bcd18",
        "title": "寒食雨中用李希膺韵",
        "author": "胡仲弓",
        "content": "平明风雨酿春寒，试把饧和杏酪餐。\n野祭人来悲冷节，郊行谁肯共吟鞍。\n煮茶有约泉堪品，禁火无条燧莫钻。\n一百五朝全戒酒，定知梦不到邯郸。",
        "dynasty": "宋",
        "collection_info": null
    },
    {
        "uuid": "bbafbff4a10c31442bdbe0cb7473fa26",
        "title": "夜饮赵明府归来偶成",
        "author": "胡仲弓",
        "content": "睡思浓时酒已醺，主人犹自倒金樽。\n绮筵散尽月初上，画烛泣残宵正分。\n榕叶声中清醉梦，梅花影裏返吟魂。\n归来小立楼西角，紫帽峰头生白云。",
        "dynasty": "宋",
        "collection_info": null
    },
    {
        "uuid": "5f9fdd014d07a5c090276fda51b5d5be",
        "title": "清泉院用柱间韵",
        "author": "胡仲弓",
        "content": "僧居一路曲通村，日落层巅生暮云。\n白石巧于山背出，清泉时向涧边闻。\n钵盂未信承龙化，锡杖曾经解虎纷。\n归去鹤猿应笑我，稚圭何必更移文。",
        "dynasty": "宋",
        "collection_info": null
    },
    {
        "uuid": "93d4147a12912c396f7d5ccefc679a88",
        "title": "耕田",
        "author": "胡仲弓",
        "content": "田可耕兮圃可蔬，几年梦不到亨衢。\n山林受用琴书鹤，天地交游风月吾。\n事变无涯人老矣，死生有命汝知乎。\n客来时復一杯酒，尽作鲈乡醉隠图。",
        "dynasty": "宋",
        "collection_info": null
    },
    {
        "uuid": "ba9bab9ebc234249db9d6c63083f2af5",
        "title": "代寿圆峤颜文昌",
        "author": "胡仲弓",
        "content": "长命新诗恰剪裁，瓣香南望祝蓬莱。\n千龄椿算从天与，九节蒲根着地栽。\n范不待年甘引去，文虽告老召还来。\n肉芝幸有丹书在，留取他年荐寿杯。",
        "dynasty": "宋",
        "collection_info": null
    },
    {
        "uuid": "18024b364da96cf3df7271124808f228",
        "title": "寿赵默庵",
        "author": "胡仲弓",
        "content": "九十风光老益强，一生长得对东皇。\n结成梅子味初实，开尽荼䕷晚更香。\n尧历不随春脚去，周天从此日头长。\n年年常记今时节，花满朝冠酒满觞。",
        "dynasty": "宋",
        "collection_info": null
    },
    {
        "uuid": "0f9710399989106fdbf7d2afe8500593",
        "title": "和赵同叔送桂花韵",
        "author": "胡仲弓",
        "content": "少年折桂已心灰，纔臭清芬鼻观开。\n喜见月宫和影落，传闻天女散花来。\n黄金枝上留仙粟，白玉台前绝世埃。\n聚远楼空成感慨，不堪时节苦相催。",
        "dynasty": "宋",
        "collection_info": null
    },
    {
        "uuid": "429abe45cb5544d9ec003ead89100902",
        "title": "包家山看桃花",
        "author": "胡仲弓",
        "content": "春风吹到小桃根，便觉仙凡有路分。\n紫气直衝文德殿，綵霞隔断武陵源。\n锦官城向山头出，玉跸声从天上闻。\n一见圜丘怀故土，令人寂寞暗销魂。",
        "dynasty": "宋",
        "collection_info": null
    },
    {
        "uuid": "3e8e17be221486ebaf2f7e60e0ad8708",
        "title": "次韵柬李希膺",
        "author": "胡仲弓",
        "content": "相逢一笑便忘怀，鼠量难当三百杯。\n幕府清閒无檄至，邮筒络绎有诗来。\n分朋尽屏牛僧孺，取女亲逢羊角哀。\n满眼鶑花良不恶，春风吹上越王台。",
        "dynasty": "宋",
        "collection_info": null
    },
    {
        "uuid": "4f5f510405810066b1993ed8ff066875",
        "title": "柬倪梅村",
        "author": "胡仲弓",
        "content": "萧寺相逢喜溢眉，未言心事我先知。\n半生风月樽中酒，十载江湖社裏诗。\n满眼秋容关客况，背时春色到南枝。\n翻思旧日长安市，醉拍栏干歌楚辞。",
        "dynasty": "宋",
        "collection_info": null
    },
    {
        "uuid": "523275453ae4d4a08f1a1889a7bd040e",
        "title": "用后村韵送陈先辈",
        "author": "胡仲弓",
        "content": "休将心事问西邻，原宪长贫岂是贫。\n黄叶落边迷去路，白云飞处倍思亲。\n世间那得埋金者，原上空惭负土人。\n苦语只堪吾与汝，倚庐抱恨此情均。",
        "dynasty": "宋",
        "collection_info": null
    },
    {
        "uuid": "59825e7a17be229b2877a818e5d39b3c",
        "title": "南地",
        "author": "胡仲弓",
        "content": "数点青来海上山，山根断处水漫漫。\n为无南雪地偏暖，纔有北风天便寒。\n生理尽归蛮贾去，宦游直作瘴乡看。\n尘迷鉅野家何在，纵有云梯见亦难。",
        "dynasty": "宋",
        "collection_info": null
    },
    {
        "uuid": "8b7842b57fb04dfa2ff84baf94f456e2",
        "title": "回文体二首  其一",
        "author": "胡仲弓",
        "content": "红花濯锦织前山，日暖啼鶑春昼閒。\n空院古廊风寂寂，僻居幽谷水潺潺。\n宫移旧曲新翻谱，酒晕浓愁浅带颜。\n同调赋诗吟思苦，匆匆急递走囊悭。",
        "dynasty": "宋",
        "collection_info": null
    },
    {
        "uuid": "dc9d4db7e215f20124d8c1163bac97b3",
        "title": "回文体二首  其二",
        "author": "胡仲弓",
        "content": "湾前过渡小舟虚，好景粧成天画图。\n山列翠屏开户牖，麦翻黄浪滚田圩。\n閒鸥乐处晴波细，暮鸟归边残日晡。\n攀柳共人人恨别，绵绵落絮有情无。",
        "dynasty": "宋",
        "collection_info": null
    },
    {
        "uuid": "c40b7a90f352cb4fc2fb69b4e767e886",
        "title": "存方寸地",
        "author": "胡仲弓",
        "content": "此心仅方寸，去天唯咫尺。\n欲付子孙耕，先自竭吾力。",
        "dynasty": "宋",
        "collection_info": null
    },
    {
        "uuid": "64bc1aaf6c3a611f6dfadc41e459bda2",
        "title": "失题  其一",
        "author": "胡仲弓",
        "content": "成蹊虽无言，妩媚随东风。\n挺挺冰雪姿，所禀自不同。",
        "dynasty": "宋",
        "collection_info": null
    },
    {
        "uuid": "c40d807acee84d2f8e4a47d51545c95c",
        "title": "失题  其二",
        "author": "胡仲弓",
        "content": "篇篇剔蠹鱼，字字编科斗。\n萤小无晶光，明月入我牖。",
        "dynasty": "宋",
        "collection_info": null
    },
    {
        "uuid": "c652c438c2ddf03932ab98421e45537f",
        "title": "光风霁月",
        "author": "胡仲弓",
        "content": "胸怀自洒落，风月特寓形。\n造物无尽藏，何假乎丹青。",
        "dynasty": "宋",
        "collection_info": null
    },
    {
        "uuid": "5801246f849c7758c7ee3856774c5050",
        "title": "一志",
        "author": "胡仲弓",
        "content": "念头纔起处，此一常分明。\n其中有主帅，谈笑驱五兵。",
        "dynasty": "宋",
        "collection_info": null
    },
    {
        "uuid": "f77615275f30e4e3fb9be53dbf8db46e",
        "title": "汲清",
        "author": "胡仲弓",
        "content": "慾波如浊流，心源如古井。\n不患无清泉，祇恶无修绠。",
        "dynasty": "宋",
        "collection_info": null
    },
    {
        "uuid": "68da26368c3c9d77e8696ce9068f3065",
        "title": "鲈乡道院",
        "author": "胡仲弓",
        "content": "宦情原自薄，卜得吴松居。\n乡味已饱谙，胡为羡鲈鱼。",
        "dynasty": "宋",
        "collection_info": null
    },
    {
        "uuid": "c39000ef70a56738ce14eba26bf55a3e",
        "title": "翠竹",
        "author": "胡仲弓",
        "content": "修修青琅玕，霜雪不可折。\n肯随流水去，頼有岁寒节。",
        "dynasty": "宋",
        "collection_info": null
    },
    {
        "uuid": "48ff7bb23502bb58167d33cb2a68956e",
        "title": "张南起为作苇航图仍示以诗次韵继赋  其一",
        "author": "胡仲弓",
        "content": "风摇古柳散羣鸦，小艇寻诗来水涯。\n身在江湖平稳处，一尘不到浪头花。",
        "dynasty": "宋",
        "collection_info": null
    },
    {
        "uuid": "24bc27c32c27aeb6834bcd680d1d4af2",
        "title": "张南起为作苇航图仍示以诗次韵继赋  其二",
        "author": "胡仲弓",
        "content": "繫缆萧萧芦苇傍，酒和翰墨醉淋浪。\n灵槎不泝银河去，却向人间羡野航。",
        "dynasty": "宋",
        "collection_info": null
    },
    {
        "uuid": "34f953c9110d534b80e2b72226095e54",
        "title": "过莆城怀刘后村中书因以奉寄  其一",
        "author": "胡仲弓",
        "content": "村在山边云半遮，怀人咫尺是天涯。\n眼前不见玄都观，空负碧桃千树花。",
        "dynasty": "宋",
        "collection_info": null
    },
    {
        "uuid": "4c1fb5177b902d80659d24400a256c3a",
        "title": "过莆城怀刘后村中书因以奉寄  其二",
        "author": "胡仲弓",
        "content": "入洛深衣已十春，声名千载有知闻。\n不须更结耆英社，溧水前头独绘君。",
        "dynasty": "宋",
        "collection_info": null
    },
    {
        "uuid": "093cbbb0023071ede7fe0fb31a966d4c",
        "title": "过莆城怀刘后村中书因以奉寄  其三",
        "author": "胡仲弓",
        "content": "当日扬清激浊流，身危肯作稻粱谋。\n不从党锢诸贤死，窃禄偷生亦可羞。",
        "dynasty": "宋",
        "collection_info": null
    },
    {
        "uuid": "9519c8d8fca1efab3e84a52bfc4b1a29",
        "title": "过莆城怀刘后村中书因以奉寄  其四",
        "author": "胡仲弓",
        "content": "模楷从来属李膺，皋比授业我何能。\n倚墙甚欲重参请，恐累龙门不敢登。",
        "dynasty": "宋",
        "collection_info": null
    },
    {
        "uuid": "ba16b1c4d8e50098db7acffe9c17d92c",
        "title": "郊行",
        "author": "胡仲弓",
        "content": "杜鹃声裏又花红，处处阴云日影蒙。\n心事太平人事好，眼前无物不春风。",
        "dynasty": "宋",
        "collection_info": null
    },
    {
        "uuid": "43c4f91f5f507595e408c946498a9a5d",
        "title": "题冯中郎庙",
        "author": "胡仲弓",
        "content": "论将功中可策勋，至今香火密如云。\n生时不遇孝文帝，定有何人肯荐君。",
        "dynasty": "宋",
        "collection_info": null
    },
    {
        "uuid": "2d6ec61177aeac96aafa9b6d4dc004c3",
        "title": "山中有花一种俗名花叶不相见感而赋之",
        "author": "胡仲弓",
        "content": "世间鴈燕本无情，天上参商谁会面。\n花叶自是同根生，何事开时不相见。",
        "dynasty": "宋",
        "collection_info": null
    },
    {
        "uuid": "f93558c5428b29ec33fd9ff393bf9e8a",
        "title": "红远",
        "author": "胡仲弓",
        "content": "浓淡中边费剪裁，朱唇得酒笑颜开。\n春风不度西流水，休说香从蜀道来。",
        "dynasty": "宋",
        "collection_info": null
    },
    {
        "uuid": "e99d39527af5623b3373bb33843bd1ba",
        "title": "观中原指掌图",
        "author": "胡仲弓",
        "content": "月明空照八陵碑，玉馆琼楼失旧基。\n故国不堪回首处，西风满地黍离离。",
        "dynasty": "宋",
        "collection_info": null
    },
    {
        "uuid": "914510166441a939ae4b60f85c63e1d5",
        "title": "观丙辰省试宣锁作  其一",
        "author": "胡仲弓",
        "content": "四海文章属品题，老夫刮膜有金篦。\n诸君熟读阿房赋，未必能为五色迷。",
        "dynasty": "宋",
        "collection_info": null
    },
    {
        "uuid": "429d4a0feaad559997d94224bab2ce4a",
        "title": "观丙辰省试宣锁作  其二",
        "author": "胡仲弓",
        "content": "撒幙焚香冰鑑开，观君切莫负多才。\n黜边取迪浑閒事，只恐纷纷掷甓来。",
        "dynasty": "宋",
        "collection_info": null
    },
    {
        "uuid": "df39df2fb5a06b9d196ba409844f38a5",
        "title": "观丙辰省试宣锁作  其三",
        "author": "胡仲弓",
        "content": "一窗丝雨一帘风，当日虀盐滋味同。\n见说主司多好句，肯将蚕蚁待诸公。",
        "dynasty": "宋",
        "collection_info": null
    },
    {
        "uuid": "ce0ba6f378eef6bfe698b9c8a63df54a",
        "title": "过钓鈎岭悼亡友盛景韩",
        "author": "胡仲弓",
        "content": "一见铭旌作许愁，西风飘落冷飕飕。\n早知真气无伸处，悔不当时曲似鈎。",
        "dynasty": "宋",
        "collection_info": null
    },
    {
        "uuid": "adb23b137471c0f9e23123b880567e16",
        "title": "暑中杂兴  其一",
        "author": "胡仲弓",
        "content": "一刻之閒直万金，苦无人可共幽襟。\n成年不作西湖想，听得啼鶑不自禁。",
        "dynasty": "宋",
        "collection_info": null
    },
    {
        "uuid": "f87d8600bd319478b5bc9b3ca4d534c0",
        "title": "暑中杂兴  其二",
        "author": "胡仲弓",
        "content": "不惯山中夜月寒，满窗树影藓花干。\n移床近壁不敢卧，恐是龙蛇之屈蟠。",
        "dynasty": "宋",
        "collection_info": null
    },
    {
        "uuid": "f37922df6bc441a21e186817252592c4",
        "title": "暑中杂兴  其三",
        "author": "胡仲弓",
        "content": "今年不上一竿竹，渠岂于人亦世情。\n风雨尚余千箇在，结巢吾欲听秋声。",
        "dynasty": "宋",
        "collection_info": null
    },
    {
        "uuid": "e832c6226120804c0166b595f215f86f",
        "title": "暑中杂兴  其四",
        "author": "胡仲弓",
        "content": "白鸥吾有一日雅，畴昔见之相与亲。\n沧浪忽欲从此逝，嗔我手揖无诗人。",
        "dynasty": "宋",
        "collection_info": null
    },
    {
        "uuid": "f4038a716c7eec796b04af8c483458c3",
        "title": "暑中杂兴  其五",
        "author": "胡仲弓",
        "content": "是非不到野溪边，只就梧桐听雨眠。\n睡熟不知溪水长，鹭鸶飞上钓鱼船。",
        "dynasty": "宋",
        "collection_info": null
    },
    {
        "uuid": "9d7feb9ae2024dee1d1a4713db1ee2a5",
        "title": "暑中杂兴  其六",
        "author": "胡仲弓",
        "content": "平生多可曹修士，说我唐诗最逼真。\n不道蹇馿风雪裏，何如黄犊过比邻。",
        "dynasty": "宋",
        "collection_info": null
    },
    {
        "uuid": "6bf9040b846c989612c90d950ac284f4",
        "title": "暑中杂兴  其七",
        "author": "胡仲弓",
        "content": "俚谓革华乌脚鬼，吾尊毛颖黑头公。\n与华作传何为者，颖则万世辞文工。",
        "dynasty": "宋",
        "collection_info": null
    },
    {
        "uuid": "954b201e65278566164852022bd69f02",
        "title": "暑中杂兴  其八",
        "author": "胡仲弓",
        "content": "只锄蔬甲亦妨閒，久与溪云断往还。\n今日偶来僧却在，共煎茶吃话庐山。",
        "dynasty": "宋",
        "collection_info": null
    },
    {
        "uuid": "c6dcbaf800bc6ab58b48066c4ef32939",
        "title": "辛丑上元",
        "author": "胡仲弓",
        "content": "官府张灯试太平，斯民从此不聊生。\n使君只听笙歌沸，不听闾阎愁嘆声。",
        "dynasty": "宋",
        "collection_info": null
    },
    {
        "uuid": "4e9e774034b18b3563f5b529c0870f43",
        "title": "双髻山",
        "author": "胡仲弓",
        "content": "千古丫鬟高插天，淡粧浓抹傅云烟。\n眼前不见峨眉老，独有青山长少年。",
        "dynasty": "宋",
        "collection_info": null
    },
    {
        "uuid": "618f2c37886f7e42efb1425ced3758c9",
        "title": "次韵烹笋一绝",
        "author": "胡仲弓",
        "content": "锦䙀纔脱见龙孙，便好西园倒玉尊。\n满肚岁寒无着处，此情难与俗人言。",
        "dynasty": "宋",
        "collection_info": null
    },
    {
        "uuid": "1dc0f690cc37d8649e2ccd537e388941",
        "title": "西来洞天",
        "author": "胡仲弓",
        "content": "可是胸中负怪奇，一丘一壑尽逶迤。\n自从猿向西方去，鹫竺飞来未可知。",
        "dynasty": "宋",
        "collection_info": null
    },
    {
        "uuid": "4ba13bbd9b723c2894e7e15267084aec",
        "title": "送梅村归三山  其一",
        "author": "胡仲弓",
        "content": "此别重逢知几秋，梅花虽老更风流。\n东君未漏春消息，罚与人间作蹇修。",
        "dynasty": "宋",
        "collection_info": null
    },
    {
        "uuid": "eb91805b302c82d6b6c12d1a47269238",
        "title": "送梅村归三山  其二",
        "author": "胡仲弓",
        "content": "独笑坐鞍自课诗，江云雨树两依依。\n客怀生怕西风恶，纔入秋来便赋归。",
        "dynasty": "宋",
        "collection_info": null
    },
    {
        "uuid": "16a20cc5f3024c3d8aee51e51a6ec3b8",
        "title": "远将归  其一",
        "author": "胡仲弓",
        "content": "不勘图经认地名，亦知此去近桐城。\n行人未至心先至，差胜离家第一程。",
        "dynasty": "宋",
        "collection_info": null
    },
    {
        "uuid": "ad2351dad93228f8ddc05e86c0f8ebc3",
        "title": "远将归  其二",
        "author": "胡仲弓",
        "content": "鹤不归来华表閒，辉金耀碧满湖间。\n后来若有林和靖，定不吟梅向此山。",
        "dynasty": "宋",
        "collection_info": null
    },
    {
        "uuid": "0c8ca897e3d7fe32d4364b02ab71982c",
        "title": "寄题春谷监簿",
        "author": "胡仲弓",
        "content": "敲碎吟扉杳不闻，数声犬吠谷中云。\n几番欲去重回首，立尽斜阳不见君。",
        "dynasty": "宋",
        "collection_info": null
    },
    {
        "uuid": "4a9056ab6c359324a503e6087326cca1",
        "title": "丹青阁",
        "author": "胡仲弓",
        "content": "紫芝峰上一凭栏，烟草茫茫天地宽。\n眼界已随流水去，丹青无復旧时看。",
        "dynasty": "宋",
        "collection_info": null
    },
    {
        "uuid": "eb6003790dbf40ed265179df5f8a6b86",
        "title": "失题  其一",
        "author": "胡仲弓",
        "content": "抱琴终日坐槐庭，万绿阴中一掬清。\n天地山河俱荫芘，肯将风浪向人生。",
        "dynasty": "宋",
        "collection_info": null
    },
    {
        "uuid": "9ee3a976941d2c3a06c078f4c0df0a37",
        "title": "失题  其二",
        "author": "胡仲弓",
        "content": "年来古道不堪行，尽避君厨俊杰名。\n莫枉锥刀鞭算手，且调金石击撞声。",
        "dynasty": "宋",
        "collection_info": null
    },
    {
        "uuid": "3ef95c4a3186251e65ef40ac25135a9c",
        "title": "失题  其三",
        "author": "胡仲弓",
        "content": "谪居姜相庸奚损，贫杀元英直是清。\n风月分来无着处，摩挲海眼看长鲸。",
        "dynasty": "宋",
        "collection_info": null
    },
    {
        "uuid": "2069cd4756d07c3627a3db55d5d20c57",
        "title": "梅答",
        "author": "胡仲弓",
        "content": "多谢东君为主张，十分霜雪十分香。\n开时已办和羹料，肯作风流时世装。",
        "dynasty": "宋",
        "collection_info": null
    },
    {
        "uuid": "4ce35e4036026363470199f5e0aa5b5d",
        "title": "西湖寒食",
        "author": "胡仲弓",
        "content": "寒食风光不动尘，西湖几处泪沾巾。\n客中忽作松楸梦，羞见原头滴酹人。",
        "dynasty": "宋",
        "collection_info": null
    },
    {
        "uuid": "d2b997b230f4363239d3e1f2e97cf44c",
        "title": "西陵桥",
        "author": "胡仲弓",
        "content": "界破苏公十里堤，雕梁轧水漾虹霓。\n杜鹃也恋钱唐景，不向西陵桥上啼。",
        "dynasty": "宋",
        "collection_info": null
    },
    {
        "uuid": "77cd5fa7b40d38f8abb8621d819cebf0",
        "title": "梅坡席上次韵牡丹  其一",
        "author": "胡仲弓",
        "content": "为甚花神受气偏，却来南地逞春妍。\n鞓红未数青州种，粉白犹疑洛浦仙。",
        "dynasty": "宋",
        "collection_info": null
    },
    {
        "uuid": "14c00d3905f879e12facf2e961089ae6",
        "title": "梅坡席上次韵牡丹  其二",
        "author": "胡仲弓",
        "content": "不学时粧添酒晕，休将风景对茶前。\n沈香亭北空回首，目断关河万里天。",
        "dynasty": "宋",
        "collection_info": null
    },
    {
        "uuid": "363830fa7de9c31895a22cd48d1e3d38",
        "title": "失题",
        "author": "胡仲弓",
        "content": "一别家山不计程，断人肠处若为情。\n客床欲结鸳鸯梦，夜夜相思睡不成。",
        "dynasty": "宋",
        "collection_info": null
    },
    {
        "uuid": "59a1b3600af404e90796e19e85a1bd83",
        "title": "柬石轩",
        "author": "胡仲弓",
        "content": "便着工夫去看山，兰亭未遇莫空还。\n向来一段风流事，只在茂林修竹间。",
        "dynasty": "宋",
        "collection_info": null
    },
    {
        "uuid": "1c58720328d6aab0965d6cc8bb5935a4",
        "title": "义溪舟中",
        "author": "胡仲弓",
        "content": "梦裏不知身是客，却疑身是老坡仙。\n羽衣道士飞将去，月在波心人在船。",
        "dynasty": "宋",
        "collection_info": null
    },
    {
        "uuid": "a6e8f80447fc87354d97ab195984db37",
        "title": "春游",
        "author": "胡仲弓",
        "content": "不为寻芳出锦城，偶随吟杖绕山行。\n春风的是多情物，吹下红楼笑语声。",
        "dynasty": "宋",
        "collection_info": null
    },
    {
        "uuid": "bb82a6bbdfeb3c71d468e8fee8d8a1e3",
        "title": "游天竺灵隠三绝  其一",
        "author": "胡仲弓",
        "content": "游山此是第三回，天竺禅门八字开。\n已断此生休佞佛，又随人去乞灵来。",
        "dynasty": "宋",
        "collection_info": null
    },
    {
        "uuid": "bef4d62873389f41d08ce63f3768ff10",
        "title": "游天竺灵隠三绝  其二",
        "author": "胡仲弓",
        "content": "呼猿纔了復临流，洗出胸中一派秋。\n泉石世间真富贵，几生修得到巢由。",
        "dynasty": "宋",
        "collection_info": null
    },
    {
        "uuid": "813f4e17b1e635c045ce176efdaf6a9f",
        "title": "游天竺灵隠三绝  其三",
        "author": "胡仲弓",
        "content": "冷泉亭角坐移时，试看孤峰飞不飞。\n峰自不飞人自醉，暮鸦栖了更忘归。",
        "dynasty": "宋",
        "collection_info": null
    },
    {
        "uuid": "6c8be65208e4c2124ef6b56da8903aab",
        "title": "感怀",
        "author": "胡仲弓",
        "content": "曾将敝帚弃墙阴，十载尘埃懒重寻。\n今日携来扫花径，老夫安得不关心。",
        "dynasty": "宋",
        "collection_info": null
    },
    {
        "uuid": "d2c2c346ddeeb332113e7e93c7f0485b",
        "title": "读杜牧之诗",
        "author": "胡仲弓",
        "content": "风流不减晋诸贤，涌出胸中万斛泉。\n吟到秦淮商女句，令人忆杀杜樊川。",
        "dynasty": "宋",
        "collection_info": null
    },
    {
        "uuid": "f415010cc88f1645b83a2c9c83c39fd4",
        "title": "山村即事",
        "author": "胡仲弓",
        "content": "春风无厚薄，随分到山村。\n歌吹行南陌，秋韆出短垣。\n稻田喧鸟雀，社鼓赛鷄豚。\n何事条桑月，人家紧闭门。",
        "dynasty": "宋",
        "collection_info": null
    },
    {
        "uuid": "0a3d2b6ee9df098333a31bf8b143aa36",
        "title": "送丁仲圭归合沙",
        "author": "胡仲弓",
        "content": "去秋曾作送行诗，又见贞人话别离。\n杨柳柔条未堪折，梅花聊赠岁寒枝。",
        "dynasty": "宋",
        "collection_info": null
    },
    {
        "uuid": "59407d5f04378cf72ef0a4c77567f58f",
        "title": "落花",
        "author": "胡仲弓",
        "content": "红紫秾时雨未晴，每将春事嘆浮生。\n谁怜绣地愁如织，我欲笺天诉不平。\n半点苍苔犹有迹，一分流水去无情。\n东君更作风光主，蝶粉蜂黄莫浪争。",
        "dynasty": "宋",
        "collection_info": null
    },
    {
        "uuid": "74eef59a5de14207ff9de8a54daa6ad4",
        "title": "思故乡",
        "author": "胡仲弓",
        "content": "随龙南渡后，五世作泉人。\n仅识传家谱，空余报国身。\n中原无马迹，鉅野隔边尘。\n北定知何日，归期未有因。",
        "dynasty": "宋",
        "collection_info": null
    },
    {
        "uuid": "9a72129cd50fffa9e85ae9af6c195229",
        "title": "五峰岩",
        "author": "胡仲弓",
        "content": "开到荼䕷春事阑，又寻杖履看青山。\n人行瘦石枯藤上，路入蛮风瘴雨间。\n佛地平分天界限，道场元属鬼门关。\n野僧不会游人意，日未晡时及早还。",
        "dynasty": "宋",
        "collection_info": null
    },
    {
        "uuid": "11dc1787951f8484348df1ff30c76fc2",
        "title": "云根",
        "author": "胡仲弓",
        "content": "出岫无心直等闲，却于天运颇相关。\n五云飞绕黄金阙，留得云根在越山。",
        "dynasty": "宋",
        "collection_info": null
    },
    {
        "uuid": "0de67a3dd41a659b4c687eabab5b3a09",
        "title": "题天海风云之楼",
        "author": "胡仲弓",
        "content": "欲舣扁舟约月明，倚楼少待暮潮平。\n雁边有客关新恨，鸥外无人访旧盟。\n天地能容苍海阔，风波难与白云争。\n回头便踏尘埃路，莫忘山中此段清。",
        "dynasty": "宋",
        "collection_info": null
    }
]