[
    {
        "uuid": "dc3e4e6e5c86a835b1ee71dfc43239a5",
        "title": "减字木兰花 人生可意",
        "author": "韦骧",
        "content": "人生可意。\n祗说功名贪富贵。\n遇景开怀。\n且尽生前有限杯。\n韶华几许。\n鹈鴂声残无觅处。\n莫自因循。\n一片花飞减却春。",
        "dynasty": "宋",
        "collection_info": null
    },
    {
        "uuid": "4e7e04813d112f3ebc2e0211b1cf2381",
        "title": "减字木兰花 金貂贳酒",
        "author": "韦骧",
        "content": "金貂贳酒。\n乐事可为须趁手。\n且醉青春。\n白发何曾饶贵人。\n凤笙鼍鼓。\n况是桃花落红雨。\n莫诉觥筹。\n炊熟黄粱一梦休。",
        "dynasty": "宋",
        "collection_info": null
    },
    {
        "uuid": "f4c120999a91e53a64eb67e5414a7a75",
        "title": "减字木兰花 鸾坡凤沼",
        "author": "韦骧",
        "content": "鸾坡凤沼。\n轩冕傥来何足道。\n存养天真。\n安用浮名绊此身。\n劳生逸老。\n摆脱纷华须是早。\n解绶眠云。\n林下何曾见一人。",
        "dynasty": "宋",
        "collection_info": null
    },
    {
        "uuid": "29630094c61c4c237d0a3b885a76d6dd",
        "title": "减字木兰花 危楼引望",
        "author": "韦骧",
        "content": "危楼引望。\n天气犹寒花未放。\n远思悠悠。\n芳草何年恨即休。\n仙踪何处。\n此去蓬山多少路。\n春霭腾腾。\n更在瑶台十二层。",
        "dynasty": "宋",
        "collection_info": null
    },
    {
        "uuid": "dd2ce5607afcb9297b6918413fddd2e3",
        "title": "减字木兰花 帝城春媚",
        "author": "韦骧",
        "content": "帝城春媚。\n绿柳参天花照地。\n共乐升平。\n处处楼台歌板声。\n香轮玉镫。\n驰骤芳郊争选胜。\n妙舞轻讴。\n扰乱春风卒未休。",
        "dynasty": "宋",
        "collection_info": null
    },
    {
        "uuid": "87c35255fe7f1c1dba9f15f1a46f5f0e",
        "title": "菩萨蛮 琼杯且尽清歌送",
        "author": "韦骧",
        "content": "琼杯且尽清歌送。\n人生离合真如梦。\n瞬息又春归。\n回头光景非。\n香喷金兽暖。\n欢意愁更短。\n白发不须量。\n从教千丈长。",
        "dynasty": "宋",
        "collection_info": null
    },
    {
        "uuid": "4ac8776e375088de328adae998f3fd4d",
        "title": "鹊桥仙 岁华将暮",
        "author": "韦骧",
        "content": "岁华将暮，寒林萧索，极目冻云垂地。\n官梅忽见一枝芳，便顿觉、新春情味。\n小筵开处，歌喉清婉，舞态蹁跹争媚。\n沈腰潘鬓两休论，共举白、何须惜醉。",
        "dynasty": "宋",
        "collection_info": null
    },
    {
        "uuid": "2d9b7c5274569f4094010d98f5faf7b9",
        "title": "减字木兰花 雕阑香砌",
        "author": "韦骧",
        "content": "雕阑香砌。\n红紫妖韶何足计。\n争似幽芳。\n几朵先春蘸碧塘。\n玉盘金盏。\n谁谓花神情有限。\n绰约仙姿。\n仿佛江皋解佩时。",
        "dynasty": "宋",
        "collection_info": null
    },
    {
        "uuid": "10280fca7a8453a96218ae9d02e3401c",
        "title": "洛阳春・一落萦 冷艳幽香奇绝",
        "author": "韦骧",
        "content": "冷艳幽香奇绝。\n粉金裁雪。\n无端又欲恨春风，恨不解、千千结。\n曲槛小池清切。\n倚烟笼月。\n佳人纤手傍柔条，似不忍、轻攀折。",
        "dynasty": "宋",
        "collection_info": null
    },
    {
        "uuid": "43b88876cfb2e3fd42f5f0c8a39e6033",
        "title": "醉蓬莱 漏新春消耗",
        "author": "韦骧",
        "content": "漏新春消耗，柳眼微青，素梅犹小。\n帘幕轻寒，引炉烟袅袅。\n凤管雍容，雁筝清切，对绮筵呈妙。\n此际欢虞，门庭自有，辉光荣耀。\n庆事难逢，世间须信，八十遐龄，古来稀少。\n况偶佳辰，是桑弧曾表。\n满奉金觥，暂停牙板，听雅歌精祷。\n惟愿增高，龟年鹤算，鸿恩紫诏。",
        "dynasty": "宋",
        "collection_info": null
    },
    {
        "uuid": "98a7eaf2f51cfe3217315476df8ec77e",
        "title": "沁园春 林叶阴浓",
        "author": "韦骧",
        "content": "林叶阴浓，海云峰耸，夏景渐分。\n称画堂开宴，雍雍笑语，高年耆德，初弄君恩。\n汉相家声，一经传训，赏典今朝归庆门。\n清和昼，见香飘百和，乐按长春。\n休论。\n万事纷纭。\n算寿考、乡闾能几人。\n况凤书才降，龟龄正永，莫辞金盏，一醉醺醺。\n萱草忘忧，榴花含笑，庭院风光如再新。\n成欢颂，愿齐坚桧柏，频奉丝纶。",
        "dynasty": "宋",
        "collection_info": null
    },
    {
        "uuid": "1a7e4528e501125e03f9a6e105f002e7",
        "title": "和邓舍人读之罘碑二十韵",
        "author": "韦骧",
        "content": "之罘之碑何所刻，昔者秦人纪秦德。\n风锼日铄断璞昏，雨暴冰残老龟坼。\n微芒遗字三四行，容易历年千五百。\n文词事实可考求，赖有子长修简策。\n始皇末年气益矜，轻视天下夸功名。\n玉墀金户厌宫殿，不远万里为游行。\n鼓钟帷帐不移徙，所至毫髮皆如情。\n温寒凊暑迴造化，绝深度险安经营。\n徐市卢生巧窥测，浪语神仙致君惑。\n东巡亟欲见三山，从此海壖来辙迹。\n神仙杳邈不可攀，六龙迴首沧波碧。\n从臣无以慰踌躇，请陈勋业刊诸石。\n高文大句如形容，将以荣耀传无穷。\n银鈎玉箸勒未久，变故恍惚如飘风。\n人心恚望鬼神怒，滈池神怪俄符同。\n祸秦非胡日在国，长城未毕咸阳空。\n空遗此石苍崖裏，万古悠悠辨终始。\n虽然篆刻半缺讹，至今不得藏虚美。\n世人往往爱瑰奇，蜡泽松烟印之纸。\n览观莫不哀所为，岂独玩焉而已矣。",
        "dynasty": "宋",
        "collection_info": null
    },
    {
        "uuid": "c92ced5757db2b329d76f222ae92e146",
        "title": "送皮献臣郎中赴河朔",
        "author": "韦骧",
        "content": "明公器业真无敌，术学精深贯今昔。\n胸中应变勇所为，韬养许谁窥畛域。\n立朝壮齿名已高，君相都俞采风迹。\n擢从畿邑超等伦，寘之计府凭宣力。\n古来才盛多见排，议论波涛起寻尺。\n剖符江表虽左迁，愤恤何尝动颜色。\n惟思补报诚益勤，奚翅循墙惊宠锡。\n锄姦整敝皆得要，百事详求不容隙。\n宜阳编户十万余，疲瘵弥年逢药石。\n旄倪爱戴忧公去，口颂心祈继朝夕。\n除书忽尔天上来，借寇无缘徒怅惜。\n汝曹固恨夺慈父，上意其如念河北。\n河北近罹灾变深，垫溺之余病艰食。\n经营调度难其任，正是庙堂精选择。\n此时委寄非平时，贤者岂辞当远适。\n长川六月风云爽，苒苒双旌标画鹢。\n送行拥岸车马稠，恋德尤多泪霑臆。\n袁民慎勿挽公舟，蚤看公归广膏泽。",
        "dynasty": "宋",
        "collection_info": null
    },
    {
        "uuid": "7e229dfa6d1bea681de3f29867b8e817",
        "title": "观劈石",
        "author": "韦骧",
        "content": "篮舆远冒西山色，宛转羊肠踏寒碧。\n岩涯深处屡腾声，何事晴云多霹雳。\n寻声迤逦过枯林，始见羣工劈山石。\n斧斤锋刃奚足云，铁楔纵横乃为力。\n随文察理以段致，大或寻常小盈尺。\n心冥手应出自然，不啻庖丁操騞砉。\n问其勤苦将胡为，驱车运致希酬直。\n牛山濯濯罹采伐，萌蘖悄如无夜息。\n此山遭值甚牛山，攻撃何年可终极。\n石顽人智其奈何，智巧反为天地贼。",
        "dynasty": "宋",
        "collection_info": null
    },
    {
        "uuid": "5be923538508315ea5821b1bd859fa44",
        "title": "和残腊幽谷西游适",
        "author": "韦骧",
        "content": "晴光泛泛山之阿，谷禽朝飞声已和。\n溪面冰消玉沙活，临溪逆想春风过。\n忽来忽往祇随兴，驺从屏寘殊无多。\n略挽梅梢数纤蕊，后日重来添几何。",
        "dynasty": "宋",
        "collection_info": null
    },
    {
        "uuid": "3b9714f5d3be61539bdd461ea26ddbcb",
        "title": "赋金橘得曲字",
        "author": "韦骧",
        "content": "结根长江左，移植清流曲。\n朝晖敛夜霜，香苞间寒绿。\n落落黄金丸，堆盘照明玉。\n远想洞庭姿，宜惭风韵俗。\n咀嚼聊一评，嗜甘毋见辱。",
        "dynasty": "宋",
        "collection_info": null
    },
    {
        "uuid": "bce41e527d720411d018f0eed04de390",
        "title": "即席",
        "author": "韦骧",
        "content": "金炉兽燄迴春律，碧琖螘花资野逸。\n腊枝剪断玉莲光，歌扇舞茵争秀出。\n主人醉宾宾醉德，倾兀不惭冠武侧。\n一时陈迹去莫追，此段清欢宁易得。",
        "dynasty": "宋",
        "collection_info": null
    },
    {
        "uuid": "b707591012c38862582f660827c0902b",
        "title": "復用前韵谢和鄙篇以送行县",
        "author": "韦骧",
        "content": "耐衝晓雾狐裘密，乱踏寒霜马蹄逸。\n徧行属邑敢惮劳，乐岁偿逋民易出。\n云间想恋双旌色，跋辔长坡首频侧。\n更怀珍句重见酬，一颗骊珠探颔得。",
        "dynasty": "宋",
        "collection_info": null
    },
    {
        "uuid": "7b5045a660098b9d6d3a728d687b5d18",
        "title": "和待梅花从一字至十字句",
        "author": "韦骧",
        "content": "梅，迟迴。\n雪已消，花未开。\n傍山林馆，近水亭台。\n相期白玉蕊，数费碧云才。\n况有冰霜对偶，且无蜂蝶嫌猜。\n含蓄清香知自负，包藏幽艷俟谁来。\n岭头信兮使骑未至，楼间怨兮角声已哀。\n提壶秉笔兮酣咏其侧，花神有知兮得不留心哉。",
        "dynasty": "宋",
        "collection_info": null
    },
    {
        "uuid": "a2d94c224161c1574fdd112d11de5604",
        "title": "□□□",
        "author": "韦骧",
        "content": "……药伤才小补。\n此时得雨诚可歌，千里一情同鼓舞。\n邦人钦诵太守吟，太守怜民过慈父。",
        "dynasty": "宋",
        "collection_info": null
    },
    {
        "uuid": "95757c89abe2c13b666855cfe4ba1652",
        "title": "和新晴",
        "author": "韦骧",
        "content": "晴溪绿于蓝，舴艋随风泛。\n春光一何明，山川在轩槛。\n杖履登青皋，牵条繋柔缆。\n追攀尽幽兴，寻源达觞滥。",
        "dynasty": "宋",
        "collection_info": null
    },
    {
        "uuid": "467cb5bd858501178bd9dbbc4bbf9e44",
        "title": "早春游王氏园看牡丹约花开再游探韵赋诗得早字",
        "author": "韦骧",
        "content": "蜿蜒溪岸寻芳草，似觉城东春色早。\n并溪穿竹入幽林，已爱和风养华藻。\n叅差雕槛木芍药，细叶新抽看渐好。\n花开使节傥尚留，愿奉清樽为花倒。",
        "dynasty": "宋",
        "collection_info": null
    },
    {
        "uuid": "d216b1bf3fbf4b74a14b77841d35bcbd",
        "title": "和留春亭席上送苏判官",
        "author": "韦骧",
        "content": "淮野征途人，邻邦莲幕客。\n飞鸟逸鞭声，遥山引行色。\n归欤况春近，林芳多甲拆。\n投宿可收灯，囊中夜光白。",
        "dynasty": "宋",
        "collection_info": null
    },
    {
        "uuid": "96037ad97000320eec5d7a70e589038d",
        "title": "饮樱桃园",
        "author": "韦骧",
        "content": "拂闾尖出樱桃表，花枝巧向春风袅。\n四座交飞白玉船，一声相劝提壶鸟。\n摇摇画隼青天杳，落日酣歌近芳草。\n拨开尘淟从清游，安得樽前辞醉倒。",
        "dynasty": "宋",
        "collection_info": null
    },
    {
        "uuid": "f4f311523726d95be52e8e4d5097d7d2",
        "title": "州宅牡丹盛开蒙剪栏中奇品见赠仍属为短歌于席上",
        "author": "韦骧",
        "content": "永阳州宅如仙隐，花药妆春有畦畛。\n牡丹开处綵为栏，翠幕障风怯风紧。\n日高花醒一开筵，酒琖照花花自哂。\n东君不负禁林人，猛放滂葩肆钩引。\n莫教狂雨妬清欢，狂雨来时似秋槿。\n主人爱客令翦送，一朵綵云离玉笋。\n饮量恨非千丈陂，欲吸百嘲还噪吻。\n殷勤厚意不可酬，谩作短歌羞不敏。",
        "dynasty": "宋",
        "collection_info": null
    },
    {
        "uuid": "5ef001d131476a3176e1987a813d4a67",
        "title": "新泉",
        "author": "韦骧",
        "content": "美泉在山人不知，美泉出山还有时。\n琅邪之东幽谷西，公来发此清涟漪。\n搜寻土脉示山叟，霜镢入土荆榛披。\n逡巡方丈露澄莹，十目争看青琉璃。\n一之二之来觱沸，岭猨惊啸溪禽飞。\n呼工丛手甃白石，玉匣宝鑑生光辉。\n自从开凿贮寒碧，朝云夜月常迟迟。\n春华将近天气爽，公携宾从何逶迤。\n回环栏楯照丹碧，颠倒旌旆浮葳蕤。\n飞觞弄翰不胜乐，梅柳恨不先芳菲。\n此时玩泉爱清切，异日饮德钦规为。\n甘香润泽济枯槁，源源难绝滁人思。",
        "dynasty": "宋",
        "collection_info": null
    },
    {
        "uuid": "de29c3ddbb1307b585471b024893f5e5",
        "title": "赋酴醾短歌少留行旆",
        "author": "韦骧",
        "content": "酴醾高架凌春风，飘然疑与天香同。\n琼英绿叶何玲珑，开樽烂赏情无穷。\n把酒祝花花且记，玉堂仙人将整辔。\n柔条好为挽云軿，少慰邦人恋轩意。",
        "dynasty": "宋",
        "collection_info": null
    },
    {
        "uuid": "cc27329b2a180527c4a4faf1df11ca50",
        "title": "晓雨离铜山驿",
        "author": "韦骧",
        "content": "北风吹云顽不散，山雨萧萧夜将旦。\n起来勉强着征衣，索马踌躇就途晏。\n冈泥渐滑沮遄迈，林霭正浓迷远盼。\n旅怀惨鬰亦所宜，安得秋阳露霄汉。",
        "dynasty": "宋",
        "collection_info": null
    },
    {
        "uuid": "3d59424ea6909fbf773d94dda5158c5a",
        "title": "宿景德方丈",
        "author": "韦骧",
        "content": "尘迹走尘途，禅林少禅客。\n我来宿方丈，但爱秋月白。\n夜分始就寝，万籁同一默。\n清辉满纱幌，归梦徒反侧。\n木鱼虽无心，琅琅动吾息。",
        "dynasty": "宋",
        "collection_info": null
    },
    {
        "uuid": "604c2bed1ebd2558ac8be50216f6d364",
        "title": "鹅湖仁寿寺",
        "author": "韦骧",
        "content": "环抱烟云峰，坦夷杉松径。\n古寺聊税鞅，忻然遇幽胜。\n跻攀上崖阁，足以远眺听。\n秋花或丹紫，残蝉尚呼应。\n着处有佳趣，征途自无定。\n临风诵韩诗，两事皆害性。",
        "dynasty": "宋",
        "collection_info": null
    },
    {
        "uuid": "8c84d0122608b21df6b530bb0244e7b6",
        "title": "石井泉",
        "author": "韦骧",
        "content": "浅浅山下洞，澄澄洞中泉。\n泉声寂无闻，泉色碧于天。\n解缨不欲濯，莹澈殊可怜。\n掬饮聊漱甘，顾我心常蠲。",
        "dynasty": "宋",
        "collection_info": null
    },
    {
        "uuid": "08cbd9075785846dc6439b8c3d23dde8",
        "title": "上饶祥符寺山亭",
        "author": "韦骧",
        "content": "联舟以为梁，度溪即幽寺。\n危亭蹑层云，远日得以肆。\n城中楼阁多，水外峰峦翠。\n地主喜载酒，相从车马萃。\n客心正悠悠，严闉促回辔。",
        "dynasty": "宋",
        "collection_info": null
    },
    {
        "uuid": "089b832e0f136a53b79a0550c6acdacd",
        "title": "月岩",
        "author": "韦骧",
        "content": "一等造化功，此岩以异绝。\n其高仅齐云，中空杳如月。\n如月月不圆，望之光芒全。\n何人植苍桂，婆娑亦相缘。\n凡物偶有象，爱好独难偏。\n强名虽自人，所得重天然。\n诗人衒巧思，或比蚀与弦。\n由来假借中，奚必加钻研。",
        "dynasty": "宋",
        "collection_info": null
    },
    {
        "uuid": "32cbc42e21b4176ca187895ba714d114",
        "title": "九日凤凰寺",
        "author": "韦骧",
        "content": "节物惊重九，区区尚山行。\n固无登高约，迟明即修程。\n下马入古寺，榜悬凤凰名。\n来巢古所传，至今得徽称。\n拂席坐其堂，耳目一以清。\n歘然壮穉集，往往持盘罂。\n问其何以至，云此谢秋成。\n年年当此时，村落相经营。\n薄具𤌭饤饾，所将惟至诚。\n感此良自嘆，吾生殆如萍。\n从仕徒衮衮，退亦无田耕。\n去岁尝为客，今晨復遄征。\n佳节眼前过，有酒难独倾。\n紫萸金菊花，何以为芳馨。\n岂如羣野人，蹄涔自纾情。\n行矣姑勉强，义命心所明。",
        "dynasty": "宋",
        "collection_info": null
    },
    {
        "uuid": "10aef601be4035636ca44af633f8e4f1",
        "title": "过婺源诸岭",
        "author": "韦骧",
        "content": "古言行路难，非独在险阻。\n兹焉婺源道，登岭足劳苦。\n所谓路之难，其他未足数。\n跻攀上崎岖，仅与猨狖伍。\n下临万丈崖，险黑不可睹。\n马蹄长及腹，仆颔几着土。\n俯盼飞鸟背，仰蹑游云缕。\n藤萝为所依，用力必审举。\n终日践羊肠，天寒汗如雨。\n凝结本无心，开凿知强取。\n君不见世情崄恶未易论，此岭虽高前孰御。",
        "dynasty": "宋",
        "collection_info": null
    },
    {
        "uuid": "f72347000d286f8602365a7f8e643828",
        "title": "古金章",
        "author": "韦骧",
        "content": "黄金铸印龟为纽，埋没郊原已绵久。\n春泥深处衬耕蹄，腊雪销时经猎走。\n腊去春来几百年，年年寂寞无收夤缘。\n不知何代何王赐，于此奚为独坠捐。\n由来至宝宁长弃，一旦光辉难自秘。\n牧儿荛子两窥观，不识雕章祇知利。\n里胥白官官为收，歘从下邑归之州。\n发囊启袭生精彩，十目争视寒星流。\n粲然五字分明在，苍龙副将军所佩。\n将军安在惟空名，方寸坚刚终不溃。\n物否而通理所宜，在人谁谓殊于斯。\n请看金印杂瓦砾，未逢采拾毋轻嗤。",
        "dynasty": "宋",
        "collection_info": null
    },
    {
        "uuid": "96f070ac1e4c3be665e0f6813f3674a5",
        "title": "中和堂",
        "author": "韦骧",
        "content": "秋阳远泛秋山色，越峤连云耸深碧。\n廓然千里会一堂，势压全吴迥无敌。\n古今贵耳不贵目，方丈蓬莱徒记籍。\n安知严丽非壶中，登览浑疑脱尘迹。\n芙蓉耐霜红两行，杉桧凌空翠千尺。\n捲帘樽俎当清风，大白一飞羣虑释。\n烨烨辉光生旧榜，公以中和乐邦职。\n又钦德操必有邻，朝夕堂阴看七石。",
        "dynasty": "宋",
        "collection_info": null
    },
    {
        "uuid": "89171b7911366ed06d714a3322a034f6",
        "title": "寒菊",
        "author": "韦骧",
        "content": "皎皎园中霜，鲜鲜砌间菊。\n长至破旬来，兹芳乃幽独。\n岂其时使然，寒威未加肃。\n又岂各有命，荣谢分迟速。\n如何纤柔质，坚可敌松竹。\n绿叶共威蕤，金英相陆续。\n究之得所自，养助为之福。\n去蠧诱童稚，剪蒿专野仆。\n恐弱即枝扶，忧干必浇沃。\n北风赖密樊，朝晖借余燠。\n侵牟绝蜂蝶，蹴蹂无鸡骛。\n得以保天材，隆冬尚芬馥。\n一溉必后枯，嵇生论尤笃。\n孟轲亦尝叹，濯濯牛山木。\n奚独物有是，在人宜慎毓。\n关节防疾疢，驱除先嗜慾。\n所养重于心，非徒口与腹。\n所履正乎道，非徒险与曲。\n纷华靡交战，忮害尽消逐。\n自然致冲和，久寿不遭促。\n持兹养生理，可继乔松躅。\n兴作寒菊诗，葩浮宁传俗。",
        "dynasty": "宋",
        "collection_info": null
    },
    {
        "uuid": "b7d7910357dd319b45b8abfe0cead33b",
        "title": "题君佐寓翁庵",
        "author": "韦骧",
        "content": "人生扰扰无非寓，以寓名庵深得趣。\n寓翁之庵年月多，一日持文索诗句。\n乃知主意不在诗，欲以斯言昭未悟。\n吾侪又赋寓翁庵，附赘悬疣聊復赋。",
        "dynasty": "宋",
        "collection_info": null
    },
    {
        "uuid": "7c17e726879a10455aca1c8b9bdbbde0",
        "title": "观江都王画拳毛騧",
        "author": "韦骧",
        "content": "忆昔曾观名画记，画马独贵江都王。\n当时所画拳毛騧，声名气格凌有唐。\n太宗爱之自题识，缣素翕赩生辉光。\n何年流落传人间，至今不冺犹珍藏。\n高堂邂逅一注目，彷佛神骏如腾骧。\n拳毛騧非凡马匹，天驷之精为时出。\n虬鬚英主数跨鞍，出入戈鋋势飘逸。\n谷州洺水血战酣，电转风驰万人屈。\n欃枪扫尽社稷牢，归来始觉金创密。\n江都能事妙入神，落笔夺得造化真。\n星瞳月颊批竹耳，一毫不谬诚绝伦。\n时移物化丹青在，后世乃识真骐驎。\n寂寥莫继数百载，世间唯有曹将军。\n将军画马超俦侣，于此区区奚足数。\n为图谩杂师子花，忍使龙媒失其处。\n予知此画名实兼，虚美安能动今古。\n叹嗟不足聊一歌，却愧辞华非杜甫。",
        "dynasty": "宋",
        "collection_info": null
    },
    {
        "uuid": "2c6c87eccf6e45e3d302aa8b35ed4dc9",
        "title": "求陈和叔草书千文",
        "author": "韦骧",
        "content": "伯英临池池水黑，世称草圣真无敌。\n逸少奇踪昔所珍，曾为换鹅书道德。\n晚有张颠尤怪伟，意自公孙剑中得。\n由来传播千百年，笔法至今为准的。\n近时此学虽雕零，妙绝何尝虚赏识。\n唯公气格出天然，挥扫能兼古人蹟。\n纵如烟海鱼龙游，俊若秋天鹰隼撃。\n斡旋舒惨在术内，心通手应难窥测。\n曩传法帖久已寘，安得千文饱矜式。\n越溪明楮白于霜，昼永愿公飞电墨。",
        "dynasty": "宋",
        "collection_info": null
    },
    {
        "uuid": "ce8ea2a8a42802c6c1572d83b53e2287",
        "title": "谢中书张侍郎分惠赐冰",
        "author": "韦骧",
        "content": "蒸云炽结炎威稔，紫禁传宣驰内品。\n颁冰首及辅臣家，三伏歘成秋气凛。\n寒光莹澈带恩辉，圭角峥嵘出天禀。\n红尘不敢傍朱门，溽暑何由近华寝。\n无瑕独惬水精盘，荐冷潜被文石枕。\n池凤应思引轻喙，鼎梅亦觊清余餁。\n蜗庐穷处厌烦酷，嘉惠分霑幸尤甚。\n儿童惊目且相懽，蝇蚋窜身宁自审。\n荷公借润变焦枯，食蘖肺肠方渴饮。\n强持累句冒钧衡，深愧才华非鲍沈。",
        "dynasty": "宋",
        "collection_info": null
    },
    {
        "uuid": "8dd09cf19b251579a8b68af07dc60b7c",
        "title": "暮夜还家得清叟所留二诗因以谢",
        "author": "韦骧",
        "content": "暑云结雨殊蒸鬰，骑马天街尘土沕。\n汗渍巾冠溜墨珠，两目昏眵睛忽忽。\n入门下马意歘纾，一派清风偶飘拂。\n豁然自喜方自疑，短轴碧笺僮捧出。\n开卷知为清叟诗，濯热蠲烦一何疾。\n清叟之诗豪且丽，笔力滂葩少俦匹。\n上篇首吟东府西壁之画竹，彷佛龙孙见奇质。\n继言手植湘川斑，一一琅玕露萧瑟。\n次篇追忆钱塘西湖之荷花，十里红香梦难必。\n形容摸写极纤妙，造物无心为之屈。\n繄余何幸併获观，冰饮玉壶清澈骨。\n须臾狂霔轰雷车，至宝似难安陋室。\n欲还却记古人言，在处护藏宜有物。\n且摅鄙思酢所贻，无以续貂还见诘。",
        "dynasty": "宋",
        "collection_info": null
    },
    {
        "uuid": "ba0c3fb9be04ae306527c0b1b1ad5eb6",
        "title": "昨日辄以鄙句奉谢重辱长篇为贶再藉来韵和答次韵",
        "author": "韦骧",
        "content": "屋梁晓影初日暾，银潢下沃昆冈焚。\n铁骑腾突方追奔，玙璠入水体自温。\n翩翩梦翼飞天门，异香气力能返魂。\n真珠倾写琉璃盆，青铜古镜磨尘昏。\n知音听凤裁龙孙，重然宝剑垂荒坟。\n扶摇九万观化鲲，君诗体格能并存。\n大言软语清兼浑，搜索物象穷干坤。\n琼笺碾出花无根，字字馥郁如芳荪。\n至宝无价难轻论，洪波荡纵长鲸吞。\n元化运转通昆崙，探颐不见雕镌痕。\n胡为及我穷陋门，守护固乏育与贲。\n美材谁荐为牺樽，羃之疏布饰以琨，致用清庙非常恩。",
        "dynasty": "宋",
        "collection_info": null
    },
    {
        "uuid": "011f58af304250bafb76632d197b5d80",
        "title": "和彦常看月",
        "author": "韦骧",
        "content": "双扉窈窕疑仙穴，锁宿弥旬尘事绝。\n夜色萧然鼓二更，联步空庭望寒月。\n众星掩抑天无云，万瓦鳞鳞带霜雪。\n俯看腐草亦光辉，仰数冥鸿自行列。\n瑶台十二好裴徊，银界三千孰分别。\n钩帘却坐未欲寝，况有高谈助清澈。\n匆匆置酒当虚檐，餚蔌饤饾殊微纤。\n长檠彻去不復用，岂假密炬徒炎炎。\n追思李杜篇章妙，亦有狂语时相兼。\n举杯劝饮一何怪，斫桂浪恣尤难厌。\n岂如我辈赏以意，一觞一咏情何恬。\n兴阑影侧各分散，心月两适俱无嫌。",
        "dynasty": "宋",
        "collection_info": null
    },
    {
        "uuid": "e3b972b18e16513fc302b748944d52b1",
        "title": "谢郑州张资政惠书寄酥十四韵",
        "author": "韦骧",
        "content": "峥嵘岁律垂更旧，芜室萧然度清昼。\n追想牙旌欲首途，策羸取别尝重復。\n踌躇去德不胜情，归迫严闉仅能走。\n歘惊霜月再弦望，西向拳拳使心疚。\n心之疚兮日益深，使者踵门书忽授。\n灿然诲语盈累幅，字字辉华敌琼琇。\n殷勤睠与奚所贻，纸尾復题酥以侑。\n开缄珍视未敢尝，捧重临风且三嗅。\n初疑黄玉可如泥，和以露华凝不溜。\n又讶仙膏久炼成，自有光芒发昏瞀。\n轻言岂学陆机对，以况莼羮一何谬。\n依稀乳酒下青云，诗慕少陵惭浅陋。\n汪洋惠意不可酬，匕箸姑停聊密覆。\n留向春朝助后觞，却望台星祝公寿。",
        "dynasty": "宋",
        "collection_info": null
    },
    {
        "uuid": "5f32600bfccee4cc7fee154cb9b6cd5d",
        "title": "之文",
        "author": "韦骧",
        "content": "薄晚出城闉，江桥渡清澈。\n暝投僧居宿，虚阁对圜月。\n收灯纳寒光，莹凈见毫末。\n久之未即卧，爽气爱轩豁。\n既眠復辗转，竟夕滩声聒。\n嘐嘐辨初鸣，隶报马已秣。\n就途诹所历，七驿皆岑绝。\n自兹五昏晓，寝食乃其歇。\n肩舁及揽辔，必步由险辍。\n侧身经崎岖，仰首睨嵽嵲。\n萦栈远如綫，危处甚苕髪。\n独榷跨不测，震足殊卼臲。\n履之为不疑，无乃徼幸切。\n缘崖瞩飞涛，尽眼喷霜雪。\n往往生眩转，收昐不敢瞥。\n间或得佳趣，终多备惊蹶。\n高峰撼玉枕，日射增皎洁。\n因以名其村，野老能指说。\n蘧庐尽流泉，夜响每凄咽。\n哀吟听猿狖，残星半明灭。\n边城行渐近，山势如削铁。\n跋历愈艰苦，气象且凋缺。\n萧条道旁舍，编版代瓦设。\n田妇负所汲，鸢肩语嘲哳。\n对此动嘆嗟，闾里念远别。\n我行缘所职，期会尤慎发。\n指日鸠羣众，乡兵谨冬阅。\n腰弓盈半万，着令明赏罚。\n颛颛觊讫事，且惮粮糗竭。\n唯予敢自暇，憩止养关节。\n所以图兼程，黾勉强羸劣。\n读书贵行志，王事无琐屑。\n致身非青云，努力乏奇烈。\n天涯适驰走，使指亦忝窃。\n何当成岁课，归奏黄金阙。\n解组虽未能，乞麾蕲敛拙。\n优游近吾土，庶便松楸谒。\n遐想无以止，作诗纾鬰结。",
        "dynasty": "宋",
        "collection_info": null
    },
    {
        "uuid": "24f12262ae941f07307cf15fd5bc69d4",
        "title": "小仲渡",
        "author": "韦骧",
        "content": "山椒积雪尚堆琼，山下桃花已开锦。\n若教传画入中州，便谓仙家事难审。",
        "dynasty": "宋",
        "collection_info": null
    },
    {
        "uuid": "69103c137feb5c969a54be6be9dd1287",
        "title": "得鹿",
        "author": "韦骧",
        "content": "呦呦山中鹿，仓卒出深薮。\n车徒歘以至，惊顾却衝走。\n荷箧适当之，抵触难措手。\n一夫不能胜，掎角赖前后。\n我马止其所，险隘不敢骤。\n思欲纵之去，腾突惧反受。\n𨃪𨈌絷四足，愤气徒阴吼。\n更番耦八肩，双隻度九堠。\n顺风率汗背，暮达行馆右。\n解徽置中庭，微息已绝脰。\n事殊注虞旗，难以公私剖。\n脔割遇善屠，騞砉声随肘。\n均霑及兵隶，不使或薄厚。\n投醪古所重，况此徧羣口。\n闻音不食肉，兹义予独守。\n猗嗟鹿之微，共命殆非偶。\n不由驰猎窘，不以罟擭诱。\n逡巡赴死地，有若杵投臼。\n无乃失所向，猖狂自贻咎。\n彼类榛莽间，知而能警否。",
        "dynasty": "宋",
        "collection_info": null
    },
    {
        "uuid": "954a7617c7ffc5e988c26692e7c0ffea",
        "title": "百堂寺",
        "author": "韦骧",
        "content": "巍峨江之干，故迹百堂寺。\n寺垫徙于旁，遗构十一二。\n百堂依岩崖，像貌宛以备。\n间虽或雕缺，亦足起敬畏。\n江流几浅深，江木几荣悴。\n舟车日往还，兴寝谁復议。\n鑪香有余烬，无乃妄侥觊。\n独叹镌凿功，绵历何所自。",
        "dynasty": "宋",
        "collection_info": null
    },
    {
        "uuid": "0d6098d9e63f6835951a0efc9ec84d64",
        "title": "石柜阁",
        "author": "韦骧",
        "content": "一登石柜阁，载读石柜诗。\n诗人不可作，诗思清可思。\n至今江水流，哀响犹依依。\n佳趣想如古，物是惟人非。\n孤烟起林坳，夕鸟相与归。\n揽辔復前征，长言解歔欷。",
        "dynasty": "宋",
        "collection_info": null
    },
    {
        "uuid": "6149298dc8db56bd3dfb7863d2753005",
        "title": "石鏊",
        "author": "韦骧",
        "content": "石鏊久已传，往还迷所自。\n下马诘亭卒，指以水之涘。\n徐行即其旁，执镢俟我至。\n问其将胡为，云此久埋秘。\n泥沙亦易发，应手可立致。\n逡巡肆挥举，两鏊露精粹。\n青如碧琅玕，光莹非琢治。\n圆模出自然，小大羌有贰。\n石根不可穷，名鏊乃以类。\n象物固其偶，芜没良可喟。\n傥非以名求，何以见珍异。\n顾我乏高才，为诗强标识。",
        "dynasty": "宋",
        "collection_info": null
    },
    {
        "uuid": "b9b556918484452b5de40816d4883cab",
        "title": "过龙洞",
        "author": "韦骧",
        "content": "晓过龙洞口，秋雨寒江急。\n㸐炬撒星飞，随风光熠熠。\n危阁势凌空，履滑难择涩。\n特特马蹄声，谷虚良易入。\n祇恐惊神怪，轰雷起蟠蛰。\n岂不念怀安，自公忘岌岌。",
        "dynasty": "宋",
        "collection_info": null
    },
    {
        "uuid": "a602c6f4836433b1e846776e13e246e9",
        "title": "和苏进之同游乌奴山告成寺",
        "author": "韦骧",
        "content": "长风掠疏林，残叶何悽悽。\n浮云带远山，半压愁眉低。\n纵游乌奴寺，乃在嘉陵西。\n嘉陵清且湍，依约剡中溪。\n十月未成梁，傍舟祛挈提。\n篙工上下手，往往咍州犂。\n繫缆即肩舁，踏石避角圭。\n诘屈上嵯峨，恍若登云梯。\n下视飞鸟背，仰听惊猿啼。\n参差列佳境，画幅展不齐。\n峥嵘楼殿雄，势欲凌烟霓。\n香穗暗金像，岚光映璇题。\n宝函发神翰，熣灿壁与奎。\n圣言远如天，至理岂易稽。\n洗目幸荣观，讵止徒攀跻。\n四座敬无譁，寂默桃李蹊。\n遗韶动众听，司南警羣迷。\n兹辰尤乐只，併合又将暌。\n鹏抟九万程，鹪鹩一枝栖。\n其适固均耳，安中养天倪。",
        "dynasty": "宋",
        "collection_info": null
    },
    {
        "uuid": "2ce04cc0bd4ccb3363e1ec5c31c21f75",
        "title": "喜雨和曹子方",
        "author": "韦骧",
        "content": "班超已老入玉关，仲子欲绝得螬李。\n洗肠术妙久疾愈，拜井诚危涌泉起。\n较之今日遇滂沱，彼情未足方吾喜。\n自从三月变旱暵，百口嗸嗸沸田里。\n豚蹄榼醑谩祷求，朝夕丛祠致拳跪。\n苗根土干类龟坼，愁望油云杳无涘。\n富忧攘夺贫忧踣，疾首蹙頞谁不尔。\n噫予岂独钧尔忧，反覆万端思所以。\n察冤遣滞督郡邑，焚巫暴尫固非理。\n精虔赖我同僚贤，甘泽应祈灾可弭。\n沛然倾注数十刻，沟畎皆盈一何伟。\n闽山草木亦增辉，万口懽声宁遽止。\n翼朝又復得高篇，磊落珠玑光满纸。\n强酬珍贶愧拙疏，两喜相投当不鄙。",
        "dynasty": "宋",
        "collection_info": null
    },
    {
        "uuid": "9856b83b0ffbc6846916339a7f6cb803",
        "title": "武夷游仙咏",
        "author": "韦骧",
        "content": "崔嵬倚天苍翠匀，罗列百里清无尘。\n气象不与凡山钧，举目已讶非前闻。\n悠悠官道行溪滨，不陟峻险仙源分。\n穿松度竹微荆榛，古观壮丽依嶙峋。\n道人鹤氅乌纱巾，引我举棹来长津。\n横滩激浪花如银，舟子敏捷妙入神。\n萦纡逆泝山之根，两壁万仞干青云。\n如庵如室如仓囷，奇踪怪状何纷纷。\n仰观持久头酸辛，开蓬偃卧望始真。\n遗机断脱垆不熏，漆棺不朽藏何身。\n鸡窠乱草宛若新，舟航六七排鱼鳞。\n半入崖厂谁施陈，辄疑构置因昔人。\n留此诡异矜常伦，却看危峭无攀扪。\n下插万丈深潭沦，虽有智力何由伸。\n此莫谩诘徒自勤，手披旧记烦咨询。\n逖想会仙奚所存，两峰最大势最尊。\n当时曾集三千宾，幔亭铺设紫云茵。\n酒味醇洁餚羞珍，凤儿荷香艺绝羣。\n宾云奏彻更几春，饮散祇以夸曾孙。\n神仙渺茫难重论，此会此语相传云。\n俨然遗迹尚不冺，严祠唯奉武夷君。\n潜有惠泽均斯民，我游自午至夕醺。\n目力所能纔逡巡，长言记录濡毫频。\n师仙术异非所欣，但怅胜概无缘邻。",
        "dynasty": "宋",
        "collection_info": null
    },
    {
        "uuid": "052860ad57429c9ab7f1f396a4fec7ae",
        "title": "行役一首",
        "author": "韦骧",
        "content": "浮梁跨寒溪，出郭十余里。\n暝投僧舍宿，月影清如水。\n剪烛吏人退，孤坐俄隐几。\n逡巡念岁月，雕疏惊鬓齿。\n少学虽自勇，壮行何不伟。\n胡为浪奔走，岂足称使指。\n许国徒有心，归田尚无拟。\n徘徊仕路间，老大良可耻。\n气弱不耐饮，诗多常累纸。\n一吟聊破闷，再咏渐辏理。\n以及百千言，往往不能已。\n且以养情性，固非争绮靡。\n此乐非丝竹，美听不在耳。\n纡鬰得以纾，易直油然起。\n所以驱驰中，冥搜未尝弛。\n今宵幸夷旷，似匪尘纷迩。\n悠悠万感集，销烁欲何以。\n遂为行役篇，篇成姑自喜。\n挥毫復吟讽，若与嘉宾比。\n疏泉以养泉，所益不在彼。\n蛟蚓间相杂，要之适吾己。\n傥或不吾知，奚恤讥狂斐。",
        "dynasty": "宋",
        "collection_info": null
    },
    {
        "uuid": "29f3ea50f16069da0dc7e8b264fef92c",
        "title": "别李世美",
        "author": "韦骧",
        "content": "御茶贡了文书閴，静一堂深生昼寂。\n木兰花谢叶成阴，霁日辉辉荡轻碧。\n主人为我开芳筵，滟灔金樽泛春色。\n举杯相属念我行，赠以长篇重圭璧。\n联官共职诚意钧，踰岁光阴驹过隙。\n自惭老钝于事疏，每幸高才见禆益。\n招携地宝溢课输，立遣讼筒平鬰抑。\n隔州移粟赈疲甿，指日驱兵斩狂贼。\n走章驰檄公事外，间有赓酬副清适。\n搜罗绝景穷造化，铺写幽情露胸臆。\n今朝饮别接殷勤，判袂分岐在朝夕。\n萍蓬邂逅难期度，鱼雁附託宜频的。\n愿聆三节促归轩，聊慰驰情想风格。",
        "dynasty": "宋",
        "collection_info": null
    },
    {
        "uuid": "b409b7134b5367e51c3409c35d852b26",
        "title": "和礼部苏尚书穉栝",
        "author": "韦骧",
        "content": "渊明植五柳，万古清风传。\n子猷种修竹，幽况亦飘然。\n峥嵘韩退之，甘受庭楸牵。\n由来高爽姿，气欲凌云烟。\n嗜好脱凡近，孰能窥后先。\n岳岳尚书公，声华天下贤。\n仪曹经昼閒，春日方暄妍。\n不思葩蘤妖，惟喜操节坚。\n呼工斩恶木，买松种堂前。\n培溉劳朝夕，霜雪期千年。\n北垣有余地，虚锸徒自怜。\n名卿送珍材，类至诚所缘。\n穉栝仅踰尺，标致怀参天。\n拱把念所养，扶持必周旋。\n孤根旧土随，不使知其迁。\n逡巡十旬浃，生意何鲜鲜。\n栋梁他日功，顾遇此辰偏。\n清诗为题品，光芒耀星躔。\n栝荣诗不朽，流芳共绵延。\n后来戒翦伐，当继甘棠篇。",
        "dynasty": "宋",
        "collection_info": null
    },
    {
        "uuid": "2158e19f353d53b13492f1235ced2ec5",
        "title": "和孔彦常侍郎癸酉冬雪",
        "author": "韦骧",
        "content": "淳深等彭泽，瑰怪轻玉川。\n读公冬雪吟，爽气何飘然。\n斋祠宿华省，对此同云天。\n坐看积琼瑶，光辉想蓝田。\n泥滓歘藏垢，朽枯顿增妍。\n纷纷布寒空，往往迷飞仙。\n狐裘閷余温，薫炉凝微烟。\n清冷彻心骨，復谁嘲昼眠。\n雄词笔下驱，若放春水船。\n庆丰仍记岁，讽咏期他年。",
        "dynasty": "宋",
        "collection_info": null
    },
    {
        "uuid": "d0f50ba654543652cde7809855c4d697",
        "title": "留题忠州丰都景德观",
        "author": "韦骧",
        "content": "丰都县北岷江侧，古观峥嵘耀金碧。\n层峦秀拔异羣山，乔木侵云竞千尺。\n二仙去久丹竈冷，空载遗文在碑刻。\n俗士纷纷徒嘆嗟，曾有何人继真迹。",
        "dynasty": "宋",
        "collection_info": null
    },
    {
        "uuid": "92bdd858500762bd676a1955729ff74b",
        "title": "岑公洞",
        "author": "韦骧",
        "content": "耽耽石洞天开镌，岑公之隐来何年。\n一朝仙去名晦然，商人受香忘所传。\n舟抑不进方省愆，奉香入洞舟乃前。\n灵踪自此人拳拳，至今干溢皆致虔。\n恍忽应祷殊无偏，我来敬谒岁欲迁。\n舣泊沙碛登舁肩，蹴踏锦石行江壖。\n洞门屣步侵云烟，瞻望塑像钦华颠。\n挺之作记夸唐贤，勒珉虽昏辞尚全。\n却恨戾止非炎天，不见百尺悬飞泉。\n唯有岩窦声涓涓，顷之自可遗尘缘。\n况乃投隙图留连，嗟予远宦方拘挛。\n搜奇寻胜姑勉旃，此日得此澄心渊。\n安能摆脱追神僊，临崖浪笔书长篇。",
        "dynasty": "宋",
        "collection_info": null
    },
    {
        "uuid": "823402d4bdeeadb6ea9f951c7dcd48e9",
        "title": "追咏西园海棠",
        "author": "韦骧",
        "content": "西园正月月欲残，海棠一株花正繁。\n滂葩滟滟斗朝日，露洗蜀锦红光寒。\n回环桃李竞无色，卓尔独秀当朱栏。\n两春行役不及见，今日偶幸官身閒。\n拟开金罇恣欢赏，酬酢宿恨开衰颜。\n无何职事忽牵制，遽戒舟楫乘波澜。\n却嗟逐物犹带芥，未免回首兴长嘆。\n悠悠清夜入寤寐，往往蝶梦曾飞还。\n归来绿叶空满枝，正与老态相追攀。\n须知乐事少如欲，谁谓天意于人悭。",
        "dynasty": "宋",
        "collection_info": null
    },
    {
        "uuid": "29af8d49008894eb7c2484e9e56f1d1d",
        "title": "杨内翰读书堂",
        "author": "韦骧",
        "content": "无为山色参天碧，翰林旧隐多遗迹。\n跨鹤凌风去几年，独有文章光翕赩。\n构堂续志广所存，善矣鸰原足余力。\n清白永随风月久，形容杳与尘埃隔。\n伊尔歘忆四纪前，曾蹑云梯附鹏翼。\n此堂坐想不获登，谩寄长言勒岩石。",
        "dynasty": "宋",
        "collection_info": null
    },
    {
        "uuid": "0fb1b94822601f6d20dceeef326963fb",
        "title": "八月十八日观潮",
        "author": "韦骧",
        "content": "浙湍浩溔连溟渤，宵昼潮头卷沙出。\n中秋三日日欲西，一岁之潮盛今日。\n雪山横亘截江来，巨浪翻空生倐忽。\n吴儿当此夸善泅，执炬扬旗徐出没。\n旁观奚止动精爽，壮士为之犹股栗。\n由来习俗竞兹辰，士女欣然勇相率。\n纷纷毕集遶长堤，翠盖成阴何栉密。\n邦侯乐众为开筵，歌管凌虚遏云物。\n玉堂鉅公临右席，宾主交辉映簪绂。\n注目应同济川念，赏心仍寓和民术。\n区区下客久不逢，二纪光阴容易失。\n幸陪高会还旧观，聊解嘆嗟挥老笔。",
        "dynasty": "宋",
        "collection_info": null
    },
    {
        "uuid": "c2cfda4b5cee4b483e14bdb84b3a168a",
        "title": "谗龙",
        "author": "韦骧",
        "content": "退之昔日谗风伯，今日吾友谗应龙。\n应龙闻之两耳卓，急卷海水飞长空。\n阴云曀曀为后先，变化赫日成昏曚。\n田间槁穗有生意，虢子属纩卢医逢。\n望霓万口动一喜，往往备赛求豜豵。\n顷之气象復舒霁，飘洒尚不遭溟蒙。\n龙乎奚尔不努力，遽若有禀还收踪。\n天岂虐斯民，不欲为年丰。\n林林未必皆咎戾，必有任责当其凶。\n蕲君勿龙谗，谗龙非无从。\n旱干水溢各有召，应答不谬如洪钟。\n昭昭之鉴明且威，讵敢旷久而忘功。\n一欲窃弄权，霶霈私羣农。\n震怒起旋踵，葅醢灾谁躬。\n慎无凝土像夭矫，昼夜狂舞青衣童。\n精诚修警感毕听，朝暮膏泽盈寰中。",
        "dynasty": "宋",
        "collection_info": null
    },
    {
        "uuid": "1c07dd0ba1ce65d27b5084aaa1bde398",
        "title": "陪宜春守皮献臣游化成岩",
        "author": "韦骧",
        "content": "城闉北出春江阔，铁锁联舟波浪截。\n驱车度岸得幽岑，半带云阴青欲活。\n何年造化成此岩，谁为高阁依巉巉。\n穿岩登阁意思豁，气象百种相交参。\n双旌远映苍烟色，山鸟江花俱自得。\n使君暇豫真适然，万室鸣弦不知极。\n江南旧美传庾公，浩辈爽逸陪游从。\n风流不减当时盛，独愧非才列座中。",
        "dynasty": "宋",
        "collection_info": null
    },
    {
        "uuid": "14d0abb96a68bd37c5d539d12d9a0a8f",
        "title": "上太守陈少卿十韵",
        "author": "韦骧",
        "content": "风流富川盛，善政久濡霑。\n市价童无惑，关讥盗不潜。\n卖刀人向本，让路俗知谦。\n明府精区处，圜扉绝滞淹。\n青纶方调补，内屏幸趋瞻。\n直道爰来遇，孤踪岂自嫌。\n有时申谳议，仰见霁威严。\n志得宁辞贱，公闲倍养恬。\n爰须祈汲引，足以慰清廉。\n静念官居乐，长言孰可箝。",
        "dynasty": "宋",
        "collection_info": null
    },
    {
        "uuid": "b647142f4526c0119871e4fa21da2b24",
        "title": "董都官索署中山亭诗",
        "author": "韦骧",
        "content": "突兀灵亭倚翠微，纷然尘境此中遗。\n高明颇惬星郎意，邃密如嫌俗客知。\n吟对青山摇玉麈，醉临华月解银龟。\n襟怀蹇蹇安閒久，偃卧多应梦赤墀。",
        "dynasty": "宋",
        "collection_info": null
    },
    {
        "uuid": "da0efaab1f9bb503249669b4f51d5156",
        "title": "答董都官索去年诗债",
        "author": "韦骧",
        "content": "轸下传音旨，胸中长忸怩。\n如何终日暇，犹负隔年诗。\n寡和知声妙，难抽恨思迟。\n殷勤还见趣，荒鄙敢为辞。",
        "dynasty": "宋",
        "collection_info": null
    },
    {
        "uuid": "efd79de0441ff37600cbc6386ae45900",
        "title": "和闻新制间岁贡士",
        "author": "韦骧",
        "content": "五载兴贤日月疏，间关多是老閒居。\n朝廷远虑淹才敝，郡国新颁间岁书。\n士子将期贺空谷，诗人当復兴嘉鱼。\n无能自愧逢辰早，已脱犂锄就栈车。",
        "dynasty": "宋",
        "collection_info": null
    },
    {
        "uuid": "84a5e1b493d1d3b0c7eb295027235829",
        "title": "和江亭春半",
        "author": "韦骧",
        "content": "亭压长江气象雄，清明时节夕阳中。\n天边远嶂横深翠，花外余霞没乱红。\n鸥鹭飞鸣得閒趣，渔樵歌唱有淳风。\n谁能共向春光醉，穷达多忘学塞翁。",
        "dynasty": "宋",
        "collection_info": null
    },
    {
        "uuid": "48b9e5abe5c29a1d551829509f55bd75",
        "title": "和久雨",
        "author": "韦骧",
        "content": "阴霖继月酷相因，旱魃今年遽丧神。\n膏泽翻忧害东作，芳期那敢爱青春。\n蜼谷虽智能蒙鼻，奈有民咨易动唇。\n天听甚卑羣语切，雨师何事未迴轮。",
        "dynasty": "宋",
        "collection_info": null
    },
    {
        "uuid": "6367771ba0f2dd8e3d9228f91d22fde4",
        "title": "和寒食",
        "author": "韦骧",
        "content": "城关咫尺到春郊，跃马行春固不劳。\n寒食萧疏观物态，楚歌嘲哳聚儿曹。\n平湖漾日扁舟满，芳榭迎风画鼓高。\n薄暮田翁醉归乐，山花倒插挈余醪。",
        "dynasty": "宋",
        "collection_info": null
    },
    {
        "uuid": "1433bfafe6aeb4f60ce59494c34226b4",
        "title": "杂咏五首  其一",
        "author": "韦骧",
        "content": "长林栖息自安如，谩劝閒人挈酒壶。\n世治有谁从醉隐，徒劳健吻汝知无。",
        "dynasty": "宋",
        "collection_info": null
    },
    {
        "uuid": "b424a35953310d3e96806dce85bf99a6",
        "title": "杂咏五首  其二",
        "author": "韦骧",
        "content": "切切声呼泥滑滑，强关人事最无机。\n安知巧舌为身累，锁向雕笼不得飞。",
        "dynasty": "宋",
        "collection_info": null
    },
    {
        "uuid": "5ef1729f9926ce99b048cf3d1e285434",
        "title": "杂咏五首  其三",
        "author": "韦骧",
        "content": "蝈氏官亡种类滋，脰鸣连党欲何为。\n喧然无理令人恶，忆着昌黎吏部诗。",
        "dynasty": "宋",
        "collection_info": null
    },
    {
        "uuid": "739a52942b915078920c435ddea95234",
        "title": "杂咏五首  其四",
        "author": "韦骧",
        "content": "忧乐由来繋所存，强名微草不须论。\n箪瓢悦道颜渊德，陋巷当时岂种萱。",
        "dynasty": "宋",
        "collection_info": null
    },
    {
        "uuid": "87a3c77842a6bc24a65f21f4288b2419",
        "title": "杂咏五首  其五",
        "author": "韦骧",
        "content": "啼血辛勤尔自贻，百花时节好閒飞。\n行人日日春山过，相劝相呼总不归。",
        "dynasty": "宋",
        "collection_info": null
    },
    {
        "uuid": "f826690cac89fa35a6c6275b59094f4e",
        "title": "惜花",
        "author": "韦骧",
        "content": "玉人携酒对花枝，怅息红芳已半稀。\n楚帐歌中别虞氏，马嵬坡裏顾杨妃。",
        "dynasty": "宋",
        "collection_info": null
    },
    {
        "uuid": "bdc45390084ac7611d322d56196496ba",
        "title": "清明闻楚歌",
        "author": "韦骧",
        "content": "彷佛渔阳参鼓挝，依稀江左后庭花。\n清明旧俗无佳尚，唯此喧声杂暮蛙。",
        "dynasty": "宋",
        "collection_info": null
    },
    {
        "uuid": "0729d12ac940f5e4f6d761d2eb11ea24",
        "title": "初晴復雨感事",
        "author": "韦骧",
        "content": "朝晖还復变蒙蒙，过尽韶华冷落中。\n媚紫妖红如病悴，也应无暇笑东风。",
        "dynasty": "宋",
        "collection_info": null
    },
    {
        "uuid": "2fb6a91b373dab034f93a978898dc644",
        "title": "和董都官登城南楼",
        "author": "韦骧",
        "content": "危楼百尺据城堧，徙倚浑疑到紫烟。\n卑湿岂愁梅雨地，清和尤喜麦秋天。\n一川晚照飞孤鹜，满袖薫风听杜鹃。\n乡思摇摇白云外，官拘唯幸际尧年。",
        "dynasty": "宋",
        "collection_info": null
    },
    {
        "uuid": "c0664ad812cca600e5c868d305241447",
        "title": "对雨怀陶掾",
        "author": "韦骧",
        "content": "雨气侵池馆，清如秋向深。\n遥知修敌具，萧洒不关心。",
        "dynasty": "宋",
        "collection_info": null
    },
    {
        "uuid": "b2c6ddbee52c65dbd9164df461417acf",
        "title": "思养",
        "author": "韦骧",
        "content": "懒登危阁望天东，山外风烟隔几重。\n白髪庭闱未归侍，青纶尘土若为悰。\n故乡辽夐踰千里，薄宦拘挛等万钟。\n指数瓜期尚稽远，悠悠斗粟为谁舂。",
        "dynasty": "宋",
        "collection_info": null
    },
    {
        "uuid": "7b9b35c6d14e3eebaff5c4686dd6b924",
        "title": "和聂充甫水南见寄",
        "author": "韦骧",
        "content": "衮衮孤城裏，惟君离俗居。\n车鱼绝嗟嘆，诗酒养冲虚。\n掩面羞龙断，澄心对古书。\n天其假幽寂，停滀合何如。",
        "dynasty": "宋",
        "collection_info": null
    },
    {
        "uuid": "bf11923bc66d267234639864cb217c08",
        "title": "又和",
        "author": "韦骧",
        "content": "诗来盛说溪山好，局事萧萧似隐流。\n閒对文枰销白日，勇持吟笔战清秋。\n城中事逐渔樵得，门外客无车马留。\n而我拘挛但增羡，强酬佳句思难抽。",
        "dynasty": "宋",
        "collection_info": null
    },
    {
        "uuid": "9aaf564a15baac1d417a5b84becac239",
        "title": "和酬聂充甫新寄",
        "author": "韦骧",
        "content": "霜叶乘风舞，秋云盖野平。\n南溪尘境绝，东道玉壶清。\n佳处怜君得，新篇慰我情。\n无缘一携手，相共濯冠缨。",
        "dynasty": "宋",
        "collection_info": null
    },
    {
        "uuid": "6d087996b227c0011fdbe43028dabdf0",
        "title": "送李尉解任归庐陵",
        "author": "韦骧",
        "content": "官冷余才晦，涂清得代还。\n维舟纷扰外，行酒别离间。\n水落蛟鼋伏，沙空雁鹜閒。\n归欤风味好，天末辨家山。",
        "dynasty": "宋",
        "collection_info": null
    },
    {
        "uuid": "913f240e71eedf4bcdfbf8d80fcb368d",
        "title": "摄户纠二曹事因自戏",
        "author": "韦骧",
        "content": "三参军事归权握，贱务区区日倍增。\n却笑近贤衔署贵，时人虚号一条冰。",
        "dynasty": "宋",
        "collection_info": null
    },
    {
        "uuid": "114900ec16164e37e83a9c3624554ffd",
        "title": "贾尉见迫给廪因以诗戏",
        "author": "韦骧",
        "content": "月粟见须何太迫，贱生奔走正无聊。\n蕲君勿虑晨炊绝，吾党而今解折腰。",
        "dynasty": "宋",
        "collection_info": null
    },
    {
        "uuid": "e11ee1a227874a1b4ebd4e804750fc8d",
        "title": "送浦大会甫赴榆次",
        "author": "韦骧",
        "content": "平生落落多豪气，万里区区赴冷官。\n今日送君非故闬，一樽为我尽情欢。\n解舟吴浦江云重，策马并门塞雪寒。\n富贵功名行孰御，古来新沐必弹冠。",
        "dynasty": "宋",
        "collection_info": null
    },
    {
        "uuid": "dfb056e71bd88ce9b89cb8355b5ddbe5",
        "title": "贾庆甫示山中梅诗因继成",
        "author": "韦骧",
        "content": "雪意将成腊欲来，乱山深处见寒梅。\n化工若与人情比，此树多应未及开。",
        "dynasty": "宋",
        "collection_info": null
    },
    {
        "uuid": "966d07c56e1baf1e70936457d0a8dbfc",
        "title": "答鲁虞部见寄",
        "author": "韦骧",
        "content": "鄙才效职便穷僻，忽忽天星殆二周。\n繫狱空虚民讼少，倖门堙塞吏心忧。\n琴书永日清无际，草树逢春绿正柔。\n惊坐高宾如见顾，幽懽何惜贳貂裘。",
        "dynasty": "宋",
        "collection_info": null
    },
    {
        "uuid": "6fcf16094c1224bab28b0fc4a14a6330",
        "title": "又答惠诗并新鳝",
        "author": "韦骧",
        "content": "珠玑盈纸将新味，方丈分甘及贱夫。\n大啜一杯乡思动，却咍张翰只思鲈。",
        "dynasty": "宋",
        "collection_info": null
    },
    {
        "uuid": "cb4080427972b1c1917f7ced5e1fa1b0",
        "title": "独登临清阁",
        "author": "韦骧",
        "content": "扬扬何处一逍遥，朱阁临清兴味高。\n翠霭相连结春态，澄光下视鑑秋毫。\n绿杨静舞腰初困，白鸟閒栖目不逃。\n独到独归俱有意，暂期尘土落祇裯。",
        "dynasty": "宋",
        "collection_info": null
    },
    {
        "uuid": "3a781d990863093d0e7183a6afcc2e83",
        "title": "得董都官书因为寄四首  其一",
        "author": "韦骧",
        "content": "晚来音驿拜勤渠，咫尺拘挛万里疏。\n却羡浔阳堤上柳，长条往往拂贤车。",
        "dynasty": "宋",
        "collection_info": null
    },
    {
        "uuid": "d05f5f79ee6082298f3a8237b13c3e42",
        "title": "得董都官书因为寄四首  其二",
        "author": "韦骧",
        "content": "七年恬寞坐江濒，今日登途气象春。\n请剧书成为泽大，马蹄无惜入红尘。",
        "dynasty": "宋",
        "collection_info": null
    },
    {
        "uuid": "f94537a86622e29658bcf79d1608190f",
        "title": "得董都官书因为寄四首  其三",
        "author": "韦骧",
        "content": "花表危楼远目穷，华轩不见见春浓。\n春山缭绕无重数，还在春山第几重。",
        "dynasty": "宋",
        "collection_info": null
    },
    {
        "uuid": "7229a11bfe4b86a508aac9248e0864a2",
        "title": "得董都官书因为寄四首  其四",
        "author": "韦骧",
        "content": "登临何以慰相思，把酒开编读旧诗。\n正是去年酬唱景，春风花草半离披。",
        "dynasty": "宋",
        "collection_info": null
    },
    {
        "uuid": "8b8cd1ad9e2f7c5a1806c4b09ed66c1b",
        "title": "椶花",
        "author": "韦骧",
        "content": "叶落不随羣，花开亦趁春。\n初包莲蕊白，半折粟文皴。\n蜂蝶遥相笑，儿童冷不亲。\n华丹君勿责，劲直在吾身。",
        "dynasty": "宋",
        "collection_info": null
    },
    {
        "uuid": "c3b461d9d20a3e32ed611cec354ee0fe",
        "title": "和太守临清阁一首",
        "author": "韦骧",
        "content": "朱阁新前构，峥嵘枕水端。\n地饶千顷秀，天付四时寒。\n波蹙龙鳞活，山斜凤翼攒。\n晴光照毛髮，翠霭夺华丹。\n贺老空游鑑，严公浪记滩。\n轩窗通浩荡，榱桷变雕残。\n静极尘机丧，清多饵钓难。\n来当思洁白，意不在游盘。\n气爽如开凌，堤环若刈兰。\n绘工忧措手，诗将勇濡翰。\n远目穷层汉，澄心俯曲栏。\n鸢鱼皆自得，宇宙始知寛。\n神物亨中发，贤侯与众懽。\n政声喧盛美，隅泣解辛酸。\n登览临春昼，雍容兀醉冠。\n千龄幸臣宋，五袴正歌潘。\n环佩锵芳席，旌麾掲画竿。\n笳箫音嘒嘒，貔虎势桓桓。\n俗乐芹争采，宾归铗不弹。\n落成今日事，遗爱永江干。",
        "dynasty": "宋",
        "collection_info": null
    },
    {
        "uuid": "4146e433ece77cb02ada7071195f9387",
        "title": "榴花",
        "author": "韦骧",
        "content": "本根树立宜坚厚，韡韡佳花号石榴。\n丹赤终能尽敷吐，馨香何必事飘浮。\n晴光照处火欲烈，雨气凝时血不流。\n莫怨春风施力晚，天教美实冠清秋。",
        "dynasty": "宋",
        "collection_info": null
    },
    {
        "uuid": "8007e21e96cef18cdabc9ab18ace8169",
        "title": "干元节口号",
        "author": "韦骧",
        "content": "祥电当年绕斗明，岩廊今日享隆平。\n三朝功业山河固，万国讴歌宇宙清。\n湛露均恩锡华宴，薫风入奏阜羣生。\n庶官愿祝无疆寿，葵藿心齐向日倾。",
        "dynasty": "宋",
        "collection_info": null
    },
    {
        "uuid": "760d9b9607e79967d45fca9121acb678",
        "title": "观棋",
        "author": "韦骧",
        "content": "不卜天时不背山，枯棋遇敌战谈间。\n藏机闇伏三千楯，侵道雄闚百二关。\n羣语虽咻难改听，一先偶失若无颜。\n人心勇善能如此，谁谓渊骞未易攀。",
        "dynasty": "宋",
        "collection_info": null
    },
    {
        "uuid": "db0b51f07b6173bf34052ca843f47b50",
        "title": "剪金花一首和陶掾",
        "author": "韦骧",
        "content": "花神委曲竞光阴，特向低丛剪寸金。\n买断园林初夏景，竟教蜂蝶慰寒心。\n玲珑圆影风前舞，寂寞红芳雨后深。\n稚子知名不知实，采之掷地听余音。",
        "dynasty": "宋",
        "collection_info": null
    },
    {
        "uuid": "5b279fd3f2c159a5325b332a3de2eb52",
        "title": "枇杷",
        "author": "韦骧",
        "content": "美种盛东南，园林十二三。\n金丸方磊落，琼液正包含。\n采熟鸣禽怨，餐多稚子贪。\n岂须江国重，天下嗜柔甘。",
        "dynasty": "宋",
        "collection_info": null
    },
    {
        "uuid": "1e6d8197c3c72398402732ae7c2e89e7",
        "title": "和陶掾同登晓亭",
        "author": "韦骧",
        "content": "芳蹊诘曲上亭南，小树萦纡若舞骖。\n直对苍山班席坐，旋寻幽卉满头篸。\n楮皮裁幅明如玉，竹叶浮杯渌似蓝。\n共酌共谈其乐胜，俗忧应是不能堪。",
        "dynasty": "宋",
        "collection_info": null
    },
    {
        "uuid": "dc59734c24fc988e648297b6a3ad1031",
        "title": "庆甫借棋子",
        "author": "韦骧",
        "content": "碾玉为棋黑白明，临枰思策且须精。\n莫教败衄空如扫，却出枝辞辄罪兵。",
        "dynasty": "宋",
        "collection_info": null
    },
    {
        "uuid": "7ce86fbc85b13cd030afd612b2165ff5",
        "title": "和贾尉女真花",
        "author": "韦骧",
        "content": "只恐繁云炽碧空，火龙昼跃汗随风。\n飘来翠叶亭亭处，滴出芳葩点点红。\n最美虚心如有待，直饶润色更无浓。\n主人为尔邀宾醉，狼藉杯盘晚照中。",
        "dynasty": "宋",
        "collection_info": null
    },
    {
        "uuid": "e825d9634bd526e375bb2b14b0d43252",
        "title": "昨暮会饮庆甫署观女真花因求一二诺以厥明至期不至遂戏成一首",
        "author": "韦骧",
        "content": "见许黎明和露翦，日高何事尚稽期。\n也知更欲延宾履，次第开时固未迟。",
        "dynasty": "宋",
        "collection_info": null
    },
    {
        "uuid": "124e7cab61d846674292713b91baa542",
        "title": "谢太守惠家园瓜",
        "author": "韦骧",
        "content": "种继青门气类嘉，恩传铃阁动光华。\n含滋虽本生成力，采实难胜宠赐加。\n冽若层冰破蒸鬰，明如碧玉照玼瑕。\n贱官咀嚼深衔恋，代至明年正及瓜。",
        "dynasty": "宋",
        "collection_info": null
    },
    {
        "uuid": "72dc9f4117d5198ab4f09a316de47860",
        "title": "萧洒参军宇六首  其一",
        "author": "韦骧",
        "content": "萧洒参军宇，临庭客不过。\n秋花生意渐，夏木昼阴多。\n坦腹羣书榥，搘藜一径莎。\n尘泥奔走外，得此兴如何。",
        "dynasty": "宋",
        "collection_info": null
    },
    {
        "uuid": "c16c04a8dc842afc8d3d5ec4ab8b6e36",
        "title": "萧洒参军宇六首  其二",
        "author": "韦骧",
        "content": "萧洒参军宇，年来讼狱稀。\n凝尘掩丹笔，苍藓半圜扉。\n晚树鸣蝉沸，虚檐鬬雀飞。\n何须溪谷隐，即此是忘机。",
        "dynasty": "宋",
        "collection_info": null
    },
    {
        "uuid": "e3a44084fb497a5f5f7a7865c54b521b",
        "title": "萧洒参军宇六首  其三",
        "author": "韦骧",
        "content": "萧洒参军宇，郊原咫尺分。\n门前涨溪水，屋角露山云。\n白鸟斜阳见，鸣榔半夜闻。\n安知名利境，驰骋共纷纷。",
        "dynasty": "宋",
        "collection_info": null
    },
    {
        "uuid": "5b32ae848a11ebc05b3c9cac68bd1388",
        "title": "萧洒参军宇六首  其四",
        "author": "韦骧",
        "content": "萧洒参军宇，回环百亩间。\n山光侵户牖，柳色锁门阑。\n尽爱清风满，相仍白日閒。\n祇赢诗思勇，濡笔溅青纶。",
        "dynasty": "宋",
        "collection_info": null
    },
    {
        "uuid": "99b7686a5a7b2fc1ca71c765e761e79f",
        "title": "萧洒参军宇六首  其五",
        "author": "韦骧",
        "content": "萧洒参军宇，疏池小圃东。\n风荷朝披靡，月竹夜玲珑。\n樽酒有时满，嚢钱计日空。\n养恬真得地，捽茹乐融融。",
        "dynasty": "宋",
        "collection_info": null
    },
    {
        "uuid": "c0d9b71b1eb3a13f7820c5882b324b95",
        "title": "萧洒参军宇六首  其六",
        "author": "韦骧",
        "content": "萧洒参军宇，幽轩占一隅。\n栟榈双翡翠，薜荔绿氍毹。\n偃息三年计，炎歊六月无。\n跧藏晦疏拙，违俗任卢胡。",
        "dynasty": "宋",
        "collection_info": null
    },
    {
        "uuid": "4c7dfa7b81c1de113ad657877a6fa473",
        "title": "八月泛江送客",
        "author": "韦骧",
        "content": "送客欲逡巡，方舟舣棹频。\n夕阳千嶂外，秋色一江匀。\n酒面红烟惨，歌眉翠黛颦。\n昔年离别恨，今日併如新。",
        "dynasty": "宋",
        "collection_info": null
    },
    {
        "uuid": "3f22a05fcc6dbf778e8a3da6803056f9",
        "title": "送浦倅之阙",
        "author": "韦骧",
        "content": "翘翘别乘出吴关，吏俗随辕不敢攀。\n此日谩淹飞盖住，明时那许壮才閒。\n秋花几处逢孤驿，凉月相迎过暮山。\n请剧书成双阙近，伫闻忠论解天颜。",
        "dynasty": "宋",
        "collection_info": null
    },
    {
        "uuid": "bc12791cb1721707c80eaab02cf8e322",
        "title": "酷暑初夜",
        "author": "韦骧",
        "content": "尽日炎炎酷暑蒸，黄昏气象未全清。\n天风难值树浑静，海月不见云空明。\n羣蚋得时方伺隙，噪蝉何事懒收声。\n噫予自有安恬趣，岂废林间坦腹行。",
        "dynasty": "宋",
        "collection_info": null
    },
    {
        "uuid": "5c203bcf2bcd7af6aec72cb3b4c6092f",
        "title": "十月",
        "author": "韦骧",
        "content": "风脚无时定，霜花昼亦飞。\n天愁云四合，树冷鸟相依。\n陋室羣书满，衡门俗客稀。\n饥肠何以疗，园芋正丰肥。",
        "dynasty": "宋",
        "collection_info": null
    },
    {
        "uuid": "488060d36d24321115dea609e3bbb1bd",
        "title": "望",
        "author": "韦骧",
        "content": "木落望始远，阴沈其奈何。\n遥山云四闭，飞雪两相和。\n天惨景愈短，楼高寒更多。\n凝然空引睇，鸿鹄不知过。",
        "dynasty": "宋",
        "collection_info": null
    },
    {
        "uuid": "a4acabb99b976cf38befede23a5768ff",
        "title": "和吴常甫移石",
        "author": "韦骧",
        "content": "千夫挽车载，无计奈人灵。\n惊起蛟蟠迹，空遗鸟篆腥。\n莫歌山有栲，始信物如萍。\n只爱坚姿峭，予眸为尔青。",
        "dynasty": "宋",
        "collection_info": null
    },
    {
        "uuid": "d53d600cb7da5d63b0fd1f785106d125",
        "title": "再和",
        "author": "韦骧",
        "content": "突兀见升平，前非望汝灵。\n尘途虽阖眼，血刃不磨腥。\n气格希神岳，漂浮贱水萍。\n遇迁何足计，唯守自然青。",
        "dynasty": "宋",
        "collection_info": null
    },
    {
        "uuid": "3ce78a06829ef089354dc70c48948a8d",
        "title": "残春  其一",
        "author": "韦骧",
        "content": "家近西湖日往还，恬然不觉到春阑。\n水边花发华丹尽，水面清光终未残。",
        "dynasty": "宋",
        "collection_info": null
    },
    {
        "uuid": "8b15a345142e3fd583c17a6a90a4cb11",
        "title": "残春  其二",
        "author": "韦骧",
        "content": "休王其如各有时，开荣方徧又春归。\n东君忧在阳功乏，多少閒云天上飞。",
        "dynasty": "宋",
        "collection_info": null
    },
    {
        "uuid": "e45d54f5c32230ebd6f34c234e50947c",
        "title": "塞上",
        "author": "韦骧",
        "content": "塞草游驹犊，边城夜不关。\n健儿心亦礼，老将没于閒。\n岂见兵符走，唯闻象贡还。\n从兹徐绩比，不得冢前山。",
        "dynasty": "宋",
        "collection_info": null
    },
    {
        "uuid": "e1b0ab6a85903166fc6188cd4da59408",
        "title": "初上汴舟思归",
        "author": "韦骧",
        "content": "夜气凄清星斗全，倚樯引望东南天。\n怀归重念秋垂尽，倦目羞看月又圆。\n况是汴流投浅涸，夫何单舸尚留连。\n京华岂谓无心恋，自恨孤踪远邃延。",
        "dynasty": "宋",
        "collection_info": null
    },
    {
        "uuid": "309fc60012b000a26fda4d31ada200c7",
        "title": "小饮楼上作",
        "author": "韦骧",
        "content": "西风吹酒面，楼阁近重阳。\n悔把菊枝插，幡思乡路长。\n比来求熟醉，到了减清狂。\n不是纷华少，纷华我所忘。",
        "dynasty": "宋",
        "collection_info": null
    },
    {
        "uuid": "39a72956f3a3ad5b30213bf2c738084f",
        "title": "舟晚行",
        "author": "韦骧",
        "content": "汴水日就浅，篙师心不皇。\n扁舟若无滞，旧里亦非长。\n残叶余秋色，明霞接暮光。\n黄昏未停泊，独自倚危樯。",
        "dynasty": "宋",
        "collection_info": null
    },
    {
        "uuid": "69e39d24b489b7cb6106f9882bc6a014",
        "title": "汴上榆柳",
        "author": "韦骧",
        "content": "栽培芟治责官曹，官牒书为第一劳。\n擢干不知多少树，施功唯繫万千艘。\n斧斤畏法谁能近，雨露流恩气转豪。\n今岁河堤新决坏，森然安用拂云高。",
        "dynasty": "宋",
        "collection_info": null
    },
    {
        "uuid": "8bca142f6f4bc3c2dc138108ae0a57bc",
        "title": "归兴",
        "author": "韦骧",
        "content": "船头破浪疾如云，船上篙工勇力分。\n行色纵无笳鼓竞，归心急在旨甘勤。\n远山偶向斜阳见，幽雁偏从半夜闻。\n安得巨觥为大饮，乱浇乡思作醺醺。",
        "dynasty": "宋",
        "collection_info": null
    },
    {
        "uuid": "41226c00f053383c2c2d0ab63cc156b4",
        "title": "初入淮上",
        "author": "韦骧",
        "content": "汴水方穷到淮水，大船蹇蹇拒风行。\n不知静裏千帆过，唯喜空中一派清。\n秋气已残山态老，夕阳未尽浪花明。\n牧儿随队閒无事，强作歌声和橹声。",
        "dynasty": "宋",
        "collection_info": null
    },
    {
        "uuid": "35e420648af50d2984f84ca3b7defc18",
        "title": "自守",
        "author": "韦骧",
        "content": "薄仕功名未计高，懒随时辈强譊譊。\n推诚本在求诸内，害义何如寡所交。\n岂为初官寻要路，唯忧旧学长心茅。\n清贫我乐人毋诮，不独扬雄解解嘲。",
        "dynasty": "宋",
        "collection_info": null
    },
    {
        "uuid": "d10aba81d93b6aac2d4638aaba991e6e",
        "title": "骧每恶晏起强酒二癖因作诗自警",
        "author": "韦骧",
        "content": "晏起已嗟为惰甚，讵堪酒病復相婴。\n未忧居养能移气，当念怀安实败名。\n便腹亦尝嘲睡癖，腐肠非是醉时清。\n辰乎径去谁能止，壮志毋宜恃晚成。",
        "dynasty": "宋",
        "collection_info": null
    },
    {
        "uuid": "4ad6aad9dbe597a346b31aec76ca8ba5",
        "title": "感梦",
        "author": "韦骧",
        "content": "真人无梦梦非真，自愧通宵所梦频。\n凶吉有来皆繫命，岂须占讯復劳神。",
        "dynasty": "宋",
        "collection_info": null
    },
    {
        "uuid": "81ffe396ac9a566e40a13744031d009e",
        "title": "将赴富川",
        "author": "韦骧",
        "content": "去年干没道途间，今岁官期日月悭。\n学古虽然非为禄，食贫宁不厌居閒。\n利心汲汲人皆是，巧宦悠悠我不关。\n三尺若能多所活，尘泥何必贱青纶。",
        "dynasty": "宋",
        "collection_info": null
    },
    {
        "uuid": "ed9e83e06ebe524ed9b4adfa0086b14e",
        "title": "驻轩亭",
        "author": "韦骧",
        "content": "下马得危亭，江晴气象清。\n潮头千顷白，柳色万株明。\n风物应如古，登临独有情。\n行春始今日，今日不虚行。",
        "dynasty": "宋",
        "collection_info": null
    },
    {
        "uuid": "aecabbaa830f92ed0a1de5904e4313bc",
        "title": "过桐庐县",
        "author": "韦骧",
        "content": "舟倚桐庐岸，春风草树明。\n经由今假道，潇洒旧闻名。\n山势侵云上，溪流见底清。\n兹行得佳味，夜枕听滩声。",
        "dynasty": "宋",
        "collection_info": null
    },
    {
        "uuid": "1254b44e0df6f730f5bc615d5c0b0191",
        "title": "过七里泷",
        "author": "韦骧",
        "content": "溪流一道突羣峰，耆旧传为七里泷。\n唯喜幽佳忘世俗，不忧湍险赖篙工。\n鸟声喧滑春风裏，人影稀疏翠色中。\n却惜扁舟不停泊，全输好趣属山翁。",
        "dynasty": "宋",
        "collection_info": null
    },
    {
        "uuid": "b7e341a107961769bf8481cfe9c39ab4",
        "title": "和红蕉",
        "author": "韦骧",
        "content": "欲赋红蕉拟象难，等夷未必下芝兰。\n霞飞翠岭分余彩，凤宿青梧半露冠。\n举目尽知惊特秀，推诚谁解比含丹。\n莫教俗笔空传画，也作寻常润色看。",
        "dynasty": "宋",
        "collection_info": null
    },
    {
        "uuid": "1908a8905d4805663d531b36f39786e5",
        "title": "和公余言怀",
        "author": "韦骧",
        "content": "荆扉栖息久，壮志未能摅。\n昨被半通绶，新持三尺书。\n虽然烦听讯，何足挠冲虚。\n伺隙余公局，开编入燕居。\n敢希成大器，唯恐近污渠。\n心欲平冤狱，情奚病猾胥。\n贤门不多地，贱子幸投裾。\n每得高文贶，翻嗟旧业疏。\n自滋忘弃学，岂復怅离蔬。\n若使华无实，宁为蔽芾樗。",
        "dynasty": "宋",
        "collection_info": null
    },
    {
        "uuid": "6a9a25147cfd9abed35e174e14336946",
        "title": "和访古",
        "author": "韦骧",
        "content": "古人抱道重行志，未肯轻从碌碌居。\n孟子历为侯国客，退之三上相君书。\n心忘险阨高苏武，言极兴衰仰仲舒。\n试问渭滨如不遇，直钩何日得生鱼。",
        "dynasty": "宋",
        "collection_info": null
    },
    {
        "uuid": "91189906c3889a8e63ce38f7db64184b",
        "title": "五月到官七月八日始併得家问二",
        "author": "韦骧",
        "content": "琐琐尘泥迹，悠悠远宦心。\n一朝何喜甚，连客得家音。\n义训通千里，人情贱万金。\n斜阳復东望，依旧暮云深。",
        "dynasty": "宋",
        "collection_info": null
    },
    {
        "uuid": "524ca5d223034b2d26ce217466ba05de",
        "title": "红文苋",
        "author": "韦骧",
        "content": "色若栖文雉，圆如插绣幢。\n春葩应有并，秋卉合无双。",
        "dynasty": "宋",
        "collection_info": null
    },
    {
        "uuid": "0e3a1b5fb272b704485ecc309c6f3753",
        "title": "和董公肃十日菊二首  其一",
        "author": "韦骧",
        "content": "自是重阳过，重阳菊不迟。\n幽芳始经宿，羣好奈随时。\n未减黄金蕊，何妨白玉巵。\n赏花非赏节，衰谢直为期。",
        "dynasty": "宋",
        "collection_info": null
    },
    {
        "uuid": "fb83ddb2b31fc7c04f39aa61cbd65b5d",
        "title": "和董公肃十日菊二首  其二",
        "author": "韦骧",
        "content": "昨日堕乌纱，游懽等孟嘉。\n今晨举青眼，独自竞黄花。\n香冷朝犹盛，人疏势可嗟。\n明年又重九，何以面芳葩。",
        "dynasty": "宋",
        "collection_info": null
    },
    {
        "uuid": "f4a3886f5556bf15742708e4a41872c9",
        "title": "和苦吟二首  其一",
        "author": "韦骧",
        "content": "夫子吟何切，辞源泻不枯。\n秋山凿寒玉，夜蚌抉明珠。\n感嘆通前古，风情满五湖。\n只忧长寡和，白雪本高孤。",
        "dynasty": "宋",
        "collection_info": null
    },
    {
        "uuid": "efd3bc1c3184be8d6b8b5ce1c6b2315a",
        "title": "和苦吟二首  其二",
        "author": "韦骧",
        "content": "骧也饶诗癖，才疏思每艰。\n持毫欲临纸，逐兽不知山。\n着意穷三百，唯时见一班。\n羡他唐老杜，气格独优閒。",
        "dynasty": "宋",
        "collection_info": null
    },
    {
        "uuid": "c0f3bad4be8bf0fb4d900b63943f8494",
        "title": "厅前丛竹",
        "author": "韦骧",
        "content": "软枝轻翠近檐垂，朝暮清风不失期。\n明月满庭无隐伏，夜深惟有此君知。",
        "dynasty": "宋",
        "collection_info": null
    },
    {
        "uuid": "e748b3298acd928413a690c49e7d43de",
        "title": "八月十四日夜月",
        "author": "韦骧",
        "content": "中秋垂一宿，延颈望金波。\n素魄虽微缺，清光已觉多。\n圆来殊俯近，观者尚蹉跎。\n明夕当如鉴，光华更几何。",
        "dynasty": "宋",
        "collection_info": null
    },
    {
        "uuid": "2d167ee57429f789df4979989bd69cc0",
        "title": "十五夜",
        "author": "韦骧",
        "content": "八月得中节，今宵秋又中。\n由来金气王，向尽月华充。\n翫与多方共，清非别夜同。\n明皇如未死，依旧惑蟾宫。",
        "dynasty": "宋",
        "collection_info": null
    },
    {
        "uuid": "2c25d8459067fd4aa215b9e3f47dd1a2",
        "title": "十六夜",
        "author": "韦骧",
        "content": "明月上天稽，中秋已过期。\n十分初减处，万目共怜时。\n不见昨宵盛，安知今夜衰。\n清光比他夕，犹胜满如规。",
        "dynasty": "宋",
        "collection_info": null
    },
    {
        "uuid": "9326b1935dabce9ea4c5fc43dbf9e3bb",
        "title": "咏萤",
        "author": "韦骧",
        "content": "诗作东山事已赊，宵行今復动谁嗟。\n秋高党类纵横出，月黑光芒斗顿加。\n风触羣飞迸星火，水澄乱影漾金沙。\n区区曾有分辉客，晋室寒儒本姓车。",
        "dynasty": "宋",
        "collection_info": null
    },
    {
        "uuid": "a1b2dae33d441311345c5cbae8e1556b",
        "title": "咏水",
        "author": "韦骧",
        "content": "泽物施工讵可名，涓涓以及大川成。\n更逢卑处须流惠，有不平时即发声。\n倾侧祇将盈上凖，毫釐宁向外边明。\n宣尼所取尤深远，盖取原充昼夜行。",
        "dynasty": "宋",
        "collection_info": null
    },
    {
        "uuid": "4d26524dac9b931244fd30b0cea6d6ad",
        "title": "咏竹",
        "author": "韦骧",
        "content": "此君坚直本天然，岂学妖花艷主轩。\n筠带轻霜凝不落，干磋圆玉碧无痕。\n非春长自繁枝叶，有地终须大本根。\n谁为裁音荐清庙，定胜嘉木就牺樽。",
        "dynasty": "宋",
        "collection_info": null
    },
    {
        "uuid": "cfc1e2b825b8ce66b38564433335b532",
        "title": "残灯",
        "author": "韦骧",
        "content": "寒窗夜将艾，一点映萧萧。\n燄向鸡声短，花随蝶梦凋。\n何须惜余照，且喜近清朝。\n老婢不知此，荆钗屡屡挑。",
        "dynasty": "宋",
        "collection_info": null
    },
    {
        "uuid": "66a6cf3e38f7abd291e236ef8e823828",
        "title": "谢董都官见寄",
        "author": "韦骧",
        "content": "区区贱质耻无闻，深荷明公曲爱存。\n谈席方忻接余论，诗筒多谢遗佳言。\n辞源浩若江河泻，文意过于布帛温。\n听狱平反愿承教，异时安敢议高门。",
        "dynasty": "宋",
        "collection_info": null
    },
    {
        "uuid": "166d5e8b438c5696c7f47a5b8592dfa2",
        "title": "再贶诗復以前韵答之",
        "author": "韦骧",
        "content": "媿将鄙句报多闻，操纸安能蔽所存。\n砚墨未干忧见罪，笺封还枉却酬言。\n长吟不觉手之舞，熟览方知即也温。\n长者如兴起予嘆，摄齐时愿一登门。",
        "dynasty": "宋",
        "collection_info": null
    },
    {
        "uuid": "6c899782bc65bb7c56c29a22f67d5d0e",
        "title": "咏草",
        "author": "韦骧",
        "content": "萋萋广原上，苒苒曲江湄。\n人迹不到处，春风似有期。\n句牵碧成阵，蒙蔽密如丝。\n待看野火烈，百虫悲不悲。",
        "dynasty": "宋",
        "collection_info": null
    },
    {
        "uuid": "365298353bbccf6c5e09f1bf9b8ceae2",
        "title": "闻新雁",
        "author": "韦骧",
        "content": "夜堂危坐气凄清，秋月光中新雁鸣。\n出塞不知多少路，穿云纔听两三声。\n归时行列应如旧，来处风烟合认程。\n今夕沙汀好栖息，弋人诡计未能成。",
        "dynasty": "宋",
        "collection_info": null
    },
    {
        "uuid": "ffc0b79f19407983cdc7666bf026e96b",
        "title": "仙掌峰",
        "author": "韦骧",
        "content": "巨灵前事杳难评，融结皆由造化成。\n山历古今常似掌，地当西北是扶倾。\n擘开太华几千仞，指出飞鹏数万程。\n岁旱定须先展效，力推云雨救苍生。",
        "dynasty": "宋",
        "collection_info": null
    },
    {
        "uuid": "ab64817f3c3bdf60467a392832ab82c5",
        "title": "翦刀",
        "author": "韦骧",
        "content": "一身分二首，一首一铦铓。\n遇物无微细，交锋即断伤。\n翦齐繄汝鋭，任用在君详。\n大抵便柔脆，毋令过所长。",
        "dynasty": "宋",
        "collection_info": null
    },
    {
        "uuid": "741651c5676f433e094917d74b9455c8",
        "title": "秋怀",
        "author": "韦骧",
        "content": "西风潇洒作轻寒，黄叶楼中强解颜。\n画角几声催晚照，乱云何处是家山。\n宦途有立宁辞贱，局事无多岂厌閒。\n浊酒一杯休万虑，长林烟暝暮鸦还。",
        "dynasty": "宋",
        "collection_info": null
    },
    {
        "uuid": "86146bb8351468027bcd87cb41696eb8",
        "title": "汴河",
        "author": "韦骧",
        "content": "通济名渠古到今，当时疏导用功深。\n源高直接黄河泻，流去遥归碧海浔。\n护冢尚存芳草乱，隋舟安在绿杨阴。\n年年漕运无穷已，谁谓东南力不任。",
        "dynasty": "宋",
        "collection_info": null
    },
    {
        "uuid": "4e06af96f16b4fc6699ef1726e10916b",
        "title": "黄河",
        "author": "韦骧",
        "content": "四载收功故道循，滔滔千古势无垠。\n流知江海涵容大，静觉干坤覆焘均。\n未必昆崙独倾注，祇安河汉共濆沦。\n如何骑得鲸鱼背，直到天涯一问津。",
        "dynasty": "宋",
        "collection_info": null
    },
    {
        "uuid": "3fcc776d8dc8d65f6177bad441824994",
        "title": "和聂充甫晨霜",
        "author": "韦骧",
        "content": "勿异繁霜早，园林已具腓。\n陨时兼夜气，凝处张寒威。\n月落初分白，阳升还尽晞。\n棱棱不终日，由此识天机。",
        "dynasty": "宋",
        "collection_info": null
    },
    {
        "uuid": "9997e93f211df6c53863036711011592",
        "title": "东庵院",
        "author": "韦骧",
        "content": "闻说东庵在庐岳，浮屠百数独无双。\n堂阴翠色连危嶂，门外清光挹大江。\n怪石巑岏坐龙虎，老松突兀树旌幢。\n何时得对幽佳趣，摆脱尘襟酒满缸。",
        "dynasty": "宋",
        "collection_info": null
    },
    {
        "uuid": "554e96e9ffd39e59f352e1425acdac5f",
        "title": "次韵和聂充甫冬晓初起",
        "author": "韦骧",
        "content": "霜月孤光在，寒鸡一唱催。\n晨兴衣未暖，夜诵帙犹开。\n乡梦还千里，愁肠过九回。\n浚明何所立，缇室又飞灰。",
        "dynasty": "宋",
        "collection_info": null
    },
    {
        "uuid": "2c673b0c8b76499d900f6e77259e5ccb",
        "title": "习曹何君屡有引年之语而未暇请今兹官满解去骧作诗言其荣以壮其志惟僚友不异幸同辞以助之",
        "author": "韦骧",
        "content": "容容贵富此胡为，可止能归即可师。\n家住岭南谋退老，官休江左正其时。\n相从禄仕材诸子，得谢乡闾似者谁。\n赢取林泉长日月，为君潜计乐无涯。",
        "dynasty": "宋",
        "collection_info": null
    },
    {
        "uuid": "c4c901e04caa4b86b109c925a6dd0f15",
        "title": "司马南楼纳凉",
        "author": "韦骧",
        "content": "溪外层楼入翠微，登临炎酷杳如遗。\n千山相掩云争出，万浪欲光风倒吹。\n摆脱尘纷得危坐，牢笼清旷就新诗。\n短衣野老遥相目，应怪官閒亦有时。",
        "dynasty": "宋",
        "collection_info": null
    },
    {
        "uuid": "abe5fe890ca41f80dc62de21918c697a",
        "title": "贾中甫送庆甫弟来尉永兴久之告归仆多其来而重其去乃为诗以送之",
        "author": "韦骧",
        "content": "仲弟安居后，先庐忆故乡。\n暌离何足惜，气义已为光。\n远址他年见，归心千里长。\n西风吹别酒，为赋脊令章。",
        "dynasty": "宋",
        "collection_info": null
    },
    {
        "uuid": "50c943e69be7c10562824a6a66cbb6a1",
        "title": "贾庆甫以局事乘小船犯风波感其危而为诗且以相示仆亦于舟字韵和呈其卒章盖言有俟以慰贤劳之嘆也",
        "author": "韦骧",
        "content": "万顷风波一苇浮，髮巢犹稳羡蒙鸠。\n唯余忘胆惊其说，况子轻身坐此舟。\n轲戒立墙虽孝节，尊曾驱阪本忠谋。\n小官辛苦宜无念，自古高贤达以忧。",
        "dynasty": "宋",
        "collection_info": null
    },
    {
        "uuid": "ca8000c7c4c5f624d7106cf648608c6f",
        "title": "公閒念诗社之废寄陶贾二同僚一首",
        "author": "韦骧",
        "content": "地僻少将迎，溪山一概清。\n秋深孟嘉宅，岁古阖闾城。\n吏隐全输我，诗豪半属卿。\n社坛何冷落，濡笔请寻盟。",
        "dynasty": "宋",
        "collection_info": null
    },
    {
        "uuid": "da91de7e5d878c4b15d849d5b5aa115c",
        "title": "雨后",
        "author": "韦骧",
        "content": "西风吹雨过江城，林馆秋浓气转清。\n扫叶堆枯阶半没，步畦经润履无声。\n拒霜欲蕊扶疏翠，暮雀争栖格磔鸣。\n贱局安閒出天幸，未须多口论功名。",
        "dynasty": "宋",
        "collection_info": null
    },
    {
        "uuid": "a5aece1391d3c52b151bfcd1d8486939",
        "title": "见省符知有代官一首",
        "author": "韦骧",
        "content": "寸禄固拘挛，区区顿豁然。\n比来符檄至，代者姓名传。\n公事多閒日，归期不及年。\n喜情通梦寐，累夕拜亲前。",
        "dynasty": "宋",
        "collection_info": null
    },
    {
        "uuid": "3548239ef55446c41637b9470a3e0ce9",
        "title": "和陶掾见寄",
        "author": "韦骧",
        "content": "寂默公閒外，新诗忽见撞。\n比来知燕坐，时得近秋窗。\n临弈夸能胜，持杯学诈降。\n相逢怯此病，继晷请然釭。",
        "dynasty": "宋",
        "collection_info": null
    },
    {
        "uuid": "9109669f7c6afc0e6f1a5d8665658ddc",
        "title": "待拒霜开一首",
        "author": "韦骧",
        "content": "予怜拒霜好，独立冠雕穷。\n故腊新移至，今年曲爱隆。\n栽培曾倩圃，灌溉每呼僮。\n覆护障炎日，枝撑御暴风。\n欲高殱隘叶，待盛拓芳丛。\n不取蒿莱蔽，那妨雨露蒙。\n翠行疏密等，微径往来通。\n恐折频驱雀，忧衰屡灭虫。\n清秋方淡薄，碧蕊已玲珑。\n占表如争胜，藏身若养蒙。\n绿幢擎蓶扈，圆玉琢青葱。\n美操寒中辨，丹心日已充。\n不甘为菊后，渐见出篱东。\n虽本生成力，宁非养治功。\n从容延晚节，次第待轻红。\n肯学杨花雪，悠悠负主翁。",
        "dynasty": "宋",
        "collection_info": null
    },
    {
        "uuid": "cd67ec7f38c0585e7444b1520c5de56f",
        "title": "陶掾书斋小饮",
        "author": "韦骧",
        "content": "学非焉用赘多多，养浩当须继孟轲。\n把酒相懽外纷扰，吟诗大句破妖魔。\n坐中谁作向隅泣，天下今无扣角歌。\n圭绂巍巍君勿羡，安知此乐不如他。",
        "dynasty": "宋",
        "collection_info": null
    },
    {
        "uuid": "719761187d57be9afedbb5942e12c59f",
        "title": "秋日即事呈同僚",
        "author": "韦骧",
        "content": "潇洒临霜夕，清居守决曹。\n严城吹角罢，隔壠听猿号。\n警卒持更切，呼囚报钥牢。\n讼庭澄一水，尘事戢千毛。\n檐閴蚊雷绝，池虚蛙吹逃。\n逍遥静襟虑，抖擞敞袛裯。\n树木雕零尽，星辰气燄豪。\n月微椶影薄，风急雁声高。\n忆昔随羣学，当时髧二髦。\n读书图皦皦，感古动忉忉。\n意趣青云近，辉光白玉韬。\n百钱宁问卜，一钓冀连鳌。\n直谅谋相与，回邪欲尽鏖。\n自期非干蛊，幸遇岂屯膏。\n翻媿雕文陋，难逢异数褒。\n葳蕤从末宦，淟涊着青袍。\n敛翅鹰栖臂，垂头骥伏槽。\n安能枉寻尺，犹得饱藜蒿。\n但恃心如砥，那矜目察毫。\n穷通任甄治，险恶远波涛。\n养浩虽潜孟，折腰诚愧陶。\n常咍强蛇足，敢嘆抑牛刀。\n衮衮途泥裏，悠悠日月慆。\n居然成俗态，何足谓贤劳。\n贫贱非无赖，清平况夙遭。\n边隅虚障候，弓矢载鞬櫜。\n途易家音数，官閒坐食叨。\n人皆讥野僻，我独固持操。\n寂寞几尘甑，包并或餔糟。\n趋时聊勉勉，乐道每嚣嚣。\n肺腑兹尤慰，朋从义不謟。\n相逢甚优渥，得兴且游遨。\n胜赏当随地，秋郊况附壕。\n山嵠正堪屐，溪曲尚容舠。\n莫计空清俸，须令贳浊醪。\n菊香分嚼蕊，蟹美共持螯。\n谈席争挥麈，诗坛让拥旄。\n纵横新义论，嗣绝旧风骚。\n气鋭千戈立，辞抽万茧缫。\n功名休挂齿，志业本夔皋。",
        "dynasty": "宋",
        "collection_info": null
    },
    {
        "uuid": "345fea7b23b62c167ed8945fc833b07d",
        "title": "宣赦回马上口占",
        "author": "韦骧",
        "content": "黄纸恩书下紫宸，岂惟羣罪许从新。\n其间多少寛民意，四海承宣有几人。",
        "dynasty": "宋",
        "collection_info": null
    },
    {
        "uuid": "10f91705a398bc1b2047ae7d11fa89bd",
        "title": "十月暮登延寿阁",
        "author": "韦骧",
        "content": "湖水渐如带，扁舟渡亦艰。\n山空翠屏浅，荻老雪花残。\n立马寒烟际，登楼霭暮间。\n严闉促回辔，吏隐乐终悭。",
        "dynasty": "宋",
        "collection_info": null
    },
    {
        "uuid": "de8cda9d65ec4c4d1399b623dc1b3cf1",
        "title": "晓坐",
        "author": "韦骧",
        "content": "晓鼓韸韸日欲升，寒厅危坐对前楹。\n霜威着树琼瑶色，雁阵横空风雨声。\n自喜优游服王事，那嗟寂寞滞山城。\n栖栖院吏公衙退，却就书帷万虑清。",
        "dynasty": "宋",
        "collection_info": null
    },
    {
        "uuid": "47813815f3c47122c0068283d336fa03",
        "title": "夜射通叔虞曹圃",
        "author": "韦骧",
        "content": "束苇然膏百炬红，夜堂寒气变春融。\n流星半没飞金镞，缺月初圆引角弓。\n赏罚明如棘门上，和融远过泽宫中。\n平心不为长眉醉，慷慨真成壮士风。",
        "dynasty": "宋",
        "collection_info": null
    },
    {
        "uuid": "5e53f790a6a0d9ad13e99df013b07ecb",
        "title": "辨诈",
        "author": "韦骧",
        "content": "远俗无知祗慕恩，凿山踰岭献麒麟。\n诸儒不用区区辨，多少难明僞似真。",
        "dynasty": "宋",
        "collection_info": null
    },
    {
        "uuid": "7a3d6a27217e74e19f7d5eb60447668a",
        "title": "田叔",
        "author": "韦骧",
        "content": "冒死随敖衣赭衣，当时踪迹已几希。\n忠哉相鲁扶君过，不使民情向我归。",
        "dynasty": "宋",
        "collection_info": null
    },
    {
        "uuid": "182d761fb5b0556738f28348936a93f2",
        "title": "感事",
        "author": "韦骧",
        "content": "治体清明已久成，世途欹侧未全平。\n憸人仗势千钧重，直士无媒一缕轻。\n忍视凿墉高外观，更嗟画饼窃虚名。\n山林岂是多扃鐍，自为区区志欲行。",
        "dynasty": "宋",
        "collection_info": null
    },
    {
        "uuid": "8f8162bf6272d0de0fc74a9f199d1ac6",
        "title": "和鲁成之兄弟见谢",
        "author": "韦骧",
        "content": "新文来復数，旧观顿然还。\n愿助羣锋鋭，那惭砥石顽。\n辞豪虽欲抑，理属不容删。\n废懒幡多媿，衰迟近学山。",
        "dynasty": "宋",
        "collection_info": null
    },
    {
        "uuid": "b8b8fa8593b83551f29050b155a2abac",
        "title": "迎亲来毕幼妹之嫁久雨稽阻思望而作一首",
        "author": "韦骧",
        "content": "江南二月尚春寒，千里安舆冒险艰。\n远想长岐同积雨，不知今日过何山。\n出迎应喜诸孙慧，奉寿须惊两鬓班。\n从此莫轻离膝下，茹蔬坚乞侍高閒。",
        "dynasty": "宋",
        "collection_info": null
    },
    {
        "uuid": "2dcf74abcc4655c844a5dca06723d44b",
        "title": "董公肃都官被命倅南海以当分符之寄南归道中贶书因以诗为寄一首",
        "author": "韦骧",
        "content": "痟中邂逅饮寒冰，未及公书慰鄙情。\n脂辖近离双凤阙，拜恩新倅五羊城。\n旌旗晓过山川秀，笳鼓春归里落荣。\n诗社荒凉怀旧将，不知何日可寻盟。",
        "dynasty": "宋",
        "collection_info": null
    },
    {
        "uuid": "e3ebde1bd33d3bb2de226bd91ff115c7",
        "title": "答鲁成之兄弟以诗惠牡丹",
        "author": "韦骧",
        "content": "品冠名园盖物尤，主人分惠若为酬。\n摘兼残雨妖娆甚，将以新诗意义优。\n几树天香盈翠笼，一栏春色想鸿沟。\n满头恣插成狂醉，为恐花神恨暗投。",
        "dynasty": "宋",
        "collection_info": null
    },
    {
        "uuid": "b53005533065628f75f40178422b0c22",
        "title": "闻诏寄鲁成之兄弟",
        "author": "韦骧",
        "content": "天子需贤虑逸遗，诏书间岁出丹墀。\n嗟予衮衮成无状，羡子飘飘正得时。\n能将必先期敌胜，善占当自照心疑。\n相将岐路青云近，莫厌萧条更下帷。",
        "dynasty": "宋",
        "collection_info": null
    },
    {
        "uuid": "ce6c1791e557daed4521d0b268d1645c",
        "title": "代官未至泊舟颁条门独宿署中",
        "author": "韦骧",
        "content": "独宿官居静，维舟古岸斜。\n尘埃犹吏局，烟水寄吾家。\n乡梦连宵动，归心计日差。\n向晨望星斗，晓橹趣呕哑。",
        "dynasty": "宋",
        "collection_info": null
    },
    {
        "uuid": "c9906c89f51df4c8983cdc215d1c21a4",
        "title": "南湖晚霁",
        "author": "韦骧",
        "content": "雨脚随云断，湖光带日还。\n微虹初照水，余雾尚怀山。\n理网渔歌喜，支篷孤棹閒。\n萧然安舣泊，尽室画图间。",
        "dynasty": "宋",
        "collection_info": null
    },
    {
        "uuid": "7df6bc2d59e66f3a652b98076cb074db",
        "title": "过白公堂",
        "author": "韦骧",
        "content": "四百余年兵火后，至今遗构葺如新。\n谪官岂是多恩惠，谁谓文章不动人。",
        "dynasty": "宋",
        "collection_info": null
    },
    {
        "uuid": "8c7ac75d42ce730c91c639a36a58b845",
        "title": "庾楼",
        "author": "韦骧",
        "content": "仗节当年分国寄，危楼千古压江浔。\n山川风月宜如旧，疏旷还同庾老心。",
        "dynasty": "宋",
        "collection_info": null
    },
    {
        "uuid": "366e674ee60ecdcc15ea0e7171172c84",
        "title": "狄公祠",
        "author": "韦骧",
        "content": "数间冷屋苍山觜，忠孝功名万载师。\n曲俗佞神惟畏祸，停舟祗谒小姑祠。",
        "dynasty": "宋",
        "collection_info": null
    },
    {
        "uuid": "6f754810ff25faafeeeebf6ba8d48122",
        "title": "陶令祠",
        "author": "韦骧",
        "content": "莫笑先生犹假醉，先生于道未宜轻。\n门前五柳今何在，唯有江流百丈清。",
        "dynasty": "宋",
        "collection_info": null
    },
    {
        "uuid": "f2d1359f43f81de4ca5fd70cd1105e65",
        "title": "舍绮霞阁五首呈石丈职方 绮霞阁",
        "author": "韦骧",
        "content": "美构冠名城，区区喜与登。\n澄泉朝窃鉴，爽气夜相陵。\n物象方倾盖，襟怀过饮冰。\n苍葭此何幸，玉树是依凭。",
        "dynasty": "宋",
        "collection_info": null
    },
    {
        "uuid": "7463bdc99493a04840c76211282a4768",
        "title": "舍绮霞阁五首呈石丈职方 水中亭",
        "author": "韦骧",
        "content": "回环水面碧于蓝，晓夕清虚万象涵。\n佳趣不容为独揽，史君横彴在亭南。",
        "dynasty": "宋",
        "collection_info": null
    },
    {
        "uuid": "e2038d12b0ef71e3998606f1802e48ea",
        "title": "舍绮霞阁五首呈石丈职方 枯荷",
        "author": "韦骧",
        "content": "绿萍漂合旧根斜，独恨来迟过了花。\n不见离披照秋水，尽依名阁作余霞。",
        "dynasty": "宋",
        "collection_info": null
    },
    {
        "uuid": "fc3ff56da0b17cacdb36cd4f91968d00",
        "title": "舍绮霞阁五首呈石丈职方 蕉径",
        "author": "韦骧",
        "content": "两行对植接低圯，弱质毋嫌费壅治。\n十月绿阴犹满径，也胜蒲柳望秋衰。",
        "dynasty": "宋",
        "collection_info": null
    },
    {
        "uuid": "3a47bb91f68bf5b55c06bec6511bcf84",
        "title": "舍绮霞阁五首呈石丈职方 小山",
        "author": "韦骧",
        "content": "嵌空寻尺立池津，池北池南孰可邻。\n草树自羞还自笑，凋荣一节任天真。",
        "dynasty": "宋",
        "collection_info": null
    },
    {
        "uuid": "3146ad2e6f16750ef3bebb3fa3a5f9a5",
        "title": "和石丈职方长春花",
        "author": "韦骧",
        "content": "舄奕红芳续，皇皇若竞辰。\n尽居羣卉右，独得四时春。\n孤节寒方见，滂葩日又新。\n笑梅侵腊候，欺菊冒萧晨。\n值赋知均被，生成此特频。\n咨咨偏惠意，天听杳难尘。",
        "dynasty": "宋",
        "collection_info": null
    },
    {
        "uuid": "92d2055d48a9472eab8fc9e0bd9e9da9",
        "title": "待令移寓赵氏园亭",
        "author": "韦骧",
        "content": "待次乡闾计索然，故人亭馆寓𨈊跧。\n折腰五斗羞彭泽，破屋数间如玉川。\n晓竹冒霜清节苦，夜禽啼月小声圆。\n萧条真趣非无赖，捽茹箪瓢素所便。",
        "dynasty": "宋",
        "collection_info": null
    },
    {
        "uuid": "80ac72dba9e5430cd9beb48d9df5a864",
        "title": "贺简夫石丈罢令先期请老",
        "author": "韦骧",
        "content": "七十能归世已稀，挂冠况在壮龄时。\n休风远过疏公上，清节未甘陶令卑。\n门枕白云朝睡美，席函明月夜杯迟。\n区区胶禄宁无耳，漏尽钟鸣合自思。",
        "dynasty": "宋",
        "collection_info": null
    },
    {
        "uuid": "d0c14ea1d3c81e8e8b6c878af71c4ae9",
        "title": "遣兴一绝",
        "author": "韦骧",
        "content": "睡思容易醒，辗转衾裯单。\n今宵听风竹，始觉窗外寒。",
        "dynasty": "宋",
        "collection_info": null
    },
    {
        "uuid": "55c0132af0ec95ba1cfe616945db4441",
        "title": "得陈安道书知移邑名次",
        "author": "韦骧",
        "content": "安道枉书自东都，报我外移春可凖。\n予方寂处藜藿空，蓄缩仅同枯壤蚓。\n闻之虽喜良自嗟，仕岂为贫今颇近。\n男儿有志期必行，五斗折腰何足愍。",
        "dynasty": "宋",
        "collection_info": null
    },
    {
        "uuid": "22b1a672e40cf27e403eefd8f63a6261",
        "title": "初睡",
        "author": "韦骧",
        "content": "冻云卷尽月华清，寒气棱棱夜转生。\n一卷古书齐万虑，满杯醇酎卧三更。\n附炎鄙态悲时薄，养僻孤踪任俗评。\n旷逸最便朝睡美，邻鸡不用再三鸣。",
        "dynasty": "宋",
        "collection_info": null
    },
    {
        "uuid": "5915f97de508da5566089da285982339",
        "title": "忆富川四首  其一",
        "author": "韦骧",
        "content": "渴忆富川好，官居似隐潜。\n江山慰情淡，鱼稻养贫廉。\n旅传无将送，狴牢绝滞淹。\n疏閒真自得，何恤远炎炎。",
        "dynasty": "宋",
        "collection_info": null
    },
    {
        "uuid": "c70a7f91bb27e5bbf154b0546450a8e1",
        "title": "忆富川四首  其二",
        "author": "韦骧",
        "content": "渇忆富川好，孤城插翠屏。\n淳风在人物，真趣满郊垧。\n野屋千间古，晴山四壁青。\n别来千鄙思，偃卧阅图经。",
        "dynasty": "宋",
        "collection_info": null
    },
    {
        "uuid": "b7ced36ec0b643309ad2f5668bbc816f",
        "title": "忆富川四首  其三",
        "author": "韦骧",
        "content": "渴忆富川好，优游度岁时。\n白云藏治署，苍竹对书帷。\n弈战侵遗算，诗坛让拥麾。\n还乡固佳况，畴昔尚深思。",
        "dynasty": "宋",
        "collection_info": null
    },
    {
        "uuid": "fb445011b23444bb39081339ab411029",
        "title": "忆富川四首  其四",
        "author": "韦骧",
        "content": "渴忆富川好，官休欲放船。\n垂囊买村酿，掷饵得溪鲜。\n迹寄纷嚣外，怀摅旷逸全。\n交游日相醉，屡以去期迁。",
        "dynasty": "宋",
        "collection_info": null
    },
    {
        "uuid": "5ddcd3449eb1c4f1fd816cbe2ab903b6",
        "title": "陪胡公弈棋",
        "author": "韦骧",
        "content": "区区席末侍枯棋，臆计苍黄胆欲飞。\n制胜固难施小智，冥行多是触沈机。\n狂谋殊愧千无得，鋭气何劳十即围。\n贱子衄归深自庆，袛裯荣带老人辉。",
        "dynasty": "宋",
        "collection_info": null
    },
    {
        "uuid": "8fb25a3b3b65a1f77de9b6cb9c659db9",
        "title": "清明",
        "author": "韦骧",
        "content": "去岁清明富水滨，今年旧里遘芳辰。\n风流萧洒殊前日，花木依稀似故人。\n游览不宜辞烂熳，别离还復在逡巡。\n暂閒幸可频吟醉，春色当于我辈亲。",
        "dynasty": "宋",
        "collection_info": null
    },
    {
        "uuid": "d024cc8a11b73bb40c3a06bfc7fbe563",
        "title": "阻雨",
        "author": "韦骧",
        "content": "清明未远正春浓，澍雨无情苦见攻。\n沽酒穷垆应减价，障泥豪锦若为功。\n轮蹄寂寞湖山闇，桃杏雕疏台榭空。\n唯有居閒足幽况，晏眠冷屋似山翁。",
        "dynasty": "宋",
        "collection_info": null
    },
    {
        "uuid": "f8feb472ee90143253beba9a9713cb4f",
        "title": "病目未愈",
        "author": "韦骧",
        "content": "病目私庐药足治，茫然盈月尚多眵。\n易平本远风埃路，难愈应缘笋蕨时。\n花入书编飞朴朴，星攒檐隙转纍纍。\n古今是否消深虑，视少唯便默以思。",
        "dynasty": "宋",
        "collection_info": null
    },
    {
        "uuid": "8eaf7bb88187daa43fb922cae4e5b699",
        "title": "即事",
        "author": "韦骧",
        "content": "云物半阴晴，春罍酒气清。\n花空叶自隘，梅重核初成。\n噱论无柔语，酣歌有壮声。\n翠眉应见笑，先老掷风情。",
        "dynasty": "宋",
        "collection_info": null
    },
    {
        "uuid": "a0f9ac73af90a20813fe05ccf948017a",
        "title": "杜鹃",
        "author": "韦骧",
        "content": "杜鹃叫林表，晓窗色初分。\n却忆动乡思，去年江外闻。",
        "dynasty": "宋",
        "collection_info": null
    },
    {
        "uuid": "c0ae33e3048a7dde16e5f73c84f977f6",
        "title": "周生哀辞",
        "author": "韦骧",
        "content": "所到固为命，嗟君志不通。\n未施稽古效，遽遘及泉凶。\n玉毁垂成际，兰摧共茂中。\n哀歌闭新垄，寂寞四山空。",
        "dynasty": "宋",
        "collection_info": null
    },
    {
        "uuid": "94bdf6776ef85ae3657db0a7d5e16f59",
        "title": "致政胡郎中生日",
        "author": "韦骧",
        "content": "未容广受擅余徽，远嗣亲荣二十期。\n山岳有神储秀日，朝廷无事乞身时。\n挂车濯濯吴风厚，奉寿诜诜夏景迟。\n贱士葭莩敢为献，愿光南国过期颐。",
        "dynasty": "宋",
        "collection_info": null
    },
    {
        "uuid": "a4fe3f6ce00f6a193e59fafd392298e5",
        "title": "和简夫游南岩",
        "author": "韦骧",
        "content": "古寺因山半翠微，跻攀危蹬上云扉。\n祇应秀色随秋吹，还似红尘染客衣。\n子贱鸣絃方暇逸，渊明解绶已来归。\n吾侪幸得陪清览，相与优游养道肥。",
        "dynasty": "宋",
        "collection_info": null
    },
    {
        "uuid": "cdb635e9f39b5c1d661465fddf79535a",
        "title": "又和见招鼓山游",
        "author": "韦骧",
        "content": "气凉天淡正时秋，野兴山情猝未休。\n承召驩于鳬藻甚，但忧尘迹累清游。",
        "dynasty": "宋",
        "collection_info": null
    },
    {
        "uuid": "291cc4ac12d310f3e37fd574d943664c",
        "title": "又和閒居",
        "author": "韦骧",
        "content": "雨余秋气逼幽斋，时动新篇雅奏谐。\n不是溪山清耳目，自缘冰雪满襟怀。\n荣名疣赘心都弃，世事毫毛力已排。\n唯有鉴湖风月近，贺公前迹可为侪。",
        "dynasty": "宋",
        "collection_info": null
    },
    {
        "uuid": "a70b8825d69b2addce8a3c50c9bd7e0f",
        "title": "和扑满",
        "author": "韦骧",
        "content": "一等出钧陶，唯便儿女曹。\n诲悭材甚小，扑满祸难逃。\n所忌同敧器，为忧在错刀。\n物微诚谕远，招损警贪饕。",
        "dynasty": "宋",
        "collection_info": null
    },
    {
        "uuid": "eafe89bb00d37bbbb560d9d32e0e4f33",
        "title": "送处道丈之台任民掾",
        "author": "韦骧",
        "content": "词曹新调补，术学久坚完。\n有位欲行志，爱民无小官。\n脂车乘短日，山国动微寒。\n即听佳声满，贤劳岂或嘆。",
        "dynasty": "宋",
        "collection_info": null
    },
    {
        "uuid": "6688edfec53d4ee91b9ef206edf19166",
        "title": "简夫丈昔遗老杜别集而骧以外集当之久而亡去近承多本因以诗请",
        "author": "韦骧",
        "content": "昔日交传集外诗，规模虽记旧编遗。\n近闻几格多兼副，可赐閒中一解颐。",
        "dynasty": "宋",
        "collection_info": null
    },
    {
        "uuid": "b689897b9c2a89cfeec3ec5a89cd9e91",
        "title": "赠项子后处士",
        "author": "韦骧",
        "content": "介似于陵可谓清，老来志操益坚成。\n胁肩傅会羞衰俗，捽茹优游尽此生。\n祇以图书养高性，不繇林薮市虚名。\n谁编野史防遗逸，当为先生作独行。",
        "dynasty": "宋",
        "collection_info": null
    },
    {
        "uuid": "7d0f28c70162e610170857f24c699540",
        "title": "去年今日",
        "author": "韦骧",
        "content": "去年今日到宣州，舟倚昭亭晚雨收。\n鸭脚饤盘随土物，蟹螯将酒揜珍羞。\n溪间雁集菰蒲老，田外人歌𥝧稏稠。\n此际剡游还忆旧，閒中情味两悠悠。",
        "dynasty": "宋",
        "collection_info": null
    },
    {
        "uuid": "eb52b344ef29727b9b11c4ea2aa718f4",
        "title": "忆江上",
        "author": "韦骧",
        "content": "故岁官还势亦勤，飘然单舸下长津。\n风江无定收帆早，夜浦多虞撃柝频。\n俸辍稻粱虽怕之，值轻鱼蟹不嫌贫。\n苍波古木应如旧，惆怅经由又隔春。",
        "dynasty": "宋",
        "collection_info": null
    },
    {
        "uuid": "cb05ae9210c36fdc2c08bebf0435c8f6",
        "title": "千佛岩读书寄内",
        "author": "韦骧",
        "content": "官期未迫暂閒身，斆学岩居及夜分。\n霜落空山寒切骨，风号万木响连云。\n有民勿谓书休读，无术当知政必棼。\n独宿不辞应会我，功名富贵本辛勤。",
        "dynasty": "宋",
        "collection_info": null
    },
    {
        "uuid": "1774c896f27b7b1a1161471267382690",
        "title": "石夫人挽辞",
        "author": "韦骧",
        "content": "有子任清时，夫人新拂衣。\n人生到此乐，天数奈相违。\n壸肃风规在，奁閒粉泽微。\n云愁寒垄暮，何处是魂归。",
        "dynasty": "宋",
        "collection_info": null
    },
    {
        "uuid": "8c095706e315420f0f11677d156aacb5",
        "title": "石经老挽辞",
        "author": "韦骧",
        "content": "已矣九泉归，嗟君值短期。\n胸襟遗草在，孝友阖门悲。\n学谢生前用，名多没后知。\n幽冥当自慰，造物本无私。",
        "dynasty": "宋",
        "collection_info": null
    },
    {
        "uuid": "9e4d3656973aea3fcebb26230ff94665",
        "title": "咏唐史 李卫公",
        "author": "韦骧",
        "content": "能作膏肓遗萧辅，更于西北振威雄。\n若非明主矜羸老，几向高丽弃旧功。",
        "dynasty": "宋",
        "collection_info": null
    },
    {
        "uuid": "a2eaa7c816052e81814cdfc41350ccf6",
        "title": "咏唐史 李英公",
        "author": "韦骧",
        "content": "威加突厥胜长城，药赐鬚灰感圣情。\n垂没训言非不虑，奈何坟土竟遭平。",
        "dynasty": "宋",
        "collection_info": null
    },
    {
        "uuid": "9d2f0a5715626bb2807074f6c2a7a5e1",
        "title": "咏唐史 尹思正",
        "author": "韦骧",
        "content": "执笔威踰知一杖，忤权活得月将身。\n位终八座非为幸，埋戟相符岂不神。",
        "dynasty": "宋",
        "collection_info": null
    },
    {
        "uuid": "96ffff1277f6c32d2ae890e4213aacaa",
        "title": "咏唐史 李朝隐",
        "author": "韦骧",
        "content": "拽宦鞭奴蔑贵权，当时风骨愯衣冠。\n及为御史声名减，岂是官高便欲安。",
        "dynasty": "宋",
        "collection_info": null
    },
    {
        "uuid": "a041db6af2cd82b2afe231d8ff600c97",
        "title": "咏唐史 张中令",
        "author": "韦骧",
        "content": "金镜文高压万珍，开元宠遇号知人。\n范阳奏日言如用，安得西蒙蜀道尘。",
        "dynasty": "宋",
        "collection_info": null
    },
    {
        "uuid": "9ac018d978d497683b29abf7b87465e3",
        "title": "咏唐史 李适之",
        "author": "韦骧",
        "content": "矿金言率遇参商，罢相还歌乐圣章。\n怖死宜春中姦贼，令人扼腕痛其亡。",
        "dynasty": "宋",
        "collection_info": null
    },
    {
        "uuid": "daa51b3149c06fe382191b841a2819a2",
        "title": "咏唐史 二阎",
        "author": "韦骧",
        "content": "八座蝉联属弟兄，当年门地足辉荣。\n可嗟不富经纶业，唯着丹青制造名。",
        "dynasty": "宋",
        "collection_info": null
    },
    {
        "uuid": "cad0ed42ddb138b5a93de430d54024da",
        "title": "咏唐史 苏世长",
        "author": "韦骧",
        "content": "披香殿上嘆隋君，校猎营閒劝十旬。\n莫谓口忠心则诈，如何胶禄不言人。",
        "dynasty": "宋",
        "collection_info": null
    },
    {
        "uuid": "c4dd963cb3cab38a6219c3d909f1b9ae",
        "title": "咏唐史 刘知几",
        "author": "韦骧",
        "content": "五说三长历历陈，坚辞史任斥因循。\n若教直笔专归手，褒贬应能慰后人。",
        "dynasty": "宋",
        "collection_info": null
    },
    {
        "uuid": "fddf2fa1d01b57d897ff6d49ad00663f",
        "title": "咏唐史 卢怀慎",
        "author": "韦骧",
        "content": "言极公忠器业清，死犹勤恳荐时英。\n贤哉度己推姚相，不幸幡成伴食名。",
        "dynasty": "宋",
        "collection_info": null
    },
    {
        "uuid": "ad73ae813ed5d2b5bc01e37fc5a0da31",
        "title": "咏唐史 李林甫",
        "author": "韦骧",
        "content": "国忠祸衅根芽日，此贼倾唐势已先。\n构陷名臣冤且众，天乎何意与终全。",
        "dynasty": "宋",
        "collection_info": null
    },
    {
        "uuid": "5684f63ec77dca753ee2213fa254c4e1",
        "title": "咏唐史 杨国忠",
        "author": "韦骧",
        "content": "权由宠盛危宗社，天子倾心日自如。\n十万北来犹未悟，潼关尚听促哥舒。",
        "dynasty": "宋",
        "collection_info": null
    },
    {
        "uuid": "77a075b705873082c8c53a80ab131a36",
        "title": "咏唐史 王珪",
        "author": "韦骧",
        "content": "斥姬援祖沃君心，贞观箴规器独深。\n私庙因循遭纠刻，可嗟疵玷在球琳。",
        "dynasty": "宋",
        "collection_info": null
    },
    {
        "uuid": "c51562f618cefd676a52f9bf456d1f53",
        "title": "咏唐史 戴胄",
        "author": "韦骧",
        "content": "持平远继张廷尉，献议尝班魏郑公。\n谁谓尚书无学术，没身何媿谥为忠。",
        "dynasty": "宋",
        "collection_info": null
    },
    {
        "uuid": "26b11f48c6ced6a3e13138ccfeaae9d9",
        "title": "咏唐史 戴至德",
        "author": "韦骧",
        "content": "神翰飞英纪至贤，谓如舟楫济洪源。\n偷名岂学刘仁轨，专向朝堂卖主恩。",
        "dynasty": "宋",
        "collection_info": null
    },
    {
        "uuid": "d6063053dae0c0e288c363a31d4483c1",
        "title": "咏唐史 魏郑公",
        "author": "韦骧",
        "content": "东宫尝吠非其主，贞观终高献纳臣。\n不独齐桓忘射带，太宗当日最知人。",
        "dynasty": "宋",
        "collection_info": null
    },
    {
        "uuid": "8571d7322245c1509f63a03b2c1cfdf0",
        "title": "咏唐史 虞世南",
        "author": "韦骧",
        "content": "太宗宠异号名臣，五绝当年赐目新。\n亡也重嗟文物去，石渠东观谓无人。",
        "dynasty": "宋",
        "collection_info": null
    },
    {
        "uuid": "f2ca1aefd3cbeda9977a4d69263758b4",
        "title": "咏唐史 韦见素",
        "author": "韦骧",
        "content": "入相年余值狂寇，独随车驾岂非忠。\n凶胡萌祸根荄远，史笔如何罪及公。",
        "dynasty": "宋",
        "collection_info": null
    },
    {
        "uuid": "189ddf4af627a9c59b5bb463fb12803e",
        "title": "咏唐史 契苾何力",
        "author": "韦骧",
        "content": "自称烈士受唐恩，宁死延陀不屈身。\n莫陋将军本蕃种，中朝似此几何人。",
        "dynasty": "宋",
        "collection_info": null
    },
    {
        "uuid": "a775862dcbc6df7b1acb7f0bf4626d8c",
        "title": "咏唐史 李光弼",
        "author": "韦骧",
        "content": "阃外分忧屡积勋，间言几欲变深恩。\n十年三觐劳方面，荣耀双旌并在门。",
        "dynasty": "宋",
        "collection_info": null
    },
    {
        "uuid": "e66c45349d977346b837366eccd0c056",
        "title": "咏唐史 邓景山",
        "author": "韦骧",
        "content": "并门雄镇军权重，敛怨残躯不足伤。\n偏将赎身由纳马，贱人贵畜自为殃。",
        "dynasty": "宋",
        "collection_info": null
    },
    {
        "uuid": "d61f5a954e8567ba50ac18fe76aa6217",
        "title": "咏唐史 韦坚",
        "author": "韦骧",
        "content": "勿诧崔生得体歌，运潭聚敛一何多。\n术虽可鄙非其死，甚矣姦臣恣网罗。",
        "dynasty": "宋",
        "collection_info": null
    },
    {
        "uuid": "5b4b85c5081aa49710dd7e0e490e647a",
        "title": "咏唐史 房管",
        "author": "韦骧",
        "content": "蜀途赴难忠虽固，车战亡师咎已深。\n天子未归京未復，不知何暇有琴心。",
        "dynasty": "宋",
        "collection_info": null
    },
    {
        "uuid": "8388452dea5fbf77eb306d084033b167",
        "title": "咏唐史 崔荛",
        "author": "韦骧",
        "content": "大臣许国当由道，执政如何事佛淫。\n身附姦邪不知祸，却谈报应感君心。",
        "dynasty": "宋",
        "collection_info": null
    },
    {
        "uuid": "ea011b3979ac9f56424f82652ba52772",
        "title": "咏唐史 杨绾",
        "author": "韦骧",
        "content": "总政中书月未期，郭崔奢侈遽中移。\n代宗勿嘆天亡早，用相斯人已后时。",
        "dynasty": "宋",
        "collection_info": null
    },
    {
        "uuid": "1bc956e294a469e082bc8d7362a25511",
        "title": "咏唐史 郭子仪",
        "author": "韦骧",
        "content": "凌烟阁上中兴后，勋德光全属令公。\n鱼辈也知深用力，其如谦巽悟宸衷。",
        "dynasty": "宋",
        "collection_info": null
    },
    {
        "uuid": "5e599068c5dfab592e876facff49e7a9",
        "title": "咏唐史 萧復",
        "author": "韦骧",
        "content": "面排卢杞兴言佞，背沮刘公受旨私。\n真相不知知彼相，便容辞疾守閒司。",
        "dynasty": "宋",
        "collection_info": null
    },
    {
        "uuid": "48d78e912bb23e4bb086275c3b1597ac",
        "title": "咏唐史 柳浑",
        "author": "韦骧",
        "content": "刑寛毁玉回天怒，智料渝盟识虏情。\n延赏见跻终不愠，陶陶谁似柳宜城。",
        "dynasty": "宋",
        "collection_info": null
    },
    {
        "uuid": "920821419bc30f9888ab7024a4d56d9c",
        "title": "咏唐史 李揆",
        "author": "韦骧",
        "content": "献替初虽有可贤，忌能遭贬是谁愆。\n獐头鼠目言何易，重困江湖十五年。",
        "dynasty": "宋",
        "collection_info": null
    },
    {
        "uuid": "b51a12baab5b0c3b01820a5ad8b202b8",
        "title": "忆双栟榈",
        "author": "韦骧",
        "content": "忆昔厚栽培，怜双异众材。\n青青江外色，往往梦中来。\n未得甘棠比，宁随弱柳衰。\n春华摅劲质，冷淡为谁开。",
        "dynasty": "宋",
        "collection_info": null
    },
    {
        "uuid": "70580afc27cf4b7fb5eba0f793c45a48",
        "title": "送刘诚夫江阴狱掾",
        "author": "韦骧",
        "content": "学老才优底裏精，青衫今始掾江城。\n高门积德功须倍，三尺持平道可行。\n听决即能诚吏俗，名声安用势公卿。\n相逢未几还相去，赠别非言岂慰情。",
        "dynasty": "宋",
        "collection_info": null
    },
    {
        "uuid": "1fe648888f66e0ecc8ac5403ad927011",
        "title": "石龟",
        "author": "韦骧",
        "content": "磨琢成龟智不虚，天然体理尽难如。\n世珍未许论荆璞，神迹当曾负洛书。\n山泽秘奇西蜀远，星辰分气北方余。\n坚完自得灵身计，安用区区免豫且。",
        "dynasty": "宋",
        "collection_info": null
    },
    {
        "uuid": "35dbd9c9533d43dc0cfd8114added5d3",
        "title": "县斋即事",
        "author": "韦骧",
        "content": "作邑惭无术，怀民赖有年。\n讼筒消不逞，宾席汰非贤。\n奉养庭闱稳，论求典册全。\n谁言非吏隐，山水匝城堧。",
        "dynasty": "宋",
        "collection_info": null
    },
    {
        "uuid": "6f19c26354029b95ecfba287cbc11281",
        "title": "喜德甫彦文至",
        "author": "韦骧",
        "content": "昏昏山雨锁春晖，褊邑萧条客至稀。\n怜子远来求所益，愧予无术慰焉依。\n文章未易论高出，行谊当须及庶几。\n幽阁羣书足游意，圣贤虽邈欲谁归。",
        "dynasty": "宋",
        "collection_info": null
    },
    {
        "uuid": "4b19f6242bdf3c7f107ad086b1d1d8d5",
        "title": "雨池荷花",
        "author": "韦骧",
        "content": "云翳前山雨脚长，洒然清气动莲塘。\n花中润色添来美，叶上繁声过去忙。\n红面浑羞泣珠泪，翠盘微重泻琼浆。\n萧萧古县无公事，赢得澄神坐冷床。",
        "dynasty": "宋",
        "collection_info": null
    },
    {
        "uuid": "5493d927705d21bd61f39e1bb3e36b80",
        "title": "金华按覆回止普净",
        "author": "韦骧",
        "content": "雨止山路滑，肩舆进亦难。\n官拘当勉力，室处岂非安。\n浅涧流还急，鸣禽意自寛。\n来归虽薄暮，古寺且盘桓。",
        "dynasty": "宋",
        "collection_info": null
    },
    {
        "uuid": "6804fd012f0a5ea4f0c86528a3b5d6d0",
        "title": "登楼",
        "author": "韦骧",
        "content": "邑落皆山水，登楼远目通。\n从容民事外，游息圣经中。\n画饼羞虚誉，持衡尚至公。\n此心难语俗，举袂挹松风。",
        "dynasty": "宋",
        "collection_info": null
    },
    {
        "uuid": "4bb847fa22ddec214132f0e16022f9e6",
        "title": "离邑之衢按狱",
        "author": "韦骧",
        "content": "出野暴雨作，迟晴方戒行。\n溪山百里秀，气象一番清。\n于役途虽远，祛虑意自平。\n民田况交隶，足以慰予情。",
        "dynasty": "宋",
        "collection_info": null
    },
    {
        "uuid": "e4459ae0b94beef731718e7af0f05ad7",
        "title": "野塘白莲",
        "author": "韦骧",
        "content": "路转方塘口，塘莲云不如。\n孤芳已难值，秀色况非余。\n及鉴波平后，飘香雨过初。\n泥途忧溅污，顽鹜仗谁祛。",
        "dynasty": "宋",
        "collection_info": null
    },
    {
        "uuid": "229e1c0e972af9c357b5cdb80dc0f6ea",
        "title": "石龙",
        "author": "韦骧",
        "content": "隐隐苍山壁，蜿蜒此蛰身。\n物生多有象，人附即为神。\n头角千年古，威灵一境伸。\n确然难以诘，立马为逡巡。",
        "dynasty": "宋",
        "collection_info": null
    },
    {
        "uuid": "6c88a5df78683eb5a0266dcb41a2cc76",
        "title": "还邑遇雨",
        "author": "韦骧",
        "content": "一阵阴云一雨来，驱除烦暑洒尘埃。\n山川固不为迎合，岂是先知地主迴。",
        "dynasty": "宋",
        "collection_info": null
    },
    {
        "uuid": "dcb34c33b28767f75e78060320e82875",
        "title": "闻国哀",
        "author": "韦骧",
        "content": "欲及干元节，登遐诏忽翻。\n万方钧疾痛，三纪被仁恩。\n气象河山惨，光华日月昏。\n小臣忠未效，饮泣望昆崙。",
        "dynasty": "宋",
        "collection_info": null
    },
    {
        "uuid": "32884650d1c29b3e9d2304f2c5e6ab8d",
        "title": "县圃刈禾",
        "author": "韦骧",
        "content": "林下圭田一亩余，春耕秋敛亦勤渠。\n年丰独喜能钧众，月给谁咍薄助吾。\n已愧拔葵贤鲁相，更羞尘甑诵莱芜。\n字民固合知民事，稼穑艰难坐可图。",
        "dynasty": "宋",
        "collection_info": null
    },
    {
        "uuid": "e60ab64a6f95c2c5383fc4a6d95e29ec",
        "title": "答吕秀才",
        "author": "韦骧",
        "content": "恻微赒急意虽完，势力锱铢岂自安。\n畎亩君忧家计迫，风波我畏宦途难。\n敝衣非不怜原宪，尘甑其如类范丹。\n情礼甚勤无以谢，愧将珉石报琅玕。",
        "dynasty": "宋",
        "collection_info": null
    },
    {
        "uuid": "44df2b26933208432e7bd678cb950a7e",
        "title": "答颜长道见寄",
        "author": "韦骧",
        "content": "花溪前日还辕处，惆怅高贤又阻陪。\n山雨在云方惨淡，野烟笼水正低徊。\n别离轻似风飘絮，迟想多于渴望梅。\n胸腹殷勤岂无感，果然缄寄好诗来。",
        "dynasty": "宋",
        "collection_info": null
    },
    {
        "uuid": "ae44a6539890ad29c6409f7961107380",
        "title": "同邑簿检视堤柳乘兴游保寿僧舍",
        "author": "韦骧",
        "content": "拨置簿书看种柳，等閒联辔入云岐。\n山僧莫道疏迎候，我辈行行不自知。",
        "dynasty": "宋",
        "collection_info": null
    },
    {
        "uuid": "e588c755dca116832aef7076e6b9c7ae",
        "title": "过紫霄宫",
        "author": "韦骧",
        "content": "先春曾宿紫霄宫，今日重游春正融。\n谁道居官便跧缩，也能偷暇向忙中。",
        "dynasty": "宋",
        "collection_info": null
    },
    {
        "uuid": "589eaad947817875587a77b5c3a84542",
        "title": "游寿山",
        "author": "韦骧",
        "content": "暂离簿领来邻邑，旋访灵踪到寿山。\n乘闲一游真未易，岂论身寄此中閒。",
        "dynasty": "宋",
        "collection_info": null
    },
    {
        "uuid": "38f3962750063570ec7b1c00a5fb22fe",
        "title": "下山復题二首  其一",
        "author": "韦骧",
        "content": "俯望羣峰目已惊，山僧更解说山情。\n夕阳归去心难足，未听飞泉雨后声。",
        "dynasty": "宋",
        "collection_info": null
    },
    {
        "uuid": "ed6d646f0788ae62accc912ee1fbe887",
        "title": "下山復题二首  其二",
        "author": "韦骧",
        "content": "宛转松蹊入五峰，更临危阁半晴空。\n山花鸟语皆真趣，谁是韬光傲世翁。",
        "dynasty": "宋",
        "collection_info": null
    },
    {
        "uuid": "b2d2ddcb674f45c2314a8e476c4c40da",
        "title": "望方岩",
        "author": "韦骧",
        "content": "路过方岩未及游，肩舆回首兴难收。\n野桃带日遥相笑，笑我山情不自由。",
        "dynasty": "宋",
        "collection_info": null
    },
    {
        "uuid": "bfa06b6e502830a8c70e4462dce0a340",
        "title": "宿灵岩  其一",
        "author": "韦骧",
        "content": "坐邑传闻此岩好，心疑好事张浮辞。\n及来胜境穷游览，却悟前言有漏遗。\n触石烟云如障俗，倚崖殿阁半乘危。\n自嗟吏治多牵制，祇作清虚一宿期。",
        "dynasty": "宋",
        "collection_info": null
    },
    {
        "uuid": "3e75f7500b0e768617f7b6683b7f2c8a",
        "title": "宿灵岩  其二",
        "author": "韦骧",
        "content": "百丈苍岩入杳冥，高低气象本天成。\n藤蟠翠壁龙蛇动，涧泻断崖风雨声。\n不许画工为润色，祇应诗伯长余情。\n栖鸦乱墨题僧室，车马何时再此行。",
        "dynasty": "宋",
        "collection_info": null
    },
    {
        "uuid": "f5a77febc2ea2e07f7a9e66e12316477",
        "title": "自灵岩回途中寄颜令",
        "author": "韦骧",
        "content": "吏役谁婴绕，寻幽得二三。\n穿云离古观，冒月宿灵岩。\n乘兴诗何择，孤游语自缄。\n寄言酬地主，清赏可无惭。",
        "dynasty": "宋",
        "collection_info": null
    },
    {
        "uuid": "48edbeb233acb6b8623c1fcc0313a808",
        "title": "冒雨游石室",
        "author": "韦骧",
        "content": "陟磴苔痕滑，穿岩雨脚收。\n爱山邻邑令，来作雨中游。",
        "dynasty": "宋",
        "collection_info": null
    },
    {
        "uuid": "1c946897d5c71065d522548714e4e2df",
        "title": "鸡人峰",
        "author": "韦骧",
        "content": "石室前头一片春，天然形象附嶙峋。\n山家况味无晨夕，安用鸡人赋此身。",
        "dynasty": "宋",
        "collection_info": null
    },
    {
        "uuid": "932fd9c6f5b1c63a832ec6320333d42d",
        "title": "雨止",
        "author": "韦骧",
        "content": "雨止单蹊步可通，寻春天气似迎逢。\n山花有意飘行盖，野水无情照瘦容。\n挈榼竟难成独饮，抽毫犹得当朋从。\n逡巡且尽今朝兴，数阖归来趁暮钟。",
        "dynasty": "宋",
        "collection_info": null
    },
    {
        "uuid": "7ce815e11f73cbb218163cae9c9f8501",
        "title": "晓霁归邑",
        "author": "韦骧",
        "content": "夜枕轻寒睡思衰，迟明方霁促归来。\n车徒虽患泥行蹇，林麓还逢秀色迴。\n山雨定非天意足，溪云应为主人开。\n野花零乱春禽闹，此兴何如鼓吹陪。",
        "dynasty": "宋",
        "collection_info": null
    },
    {
        "uuid": "4a1568be54da5c9975281d25187d0072",
        "title": "戏别颜令",
        "author": "韦骧",
        "content": "趣驭不遑辞地主，趁晴唯且荷天公。\n县楼归去劳东望，早就新篇寄好风。",
        "dynasty": "宋",
        "collection_info": null
    },
    {
        "uuid": "10bd6988b075421c29d45e622f2dc458",
        "title": "将及熟溪",
        "author": "韦骧",
        "content": "东风吹散黑云轻，渐望吾疆野色青。\n料得熟溪滩响急，到时聊为驻轩听。",
        "dynasty": "宋",
        "collection_info": null
    },
    {
        "uuid": "990830eddb25d994318f0c0c26b9c42b",
        "title": "村落",
        "author": "韦骧",
        "content": "轻寒切切战春阳，村落人家意自遑。\n老妇画眉窥止水，痴儿曝背坐颓墻。\n牛归小径蹄痕迭，犬吠空山响答长。\n夏赋未来秋赋了，片时优佚胜膏梁。",
        "dynasty": "宋",
        "collection_info": null
    },
    {
        "uuid": "133113b173b9c83697bc5d954a2b4580",
        "title": "途中寄县斋诸士子",
        "author": "韦骧",
        "content": "花发蒙亭画景舒，浩歌应嘆食无鱼。\n灵岩恨不同真赏，且把新诗慰子居。",
        "dynasty": "宋",
        "collection_info": null
    },
    {
        "uuid": "65e658d2228880ec24f9e18b93b0653c",
        "title": "离石室",
        "author": "韦骧",
        "content": "九十阳春兴已酬，登山穿谷尽清幽。\n閒田不是无多让，故遣尘劳作胜游。",
        "dynasty": "宋",
        "collection_info": null
    },
    {
        "uuid": "f8dcb043d8b874b9379f07e915f39ce5",
        "title": "离邑寄颜长道",
        "author": "韦骧",
        "content": "县城不出已逾月，出爱秀野浮青春。\n前时枯株变深翠，对我意气如欣欣。\n肩舆渐入南康道，溪山清旷交吾邻。\n簿书拨置固可喜，又况雅谊还相亲。",
        "dynasty": "宋",
        "collection_info": null
    },
    {
        "uuid": "b0040bee39ca0c2136a813af0fd81620",
        "title": "闻诏士呈同僚朱伯英",
        "author": "韦骧",
        "content": "圣神虑遗士，豪杰思致身。\n诏书一飞传，上下交欢忻。\n吾侪职山邑，步局志未伸。\n缅想风云会，廓然忘我勤。",
        "dynasty": "宋",
        "collection_info": null
    },
    {
        "uuid": "424803e9b42d946192093cee6e830138",
        "title": "和亭",
        "author": "韦骧",
        "content": "前贤重交际，世俗竞将迎。\n用礼皆由正，知和始可行。\n候亭增旧构，题榜易先名。\n训徼非存远，还当鍳鄙情。",
        "dynasty": "宋",
        "collection_info": null
    },
    {
        "uuid": "38ca7e45c1d4a87517ac7bf424abb826",
        "title": "和伯英初霁",
        "author": "韦骧",
        "content": "日出干坤静，阴霖革累旬。\n前溪声未减，绿野秀如新。\n人意犹祛病，物心疑再春。\n此情谁解赋，先手属东邻。",
        "dynasty": "宋",
        "collection_info": null
    },
    {
        "uuid": "659684a57717f35220aa14c4304cbc61",
        "title": "和颜令见寄  其一",
        "author": "韦骧",
        "content": "孤城四面插羣峰，云翳经旬雨气雄。\n自愧不才为县令，近来无事若山翁。\n几思羽翼飞腾去，幸有英豪咫尺中。\n独上高楼方引脰，喜逢嘉句载清风。",
        "dynasty": "宋",
        "collection_info": null
    },
    {
        "uuid": "d9e3b576afd251747df3213387b69369",
        "title": "和颜令见寄  其二",
        "author": "韦骧",
        "content": "洗出郊原物象明，积阴祛尽喜天晴。\n东邻长道诗新寄，增我溪山一倍清。",
        "dynasty": "宋",
        "collection_info": null
    },
    {
        "uuid": "8df171822851184cc7a914ad8df27a71",
        "title": "权东阳既久求归武川上守倅 章守",
        "author": "韦骧",
        "content": "剧邑虚官偶承乏，字民何术慰林林。\n文翁化被虽无事，巫马才悭惧不任。\n樽俎弗踰宗祝计，牛羊自守乘田心。\n愿归山邑逃瘝旷，养拙寒儒荷赐深。",
        "dynasty": "宋",
        "collection_info": null
    },
    {
        "uuid": "640b623a602c0d65d383d4ab74403bfd",
        "title": "权东阳既久求归武川上守倅 沈倅",
        "author": "韦骧",
        "content": "星火州符气势豪，敢辞承乏赋贤劳。\n设施每恐无能及，旷责还忧不可逃。\n捕鼠孰淹睎骥足，解牛难任割鸡刀。\n愿令樗散归閒邑，更使潜心缘饰高。",
        "dynasty": "宋",
        "collection_info": null
    },
    {
        "uuid": "b72adf3d0291511b356d0fc95cd9731e",
        "title": "衢梁试院呈同事",
        "author": "韦骧",
        "content": "秋风动林叶，山国早寒轻。\n较艺精神暇，持杯语论清。\n勿辞淹锁院，未用克归程。\n留意如求举，终当不误评。",
        "dynasty": "宋",
        "collection_info": null
    },
    {
        "uuid": "d9625bd781ca3865e73f45ac109e8a17",
        "title": "依前韵酬张屯田和诗",
        "author": "韦骧",
        "content": "落笔流星缓，酬言白璧轻。\n鄙辞翻可媿，老格有余清。\n择士无精鍳，糊名况旧程。\n更烦为大句，使我壮文评。",
        "dynasty": "宋",
        "collection_info": null
    },
    {
        "uuid": "720ecd611a31b4117ece4724fada55f3",
        "title": "试士毕同长道东归",
        "author": "韦骧",
        "content": "相将冒晓出郊原，但值佳山即驻轩。\n投午未行三十里，和诗已及半千言。\n黄云被野田禾熟，白雪翻空溪浪奔。\n高旷襟怀共为乐，此情难与俗人论。",
        "dynasty": "宋",
        "collection_info": null
    },
    {
        "uuid": "e69afc14f4395e9674a67c11160045b7",
        "title": "上睦州刘工部  其一",
        "author": "韦骧",
        "content": "政行荆楚百蛮怀，却拥旌旄向此来。\n自喜平生无枉道，岂论千里復淹才。\n恩苏疲瘵精神返，威慑姦憸胆气摧。\n秋晚子陵溪上好，樽罍风雅许谁陪。",
        "dynasty": "宋",
        "collection_info": null
    },
    {
        "uuid": "96bdcd323e21f8b2a789b72f5d961c33",
        "title": "上睦州刘工部  其二",
        "author": "韦骧",
        "content": "桐庐古郡压乌龙，潇洒佳名信不空。\n傲世曾栖隐君子，谪官多属鉅贤公。\n连云城郭残秋外，近水楼台返照中。\n太守公余登覧胜，始知天意飬其衷。",
        "dynasty": "宋",
        "collection_info": null
    },
    {
        "uuid": "ea5bd7c79047c5487c8a31bc344b2162",
        "title": "和朱尉见招",
        "author": "韦骧",
        "content": "作尉由来本仙局，况能投隙会僚朋。\n开怀自适人须美，治具虽疏客不憎。\n雨意初收天爽快，田工将毕岁丰登。\n高吟大饮无羞涩，祗恐秋风苦不胜。",
        "dynasty": "宋",
        "collection_info": null
    },
    {
        "uuid": "7832c3cc3f2abd87087763b2d1a035bd",
        "title": "和颜令见寄",
        "author": "韦骧",
        "content": "别后经宵各到家，别时岐路两萦斜。\n相期巵酒重何日，独对秋林浪有花。\n攻墨却思同整具，择金犹记共澄沙。\n语言彷佛如朝暮，但怅暌离似海涯。",
        "dynasty": "宋",
        "collection_info": null
    },
    {
        "uuid": "49ef31a40cb96bdd79ead314167db3fe",
        "title": "观穑",
        "author": "韦骧",
        "content": "霜风卷叶度高楼，楼上萧然对晚秋。\n坐看野人收𥝧稏，相将尽室在田畴。\n赴晴汲汲如防寇，望岁区区已见酬。\n遗秉多忘歌笑去，乃心应亦傲轻裘。",
        "dynasty": "宋",
        "collection_info": null
    },
    {
        "uuid": "d50b0b7ee1c18d150879c1e7080c971c",
        "title": "寄长道",
        "author": "韦骧",
        "content": "诗筒寂寞过残秋，望断前山暮霭收。\n共简犹思石岩句，连镳悔失烂柯游。\n晴溪激浅声还细，栖鸟争深闹未休。\n野兴与君当不异，不知今日在层楼。",
        "dynasty": "宋",
        "collection_info": null
    },
    {
        "uuid": "e9f3fe563fd81536ccf6b46ec7ecf698",
        "title": "县斋即事",
        "author": "韦骧",
        "content": "比来庭讼少，拙令称幽潜。\n爱日开朝幌，看云捲画帘。\n澄神烹茗粥，忆古检书籤。\n菽水清多乐，溪山意自恬。\n韬光异耕钓，苦志念渔盐。\n骥足空思展，牛刀敢谓淹。\n民心久当信，佐局美相兼。\n笑傲言祛隘，赓酬韵斗严。\n囊钱如未乏，樽酒尚能添。\n园笋新成绿，池荷半露尖。\n共谋怀坦坦，毋恤远炎炎。\n此兴欢无敌，逢人语必箝。",
        "dynasty": "宋",
        "collection_info": null
    },
    {
        "uuid": "15eccaa761967f92ed92875e1837acab",
        "title": "永康徐尉次寄颜令诗韵见寄因以前韵酬答",
        "author": "韦骧",
        "content": "柅车为别始中秋，遽见霜朝爱景浮。\n自愧马期无少暇，祗应梅福有清游。\n殷勤好句能相寄，哦咏幽斋岂便休。\n此段情怀何所似，月明更上庾公楼。",
        "dynasty": "宋",
        "collection_info": null
    },
    {
        "uuid": "25ffb809b715eff113ab53bdc8035b60",
        "title": "和朱伯英后圃见招",
        "author": "韦骧",
        "content": "爱君邀客以清诗，会我公庭缿讼稀。\n卷白到时须自勉，乱红飞处是春归。",
        "dynasty": "宋",
        "collection_info": null
    },
    {
        "uuid": "c5f2947f9c4e88958e903222c2630297",
        "title": "初夏公余",
        "author": "韦骧",
        "content": "公庭日无事，民伍正蚕耕。\n夏浅寒犹在，云浓雨易成。\n图书存远古，诗酒有余情。\n傲吏居幽僻，其谁诮近名。",
        "dynasty": "宋",
        "collection_info": null
    },
    {
        "uuid": "e99cba404a9f345e47f31b37f5131b90",
        "title": "和朱伯英迓送还示",
        "author": "韦骧",
        "content": "怜君迍蹇从初仕，慰我萧条典一同。\n莫为尘劳便兴叹，所施无负即为功。",
        "dynasty": "宋",
        "collection_info": null
    },
    {
        "uuid": "c1cbdc2539fb8a685b2f35ffff3a52fa",
        "title": "和太守郡阁望羣山有雪",
        "author": "韦骧",
        "content": "郊原霁后晚寒清，残雪笼山望处明。\n尽道凝留因地冷，当知粉饰藉天成。\n昆冈玉聚微云敛，沧海潮横返照清。\n解赋属谁诗格老，贤侯登覧在层城。",
        "dynasty": "宋",
        "collection_info": null
    },
    {
        "uuid": "c72312c909e97bbf07a236836177331e",
        "title": "自郡还寄长道",
        "author": "韦骧",
        "content": "故岁跼重城，填然思不清。\n归来见春老，何处慰诗情。\n顾我几茅塞，知君已帙盈。\n社坛当未废，旧约可寻盟。",
        "dynasty": "宋",
        "collection_info": null
    },
    {
        "uuid": "e9e45d4e5f7cf643aeccc050c4280469",
        "title": "和颜长道见寄",
        "author": "韦骧",
        "content": "宛转溪山邑落深，春归云物易成阴。\n莺穿别坞遗新子，花谢前村失旧林。\n自厌簿书为滞迹，未应轩冕足关心。\n东邻幸有颜明府，清旷襟怀且共吟。",
        "dynasty": "宋",
        "collection_info": null
    },
    {
        "uuid": "9df09afc93b57b217c529e8246b7e01b",
        "title": "谢朱伯英遗诗",
        "author": "韦骧",
        "content": "我辈清怀书自将，不须才与古人当。\n佳辰美概无穷尽，险语高词尔转相。\n吏隐未能离扰扰，诗情犹得慰皇皇。\n如君逸格谁忘羡，騕褭终难困服箱。",
        "dynasty": "宋",
        "collection_info": null
    },
    {
        "uuid": "cf00f7d45b58e0ef35b70dd53e4c2159",
        "title": "和颜长道寄三首 首夏",
        "author": "韦骧",
        "content": "秀邑发丛萱，清阴泛新竹。\n园林足幽思，扬扬曲池曲。\n奚独念春归，爱此未炎燠。",
        "dynasty": "宋",
        "collection_info": null
    },
    {
        "uuid": "73b3b6050d5ba29d49a605a8363d143f",
        "title": "和颜长道寄三首 县斋肆笔",
        "author": "韦骧",
        "content": "簿领区区岂惬情，尘纷安得眼长青。\n且希五柳先生醉，莫似清江使者灵。\n临政每惭非善治，随时尤愧有劳形。\n谁能与我同幽旷，陇上耦耕还带经。",
        "dynasty": "宋",
        "collection_info": null
    },
    {
        "uuid": "275dfe534df2c87e1f529e0f49416105",
        "title": "和颜长道寄三首 阅武川倡酬",
        "author": "韦骧",
        "content": "往还赓唱百余篇，草草编联后或前。\n语气有时凌夜月，辞源何啻泻春泉。\n须知吏隐能遗俗，不独山溪解乐天。\n屈指代期秋信逼，封人莫厌屡驰笺。",
        "dynasty": "宋",
        "collection_info": null
    },
    {
        "uuid": "1624741e723d3e123ca99eeeb76e5e22",
        "title": "扫蒙亭",
        "author": "韦骧",
        "content": "芜亭一扫媿陈蕃，松柏阴森翠竹环。\n闹蝈尽驱澄曲水，横柯旋斫望青山。\n人归畎亩醇风在，我近图书白日閒。\n樗散自知成独乐，惭无善效及民间。",
        "dynasty": "宋",
        "collection_info": null
    },
    {
        "uuid": "65a0d63f03dcbda632f565dc9a0b5f9f",
        "title": "次韵和颜令见寄",
        "author": "韦骧",
        "content": "再来东白日无休，剸割唯忧或滞留。\n满眼烟尘真可厌，幸而涵碧见清秋。",
        "dynasty": "宋",
        "collection_info": null
    },
    {
        "uuid": "e24be83ef8302f01d054d49e1d8bb2b2",
        "title": "伯瞻郎中生日",
        "author": "韦骧",
        "content": "瑞气飘飘贯斗牛，当时贻庆在南州。\n太平势盛高贤出，造化功成万物秋。\n侯国几年凝课最，相门今日足风流。\n祝公寿与灵椿等，庶得胸中尽壮犹。",
        "dynasty": "宋",
        "collection_info": null
    },
    {
        "uuid": "429050992535059a61417d092604f5cf",
        "title": "中秋南康夜会得天字",
        "author": "韦骧",
        "content": "宿阴初卷尽，万状正萧然。\n夜色兼秋半，人情爱月圆。\n褫巾洒浊酒，露坐幕青天。\n佳节还相遇，阳阳忆去年。",
        "dynasty": "宋",
        "collection_info": null
    },
    {
        "uuid": "d40544cb470b87605b60abfa23b2405c",
        "title": "假道南康长道语今夕中秋正故岁聚并喜乐时也遂留以夜饮饮半和所示诗",
        "author": "韦骧",
        "content": "月华乘颢气，人竞此宵明。\n旧会嗟经岁，修途为辍程。\n凉飘襟袖爽，秋入管弦清。\n莫诮红裙饮，新诗亦间成。",
        "dynasty": "宋",
        "collection_info": null
    },
    {
        "uuid": "6915a88cc6edfde19e1276b9f0559624",
        "title": "睦州千峰榭二首  其一",
        "author": "韦骧",
        "content": "千峰围绕自苍然，古榭凄凉不记年。\n搜索旧名逢雅尚，主张佳境有豪篇。\n坐凌翠霭羣嚣隔，眼入清秋万状全。\n芜废不唯兴此地，当知民物尽陶甄。",
        "dynasty": "宋",
        "collection_info": null
    },
    {
        "uuid": "92bb51a9a126bc78e539a5989c9badd4",
        "title": "睦州千峰榭二首  其二",
        "author": "韦骧",
        "content": "层基突兀倚晴空，碧嶂回环势复重。\n秀色有时侵画隼，苍烟尽日卧乌龙。\n严公滩近增幽概，方叟诗存得旧踪。\n贤守葺遗殊众好，政閒把酒看千峰。",
        "dynasty": "宋",
        "collection_info": null
    },
    {
        "uuid": "fb6c03d393a803122de7d0d500ac0401",
        "title": "宿广严靖阁",
        "author": "韦骧",
        "content": "久为簿领废登临，一宿禅扃万虑沉。\n半夜松声惊梦枕，琴书幡起故园心。",
        "dynasty": "宋",
        "collection_info": null
    },
    {
        "uuid": "5c16ececd31d283f1af3af44e9d14cfb",
        "title": "过法宁僧舍",
        "author": "韦骧",
        "content": "积阴卷尽见朝阳，更入云林古道场。\n疏旷襟怀终久在，暂离簿领已清狂。",
        "dynasty": "宋",
        "collection_info": null
    },
    {
        "uuid": "b41cc4627b622988ae2971dc19d6f7c2",
        "title": "题虎峰真师壁",
        "author": "韦骧",
        "content": "虎踞山形路屈盘，烟云过尽到禅关。\n老僧得地真安稳，不向人间趁往还。",
        "dynasty": "宋",
        "collection_info": null
    },
    {
        "uuid": "843d103e7eac053cb728b8f7f1b3259c",
        "title": "检覆鸡啼源还虎峰",
        "author": "韦骧",
        "content": "到此崎岖力已疲，肩舁西去更乘危。\n始知不及閒人好，避险从安任所之。",
        "dynasty": "宋",
        "collection_info": null
    },
    {
        "uuid": "2af49209aa8261456a24707525a59136",
        "title": "寒雨夜会得歌字",
        "author": "韦骧",
        "content": "佳客来相遇，衔杯语论和。\n夜寒兼雨甚，酒色向人多。\n泪烛摇红蕚，风帷动翠波。\n漏声催举白，檐溜混微歌。\n朋契淡閒合，诗锋闇裏磨。\n十年方一笑，不醉奈情何。",
        "dynasty": "宋",
        "collection_info": null
    },
    {
        "uuid": "bfb7b2c09d15f339a6a0f82fe4c1613a",
        "title": "呈范子镇同年",
        "author": "韦骧",
        "content": "白日当时共得仙，清樽未倒且留连。\n间关益部君今去，后会轻论又几年。",
        "dynasty": "宋",
        "collection_info": null
    },
    {
        "uuid": "e4143dc70a7e4164fa83536c059b0ac3",
        "title": "劝元功饮",
        "author": "韦骧",
        "content": "昔时同闬今同郡，气义相懽此最亲。\n莫向酒杯成偃蹇，醉来诗格合清新。",
        "dynasty": "宋",
        "collection_info": null
    },
    {
        "uuid": "b8e1e33dafa33983deaa7e05b145dacd",
        "title": "再和范同年得厅字",
        "author": "韦骧",
        "content": "人生难计拟，并合若漂萍。\n稀阔同年会，萧条古县厅。\n冒寒欺雨势，卜夜託龟灵。\n漏转歌声促，风余烛烬零。\n主樽惭北海，客量过沧溟。\n愿且留车马，离弦未可听。",
        "dynasty": "宋",
        "collection_info": null
    },
    {
        "uuid": "552d997efa12259e28c8ffa82e1f3113",
        "title": "涵碧池",
        "author": "韦骧",
        "content": "原泉有本养渊渟，更似端人见底清。\n竹色山光朝暮在，当知涵碧不虚名。",
        "dynasty": "宋",
        "collection_info": null
    },
    {
        "uuid": "acb5fa473913daf7b06d021efa776485",
        "title": "涵碧亭",
        "author": "韦骧",
        "content": "座隅平地是云山，爽气无穷六月寒。\n梦得祗知图未善，不知能画不能完。",
        "dynasty": "宋",
        "collection_info": null
    },
    {
        "uuid": "24f0076ec43611c10cb56d0df3358441",
        "title": "瀑泉",
        "author": "韦骧",
        "content": "堂堂一道出山腰，色似垂缣响似潮。\n何必枕流图洗耳，坐观已觉俗尘消。",
        "dynasty": "宋",
        "collection_info": null
    },
    {
        "uuid": "d704e0291b2106f5077a955b8b60bf19",
        "title": "双石鱼",
        "author": "韦骧",
        "content": "谁磨紫石作双鱼，绕以清流泛酒觚。\n祗使幽人添醉逸，山林未快忆江湖。",
        "dynasty": "宋",
        "collection_info": null
    },
    {
        "uuid": "7235ebdcf5f20d5a89b521ba061916b2",
        "title": "傲亭",
        "author": "韦骧",
        "content": "峨然危构冠山巅，以傲名亭傲可贤。\n不与世人论是否，谁能来此卧云烟。",
        "dynasty": "宋",
        "collection_info": null
    },
    {
        "uuid": "dbad0d6ab56e7ddf83b866402ffc175e",
        "title": "双峰",
        "author": "韦骧",
        "content": "我爱双峰若并趋，钧然苍翠傲荣枯。\n定应天意成真概，磊落相依道不孤。",
        "dynasty": "宋",
        "collection_info": null
    },
    {
        "uuid": "74e2b61e7a2c1b3ac5f2eb63a3bc8161",
        "title": "击瓯",
        "author": "韦骧",
        "content": "箫鼓厌喧豗，瓯声可荐杯。\n鸣珂秋猎骏，锵佩晓朝迴。\n挹注虽为助，甄陶别有胚。\n玉纤敲击鋭，惊起玉山頽。",
        "dynasty": "宋",
        "collection_info": null
    },
    {
        "uuid": "9c09d96484ea76979ce2ac34955e9418",
        "title": "和朱尉示亲老生日",
        "author": "韦骧",
        "content": "腊残朝夕是新春，秀入溪山碧万寻。\n白髪亲逢蓬矢庆，綵衣人奉玉杯深。\n风迴庭砌弦簧脆，日上帘旌插珥森。\n敢谓小官无足慰，尽懽菽水亦甘任。",
        "dynasty": "宋",
        "collection_info": null
    },
    {
        "uuid": "cff303f1847502c57371960cdecc37b3",
        "title": "和朱伯英元夕",
        "author": "韦骧",
        "content": "燃灯结綵学春山，佳节还逢邑事閒。\n僚佐相从真我侣，旄齯共乐在其间。\n月中风味当无比，醉裏尘劳似不关。\n祗以清罇期漏尽，明朝应悔主才悭。",
        "dynasty": "宋",
        "collection_info": null
    },
    {
        "uuid": "0af1cb7b4ad722e20fab42707420afb8",
        "title": "席间和向闢之元夜  其一",
        "author": "韦骧",
        "content": "令节伸眉且自寛，与民同乐是民官。\n宴酣岂为残更促，醉兀何妨万目观。\n舞袖飘飘凌夜月，灯山闪闪战春寒。\n孤城谁谓萧疏甚，无愧途人即可懽。",
        "dynasty": "宋",
        "collection_info": null
    },
    {
        "uuid": "1a4997a08735dbcec3bf8157ce6cccb7",
        "title": "席间和向闢之元夜  其二",
        "author": "韦骧",
        "content": "无愧涂人即可欢，□□□□□□□。\n月华莹澈通春夕，民气融和却暮寒。\n捃摭餚蔬成曲会，扶携老稚任环观。\n邑侬他日逢今日，往往应能话旧官。",
        "dynasty": "宋",
        "collection_info": null
    },
    {
        "uuid": "4d6a0696d92b11a04815c6cddb5fb1d5",
        "title": "回长道中论",
        "author": "韦骧",
        "content": "□□□□□□纷，吾子文章有本根。\n此说独能通正道，□□□□□专门。\n剖开先圣难明旨，羞杀拘儒既□□。\n□□□才何足议，但凭余燄发冥昏。",
        "dynasty": "宋",
        "collection_info": null
    },
    {
        "uuid": "ad5838887f1d528ce0e3e57291eee25b",
        "title": "和长道候使者宿龙窟见寄",
        "author": "韦骧",
        "content": "幽寺傍□□，□□昂藏顶翠螺。\n县尹候迎车暂□，田甿观□□□□。\n潭间水黑应龙卧，松表风清独鹤过。\n□□□□□□我，萧斋倚柱祗长歌。",
        "dynasty": "宋",
        "collection_info": null
    },
    {
        "uuid": "2b5c7226471566bb0736360b47414228",
        "title": "长道将罢邑借前韵以寄",
        "author": "韦骧",
        "content": "山□□□□□□，□对春风把酒螺。\n况是安甿嚣讼少，何□□□□怀多。\n眼看野色烟云秀，指数瓜期日月过。\n闻说贤侯将解印，追攀无计且酣歌。",
        "dynasty": "宋",
        "collection_info": null
    },
    {
        "uuid": "b54fae95ecfcdaa3c2fb69b16ce945d1",
        "title": "和见贻",
        "author": "韦骧",
        "content": "拘挛山邑四□□，□滞徒嗟薄宦身。\n忆昨同时来视事，羡君先我作閒人。\n倾心虽记多佳议，寒齿还忧失旧邻。\n安得追攀如素约，舳舻衔尾倚江滨。",
        "dynasty": "宋",
        "collection_info": null
    },
    {
        "uuid": "cc4a7f753cf858c415709f3668324349",
        "title": "送章郎中赴阙  其一",
        "author": "韦骧",
        "content": "□□□□治已成，还台荣望本峥嵘。\n朝廷不许淹贤□，□□□□借守情。\n晓日旌旗动行色，春风笳鼓作边声。\n□□□阏城西道，祗恐朱轓欲迅征。",
        "dynasty": "宋",
        "collection_info": null
    },
    {
        "uuid": "f73aff2927df823b16b235fd8c6d5f28",
        "title": "送章郎中赴阙  其二",
        "author": "韦骧",
        "content": "□□□□孰可俦，弟兄麾节占三州。\n疲甿救尽方为□，□□□还岂自由。\n仁似周侯小棠在，清嫌汉守大□留。\n祇应静夜双溪月，远挂公心未得休。",
        "dynasty": "宋",
        "collection_info": null
    },
    {
        "uuid": "86a3f8db0fb91df991667ee26fe3263c",
        "title": "探得海棠送章仲成",
        "author": "韦骧",
        "content": "高低海棠枝，交结离人思。\n离披海棠花，烂熳离人醉。\n醉来离思轻，看花自有情。\n一片随春风，悠悠逐君行。",
        "dynasty": "宋",
        "collection_info": null
    },
    {
        "uuid": "e8dbe77393b8507ee9fb166955d7c4f1",
        "title": "和长道交道驿见招同趋府",
        "author": "韦骧",
        "content": "北出城闉天未明，待驱款段趁君行。\n归时亦欲偕吟醉，寄语林间有落英。",
        "dynasty": "宋",
        "collection_info": null
    },
    {
        "uuid": "97f1bb5eff4465aa5c40355ed93c13cc",
        "title": "同长道游惠僧翠樾堂",
        "author": "韦骧",
        "content": "覃覃洁宇枕城阿，车马知名始见过。\n邃密莫嫌春态浅，牢笼不碍翠阴多。\n玩心爽概真偏得，冺迹空山去几何。\n今日□□□褫带，暂将尘扰就消磨。",
        "dynasty": "宋",
        "collection_info": null
    },
    {
        "uuid": "c71156339d18f325a41904215625ca69",
        "title": "清明雨",
        "author": "韦骧",
        "content": "阴云散漫与山平，草暗花昏匝古城。\n定是天心恶游放，故将雨脚锁清明。\n谁知静圃无穷极，独有幽禽不住鸣。\n况值清明归去客，共樽谈笑有余情。",
        "dynasty": "宋",
        "collection_info": null
    },
    {
        "uuid": "3780a17ba7c1a081e741f3951b26191b",
        "title": "四月一日西池作",
        "author": "韦骧",
        "content": "田田荷叶大如钱，拙令无功又一年。\n六月京尘传流口，不嫌池上更迁延。",
        "dynasty": "宋",
        "collection_info": null
    },
    {
        "uuid": "d53965b1a8511840364e42d5ed91716f",
        "title": "林沼春归后",
        "author": "韦骧",
        "content": "林沼春归后，幽芳日益添。\n芭蕉翠羽扇，芦笋碧牙籤。\n薄霭笼夷径，微波荡曲檐。\n主人山野性，杖屦此无厌。",
        "dynasty": "宋",
        "collection_info": null
    },
    {
        "uuid": "2cd9d3b601b054e4c07e550b88af3978",
        "title": "和朱尉首夏偶书见寄",
        "author": "韦骧",
        "content": "蹭蹬瓜期失，山城独滞留。\n驰驱更万态，寒暑过三周。\n底裏繇前固，堤崖懒外修。\n仅能违吐茹，岂谓足阳秋。\n所幸偷安佚，兹心在讨求。\n门阑方事隙，园落见春休。\n秀色孤花载，晴光隘叶浮。\n池鱼行有队，林鸟语多羞。\n芦笋青簪短，丁香翠幄稠。\n藏身咍野茧，努角笑蜗牛。\n庭拥芭蕉扇，墻披薜荔裘。\n清风如远俗，危坐自忘忧。\n目极山兼水，云飞越与瓯。\n官曹虽鞅掌，野兴易牵钩。\n缿绝侵疆讼，阍无覆刺投。\n优閒为佐局，邂逅得吾流。\n酒薄犹思共，诗成罔不酬。\n肺怀非异致，议论讵相矛。\n受代何辞晚，谋懽且自由。\n他时遂暌阻，徒尔念英游。",
        "dynasty": "宋",
        "collection_info": null
    },
    {
        "uuid": "a831a98dc257de499c4141250fe7cf15",
        "title": "游金柱观瀑泉",
        "author": "韦骧",
        "content": "源高云表许谁穷，飞出岩前百丈雄。\n岂是山神作灵怪，解将烟雨变晴空。",
        "dynasty": "宋",
        "collection_info": null
    },
    {
        "uuid": "cd0e63276c3a4c547d7efbf085d68180",
        "title": "和伯英再赋",
        "author": "韦骧",
        "content": "行踪隐怪少人知，非是山僧别有机。\n漏泄一朝逢地主，逢迎终不似前稀。",
        "dynasty": "宋",
        "collection_info": null
    },
    {
        "uuid": "de575a2498f88ef65f9f8ee702315271",
        "title": "同朱尉游普宁僧舍",
        "author": "韦骧",
        "content": "名区日事出南城，来扣禅关万虑平。\n强作优閒羞宓子，自成清淡爱梅生。\n棋敲玉局林莺窜，诗落苔笺山鬼惊。\n却说去年违此约，老僧应解管宫营。",
        "dynasty": "宋",
        "collection_info": null
    },
    {
        "uuid": "b682b469929e9666a72867ea43e6ad05",
        "title": "和初夏雨中",
        "author": "韦骧",
        "content": "撇然春去浃旬余，积雨乘阴气节殊。\n旷野石泉飞白练，虚庭檐溜激明珠。\n茧因寒晚羣情病，麦候晴收万室须。\n空解登楼伺云色，爱民拙令愧偷儒。",
        "dynasty": "宋",
        "collection_info": null
    },
    {
        "uuid": "ec0bee5abfa417765d2428b71187eeda",
        "title": "端午雨饮伯英池馆",
        "author": "韦骧",
        "content": "山城重午遭阴晦，谢氏池亭亦自堪。\n野色映来歌舞好，炎威消去酒餚甘。\n手中菖屑随杯泛，头上榴花带雨篸。\n且尽主人留客兴，明年谁北復谁南。",
        "dynasty": "宋",
        "collection_info": null
    },
    {
        "uuid": "c8c7c83384b4bcfcc1a7ad0b76257d8e",
        "title": "送王学士赴京东漕",
        "author": "韦骧",
        "content": "重寄属名卿，除书拜宠荣。\n山东移使节，天上动星明。\n经画几三载，恩威尽列城。\n询求皆疾苦，课入自丰盈。\n酣宴咍无取，焦心悯未宏。\n孟阳魂已愧，刘晏誉还轻。\n报国胸襟壮，纾民术学精。\n休风鼓羣吏，高论满诸生。\n讵奋身干进，难排翼传声。\n褒功形圣诏，易地近王京。\n持节将新命，遮车见众诚。\n拳拳思远託，冉冉即修程。\n风扬旌旗活，云收鼓吹清。\n山川开爽气，草木有余情。\n行健途疑促，吟豪思欲倾。\n越吴钧慕恋，齐鲁乐奔迎。\n万里宣材力，中朝倚办营。\n佥谐犹有待，舆议岂能平。\n器尚虚兼济，谋终赞仰成。\n宸衷方外藉，安可忆登瀛。",
        "dynasty": "宋",
        "collection_info": null
    },
    {
        "uuid": "0d60ce11824fd82c58c4995aec3aec73",
        "title": "晓出候按察",
        "author": "韦骧",
        "content": "未晓驱车出，炎蒸畏日高。\n苍茫侵雾气，隐约听鸡号。\n流滞还尸禄，奔驰敢嘆劳。\n苦吟随处有，未始废陶陶。",
        "dynasty": "宋",
        "collection_info": null
    },
    {
        "uuid": "ebec1cc72b9def7eec99eb7de095f2c0",
        "title": "自和",
        "author": "韦骧",
        "content": "将旦云天惨，前瞻使旆高。\n田翁持火走，山鸟向人号。\n自哂折腰久，谁怜负弩劳。\n解从归去乐，空愧不如陶。",
        "dynasty": "宋",
        "collection_info": null
    },
    {
        "uuid": "26fbe827c977f88c2ee979faa74cdc1f",
        "title": "偶作",
        "author": "韦骧",
        "content": "纱巾疏爽葛衣寛，簿领无多笑傲间。\n黄卷仰持眠昼榻，白云斜敛见晴山。\n风荷泻露池声激，烟柳藏蝉野趣閒。\n日月淹留非不幸，柅车休嘆未西还。",
        "dynasty": "宋",
        "collection_info": null
    },
    {
        "uuid": "5cf7c35c742d88f471eae9b92706b68f",
        "title": "予莅制济民药朱尉掌粜常平粟因以记",
        "author": "韦骧",
        "content": "火日炎炎五月天，邑中分事力相完。\n君当庾廪司平粜，我近方书辑众丹。\n共识朝廷欲为惠，岂图居处自偷安。\n谁言忠谊须谋大，未合谋时且恪官。",
        "dynasty": "宋",
        "collection_info": null
    },
    {
        "uuid": "ed84c223d27b2b35a63fc44b69f08a3d",
        "title": "和新竹",
        "author": "韦骧",
        "content": "根本坚深岂费培，龙蛇蜕尽见天材。\n斜穿似爱幽人到，疏列还容小径开。\n凉月骤添新影密，清风不减旧枝来。\n岁穷自有凌霜节，宁比秋衰恶草莱。",
        "dynasty": "宋",
        "collection_info": null
    },
    {
        "uuid": "ddd4638a7f01d6c666d79ec25f35b893",
        "title": "和独钓  其一",
        "author": "韦骧",
        "content": "苍葭欺绿鬓，白水照朱颜。\n掷饵渊渟处，牵鈎荡漾间。\n亦知鱼呴沬，肯学雀衔环。\n且欲资清旷，消磨永日閒。",
        "dynasty": "宋",
        "collection_info": null
    },
    {
        "uuid": "92bc5662220cac288b359448cd932c92",
        "title": "和独钓  其二",
        "author": "韦骧",
        "content": "古人多隐钓，意不在征求。\n稽海曾垂犗，磻溪旧直钩。\n声名当日晦，德业后来收。\n莫笑临流者，持竿迹更幽。",
        "dynasty": "宋",
        "collection_info": null
    },
    {
        "uuid": "2e4ab3bf70380a763675d2a00920844b",
        "title": "送刘睦州移京西漕",
        "author": "韦骧",
        "content": "贤杰恬荣进，朝廷睠旧材。\n优閒辍为郡，按举復行台。\n忆昨巡荆北，于时会岁菑。\n转输忧国计，假易缓民财。\n吏议乌能避，邦条不可裁。\n谪迁知咎戾，忠信即基胎。\n解印离江浒，分麾泝浙洄。\n列城遗厚爱，千里沛余才。\n火玉坚难变，霜松翠弗摧。\n壮行心所勇，胶禄素尝咍。\n履道期终固，谋身绝外猜。\n子文忘愠色，严助乐归来。\n抚俗专求瘼，提纲独整颓。\n察幽穷蔕芥，屏恶自渠魁。\n犴狱春多草，宾阶雨不苔。\n溪山围几席，风月侑樽罍。\n毫痩清吟苦，弦高雅曲哀。\n黄堂成卧治，青律再飞灰。\n况味安符竹，胸襟傲面槐。\n桐庐声绩远，蓂陛宠光催。\n近部劳经画，兼资藉玮瑰。\n使旌蜺夭矫，宸诏凤毰毸。\n肃肃途将戒，元元慕若孩。\n车攀朝柅轴，舟遁夜张桅。\n被命恭虽益，封章恳以推。\n让廉仪组绂，贪冒愯驽骀。\n京辅非轻寄，天衷未易迴。\n功名当盛获，藴蓄岂空培。\n舆论蕲皆惬，高怀愿更恢。\n壮猷那久抑，早晚咏良哉。",
        "dynasty": "宋",
        "collection_info": null
    },
    {
        "uuid": "55fc1f3bf27d9bf4ac71188b8147a8c1",
        "title": "双莲二首  其一",
        "author": "韦骧",
        "content": "池间𩉾鞢红，特尔不雷同。\n共本青跗痩，骈头秀色充。\n湘娥心并恨，江女佩双空。\n忍负流觞乐，虚教逐暮风。",
        "dynasty": "宋",
        "collection_info": null
    },
    {
        "uuid": "2f6edc86f53f03f7cc557cb616f782ff",
        "title": "双莲二首  其二",
        "author": "韦骧",
        "content": "临风皆独媚，同蒂忽相亲。\n擢秀材宜合，飘香势自钧。\n虽惭两岐瑞，已掩百花春。\n定是怜濡滞，殷勤悦主人。",
        "dynasty": "宋",
        "collection_info": null
    },
    {
        "uuid": "d073e3f1696286e67212045b14e96cc0",
        "title": "和朱伯英以诗庆将代",
        "author": "韦骧",
        "content": "非材安敢嘆淹留，吏外尤忻共雅游。\n欲代虽知归去乐，相看还动解携愁。\n襟期岂逐炎凉变，谈笑应随簿领休。\n来岁黄花何处好，怀思把琖对霜秋。",
        "dynasty": "宋",
        "collection_info": null
    },
    {
        "uuid": "c0f6216efd32e70891d871c49fb22dd6",
        "title": "再和",
        "author": "韦骧",
        "content": "区区邑落四逢秋，敢诧归期占上游。\n似得葵丘瓜代信，如销都护玉关愁。\n琴弹夜月声还变，诗写溪山兴未休。\n幸有台池且同醉，别离到后更何由。",
        "dynasty": "宋",
        "collection_info": null
    },
    {
        "uuid": "48b2c18807c56f5282842f3abce775fb",
        "title": "将归",
        "author": "韦骧",
        "content": "代期渐可数光阴，掉鞅归时秋已深。\n篱菊正牵元亮眼，江鲈还动季鹰心。\n迎新送故人徒扰，兴利除残我不任。\n唯有溪山不辜方，未尝旷日废清吟。",
        "dynasty": "宋",
        "collection_info": null
    },
    {
        "uuid": "5f7d5e23b9637ca48741a7ef691a6dfe",
        "title": "效谢宣城体呈同事",
        "author": "韦骧",
        "content": "秋风鼓长松，声来何飕飕。\n众鸟相与还，山椒落景收。\n吏冗得所隙，笑傲偕优游。\n虽无杯中物，亦足忘余忧。",
        "dynasty": "宋",
        "collection_info": null
    },
    {
        "uuid": "d5294a13320c00279b8c69a9530e4b9a",
        "title": "呈孙东美",
        "author": "韦骧",
        "content": "露气侵帘幕，萧然夜已分。\n括囊停较艺，倚几重论文。\n邂逅成相际，从容慰所闻。\n溪船行各去，回首只秋云。",
        "dynasty": "宋",
        "collection_info": null
    },
    {
        "uuid": "0f0bc5ab2d35d4353e17729d25568071",
        "title": "试罢",
        "author": "韦骧",
        "content": "沓沓纷袍去，寥寥锁院中。\n云收晴野旷，潮卷夜江空。\n难尽文章鍳，终输议论公。\n敢辞淹旦暮，归翼尚覊笼。",
        "dynasty": "宋",
        "collection_info": null
    },
    {
        "uuid": "ef12b16a2451d065533165bde7867538",
        "title": "和东美示内乐亭诗",
        "author": "韦骧",
        "content": "养恬真有得，逐俗固无心。\n月沼秋如鑑，风松夜当琴。\n公余偏坐晚，客至不谈今。\n张我名亭意，惭君寄好音。",
        "dynasty": "宋",
        "collection_info": null
    },
    {
        "uuid": "cda3105cae46a40b1b6b658d5008a0c1",
        "title": "和东美见寄",
        "author": "韦骧",
        "content": "子陵溪上各危樯，心逐君归到故乡。\n回首苍茫空鹤望，乱山萦绕似羊肠。\n评文酷爱胸襟远，坐邑还忧事业荒。\n忽得新篇开鄙塞，甚于潍水决沙囊。",
        "dynasty": "宋",
        "collection_info": null
    },
    {
        "uuid": "1a88b733399b7cfe1d3255bbcc543a2a",
        "title": "钧爱亭",
        "author": "韦骧",
        "content": "簿领支离每竞辰，退思当亦在吾民。\n抑扶为术如偏取，字养存心固一均。\n杖履数来消径藓，笙歌久阕聚梁尘。\n天公岂復遗疏拙，风月随时不负人。",
        "dynasty": "宋",
        "collection_info": null
    },
    {
        "uuid": "89253dba3a5ef382dbe6d85110a1a7aa",
        "title": "内乐亭",
        "author": "韦骧",
        "content": "谁谓兹亭浪得名，寥寥气象副深诚。\n地饶松竹千年色，天与云山四合清。\n靖节固尝为傲吏，子真元不势名卿。\n伊余窃慕恬然乐，肯以纷华战性情。",
        "dynasty": "宋",
        "collection_info": null
    },
    {
        "uuid": "11aa7d7d56112283dfe1c2716c4041d9",
        "title": "凌翠阁  其一",
        "author": "韦骧",
        "content": "凌翠阁，翠光寒不落。\n公事余閒日日来，檐前好鸟无惊作。",
        "dynasty": "宋",
        "collection_info": null
    },
    {
        "uuid": "982f0e522fd29a6ae40e863a1488d426",
        "title": "凌翠阁  其二",
        "author": "韦骧",
        "content": "凌翠阁，突兀撑寥廓。\n满眼苍烟万里春，忍负十分金凿落。",
        "dynasty": "宋",
        "collection_info": null
    },
    {
        "uuid": "cbb6fc6c1bd078ab165e0b75feb533a5",
        "title": "凌翠阁  其三",
        "author": "韦骧",
        "content": "凌翠阁，四面祛櫺箔。\n千里无云看月明，何必庾家楼上乐。",
        "dynasty": "宋",
        "collection_info": null
    },
    {
        "uuid": "3cd0a315d841d657fcfb55d9d18f4c3d",
        "title": "凌翠阁  其四",
        "author": "韦骧",
        "content": "凌翠阁，山绕如城郭。\n风味都侔陶令居，所惭犹被青纶縳。",
        "dynasty": "宋",
        "collection_info": null
    },
    {
        "uuid": "9ac6aa4b37ef8a2d47fe3724864ca563",
        "title": "木芙蓉词",
        "author": "韦骧",
        "content": "木芙蓉，墻头浅浅红。\n秋林枝叶十九空，独此蓶扈当秋风。\n秋风无意开俗眼，俗眼不开须在侬。\n接䍦斜欹勿嫌重，满篸何恤惊儿童。\n岂必黄金菊，难辜白玉钟。",
        "dynasty": "宋",
        "collection_info": null
    },
    {
        "uuid": "bcce9c1a9f2d4b7afea6e34bdaa15236",
        "title": "国哀",
        "author": "韦骧",
        "content": "天地有大故，朝庭凶讣来。\n五年再罹苦，臣民若为哀。\n鉅贤荷遗託，梦泽滂九垓。\n衣冠又新命，收泪心悠哉。",
        "dynasty": "宋",
        "collection_info": null
    },
    {
        "uuid": "21825322dea8cd5762b26a1a9a454cca",
        "title": "离乡",
        "author": "韦骧",
        "content": "奔走京尘已十年，治任西去兴悠然。\n功名欲立非人致，才宦未伸还自怜。\n路柳得春多意思，野禽批水共连翩。\n孤舟独载无人语，唯把空书考圣贤。",
        "dynasty": "宋",
        "collection_info": null
    },
    {
        "uuid": "442cbf046d609e03eab18924b81ad05c",
        "title": "过千金怀陆刚叔许顾道",
        "author": "韦骧",
        "content": "记得当年泛小舟，相将随计冒残秋。\n故人笑语无缘合，今日烟波独此由。\n老木战风春尚浅，断云笼日雨方收。\n自惟我辈襟期在，碌碌谁甘便白头。",
        "dynasty": "宋",
        "collection_info": null
    },
    {
        "uuid": "e08d6baca0657c4338850d7579c9d79e",
        "title": "平望阻风",
        "author": "韦骧",
        "content": "大风嗥空声烈烈，小舸逆牵饶卼臲。\n交跗拥鼻坐其中，蚤暮恍然难以别。\n利名无绳人自萦，山林无扃人自绝。\n区区冷官何足頼，奔走勤劳可嗟咄。",
        "dynasty": "宋",
        "collection_info": null
    },
    {
        "uuid": "4cb12c9a2245bff328053b35c07da02a",
        "title": "题周开祖丛翠轩",
        "author": "韦骧",
        "content": "所居知所向，种竹接前檐。\n翠色无时减，清风引日添。\n萧疏共谈麈，辉映祗书籤。\n碌碌夏畦病，输君此养恬。",
        "dynasty": "宋",
        "collection_info": null
    },
    {
        "uuid": "4d289b3232f67ee2b3cae9618378a074",
        "title": "汴上遇孙楚材",
        "author": "韦骧",
        "content": "春阴蔽日多飘风，二月凛冽犹穷冬。\n驭夫凌兢踏泥冻，旅况索莫填心胸。\n淑人邂逅获交马，语言浃洽欣相从。\n夜投孤驿共清饮，安得復诉瑠璃钟。",
        "dynasty": "宋",
        "collection_info": null
    },
    {
        "uuid": "cbaba81d4a2a6eb40fd1b9ead8f8789e",
        "title": "再和所酬",
        "author": "韦骧",
        "content": "苌弘灭迹已绵久，谁于二月为隆冬。\n相逢诗酒得贤侣，遽使炎燠生吾胸。\n饮酣真趣不可坏，诗狂险韵皆能从。\n殷勤鄙句復叩激，自喜牙琴还遇钟。",
        "dynasty": "宋",
        "collection_info": null
    },
    {
        "uuid": "fe106c387f7871c2182fb8422853c275",
        "title": "早行",
        "author": "韦骧",
        "content": "晓鸡三唱已，戒驭復长郊。\n残雪笼河岸，初阳射柳梢。\n野人犹闭户，宿鸟或依巢。\n而我何为者，区区足自嘲。",
        "dynasty": "宋",
        "collection_info": null
    },
    {
        "uuid": "007bc9a1cf5d1328624422420f608710",
        "title": "宿零壁驿",
        "author": "韦骧",
        "content": "凄寒动春夕，覆被益重袍。\n乡梦惊还远，征途久觉劳。\n破窗留月影，古木任风号。\n闻戒无兵馈，刚肠独佩刀。",
        "dynasty": "宋",
        "collection_info": null
    },
    {
        "uuid": "ec73c62a75bd53e0868087c3c9b5f1aa",
        "title": "予枕屏书叔夜养生论而孙楚材观之有诗相示遂次来韵以答",
        "author": "韦骧",
        "content": "枕外霜屏手自书，数千微指慰焦枯。\n乘时岂羡鹏飞海，悖理须讥马守闾。\n治气飬心予所慕，长生久视古非无。\n喜君与我同兹好，免蠧当终学户枢。",
        "dynasty": "宋",
        "collection_info": null
    },
    {
        "uuid": "d22cc43fa73e15337f90daec01569bfc",
        "title": "和黄彦文示诗",
        "author": "韦骧",
        "content": "执经今日再相从，快若鸿毛翼疾风。\n持己已怜仍旧好，力文还喜后来充。\n平蹊安肯容茅塞，美玉宁辞以石砻。\n顾我空空当考击，愧无术学似河东。",
        "dynasty": "宋",
        "collection_info": null
    },
    {
        "uuid": "23aa2a0dd337b2e6f799663692d1b4e5",
        "title": "岩斋晓起",
        "author": "韦骧",
        "content": "晓起郊原寂，清风盥栉傍。\n松梢泫微露，岩顶泛初阳。\n彷佛山禽语，飘零古殿香。\n携书寓疏拙，三伏化寒凉。",
        "dynasty": "宋",
        "collection_info": null
    },
    {
        "uuid": "6d7e4b70511f4b3ae3e3d6f39d865a4d",
        "title": "寄陈安道",
        "author": "韦骧",
        "content": "同年同第復同门，计治同为待次人。\n一纪清时共濡滞，两身孤宦各艰辛。\n不要钟鼎须耕道，未遂山林为食贫。\n吾党襟期当自信，且随天意养轮囷。",
        "dynasty": "宋",
        "collection_info": null
    },
    {
        "uuid": "abadcf4f5fda4aaf43f3b3e2d530b0ca",
        "title": "又和所示",
        "author": "韦骧",
        "content": "布鼓微声强自信，两篇响答语惊人。\n连城自我忻怀宝，八字凭谁叹受辛。\n岂为傥来轻有动，但能恬守即安贫。\n相期厚养忘多欲，莫似豚蹄祝满囷。",
        "dynasty": "宋",
        "collection_info": null
    },
    {
        "uuid": "d0f1c27cb60b454ab6f9ea3a2e13979a",
        "title": "七夕",
        "author": "韦骧",
        "content": "此夕流传久不磨，相逢樽酒且酣歌。\n竿垂阮服终成强，腹晒隆书顾几何。\n漫道银潢能限隔，未闻河鼓畏风波。\n楼间安用穿鍼乞，世上纷纷巧已多。",
        "dynasty": "宋",
        "collection_info": null
    },
    {
        "uuid": "428c78d14e05dee910440164c12355d1",
        "title": "七夕寄安道",
        "author": "韦骧",
        "content": "去年此夕我拘官，君挟鱼轩到此安。\n自尔分驰数千里，岂图今日一交懽。\n风萍离合光阴速，月桂交游契分完。\n不倒玉壶终未已，待将河汉夜深看。",
        "dynasty": "宋",
        "collection_info": null
    },
    {
        "uuid": "36d27206c1aa50804a5ba6f490710052",
        "title": "附郭照邻舟还乡一首",
        "author": "韦骧",
        "content": "国门迴首气葱葱，拜了君恩去意浓。\n故里华舟幸同载，邻邦嘉士喜相从。\n高谈浃洽情无畛，新句纵横笔有锋。\n往往旁人多羡慕，主人况是郭林宗。",
        "dynasty": "宋",
        "collection_info": null
    },
    {
        "uuid": "9b2c6722899060aead5e5ed91ad0137b",
        "title": "送郭照邻赴南雄签幕",
        "author": "韦骧",
        "content": "浅汴萦迴减迅流，绿榆疏薄弄残秋。\n兰舟去指三千里，梅岭前头第一州。\n幕府久须贤者画，朝廷最重远民忧。\n近来选擢多超迈，竚听君才不次酬。",
        "dynasty": "宋",
        "collection_info": null
    },
    {
        "uuid": "2511a322f7c479e47df01b1a28f639bc",
        "title": "汴舟早行二首  其一",
        "author": "韦骧",
        "content": "隐约短窗明，呕哑两橹声。\n晓寒衾外觉，乡梦枕中惊。\n心喜亲闱近，身从宦路轻。\n男儿棺未盖，安可嘆虚生。",
        "dynasty": "宋",
        "collection_info": null
    },
    {
        "uuid": "76c8abdb0bd3e205567694c70bb1eb29",
        "title": "汴舟早行二首  其二",
        "author": "韦骧",
        "content": "容足岂无处，浮名浪自牵。\n通宵不安寝，湍水正鸣船。\n旅况情何赖，家音远未传。\n凌晨飞棹急，聊以慰迁延。",
        "dynasty": "宋",
        "collection_info": null
    },
    {
        "uuid": "1949db512eb942d2b0681a553d54df98",
        "title": "延和引对",
        "author": "韦骧",
        "content": "昔年便殿拜恩光，今日重来惨肺肠。\n螭陛载瞻新侍从，龙颜如仰旧君王。\n星霜一纪逡巡过，膏泽三朝次第当。\n埃壒尚能禆泰岳，岂无忠谊报明昌。",
        "dynasty": "宋",
        "collection_info": null
    },
    {
        "uuid": "eb72e37c80f15ab527ea40cb1115b9aa",
        "title": "至泗即天长独归叙别照邻",
        "author": "韦骧",
        "content": "长淮十月北风高，判袂临津首屡搔。\n草草旅装方揽辔，勤勤别酒更持螯。\n扁舟君去良多况，间道子归岂惮劳。\n行矣余杭期会在，早来江上看寒涛。",
        "dynasty": "宋",
        "collection_info": null
    },
    {
        "uuid": "ac48c9fe1193f50d6e8daeffb9f935f1",
        "title": "再回前韵",
        "author": "韦骧",
        "content": "画船东下橹声高，闪见旁舟堕玉搔。\n张翰归心鲈满箸，毕公狂兴蟹双螯。\n朝餐饾饤唯论饱，夜语诙谐岂厌劳。\n乍聚乍离当不怪，夫君多可似山涛。",
        "dynasty": "宋",
        "collection_info": null
    },
    {
        "uuid": "7bc49d4cf37e3cd2f5f53cb53e5023b9",
        "title": "无脚桥",
        "author": "韦骧",
        "content": "枘凿关连壮，横空不可摇。\n激波无雁齿，跨岸只虹腰。\n改制千年取，倾舟众患消。\n乘舆济人者，为惠固相辽。",
        "dynasty": "宋",
        "collection_info": null
    },
    {
        "uuid": "f42f7eb96a8ac8956f0c2bca25b030bb",
        "title": "离泗上",
        "author": "韦骧",
        "content": "晓雾锁长淮，初阳熨未开。\n造舟行险滑，舁竹势迟徊。\n迴野苍茫合，严风浩荡来。\n归耕如有地，劳苦曷为哉。",
        "dynasty": "宋",
        "collection_info": null
    },
    {
        "uuid": "76c3eddb75b3acfafe13e9ece9a71b39",
        "title": "避雨大明寺",
        "author": "韦骧",
        "content": "去时骤雨忽兼风，歇马曾留此寺中。\n今日来归復如此，始知事有偶然同。",
        "dynasty": "宋",
        "collection_info": null
    },
    {
        "uuid": "65c3f3f36459480e6117407b5823e6c5",
        "title": "和简夫游鼓山",
        "author": "韦骧",
        "content": "气肃干坤万物秋，久违真概喜重游。\n高閒况奉挂冠乐，旷逸惭非蜡屐流。\n狂饮何羞吹帽落，时鲜岂必置船头。\n鹏抟鷃集逍遥等，醉眼冥冥百事休。",
        "dynasty": "宋",
        "collection_info": null
    },
    {
        "uuid": "622dcc6069476fb61821a19e20d68371",
        "title": "申园席上口占",
        "author": "韦骧",
        "content": "凉秋池馆燕閒身，密席荣驩主与宾。\n白日神仙分两榜，青云兄弟占三人。\n东篱潇洒黄花好，北海风流渌酒醇。\n投辖更须防壤坐，夜深共醉月精神。",
        "dynasty": "宋",
        "collection_info": null
    },
    {
        "uuid": "726180e54abbae0c5b3a250505b47753",
        "title": "和李信臣游南岩",
        "author": "韦骧",
        "content": "秋云沓沓锁秋岩，怪木森森荫碧潭。\n游骑去时平野晓，老僧迎处满衣岚。\n何人自塑临泓水，近古遗棺撼石龛。\n我忆昔年曾此醉，却嗟今日辍陪参。",
        "dynasty": "宋",
        "collection_info": null
    },
    {
        "uuid": "525d57ac82a589bd3eaa8443fd196ab8",
        "title": "答信臣遗诗以失南岩约",
        "author": "韦骧",
        "content": "閒裏萦仍不自由，驰心空想碧岩秋。\n连镳独远朱蹄骏，酾酒还辜绿螘浮。\n嗟我数年遗覧历，属君一尺更迟留。\n定知清兴难穷尽，莫便轻迴访戴舟。",
        "dynasty": "宋",
        "collection_info": null
    },
    {
        "uuid": "78441a8ca8bafd81cf47c183184f3c03",
        "title": "和南岩迴",
        "author": "韦骧",
        "content": "心舒还爱日，境胜欲忘归。\n茶战弱一水，棋兵尚十围。\n秋山终易冷，暮坐祇添衣。\n上马迴首数，霜蟾逐盖飞。",
        "dynasty": "宋",
        "collection_info": null
    },
    {
        "uuid": "12bc9225e6192068f4e2f291c1e214c9",
        "title": "简夫丈约游南岩时以妇翁室会遂渝爽依韵和其来篇",
        "author": "韦骧",
        "content": "巨源常少怪，第五岂无私。\n酒食先为困，溪山輙负期。\n七年思旧赏，隔日诵新诗。\n康乐清游在，随轩别有时。",
        "dynasty": "宋",
        "collection_info": null
    },
    {
        "uuid": "cfd71ae5bd127bff8e6aaff510c4bddf",
        "title": "和信臣游简夫太丞申园",
        "author": "韦骧",
        "content": "洞门流水地仙家，弃禄归来饵晓霞。\n不比钟山多怨语，未饶金谷足名花。\n风弦静舞千龄鹤，夜枕閒听一部蛙。\n此乐人间无觅处，只应天畔有灵槎。",
        "dynasty": "宋",
        "collection_info": null
    },
    {
        "uuid": "043de5833949a95c6eedf966c4c13059",
        "title": "又和",
        "author": "韦骧",
        "content": "一门清训黄金贱，三叶荣名翠琰题。\n扬雀语言先世得，荀龙头角后来齐。\n联姻君喜重交好，高闬予惭早独跻。\n试听野人歌盛事，满床牙笏当公圭。",
        "dynasty": "宋",
        "collection_info": null
    },
    {
        "uuid": "b8a132ff0a589b39305b7e398cd8f8fa",
        "title": "和简夫送信臣同年",
        "author": "韦骧",
        "content": "龙凤当年共力攀，参辰异迹十年间。\n相逢邂逅身为客，叙别踌躇色动颜。\n北冀马羣先骏逸，南山豹隐旧文斑。\n而今百里还淹止，行听佳声似鲁山。",
        "dynasty": "宋",
        "collection_info": null
    },
    {
        "uuid": "b3b46161b61970dd1dd93dc143e12baf",
        "title": "庐陵待试士呈伯升郎中",
        "author": "韦骧",
        "content": "重门昼锁碧梧阴，秋气凌虚日向深。\n耳目暂清抛吏局，情怀终乐近书林。\n安排一月拘挛计，酬酢千人进取心。\n未榜试期饶暇逸，倚罇尤喜听高吟。",
        "dynasty": "宋",
        "collection_info": null
    },
    {
        "uuid": "a8453d5eba2200083780d5f600b9e411",
        "title": "中秋夜",
        "author": "韦骧",
        "content": "人间此节号佳辰，锁宿文场意自伸。\n雨脚洒开秋气象，云头放出月精神。\n坐无红袖何妨乐，琖有芳醪不计巡。\n数句愿歌今夕事，主人才力似阳春。",
        "dynasty": "宋",
        "collection_info": null
    },
    {
        "uuid": "bcd21d40dd3561fb79f3018c006b52ac",
        "title": "赠别伯升",
        "author": "韦骧",
        "content": "士林佳誉久飞扬，脱迹初筵本异常。\n尽道清朝隐方朔，不知白髪困冯唐。\n古今议论千端胜，南北风情万里长。\n乍会乍离劳景向，萍江楼上独相望。",
        "dynasty": "宋",
        "collection_info": null
    },
    {
        "uuid": "20a7a18e8aecaeb9d3715bb5f052c369",
        "title": "又和来篇",
        "author": "韦骧",
        "content": "贡闱将毕意扬扬，日夕炎凉亦未尝。\n几听秋声废高枕，屡乘月色坐中唐。\n云笺写句惭非敌，玉麈挥谈服所长。\n款段匪朝归冷僻，未知何以慰邻望。",
        "dynasty": "宋",
        "collection_info": null
    },
    {
        "uuid": "21dd98ade9ce34f39cde821b8dd68767",
        "title": "陪吉守范淳元观玉虚观灵芝席上口占",
        "author": "韦骧",
        "content": "庐陵盛事照明昌，浩荡西风八月凉。\n宾履共随红旆去，仙宫新报紫芝芳。\n成非雨露宁无感，出近星辰别有祥。\n谁谓古书难尽信，眼看珍异答龚黄。",
        "dynasty": "宋",
        "collection_info": null
    },
    {
        "uuid": "bf5b8c4e511698fdd84a9882bb9f3c28",
        "title": "寄题吉州三瑞堂",
        "author": "韦骧",
        "content": "珍祥迭迭遗庐陵，芝秀莲双瑞露清。\n天意独偏三物应，人心胥庆一堂成。\n壁间篇咏辞多实，席上樽罍势自荣。\n早晚玺书褒治行，颍川遗美为销声。",
        "dynasty": "宋",
        "collection_info": null
    },
    {
        "uuid": "7e1d82fcf221a8092713a0efd306ada2",
        "title": "送章少卿赴阙",
        "author": "韦骧",
        "content": "老成风迹蔼中朝，威惠南边久已劳。\n三节召归方汲汲，列城怀恋尚嗷嗷。\n郊原雨止车尘少，霄汉云空旆影高。\n太上定嗟相见晚，伫闻秋觐拜恩褒。",
        "dynasty": "宋",
        "collection_info": null
    },
    {
        "uuid": "9baeac38d0a14d8369788827c2438501",
        "title": "和龚簿同辨金剑源",
        "author": "韦骧",
        "content": "两源溪水弄清音，百丈山峰削翠琳。\n不顾衣冠当赤日，共看沙砾辨黄金。\n自缘世态嫌遗利，岂是吾侪枉用心。\n却忆去年并会乐，相逢又得叙离襟。",
        "dynasty": "宋",
        "collection_info": null
    },
    {
        "uuid": "9ee8d72fda4ef0ddd14dfcb796239c2a",
        "title": "刘仲诚以武夷记见借",
        "author": "韦骧",
        "content": "自从见借武夷编，每一开编思渺然。\n使我胸怀厌尘滓，羡君家世乐神仙。\n幔亭曾会千余客，石洞元居十六天。\n何日访灵寻翠壁，待将名字谩同雕镌。",
        "dynasty": "宋",
        "collection_info": null
    },
    {
        "uuid": "d7691e44566131e411297090b2018ab8",
        "title": "寄上高宰孙世则",
        "author": "韦骧",
        "content": "乡间游处景醇全，忽忽光阴二十年。\n官局旧嗟踪迹远，封人今喜信音传。\n才驱繁剧君应易，事夺清閒我独然。\n畏简未能成会合，且持诗句写拳拳。",
        "dynasty": "宋",
        "collection_info": null
    },
    {
        "uuid": "68c044f960ce146642ad96961271d4fe",
        "title": "道中寄景升仲诚二同官",
        "author": "韦骧",
        "content": "两道几千里，残炎七月天。\n纍囚念濡滞，匹马重迁延。\n夜宿荆榛际，朝行虎豹前。\n幡思竹轩好，拥事亦神仙。",
        "dynasty": "宋",
        "collection_info": null
    },
    {
        "uuid": "292703286dc3091f63104bb8244f6bca",
        "title": "巴陵讯囚所居附岳阳楼前  其一",
        "author": "韦骧",
        "content": "双扉昼锁夜传呼，讯鞫劳心迹也拘。\n祗有清虚慰怀抱，开轩即是洞庭湖。",
        "dynasty": "宋",
        "collection_info": null
    },
    {
        "uuid": "53a8f55fe6a3af81ff7ff5fa63cd9b2c",
        "title": "巴陵讯囚所居附岳阳楼前  其二",
        "author": "韦骧",
        "content": "洞庭湖上岳阳楼，旧走声名徧九州。\n今日偶来犹吏事，幸当风月近中秋。",
        "dynasty": "宋",
        "collection_info": null
    },
    {
        "uuid": "fd24e43f5aa77826b111fd624d2f9e63",
        "title": "洞庭秋四首  其一",
        "author": "韦骧",
        "content": "洞庭秋旦好，余雾尚怀山。\n日色一竿际，波光万顷间。\n宿商鸣橹去，夜网得鱼还。\n佳趣知多少，濡毫恨思悭。",
        "dynasty": "宋",
        "collection_info": null
    },
    {
        "uuid": "9bda8bb14fab2a0ed93c45647949d5f1",
        "title": "洞庭秋四首  其二",
        "author": "韦骧",
        "content": "洞庭秋昼永，气象坐中分。\n浩荡三江水，苍茫万里云。\n君山压波面，民舍傍城根。\n自昔看图画，今焉过所闻。",
        "dynasty": "宋",
        "collection_info": null
    },
    {
        "uuid": "975672433cca78f28e338bf020aad49a",
        "title": "洞庭秋四首  其三",
        "author": "韦骧",
        "content": "洞庭秋薄暮，日脚返沧溟。\n云气天涯赤，峰峦水上青。\n归舟来隐隐，夕鸟去冥冥。\n鼓瑟音何在，空闻帝子灵。",
        "dynasty": "宋",
        "collection_info": null
    },
    {
        "uuid": "87e5a5a138fbecc8696c675948f576ef",
        "title": "洞庭秋四首  其四",
        "author": "韦骧",
        "content": "洞庭秋夕爽，皎月莹长空。\n颢气重湖接，清光四望通。\n楼开云母扇，人在水晶宫。\n胜绝无穷景，萧条万古同。",
        "dynasty": "宋",
        "collection_info": null
    },
    {
        "uuid": "996c36836005be63d4a2066b92d605ec",
        "title": "寄示二小子",
        "author": "韦骧",
        "content": "学自辛勤富，名从旷怠休。\n痴慵迴尔意，扞格慰吾忧。\n股刺难须着，邻光岂用偷。\n当知汉唐世，家绪有公侯。",
        "dynasty": "宋",
        "collection_info": null
    },
    {
        "uuid": "6087b85f3f2aeca4d4e87b9280363a99",
        "title": "洞庭即事  其一",
        "author": "韦骧",
        "content": "日车闪闪下山椒，风阵萧萧掠柳条。\n湖上晚秋天气爽，楼间极目客魂销。\n湘妃哀怨冯谁听，楚屈英灵何处招。\n窃禄无田归未得，浪吟当此愧渔樵。",
        "dynasty": "宋",
        "collection_info": null
    },
    {
        "uuid": "b6992beacfb18aa9be3a1de78bed6da4",
        "title": "洞庭即事  其二",
        "author": "韦骧",
        "content": "浪头卷白去无垠，山面铺青一色匀。\n气象清雄无处比，情怀跼促此中伸。\n欹危钓艇唯堪望，仓猝商帆不用嗔。\n顾我遽来非自任，也知牵制为官身。",
        "dynasty": "宋",
        "collection_info": null
    },
    {
        "uuid": "7afaa8fa5581b88824f08d6989d511b8",
        "title": "君山",
        "author": "韦骧",
        "content": "洞庭波上崪高峰，翠色难将别岫同。\n真籍从来标福地，大钧于此费神功。\n蛟龙拗怒深深避，星月流光面面通。\n尘迹未能乘兴往，据鞍迴首正秋风。",
        "dynasty": "宋",
        "collection_info": null
    },
    {
        "uuid": "c99393d351c366265546e208edd157da",
        "title": "岳阳楼",
        "author": "韦骧",
        "content": "岳阳楼句旧空传，今日登临一慨然。\n不是洪钧有偏党，岂容胜概独完全。\n山川形势三千里，基构声华五百年。\n襟带西南太平世，收罗风月属私权。",
        "dynasty": "宋",
        "collection_info": null
    },
    {
        "uuid": "7d5cf8ac24b52bdfd39aec3ea987b924",
        "title": "晓起",
        "author": "韦骧",
        "content": "落月光微暝霭收，一轩潇洒旅怀幽。\n湘君山外波涛晓，麋子城边草木秋。\n俗吏区区易情倦，古人皦皦志空求。\n且希月廪从官给，仰事孤亲洁膳羞。",
        "dynasty": "宋",
        "collection_info": null
    },
    {
        "uuid": "4f95f8f8d4607967786b00fdbd369dff",
        "title": "阅金科",
        "author": "韦骧",
        "content": "得情犹勿喜，圣训所宜钦。\n取正存三尺，持平在一心。\n摭文唯恨密，丽罪莫求深。\n岂必于虞辈，源流定可寻。",
        "dynasty": "宋",
        "collection_info": null
    },
    {
        "uuid": "f516909fa33110edc24ac5ced83bf168",
        "title": "和朱伯英新州诗见寄二首  其一",
        "author": "韦骧",
        "content": "武川当日一分襟，会合乖期向武林。\n从此参辰不相比，由来岁月渐加深。\n书邮远道烦新寄，诗社前盟约再寻。\n何以报君双白璧，南楼高处独萦心。",
        "dynasty": "宋",
        "collection_info": null
    },
    {
        "uuid": "2dd68331ad1578fd3d8f49944d638a15",
        "title": "和朱伯英新州诗见寄二首  其二",
        "author": "韦骧",
        "content": "吏冗拘人好思悭，怜君远远发昏顽。\n梅花岭外题诗寄，萍实江边继韵还。\n数幅密缄迢递去，寸诚都写别离间。\n翻思旧日赓酬乐，鼓譟当时更有颜。",
        "dynasty": "宋",
        "collection_info": null
    },
    {
        "uuid": "e0956f4ad6173aa72f30859b03a8dbb1",
        "title": "送潘簿还侍下",
        "author": "韦骧",
        "content": "四见霜花始解官，綵衣还侍肯盘桓。\n胸中事业仍加益，箧裏经书不废看。\n立马仙山风帽侧，移舟秀水露帆寒。\n铨衡论奏恩辉近，早寄佳声遗我懽。",
        "dynasty": "宋",
        "collection_info": null
    },
    {
        "uuid": "a02f77b2bdfe6077e3497c319c808d5b",
        "title": "送周广之令桂阳",
        "author": "韦骧",
        "content": "犹余残雪凝山椒，已见新春上柳条。\n引领不能成面别，寄诗空欲减魂消。\n为言民社迁官重，莫嘆湖湘去路遥。\n早向县廷舒所欲，如君风迹定翘翘。",
        "dynasty": "宋",
        "collection_info": null
    },
    {
        "uuid": "769079eca4fe4284990d0073a31c76f4",
        "title": "安远道中",
        "author": "韦骧",
        "content": "晚穿乱水踏欹危，晓度空山瘴雾飞。\n今日戒途甘险阻，古来谋事重依违。\n行询野叟观其欲，静究州图记所非。\n走徧封疆收定议，黄花时节合东归。",
        "dynasty": "宋",
        "collection_info": null
    },
    {
        "uuid": "4a0683a5e33cf2fe25e035410ee34b8c",
        "title": "金精岩",
        "author": "韦骧",
        "content": "回岩万仞透青冥，造化功偏窍凿精。\n自是神仙乘福地，岂因谖诈诱愚兵。\n金床旧迹知何在，石鼓遗歌仅可评。\n尘淟暂来心已悟，灵场千古为苍生。",
        "dynasty": "宋",
        "collection_info": null
    },
    {
        "uuid": "04ef6193f20dc512c989141c38637349",
        "title": "游金精迴书朝阳岩观壁",
        "author": "韦骧",
        "content": "秋入羣峰气象清，朝阳才过到金精。\n胜游却向尘劳得，此日清怀慰此行。",
        "dynasty": "宋",
        "collection_info": null
    },
    {
        "uuid": "2acf0b708df2f510a5f9e516837063c2",
        "title": "板石驿",
        "author": "韦骧",
        "content": "童山皆戴石，浅水屡萦村。\n路接猿猱险，云兼瘴雾昏。\n披榛投舍馆，藉草展行樽。\n吏役身无定，天涯一断魂。",
        "dynasty": "宋",
        "collection_info": null
    },
    {
        "uuid": "d101dc93c44c35857741cde5091f7617",
        "title": "中秋午夜和溪看月",
        "author": "韦骧",
        "content": "去岁中秋别岳阳，洞庭湖外望清光。\n今年衮衮仍行役，此日萧萧復异乡。\n林叶泛辉兼玉露，水波摇影接银潢。\n出船聊踞胡床坐，远负高楼列酒觞。",
        "dynasty": "宋",
        "collection_info": null
    },
    {
        "uuid": "0d8982d25d26c40bb4a95704a5236c45",
        "title": "登欎孤台  其一",
        "author": "韦骧",
        "content": "区区倦翼傍旌旄，独上名台滞思逃。\n章水背流余派合，崆山前隐独峰高。\n万家井落氛埃绝，千里喉襟气象豪。\n一见荆川胜侯印，况将佳趣慰尘劳。",
        "dynasty": "宋",
        "collection_info": null
    },
    {
        "uuid": "1f6137d5526225d699c4a54efacfc324",
        "title": "登欎孤台  其二",
        "author": "韦骧",
        "content": "去年秋宿洞庭湖，今日登临在欎孤。\n两处风流皆胜绝，一身奔走亦崎岖。\n光摇二水看云断，翠滴千山爱日晡。\n吏役不容清兴足，放船回首望城隅。",
        "dynasty": "宋",
        "collection_info": null
    },
    {
        "uuid": "21b2971133cb9d072454aa6505e71c56",
        "title": "过赣石",
        "author": "韦骧",
        "content": "乘危趋疾固轻身，却羡操舟妙入神。\n石罅安船石头立，渔人谩笑往来人。",
        "dynasty": "宋",
        "collection_info": null
    },
    {
        "uuid": "332a073095f7314e0b8537c01fc231d7",
        "title": "天柱滩",
        "author": "韦骧",
        "content": "密密赣滩三百里，此滩崛起最峥嵘。\n中原柱石知多少，安用江心滥得名。",
        "dynasty": "宋",
        "collection_info": null
    },
    {
        "uuid": "e48760b7d3af259dfa1075802fccf2cc",
        "title": "九月八日离虔",
        "author": "韦骧",
        "content": "明日重阳日，章江独放船。\n岂无时节兴，固有简书牵。\n残暑犹争际，余雷忽霈然。\n诘朝晴气爽，忍负菊花天。",
        "dynasty": "宋",
        "collection_info": null
    },
    {
        "uuid": "9dfe53efcc420bfa2d9015361856372d",
        "title": "九月八日薄晚离赣城十余里而雷雨作遂倚舟以宿九日晓行又十余里而逆风暴甚乃泊于白鷴滩侧虔之史君相留不可屡以亟行见谑今日会宾席间当语及濡滞以为笑矣因书以自戏云",
        "author": "韦骧",
        "content": "佳辰来可喜，久客去难论。\n为忆东篱菊，因辞北海罇。\n逆风吹急浪，单舸泊孤村。\n缅想茱萸宴，卢胡有后言。",
        "dynasty": "宋",
        "collection_info": null
    },
    {
        "uuid": "24eeb2c8414ee064ab6a3ebe5a874e04",
        "title": "至万安",
        "author": "韦骧",
        "content": "西风萧瑟作秋声，远客归心信水程。\n双石尖尖双鹭立，一滩渺渺一舟行。\n酒杯无侣难成饮，诗句非奇谩写情。\n晚泊沙头从杖履，故乡何在眼空明。",
        "dynasty": "宋",
        "collection_info": null
    },
    {
        "uuid": "b19dc76042209d7c40f4eeeeb85b2415",
        "title": "和孙世则着作新年见寄  其一",
        "author": "韦骧",
        "content": "不奉清谭一纪余，相期情分愈于初。\n数篇秀句锋谁敌，累幅华笺手自书。\n芸省联曹虽喜共，萍江制邑独惭疏。\n如君才术当超卓，安见飞黄困守闾。",
        "dynasty": "宋",
        "collection_info": null
    },
    {
        "uuid": "79fd946a1cffcef2d69d74784c4ec085",
        "title": "和孙世则着作新年见寄  其二",
        "author": "韦骧",
        "content": "剸繁芟弊力无余，行学存心负厥初。\n冻笔方驱嚣讼牒，解颐忽得故人书。\n分襟固久情还密，领邑虽邻迹也疏。\n安得同时俱代去，相从山水乐吾闾。",
        "dynasty": "宋",
        "collection_info": null
    },
    {
        "uuid": "88fc8be3730f77844a2796e8f8752391",
        "title": "行年",
        "author": "韦骧",
        "content": "行年四十志方刚，一任蓬松两鬓苍。\n道在忽愁施设地，心恬宁感利名场。\n本无畎亩为私计，只有诗书可自强。\n努力终非素餐辈，未堪回首顾沧浪。",
        "dynasty": "宋",
        "collection_info": null
    },
    {
        "uuid": "5744473fcb49d1df10e1a406b75f9c8b",
        "title": "宿新乐驿",
        "author": "韦骧",
        "content": "去秋村北宿僧床，今夕村南寓驿堂。\n官仆颇谙蹊径熟，野人应笑往来忙。\n敝裘不耐春寒甚，老马犹堪山路长。\n独酌独诗还独寐，此中清况亦难忘。",
        "dynasty": "宋",
        "collection_info": null
    },
    {
        "uuid": "eaf7b8f784cb882639c7b62d88f28eef",
        "title": "之虔推劾道远雨甚念从隶之劳",
        "author": "韦骧",
        "content": "山雨淋头急，冈泥没骭深。\n从驱尔何罪，行役我甘心。\n抑鞚忧难趁，分装恐不任。\n苏樵復稀遇，寒气少相侵。",
        "dynasty": "宋",
        "collection_info": null
    },
    {
        "uuid": "259bcc0940cfb73551b49e47488d5336",
        "title": "安福驿",
        "author": "韦骧",
        "content": "作邑多离邑，去家如去乡。\n三年三过驿，一别一迴肠。\n治绩安能胜，征途逎备尝。\n何时腰解印，长啸入余杭。",
        "dynasty": "宋",
        "collection_info": null
    },
    {
        "uuid": "bb9fb09281a2db8ecbf568442018a009",
        "title": "喜晴",
        "author": "韦骧",
        "content": "今年未见日，指数两经旬。\n清旦初开霁，元功始布新。\n溪流徐变绿，林啭便知春。\n吏役方长道，油云莫更瞋。",
        "dynasty": "宋",
        "collection_info": null
    },
    {
        "uuid": "fe105a4212da070ddec9f663bed3c011",
        "title": "南昌鐡柱",
        "author": "韦骧",
        "content": "南昌昔谓水浮州，鐡柱支持事更幽。\n天地有炉劳一铸，蛟螭无穴解羣忧。\n槎牙露处几三尺，摇撼徒然踣万牛。\n人頼旌阳恩力大，此功何愧禹功优。",
        "dynasty": "宋",
        "collection_info": null
    },
    {
        "uuid": "fc87486659d3ea654d419786bd90757c",
        "title": "寒食",
        "author": "韦骧",
        "content": "春来二十日，寒气尚棱棱。\n万甲殊未坼，新雷徒已曾。\n山禽鸣瑟缩，道马足凌兢。\n节候无惊异，江南旧所称。",
        "dynasty": "宋",
        "collection_info": null
    },
    {
        "uuid": "a84db74e1967af8e58c0a4d4ac9215a1",
        "title": "赣州鞫劾呈同事邓宰德夫",
        "author": "韦骧",
        "content": "二月春寒倍觉深，双扉昼锁柏庭阴。\n修途远至劳虽甚，雅谊相亲喜不任。\n穷覈须繄颛用智，哀矜当亦共存心。\n纍囚未引犹纾暇，浊酒那辞细细斟。",
        "dynasty": "宋",
        "collection_info": null
    },
    {
        "uuid": "471bd72ce42ae92fa8fc45de1f652166",
        "title": "次韵和同时到院",
        "author": "韦骧",
        "content": "各沿台檄会平番，萍水金溪隔万山。\n两处相期仗官驿，一时交际到江关。\n如何远趾符同甚，岂是诚心吻合间。\n案牍牵仍毋易视，囚情未得莫优閒。",
        "dynasty": "宋",
        "collection_info": null
    },
    {
        "uuid": "57ed11f017779e6c335c1aa9e684f816",
        "title": "锁院深寂夭桃独芳有可怜之色为诗要德夫共赋以赏之",
        "author": "韦骧",
        "content": "静院深扃霁雨新，小桃墙侧弄精神。\n祇知春色归吾眼，不悟他乡寄此身。\n露蕊妖韶真自得，胭脂浓淡属谁匀。\n共将短句酬幽艷，奚独东风是主人。",
        "dynasty": "宋",
        "collection_info": null
    },
    {
        "uuid": "49ae974ab22b5a69ea3f0d3090d9fc97",
        "title": "二月十六日感雨示同事",
        "author": "韦骧",
        "content": "烛烬遗朝几，炉烟出昼帘。\n时春惊一半，山雨怅相兼。\n吏局如巢寄，家音以鹊占。\n敢思游观乐，同患滞囚淹。",
        "dynasty": "宋",
        "collection_info": null
    },
    {
        "uuid": "f65d90cf7e3feebbb459efd1289c186c",
        "title": "讯鞫有閒呈德夫",
        "author": "韦骧",
        "content": "同时锁深院，轮日直寒厅。\n所得期无喜，忘情在不经。\n桃心随雨碎，柳眼向人青。\n早晚连镳去，春郊约罄瓶。\n案积云堆影，庭虚谷应声。\n榜笞非所事，杖履有余清。\n静径牵情数，芳林照眼明。\n相逢得佳侣，尤足慰营营。",
        "dynasty": "宋",
        "collection_info": null
    },
    {
        "uuid": "f23b86c52e6584b5031ae0ed722a6a26",
        "title": "次韵德夫推院有感",
        "author": "韦骧",
        "content": "薄宦予嗟少定踪，贤劳君叹久西东。\n相从山国春多雨，共忆公园花已丛。\n酒约倒杯忻有伴，诗寻险韵惧无功。\n勤乘閒隙酬清兴，便与分襟棹短篷。",
        "dynasty": "宋",
        "collection_info": null
    },
    {
        "uuid": "051623e65ff8d2940b605ae73025c47e",
        "title": "惜春  其一",
        "author": "韦骧",
        "content": "皦皦春阳上柳尖，轻轻朝雾亦相兼。\n教雏老雀穿雕栱，失伴狂蜂入翠帘。\n深院难将飞絮锁，空阶且任落花黏。\n惜春情味从来甚，今日江城兴倍添。",
        "dynasty": "宋",
        "collection_info": null
    },
    {
        "uuid": "188b2af4231cad150b19809e84fd6b0f",
        "title": "惜春  其二",
        "author": "韦骧",
        "content": "二月已破三月来，吟诗空忆少陵才。\n檐前有意残花堕，云裏无情旅雁迴。\n何处轮蹄蹂芳草，谁家丝管上高台。\n吾侪局外添婴绕，此段襟怀强自开。",
        "dynasty": "宋",
        "collection_info": null
    },
    {
        "uuid": "08ded9c5f0a2f69ffeb4d02d7bd14e43",
        "title": "次韵社日且以善谑",
        "author": "韦骧",
        "content": "社日江南眼屡经，春天峤北寄春城。\n双飞海燕知时节，半醉田翁舞泰平。\n谩把杯盘为小饮，频催案牍况垂成。\n却思廉割东方朔，归遗那无动旅情。",
        "dynasty": "宋",
        "collection_info": null
    },
    {
        "uuid": "8b0122b4be5c8f975d3f73f54bfea76b",
        "title": "復假前韵为即事二诗且言别于卒章  其一",
        "author": "韦骧",
        "content": "烟花苒苒裹江亭，云霭纷纷接暮城。\n物态除非诗可写，旅怀唯藉酒能平。\n燕知社节来何早，莺怯春寒语未成。\n非晚与君分袂去，他时当记此时情。",
        "dynasty": "宋",
        "collection_info": null
    },
    {
        "uuid": "264e34abe69d2aa2441e169307141f54",
        "title": "復假前韵为即事二诗且言别于卒章  其二",
        "author": "韦骧",
        "content": "浩如潮水出东溟，勇似云梯破鐡城。\n谈柄交挥逾月久，吟毫相抗几时平。\n清驩返向尘劳得，佳集元非计构成。\n还守邑疆相望远，陇烟江月若为情。",
        "dynasty": "宋",
        "collection_info": null
    },
    {
        "uuid": "24bc37d76694dc98ccc7ec903a411350",
        "title": "上巳日赣川忆东湖  其一",
        "author": "韦骧",
        "content": "韶光强半已消除，峤北芳华眼不辜。\n黄鸟穿林金闪铄，紫荆铺地锦糢糊。\n持循畏简催胥吏，整顿归鞍戒仆夫。\n传语东风为加意，少留花卉在东湖。",
        "dynasty": "宋",
        "collection_info": null
    },
    {
        "uuid": "c5eb1a35cb3b7334a0a0d9a1a3cdd77b",
        "title": "上巳日赣川忆东湖  其二",
        "author": "韦骧",
        "content": "晓风吹雨过溪南，春色晴光三月三。\n燕觜啄泥方汲汲，杏梢欹水正酣酣。\n樽庖冷落俱能耐，刀笔萦仍岂自甘。\n珠阁帘堂应好在，待教门外繫归骖。",
        "dynasty": "宋",
        "collection_info": null
    },
    {
        "uuid": "bfdeb12100b670b6e9b632830bdb17a5",
        "title": "再用前韵为感春喜会二首酬德夫  其一",
        "author": "韦骧",
        "content": "五侯门馆映交衢，点检春光肯暂辜。\n教舞庭除红锦藉，看花窗牗碧纱糊。\n侈心忘理虽儿女，乐事乘时亦丈夫。\n而我拘挛过佳节，岂无船在贺家湖。",
        "dynasty": "宋",
        "collection_info": null
    },
    {
        "uuid": "70306269754eff1cbe4afafa54499916",
        "title": "再用前韵为感春喜会二首酬德夫  其二",
        "author": "韦骧",
        "content": "东风烂漫巨江南，林薄余花十二三。\n隐隐游丝飞日影，娟娟戏蝶舞春酣。\n独旗共爱茶芽嫰，佳境俱怜芋蔗甘。\n谈屑不宜虚永昼，长岐分背谩停骖。",
        "dynasty": "宋",
        "collection_info": null
    },
    {
        "uuid": "9f6a95df60c77fbfdc17ee9525049c3a",
        "title": "春杪书怀三十韵呈同事邓令",
        "author": "韦骧",
        "content": "覆囚将讫事，春杪兴蹉跎。\n亭馆依游好，云天气候和。\n江山秀色远，桃李绿阴多。\n燕熟巢仍补，莺新语尚讹。\n径深无过辙，门閴可张罗。\n雨渍苔钱积，风旋柳絮涡。\n落花衝蚁阵，侧叶露蜂窠。\n朝雾开如扫，晴丝荡不梭。\n鸣禽多了了，舞蝶并傞傞。\n物意良俱得，人情亦自阿。\n轩窗资坐啸，杖履起行歌。\n屋角鶱飞翼，帘旌动翠波。\n画图连璧带，香穗接庭萝。\n笔颖牵诗癖，茶枪战睡魔。\n清谈屡挥麈，酣饮必空螺。\n语射怜当鹄，论书忆换鹅。\n九霄明日月，万国富山河。\n轻减中原役，韬藏绝塞戈。\n壮犹摅阔略，嵬论闢么么。\n束帛丘园走，封轺驿传过。\n拔才方迅疾，飬拙且婆娑。\n鳬鹤形难壹，鹪鹏好自颇。\n痔医荣足贱，墦乞诈宜诃。\n投步安夷坦，存心谢揣摩。\n势穷嗟屈贾，道乐慕渊轲。\n豹隐潜加泽，牛山戒执柯。\n忘非羞搏虎，招议畏鸣鼍。\n末宦难萦束，高怀固岌峨。\n踏青筵已旷，镊白镜慵磨。\n聊作逍遥咏，君其谓我何。",
        "dynasty": "宋",
        "collection_info": null
    },
    {
        "uuid": "e9237beb8dac365eb413f9e4cab9341a",
        "title": "次韵和邓德夫再和书怀别用三十韵",
        "author": "韦骧",
        "content": "飞文侔羽檄，执议有金科。\n于役同之赣，夫君仅自鄱。\n相逢多所乐，末礼去其苛。\n鱼咏蒸然罩，材忻茂者莪。\n穷姦摧狡穴，辨枉愈绵痾。\n日食餚几变，宵忧寐欲吪。\n恤冤防夏旱，驱害逐春傩。\n覈实当由已，指踪奚自他。\n囚衣应足蝨，吏案已胜驼。\n居似蛇存蛰，归如茧化蛾。\n险途须屡叱，行旅勿轻呵。\n白雪风中絮，青钱水上荷。\n佳辰怜爽旷，秀句好雕瑳。\n束卷儒风旧，严装武貎番。\n分岐兹泮涣，迴首则猗那。\n蚁酒慵为酌，藜羮糁不鹾。\n轻遗逸士帽，倒踏谪仙靴。\n恍忽东西驿，踌躇上下波。\n嘤鸣忻得侣，妖艷况方瘥。\n引脰邻于鹤，离肠迥若沱。\n版徒犹相武，笔吏解封酇。\n易失时兼势，难淹轴与薖。\n莘耕方释耒，磻钓亦收蓑。\n勉力攀翔凤，何心跃遁骡。\n养躯宜气适，乘兴且颜酡。\n淡泊延诗伯，伊优远舞娥。\n加功草封岱，着意弔沉罗。\n即是金扉对，无辞墨绶拖。\n仳违临晚萚，声问约新禾。\n何日瞻天驭，同听白玉珂。",
        "dynasty": "宋",
        "collection_info": null
    },
    {
        "uuid": "fd1d57f9381133c5107947066e0b9652",
        "title": "紫荆花",
        "author": "韦骧",
        "content": "紫艷暮春庭，少陵诗思清。\n老蛟蟠曲干，丹矿缀繁英。\n花谱元无品，春工别有情。\n不随桃李色，俗眼莫相轻。",
        "dynasty": "宋",
        "collection_info": null
    },
    {
        "uuid": "11bbe0eaa98d4c7098460d7696b7979a",
        "title": "寄元真州",
        "author": "韦骧",
        "content": "春阴荡尽见春妍，立马长坡思渺然。\n望断双旌已难见，声闻五袴只空传。\n遥知裁割常虚刃，应赏风光蚤布筵。\n不省玉人歌阕处，红梅多少落樽前。",
        "dynasty": "宋",
        "collection_info": null
    },
    {
        "uuid": "c33f0961fc894677980fb14738b4be3c",
        "title": "荆林道中示孙张二君",
        "author": "韦骧",
        "content": "西风掠雨作朝寒，联马相将入乱山。\n愧从使车无补助，敢辞征驭历间关。\n日边帝阙瞻犹远，云下亲闱念未还。\n旅思纷纷何以慰，间求佳论一开颜。",
        "dynasty": "宋",
        "collection_info": null
    },
    {
        "uuid": "cbf1ec127168611210757cc355a062c7",
        "title": "再用前韵和孙正甫所示",
        "author": "韦骧",
        "content": "画船同出汴渠湾，天末云收数点山。\n共应辟书离魏阙，谁持别酒唱阳关。\n閒论浙右经年事，此去胶东几日还。\n男子有为须远趾，谁能辕下久低颜。",
        "dynasty": "宋",
        "collection_info": null
    },
    {
        "uuid": "c8fecaf540d43012704b52493141e6c5",
        "title": "胶水道中逢九日呈温伯舍人",
        "author": "韦骧",
        "content": "绣衣肤使出东州，九日旌轩不暂留。\n固有诚心当倚注，肯缘佳节废询求。\n马蹄远践天涯路，雁翼横飞海角秋。\n安得一樽黄菊酒，代公冰饮过宵休。",
        "dynasty": "宋",
        "collection_info": null
    },
    {
        "uuid": "583485acff4f591359882e08290d3716",
        "title": "再用前韵谢和诗二首",
        "author": "韦骧",
        "content": "虽知自古有言酬，倍获佳篇却重留。\n袭璞固宜资一笑，报瑶何意足多求。\n词源浩若江河注，笔力成如造化秋。\n询度余閒吟咏作，岂非夫子德公休。",
        "dynasty": "宋",
        "collection_info": null
    },
    {
        "uuid": "a699adf3bf4a871e7b36f27a36c50b33",
        "title": "九月十八夜宿莱州海庙夜分登亭望月观海呈伯温舍人",
        "author": "韦骧",
        "content": "昼从旌旗过碧山，夜陪巾履望漫漫。\n蛟龙睡着风波静，鸿雁影低星月寒。\n不极清光分岛屿，无边爽气接栏干。\n此时此兴真夷旷，莫作尘游一等看。",
        "dynasty": "宋",
        "collection_info": null
    },
    {
        "uuid": "1b39b98184e8fd5c4b3d91989d45071b",
        "title": "出东莱城示海傍观者",
        "author": "韦骧",
        "content": "老稚相携出翳林，玉沙堤上听车音。\n便安赤子朝廷意，补助清时使者心。\n畎亩均休无一役，岁时赈乏有千金。\n东人祇见东溟阔，不识君恩似海深。",
        "dynasty": "宋",
        "collection_info": null
    },
    {
        "uuid": "a090f45835bda8c504bcd7bfec3083c5",
        "title": "再和孙正甫音字韵呈舍人",
        "author": "韦骧",
        "content": "峨峨气格冠书林，落落文章叩玉音。\n暂别谏垣虚谠论，聊持使节慰焦心。\n红尘翠霭飘衣绣，紫幅黄油护印金。\n采尽舆情将入告，谋谟谁得见精深。",
        "dynasty": "宋",
        "collection_info": null
    },
    {
        "uuid": "73d562e03299a863be5421da39ec7518",
        "title": "九月二十二日黄县道中遇雪",
        "author": "韦骧",
        "content": "九日登州路，西风暴作威。\n黄桑犹半在，白雪已交飞。\n惯见邦人眼，难当旅客衣。\n来思尚稽咏，遽此对霏霏。",
        "dynasty": "宋",
        "collection_info": null
    },
    {
        "uuid": "ec4382b1356506676d575e46e77b753f",
        "title": "将至登州",
        "author": "韦骧",
        "content": "长途冉冉马萧萧，风势横来带雪飘。\n雁队去成铧觜阵，螘樽行向剑头挑。\n气清肝膈诗还健，寒切肌肤酒易消。\n顾我不才无寸补，徒瞻使骑旆旌摇。",
        "dynasty": "宋",
        "collection_info": null
    },
    {
        "uuid": "9c33954c8f09008e92ae2ac57606ab9a",
        "title": "闻潮",
        "author": "韦骧",
        "content": "钱塘江上吾家近，惯听秋潮动地鸣。\n今日蓬莱于役处，却疑身在故乡行。",
        "dynasty": "宋",
        "collection_info": null
    },
    {
        "uuid": "d67fe0b73c4dc4b1634877e10df89f8a",
        "title": "和淮阳颜长道见寄",
        "author": "韦骧",
        "content": "冉冉征途似梦间，相从未几又先还。\n却思前日同清会，不若当年醉碧山。\n别去载怀眉宇旧，书来重说鬓毛斑。\n吾侪固有襟期远，肯向明时容易閒。",
        "dynasty": "宋",
        "collection_info": null
    },
    {
        "uuid": "ffec76f4afb406096ae68d2e51ab56d0",
        "title": "登蓬莱阁",
        "author": "韦骧",
        "content": "行尽东州到此州，登临更尽北山头。\n孤城突兀连沧海，三岛参差耸暮秋。\n广座下疑鳌负石，危檐远学蜃为楼。\n蓬莱方丈虽冥邈，高阁今朝亦胜游。",
        "dynasty": "宋",
        "collection_info": null
    },
    {
        "uuid": "77ea434409c09d8652053d01d81b2184",
        "title": "和孙正甫二首  其一",
        "author": "韦骧",
        "content": "马头今日向西行，不比来时道路生。\n与子联镳下长阪，无人迴首望高城。\n疏林积叶牛閒卧，衰草牵风兔自惊。\n诗思过于归思好，征鸿斜衬落霞明。",
        "dynasty": "宋",
        "collection_info": null
    },
    {
        "uuid": "7cced23bdc1148dde5dd5085d26acb72",
        "title": "和孙正甫二首  其二",
        "author": "韦骧",
        "content": "马头今日向西行，仆驭欣欣脚力生。\n白雪波涛离海国，黄金宫阙想京城。\n墻间笑语羣儿集，木末衝飞独鸟惊。\n从此归程宜倍道，解鞍须到众星明。",
        "dynasty": "宋",
        "collection_info": null
    },
    {
        "uuid": "7ce66284a5653d038a4b1491469f892e",
        "title": "路疑  其一",
        "author": "韦骧",
        "content": "晓起仍行迈，征途一梦新。\n雁低如有信，马急似无尘。\n青讶山长雨，黄疑柳自春。\n此身从衮衮，奔走岂由人。",
        "dynasty": "宋",
        "collection_info": null
    },
    {
        "uuid": "3a27a94922916ff8619b1cd69c26d327",
        "title": "路疑  其二",
        "author": "韦骧",
        "content": "莫夜仍投宿，邮亭葺半新。\n风帷如涨海，烟蜡似征尘。\n白讶窗催晓，红疑炉变春。\n归期尚淹晚，鞅绊可尤人。",
        "dynasty": "宋",
        "collection_info": null
    },
    {
        "uuid": "f755c2eeb281deb59f68278314da569e",
        "title": "游齐州灵岩四首  其一",
        "author": "韦骧",
        "content": "征尘汹汹顿消磨，路入灵岩好趣多。\n崖穴透空疑昼月，泉池凝渌似春波。\n锦帷香细薫千佛，金殿灯明觉众魔。\n一宿禅房幸安稳，明朝骑马又长坡。",
        "dynasty": "宋",
        "collection_info": null
    },
    {
        "uuid": "1d09c77d0b82bc7fd6f0225de29e4b82",
        "title": "游齐州灵岩四首  其二",
        "author": "韦骧",
        "content": "东国名高独此岩，羣峰环抱自韬钤。\n道场岑寂规风古，禅室空疏杖喝严。\n木落有时飘殿角，云寒终日蔽山尖。\n不知双鹤归何处，留得灵泉与众甜。",
        "dynasty": "宋",
        "collection_info": null
    },
    {
        "uuid": "c86e573d7b4fa460298ec81d3657db33",
        "title": "游齐州灵岩四首  其三",
        "author": "韦骧",
        "content": "区区不觉路岐难，尘土衣冠喜动颜。\n已见成书归上国，更逢便道覧名山。\n随轩幸涉三时久，弭节仍陪半日閒。\n却与禅翁自相悦，绣衣云步共追攀。",
        "dynasty": "宋",
        "collection_info": null
    },
    {
        "uuid": "3ca7e29b51c0ef19e2ac67b861a77e3f",
        "title": "游齐州灵岩四首  其四",
        "author": "韦骧",
        "content": "鸡鸣峰外日曈昽，欲去踌躇兴未穷。\n索笔请题青石柱，留名愿附碧纱笼。\n重裘迥触千山雾，迴辔轻随一径风。\n跋马频频望苍翠，他时应与梦魂通。",
        "dynasty": "宋",
        "collection_info": null
    },
    {
        "uuid": "e86b4440c71260d7716e385641b4f55f",
        "title": "再和颜长道见寄",
        "author": "韦骧",
        "content": "行役牵挛好思悭，诗筒旬浃未能还。\n驱驰东国黄尘路，梦想南乡碧玉山。\n顾我俗情方充分衮衮，爱君佳句独班班。\n再吟再和都缄寄，幸有冥鸿羽翼閒。",
        "dynasty": "宋",
        "collection_info": null
    },
    {
        "uuid": "22386bab51db1bc7075667da285ff216",
        "title": "小雪后牡丹号朝天红者开于县宅西圃",
        "author": "韦骧",
        "content": "西林枯枿着繁霜，一品仙葩独自芳。\n天意似教惊世俗，岁寒方信属花王。\n才迎晓日仍添色，不得春风也倍香。\n修竹茂松应内愧，后凋从此是寻常。",
        "dynasty": "宋",
        "collection_info": null
    },
    {
        "uuid": "c9746a761cfcc8526d1022b5a9d935a4",
        "title": "八月二十四日州牡丹",
        "author": "韦骧",
        "content": "八月西风动地来，枯株衰卉惨池台。\n如何春色花王品，独对霜威御史开。\n冷艷自然欺竹柏，清香足以荐樽罍。\n岂非千里寛羸俗，召得阳和暗裏迴。",
        "dynasty": "宋",
        "collection_info": null
    },
    {
        "uuid": "cd87efc908372fca8f4e59edab5a1eba",
        "title": "寄橙与孙叔康",
        "author": "韦骧",
        "content": "金包磊落冒朝阳，辉映秋林气燄长。\n带露摘来盈翠笼，披云擎去荐黄堂。\n野芹谩欲分微意，杯菊应嫌夺异香。\n沙上木奴还可贡，题书须待洞庭霜。",
        "dynasty": "宋",
        "collection_info": null
    },
    {
        "uuid": "7c5c9650a294caa54d799894e581a14f",
        "title": "按水旱之灾将毕呈叔康太守",
        "author": "韦骧",
        "content": "使符星火急，骑马徧郊原。\n水旱生灵瘁，朝廷惠泽存。\n纵横来履亩，高下必分村。\n诉牒秋云积，批毫墨电奔。\n岂无忧岁计，何敢隘君恩。\n不许胥徒欬，宁从仆驭繁。\n恐惊民室困，愁蹴路尘翻。\n县令非能此，邦侯预戒言。\n流离乌忍去，恺悌莫轻论。\n輙代疲甿手，为诗谢戟门。",
        "dynasty": "宋",
        "collection_info": null
    },
    {
        "uuid": "0272923b002efbd0937fe92b3621a9c3",
        "title": "喜潘通甫迴郡",
        "author": "韦骧",
        "content": "传道前驺入郡城，白狼山外一驰情。\n谈锋暌远踰三月，使指间关涉几程。\n我独贤劳肯嗟嘆，国之武备藉经营。\n公余未省诗多少，愿借沧浪许濯缨。",
        "dynasty": "宋",
        "collection_info": null
    },
    {
        "uuid": "e9b3f9cb20e8ef18dcba348c60efbbca",
        "title": "和潘通甫芍药十韵",
        "author": "韦骧",
        "content": "众卉已萧索，朱栏始盛开。\n尚先秋后菊，肯羡腊前梅。\n秀出丝头软，红深脍缕堆。\n疏明怜点襭，巧丽爱重台。\n倍得花神力，偏当吏部才。\n雨枝成堕髻，风叶自扶腮。\n彩笔真难写，金刀未易裁。\n狂香晴转暴，醒态晓方迴。\n议品须推贵，论功鄙接栽。\n仙宫疑彷佛，安得不徘徊。",
        "dynasty": "宋",
        "collection_info": null
    },
    {
        "uuid": "fadf09f91ab3932e0a375ed472508ceb",
        "title": "暑雨言怀和潘倅十八韵",
        "author": "韦骧",
        "content": "暑雨应时至，年来民气和。\n池塘假灔滪，畎亩小滹沱。\n跧缩栖梁燕，淋浪贴水荷。\n一番新涤垢，何处不盈科。\n旦市犹无蹟，寒门愈可罗。\n庭柯均见濯，檐溜独成波。\n猎子愁收弋，田翁喜荷蓑。\n蜂衙忘刻候，蛙吹恣吟哦。\n箧恨书生蠧，场忧麦化蛾。\n凉风飒以度，清兴迥然多。\n公退书帷寂，诗余道服拖。\n虽非侔击玉，仅可比鸣鼍。\n屡促低弦轸，频倾浊酒蠡。\n自存惟浩气，兼养类菁莪。\n衣葛疏仍补，羮藜淡不鹾。\n百瓴舒足力，六字习心呵。\n未有焚鱼兴，宁为扣角歌。\n兹辰拜高咏，适足慰蹉跎。",
        "dynasty": "宋",
        "collection_info": null
    },
    {
        "uuid": "a0a19dde133c91e65b15ec9389b45ab4",
        "title": "和孙叔康九日三首  其一",
        "author": "韦骧",
        "content": "楼压西城埤堄重，使君才思浩无穷。\n芳罇泛出陶潜菊，健笔吟成老杜风。\n西座一时飞大白，双旌尽晚卷深红。\n自怜远蹟违高会，九月篇章亦幸同。",
        "dynasty": "宋",
        "collection_info": null
    },
    {
        "uuid": "2979b25adfb8fc75cad5ea712c029e7a",
        "title": "和孙叔康九日三首  其二",
        "author": "韦骧",
        "content": "使旆登高拂晓来，贤宾道旧喜追陪。\n东篱黄菊因时盛，北海清樽趁节开。\n帘幕云收见洲渚，笙箫风引下楼台。\n新诗侑酒穷佳兴，不惜当筵耻执罍。",
        "dynasty": "宋",
        "collection_info": null
    },
    {
        "uuid": "2b2918e2ee8c5654e91340026d2030ab",
        "title": "和孙叔康九日三首  其三",
        "author": "韦骧",
        "content": "区区冷色度凉秋，不得乘时奉胜游。\n九日杯觞虽独远，一番珠玉幸兼收。\n紫萸随分浮金盏，明月还能照荻洲。\n欲写萧条才思拙，临笺尤愧乏银钩。",
        "dynasty": "宋",
        "collection_info": null
    },
    {
        "uuid": "92a4182dc2d3c2ae4a1a3f0c5e673f7a",
        "title": "和潘通甫芍药",
        "author": "韦骧",
        "content": "牡丹谢后觉荒凉，此艷中兴百步香。\n莫诮雕栏当晚节，须知名卉绝羣芳。\n金刀剪处云霞被，翠笼擎来锦绣裳。\n别乘殷勤华府宴，应将花谱议前王。",
        "dynasty": "宋",
        "collection_info": null
    },
    {
        "uuid": "cb83c6a3f01a4707e8912a5fa0391c98",
        "title": "和叔康侍亲游琅山  其一",
        "author": "韦骧",
        "content": "晚扬红旆出郊关，昼奉安舆上碧山。\n野色苍茫云色外，岚光飞动水光间。\n行庖荐馔烹金鼎，荷剑挑罇结玉环。\n归路邦人瞻庆侍，银龟朱绂照酡颜。",
        "dynasty": "宋",
        "collection_info": null
    },
    {
        "uuid": "95cc504c1b6b44f3d0dba973576a4196",
        "title": "和叔康侍亲游琅山  其二",
        "author": "韦骧",
        "content": "五十如婴孝慕难，公余綵服侍登山。\n回头民社千闾密，引望乡关一水间。\n暂奉清游临佛界，都将尘事付庄环。\n凭谁画与东州看，刺史何如闵与颜。",
        "dynasty": "宋",
        "collection_info": null
    },
    {
        "uuid": "7046270d799c129c8895ce4d48b65df2",
        "title": "和孙叔康以诗寄芋",
        "author": "韦骧",
        "content": "清淳一阕听埙篪，磊落堆盘享芋鸱。\n拙令此时心饫足，暂忘野外有民饥。",
        "dynasty": "宋",
        "collection_info": null
    },
    {
        "uuid": "32bf72847359d15b11348543db47d8c1",
        "title": "琅山听窦山人琴",
        "author": "韦骧",
        "content": "秋深危阁气凄清，来听先生促轸声。\n一曲写成君子操，七弦传尽古人情。\n游云檐外如将合，幽鸟枝间不敢鸣。\n未省琴心在何处，高山流水对前楹。",
        "dynasty": "宋",
        "collection_info": null
    },
    {
        "uuid": "17e150e88c335b1ba6ca938cf303ec40",
        "title": "又和孙太守琅山席上",
        "author": "韦骧",
        "content": "薄雾轻笼晓日黄，攀从旌旆到禅坊。\n坐怜古木荣枯惯，仰笑秋云聚散忙。\n酒约覆盆分甲乙，诗成击钵互宫商。\n兴酣犹恨严闉逼，少促归鞭趁月光。",
        "dynasty": "宋",
        "collection_info": null
    },
    {
        "uuid": "f508b1bbf270305b270cfa2976316239",
        "title": "和潘通甫六月十二夜月",
        "author": "韦骧",
        "content": "去望犹三夕，光华宛矣同。\n炎天几及半，午夜喜当中。\n爽气干坤满，清辉宇宙通。\n恍瞻银界白，遽失火云红。\n庭叶霜花泛，池波雪色融。\n闾阎消烈暑，寥廓散轻风。\n快若离深甑，飘然出大笼。\n秋毫归一鉴，宿翳却千重。\n谁弄桓伊笛，徒思范蠡篷。\n魁杓俄转北，箕尾渐回东。\n林静疏瑶圃，桥虚卧玉虹。\n余凉入幽室，暗雾泫深丛。\n纬象光仍小，银河派自洪。\n依希太清境，彷佛广寒宫。\n鸟宿羣疑定，人闲万虑空。\n调琴閒对客，酌酒旋呼童。\n莫语身兼世，休论萍与蓬。\n且来明月下，举白听梧桐。",
        "dynasty": "宋",
        "collection_info": null
    },
    {
        "uuid": "5b9bd14a9d1fdac2c92dce02a872092d",
        "title": "送潘通甫沿牒淮东",
        "author": "韦骧",
        "content": "火云燄燄野无风，浅涩河流小舸通。\n尺纸遽传朝命下，翼朝齐送使旌东。\n道间覧物应多感，职外成诗寓几筒。\n王事念深忘畏景，贤劳安肯动胸中。",
        "dynasty": "宋",
        "collection_info": null
    },
    {
        "uuid": "2cf4dfcb331f140d638c6df1c6bc91d4",
        "title": "和通甫见赠二首  其一",
        "author": "韦骧",
        "content": "几年持养副天成，造次云为必中程。\n乐内何希傥来贵，畏知唯有白丝清。\n蓬瀛尚欠文章手，寰海徒传学行声。\n今日诗筒互酬唱，他时回记岂忘情。",
        "dynasty": "宋",
        "collection_info": null
    },
    {
        "uuid": "cbba56230eea9616053a1e54aad3925a",
        "title": "和通甫见赠二首  其二",
        "author": "韦骧",
        "content": "肝胆区区岂足矜，抟风宁復计鹏程。\n未能名迹如山重，且固心诚似水清。\n学譬治畦犹失溉，文参击缶不成声。\n感君篇贶虚褒借，强抉蓁芜写鄙情。",
        "dynasty": "宋",
        "collection_info": null
    },
    {
        "uuid": "7c26664f82ee6aa4f99946ea182e37a0",
        "title": "和通甫道中先寄",
        "author": "韦骧",
        "content": "神明不爽久𨈊跧，一望旌轩旧观旋。\n残腊光阴江海上，新春消息柳梅间。\n倾风固喜同披雾，窃禄仍羞似抱关。\n更奉诗筒先寄贶，解颐高句动苍颜。",
        "dynasty": "宋",
        "collection_info": null
    },
    {
        "uuid": "b111f1ddc6d4752d6b7619b5e866bd6b",
        "title": "和通甫同登庆和寺阁",
        "author": "韦骧",
        "content": "佛宫楼阁倚云端，人世尘埃杳不干。\n万里海光生目眩，半天风势切肌寒。\n老僧指境依稀辨，往客题名次第看。\n一奉胜游承健句，诗魔暗裏为摧肝。",
        "dynasty": "宋",
        "collection_info": null
    },
    {
        "uuid": "58ed1fae24b21cc28a7ad3d87145c92c",
        "title": "和潘通甫寄孙太守",
        "author": "韦骧",
        "content": "五马传呼尽避骢，二车行县海壖东。\n歌声被管腾新曲，酒盏垂莲学倒蓬。\n迴驭望仙双旆晚，戒程余庆一帆风。\n拘挛不得陪供帐，只许区区鄙句通。",
        "dynasty": "宋",
        "collection_info": null
    },
    {
        "uuid": "ce51e439a9696fc8494d780ac71e8696",
        "title": "和潘通甫陈贴港道中作",
        "author": "韦骧",
        "content": "飞空恨乏王乔舄，拥弊几如晏子裘。\n兴利略行田际港，冒寒仍上海边楼。\n草埋古迹存荒垒，云漏阳光见远洲。\n不独区区祗吏役，又随轩旆作清游。",
        "dynasty": "宋",
        "collection_info": null
    },
    {
        "uuid": "668de098d72940d0bf295af012e6e20a",
        "title": "寄孙叔康",
        "author": "韦骧",
        "content": "岁华垂改月犹圆，寒夜长思一欿然。\n从政谩图行幼学，济民何术御凶年。\n消忧姑酌贤人酒，託德唯瞻刺史天。\n安得居诸如过隙，早看麰麦被原田。",
        "dynasty": "宋",
        "collection_info": null
    },
    {
        "uuid": "26a7645a4ab1b627094eda6da03a29c2",
        "title": "寄邓舍人二首  其一",
        "author": "韦骧",
        "content": "顷随旌旆按东州，一别门阑物再秋。\n内诵德言如在耳，仰瞻云步但昂头。\n掖垣遥想丝纶暇，海角方深赈恤忧。\n安得此身如泛梗，区区能傍济川舟。",
        "dynasty": "宋",
        "collection_info": null
    },
    {
        "uuid": "e89c8e5862555bb14d9eca0c1767c030",
        "title": "寄邓舍人二首  其二",
        "author": "韦骧",
        "content": "白髪书生意气完，确然行学效民官。\n九天宫阙心长在，万里江河分亦安。\n屡愧姓名尘荐牍，岂论明类必弹冠。\n感公知遇如何报，唯有霜筠敌岁寒。",
        "dynasty": "宋",
        "collection_info": null
    },
    {
        "uuid": "425cdab91ffe0b352c8b5f645e340a62",
        "title": "廷评庆寿口号",
        "author": "韦骧",
        "content": "纳庆新春八十年，更逢诞日一开筵。\n童颜鹤髪人间贵，道服乌巾地上仙。\n玉盏辉辉擎寿酒，金炉苒苒泛香烟。\n暂停丝管听祈颂，愿见恩书历九迁。",
        "dynasty": "宋",
        "collection_info": null
    },
    {
        "uuid": "e6772d8445a119ea728fe928341ef7cf",
        "title": "乙卯十二月十四日夜宿东禅僧舍",
        "author": "韦骧",
        "content": "簿书虽是不离身，一宿精庐兴味真。\n莫道后栏花未坼，夜来霜月岂惭春。",
        "dynasty": "宋",
        "collection_info": null
    },
    {
        "uuid": "3a1fb400dfbc3e755662a16e816f3a58",
        "title": "又题僧壁即事",
        "author": "韦骧",
        "content": "天地收功固欲全，朝廷恩惠岂容偏。\n饥羸大众粟不足，县令胡颜入俸钱。",
        "dynasty": "宋",
        "collection_info": null
    },
    {
        "uuid": "b32237f762ee6d84bd08287f9ff5ea2d",
        "title": "和潘通甫中春即事",
        "author": "韦骧",
        "content": "杂花交错裹楼台，二月向残三月来。\n尘迹遇时随分乐，酒樽逢景等閒开。\n幽禽有意名相唤，飞絮无情舞自回。\n游覧莫为频数厌，逡巡便举送春杯。",
        "dynasty": "宋",
        "collection_info": null
    },
    {
        "uuid": "f8a7c51e259ef6db9e02e08f66f47366",
        "title": "和季春初牡丹花",
        "author": "韦骧",
        "content": "遶栏矜赏日千迴，赋咏惭无卓荦才。\n天意似嫌羣卉杂，花王留在晚春开。\n曾经唐苑声歌后，不是隋园剪綵来。\n安用繁言警躭惑，爱奇能有几人栽。",
        "dynasty": "宋",
        "collection_info": null
    },
    {
        "uuid": "1ae2024e6dbd494858a256fe979c1e31",
        "title": "暮春对景书怀",
        "author": "韦骧",
        "content": "一番新雨洗楼台，何处红芳不烂开。\n春色渐随流水去，薫风还入弄琴来。\n梁巢戢戢鸣雏燕，林叶阴阴覆老梅。\n遇景乘时须自适，江头每到日西迴。",
        "dynasty": "宋",
        "collection_info": null
    },
    {
        "uuid": "0f0d33b4f4608b9dd3edd8cd15edef8f",
        "title": "和晚春雨霁",
        "author": "韦骧",
        "content": "油云卷尽晓天明，风色融和日色轻。\n着处余花知有命，一番绵雨喜初晴。\n园林经润春难老，庭馆无尘气转清。\n谁道东君忘所属，此时于物特垂情。",
        "dynasty": "宋",
        "collection_info": null
    },
    {
        "uuid": "048d8dfd5ffd8cba15924d15e0f97e29",
        "title": "和落花",
        "author": "韦骧",
        "content": "春风几日为催开，却趁春风委翠苔。\n莫讶花王留不住，本缘真宰傥然来。\n暗随蝶梦飘书榻，半逐莺声落吹台。\n绿叶依依犹可爱，吟肠终日为萦迴。",
        "dynasty": "宋",
        "collection_info": null
    },
    {
        "uuid": "ea9a19fd7da03035bc0ec2c3b9b829da",
        "title": "和木香花",
        "author": "韦骧",
        "content": "架竹引繁英，青罗簇素琼。\n潜卑宝相色，远过瑞香清。\n被雨凝云重，困风舞雪轻。\n凭谁变花谱，升在最高名。",
        "dynasty": "宋",
        "collection_info": null
    },
    {
        "uuid": "d6c832cc078a8fafca6fc39fb61eb1d1",
        "title": "和以双头牡丹赠叔康太守",
        "author": "韦骧",
        "content": "盈盈仙蘤忽双开，似把轻罗一样裁。\n绿蒂相扶真艷出，芳心齐送异香来。\n浪吟莫惜诗千首，烂赏何妨酒百杯。\n剪寄黄堂有余爱，也应蝶梦不空迴。",
        "dynasty": "宋",
        "collection_info": null
    },
    {
        "uuid": "90d8605867ee0d1184d6709814370732",
        "title": "和登琅山为民祈福",
        "author": "韦骧",
        "content": "佛宫突兀枕琅山，金碧楼台诘曲栏。\n霁雨愿收田潦积，盛阳祈变麦秋寒。\n红旌苒苒来何肃，赤子林林意自寛。\n早晚丰登应精恳，行看展报上层峦。",
        "dynasty": "宋",
        "collection_info": null
    },
    {
        "uuid": "5e6e6c849f2178806591566777bda5a2",
        "title": "和书怀",
        "author": "韦骧",
        "content": "朴拙从来附会疏，恬然养内肯求无。\n自怜结髪遭平世，不愧孤踪在坦途。\n一意固当知趣舍，百钱宁復问荣枯。\n钟鸣鼎食非吾动，所得须论象罔珠。",
        "dynasty": "宋",
        "collection_info": null
    },
    {
        "uuid": "be4b0b8df65bce92a025d9171fb0574c",
        "title": "和晚晴书事",
        "author": "韦骧",
        "content": "圆荷贴水翠钱稀，风掠余花片片飞。\n细雨有情容易歇，青春无繫等閒归。\n楼头晚鼓牵声远，海上云山乱点微。\n坐喜民田见丰兆，幅巾谈笑对残晖。",
        "dynasty": "宋",
        "collection_info": null
    },
    {
        "uuid": "92953b5385cfa207304fdf2c2909d854",
        "title": "和孙叔康探梅二十八韵",
        "author": "韦骧",
        "content": "腊过春将近，江梅想已苞。\n逢时在南国，探信出东郊。\n径雪晴初扫，河冰薄易敲。\n寻香望林隙，惊素辨山坳。\n跃马迴宾雁，飞旟慑蜡猫。\n初芳得消息，喜气自并包。\n岂待莺声促，宁忧蝶足跑。\n先容为桃李，脱迹远萧茅。\n此日花神睠，他年驿使譊。\n前驺传已的，后乘听犹声。\n独被阳功早，奚论地势硗。\n新葩同众阅，秀句仗谁抄。\n湛湛尘缨濯，纤纤痒背抓。\n金丝纔出莟，珠琲遍攒梢。\n攀折诚难忍，将承亦旋教。\n重疑仙界种，復过岁寒交。\n莹洁疏情窦，精神动目窅。\n贪幽频倚杖，薄晚倦迴鞘。\n有酒安辞釂，无鱼孰嘆庖。\n轻裘忘拥腋，短髮任垂髾。\n坐不娱歌舞，盘非贵烙炮。\n量尊钟与鼎，器隘斗兼筲。\n勇作先春计，甘从玩物嘲。\n琼英行渐盛，玲赏莫轻抛。\n次第篘兵酿，随宜馔野肴。\n投閒集簪履，尽日卷旌旓。\n陇笛终当起，涂歌或载呶。\n空枝徒取恨，片片若为胶。",
        "dynasty": "宋",
        "collection_info": null
    },
    {
        "uuid": "e9037ba6a456e931652d064121f4e9d7",
        "title": "和观雪二十韵",
        "author": "韦骧",
        "content": "纷纷随朔吹，及物任洪纤。\n足以称为瑞，疏哉比撒盐。\n朝飞收羽翼，夜象晦钩钤。\n农望先知喜，童心岂易厌。\n对疑银界色，啖胜露华甜。\n寸隙期皆徧，微埃迥不兼。\n豪筵宾酒壮，远塞虏兵殱。\n长坂愁羁旅，空山困隐潜。\n尘怀经岁挠，清兴此时添。\n已变琼铺砌，还惊絮扑帘。\n扁舟谁念戴，采笔自追淹。\n野思生犹浅，诗情雅若爓。\n凝眸万顷白，引袖六花尖。\n和寡思琴操，赀高忆酒帘。\n江潮云盖水，楼阁玉妆檐。\n折竹惊寒雀，衰葭拥暮鹣。\n冷官饶寂寞，僻邑飬安恬。\n坐患凶年久，行忧疠气渐。\n探深评尺咫，均庆及闾阎。\n仰恃贤侯德，无劳太史占。",
        "dynasty": "宋",
        "collection_info": null
    },
    {
        "uuid": "434844bb24478ff140de79cdd37120dc",
        "title": "和叔康席上  其一",
        "author": "韦骧",
        "content": "两麾相遇百花春，烟海漫漫共此垠。\n席上笑谈成秀句，一番传咏乐邦人。",
        "dynasty": "宋",
        "collection_info": null
    },
    {
        "uuid": "f58dbb63b1b3bb128a76ecccc238b98b",
        "title": "和叔康席上  其二",
        "author": "韦骧",
        "content": "海上风光入暮春，使轩轻过古城垠。\n琴台此去犹千里，已有先声慰昔人。",
        "dynasty": "宋",
        "collection_info": null
    },
    {
        "uuid": "f21832ad5e4cae288618bf39ae2632de",
        "title": "哭路长吉",
        "author": "韦骧",
        "content": "器业本青云，泥涂竟屈身。\n盖棺穷海角，还葬大江滨。\n子幼今无怙，家清正苦贫。\n传闻动归旐，西望一沾巾。",
        "dynasty": "宋",
        "collection_info": null
    },
    {
        "uuid": "c8388cde09d566349ffe9ac58bb21890",
        "title": "和潘通甫颐斋书事",
        "author": "韦骧",
        "content": "簿领羁拘日少休，江山清兴未能酬。\n宓琴希弄缘谁咎，陶柳不栽还自谋。\n谩道庸庸多后福，岂甘泛泛祗随流。\n高轩一过尘襟爽，旋折堂萱记酒筹。",
        "dynasty": "宋",
        "collection_info": null
    },
    {
        "uuid": "ca99bdd715f3baca78118fa99a4b5b40",
        "title": "和中夏清虚堂",
        "author": "韦骧",
        "content": "碧玉阑干白石除，虚堂潇洒聚书图。\n窗明昼可窥蚊睫，檐静时闻噪雀雏。\n凉吹东南生砌竹，繁阴朝夕在庭梧。\n主人襟量清如水，此段幽佳称得无。",
        "dynasty": "宋",
        "collection_info": null
    },
    {
        "uuid": "a906f62a9345f0e0073cf59d193a52a4",
        "title": "中夏偶成",
        "author": "韦骧",
        "content": "地交淮浙属通川，官守区区改岁年。\n鍳照自惊生鬓雪，感时还听噪林蝉。\n钟鸣鼎食何为动，鹤引熊经似有缘。\n内乐无穷奚恤外，便便休诮孝先眠。",
        "dynasty": "宋",
        "collection_info": null
    },
    {
        "uuid": "49a9b6409e4b4d5e78277dbe4bf5c9ea",
        "title": "和凌霄花",
        "author": "韦骧",
        "content": "翠蔓缘株上，红芳冒暑开。\n凌霄诚有谓，託质岂无媒。",
        "dynasty": "宋",
        "collection_info": null
    },
    {
        "uuid": "a61f56dbe9c744c0eb0d3599db94455a",
        "title": "和余庆道中",
        "author": "韦骧",
        "content": "荒凉古邑近东溟，时喜轩车出按行。\n水鸟逆风如有向，晚蜺收雨似多情。\n心探畎浍丰年兆，目极云沙远思生。\n佳句更从清旷得，肯由尘事汩聪明。",
        "dynasty": "宋",
        "collection_info": null
    },
    {
        "uuid": "28f7b3563a180d25bc44e95db3e54d70",
        "title": "和孙叔康中秋寄运判胡秘丞",
        "author": "韦骧",
        "content": "郡堞危楼夜气清，江光海色接天平。\n凉秋一半无边爽，皓月十分何太明。\n使者星轺行暂远，史君兵酿恨徒倾。\n自怜负弩区区迹，却向澄霄望旆旌。",
        "dynasty": "宋",
        "collection_info": null
    },
    {
        "uuid": "3f2a530fff49a3c45d423c9c04e0d0e2",
        "title": "又借韵寄太守叔康",
        "author": "韦骧",
        "content": "城近江山夕霭澄，楼开栏槛与山平。\n秋光正似鸿沟判，月影圆如白璧明。\n诗压东阳台上句，酒睎北海座中倾。\n荒壖拙令方匏繫，引脰西风画隼旌。",
        "dynasty": "宋",
        "collection_info": null
    },
    {
        "uuid": "1f5589a824a3cc3687da06bbeecde174",
        "title": "和太守叔康以诗答桃",
        "author": "韦骧",
        "content": "铃阁挥毫写浩才，云笺艷艷发松煤。\n桃投愧匪千年种，瑶报荣夸十袭开。\n目送武陵佳实去，耳听清庙雅音来。\n不龟献药尝封地，未似芹诚致赠瑰。",
        "dynasty": "宋",
        "collection_info": null
    },
    {
        "uuid": "d41bf0ce7b8bd4d524ec49a1955a4506",
        "title": "又借前韵谢惠茶",
        "author": "韦骧",
        "content": "灵芽产自越岩限，精制须调焙下煤。\n隐士寄题缄且密，使君分惠重其开。\n点疑白雪盈瓯泛，啜恐清风两腋来。\n却抒短章酬雅贶，画墁何以谢琼瑰。",
        "dynasty": "宋",
        "collection_info": null
    },
    {
        "uuid": "c71453f8029177523f995c2060a6becd",
        "title": "寄橘柚",
        "author": "韦骧",
        "content": "海门橘柚胜湖湘，采献铃斋有意将。\n旧岁空希杜陵句，今年方报董泾霜。\n敢私磊落充宾豆，愿贡甘香佐寿觞。\n藴藻可羞诚所致，厥包况是重维扬。",
        "dynasty": "宋",
        "collection_info": null
    },
    {
        "uuid": "16b47eb3534be6d2a1b185e5295c96c8",
        "title": "送王圣途得代还青社",
        "author": "韦骧",
        "content": "坐婴簿领久纷纷，解印终更兴味新。\n尽室图书离海角，一船风雪渡淮滨。\n家山远认云门晓，里社行看孟宅春。\n术学似君须得路，早教马足踏京尘。",
        "dynasty": "宋",
        "collection_info": null
    },
    {
        "uuid": "0e928007e526df6cf0c7da55337127d5",
        "title": "孙太守席赋催妆",
        "author": "韦骧",
        "content": "萝蔓新懽可重夸，葭莩旧契转增华。\n闺门素守先生训，牢卺来归御史家。\n直户三星乘节候，迎车百两减浮奢。\n鹊桥深夜飞霜冷，早对菱花整鬓花。",
        "dynasty": "宋",
        "collection_info": null
    },
    {
        "uuid": "61a7d0ddfcbb06497e120019cbfc09aa",
        "title": "和孙叔康寄示上元",
        "author": "韦骧",
        "content": "闻说邦人庆上元，使君同乐具宾筵。\n朱轓不得陪清赏，明月空能共此圆。\n和气暗随香穗散，微风轻送烛花偏。\n谩将鄙句追高会，已负当时白玉船。",
        "dynasty": "宋",
        "collection_info": null
    },
    {
        "uuid": "abbc5a52c8b43dcd1935ea83ed65ab62",
        "title": "和雪三十韵",
        "author": "韦骧",
        "content": "密雪连空散，同云盖野繁。\n朝晖掩羲驭，暮象蔽天垠。\n皦皦漫长陌，霏霏集短垣。\n杉松苍翠夺，禽鸟语声吞。\n病足樵斤敛，寻踪猎骑奔。\n金茎迷沆瀣，银界变昆崙。\n光借寒儒牖，威消贵胄门。\n酤帘表深巷，爨屋露幽村。\n可响红炉烬，难忘醁酒樽。\n竹梢低欲折，梅蕚重犹存。\n没谷吟当楚，离江咏去袁。\n高才题不尽，妙曲写仍翻。\n旅雁宵飞戢，栖鸡晓舌扪。\n塞严添玉垒，林迥化琼园。\n远岸舟藏鹢，高楼瓦匿鸳。\n秋涛千浪迭，夜甲万军屯。\n缀若凝酥洁，堆如琢琥蹲。\n脂车休旅传，锵佩放天阍。\n不以多为瑞，谁言即也温。\n神锋翦何利，地轴卷无痕。\n暗与春工敌，清随朔吹喷。\n朽株银作叶，圆沼璧为盆。\n照耀偏宜月，侵陵只有萱。\n藩篱白羽插，略彴素虬蜿。\n汀鹭难求侣，城乌不辨昏。\n流年垂改籥，危坐祗销魂。\n自视丰和兆，心穷造化元。\n纷纷霑动植，渺渺助干坤。\n屏盭殊强力，滋枯独飬原。\n芸然知矣否，雨露未成恩。",
        "dynasty": "宋",
        "collection_info": null
    },
    {
        "uuid": "699fc6a547493cb534f0ceb311db1cc6",
        "title": "又和倒韵",
        "author": "韦骧",
        "content": "匿疵真有德，值物不偏恩。\n细或穿幽隙，悠然被广原。\n皑皑均旦暮，浩浩壹干坤。\n凛冽添寒气，苍茫返混元。\n鹄鸥潜失影，狐貉暗忘魂。\n竹重风旌褭，池凝晓鑑昏。\n飞毫玉兔脱，蟠径素龙蜿。\n陵弱侵庭柳，埋青抑砌萱。\n屑琼谁措手，炼粉若为盆。\n当迥墻头积，迴飈瓦口喷。\n羣飞停啅噪，万丑掩瘢痕。\n穷巷情方惮，豪堂势自温。\n萧条孤驿路，冷落古祠阍。\n乱辙分明印，双鸱彷佛蹲。\n何时飘絮定，着处白云屯。\n酒榼倾浮螘，吟笺染戏鸳。\n妙才窥赋象，佳兴袭游园。\n冰鑑清相照，瑶枝俯可扪。\n剡舟那遽载，郢唱且重翻。\n啖啮深怜武，栖迟酷爱袁。\n韩诗高孰抗，谢赋久仍存。\n肃肃东方骑，优优北海樽。\n危楼登郡堞，远目瞰江村。\n摛藻踰梁苑，申严过棘门。\n雄辞端獬豸，险句崪昆崙。\n缀韵金声恊，挥毫墨电奔。\n丰年见先兆，沴气已横吞。\n氛霭销中夜，球琳冒短垣。\n清光交素魄，余润浃枯根。\n嘉瑞由嘉政，舆歌莫厌繁。",
        "dynasty": "宋",
        "collection_info": null
    },
    {
        "uuid": "792690dfd8991524fea659f93a0b1081",
        "title": "陈次全长春轩",
        "author": "韦骧",
        "content": "闻道新轩外，长春日日花。\n幽人自薖轴，佳卉对葩华。\n波浪千重险，烟云一望赊。\n徒思故园旧，短句寄君家。",
        "dynasty": "宋",
        "collection_info": null
    },
    {
        "uuid": "1cd9a7f65c74f022082249a8ea6eae0a",
        "title": "太守孙叔康下车",
        "author": "韦骧",
        "content": "荣过故里拥朱轮，乞得偏城便奉亲。\n道路尚惊持斧使，衣冠犹是避骢人。\n下车恳恳唯宣泽，濒海元元正食贫。\n草木无情还自喜，霜威不见见阳春。",
        "dynasty": "宋",
        "collection_info": null
    },
    {
        "uuid": "5b3291fbb617c6c4b77c0fbe0ee00e8c",
        "title": "别叔康",
        "author": "韦骧",
        "content": "数年为邑幸焉依，德论源源每霁威。\n瓜代逡巡惊易及，棠阴踯躅忍轻违。\n倦踪方此从尘路，旅梦多应遶绣衣。\n迴首海城烟雾杳，愿闻三节召公归。",
        "dynasty": "宋",
        "collection_info": null
    },
    {
        "uuid": "33192a68fd25f2abd00ce2a0ebfaa7fd",
        "title": "復用叔康送篇韵和答",
        "author": "韦骧",
        "content": "岸柳参差影画桥，云横日薄旆旌高。\n赠言有宠荣褒衮，制锦无功愧释刀。\n苒苒征途行渐远，拳拳德表望空劳。\n仰衔顾遇知何似，负戴丘山过巨鳌。",
        "dynasty": "宋",
        "collection_info": null
    },
    {
        "uuid": "bd06f1c7eb273cbbb0605efb975fd945",
        "title": "京口别叔康",
        "author": "韦骧",
        "content": "舳舻幸会舣江干，再别情悰岂易安。\n坐邑三年师恺悌，归程累日奉盘桓。\n金山寺外波涛晓，鐡瓮城头草木寒。\n欲上孤舟又南望，何时重戴触邪冠。",
        "dynasty": "宋",
        "collection_info": null
    },
    {
        "uuid": "cb3d696d759df94def7bf6d3bf4916fe",
        "title": "昨日以事不得陪赴和甫学士之召",
        "author": "韦骧",
        "content": "藩侯遣亊风霆疾，御史高谈宇宙寛。\n千里几年成远别，一樽相对尽清懽。\n知无红袖翻新曲，想有琱弓敌暮寒。\n尘迹钩牵违燕集，坐追佳兴入毫端。",
        "dynasty": "宋",
        "collection_info": null
    },
    {
        "uuid": "88d05ad12431e1593413f2b6d0457d4a",
        "title": "蒜山酒",
        "author": "韦骧",
        "content": "蒜山高阁直连云，酒以山名味独醇。\n玉盏横飞光照眼，金罍满泛气迴春。\n幕天欲似刘生颂，卧瓮宁为毕卓身。\n须信主人如此酒，酣酣千里醉深仁。",
        "dynasty": "宋",
        "collection_info": null
    },
    {
        "uuid": "50ec2d00e8e07e424f05ca72e83953df",
        "title": "和潘倅通甫游狼山寺三首  其一",
        "author": "韦骧",
        "content": "川原浩荡杳回环，附郭苍然独此山。\n殿阁栖云长苒苒，庵岩度日自閒閒。\n凋零花草三春后，彷佛阎闾十里閒。\n远邑拘挛闻胜覧，驰心闇逐旆旌还。",
        "dynasty": "宋",
        "collection_info": null
    },
    {
        "uuid": "e27df01de5cfbd916be270bd0d00ca97",
        "title": "和潘倅通甫游狼山寺三首  其二",
        "author": "韦骧",
        "content": "参天云木覆危冈，下瞰丛林释氏坊。\n图按古今询露井，水分淮浙看风樯。\n清才得景吟还健，浩气登高力更强。\n公暇此游真可乐，纷纷何算少年场。",
        "dynasty": "宋",
        "collection_info": null
    },
    {
        "uuid": "c059aa134ab19fa1a5d136e32f54a4ad",
        "title": "和潘倅通甫游狼山寺三首  其三",
        "author": "韦骧",
        "content": "谯门南向是狼山，车马朝行意思寛。\n风散落花红糁糁，日随飞盖翠团团。\n望穷沧海尘寰小，坐逼空岩昼景寒。\n三伏生秋有余地，无人画与雍州看。",
        "dynasty": "宋",
        "collection_info": null
    },
    {
        "uuid": "e0747074f04bac25230682f689878b4d",
        "title": "和行海门",
        "author": "韦骧",
        "content": "画船轻过绿杨湾，风掠双旗势自翻。\n笔吏濡毫写新句，厨人鲙玉荐行樽。\n翩翩舞燕随樯影，一一惊鸥破水痕。\n按部从容有佳趣，苍烟落日肯销魂。",
        "dynasty": "宋",
        "collection_info": null
    },
    {
        "uuid": "d15109a4dc839c252a2fccb1e4287a41",
        "title": "和金沙道中晚景",
        "author": "韦骧",
        "content": "海燕飞如织，红花巧胜裁。\n春光随水去，野色向人来。\n苇薄农家露，林疏古寺开。\n扁舟暂跧缩，旷望指层台。",
        "dynasty": "宋",
        "collection_info": null
    },
    {
        "uuid": "b971ffc2efa5347e59e314d7f29b39fa",
        "title": "谢通甫寄交藤方并气术图",
        "author": "韦骧",
        "content": "仰高诚府日钦钦，翰墨飞光忽见临。\n练气指迷先六字，饵丹传诀胜千金。\n仁人锡类多推己，尘迹知非早有心。\n聊抒小诗酬厚赐，自惭布鼓若为音。",
        "dynasty": "宋",
        "collection_info": null
    },
    {
        "uuid": "7de241e66588582a4dca2c7886b24ef1",
        "title": "和叔康首夏书怀五首  其一",
        "author": "韦骧",
        "content": "催得春归始自安，杜鹃啼血血应干。\n晴林日永午阴重，烟海风多晓气寒。\n壮志经时嗟苒苒，苍颜覧照愧团团。\n公余且学田家饮，也胜沙场引椟丸。",
        "dynasty": "宋",
        "collection_info": null
    },
    {
        "uuid": "261c69a2932af1c1d6fba50f546bbafb",
        "title": "和叔康首夏书怀五首  其二",
        "author": "韦骧",
        "content": "清和气候爽衣冠，海邑稀逢柱础干。\n朝拂玉徽琴韵紧，夜开宝匣剑光寒。\n肺肠似石终难变，利禄如沙岂易团。\n行学但知无所负，奚为逢射与僚丸。",
        "dynasty": "宋",
        "collection_info": null
    },
    {
        "uuid": "5cdca602fc1f46c968e4be352d1e4e6d",
        "title": "和叔康首夏书怀五首  其三",
        "author": "韦骧",
        "content": "阮屐因山固少完，陶巾缘酒未尝干。\n庭疏红药三春过，地近沧溟四月寒。\n堂燕语酣如有诉，林蜂衙退自分团。\n太平吏隐真夷旷，安用机心寓腊丸。",
        "dynasty": "宋",
        "collection_info": null
    },
    {
        "uuid": "44b9c998c624f33c917a4a2f68d14eed",
        "title": "和叔康首夏书怀五首  其四",
        "author": "韦骧",
        "content": "区区并海作民官，手裏鱼须竹已干。\n仕路蹉跎诚计拙，世情巘险为心寒。\n但全冲气充丹府，莫问灵苗采紫团。\n夏景渐长民事简，静开黄卷爇香丸。",
        "dynasty": "宋",
        "collection_info": null
    },
    {
        "uuid": "f86147faf2d4c10f5908c096c463752c",
        "title": "和叔康首夏书怀五首  其五",
        "author": "韦骧",
        "content": "诗坛老将气桓桓，招集同盟插未干。\n句险直从天上落，辞清能使座中寒。\n勇挥健笔蛟生角，旋襞华笺凤破团。\n更爱一时皆善和，声声严鼓中隤丸。",
        "dynasty": "宋",
        "collection_info": null
    },
    {
        "uuid": "02085063ecc799ed361073c1c10744a9",
        "title": "次韵和孙世则以诗送别",
        "author": "韦骧",
        "content": "解印踰旬君已知，新诗相寄重相违。\n由来从宦无期定，不得同时受代归。\n揽辔益嗟贤谊远，异乡况是故人稀。\n宜春台外空回首，独整区区倦翼飞。",
        "dynasty": "宋",
        "collection_info": null
    },
    {
        "uuid": "f867a85ee2ee09ef9e39b51613571837",
        "title": "介亭二十韵呈杭守祖龙图",
        "author": "韦骧",
        "content": "列石何年出，危亭不日成。\n两行分磊落，八顾壮经营。\n表裏山川秀，朝晡气象清。\n江湖俱有趣，天地岂无情。\n聚井看棋布，重城视带萦。\n望通鱼鼈远，势压凤凰轻。\n鸟背飞来见，云头过去平。\n屈盘疏一径，浩荡接双盈。\n难秘神僊境，兹逢赏识精。\n元侯挟余裕，乐俗沸休声。\n物外笼真概，胸中惬雅诚。\n有时陵翠霭，极目耸红旌。\n九万鹏程近，三千客履荣。\n樽罍卑北海，篇咏小宣城。\n岘首空多嗜，蓬莱谩自评。\n古今为绝观，风月快平生。\n覧景聪明旷，书铭意思宏。\n优游傲圭衮，端正等权衡。\n恺悌均吾众，中和得所行。\n此心非苟豫，奚愧介之名。",
        "dynasty": "宋",
        "collection_info": null
    },
    {
        "uuid": "4cc2861d59a09479a2f64af8454fac76",
        "title": "和陈和叔内翰忆梅花因手植数本又命画工作生枝于屏间",
        "author": "韦骧",
        "content": "翰林清兴满江乡，尤忆梅花趁腊芳。\n已写幽屏外桃李，更摅藻思压班扬。\n自期造化加先意，岂待婵娟借末光。\n幸预樽前此佳赏，还祈手植早飘香。",
        "dynasty": "宋",
        "collection_info": null
    },
    {
        "uuid": "39949291da92a6d5363fe84134c98cab",
        "title": "丛山堂",
        "author": "韦骧",
        "content": "经营新自翰林公，势压南谯气象雄。\n四顾高明千里近，一团苍翠万山丛。\n琅邪路入青林转，丰乐泉疏白石空。\n唐相若能前此制，当时应不暇怀嵩。",
        "dynasty": "宋",
        "collection_info": null
    },
    {
        "uuid": "c4fec35445b88f0d9b7cf6950218c421",
        "title": "次韵答和叔见招茅庵弈棋",
        "author": "韦骧",
        "content": "岂弟移风州事稀，何妨退食自逶迤。\n新阳来復茅庵暖，喜奉高篇促对棋。",
        "dynasty": "宋",
        "collection_info": null
    },
    {
        "uuid": "336f653b18a35cee19a01263efc7a878",
        "title": "次韵和同游溪北竹园",
        "author": "韦骧",
        "content": "追攀却忆谪仙诗，曾向东城倒接䍦。\n此日清游非痛饮，一时幽趣有枯棋。\n鸟声似逐新阳啭，竹色如便晚景迟。\n胜概佳辰莫轻寘，看看召节动归期。",
        "dynasty": "宋",
        "collection_info": null
    },
    {
        "uuid": "7e03defff3c49efd3dfa82abc2e543e2",
        "title": "咏雪",
        "author": "韦骧",
        "content": "密雪乘新腊，凝阴混太清。\n洒空寒送色，着物静无声。\n舞恨庭除隘，铺宜原野平。\n枯株资点缀，朽壤藉包并。\n价踊村垆酒，愁添古塞兵。\n巧裁梁苑赋，幽动剡溪情。\n可庆丰年兆，何虞盭气生。\n行看穷岁籥，坐喜覆山城。\n远祖篇章在，元侯德政成。\n与民为福外，阊阖一心倾。",
        "dynasty": "宋",
        "collection_info": null
    },
    {
        "uuid": "48d781601fae464acab6a292b46728ce",
        "title": "咏雪霁月夜见简",
        "author": "韦骧",
        "content": "百尺城头雪月间，城楼更向碧霄干。\n优游野步来危坐，彷佛仙踪在广寒。\n幽致独为中夜赏，清辉分与近邻看。\n瑶台十二传佳句，潇洒高情岂易阑。",
        "dynasty": "宋",
        "collection_info": null
    },
    {
        "uuid": "61f103f5c9376c0544b39a11bee28180",
        "title": "和雪前数刻迎郊赦口占",
        "author": "韦骧",
        "content": "君恩无远近，千里到山城。\n人意方均喜，天心为降霙。\n旌旗增德色，箫鼓变和声。\n盛际千年会，谁将史册评。",
        "dynasty": "宋",
        "collection_info": null
    },
    {
        "uuid": "3a6709d5494592ebb864869248035e41",
        "title": "明月庵",
        "author": "韦骧",
        "content": "南谯郡古牙城壮，城上楼台屹相向。\n晴天落日碧山横，登覧依稀在屏障。\n从容北步上茅庵，圆如毡帐幽如岩。\n眼前竹石皆自得，物外气象容谁探。\n公余时来兴清切，幅巾道服双笻节。\n廓然遗照坐可忘，更向庵心画明月。",
        "dynasty": "宋",
        "collection_info": null
    },
    {
        "uuid": "680016927b190b449942dd4efc6f82cc",
        "title": "和閒步城上率游城南",
        "author": "韦骧",
        "content": "城南古木未全凋，溪裏寒鱼正可撩。\n红旆追攀真得趣，尘怀万斛等閒消。",
        "dynasty": "宋",
        "collection_info": null
    },
    {
        "uuid": "592737a0f111b316cb3fe48b34f11615",
        "title": "和夜登东阁",
        "author": "韦骧",
        "content": "夜初乘兴上城头，白玉蟾蜍碧玉天。\n爽旷襟怀谁得似，谪仙身世岂非前。",
        "dynasty": "宋",
        "collection_info": null
    },
    {
        "uuid": "c03f55c543871054a3721b4e9fac797a",
        "title": "辞劝饮",
        "author": "韦骧",
        "content": "主意固慇懃，须辞酒味醇。\n愿为投辖客，不作吐茵人。",
        "dynasty": "宋",
        "collection_info": null
    },
    {
        "uuid": "000391402ff164d860dde1df34005206",
        "title": "雪后游琅邪山联句",
        "author": "韦骧",
        "content": "南溪约幽寻，西岭极遐观。\n初阳色朦胧，残雪光汗漫。\n相望楼殿间，宛在云霄半。\n泉声减琤淙，山势欲飞窜。\n岩寒雨花霏，谷暖烟絮乱。\n幽鸟度乔林，惊猿折枯干。\n决决涨溪流，辉辉披野岸。\n兰芽吐尚微，冰乳凝未泮。\n佛屋对峰尖，禅庵倚崖断。\n轩窗爱虚豁，赤白从漫漶。\n竹敲玉玲琅，松溜珠璀璨。\n宁将琼砾分，未省兰蒿判。\n行幽兔迹深，瞩远鸦翅缓。\n登宜阮孚屐，隐称嵇康锻。\n结游贤躅多，镵石清诗烂。\n极目穷跻攀，投隙违羁绊。\n荣观太帝书，暂憩飞仙馆。\n石立翠屏张，霞收丹锦散。\n觇坐客炉拥，负暄僧衲换。\n选胜唯务得，陟危宁復惮。\n谁乘泛海槎，直欲傍银汉。\n况有凌云才，何妨举风翰。\n景多苦冥搜，欢解惬佳玩。\n乃情慰悬想，昔传非谩谰。\n题舆真莫俦，刻烛愧非伴。\n玉局共藏机，瑶琴越操缦。\n謡泽喜年丰，评文同月旦。\n大笔肆滂葩，小巫成泚汗。\n造适寓林泉，贪萦任冰炭。\n通侻去末礼，从容占奇段。\n促节歌更新，衔杯酌无算。\n敢谓良会难，堪为画图看。\n感慨非独醒，赓酬每三嘆。\n翔步虽异途，清懽归一贯。\n洒落似青冥，拘挛岂狴犴。\n绝顶所见稀，清狂兹兴罕。\n立饫谢珍鲜，行庖后樵爨。\n唯恐三节来，难留千骑駻。\n何时金鳌客，重亲玉皇案。\n迴首念斯游，驰精杳无畔。",
        "dynasty": "宋",
        "collection_info": null
    },
    {
        "uuid": "d3b5c6a38d21a5ce50d7b46965a012e2",
        "title": "和会峰亭",
        "author": "韦骧",
        "content": "千峰环聚翠糢糊，欲卜为邻岂易图。\n且使缣绡画将去，披观未必后仙都。",
        "dynasty": "宋",
        "collection_info": null
    },
    {
        "uuid": "38f49da013c108f32a4eb9ca3b8fd0ad",
        "title": "和喜奉御札改元元丰口号",
        "author": "韦骧",
        "content": "改号泥封下碧空，天光远烛郡城中。\n禁林旧德承宣重，预向偏州致岁丰。",
        "dynasty": "宋",
        "collection_info": null
    },
    {
        "uuid": "4a4e0952c70d091f6699ae9481ab7695",
        "title": "又和",
        "author": "韦骧",
        "content": "元丰嘉号改明年，万里江山色愈鲜。\n侍从旧臣承紫诏，拜恩如在御床前。",
        "dynasty": "宋",
        "collection_info": null
    },
    {
        "uuid": "b9903f01813f85377cccd9a1d50728d9",
        "title": "幽谷迴口占呈和叔内翰",
        "author": "韦骧",
        "content": "五骑行歌五马前，乱云轻点乱峰巅。\n此时佳兴此中醉，一阕清诗一玉船。",
        "dynasty": "宋",
        "collection_info": null
    },
    {
        "uuid": "525816d66319625bff3c0e2824381041",
        "title": "和山郡早起  其一",
        "author": "韦骧",
        "content": "牙城晓色动旌旗，笔吏来钞枕上诗。\n溪柳山梅应闇觉，先春芳意肯迟迟。",
        "dynasty": "宋",
        "collection_info": null
    },
    {
        "uuid": "aff71eb50d0f6596869f41a0d4a05ac9",
        "title": "和山郡早起  其二",
        "author": "韦骧",
        "content": "铃斋书几烛花消，帘外寒霜晓尚飘。\n却忆夜乘行乐处，烟村云坞听农謡。",
        "dynasty": "宋",
        "collection_info": null
    },
    {
        "uuid": "9f283e95502525d6620cda8e96cbf68b",
        "title": "和腊日初晴会同僚射饮投壶",
        "author": "韦骧",
        "content": "晓风吹雨作晴云，腊日山城已似春。\n林木欣欣初有趣，郡斋皦皦迥无尘。\n祭军雅戏齐酣战，矍圃环观密布鳞。\n此乐得为知所自，天将丰岁与滁人。",
        "dynasty": "宋",
        "collection_info": null
    },
    {
        "uuid": "ef089de0a3c97b3763206e8e2a1b0ae9",
        "title": "和雪意",
        "author": "韦骧",
        "content": "冻云惨淡连吴野，舞雪缤纷鬬楚宫。\n郡守华堂方置酒，山翁鹤驭忽乘风。\n未看夜月光辉助，已喜寒梅信息通。\n欲把新诗解嗟嘆，强随高韵愧无功。",
        "dynasty": "宋",
        "collection_info": null
    },
    {
        "uuid": "ea9351f92247947e9b44094d00249f4b",
        "title": "坐中闻击鼓殴傩声戏联数韵",
        "author": "韦骧",
        "content": "故岁妖疠逐，新春祥庆多。\n旌旗催出猎，箫鼓引殴傩。\n𠿕𧇠将军至，鬅鬙罗刹过。\n丹书神按籍，白昼士挥戈。\n革面徒为异，清门岂有魔。\n成功在搜厌，正气满天龢。",
        "dynasty": "宋",
        "collection_info": null
    },
    {
        "uuid": "afe451b9849b76217f2f096860f1c95a",
        "title": "行县坐野馆食次得所贶手墨兼惠雀鲊兔馔因以鄙句驰谢",
        "author": "韦骧",
        "content": "清江雀鲊冠江南，罝兔鲜腴美可参。\n旅食寻常疑指动，铃斋方丈忽分甘。\n行庖饤饾珍非八，下筯矜持嗅必三。\n知味便知公意重，属餍宁以小人贪。",
        "dynasty": "宋",
        "collection_info": null
    },
    {
        "uuid": "134454e1b7ac227a8d7c63eba7f4e45d",
        "title": "和郡斋即事",
        "author": "韦骧",
        "content": "郡斋铃索静无声，风引香烟入翠屏。\n棋胜文枰子收玉，诗成汗简竹书青。\n治民不害为高卧，对客何尝衒独醒。\n他日凤凰池上乐，也应难忘养生经。",
        "dynasty": "宋",
        "collection_info": null
    },
    {
        "uuid": "3c1e3bc06929c68496dbf2327272ae64",
        "title": "和岁除",
        "author": "韦骧",
        "content": "莫惜年华此夕凋，漫漫将旦即春朝。\n缇帷指刻更残律，析木循环復建杓。\n玉琖椒花投晓荐，银檠蜡炬隔年消。\n祗应幽谷知时早，已欲飞迁翠木乔。",
        "dynasty": "宋",
        "collection_info": null
    },
    {
        "uuid": "c0be75b1e13002a070e8ca11771dad1c",
        "title": "元丰改元元日登行春阁",
        "author": "韦骧",
        "content": "夜尽铜壶漏，朝生玉律春。\n日称元最重，年与号俱新。\n郡阁晴光早，山城喜气均。\n椒觞初献寿，仙木已书神。\n鹰隼飞还止，龙蛇蛰欲伸。\n溪冰仍泛泛，园柳自欣欣。\n物意幡然作，人情岂不伦。\n区区添甲子，敛拙任洪钧。",
        "dynasty": "宋",
        "collection_info": null
    },
    {
        "uuid": "70eaef82aaaa9e166399c0871d0453ee",
        "title": "和岁节见招城上閒步",
        "author": "韦骧",
        "content": "山头宿霭微微见，木末春风细细生。\n动植逢时俱有意，干坤造物本无情。\n拘挛未易逃绳检，休暇何妨解组缨。\n所幸得吟潇洒句，又随旌旆上牙城。",
        "dynasty": "宋",
        "collection_info": null
    },
    {
        "uuid": "0baae64967e9c746383c8ccf7b3119a1",
        "title": "和天庆观醮宿",
        "author": "韦骧",
        "content": "璧月团团彻晓明，琳宫深邃寂无声。\n传闻此夜曾斋宿，读着新诗骨也清。",
        "dynasty": "宋",
        "collection_info": null
    },
    {
        "uuid": "ebd0df50233d105ad15c3152cd2b7457",
        "title": "和因观罩鱼斫鲙  其一",
        "author": "韦骧",
        "content": "一丈深溪一丈鱼，不论高价只愁无。\n携来缕作霜盘鲙，美玉纷纷得所沽。",
        "dynasty": "宋",
        "collection_info": null
    },
    {
        "uuid": "a3fb2be4a7bf19a536012a6f18078ffe",
        "title": "和因观罩鱼斫鲙  其二",
        "author": "韦骧",
        "content": "昔咏洗刀鱼眼红，少陵才思摩秋空。\n今朝大嚼有余兴，佳句復出文章翁。",
        "dynasty": "宋",
        "collection_info": null
    },
    {
        "uuid": "9a1e617ff1a550aed4c8ca974445938b",
        "title": "和野步",
        "author": "韦骧",
        "content": "追随仙舫南溪去，欲向春波掷钓竿。\n无奈东风揽清兴，却吹晴霭作溪寒。",
        "dynasty": "宋",
        "collection_info": null
    },
    {
        "uuid": "fb6bf21302365d8660037aa8eb8b73e1",
        "title": "和柳眼",
        "author": "韦骧",
        "content": "觇烟窥月早于梅，不待东风着意催。\n应为朱轮屡迴顾，未春先向道傍开。",
        "dynasty": "宋",
        "collection_info": null
    },
    {
        "uuid": "237d660ab662a67795623ce81182bf94",
        "title": "小桧毬",
        "author": "韦骧",
        "content": "裁芳翦嫩巧间关，屈叶蟠枝不可攀。\n抛掷似遗春女戏，一团轻翠在朱栏。",
        "dynasty": "宋",
        "collection_info": null
    },
    {
        "uuid": "680f84f59c0dcbfb31a435ce17b9ac63",
        "title": "和见招",
        "author": "韦骧",
        "content": "仙馆憩旌舆，清篇手自书。\n拨烦虽欲往，俗吏得休无。",
        "dynasty": "宋",
        "collection_info": null
    },
    {
        "uuid": "b03172daf8bb9cf6f53f4ee907a89dea",
        "title": "竹径",
        "author": "韦骧",
        "content": "萦纡一道贯檀栾，入翠穿斜步履悭。\n俗客也应无暇到，不烦春笋为遮拦。",
        "dynasty": "宋",
        "collection_info": null
    },
    {
        "uuid": "c14e8d500b969e8c7c2945628f7f4650",
        "title": "和宝严阁",
        "author": "韦骧",
        "content": "佛宫高阁踞城东，巾履閒来面碧峰。\n风却云头护清景，春催柳眼作先容。\n溪傍几簇红梢露，竹外谁家翠幕重。\n玉局棋收归路近，昏鸦惊溃一声钟。",
        "dynasty": "宋",
        "collection_info": null
    },
    {
        "uuid": "bba089fc672adff2178f3fc61d9bf29e",
        "title": "和立春日东风雪意偶作",
        "author": "韦骧",
        "content": "紞紞城头五鼓催，东风连夜逐春回。\n物心方喜寒威改，云色犹将雪意来。\n戟户劝农牛破土，琴堂介寿螘浮醅。\n何妨盈尺饶嘉瑞，发滞开萌有迅雷。",
        "dynasty": "宋",
        "collection_info": null
    },
    {
        "uuid": "600e47acff1c7eb825deab32a4da5b63",
        "title": "和山城灯夜",
        "author": "韦骧",
        "content": "山城灯夕兴厌厌，俗乐年丰令节参。\n竿首挂星还拱北，云中迴雁倦图南。\n笙箫度曲喧芳席，綵翠交光结秀岩。\n邦伯欲归人恋恋，帐兵休报鼓声三。",
        "dynasty": "宋",
        "collection_info": null
    },
    {
        "uuid": "a96f62eb2100ab148e7c8eaabfe644f0",
        "title": "上元后南溪泛舟联句",
        "author": "韦骧",
        "content": "野渡半篙水，春风一苇航。\n柳梢舒嫩绿，梅蕚泛幽香。\n绣羽惊波起，翠鳞跳日光。\n环城得佳趣，清思满高塘。",
        "dynasty": "宋",
        "collection_info": null
    },
    {
        "uuid": "b018b32641e976c7003a9e1ce47da9c2",
        "title": "和适意",
        "author": "韦骧",
        "content": "阳春催物态，清暇养天和。\n求外于情薄，陶真所得多。\n梅苞新烂漫，松影旧婆娑。\n此日衔杯乐，何如鼓腹歌。",
        "dynasty": "宋",
        "collection_info": null
    },
    {
        "uuid": "294a25774f43398ff309dde738a2390c",
        "title": "和春阴倦游",
        "author": "韦骧",
        "content": "铃阁兴何幽，公庭讼不留。\n未能清昼寝，偶作夹城游。\n竹色仍烟翠，梅香趁水流。\n持杯听暮角，一任起楼头。",
        "dynasty": "宋",
        "collection_info": null
    },
    {
        "uuid": "0bb4e1d876bcce73ad62ed03043fe36d",
        "title": "和新晴",
        "author": "韦骧",
        "content": "泛鹢兼乘竹，高低秀色间。\n鸭头生野水，凤翼展晴山。\n掎摭青春态，消磨白日閒。\n郡园双白鹭，投晚逐人还。",
        "dynasty": "宋",
        "collection_info": null
    },
    {
        "uuid": "9f882800fa1d5abb49d068c2c72b23cc",
        "title": "谢惠瓦墩",
        "author": "韦骧",
        "content": "百尺危亭旧路榛，自公呼吸变兰荪。\n更怜数奉亲舆到，分惠芳斋碧瓦墩。",
        "dynasty": "宋",
        "collection_info": null
    },
    {
        "uuid": "6d8a415a3106081bd7a407e1f2f171d6",
        "title": "谢惠山花菜",
        "author": "韦骧",
        "content": "铃下雕盘送，山蔬雅惠沾。\n乱丝银鲫鲙，交迭玉龙髯。\n日膳荣分美，晨羞荷见添。\n题诗授来使，珍重岂知餍。",
        "dynasty": "宋",
        "collection_info": null
    },
    {
        "uuid": "32b527e123dc811076916b3068c6ab57",
        "title": "和见招游城东园",
        "author": "韦骧",
        "content": "东城老圃扫青苔，竹柏深中一径开。\n桃蕊柳芽俱有意，安排春态待公来。",
        "dynasty": "宋",
        "collection_info": null
    },
    {
        "uuid": "95ac9f70d3c3407a9570ced9e740cd79",
        "title": "赋新笋",
        "author": "韦骧",
        "content": "竹裏行厨洗玉盘，旋寻新笋捃檀栾。\n柔鞭乍断泥犹湿，嫩箨初苞藓未干。\n象箸偶存遗様短，琼林纔拆冷光寒。\n如何且缓雕觞荐，留作青林虎豹看。",
        "dynasty": "宋",
        "collection_info": null
    },
    {
        "uuid": "316fafefa2e581a865a330b943238c78",
        "title": "迎春花",
        "author": "韦骧",
        "content": "欺梅压柳肯相然，佳号迎春岂浪传。\n细叶茸茸垂绿髪，繁英璨璨簇金钿。\n先时不入林莺妬，晚节唯容露菊鲜。\n绣在罗衣真有趣，不将红紫累婵娟。",
        "dynasty": "宋",
        "collection_info": null
    },
    {
        "uuid": "6fdc711c0656d3a5c70655af0398e474",
        "title": "以前韵作春寒攀迓",
        "author": "韦骧",
        "content": "春寒山色似昏烟，风度谯门昼漏传。\n露柳软条金缀纽，雨苔圆点翠遗钿。\n登楼引领情方远，行帐来诗墨尚鲜。\n坐想琅邪归路晚，两行红蜡代婵娟。",
        "dynasty": "宋",
        "collection_info": null
    },
    {
        "uuid": "7a0900beac5fe30dadafd7038a3c34cc",
        "title": "再和春寒次来韵",
        "author": "韦骧",
        "content": "云迷晓日山头闇，风落春梅水面香。\n十里郊原皆有趣，一番歌吹从寻芳。\n佳辰浩荡情怀惬，化国优游晷刻长。\n更把高才酬胜景，他年吟诵倍难忘。",
        "dynasty": "宋",
        "collection_info": null
    },
    {
        "uuid": "572d7f63b4b04d47e31af4e00da9b6e9",
        "title": "赋石棋子以机字韵",
        "author": "韦骧",
        "content": "灵岩山下石，采拾比珠玑。\n圜璞生难小，文楸数可围。\n纷纭星并霣，黑白玉争辉。\n值赋神工妙，磨礲俗巧非。\n透关经手耐，争道转心稀。\n落落无情甚，谁为胜负机。",
        "dynasty": "宋",
        "collection_info": null
    },
    {
        "uuid": "10240ea79026c988ef7298081fd31e27",
        "title": "滁上閒日阴晴联句",
        "author": "韦骧",
        "content": "阴晴淮海气何殊，一昔风光互惨舒。\n大块养春禆造化，繁云閒日蔽居诸。\n暖回沙碛催来雁，寒彻冰池怯上鱼。\n山色晦明如代谢，花枝凉曝似相于。\n朝暾忽荡川原净，夕翳还笼井落疏。\n快适得朋酾醁酒，困眠无兴读残书。\n红霞灼灼飞琳馆，烟霭蒙蒙袭隼旟。\n定与物情均燥湿，殆非星好有盈虚。\n连空雪意迷高柳，遶舍阳和坼嫩蔬。\n林外昏鸦啼野尽，城头新月上帘初。",
        "dynasty": "宋",
        "collection_info": null
    },
    {
        "uuid": "6bef68835a08352bf7b16dbdb6156450",
        "title": "和观新历  其一",
        "author": "韦骧",
        "content": "玉管初回太簇春，新颁中朔到淮滨。\n眼前节物南来雁，出处知时似智人。",
        "dynasty": "宋",
        "collection_info": null
    },
    {
        "uuid": "2fb51a2bf548fc1f23339f11ff2dc6ab",
        "title": "和观新历  其二",
        "author": "韦骧",
        "content": "龙蛇蛰久待春雷，鸿雁图南去却回。\n山国不惊时节改，九天新赐历书来。",
        "dynasty": "宋",
        "collection_info": null
    },
    {
        "uuid": "e30633d6c4eba7049211a2807468b00d",
        "title": "雨后城上种蜀葵效辘轳体联句",
        "author": "韦骧",
        "content": "不惮移根远，姑怜向日姿。\n春风从自得，夜雨况相资。\n敏速飞霜镢，婆娑拥碧枝。\n幽葩兹有待，杂卉漫多奇。\n野藿非余尙，庭兰盍尔知。\n倾心安所守，卫足岂其私。\n得地何妨徙，干霄固可疑。\n采幢须夏节，绿饼与秋期。\n莫以丛生陋，唯其秀出宜。\n迁非拔茅进，爱岂揠苗为。\n色解凌溪锦，花应当酒巵。\n遶栏窠尙小，傍砌影犹卑。\n援护情宜倍，栽培力已施。\n桃蹊容烂熳，竹径耸参差。\n不待毛嫱妬，何嫌鲁相辞。\n土簁忧压嫩，竹插为扶欹。\n疏密齐行列，芳华递疾迟。\n纤茎簪閒导，繁蕊珥交垂。\n恐践禽须逐，防侵草必夷。\n飬完先固本，采折俟乘时。\n屡戒园夫守，频烦墨客窥。\n拾来同地芥，吟就比江蓠。\n泛与萧蒿长，偏饶雨露滋。\n何如君子德，修直任荣衰。",
        "dynasty": "宋",
        "collection_info": null
    },
    {
        "uuid": "a350bee745e0108091cd582e930a3b43",
        "title": "和答代简二绝  其一",
        "author": "韦骧",
        "content": "远想阴云锁碧山，坐听檐溜响潺潺。\n却惊漏洩洪钧妙，变化风雷顷刻间。",
        "dynasty": "宋",
        "collection_info": null
    },
    {
        "uuid": "049585da36cfd1c818d292a7ebbb8b79",
        "title": "和答代简二绝  其二",
        "author": "韦骧",
        "content": "晓风吹聚几山云，掩抑朝晖气候昏。\n想望城头飞盖阻，郡斋应乐旧书温。",
        "dynasty": "宋",
        "collection_info": null
    },
    {
        "uuid": "7179a90197e8da52b132751ff92c1f92",
        "title": "和城头相望",
        "author": "韦骧",
        "content": "雨余山溜涨春沟，欲上危亭奉燕游。\n前望篮舆转城角，恍疑仙步在鰲头。",
        "dynasty": "宋",
        "collection_info": null
    },
    {
        "uuid": "3d0048fab5ed2d388422dacb4b4af838",
        "title": "画舫泛春偶联一绝",
        "author": "韦骧",
        "content": "近郭风光日日新，城头溪上互寻春。\n欲知昨日篮舆客，便是今朝画舫人。",
        "dynasty": "宋",
        "collection_info": null
    },
    {
        "uuid": "c8edcebe80bb909edda6f4a1534f2526",
        "title": "和野步自幽谷之寺庄",
        "author": "韦骧",
        "content": "出郭爱暄韶，芳蹊接涧桥。\n轻车侵草色，飞盖拂林梢。\n自得行春乐，且无眠昼嘲。\n浅黄看柳嫩，淡碧辨山遥。\n此院游曾记，他林隐倦招。\n放怀天地阔，落日听歌樵。",
        "dynasty": "宋",
        "collection_info": null
    },
    {
        "uuid": "583ae658c43c66dccb2a465479a54f00",
        "title": "茅亭观雨中杏花得中字",
        "author": "韦骧",
        "content": "茅亭高对杏花丛，漠漠阴云小雨中。\n蜀锦濯来添润色，燕脂洗出变轻红。\n幽香肯怯残梅妬，腻艷尤便弱柳笼。\n不放晴阳老芳态，令人曲意度春工。",
        "dynasty": "宋",
        "collection_info": null
    },
    {
        "uuid": "bebc8a691d7b21bc2e4e3102cb94df26",
        "title": "幽谷谢惠新酿家馔奉亲",
        "author": "韦骧",
        "content": "花裏深深使语传，银壶乘酒副珍鲜。\n翰林旧德垂情至，鹤髪慈亲荷惠偏。\n寿琖此时添乐只，綵衣今日倍忻然。\n却吟鄙句通铃阁，匪报尤惭木李篇。",
        "dynasty": "宋",
        "collection_info": null
    },
    {
        "uuid": "84ae138db83dd67498e87b0bcc3bdaa9",
        "title": "和樱桃花开帐饮口占",
        "author": "韦骧",
        "content": "樱桃花裏置行厨，一榼琼浆数尾鲈。\n勇趁红芳集宾履，玉山倾倚照冰壶。",
        "dynasty": "宋",
        "collection_info": null
    },
    {
        "uuid": "f24d8905f40dc011bf5187a44916c818",
        "title": "又和行字二韵",
        "author": "韦骧",
        "content": "东风如酒醉朱樱，终日酣酣弄秀英。\n天上谪仙乘兴赏，一番歌吹傍云行。",
        "dynasty": "宋",
        "collection_info": null
    },
    {
        "uuid": "d4919b4090325a158f91fff7542ff181",
        "title": "和正闰晦日",
        "author": "韦骧",
        "content": "孟陬闰晦半春光，夜刻初消昼刻强。\n谷鸟有声皆得意，林花无处不飘香。\n池经夕雨添新渌，柳舞东风发故狂。\n亭压高城延过躅，湛然清兴引杯长。",
        "dynasty": "宋",
        "collection_info": null
    },
    {
        "uuid": "fb55b81a168877687115596b28d7fe4e",
        "title": "和春晚过幽谷口占",
        "author": "韦骧",
        "content": "先春当日探芳芽，瞬息而今已落花。\n碧实有心应见笑，岂须新艷引流霞。",
        "dynasty": "宋",
        "collection_info": null
    },
    {
        "uuid": "8ac457ce9cb5aa1e6f86f28580c915fc",
        "title": "又和至丛山堂口占",
        "author": "韦骧",
        "content": "残红新绿媚朝晴，脚到丛山眼倍明。\n春老物情皆有趣，只应犹欠早莺声。",
        "dynasty": "宋",
        "collection_info": null
    },
    {
        "uuid": "a89a6cfc108fc85c57886137003938b6",
        "title": "和小雨乘兴游城西竹园",
        "author": "韦骧",
        "content": "冷逼林坳笋未筠，润通花底砌无尘。\n且倾文举盈樽酒，莫惜林宗折角巾。",
        "dynasty": "宋",
        "collection_info": null
    },
    {
        "uuid": "2a35e482ca05adbec99b196025ab0ec7",
        "title": "和会饮牡丹丛间",
        "author": "韦骧",
        "content": "移樽近槛就香多，輙效花前小子歌。\n愿扩酒肠无惜醉，淡红楼子独嵯峨。",
        "dynasty": "宋",
        "collection_info": null
    },
    {
        "uuid": "08941c565c031832706418a31b21c35f",
        "title": "倒用前韵",
        "author": "韦骧",
        "content": "宛转眉山效蜀峨，花前执板为清歌。\n歌声暗与春风合，催折芳心不厌多。",
        "dynasty": "宋",
        "collection_info": null
    },
    {
        "uuid": "d30db8f132002f83d78e53cc4604c6cf",
        "title": "再和前韵仍以峨字为首尾",
        "author": "韦骧",
        "content": "峨冠莫惜插花多，多插名花壮醉歌。\n歌罢襟怀肆夷旷，愿平羣险刬嵯峨。",
        "dynasty": "宋",
        "collection_info": null
    },
    {
        "uuid": "4ac895a1e8b1035a72c8f386caaf06ae",
        "title": "和山行迴坐临清桥啜茶",
        "author": "韦骧",
        "content": "云軿迴处引笙箫，疑向春宵度鹊桥。\n桥上茗杯烹白雪，枯肠搜遍俗缘消。",
        "dynasty": "宋",
        "collection_info": null
    },
    {
        "uuid": "c9040e951832c5c5d1d8e2611409b69d",
        "title": "再和  其一",
        "author": "韦骧",
        "content": "醉向溪头按洞箫，夜瞻略彴似星桥。\n清欢未足班荆坐，一任纱笼蜡炬消。",
        "dynasty": "宋",
        "collection_info": null
    },
    {
        "uuid": "ee9dddeb55ded08c7d0174931254b330",
        "title": "再和  其二",
        "author": "韦骧",
        "content": "暮角清声杂凤箫，一时冠带似圜桥。\n谪仙诗句春泉涌，万斛量愁顷刻消。",
        "dynasty": "宋",
        "collection_info": null
    },
    {
        "uuid": "1fc8c781f5845e8b43602bba16147ca9",
        "title": "偶疾未平不得预龙蟠之游輙成诗以迓还旆",
        "author": "韦骧",
        "content": "小城春物已阑珊，病肺朝来强自寛。\n疲苶未堪随骥尾，高明空想到龙蟠。\n日烘栏楯花枝卧，风滚阶除柳絮团。\n索笔题诗待迴驭，肯将尘语累清欢。",
        "dynasty": "宋",
        "collection_info": null
    },
    {
        "uuid": "c11ef4fb901e1dff950a40adcbb32b0c",
        "title": "牙城话别口占",
        "author": "韦骧",
        "content": "移节名藩去有期，牙城重上思依依。\n落花也似人情恋，扑袂飘香不浪飞。",
        "dynasty": "宋",
        "collection_info": null
    },
    {
        "uuid": "fb85cbb97db0a167685231d1c90c86f0",
        "title": "饯别劝饮",
        "author": "韦骧",
        "content": "垂杨楼上卷珠帘，歌扇轻摇落絮黏。\n邦伯指期移绛节，州人终日拥彤襜。\n危弦脆筦催金盏，芳草青山照画檐。\n酩酊愿公无惜醉，祗应羲驭驻峰尖。",
        "dynasty": "宋",
        "collection_info": null
    },
    {
        "uuid": "06d078fe28a4548a8303083deebdf887",
        "title": "送别迴作",
        "author": "韦骧",
        "content": "祖饯初还重仳违，懒鞭款段入城扉。\n旌旗人去山川晚，台榭春归花药稀。\n鼓吹渐遥空望望，旄倪相顾共依依。\n自怜无以纾诚恋，唯有诗筒殆庶几。",
        "dynasty": "宋",
        "collection_info": null
    },
    {
        "uuid": "65768f48467eab4570b18ee6cd339b1a",
        "title": "和耿天隲翦綵梅花得开字",
        "author": "韦骧",
        "content": "根如芝草不因栽，叶似春云容易开。\n应有靓妆偷艷去，且无狂蝶为香来。\n殷勤玉盏频飞举，酬酢金刀巧剪裁。\n烂赏更于何处好，蟾光雪色在瑶台。",
        "dynasty": "宋",
        "collection_info": null
    },
    {
        "uuid": "487978e4925d4d2a79d177ea446a1fbb",
        "title": "元日",
        "author": "韦骧",
        "content": "蔟律新声应，寅杓旧观还。\n三朝思北阙，万寿祝南山。\n谬忝金闺籍，遐违玉笋班。\n山城濡滞迹，望日想天颜。",
        "dynasty": "宋",
        "collection_info": null
    },
    {
        "uuid": "fd082405e87ef6d5a26f09d10c5e02b4",
        "title": "席上劝仲元着作勿辞酒",
        "author": "韦骧",
        "content": "百盏先尝一盏醇，三分纔破一分春。\n花间剔火香烟细，竹外垂缣画笔新。\n落日穿林照檐额，绪风吹草动阶唇。\n莫愁酩酊辞公劝，金斝空时迹已陈。",
        "dynasty": "宋",
        "collection_info": null
    },
    {
        "uuid": "d250fc395838de6f89ef8f61abd3873a",
        "title": "和苏正甫劝饮之作",
        "author": "韦骧",
        "content": "芳陌草萋萋，相逢又解携。\n柳梢迷酒绿，歌韵怨春低。\n兰菊时难一，鹪鹏乐自齐。\n送君须满饮，未放锦障泥。",
        "dynasty": "宋",
        "collection_info": null
    },
    {
        "uuid": "c4e026053dc9ed7460d27de152ea04bf",
        "title": "赋迎赏欲开杏花得花字",
        "author": "韦骧",
        "content": "闰月春光助物华，杏园迎赏欲开花。\n昼慵闺绣工犹浅，晓起宫妆色渐佳。\n袅袅风枝偏弄送，酣酣烟蕊自交加。\n对君安得辞昏醉，更作狂歌恣所夸。",
        "dynasty": "宋",
        "collection_info": null
    },
    {
        "uuid": "8535dd95641cf008286ead70efffce10",
        "title": "又用花字为即席",
        "author": "韦骧",
        "content": "春色漫漫不可涯，谪仙亭馆最幽佳。\n歌声闇逐风中絮，酒算旁看盏裏花。\n击钵题诗助清旷，藏阄传令止喧哗。\n他年追念从真适，炊熟黄粱一梦赊。",
        "dynasty": "宋",
        "collection_info": null
    },
    {
        "uuid": "db96ad0b8ceea4b5df1500a770a0f756",
        "title": "陪秋叔游幽谷即席赋一川花",
        "author": "韦骧",
        "content": "城南幽谷去非赊，踏石穿云境趣佳。\n门下车鱼情浃洽，道旁旌旆影鬖髿。\n笙箫宛转随风远，台榭参差对日斜。\n白玉为船载琼醑，未容轻负一川花。",
        "dynasty": "宋",
        "collection_info": null
    },
    {
        "uuid": "b3766408c452ec2557e09c64d382b148",
        "title": "和社日小饮",
        "author": "韦骧",
        "content": "挑菜佳辰过夕醺，又逢春社举清罇。\n不为归遗东方态，且对韶妍一醉昏。",
        "dynasty": "宋",
        "collection_info": null
    },
    {
        "uuid": "39c0e1df8988291f1ab2757663e04ec8",
        "title": "赋牡丹黄虀",
        "author": "韦骧",
        "content": "依栏凋谢若为情，旋拾残红入鼎烹。\n吞秀嚼香须细细，送春唯此一杯羮。",
        "dynasty": "宋",
        "collection_info": null
    },
    {
        "uuid": "4ab475657306f63bbd568c09c6ee2778",
        "title": "和范子功学士留题二贤堂",
        "author": "韦骧",
        "content": "屹然榱桷傍云烟，榜揭堂名以二贤。\n翰苑鉅公存往躅，集仙肤使出新篇。\n寒光共杳山椒月，幽韵相投陇下泉。\n一等声辉惊海内，后先踪迹似忘年。",
        "dynasty": "宋",
        "collection_info": null
    },
    {
        "uuid": "17f9a46ab1d2ba721a68db44f56c828c",
        "title": "真守侯公辅见留之勤因辞以诗言欲遽往早还之意",
        "author": "韦骧",
        "content": "洗涤炎蒸夕雨凉，瞥然行役过邻邦。\n旅怀耿耿通秋漏，征舸萧萧倚暮江。\n礼豆輙辞蕲义许，绪言倾听祇心降。\n莫疑迹以便奔走，云下孤亲雪鬓双。",
        "dynasty": "宋",
        "collection_info": null
    },
    {
        "uuid": "2291d4a596c7354874e976cf3ab9bc55",
        "title": "夜宿淤丘",
        "author": "韦骧",
        "content": "古岸维舟夜向深，胡床踞坐绝嚣音。\n烟林隐隐成孤垒，水月辉辉滉碎金。\n勉强官途情易厌，衝蒙狙诈力难任。\n予心欲道从谁语，祗有清宵一苦吟。",
        "dynasty": "宋",
        "collection_info": null
    },
    {
        "uuid": "dd5599a67249e111d29e3674d7ccfb51",
        "title": "泛滁河",
        "author": "韦骧",
        "content": "十里之间五六湾，行舟终日绕青山。\n更为先后枫林翠，互出东西古屋閒。\n酒为孤斟心易倦，诗非共赋思仍悭。\n秋风飒飒吹襟袂，可是无情促鬓斑。",
        "dynasty": "宋",
        "collection_info": null
    },
    {
        "uuid": "61246b000ef87a3e9917fb3da3823837",
        "title": "出滁口入江峡",
        "author": "韦骧",
        "content": "逆风吹浪雪花翻，舟出滁河浩荡间。\n柁转一声鸣似鼓，橹摇数丈漩如环。\n路通淮右千源水，望断江南一带山。\n莫恨区区缘吏役，此时清旷亦开颜。",
        "dynasty": "宋",
        "collection_info": null
    },
    {
        "uuid": "84036941e6ce3a64e71131376ccd161d",
        "title": "和徐仲元以诗见送",
        "author": "韦骧",
        "content": "火云涌起势崔巍，行舸纱窗一一开。\n自是宦途无定迹，莫嫌台檄属非材。\n往还倐忽南柯梦，离合殷勤北海垒。\n更谢□人为吉语，果然朝夕得归来。",
        "dynasty": "宋",
        "collection_info": null
    },
    {
        "uuid": "9c8b59f163bbe0fa84d8c14adfb6b5a7",
        "title": "吴六合道原席上",
        "author": "韦骧",
        "content": "单舸西来六月初，偶逃远役且踌躇。\n幽寻古寺情怀放，高会虚堂暑气除。\n地主延留情已厚，故人邂逅乐何如。\n迴头陈迹无寻处，姓字閒于壁上书。",
        "dynasty": "宋",
        "collection_info": null
    },
    {
        "uuid": "47a8e3f9d8a11d811dec783918634067",
        "title": "李白祠堂",
        "author": "韦骧",
        "content": "祠宇前临姑熟溪，溪流湛湛清无泥。\n春来秋去几百载，朝云夜月长相繄。\n堂间画像冰玉质，高风爽气何凄凄。\n文章光燄本万丈，来此寂寞由谗挤。\n当时放荡沉清骨，因有声名不漂没。\n莫论楚屈与吴胥，谁有高才追彷佛。",
        "dynasty": "宋",
        "collection_info": null
    },
    {
        "uuid": "28c13c46fecb12d2213a81a8a3ae21a9",
        "title": "姑熟州宅后泛舟清饮",
        "author": "韦骧",
        "content": "古郡萧萧草木秋，牙城北出上扁舟。\n乔林有隙山微见，曲岸无风水自流。\n竹色雅如侵筦研，鸟声时似劝觥筹。\n勿咍吏役能拘束，酒兴诗肠亦自由。",
        "dynasty": "宋",
        "collection_info": null
    },
    {
        "uuid": "604d0290a96c0266f51c725851471771",
        "title": "过九华山",
        "author": "韦骧",
        "content": "旌骑前头是九华，未能游历已咨嗟。\n好将秀色开尘眼，又被浮云一半遮。",
        "dynasty": "宋",
        "collection_info": null
    },
    {
        "uuid": "78e0ce2c38901b2f527f1db2cba3f742",
        "title": "冠帻峰",
        "author": "韦骧",
        "content": "渡江行役走埃尘，路过名山兴味新。\n冠帻危峰勿相笑，俨然云外亦辛勤。",
        "dynasty": "宋",
        "collection_info": null
    },
    {
        "uuid": "10f6f549ab30372522a5a35848f889fd",
        "title": "阅九华録",
        "author": "韦骧",
        "content": "仙居岩巘几千重，秀入青冥气势崇。\n他日却来寻胜境，且将图録记诸峰。",
        "dynasty": "宋",
        "collection_info": null
    },
    {
        "uuid": "321888e41ea94b09272ce294445ca53b",
        "title": "宿九华驿阻雨",
        "author": "韦骧",
        "content": "喜无檐溜滴空阶，秣马轻装入夜催。\n一阵松风惊晓枕，又疑天外雨声来。",
        "dynasty": "宋",
        "collection_info": null
    },
    {
        "uuid": "7c75539e6a8e4bbc2a7b5191f172594e",
        "title": "又过九华山",
        "author": "韦骧",
        "content": "昔年尝慕此山游，今日经行不暇留。\n好意尙为尘迹累，碧鸡山凤勿相尤。",
        "dynasty": "宋",
        "collection_info": null
    },
    {
        "uuid": "2d17cea3492e3538c889227afde89f68",
        "title": "登齐山",
        "author": "韦骧",
        "content": "临岐跋马向齐山，苒苒烟萝试一攀。\n怪石何年居物表，白云终日伴僧閒。\n气吞城郭纷嚣外，势接江湖浩荡间。\n况是重阳时节近，紫微前咏好开颜。",
        "dynasty": "宋",
        "collection_info": null
    },
    {
        "uuid": "cddf44a3287fd27ae3517e5ced3109c1",
        "title": "弄水亭",
        "author": "韦骧",
        "content": "清溪翠巘两相宜，雄构峥嵘压贵池。\n弄水得名应有谓，登山留咏想同时。\n角声北起秋云动，桥影西横晚照迟。\n佳趣古今看不尽，前人遗美后人思。",
        "dynasty": "宋",
        "collection_info": null
    },
    {
        "uuid": "47670a4d4b7dec8b5d555ab966970f8b",
        "title": "离池州过长围岭",
        "author": "韦骧",
        "content": "孤城西出夕阳偏，岭上行行思渺然。\n草木高低共秋色，江湖左右各天边。\n凌风短鬓无由掠，投宿轻蹄不用鞭。\n一簇人烟紫岩驿，解鞍聊看月婵娟。",
        "dynasty": "宋",
        "collection_info": null
    },
    {
        "uuid": "8816ab356c4f9c811f72f90d97fab67e",
        "title": "别滕元发侍郎",
        "author": "韦骧",
        "content": "尘役间关旅思收，幸瞻旌戟少淹留。\n多年目断丹霄步，再拜心轻万户侯。\n三节行催虎符去，双毛将近凤池游。\n门阑欲别徒惆怅，吟对江山迥不休。",
        "dynasty": "宋",
        "collection_info": null
    },
    {
        "uuid": "1dcac8d9f5da783c4c2a30ba42b4e942",
        "title": "宿杨梅驿",
        "author": "韦骧",
        "content": "两壁万千嶂，一村三四家。\n度桥逢古驿，下马踏秋花。\n夜永蛩尤苦，云空月自华。\n冷官无好趣，安用五书车。",
        "dynasty": "宋",
        "collection_info": null
    },
    {
        "uuid": "b58507fb31c1ffd84344208986488d34",
        "title": "早行",
        "author": "韦骧",
        "content": "鸡声喔喔似相催，秣马登途酒一杯。\n海日欲升山顶赤，林霏初散岭头开。\n自怜旅梦经千变，谁谓离肠祇九回。\n苟禄奔驰还窃笑，未能容易赋归来。",
        "dynasty": "宋",
        "collection_info": null
    },
    {
        "uuid": "b638a9fec8d25aa34627b807e22b3466",
        "title": "晓离杨梅驿",
        "author": "韦骧",
        "content": "长坡峻阪足崎岖，晓出杨梅古驿孤。\n山腹带云如曳练，稻梢垂露欲流珠。\n穿篱鸭脚深深碧，近水鸡冠小小株。\n行役虽劳遇佳境，且将幽句慰瘏痡。",
        "dynasty": "宋",
        "collection_info": null
    },
    {
        "uuid": "2c8e8da6e6e7f5f582ce39ba28638624",
        "title": "即事",
        "author": "韦骧",
        "content": "舞蝶双飞穿宿露，鸣禽相唤弄朝暾。\n涧盘石径长蛇转，山入秋空翠凤骞。\n枫叶园林看自好，菊花时节兴难论。\n高怀不为尘劳减，安用笙箫簇酒樽。",
        "dynasty": "宋",
        "collection_info": null
    },
    {
        "uuid": "e3608bb830547e84a7ff3e88d5f801d6",
        "title": "过麵山渡",
        "author": "韦骧",
        "content": "碧溪深水不胜篙，船尾呕哑一橹摇。\n岸北岸南秋色好，西风吹叶马萧萧。",
        "dynasty": "宋",
        "collection_info": null
    },
    {
        "uuid": "3b9ab8cca443aa01796b01fbc9965454",
        "title": "食鳜",
        "author": "韦骧",
        "content": "踰尺秋江鳜，赀轻愧自深。\n穿腮窥秣頳，引鬛讶涂金。\n捂鼎情虽鋭，飞刀爱不任。\n何须鲈满箸，始动季鹰心。",
        "dynasty": "宋",
        "collection_info": null
    },
    {
        "uuid": "64296bda22b438f98ce7dbc36e275a4e",
        "title": "对鑑",
        "author": "韦骧",
        "content": "寒光满尺余，拂拭在朝晡。\n敌面知相应，纤毫肯见诬。\n壮颜随岁老，短髪任秋枯。\n皦皦胸中事，君能照得无。",
        "dynasty": "宋",
        "collection_info": null
    },
    {
        "uuid": "4866d2972ef750182cc9b128b60cd196",
        "title": "建德道中感兴",
        "author": "韦骧",
        "content": "穿云度水涉修程，日日长亭復短亭。\n秋老声音闻过雁，夜凉精彩见飞萤。\n羁怀遇物如萦絮，诗思投閒似建瓴。\n却羡野人收刈毕，寂然无事掩柴扃。",
        "dynasty": "宋",
        "collection_info": null
    },
    {
        "uuid": "ee2db3d64ce6d9d4260b40aa12511a8a",
        "title": "思侍",
        "author": "韦骧",
        "content": "旅宦经秋厌路尘，家书累日寂无闻。\n劳身江左驰单传，目极淮东望白云。\n俚听难将至音悦，天和不学众人焚。\n趋庭往往逢寒律，叱驭迴辕两未分。",
        "dynasty": "宋",
        "collection_info": null
    },
    {
        "uuid": "b112813cd320264b0296337a27b472b8",
        "title": "感怀",
        "author": "韦骧",
        "content": "埃壒满袛裯，谁矜意气豪。\n独知安履坦，宁復嘆屯膏。\n剑气藏秋匣，弓声闭古弢。\n临风浩歌罢，短髪不胜搔。",
        "dynasty": "宋",
        "collection_info": null
    },
    {
        "uuid": "2abd740fcd8e995b6df4e629e360dbe6",
        "title": "忆后城覧秀亭登望",
        "author": "韦骧",
        "content": "村落园林有几家，隔墻遥出拒霜花。\n自怜马上看秋色，不似城头覧物华。",
        "dynasty": "宋",
        "collection_info": null
    },
    {
        "uuid": "88a5dfd113f17bed67530e7c79bc91f4",
        "title": "过查林",
        "author": "韦骧",
        "content": "路向山腰转，云从陇首飞。\n晓天初衣夹，村驿罕乘肥。\n覧物惊秋老，论心悟境非。\n归期且寛计，雨雪或霏霏。",
        "dynasty": "宋",
        "collection_info": null
    },
    {
        "uuid": "5d222c6ea447e904e5ce045e909f635c",
        "title": "落日",
        "author": "韦骧",
        "content": "郊原爽气入衣巾，佳趣源源立马频。\n落日山川无限思，秋风江海未閒身。",
        "dynasty": "宋",
        "collection_info": null
    },
    {
        "uuid": "788e1f8b48ebfd6073c2afce853f8e9e",
        "title": "阐阳驿观中秋月",
        "author": "韦骧",
        "content": "却扫阴云藉晚风，十分圆月挂天东。\n中秋此夜光华盛，万国钧情喜翫同。\n何处楼台恨偏照，几家樽俎对寒空。\n自怜独宿荒山驿，浩兴长歌未易穷。",
        "dynasty": "宋",
        "collection_info": null
    },
    {
        "uuid": "340b6e2cf8c359b016126014e1610691",
        "title": "宿坛石驿六首  其一",
        "author": "韦骧",
        "content": "秋高征袂怯西风，寂寞邮亭倍旅悰。\n独有无心清夜月，更深山裏也相逢。",
        "dynasty": "宋",
        "collection_info": null
    },
    {
        "uuid": "0538c4f41b4315fc39a74649d8ac10d9",
        "title": "宿坛石驿六首  其二",
        "author": "韦骧",
        "content": "山馆萧条冷似冰，黄昏四壁但蛩声。\n无端更恶飞萤点，强起前檐斗月明。",
        "dynasty": "宋",
        "collection_info": null
    },
    {
        "uuid": "dfd814e241ee1e5d5d06df6ec1ad2087",
        "title": "宿坛石驿六首  其三",
        "author": "韦骧",
        "content": "归期尙远路程赊，已觉秋林菊渐花。\n莫怪临风多北望，琅邪山外寄吾家。",
        "dynasty": "宋",
        "collection_info": null
    },
    {
        "uuid": "37eb601b8a00b1a4d26bdd67cc131444",
        "title": "宿坛石驿六首  其四",
        "author": "韦骧",
        "content": "求官穷僻本藏头，远冒风霜不自由。\n岂是有才如硕鼠，可能无术似蜗牛。",
        "dynasty": "宋",
        "collection_info": null
    },
    {
        "uuid": "d1de81a1aaafe2cb5ff9a44ac4dd9345",
        "title": "宿坛石驿六首  其五",
        "author": "韦骧",
        "content": "纷纷贵贱别锱铢，义命由来共取诸。\n推己及人人所慕，不然何以称襟裾。",
        "dynasty": "宋",
        "collection_info": null
    },
    {
        "uuid": "a0366f9f6e65c77a0642ffdb131c2b92",
        "title": "宿坛石驿六首  其六",
        "author": "韦骧",
        "content": "独贤安敢辄咨嗟，靡盬当如载旧诗。\n迴辔未堪期早晚，望云终日起亲思。",
        "dynasty": "宋",
        "collection_info": null
    },
    {
        "uuid": "2a8d0f2ab63ae6c2fb72481e12de7b64",
        "title": "想庐山三首  其一",
        "author": "韦骧",
        "content": "昔年曾遇九江秋，引睇庐山不及游。\n行役今朝垂欲到，无端牵制又迴辀。",
        "dynasty": "宋",
        "collection_info": null
    },
    {
        "uuid": "cfb5c373e32ad23ebc8b742ed3b6de16",
        "title": "想庐山三首  其二",
        "author": "韦骧",
        "content": "访水寻山好已迂，胜游难必果何如。\n二林咫尺还淹兴，空读匡庐易覧书。",
        "dynasty": "宋",
        "collection_info": null
    },
    {
        "uuid": "ea5f9c966c8c0d36b1af6e294f6e3b3c",
        "title": "想庐山三首  其三",
        "author": "韦骧",
        "content": "走徧江南二十州，庐山未到谩悠悠。\n故知尘事相邀阻，唯想他年取次游。",
        "dynasty": "宋",
        "collection_info": null
    },
    {
        "uuid": "70831dbed9f5145fbc0c37b601fe44a0",
        "title": "适江表",
        "author": "韦骧",
        "content": "水落山高古渡幽，马蹄轻健蹴溪流。\n朝行暮止三千里，叙旧逢新一十州。\n倦听乱蝉催落日，喜看黄菊助残秋。\n不才于世无禆补，强就奔驰祗自羞。",
        "dynasty": "宋",
        "collection_info": null
    },
    {
        "uuid": "a62eaf2ab60200eb8750fe0589d0438d",
        "title": "中秋十八夜雨望月阻兴",
        "author": "韦骧",
        "content": "赏过中秋纔两夕，人心独待月华多。\n也知不惜饶光照，争奈閒云好事何。",
        "dynasty": "宋",
        "collection_info": null
    },
    {
        "uuid": "f66a3bf6eb30ba7353ef0132e2aac4a2",
        "title": "饶守游晋老席上偶成",
        "author": "韦骧",
        "content": "西风吹叶影悠悠，行役江城旅思收。\n名慕荆州欣一见，道经鄱水爱三秋。\n芙蓉欲蕊斜阳转，鸿雁初飞爽气浮。\n不用樽前苦相劝，斗筲唯恨怯觥筹。",
        "dynasty": "宋",
        "collection_info": null
    },
    {
        "uuid": "db46043a0575bbe5a5cdf568fac42c2e",
        "title": "再答和篇",
        "author": "韦骧",
        "content": "落日山川晚鼓休，西风楼阁远烟收。\n清谈亹亹忘尘役，醁酒深深战暮秋。\n独恨去当霜草路，不能留见菊花浮。\n更惭健句酬衰唱，刻烛甘输第一筹。",
        "dynasty": "宋",
        "collection_info": null
    },
    {
        "uuid": "9368f348509bd16896cb6e8b6f359343",
        "title": "又和答并叙别",
        "author": "韦骧",
        "content": "风骞绣额炉香转，江照金樽宿霭收。\n尘客轻装渡寒水，主人佳句压清秋。\n自忘远驭瘏兼病，岂顾閒书沈与浮。\n回首高城空企望，驰情无算不堪筹。",
        "dynasty": "宋",
        "collection_info": null
    },
    {
        "uuid": "91298444c0116a924d0e669b3bf266c5",
        "title": "龟峰  其一",
        "author": "韦骧",
        "content": "偶向尘劳得胜游，纵观三十六峰秋。\n巢云负月几千岁，欲问神龟不转头。",
        "dynasty": "宋",
        "collection_info": null
    },
    {
        "uuid": "7667e1778fe8e7e230d763ec19e87402",
        "title": "龟峰  其二",
        "author": "韦骧",
        "content": "龟凤猿鰲各定名，峰峰峭怪倚青冥。\n也知造物无情甚，凝结如何特肖形。",
        "dynasty": "宋",
        "collection_info": null
    },
    {
        "uuid": "ae15631adfc69cd020bc5937acb43359",
        "title": "别铅山杨公济",
        "author": "韦骧",
        "content": "征尘淟涊暮秋时，税鞅登堂暗澣衣。\n久别自怜心鬰鬰，相逢今喜语霏霏。\n池中尽谓蛟难畜，塞上行看马自归。\n落日西风满襟袖，临岐迴首重瞻依。",
        "dynasty": "宋",
        "collection_info": null
    },
    {
        "uuid": "275630324ab41e162f7b2ccf5a0b1128",
        "title": "行赴云门驿",
        "author": "韦骧",
        "content": "石径踏羊肠，朦胧晓日光。\n久行情易厌，少事兴还长。\n林表霜枫赤，山根露菊黄。\n从来清冷趣，今日倍阳阳。",
        "dynasty": "宋",
        "collection_info": null
    },
    {
        "uuid": "e32f27afddba6cd7d266d8d148f319b2",
        "title": "谢简夫太博惠茶",
        "author": "韦骧",
        "content": "越岭掇春英，淮城惠不轻。\n一杯分爽气，千里想高情。\n啜与幽人共，烹宜庶子清。\n挥毫答珍贶，还愧玉川名。",
        "dynasty": "宋",
        "collection_info": null
    },
    {
        "uuid": "92ad68bd391e1932ad756658c9237492",
        "title": "海陵按事",
        "author": "韦骧",
        "content": "小城幽趣远，海国暮寒多。\n委琐从谁遣，拘挛祗自诃。\n庭虚哀度雁，巷閴绝鸣珂。\n案牍萦仍外，陈编亦可磨。",
        "dynasty": "宋",
        "collection_info": null
    },
    {
        "uuid": "2de2b37a5277510a295aafa5bce5c78d",
        "title": "琅邪三十二咏 琅邪山门",
        "author": "韦骧",
        "content": "双鹤栖华表，仙山自此通。\n云霞自扃锁，尘土若为攻。",
        "dynasty": "宋",
        "collection_info": null
    },
    {
        "uuid": "229bef6981ee3168e1f93b4f109dc23b",
        "title": "琅邪三十二咏 长松径",
        "author": "韦骧",
        "content": "十里开幽径，松阴互蔽亏。\n山翁心亦侈，步幛用青丝。",
        "dynasty": "宋",
        "collection_info": null
    },
    {
        "uuid": "803c484b47374e561edf254c8099649c",
        "title": "琅邪三十二咏 净镜亭",
        "author": "韦骧",
        "content": "路转翚檐出，山迴秀气多。\n亭名不须看，对镜已如何。",
        "dynasty": "宋",
        "collection_info": null
    },
    {
        "uuid": "39334a947cadbeef538f99c79cefd90e",
        "title": "琅邪三十二咏 翠微亭",
        "author": "韦骧",
        "content": "谢屐低前齿，登临势渐雄。\n岚光动衣袂，知在翠微中。",
        "dynasty": "宋",
        "collection_info": null
    },
    {
        "uuid": "919adf2dff2c39d842f52b155ed328ae",
        "title": "琅邪三十二咏 白云亭",
        "author": "韦骧",
        "content": "路作两岐分，亭多聚白云。\n无心本无恋，于此尙纷纷。",
        "dynasty": "宋",
        "collection_info": null
    },
    {
        "uuid": "7ad09f4ec86642bfd0e2bc95985c1bb6",
        "title": "琅邪三十二咏 醉翁亭",
        "author": "韦骧",
        "content": "醉翁虽已没，遗构在山阿。\n不比陶潜石，清时乐自多。",
        "dynasty": "宋",
        "collection_info": null
    },
    {
        "uuid": "a0d7466aa91782d96551ed6ef5ab0667",
        "title": "琅邪三十二咏 薛老桥",
        "author": "韦骧",
        "content": "流泉渟处阔，跨石石桥横。\n题柱无踪迹，茫然薛老名。",
        "dynasty": "宋",
        "collection_info": null
    },
    {
        "uuid": "aaadc84f532542776f3cadba4a623fa8",
        "title": "琅邪三十二咏 逊泉",
        "author": "韦骧",
        "content": "两窦涓涓泻，无何后却前。\n谁能来酌饮，迴意学相先。",
        "dynasty": "宋",
        "collection_info": null
    },
    {
        "uuid": "61d6a18fb64ad08b997dc4a9bf6138e0",
        "title": "琅邪三十二咏 班春亭",
        "author": "韦骧",
        "content": "云木气氤氲，风光日日新。\n丰謡随五马，来此听班春。",
        "dynasty": "宋",
        "collection_info": null
    },
    {
        "uuid": "e122df13cba8ca5ee6b74518d4964702",
        "title": "琅邪三十二咏 石流渠",
        "author": "韦骧",
        "content": "凿渠疏白石，绕槛走清泉。\n不为流觞醉，来当涤万缘。",
        "dynasty": "宋",
        "collection_info": null
    },
    {
        "uuid": "73f6cf116444055bc43a1b5f929df38b",
        "title": "琅邪三十二咏 琅邪山",
        "author": "韦骧",
        "content": "晋王曾此隐，释子住何年。\n泉石无今古，图经有后先。",
        "dynasty": "宋",
        "collection_info": null
    },
    {
        "uuid": "cc55a57b64521f64e4f9d46c2f32807b",
        "title": "琅邪三十二咏 迴马岭",
        "author": "韦骧",
        "content": "有意寻幽胜，跻攀固所怀。\n如今岭路稳，鞍马不须迴。",
        "dynasty": "宋",
        "collection_info": null
    },
    {
        "uuid": "3659d53bdf4759adf71773c492900468",
        "title": "琅邪三十二咏 开化寺",
        "author": "韦骧",
        "content": "架巘及依崖，轩窗次第开。\n等为方外客，于此更清怀。",
        "dynasty": "宋",
        "collection_info": null
    },
    {
        "uuid": "efbdb39d3caa8876c501d5b191c85631",
        "title": "琅邪三十二咏 御书阁",
        "author": "韦骧",
        "content": "岌岌凌霄汉，风传宝阁香。\n三朝神翰在，奎壁夜交光。",
        "dynasty": "宋",
        "collection_info": null
    },
    {
        "uuid": "fb058f670490e2f365089e8746b61953",
        "title": "琅邪三十二咏 阳冰篆",
        "author": "韦骧",
        "content": "笔力真奇伟，磨崖几百年。\n勿嫌人贵耳，此学世无传。",
        "dynasty": "宋",
        "collection_info": null
    },
    {
        "uuid": "a4134b043c3c3ce5fc2da0a79d177e85",
        "title": "琅邪三十二咏 庶子泉",
        "author": "韦骧",
        "content": "宫相湮沦久，兹泉日夜生。\n泉存人不见，空復着虚名。",
        "dynasty": "宋",
        "collection_info": null
    },
    {
        "uuid": "b83038282ec1b2949af0e493e1f764d7",
        "title": "琅邪三十二咏 白龙泉",
        "author": "韦骧",
        "content": "殿角滀泓澄，源高登地灵。\n老僧来洗钵，不畏白龙腥。",
        "dynasty": "宋",
        "collection_info": null
    },
    {
        "uuid": "ffcdaf2526978aa8bc9098d4573ade8a",
        "title": "琅邪三十二咏 酴醾轩",
        "author": "韦骧",
        "content": "诘曲小轩斜，酴醾一架遮。\n春风零落后，浑似雨天花。",
        "dynasty": "宋",
        "collection_info": null
    },
    {
        "uuid": "7a6026863f96cda13078a469d48942a4",
        "title": "琅邪三十二咏 寂乐亭",
        "author": "韦骧",
        "content": "踏石穿林去，披云就坐来。\n禅翁寂乐地，猿鸟肯相猜。",
        "dynasty": "宋",
        "collection_info": null
    },
    {
        "uuid": "b768d87a77bc54c802d2eed182a637d2",
        "title": "琅邪三十二咏 招隐堂",
        "author": "韦骧",
        "content": "小蹊回石角，缔构倚山腰。\n一片幽栖地，谁令便可招。",
        "dynasty": "宋",
        "collection_info": null
    },
    {
        "uuid": "45df96470298a65c24bf551ada405654",
        "title": "琅邪三十二咏 归云洞",
        "author": "韦骧",
        "content": "石洞何年有，名传事或非。\n那知为雨后，却向此中归。",
        "dynasty": "宋",
        "collection_info": null
    },
    {
        "uuid": "7359deb5b25b7501387da2cd54827107",
        "title": "琅邪三十二咏 清风亭",
        "author": "韦骧",
        "content": "松竹繁阴满，峰峦秀色并。\n暑风从此度，别是一般清。",
        "dynasty": "宋",
        "collection_info": null
    },
    {
        "uuid": "6fbfebf1bd6ef30765cb36f9c5e722d4",
        "title": "琅邪三十二咏 大历井",
        "author": "韦骧",
        "content": "竹裏藏深井，栏镌大历春。\n不知开凿后，几过炼丹人。",
        "dynasty": "宋",
        "collection_info": null
    },
    {
        "uuid": "b2a00b21d8f12b4f2300786c5132c38b",
        "title": "琅邪三十二咏 千佛塔",
        "author": "韦骧",
        "content": "礲石施丹雘，凌云势亦孤。\n如何千种相，併在一浮图。",
        "dynasty": "宋",
        "collection_info": null
    },
    {
        "uuid": "84f2bf392e662091d5226762e56c3daf",
        "title": "琅邪三十二咏 石庵",
        "author": "韦骧",
        "content": "不独烟霞窟，天然石作庵。\n坐禅遗迹在，岩溜自香甘。",
        "dynasty": "宋",
        "collection_info": null
    },
    {
        "uuid": "600dd5d53c2eda8487df545100570d14",
        "title": "琅邪三十二咏 晓光亭",
        "author": "韦骧",
        "content": "东面双峰缺，遐瞻万里平。\n朝朝沧海日，先向此中明。",
        "dynasty": "宋",
        "collection_info": null
    },
    {
        "uuid": "b34e27291145d1ed477ba436437429d2",
        "title": "琅邪三十二咏 了了堂",
        "author": "韦骧",
        "content": "了了还未了，都忘了始真。\n登堂知此意，方悟死前身。",
        "dynasty": "宋",
        "collection_info": null
    },
    {
        "uuid": "3b009a2578254d5a7f57e832cc4a0cf1",
        "title": "琅邪三十二咏 望日台",
        "author": "韦骧",
        "content": "曾有长安客，题为望日台。\n樵苏人不测，到此亦裴回。",
        "dynasty": "宋",
        "collection_info": null
    },
    {
        "uuid": "ae5ce5b55727ff7345751edb00bb1f8c",
        "title": "琅邪三十二咏 石屏风",
        "author": "韦骧",
        "content": "造化非无意，都如图画中。\n犹嫌未奇怪，更出石屏风。",
        "dynasty": "宋",
        "collection_info": null
    },
    {
        "uuid": "c7080456d05c5ae2d7800b6e23a8a62f",
        "title": "琅邪三十二咏 会峰亭",
        "author": "韦骧",
        "content": "胜概当衝要，回环拥翠峦。\n烟云藏不得，如在掌中看。",
        "dynasty": "宋",
        "collection_info": null
    },
    {
        "uuid": "5ba1efa2496356e76255441e0500ebac",
        "title": "琅邪三十二咏 法华池",
        "author": "韦骧",
        "content": "会峰亭下路，斜带法华池。\n不待观池水，尘迷已顿离。",
        "dynasty": "宋",
        "collection_info": null
    },
    {
        "uuid": "da1a9cae2f893f8b137c0716b345a3dc",
        "title": "琅邪三十二咏 东峰亭",
        "author": "韦骧",
        "content": "山中时节早，地势近春华。\n岁岁东风至，先看傍砌花。",
        "dynasty": "宋",
        "collection_info": null
    },
    {
        "uuid": "d5fe13905684c61d6781b083fdb251cb",
        "title": "客舍早春",
        "author": "韦骧",
        "content": "早春晴霭乍悠悠，客舍深沈物趣幽。\n日薄草头初破甲，风旋鸟毳偶成毬。\n庭柯憔悴红犹远，池水澄明渌渐浮。\n隐吏近来多鞅掌，纾怀何处一登楼。",
        "dynasty": "宋",
        "collection_info": null
    },
    {
        "uuid": "7e2f8b4cf65e35cf2a7fbbb66de07db2",
        "title": "栩栩亭",
        "author": "韦骧",
        "content": "碧崖高处筑遗基，缔构岧然得所依。\n境趣似仙探绝迹，登临如梦悟轻飞。\n路穿幽谷云霞密，势接丰山草木稀。\n欲识主公题榜意，不容纷扰累忘机。",
        "dynasty": "宋",
        "collection_info": null
    },
    {
        "uuid": "5802ae6095e6bc2c423a38ff65accdc9",
        "title": "偃盖松",
        "author": "韦骧",
        "content": "摧折风霜久，犹传偃盖松。\n只凭文笔力，何必大夫封。",
        "dynasty": "宋",
        "collection_info": null
    },
    {
        "uuid": "182e4a9358908d5fd8c03f49a16c6a6b",
        "title": "春晓",
        "author": "韦骧",
        "content": "百舌穿林语未完，悠悠归梦忽惊残。\n心知庭外春霜重，裘压单衾觉晓寒。",
        "dynasty": "宋",
        "collection_info": null
    },
    {
        "uuid": "5af124c9a72731e75aaa31cf904ff710",
        "title": "海陵逢春",
        "author": "韦骧",
        "content": "海角春初至，林樊气未和。\n天寒梅发晚，沙近雁飞多。\n窗纸疏明玉，帘旌荡翠波。\n旅怀随日长，索莫不胜歌。",
        "dynasty": "宋",
        "collection_info": null
    },
    {
        "uuid": "b3e2f99ab77e552adae3017f4f1bf726",
        "title": "感兴",
        "author": "韦骧",
        "content": "富贵功名岂足邀，鹪鹏所得各逍遥。\n古今多少难齐事，烛理都如见睍消。",
        "dynasty": "宋",
        "collection_info": null
    },
    {
        "uuid": "8cc16a4a5a9c73caaa293711b287161c",
        "title": "观飞雁偶十有三",
        "author": "韦骧",
        "content": "肃羽度春晴，差肩足弟兄。\n何时别燕塞，此日类秦筝。\n应律声犹剩，排空字宛成。\n冥冥奚所滞，惆怅弋人情。",
        "dynasty": "宋",
        "collection_info": null
    },
    {
        "uuid": "47af8e33577d2f458728f7872e04728c",
        "title": "忆梅二首  其一",
        "author": "韦骧",
        "content": "去年幽谷探寒梅，把酒曾将累句催。\n不意今年行海角，玉英开尽未归来。",
        "dynasty": "宋",
        "collection_info": null
    },
    {
        "uuid": "ae13949b88457f0157351e32315de059",
        "title": "忆梅二首  其二",
        "author": "韦骧",
        "content": "向来踏雪旧枝旁，指日相期折素香。\n可是去春吟太苦，闇招离别间清狂。",
        "dynasty": "宋",
        "collection_info": null
    },
    {
        "uuid": "7a394b01b1439781333e63de9f3775d0",
        "title": "近元夕怀景纯少卿",
        "author": "韦骧",
        "content": "忆逐双旌下暮城，岁华垂尽魄哉生。\n瞬眸已见元宵月，归步犹淹累日程。\n远想笙箫同众乐，坐怜刀笔久相婴。\n驰情只有清辉共，更走诗筒代寄声。",
        "dynasty": "宋",
        "collection_info": null
    },
    {
        "uuid": "c1ce1d8892e348e859588979af67c4ee",
        "title": "灯花",
        "author": "韦骧",
        "content": "烨烨银檠上，开荣歘尔新。\n芳心唯报喜，艷色不关春。\n翠幕障风稳，兰膏借润频。\n屡占皆取验，始信有花神。",
        "dynasty": "宋",
        "collection_info": null
    },
    {
        "uuid": "10e8aec74aec9b067b95cff68ce511f0",
        "title": "水精笔架",
        "author": "韦骧",
        "content": "璞琢穷工巧，书帷适用高。\n得邻辉宝墨，栖迹卧文毫。\n匪月光长在，非冰暑自逃。\n千金不论直，一字若为褒。",
        "dynasty": "宋",
        "collection_info": null
    },
    {
        "uuid": "db517c09690f3e2262686a5a46fb064d",
        "title": "自宝丰镇移红蕉于永阳后圃",
        "author": "韦骧",
        "content": "为爱红蕉品格殊，移根千里涉崎岖。\n不知今岁秋阳裏，能有丹心似旧无。",
        "dynasty": "宋",
        "collection_info": null
    },
    {
        "uuid": "b8b0688c193457f2cbf09ffde400c503",
        "title": "风琴",
        "author": "韦骧",
        "content": "穴竹张弦耸碧空，不劳抑按任天风。\n莫夸有智藏声足，须信无心触处通。\n明月夜深飘更远，閒窗人静听何穷。\n知音弗辨山兼水，都在洪钧一噫中。",
        "dynasty": "宋",
        "collection_info": null
    },
    {
        "uuid": "4d97b40d5d58f8ab86c7303b6f9e1dd2",
        "title": "雁屏",
        "author": "韦骧",
        "content": "羽翮本云程，丹青入小屏。\n长年离远塞，尽日啄寒汀。\n暮角无惊势，春风悄去翎。\n几回疑繋帛，旅枕梦初醒。",
        "dynasty": "宋",
        "collection_info": null
    },
    {
        "uuid": "92a52e691c77c65fbf501b98211ae00c",
        "title": "春寒",
        "author": "韦骧",
        "content": "檐霜重如雪，池水冷于冰。\n鸟舌生根涩，花心起怨憎。\n旅人尤倍觉，年少尚难胜。\n欲作新春饮，高楼未可登。",
        "dynasty": "宋",
        "collection_info": null
    },
    {
        "uuid": "a3030d7e39c2517ef8164a627166f136",
        "title": "春阴",
        "author": "韦骧",
        "content": "云霭结青冥，成阴重復轻。\n虽知飬春色，终是惨人情。\n索莫初花态，踌躇去雁声。\n芳时不宜忽，紫陌待暄晴。",
        "dynasty": "宋",
        "collection_info": null
    },
    {
        "uuid": "f7234db5c093ecbd44be29f5f9233e92",
        "title": "咏马",
        "author": "韦骧",
        "content": "种格得房精，权奇岂易名。\n耳批秋竹薄，蹄蹴水云轻。\n徒受双覊制，谁知千里程。\n未为良乐遇，春陌自长鸣。",
        "dynasty": "宋",
        "collection_info": null
    },
    {
        "uuid": "d5004ac12c45e32b93196b3e65048467",
        "title": "咏素扇",
        "author": "韦骧",
        "content": "不羡裁纨妙，唯怜入手轻。\n月从天上落，风向座中生。\n却暑期宣力，经秋任寡情。\n人心能似此，及物岂无成。",
        "dynasty": "宋",
        "collection_info": null
    },
    {
        "uuid": "9ed995314462288e11da96f7888a3a3c",
        "title": "火筯",
        "author": "韦骧",
        "content": "劲直不容偏，纤纤体并圆。\n附炎非曲致，执热藉双全。\n炽炭随方减，寒灰应手然。\n洪炉在调适，持此以为权。",
        "dynasty": "宋",
        "collection_info": null
    },
    {
        "uuid": "1566db35c108dc2b85bf707956d016e8",
        "title": "桔橰",
        "author": "韦骧",
        "content": "露井无穷惠，机心在桔橰。\n浅深皆应取，俯仰不为劳。\n固免羸瓶悔，全胜短绠操。\n如何翻鄙笑，抱瓮自孤高。",
        "dynasty": "宋",
        "collection_info": null
    },
    {
        "uuid": "d1a8e1b27bebb708383c69bcbedffd8f",
        "title": "投壶格",
        "author": "韦骧",
        "content": "古来壶矢乐，今日亦钧情。\n庆马谁亡法，论筹自有评。\n较能分胜负，按数计亏盈。\n好是摧机中，收功特地轻。",
        "dynasty": "宋",
        "collection_info": null
    },
    {
        "uuid": "0bada2886a542e60dcc804b43d19274e",
        "title": "花鐡书镇",
        "author": "韦骧",
        "content": "鐡尺平如砥，银花贴软枝。\n成由巧匠手，持以镇书为。\n弹压全繄尔，推迁实在台。\n不能柔绕指，方册最相宜。",
        "dynasty": "宋",
        "collection_info": null
    },
    {
        "uuid": "609c2815152575d6f6fd15860455dc32",
        "title": "鵰狐图",
        "author": "韦骧",
        "content": "戢翼下云中，惊狐计遂穷。\n笔端传击搏，座上感英雄。\n猛势看如活，妖魂觉已空。\n推姦当若此，不独画为空。",
        "dynasty": "宋",
        "collection_info": null
    },
    {
        "uuid": "0c5c818bed831955e49d2b214dc24137",
        "title": "咏影",
        "author": "韦骧",
        "content": "所赋一何钧，悠悠各一身。\n行藏宁逆物，进退本由人。\n向晦都忘累，逢明固任真。\n含沙尙能祸，辨早莫因循。",
        "dynasty": "宋",
        "collection_info": null
    },
    {
        "uuid": "78f9169c106f1ee65c68bd53214a2716",
        "title": "咏声",
        "author": "韦骧",
        "content": "寂寞曾非迹，能闻乃辨声。\n于人缘有感，在物本无情。\n涛怒中秋盛，雷威百里惊。\n更论空谷答，至理自相倾。",
        "dynasty": "宋",
        "collection_info": null
    },
    {
        "uuid": "8b3312ba3e5eb26c25163e1169b050fe",
        "title": "陈后主",
        "author": "韦骧",
        "content": "绮阁宝为床，庭花曲韵长。\n三妃惑沈湎，十客助骄荒。\n不作强邻备，还罹独足殃。\n胡颜犹侍饮，更献请封章。",
        "dynasty": "宋",
        "collection_info": null
    },
    {
        "uuid": "75a129cf9e149f6c9def6dbdbd3301f2",
        "title": "方竹杖",
        "author": "韦骧",
        "content": "钧是龙孙种，怜方与众殊。\n既能同劲直，还自表廉隅。\n雨露恩虽一，风霜迹更孤。\n端人以为杖，气类雅相符。",
        "dynasty": "宋",
        "collection_info": null
    },
    {
        "uuid": "72095256d30d2fbc2e57d306d6c99090",
        "title": "访隐",
        "author": "韦骧",
        "content": "暂出纷嚣外，相寻寂寞乡。\n扫门风竹影，扑座露花香。\n白玉为琴轸，丹砂贮药嚢。\n疑年閒试问，甲子亦都忘。",
        "dynasty": "宋",
        "collection_info": null
    },
    {
        "uuid": "99b862324f876e50c15e2d3f5dafddbb",
        "title": "咏烟",
        "author": "韦骧",
        "content": "漠漠復霏霏，因风任所之。\n山家晨起后，渔舍晚归时。\n散远连云没，飘斜误鸟随。\n更堪萦旅思，怅望碧江湄。",
        "dynasty": "宋",
        "collection_info": null
    },
    {
        "uuid": "a0947f535f0470d0495e2035155513ff",
        "title": "探后园桃花二首  其一",
        "author": "韦骧",
        "content": "忆对残花邀客醉，留连花下惜芳辰。\n而今只待微红露，便向枝头觅旧春。",
        "dynasty": "宋",
        "collection_info": null
    },
    {
        "uuid": "33e40883f661067009d59f00368bda26",
        "title": "探后园桃花二首  其二",
        "author": "韦骧",
        "content": "藉草开樽往兴深，摇花落盏十分斟。\n当时已有今年约，肯放花残负赏心。",
        "dynasty": "宋",
        "collection_info": null
    },
    {
        "uuid": "40a42e51bb78a2bbdf32b93c9e7be337",
        "title": "溪上桃",
        "author": "韦骧",
        "content": "数本临溪岸，春多色更夭。\n暗香穿水腻，细蕊入风娇。\n枝卧侵微草，红繁蔽小桥。\n武陵迷客路，与此不相辽。",
        "dynasty": "宋",
        "collection_info": null
    },
    {
        "uuid": "44a5e71ea3ae20792b53debd381a23e1",
        "title": "多景楼",
        "author": "韦骧",
        "content": "尽道人间占胜游，天将多景遗斯楼。\n江山远顾穷千里，风月平分入两州。\n日日高明疑后夜，年年潇洒觉先秋。\n不知今古登临客，消却尘怀几斛愁。",
        "dynasty": "宋",
        "collection_info": null
    },
    {
        "uuid": "a161ea0d12e57a2111f196611c9fc5ac",
        "title": "和吕景纯以梅花盛开见寄",
        "author": "韦骧",
        "content": "晓寒虽在有春催，坐想庭梅烂漫开。\n滞迹方愁冰蕊过，清风还喜玉音来。\n传芳酷重裁云手，比美遥评傅粉腮。\n归见余花须共醉，相宜况有水精杯。",
        "dynasty": "宋",
        "collection_info": null
    },
    {
        "uuid": "6f32277f9ad4373a3ab24fea48391d57",
        "title": "又和灯夕见寄",
        "author": "韦骧",
        "content": "瞥来海国未言旋，歘见新春换旧年。\n佳节阻陪千骑乐，元宵空想万灯燃。\n民声喧溢丰时岁，酒价飞腾要市鄽。\n多谢高情不遐弃，清诗相寄宝珠圆。",
        "dynasty": "宋",
        "collection_info": null
    },
    {
        "uuid": "d83463354fea599806f4f44d5808bf63",
        "title": "春思五首  其一",
        "author": "韦骧",
        "content": "庭前弱柳黄金线，池畔新苔绿玉钱。\n可是燕鸿恋韶景，犹将健羽度晴天。",
        "dynasty": "宋",
        "collection_info": null
    },
    {
        "uuid": "00b993f97328be185154476e6b0be4db",
        "title": "春思五首  其二",
        "author": "韦骧",
        "content": "香心夭艷尚包藏，蜂蝶优游苦未忙。\n何处纸鸢飞白昼，几家归燕认雕梁。",
        "dynasty": "宋",
        "collection_info": null
    },
    {
        "uuid": "41217746b1d65450697864a76be6bbda",
        "title": "春思五首  其三",
        "author": "韦骧",
        "content": "青烟拂拂扑晴晖，帘幕无风永日垂。\n不恨离人归不早，只疑春色故相欺。",
        "dynasty": "宋",
        "collection_info": null
    },
    {
        "uuid": "ee1bc826d3ece895e3bcca77b196b617",
        "title": "春思五首  其四",
        "author": "韦骧",
        "content": "近来碧瓦减朝霜，春意垂垂满众芳。\n未睹花光照庭榭，且看草色绕池塘。",
        "dynasty": "宋",
        "collection_info": null
    },
    {
        "uuid": "64782e01c829a3c31d292d6c047dcf97",
        "title": "春思五首  其五",
        "author": "韦骧",
        "content": "半惨半舒云外日，似无似有水边风。\n覉愁不为阳和减，只恐因春绿鬓空。",
        "dynasty": "宋",
        "collection_info": null
    },
    {
        "uuid": "ce95638c38e6423c6a0de6ed3878568c",
        "title": "春游",
        "author": "韦骧",
        "content": "春游是处接纷华，寒食风光日欲斜。\n柳拂画桥嘶玉勒，草绵香陌度金车。\n云边蹴鞠声相远，花外秋韆影半遮。\n莫羡少年多意思，随时行乐自无涯。",
        "dynasty": "宋",
        "collection_info": null
    },
    {
        "uuid": "3b706afc8051f835439066a5f2c9d1e5",
        "title": "将归",
        "author": "韦骧",
        "content": "他乡蔽讼改新年，事竟归心顿释然。\n坐厌帘间窥昼景，行将马上看春天。\n无穷芳草含朝雾，几许初花倚暮烟。\n长陌风光应渐好，覊怀朝夕付金鞭。",
        "dynasty": "宋",
        "collection_info": null
    },
    {
        "uuid": "c231db81cd36b0c98506f3be8242d4b7",
        "title": "蔡仲远内翰出虢州刘龙图所寄诗因次其韵",
        "author": "韦骧",
        "content": "暂离翰苑出南州，匼匝金覊络马头。\n泉石清幽为己物，耕桑勤苦共民忧。\n笔驱滞事如飞电，语决尘缘似破沤。\n内閤旧交诗远寄，心期犹未许裴休。",
        "dynasty": "宋",
        "collection_info": null
    },
    {
        "uuid": "0fb53abfe02832e59e6a06c6ed95984b",
        "title": "和仲远留题方鋭长老方丈",
        "author": "韦骧",
        "content": "当知迷悟不相因，举手如何拂鑑尘。\n试问禅翁住方丈，近来多少晚参人。",
        "dynasty": "宋",
        "collection_info": null
    },
    {
        "uuid": "a1a984ea64eefb1ffc40192815da9bd6",
        "title": "又和仲远答鋭长老二首  其一",
        "author": "韦骧",
        "content": "庭柏经霜色半黄，暂安禅室意阳阳。\n高怀洞见人间世，鳬鹤纷纷自短长。",
        "dynasty": "宋",
        "collection_info": null
    },
    {
        "uuid": "52f184bbce3717f199278db4131fc25e",
        "title": "又和仲远答鋭长老二首  其二",
        "author": "韦骧",
        "content": "山前旌剑弄晴光，瞻谒裴回殿角香。\n却坐灵堂问禅伯，莫持迂论作金汤。",
        "dynasty": "宋",
        "collection_info": null
    },
    {
        "uuid": "161c3510ce81bdb8c345f00c39ef6ebb",
        "title": "送周开祖赴阙引对",
        "author": "韦骧",
        "content": "君繇雁荡解官时，我亦琅邪受代归。\n邂逅故乡方道旧，逡巡行舸又成违。\n十年离合都如梦，千里衝蒙勿自欷。\n况是枫庭将奏课，好摅奇藴动恩辉。",
        "dynasty": "宋",
        "collection_info": null
    },
    {
        "uuid": "3f211dbda293b8887e35f6b7bd36f2f3",
        "title": "和邓温伯内翰九月七日约游北高峰",
        "author": "韦骧",
        "content": "幸奉清游入翠微，阴云漏日照旌旗。\n登高预整孟嘉帽，访古閒寻白傅诗。\n桂子正传飘岝峉，菊英先喜泛瑠璃。\n公归留宿湖山暮，恐误郊关竹马儿。",
        "dynasty": "宋",
        "collection_info": null
    },
    {
        "uuid": "ff36a224e76370f50b076ed8898e78d2",
        "title": "用别韵再和",
        "author": "韦骧",
        "content": "岱岳参天十八盘，当年旌旆许追攀。\n兹游况近重阳节，何幸还陪一日閒。\n陟巘舍车登岌岌，爱泉持酒听潺潺。\n玉堂健笔成高咏，欲和临池恨思悭。",
        "dynasty": "宋",
        "collection_info": null
    },
    {
        "uuid": "b6d8a2ca23cea4c22f7037a2f5f6b192",
        "title": "和温伯道旧见寄",
        "author": "韦骧",
        "content": "忆随星骑按胶东，屡说余杭气象雄。\n今日共为乡里庆，看公双拥旆旌红。\n回环山水仙壶外，高下楼台画幅中。\n剩把豪篇传美概，免教清话又成空。",
        "dynasty": "宋",
        "collection_info": null
    },
    {
        "uuid": "3f8ec118ae40e71ffdeb5d1ecf658218",
        "title": "又和九日有怀见寄",
        "author": "韦骧",
        "content": "九日风光不可辜，更堪潇洒在江隅。\n兴如蓝水真能适，诗比齐山亦自娱。\n莫向三秋悲齿髪，须将一醉等贤愚。\n酒阑忽忆胶东路，跋马随轩望上都。",
        "dynasty": "宋",
        "collection_info": null
    },
    {
        "uuid": "dc71280829670317e514eb3d84909f80",
        "title": "致政孙朝请过故里为五老之会",
        "author": "韦骧",
        "content": "荣参天上列星躔，閒向人间作地仙。\n故里相逢十华鬓，一时同会五高年。\n图传略过商山叟，齿序几齐洛宅贤。\n有子奉觞公最美，绣衣使者綵衣鲜。",
        "dynasty": "宋",
        "collection_info": null
    },
    {
        "uuid": "e818799dd94210d2d32d64122e0191c5",
        "title": "胡巨源郎中挽词三首  其一",
        "author": "韦骧",
        "content": "官荣符列宿，政术妙专城。\n未尽平生藴，俄从长夜行。\n坦情归浩荡，爽气入清明。\n独有南州俗，空传遗爱声。",
        "dynasty": "宋",
        "collection_info": null
    },
    {
        "uuid": "8d8ed68f9a45d794a08312d16db33cbd",
        "title": "胡巨源郎中挽词三首  其二",
        "author": "韦骧",
        "content": "语论常惊座，精神迥照人。\n中途多坎壈，久疾遂湮沦。\n彷佛朱轮改，裴回画翣新。\n秋风入哀挽，行路亦伤神。",
        "dynasty": "宋",
        "collection_info": null
    },
    {
        "uuid": "1e99e5c3b264066811c5bc004626df08",
        "title": "胡巨源郎中挽词三首  其三",
        "author": "韦骧",
        "content": "汲守卧犹治，冯郎髪半华。\n冥鸿方避弋，美玉已埋砂。\n露湿铭旌重，风随輓绋斜。\n九原无甚恨，嗣子善传家。",
        "dynasty": "宋",
        "collection_info": null
    },
    {
        "uuid": "1008a84ac838f20a835dd22972ea8432",
        "title": "汴上简陈成伯学士",
        "author": "韦骧",
        "content": "除书何日到宣城，水驿迢迢引旆旌。\n千里讴謡犹在耳，双溪风月岂忘情。\n行庖荐玉淮鱼美，坐席浮香楚醴清。\n何幸旧游衰晚者，得随舟尾共修程。",
        "dynasty": "宋",
        "collection_info": null
    },
    {
        "uuid": "b70fa67678898bcad9a8a37fcdd07946",
        "title": "次韵答所和",
        "author": "韦骧",
        "content": "苍茫云水度淮城，樯影联联注羽旌。\n汴泗幸随行舸末，潇湘况重故人情。\n晨征共济襟怀豁，夜泊交谈气味清。\n应有高篇思宛句，可无美酎继乌程。",
        "dynasty": "宋",
        "collection_info": null
    },
    {
        "uuid": "8dca6a99e5b0b2b2800f959c30211ab6",
        "title": "和见寄",
        "author": "韦骧",
        "content": "公到蓬瀛十五春，我犹碌碌似轻身。\n自忻今日旌轩遇，却忆当年研席亲。\n高论耸听多皦皦，孤衷懒叙且循循。\n试将辈学樽前数，白髪相逢有几人。",
        "dynasty": "宋",
        "collection_info": null
    },
    {
        "uuid": "4fd4f81afaabe9987a9fe60c6cc23a73",
        "title": "和丹阳守许仲途朝议春深饮会即席二首  其一",
        "author": "韦骧",
        "content": "宝炉香穗战春寒，四座融怡极日懽。\n且乐杯觞随水曲，莫愁烟雨满江干。\n首题诗句争传咏，欲插花枝更细看。\n众客为公须一醉，何妨倒着接䍦冠。",
        "dynasty": "宋",
        "collection_info": null
    },
    {
        "uuid": "791fffd8bad5074d56cb5bc403a8cd02",
        "title": "和丹阳守许仲途朝议春深饮会即席二首  其二",
        "author": "韦骧",
        "content": "疑怪和风却暮寒，华堂宾主正酣欢。\n人间高会真难偶，身外浮名岂足干。\n绿螘泛杯春可吸，红英近烛夜宜看。\n梁尘莫逐歌声转，只恐纷纷扑醉冠。",
        "dynasty": "宋",
        "collection_info": null
    },
    {
        "uuid": "b79b04416353f97a957e42f7358f8229",
        "title": "劝酒",
        "author": "韦骧",
        "content": "二月已破三月来，青春白日映楼台。\n劝君更饮一杯酒，一月人生笑几迴。",
        "dynasty": "宋",
        "collection_info": null
    },
    {
        "uuid": "bd759cec8c8dc8dc56e30d4da667c1f7",
        "title": "离丹阳",
        "author": "韦骧",
        "content": "人从北固山前去，云水苍茫日向西。\n今夜渡江何处宿，杨花落尽子规啼。",
        "dynasty": "宋",
        "collection_info": null
    },
    {
        "uuid": "1a641c0cefff67d7efbce8e2aa518aa4",
        "title": "惜花",
        "author": "韦骧",
        "content": "东风吹园杂花开，不忍虚掷委黄埃。\n且来相就饮一斗，渐老逢春能几迴。",
        "dynasty": "宋",
        "collection_info": null
    },
    {
        "uuid": "1f3275acdf826e00ace050eb9cfaf6ca",
        "title": "和陈成伯小饮",
        "author": "韦骧",
        "content": "布素平生友，如公乃达人。\n相逢临远水，累岁望清尘。\n万语难穷意，三杯且混真。\n鹏鹪各飞举，同是未归身。",
        "dynasty": "宋",
        "collection_info": null
    },
    {
        "uuid": "86f18504c6e45e63fe80b44e4537162d",
        "title": "再和",
        "author": "韦骧",
        "content": "百丈卷河滨，相欢席上人。\n香飘清近水，歌动净无尘。\n良会诚难必，开怀好任真。\n心期在他日，湖海共閒身。",
        "dynasty": "宋",
        "collection_info": null
    },
    {
        "uuid": "d333a6fa44d23ef2e59f185d46ca6b90",
        "title": "再和陈成伯见寄集句三首",
        "author": "韦骧",
        "content": "两篇藻思敌青春，开拨尘昏向此身。\n道旧悠悠言易感，论心炯炯谊还亲。\n光阴似毂何难转，事物如环且谩循。\n白雪调高知寡和，强歌徒愧郢中人。",
        "dynasty": "宋",
        "collection_info": null
    },
    {
        "uuid": "9f49c2d9c21a1d9adadbd8fb250b7c2b",
        "title": "舟次柳子小饮呈成伯学士",
        "author": "韦骧",
        "content": "久客无佳思，长途有戒心。\n繫舟偕择地，击柝互传音。\n西月光犹浅，南熏候已深。\n一樽虽冷落，所幸不孤斟。",
        "dynasty": "宋",
        "collection_info": null
    },
    {
        "uuid": "732f18c07e1ea19f1ecbbaa4ec288381",
        "title": "石懿老大夫生日",
        "author": "韦骧",
        "content": "万石风流盛，中秋气序清。\n门弧当日庆，寿琖此时盈。\n庭下芝兰茂，腰间印绶荣。\n况高颐养术，龟鹤得长生。",
        "dynasty": "宋",
        "collection_info": null
    },
    {
        "uuid": "192e74e11ad4e6b11bdd37370a901f79",
        "title": "留别张枢言龙图二首  其一",
        "author": "韦骧",
        "content": "夔皋事业久声华，尚鬰谋猷世所嗟。\n专阃收功全整暇，偃藩从请示优嘉。\n高谈耸服三千客，和气融怡十万家。\n不日九天飞诏下，行看騕褭蹴堤沙。",
        "dynasty": "宋",
        "collection_info": null
    },
    {
        "uuid": "63f7f795009d2eb65de89f168008397c",
        "title": "留别张枢言龙图二首  其二",
        "author": "韦骧",
        "content": "政成西蜀肆高怀，乞得东吴盛府开。\n千里惨舒都在手，百城趋禀孰为才。\n恩寛疲瘵精神健，威慑姦憸胆气摧。\n下客拳拳唯慕谊，欲违旌戟更徘徊。",
        "dynasty": "宋",
        "collection_info": null
    },
    {
        "uuid": "d9ceb68b8a6c30810da7ec5545d896e1",
        "title": "陈公武中散生日",
        "author": "韦骧",
        "content": "身作名卿早挂冠，饮冰清节久坚完。\n门弧远想当年庆，寿琖宜深此日欢。\n簪绂诜诜侍佳讌，弦匏苒苒战轻寒。\n葭莩敢以诗为献，唯祝公如卫武安。",
        "dynasty": "宋",
        "collection_info": null
    },
    {
        "uuid": "997ba3ae9ce10eb6afb4ec731c98c86b",
        "title": "过金陵上仆射王舒公",
        "author": "韦骧",
        "content": "天眷皇图盛，真儒德性高。\n文章追孔孟，事业过伊皋。\n难进轻三币，功收变一陶。\n斗枢符斡运，主柄赞持操。\n万务繇吾揆，千龄庆所遭。\n邦财理丰本，民力较秋毫。\n惠徧农无乏，输均役不骚。\n保兵知警守，禄吏绝贪饕。\n信令朝廷重，伸威塞境牢。\n深谋压夷狄，侵地復岷洮。\n万里耕桑富，中原气象豪。\n河淤开亿顷，海贡集千艘。\n着义尊经典，更科待隽髦。\n养材从引类，设学派纷袍。\n试士先三尺，传师或六韬。\n进贤轻似汲，去弊勇如薅。\n化俗迁狙诈，乘时等凤翱。\n赤心全皦皦，鄙议过滔滔。\n表正销羣靡，言深决众謟。\n郭崔奢自减，杨墨谬皆逃。\n勋烈轻铭鼎，光华外奏骜。\n台阶迴远趾，仙观乞閒曹。\n异宠藏珍带，优恩避节旄。\n钟山归旧隐，槐府辍先劳。\n不宰经纶效，潜忘简策褒。\n烟云供啸咏，风月相游遨。\n古寺唯轻屣，秋溪只小舠。\n羮调梅敛实，旱救雨收膏。\n寰宇恬安枕，衣冠赋执翿。\n何时传入觐，羣望慰嗷嗷。",
        "dynasty": "宋",
        "collection_info": null
    },
    {
        "uuid": "7e7a5c90d024db51906951b2825e35d3",
        "title": "送范子镇承议同年宰清源",
        "author": "韦骧",
        "content": "愿君安虑宰清源，已雪南闽大狱冤。\n勿嘆割鸡犹屈刃，当知容驷可高门。\n解舟兰水春沙浅，税鞅榆关夏木繁。\n所得最多公谊在，他年富贵岂须论。",
        "dynasty": "宋",
        "collection_info": null
    },
    {
        "uuid": "2b4585cc97da4fd2f8ce4ed394f93fa7",
        "title": "中书张侍郎生日",
        "author": "韦骧",
        "content": "熏风初泛舜弦声，崧岳储精王佐生。\n巨室当时庆弧矢，熙朝今日赞机衡。\n燕堂荣映台躔近，寿琖光浮昼景清。\n愿祝修龄如卫武，长挥相笔化隆平。",
        "dynasty": "宋",
        "collection_info": null
    },
    {
        "uuid": "c80fda4fcb82f40bb7ce736f5e7e0bdb",
        "title": "迁居近局谢陈成伯假车惠茶",
        "author": "韦骧",
        "content": "冷官远室足间关，疲马羸兵倦往还。\n局左卜居甘迫窄，城东寓迹谢寛閒。\n短辕助载方衔惠，灵荈蠲烦愈厚颜。\n两腋风生家事少，併吟惭匪昔贤班。",
        "dynasty": "宋",
        "collection_info": null
    },
    {
        "uuid": "db4a0c581fe99fe6bb5d4e173282e1a2",
        "title": "再和答篇",
        "author": "韦骧",
        "content": "为困奔驰乃近迁，勿咍飞倦不知还。\n趁朝遂免三更起，归舍新添数刻閒。\n谩致鄙篇酬雅贶，却烦秀句解衰颜。\n高轩若许来惊座，陋室杯盘亦可班。",
        "dynasty": "宋",
        "collection_info": null
    },
    {
        "uuid": "6b7de119169dc2bce8899b6a6ffc4acd",
        "title": "又和来篇",
        "author": "韦骧",
        "content": "已愧苍葭倚玉难，更惭投砾引珠还。\n卢生破屋居新稳，韩子豪篇语自閒。\n虽有清樽伫高躅，须期黄菊奉朱颜。\n自惟雅集犹淹缓，诗战雄师未必班。",
        "dynasty": "宋",
        "collection_info": null
    },
    {
        "uuid": "d2317959304a0a08f726d69c179051d6",
        "title": "和赵达夫元夕礼闱锁宿",
        "author": "韦骧",
        "content": "元宵锁宿礼闱清，春意寒威两战争。\n月照楼台疑昼景，风传车马讶雷声。\n蹉跎自愧青云志，勤苦须怜皓首生。\n勿嘆拘挛度良夕，共开精鍳选经明。",
        "dynasty": "宋",
        "collection_info": null
    },
    {
        "uuid": "9050a6d6e7fa516c115e60991e8975e1",
        "title": "次韵杨久中将试进士",
        "author": "韦骧",
        "content": "双扉尽日关，旧观恍然还。\n进士将纷集，经生且暂閒。\n较材归俊杰，兀坐属疏顽。\n远想驹空谷，移文愧北山。",
        "dynasty": "宋",
        "collection_info": null
    },
    {
        "uuid": "268a406f9116ea21097a3f0a4d1a985f",
        "title": "又和锁宿即事",
        "author": "韦骧",
        "content": "金门拜敕望严宸，禁陌联镳傍早春。\n此日贡闱身亦与，昔年文阵意如新。\n为僚况偶羣英集，投隙何妨雅论频。\n共念残科多滞士，归期缓指甲申旬。",
        "dynasty": "宋",
        "collection_info": null
    },
    {
        "uuid": "335347488a4779f7c89846a078dff104",
        "title": "示黄彦发欧阳勉甫道旧",
        "author": "韦骧",
        "content": "浮世难逢故旧併，贡闱风月可忘情。\n当年论事皆陈迹，此日评文亦浪名。\n荏苒光阴踰一纪，间关志气话平生。\n且将觞咏消閒隙，鹏鷃逍遥理自明。",
        "dynasty": "宋",
        "collection_info": null
    },
    {
        "uuid": "56adb24677d9d3fa629fb7e6b1719e37",
        "title": "和久中闻笛",
        "author": "韦骧",
        "content": "风摇古木影萧森，何处飘来暮笛音。\n杳杳迥如天上曲，悠悠不减陇头吟。\n未逢明月心犹恨，却忆残梅兴亦深。\n幽思萦迴长不断，欲量应及数千寻。",
        "dynasty": "宋",
        "collection_info": null
    },
    {
        "uuid": "be9508d08d94aa6aaa4cac1c1c56cff1",
        "title": "和达夫雪霁",
        "author": "韦骧",
        "content": "雪余着处是琼瑶，惜向春风势易消。\n野色澄明经一洗，鸟声喧滑自相招。\n润通弱柳晴林媚，清逼归鸿云路遥。\n浩荡幽怀吟不尽，高楼斜日望寥寥。",
        "dynasty": "宋",
        "collection_info": null
    },
    {
        "uuid": "f291728784eaf61ae452d10cc1d0ece4",
        "title": "戏呈吴伯固同年",
        "author": "韦骧",
        "content": "白玉墀前共得仙，而今邂逅半华颠。\n评文我辨异同字，由义君持难易权。\n畏简不能成共酌，纾情莫惜寄新篇。\n上林春晚归鞭动，意思何如癸巳年。",
        "dynasty": "宋",
        "collection_info": null
    },
    {
        "uuid": "f527a53efa9f4dfa17d7a14a50eedd9b",
        "title": "又次前韵答所和诗",
        "author": "韦骧",
        "content": "裁句清如李谪仙，挥毫放浪近张颠。\n偶于贡部同官责，更向诗坛擅将权。\n戏笔谩追丹桂旧，报言还愧木瓜篇。\n一樽何处偕吟啸，浩兴犹堪逐少年。",
        "dynasty": "宋",
        "collection_info": null
    },
    {
        "uuid": "3d7f15d187ba3602679420fae494b6bd",
        "title": "和久中春风",
        "author": "韦骧",
        "content": "二月东风势渺漫，侵陵和景作清寒。\n发扬造化非无力，鼓动芳菲自有端。\n斗草戏儿忧手瘃，怀边思妇忍眉攒。\n祗输便腹忘机者，不废书帷昼寝安。",
        "dynasty": "宋",
        "collection_info": null
    },
    {
        "uuid": "a1b0cd221539a9a281031a6fe22c78fd",
        "title": "寄陈君佐",
        "author": "韦骧",
        "content": "山阳判袂几三纪，鐡柱题名过十年。\n聚散信如萍逐水，光阴奚翅筈离絃。\n高材未用君犹健，弱羽无心我自全。\n鳬鹤短长何足算，相逢樽酒且留连。",
        "dynasty": "宋",
        "collection_info": null
    },
    {
        "uuid": "cf287e7eecb9452791114a33920045b4",
        "title": "和吴子友贡院作",
        "author": "韦骧",
        "content": "晓跃骅骝紫禁开，诏音不许少淹迴。\n斜鞭忽过天街柳，曳履还侵佛閤苔。\n昼幕四垂如近汉，夜灯相比似占台。\n会将精识抡荆璞，当有孚尹应手来。",
        "dynasty": "宋",
        "collection_info": null
    },
    {
        "uuid": "d047a1598e1cea5f4ff2a5a0f0f39664",
        "title": "和中裕古鑑",
        "author": "韦骧",
        "content": "君有青铜独可怜，规模奇古众疑年。\n寒光不减虽人致，真鑑无期本自然。\n秋水未堪方洞照，霜蟾应是恨长圆。\n主人较艺还如尔，坐别嫫施丑与妍。",
        "dynasty": "宋",
        "collection_info": null
    },
    {
        "uuid": "608b988ef2fb8da1e63c96f9387e317c",
        "title": "京居",
        "author": "韦骧",
        "content": "冷官仍白髪，陋巷足青苔。\n弥月不书刺，经时长覆杯。\n未能依涧壑，空欲远尘埃。\n聊作支离况，诗成祗自咍。",
        "dynasty": "宋",
        "collection_info": null
    },
    {
        "uuid": "6814bf082a8f0f075b6278d28720ffc5",
        "title": "送冯材叔宰蕲春",
        "author": "韦骧",
        "content": "海角分携仅十年，鉅创钧是偶生全。\n相逢未暇聊持酒，就别还惊欲放船。\n顾我滞踪徒衮衮，羡君归翅自翩翩。\n蕲春岂足劳余刃，应有佳声慰慊然。",
        "dynasty": "宋",
        "collection_info": null
    },
    {
        "uuid": "60e664d17ca685d79936afe82b1feda9",
        "title": "韩敏之学士贰少府往拜凡三而未觏因致以诗",
        "author": "韦骧",
        "content": "一枝栖息又逢春，何幸高贤晚获亲。\n顾我画墁惭所食，荷公倾盖异于新。\n绪余衮衮心尤慕，盘辟区区礼未伸。\n三望膺门漫刺字，且持累句愬因循。",
        "dynasty": "宋",
        "collection_info": null
    },
    {
        "uuid": "bfb673b66ec9a8a505bf709a6c5a92b5",
        "title": "邃明生日",
        "author": "韦骧",
        "content": "昴宿储精岳降神，干坤钟异鉅贤身。\n间生庆候年弥永，辅世休声日又新。\n台鼎梅调方夏实，凤池风好正南熏。\n因时愿祝松椿寿，长赞熙朝秉化钧。",
        "dynasty": "宋",
        "collection_info": null
    },
    {
        "uuid": "c8a2c6642e36f2a2aba8707a19f1437f",
        "title": "致政孙大夫挽词",
        "author": "韦骧",
        "content": "荣养如公世所稀，薤歌今日勿深悲。\n生封郎位腰金贵，老向仙乡拥节随。\n积德已酬高闬志，遗踪何愧北山移。\n义方有子声华重，千古灵丘起后思。",
        "dynasty": "宋",
        "collection_info": null
    },
    {
        "uuid": "9eaa58fb12e4036b7876dca1de135774",
        "title": "同文馆试上舍和同事孔彦常学士即事",
        "author": "韦骧",
        "content": "笔阵收锋考战文，喧喧车马隔重门。\n心矜力学求之密，目到雄辞气不昏。\n美宝辨来三献惬，雕虫屏尽六经尊。\n囊封奏号须明发，吉梦应先彻九阍。",
        "dynasty": "宋",
        "collection_info": null
    },
    {
        "uuid": "f391be1c70db7b1d321554473c32522d",
        "title": "又和",
        "author": "韦骧",
        "content": "强继高吟岂足论，聊持布鼓过雷门。\n解颐传咏知辞妙，落笔酬言怯思昏。\n霜叶舞风鸣碧瓦，寒云漏月射清尊。\n好传秀句频惊座，索马行将戒守阍。",
        "dynasty": "宋",
        "collection_info": null
    },
    {
        "uuid": "bf96ece302afff7aa3f48966805847c9",
        "title": "又和前韵呈彦常明叔",
        "author": "韦骧",
        "content": "软语霏霏过夜分，程文都已辨专门。\n香焚龙脑神还健，书检蝇头眼易昏。\n驺从传呼金阙晓，星辰环拱紫垣尊。\n拆封御史何时到，曳组相将谒禁阍。",
        "dynasty": "宋",
        "collection_info": null
    },
    {
        "uuid": "55b000a9c934a860c86ec834b2280ba7",
        "title": "较试将毕呈彦衡察院上官",
        "author": "韦骧",
        "content": "当年京口望清尘，德论于今想记频。\n何幸上庠参较艺，又依高鍳免遗珍。\n下帷昼寂霜威敛，挥麈宵寒月色新。\n早晚奏名归驶迅，九衢多少避骢人。",
        "dynasty": "宋",
        "collection_info": null
    },
    {
        "uuid": "642b31cfd47901935a9ac77f074095d3",
        "title": "又和彦常试院即事  其一",
        "author": "韦骧",
        "content": "城壖候馆势弘开，捧诏彤庭薄暮来。\n庠序旁延优上舍，行能参考见高才。\n糊名独得珠无胫，摭实更忻山有莱。\n贤杰闻风争入彀，箪瓢何足乐颜回。",
        "dynasty": "宋",
        "collection_info": null
    },
    {
        "uuid": "74d0a088308363e491721f47336dbcdf",
        "title": "又和彦常试院即事  其二",
        "author": "韦骧",
        "content": "天寒帘幕气萧骚，终日披文不厌劳。\n但有诚心禆藻鍳，敢矜明目察秋毫。\n玙璠启袭光难掩，鵰鹗凌虚势自高。\n号奏身閒无一事，唱酬尤喜得诗豪。",
        "dynasty": "宋",
        "collection_info": null
    },
    {
        "uuid": "8208f488f747a121ba0431221d19b364",
        "title": "又和彦常试院即事  其三",
        "author": "韦骧",
        "content": "辨骏由来尽马羣，裁声今已得龙孙。\n不容一字虚褒贬，可见诸生究本源。\n衡鍳有凭宜自信，毫釐无益懒轻论。\n分携莫惜频交语，且尽樽前蜡泪痕。",
        "dynasty": "宋",
        "collection_info": null
    },
    {
        "uuid": "49cb04a9bd63b27254a3e171c5880652",
        "title": "呈郭奉议明叔",
        "author": "韦骧",
        "content": "峤北分携一纪逾，浮梁唯奉数行书。\n如何邂逅同萦绊，遂得从容接绪余。\n道旧良多动嚬笑，忘形不觉度居诸。\n出门幸且时相顾，更望新篇数起予。",
        "dynasty": "宋",
        "collection_info": null
    },
    {
        "uuid": "405a4643034fb778905596e173d8cdcc",
        "title": "食蛤蜊二首  其一",
        "author": "韦骧",
        "content": "适口珍鲜品格高，泥深海近不能逃。\n若教毕卓曾知味，岂肯甘心把蟹螯。",
        "dynasty": "宋",
        "collection_info": null
    },
    {
        "uuid": "2112bef8c97717b6ef4efc67f063b601",
        "title": "食蛤蜊二首  其二",
        "author": "韦骧",
        "content": "自卫区区亦甚勤，刳肠剔柱奈何人。\n若知射影能相惧，应学含沙得保身。",
        "dynasty": "宋",
        "collection_info": null
    },
    {
        "uuid": "920d5e32f9e3e54d66a69dd33576d1ea",
        "title": "谢钟离中散公序惠草书",
        "author": "韦骧",
        "content": "留心不减汉张芝，体意俱完世学稀。\n下笔欲为来者法，临池时见古人非。\n篇篇骇目神如电，字字凌虚势若飞。\n多谢公余怜所好，璨然累幅遗珠玑。",
        "dynasty": "宋",
        "collection_info": null
    },
    {
        "uuid": "b39662cc24b26d1d5940396f1c33c22a",
        "title": "呈户部李尚书二首  其一",
        "author": "韦骧",
        "content": "八座辉光道德隆，陋儒何幸奉从容。\n听言迥出羣贤表，顾己荣于万户封。\n密启更惭先荐鹗，高门况是晚登龙。\n荷公恩意知难报，劲节当先比涧松。",
        "dynasty": "宋",
        "collection_info": null
    },
    {
        "uuid": "255d149a8c974c14ce98d4987a1d5647",
        "title": "呈户部李尚书二首  其二",
        "author": "韦骧",
        "content": "三纪光阴疾若驰，一身孤宦亦逶迤。\n人疑碌碌非奇节，谁信嚣嚣足有为。\n白髪精神怜晚景，青云志气慊卑枝。\n门阑此日蒙优遇，可是嚢中颖脱时。",
        "dynasty": "宋",
        "collection_info": null
    },
    {
        "uuid": "f7d9e8e24c6beb80e945f2be46169c0d",
        "title": "呈南邻司门盛诲之同年",
        "author": "韦骧",
        "content": "昔咏相过人不知，于今想见少陵诗。\n邻居何幸偏依德，交语乘閒祗隔篱。\n攀桂当年联步武，近兰此日慰瞻思。\n冷官罢局方无頼，但向清风且乐饥。",
        "dynasty": "宋",
        "collection_info": null
    },
    {
        "uuid": "a9326e749113e7572d4fe3d405a30e7a",
        "title": "过二里山",
        "author": "韦骧",
        "content": "夜宿陈仓驿，朝行三里山。\n千峰排欎鬰，万石激潺潺。\n征驭来何亟，幽禽语自閒。\n尘劳亦知幸，胜景得跻攀。",
        "dynasty": "宋",
        "collection_info": null
    },
    {
        "uuid": "21554f9c05b012aaa64049abcc734b30",
        "title": "御爱山",
        "author": "韦骧",
        "content": "五峰列翠俨如屏，御爱知非浪得名。\n行客勿轻加诮咏，播迁岂是不关情。",
        "dynasty": "宋",
        "collection_info": null
    },
    {
        "uuid": "57d131574bcc6844f9e59309878a7022",
        "title": "凤翔刘明復龙图刊李茂正德政碑勒移维摩塑像文求诗因寄",
        "author": "韦骧",
        "content": "龟趺螭首势嵬然，轻重由来在所镌。\n名削姦臣磨僞说，像迁居士记真诠。\n精文本自精诚出，妙手幡因妙相传。\n以善闢邪殊可敬，为公嗟嘆作诗篇。",
        "dynasty": "宋",
        "collection_info": null
    },
    {
        "uuid": "f2b58961ce6bc27e330341607c972111",
        "title": "和遂州太守李安上年兄见贻",
        "author": "韦骧",
        "content": "拥麾遥想陟崔嵬，骤喜清谈復屡陪。\n攀桂当年追远趾，偃藩今日仰高才。\n如公闳博难淹外，顾我迂疏任傥来。\n相遇且宜忘倍道，暂同持酒赋层台。",
        "dynasty": "宋",
        "collection_info": null
    },
    {
        "uuid": "6c323e11e428550c954fedba13b33a6a",
        "title": "寄提刑岑岩起",
        "author": "韦骧",
        "content": "两世同年世亦稀，同官同路復同词。\n登途先后无多日，聚论参差已过时。\n剑外石梯方息鞅，山南珍翰忽伸眉。\n情知邂逅当非晚，聊寓长言写所思。",
        "dynasty": "宋",
        "collection_info": null
    },
    {
        "uuid": "7600fded1f8f8cf0ab2f79e9ce006fed",
        "title": "过朝天岭",
        "author": "韦骧",
        "content": "崔嵬陟尽復凌兢，暂舍银鞍杖策行。\n栈阁架空霄路近，栏干护险晓云平。\n仰看翠壁层城峻，下瞰长江一带萦。\n自惜仙才难蜀道，始知难此不虚名。",
        "dynasty": "宋",
        "collection_info": null
    },
    {
        "uuid": "cecbef11db2a99fb3030f67b279de896",
        "title": "三盘阁",
        "author": "韦骧",
        "content": "江山千里势雄豪，终日缘崖未是劳。\n欲识寒心骑马处，三盘阁上看惊涛。",
        "dynasty": "宋",
        "collection_info": null
    },
    {
        "uuid": "dc13c47d9b8f4fd9b9546f283612c436",
        "title": "玉枕驿",
        "author": "韦骧",
        "content": "嵬然峭壁入青云，玉枕光辉绝世尘。\n岂是羣仙露奇迹，故将珍玩感途人。",
        "dynasty": "宋",
        "collection_info": null
    },
    {
        "uuid": "bf22cadf2213044c0a2a7ddbd1bad1ee",
        "title": "过故平",
        "author": "韦骧",
        "content": "间关危栈过岧嶤，忽见平原旅恨销。\n却被飞涛送乡思，悠悠想见浙江潮。",
        "dynasty": "宋",
        "collection_info": null
    },
    {
        "uuid": "bc7d93210adc45d43e141b8dfbdb0049",
        "title": "迴宿故县驿",
        "author": "韦骧",
        "content": "回首边城暮霭轻，乱山深处宿归程。\n流泉遶榻鸣寒夜，别是劳生一段清。",
        "dynasty": "宋",
        "collection_info": null
    },
    {
        "uuid": "b5746b532e2aea2a8375360b17e233ce",
        "title": "文剑道中",
        "author": "韦骧",
        "content": "剑阁文台相去遥，朝行山顶暮行腰。\n双眸视险睛常眩，两髀乘鞍肉半消。\n空有辛勤驰远道，愧无毫末补清朝。\n何时解组归乡国，十里西湖弄短桡。",
        "dynasty": "宋",
        "collection_info": null
    },
    {
        "uuid": "45099837bde951d05840d415281f36c9",
        "title": "登科  其一",
        "author": "韦骧",
        "content": "先世曾夸尺五天，后来苗裔独萧然。\n可怜三十三年内，科第唯吾父子传。",
        "dynasty": "宋",
        "collection_info": null
    },
    {
        "uuid": "fdfcfc9f03e84b8dc050915175fdf104",
        "title": "登科  其二",
        "author": "韦骧",
        "content": "青云意气已参差，白髪精神祇自嗤。\n喜汝登科年尚少，好摅事业趁明时。",
        "dynasty": "宋",
        "collection_info": null
    },
    {
        "uuid": "126584d439354554bd9348b27c51487a",
        "title": "黄石榴花",
        "author": "韦骧",
        "content": "六月羣芳歇，榴花拆浅黄。\n色方金菊淡，体异玉簪长。\n触日犹能媚，迎风不在香。\n无劳问朱实，秀发占中央。",
        "dynasty": "宋",
        "collection_info": null
    },
    {
        "uuid": "9b433a5fccaf03063dd81518e06bc0f5",
        "title": "大行皇帝挽辞二首  其一",
        "author": "韦骧",
        "content": "圣文摅道妙，神武拓边封。\n治迹超三代，焦心厌九重。\n方仪韶乐凤，忽驾鼎湖龙。\n遗烈传千世，鸿基固祖宗。",
        "dynasty": "宋",
        "collection_info": null
    },
    {
        "uuid": "8cb45fc3d4816c188ed5f2d7b8459633",
        "title": "大行皇帝挽辞二首  其二",
        "author": "韦骧",
        "content": "检玉将封岱，遗弓已上僊。\n新陵崇永裕，旧节罢同天。\n哀仗愁云外，悲笳惨月边。\n攀髯臣子恨，万泪欲成川。",
        "dynasty": "宋",
        "collection_info": null
    },
    {
        "uuid": "74ad9c259b3dea91b2aa500f3d4c164e",
        "title": "再咏黄石榴花二首  其一",
        "author": "韦骧",
        "content": "花似新鹅色泽均，蕚如柘茧乱纷纷。\n更临返照遥凝目，翠幄无端惹瑞云。",
        "dynasty": "宋",
        "collection_info": null
    },
    {
        "uuid": "69a6f835aad40be74f1c9fc1e816cd59",
        "title": "再咏黄石榴花二首  其二",
        "author": "韦骧",
        "content": "佳人最爱石榴红，染作轻裙步履同。\n唯有此花难入意，任教荣悴逐熏风。",
        "dynasty": "宋",
        "collection_info": null
    },
    {
        "uuid": "f5ab10eeeb5df98b97a3e88781e3c499",
        "title": "自剑还道中寄同事苏进之",
        "author": "韦骧",
        "content": "君寓姑苏吾舍杭，惯从云水乐仙乡。\n相逢邂逅趋端礼，同职间关到益昌。\n疲俗未肥心所病，故园何在梦偏长。\n新阳欲动林泉好，觞咏随时且自强。",
        "dynasty": "宋",
        "collection_info": null
    },
    {
        "uuid": "f22a0d8a9004db2d955602be630f7454",
        "title": "宿上亭驿",
        "author": "韦骧",
        "content": "按部嵚崎向梓潼，上亭孤驿倚寒空。\n淋铃尽想当时雨，吼地愁闻竟夕风。\n衝冒狂飈忧病体，驱除宿翳懒神功。\n翼朝揽辔逢清霁，致敬宜将樵意同。",
        "dynasty": "宋",
        "collection_info": null
    },
    {
        "uuid": "1387cffc3ca16d08bf55919f97f1213c",
        "title": "谒梓潼庙",
        "author": "韦骧",
        "content": "英威凛凛愯西州，血食潼江度几秋。\n曾运阴兵摧贼垒，每均甘泽惠农畴。\n翠帏半捲香烟动，金榜高题日影浮。\n暂止轺车聊一奠，肯将曲祷累神休。",
        "dynasty": "宋",
        "collection_info": null
    },
    {
        "uuid": "f9949943d3dd1ead3ad609c813511597",
        "title": "题岑岩起剑门诗刻后",
        "author": "韦骧",
        "content": "扑面尘埃二十年，纱笼石刻顿光鲜。\n廋辞不用题黄绢，自有惊人秀句传。",
        "dynasty": "宋",
        "collection_info": null
    },
    {
        "uuid": "d3d6806d71d09edc5e45e0c4fb9f36f7",
        "title": "和岩起观旧诗有感",
        "author": "韦骧",
        "content": "弃繻东去有遗篇，杖节西还今几年。\n莫向长岐悲齿髪，似君行学可怡然。",
        "dynasty": "宋",
        "collection_info": null
    },
    {
        "uuid": "0bbe927f7841f369732cd7a1fc388c78",
        "title": "又和十二月二十九日思封道中",
        "author": "韦骧",
        "content": "巴山险阻备尝之，笑读豪篇似抵巇。\n况是岁华垂尽日，却为贤者独劳时。\n寒多未放泉声活，春近先从柳眼知。\n早晚星轺趣回辔，东园共醉小枝枝。",
        "dynasty": "宋",
        "collection_info": null
    },
    {
        "uuid": "2bdac1d20b49f1539cd82e8cca38b1aa",
        "title": "和资守许泽翁见寄",
        "author": "韦骧",
        "content": "十年为别只逡巡，喜见来篇墨色新。\n且解征鞍同一醉，异乡难遇故乡人。",
        "dynasty": "宋",
        "collection_info": null
    },
    {
        "uuid": "fa678cf73b1e1628f4ccf48057347ee9",
        "title": "长柳馆",
        "author": "韦骧",
        "content": "地名长柳柳初长，下马临泉却坐床。\n客舸傍沙收百丈，野禽窥水竞双翔。",
        "dynasty": "宋",
        "collection_info": null
    },
    {
        "uuid": "e38b1fbdb00431df6425464c32f667a4",
        "title": "算钱铺",
        "author": "韦骧",
        "content": "里名胜母曾车止，邑号朝歌墨驭还。\n我领漕权来此坐，不惟自哂且赪颜。",
        "dynasty": "宋",
        "collection_info": null
    },
    {
        "uuid": "5a63b595195ed1da3cd9481d577798fd",
        "title": "见性堂",
        "author": "韦骧",
        "content": "由来迷悟尽真如，见性名堂亦谩书。\n万变纷纷任交战，一心了了即安居。\n槛花夭秀乌能浼，庭柏孤高自有余。\n多谢前人为留意，使予聊得寓清虚。",
        "dynasty": "宋",
        "collection_info": null
    },
    {
        "uuid": "dd1bfee0fff3cd41602c66412977f959",
        "title": "都竹道中",
        "author": "韦骧",
        "content": "阴平纔过万山重，路指江油栈阁通。\n峰顶云收余夕雪，马蹄尘少带春风。\n一溪水色瑠璃碧，几坞梅花锦绣红。\n莫谓奔驰足劳苦，目前佳趣亦无穷。",
        "dynasty": "宋",
        "collection_info": null
    },
    {
        "uuid": "fdfc65c2874ccd1a67afc2973a386d71",
        "title": "过赤崖潭",
        "author": "韦骧",
        "content": "轻轺晓过赤崖潭，莫讶凝眸涉再三。\n百丈澄澜连底见，千寻翠壁与天参。\n钓丝森蔚迷芳岸，鹅管参差滴秀岩。\n胜概心藏俟能画，肯教凡笔谩镌镵。",
        "dynasty": "宋",
        "collection_info": null
    },
    {
        "uuid": "77e5f160253cb38cf5a5d137d1eeca62",
        "title": "过雪峰亭",
        "author": "韦骧",
        "content": "二月春将半，山高雪未消。\n危亭在屏障，万水缀琼瑶。\n似与尘寰隔，安知云路遥。\n区区澄按外，暂得驻轻轺。",
        "dynasty": "宋",
        "collection_info": null
    },
    {
        "uuid": "6a0d72607b99a6017d1f8eed1ca9ffe4",
        "title": "经望星山",
        "author": "韦骧",
        "content": "缘崖陟磴势凌兢，偏坐银鞍傍险行。\n更向望星山上过，扪参方信不虚名。",
        "dynasty": "宋",
        "collection_info": null
    },
    {
        "uuid": "469d1741e2b6bcf1c77fe03deee698c0",
        "title": "螗啼岭",
        "author": "韦骧",
        "content": "臲卼肩舆半侧身，嵚岖石磴但无尘。\n山行从隶难成列，路转前驱却向人。\n更瞰江潭尤觉险，独怜桃李解妆春。\n他时跃马康庄稳，莫忘欹危蹙頞频。",
        "dynasty": "宋",
        "collection_info": null
    },
    {
        "uuid": "332402161fac2bc9e58e489546692f57",
        "title": "亭溪道晓行",
        "author": "韦骧",
        "content": "白云起处山樱发，绿柳垂边水螘鸣。\n唯有晓寒殊未减，重裘还似冒霜行。",
        "dynasty": "宋",
        "collection_info": null
    },
    {
        "uuid": "265a2f37b23d17552916750111819cb7",
        "title": "至白水驿辍趋文还益昌",
        "author": "韦骧",
        "content": "辍程趋疾且归来，莫讶回船在不期。\n恐失东园桃李色，一年深悔欲何追。",
        "dynasty": "宋",
        "collection_info": null
    },
    {
        "uuid": "8d47d636aa6ee8dc41945bc7bf183041",
        "title": "和许冲元内翰易元日登塔之游为再登",
        "author": "韦骧",
        "content": "浮屠屹屹势参天，旌骑朝临又改年。\n一日再登清兴足，旧游新变异时传。\n嘉篇却寄踰千里，遗爱相仍沸两川。\n尘淟剽闻肝胆醒，况陪胜覧即芳筵。",
        "dynasty": "宋",
        "collection_info": null
    },
    {
        "uuid": "836659e99d31d520d968e85a54b6859c",
        "title": "又借前韵为攀别之作",
        "author": "韦骧",
        "content": "紫诏催还二月天，清台颁历涉三年。\n高文昔冠羣儒首，异政今为两蜀传。\n此日旌旄度危栈，何时舟檝济长川。\n笳铙渐远劳瞻望，犹想飞花傍祖筵。",
        "dynasty": "宋",
        "collection_info": null
    },
    {
        "uuid": "a47791da50cbe68eeec80f026e11ea5d",
        "title": "和岑岩起见寄三绝  其一",
        "author": "韦骧",
        "content": "别来凡历几重山，又报兼途策马还。\n而我病躯方觉健，喜时觞酒助谈间。",
        "dynasty": "宋",
        "collection_info": null
    },
    {
        "uuid": "5ae3aeeb8d8d7dccbd91e79dc64746f1",
        "title": "和岑岩起见寄三绝  其二",
        "author": "韦骧",
        "content": "分携斜日在青山，不意黎明我遽还。\n却向益昌迎马首，由来无定是人间。",
        "dynasty": "宋",
        "collection_info": null
    },
    {
        "uuid": "4f3ca6e15051903c07feddbf460198e5",
        "title": "和岑岩起见寄三绝  其三",
        "author": "韦骧",
        "content": "百丈江流万仞山，一车方往一车还。\n若教说着邯郸梦，都在胡卢掩口间。",
        "dynasty": "宋",
        "collection_info": null
    },
    {
        "uuid": "c00ad495e3830986f6ecf16ea592daf6",
        "title": "谢岩起寄凤团茶",
        "author": "韦骧",
        "content": "北苑先春云凤团，封题分寄墨初干。\n未甘金碾消磨了，且作琼枝爱惜看。\n水异康王烹莫称，才非卢子咏应难。\n强抽鄙句惭瑶报，佳惠轻酬岂自安。",
        "dynasty": "宋",
        "collection_info": null
    },
    {
        "uuid": "e4b97af00d8c9be38dd08224a5cbe501",
        "title": "至西县走呈岩起",
        "author": "韦骧",
        "content": "所部虽同邂逅稀，今年差比去年迟。\n蓼图犹忆当时玩，菊酒还陪此日持。\n衰鬓已斑乌足嘆，壮心徒在竟何施。\n相逢且尽从容兴，况是终更欲及期。",
        "dynasty": "宋",
        "collection_info": null
    },
    {
        "uuid": "85c759e25b09e84d0bf3ca6f5488305f",
        "title": "再和岩起以诗答谢惠团茶之句",
        "author": "韦骧",
        "content": "灵芽不减密云团，十袭清香翠若干。\n芜句聊纾情内动，明珠更得掌中看。\n轻投雅贶公为易，併获殊珍我自难。\n报德酬言古人重，斐章不再岂遑安。",
        "dynasty": "宋",
        "collection_info": null
    },
    {
        "uuid": "62fb4b6c9ca5f824be274bc39ce4d5fe",
        "title": "城固道中先寄  其一",
        "author": "韦骧",
        "content": "暌违旬浃似朝晡，劳想清冰映玉壶。\n谩寄小诗驰鄙意，更能还贶雅篇无。",
        "dynasty": "宋",
        "collection_info": null
    },
    {
        "uuid": "02c640bfed5c70c210e33c7f9ba61913",
        "title": "城固道中先寄  其二",
        "author": "韦骧",
        "content": "税鞅行邮日欲晡，汉皋重得造仙壶。\n不知挥麈交谈外，还许拢弦入听无。",
        "dynasty": "宋",
        "collection_info": null
    },
    {
        "uuid": "e155e72fd93ed7b8b2e7c470a938f5f3",
        "title": "凌晨马上得惠诗再次元韵  其一",
        "author": "韦骧",
        "content": "诗筒方讶惠音稀，击钵来篇果不迟。\n定欲擅场专独胜，岂容遗帼久相持。\n招邀近想融樽满，往返多惭孺榻施。\n况得鸾弦声出幌，肯教马足自稽期。",
        "dynasty": "宋",
        "collection_info": null
    },
    {
        "uuid": "01f0a9b7984522810821810b6be0d9e8",
        "title": "凌晨马上得惠诗再次元韵  其二",
        "author": "韦骧",
        "content": "建芽精嫩凤为团，海错珍鲜鳆作干。\n远物方惭容易献，来篇不似等閒看。\n始忻报玖情何厚，幡觉阳春和独难。\n写寄中州传好事，须教纸价踊长安。",
        "dynasty": "宋",
        "collection_info": null
    },
    {
        "uuid": "131dab4725662baecc6a4e91c2acd595",
        "title": "凌晨马上得惠诗再次元韵  其三",
        "author": "韦骧",
        "content": "自今酬唱不宜稀，所恨诗盟结已迟。\n两阵辞锋谩交战，一坛将钺敢争持。\n宦途何愧为难进，老境宁当效逆施。\n相遇相期情谊远，莫临觞咏数瓜期。",
        "dynasty": "宋",
        "collection_info": null
    },
    {
        "uuid": "d6e72987177725b096c9a511aac79033",
        "title": "闻胡琴一首",
        "author": "韦骧",
        "content": "园林雨过秋萧索，幅巾谈笑情方乐。\n歘然一抹四朱弦，续续清声透帘幕。\n轻拢慢捻手应心，如出自然非以学。\n露蝉凄咽春莺啭，变化逡巡动寥廊。\n审音度曲肃众听，歌舞满堂生寂寞。\n自嗟投老饮量衰，一举为空金凿落。",
        "dynasty": "宋",
        "collection_info": null
    },
    {
        "uuid": "97b910b9c88a4b9b1adcad2b11dff6ed",
        "title": "书西县壁",
        "author": "韦骧",
        "content": "判袂知非远，驰轺约屡经。\n犹于暮云底，回首汉皋亭。",
        "dynasty": "宋",
        "collection_info": null
    },
    {
        "uuid": "6a2155a17f269c7070014fba0e4b9ae9",
        "title": "闻岩起至以诗先寄  其一",
        "author": "韦骧",
        "content": "宝峰亭下菊鲜鲜，妩媚秋风似可怜。\n欲摘一枝分玉盏，星轺莫惜屡扬鞭。",
        "dynasty": "宋",
        "collection_info": null
    },
    {
        "uuid": "906df1248a1794d7b8957df358f741e1",
        "title": "闻岩起至以诗先寄  其二",
        "author": "韦骧",
        "content": "公来税鞅且盘桓，山国萧条正早寒。\n虽缺鸾弦翻妙曲，聊凭螘酒助清懽。",
        "dynasty": "宋",
        "collection_info": null
    },
    {
        "uuid": "80cc27affd852acacf3b3b829413dfef",
        "title": "和道中咏怀",
        "author": "韦骧",
        "content": "酒轶刘伶颂，茶高陆羽经。\n庶几延笑语，何事驻长亭。",
        "dynasty": "宋",
        "collection_info": null
    },
    {
        "uuid": "135709d6e44491048f7612f0c9778c1a",
        "title": "和述志",
        "author": "韦骧",
        "content": "振职提三尺，潜心醉六经。\n高材难浅度，岂止狱平亭。",
        "dynasty": "宋",
        "collection_info": null
    },
    {
        "uuid": "cad522b6309c5fdb82f78ac0b5f18341",
        "title": "和念祖",
        "author": "韦骧",
        "content": "仰服籯金训，传家在一经。\n况当声教远，夜柝静戎亭。",
        "dynasty": "宋",
        "collection_info": null
    },
    {
        "uuid": "f30609f0a15931470db1a896c1233d6d",
        "title": "和庭橘",
        "author": "韦骧",
        "content": "常思洞庭橘，美实冠南方。\n雪蘤千林谢，金衣万顷黄。\n辉光依泽国，彷佛在仙乡。\n沈咏滋迎露，韦诗寄待霜。\n远邦方渴想，邻圃得清香。\n未用矜封户，何如助釂觞。\n分甘音尚阻，抽思韵空长。\n岂必三吴渚，宁烦一苇航。\n搘笻即可到，反掌便堪尝。\n慰我东南梦，殷勤送斐章。",
        "dynasty": "宋",
        "collection_info": null
    },
    {
        "uuid": "dec20b7a08cf4288a7f2453e59e7ac3c",
        "title": "又和告成寺",
        "author": "韦骧",
        "content": "嘉陵江势并山迴，山寺双扉对水开。\n凿石千寻维佛屋，参天一举类仙台。\n白云有意频舒卷，幽鸟无情自往来。\n心境两忘真未易，登临便谓出尘埃。",
        "dynasty": "宋",
        "collection_info": null
    },
    {
        "uuid": "a9dafa29af750372e43cb84fa31d5caa",
        "title": "送益铃高宣事",
        "author": "韦骧",
        "content": "王孙远器世功勋，材畧纵横旧出伦。\n春事近违文陛侧，铃兵遥指锦江滨。\n赠篇累什皆通贵，去国赊程少故人。\n倾盖相懽一樽酒，感君离思併如新。",
        "dynasty": "宋",
        "collection_info": null
    },
    {
        "uuid": "5ad07f17f219374c7bd1ad5847fab1be",
        "title": "过青山",
        "author": "韦骧",
        "content": "迟晓扬镳陟峻冈，马蹄凌厉踏新霜。\n崔嵬昨日参天碧，萧索今朝满目黄。\n堕叶离披疑虎迹，曲蹊盘屈类羊肠。\n按行若也多禆补，敢惮崎岖道路长。",
        "dynasty": "宋",
        "collection_info": null
    },
    {
        "uuid": "f436d81e50343cb2013632577438f922",
        "title": "至苍溪",
        "author": "韦骧",
        "content": "輶轩寒入苍溪县，秀句遐追老杜诗。\n送客泛舟空往事，过峰来橘似当时。\n高材遗兴千年在，远宦覊怀万里随。\n索笔谩题行馆壁，可能閒料后人思。",
        "dynasty": "宋",
        "collection_info": null
    },
    {
        "uuid": "3fbe4d2288119cdb49d6374f8831d358",
        "title": "自西水还少憩锦屏山广寿院",
        "author": "韦骧",
        "content": "按行迴辔阆城南，登陟崎岖力不堪。\n却坐锦屏休倦迹，暑天冰水沃醺酣。",
        "dynasty": "宋",
        "collection_info": null
    },
    {
        "uuid": "d0ef4620210db84346ac3917b4e781ec",
        "title": "云台观",
        "author": "韦骧",
        "content": "缘崖涉涧上云台，古观稀逢车马来。\n翠柏径深长蔽日，玉鱼池浅仅胜杯。\n取桃人去无遗迹，锁药炉存绝旧灰。\n唯仰天师凛然像，祗愁双剑起风雷。",
        "dynasty": "宋",
        "collection_info": null
    },
    {
        "uuid": "b74773abf80b4a84daf76e33f0b823d4",
        "title": "谢岩起惠支颐二首  其一",
        "author": "韦骧",
        "content": "几杖安身外，于兹用智深。\n见贻扶倦颔，捧受识仁心。\n本异支离隐，何妨彦祖钦。\n唯愁说诗善，笑解恐难任。",
        "dynasty": "宋",
        "collection_info": null
    },
    {
        "uuid": "f6dcdc0175643d49c63c6e822d3f97d8",
        "title": "谢岩起惠支颐二首  其二",
        "author": "韦骧",
        "content": "引髭聊试颇安然，正好凭依学坐禅。\n儿女环观齐指笑，朱颜犹未怯双莲。",
        "dynasty": "宋",
        "collection_info": null
    },
    {
        "uuid": "138b8f2355d493494347dbd46cb1c068",
        "title": "和苏进之见招兼简岑岩起",
        "author": "韦骧",
        "content": "夫君捧诏独先来，趋节还先数月回。\n联事已忧将判袂，列城况是未丰财。\n翻蒙雅饯同肤使，更枉清篇费美才。\n若得星轺少聊缓，吐茵强酒不辞陪。",
        "dynasty": "宋",
        "collection_info": null
    },
    {
        "uuid": "36e013efba7ef1dbb0782c013ffcd52e",
        "title": "和子方登朝京楼偶成",
        "author": "韦骧",
        "content": "登楼为喜乍晴时，欲倚栏杆日已微。\n头上云生还作雨，座间风劲却添衣。\n笑言且共须臾乐，气象休惊顷刻非。\n应是催诗念前况，果然高唱属先机。",
        "dynasty": "宋",
        "collection_info": null
    },
    {
        "uuid": "e9bc95b8e81a75ba6443724cd6477471",
        "title": "再和",
        "author": "韦骧",
        "content": "楼号朝京人未归，浮云蔽日雨霏微。\n静论国手饶棋路，閒喜官身着道衣。\n心慕孟轲潜养浩，年过蘧瑗久知非。\n随时觞咏聊同乐，全胜区区竞巧机。",
        "dynasty": "宋",
        "collection_info": null
    },
    {
        "uuid": "a433a12fd551a9e058c183ce2e3db627",
        "title": "再用前韵奉简",
        "author": "韦骧",
        "content": "未能形德似支离，行学由来恨力微。\n罔利唯羞陟龙断，可言宁念卧牛衣。\n高材幸遇同忧乐，公论相投壹是非。\n待向游从废棋局，区区安用谩藏机。",
        "dynasty": "宋",
        "collection_info": null
    },
    {
        "uuid": "cd58203d59727103b3696e556f012691",
        "title": "和答前福守林中散",
        "author": "韦骧",
        "content": "使指频将念匪宜，闽山何敢惮驱驰。\n荐贤鋭意先推鹗，逐恶雄心肯问貍。\n却愧裁篇为惠重，况当卧辙欲留时。\n光芒照眼观华藻，遥想张芝墨满池。",
        "dynasty": "宋",
        "collection_info": null
    },
    {
        "uuid": "d3c5a9cbb6ae2e72d4dd29376cfe9708",
        "title": "福州古田天王院撤珠轩",
        "author": "韦骧",
        "content": "过颡因人激跃成，撤珠取类亦虚名。\n偶观却忆钟离意，委地当时事独清。",
        "dynasty": "宋",
        "collection_info": null
    },
    {
        "uuid": "bf7af9d5b496afea400c67420d8bfae6",
        "title": "谢公永惠荔枝",
        "author": "韦骧",
        "content": "筠笼远致色犹鲜，咀嚼琼英真味全。\n多谢仁人怜病渴，故将灵液爽心㾓。",
        "dynasty": "宋",
        "collection_info": null
    },
    {
        "uuid": "0f8b875821970017faa580146fc93497",
        "title": "和子方夜过卧云庵绝句",
        "author": "韦骧",
        "content": "自愧银鱼久未成，区区从政谩辛勤。\n过庵佳句撩幽兴，待买青山占白云。",
        "dynasty": "宋",
        "collection_info": null
    },
    {
        "uuid": "124b5ba0bbc8a09ac54a6f564c9df8c4",
        "title": "曹子方静常庵",
        "author": "韦骧",
        "content": "爱君新作静常庵，况是佳名继郑南。\n昼坐不知人扰扰，夜存长保气酣酣。\n寓言记述睎庄叟，復命栖时慕老聃。\n标榜粲然辉众目，几何立懦与廉贪。",
        "dynasty": "宋",
        "collection_info": null
    },
    {
        "uuid": "f834491bccf5636fa3d2340a559c2707",
        "title": "答曹子方少年弄篇翰一首",
        "author": "韦骧",
        "content": "虚堂隐几坐，忽忽若假寐。\n飒然清风来，顿尔爽昏思。\n新诗执在手，展读过三四。\n初言少年弄篇翰，喜道白髪聊自戏。\n次惊老境今且迫，岂甘物役汩其志。\n轻视富贵如浮云，极论穷通钧一意。\n高谈念平时，健句存远记。\n请老愧袭常，先期乃吾事。\n君年纔知命，耳顺予阙二。\n自此七星霜，投绂去朝市。\n是时取高篇，却託冥鸿寄。\n公方处要途，利达沛材智。\n见诗当不嗔，犹认旧书字。\n其来不待索，应亦念衰瘁。\n君年方如我今日，那肯抽簪饵芝术。\n庶几得以警幽情，莫忘采真挥劲笔。",
        "dynasty": "宋",
        "collection_info": null
    },
    {
        "uuid": "c650e56423a1f9b7be9a4e88dfbb6ed6",
        "title": "游武夷山二绝  其一",
        "author": "韦骧",
        "content": "泝溪游覧绝尘纷，看尽奇峰过所闻。\n昔日幔亭何处是，寂寥空想武夷君。",
        "dynasty": "宋",
        "collection_info": null
    },
    {
        "uuid": "44ad55603a9c8edd85eb677694d2031d",
        "title": "游武夷山二绝  其二",
        "author": "韦骧",
        "content": "心爱仙山役世缘，乘轺欲去谩留连。\n更祈秋日停羲驭，莫遣回头怨暝烟。",
        "dynasty": "宋",
        "collection_info": null
    },
    {
        "uuid": "9e76d8fcc1e70b9a75620a0c3eb529bd",
        "title": "寄陈安道同年",
        "author": "韦骧",
        "content": "执别都门四见春，悠悠吴越断音尘。\n尔来虽幸官居近，所得唯蒙手翰频。\n折桂交游三纪外，繫匏踪迹两溪滨。\n未能把酒论离阔，聊寄篇章託去鳞。",
        "dynasty": "宋",
        "collection_info": null
    },
    {
        "uuid": "47e031350a04286ff03440009f3850c4",
        "title": "游武夷山二首  其一",
        "author": "韦骧",
        "content": "一溪秋水碧溶溶，逆掉扁舟遡晚风。\n卧看峰峦耸奇势，心疑造化炫殊功。\n宾云曲断笙箫远，机石苔荒组织空。\n仙理冥冥难究诘，抽簪归隐羡刘公。",
        "dynasty": "宋",
        "collection_info": null
    },
    {
        "uuid": "a09640c35f768b8c529f6078abfa43c9",
        "title": "游武夷山二首  其二",
        "author": "韦骧",
        "content": "融结山川凿混元，谁为窟宅遗神仙。\n三千曾会幔亭客，十六仍标洞府天。\n崖有珍苞不缘种，棺遗清骨莫知年。\n披图昔谓多增饰，至此方知画未全。",
        "dynasty": "宋",
        "collection_info": null
    },
    {
        "uuid": "3a988dbaeeae286c0f8b36d44f2f2c7f",
        "title": "游武夷山寄曹子方",
        "author": "韦骧",
        "content": "访寻仙迹覧羣峰，诘曲清溪两桨通。\n幡念不成秋后约，独游还与未来同。",
        "dynasty": "宋",
        "collection_info": null
    },
    {
        "uuid": "cbb2cd57c7b5f7c7d4743177071dc75a",
        "title": "和蒋颖叔重山馆留题",
        "author": "韦骧",
        "content": "清诗题柱几朝曛，二十余年伴岭云。\n今夜泥轮犹宿此，隔溪依旧磬声闻。",
        "dynasty": "宋",
        "collection_info": null
    },
    {
        "uuid": "0f04aeffdfe2b7bae75224d9353b4279",
        "title": "江墩铺",
        "author": "韦骧",
        "content": "郊原秋老湛无风，孤坐危亭夕照中。\n刈熟人归荷肩重，嘻嘻笑语话年丰。",
        "dynasty": "宋",
        "collection_info": null
    },
    {
        "uuid": "17ea735088ea78965b5b949422003d09",
        "title": "宿泰宁县驿",
        "author": "韦骧",
        "content": "紞如五鼓响寒厅，夜艾东窗未肯明。\n一片滩声聒幽枕，几番归梦不能成。",
        "dynasty": "宋",
        "collection_info": null
    },
    {
        "uuid": "ce1ecdb34355c07cf633722f76e22f55",
        "title": "离建宁",
        "author": "韦骧",
        "content": "境穷昭武入长汀，溪侧山根指去程。\n护险栏干红缭绕，依稀如傍蜀江行。",
        "dynasty": "宋",
        "collection_info": null
    },
    {
        "uuid": "b34687e0d6048668a5df844658aa55ae",
        "title": "烂石",
        "author": "韦骧",
        "content": "嵌岩烂石耸溪湾，峻削陶人手不閒。\n落在深郊犹及此，斧斤何必嘆牛山。",
        "dynasty": "宋",
        "collection_info": null
    },
    {
        "uuid": "bec5c5efce1e502855fd399b4b221032",
        "title": "宿宁化县鹫峰寺",
        "author": "韦骧",
        "content": "轻轺冒雨势匆匆，晚入幽溪宿鹫峰。\n一夜泉声绕清榻，梦回何待晓来钟。",
        "dynasty": "宋",
        "collection_info": null
    },
    {
        "uuid": "f24002afc60cd10652fe399188bc85e6",
        "title": "留题龙地岩",
        "author": "韦骧",
        "content": "应龙何日跃天衢，不识还思旧隐无。\n见说至今遗惠在，每兴云雨救焦枯。",
        "dynasty": "宋",
        "collection_info": null
    },
    {
        "uuid": "c511b742c4a12ba6f88ec4a0642e6c0c",
        "title": "临汀行馆十月桃花盛开",
        "author": "韦骧",
        "content": "十月临汀气候譌，桃花零落发林阿。\n也知欲趁春风媚，争奈穷州地暖何。",
        "dynasty": "宋",
        "collection_info": null
    },
    {
        "uuid": "feb893e3644327aad0a50dae647e434a",
        "title": "宿宁化西隐院",
        "author": "韦骧",
        "content": "邮亭地远宿禅扃，夜永时寒睡思轻。\n檐溜不鸣知雨止，窗櫺半白悟天明。\n更攒百点催兵从，鸡送三号起使程。\n自愧区区少禆补，北山文在盍留情。",
        "dynasty": "宋",
        "collection_info": null
    },
    {
        "uuid": "a82fe804948bc380377b2d04e36a4a5b",
        "title": "过鳞原驿",
        "author": "韦骧",
        "content": "晨餐纔了又遄征，驿榜鳞原以地名。\n山顶寒多雪花重，溪湾流浅玉沙明。\n田畴有穫良农喜，社鼓无声暴客平。\n奉诏非材幸无事，行中时得肆吟情。",
        "dynasty": "宋",
        "collection_info": null
    },
    {
        "uuid": "53cb2224a2d2f1b921ea33e5b03292fa",
        "title": "度烂溪",
        "author": "韦骧",
        "content": "独木为桥度烂溪，溪傍山石烂如泥。\n高低采削材如一，祗恐钧陶意不齐。",
        "dynasty": "宋",
        "collection_info": null
    },
    {
        "uuid": "5318e890c807c39f9136c2ceaf16c321",
        "title": "十月十二日早按行临汀遇大雷电而雨",
        "author": "韦骧",
        "content": "传车十月到长汀，鬰奥犹如暑气生。\n经夕山川带云雾，凌晨雷雨动檐楹。\n乍逢旅客殊多怪，惯见邦人悄不惊。\n聊作小诗传所遇，他年稳坐活平生。",
        "dynasty": "宋",
        "collection_info": null
    },
    {
        "uuid": "f41fdf0b67f71eb95385ba4c82d15e5c",
        "title": "晚洲岭",
        "author": "韦骧",
        "content": "行行晚洲岭，高若离人寰。\n肩舆薄层霄，身在杳霭间。\n朝天及青泥，谁谓蜀道难。\n岂如兹峻陟，不类羊肠盘。\n斗上五千尺，步步须跻攀。\n隆冬犹汗浃，睥睨唯心寒。\n旁霑宿云润，下视飞鸟閒。\n恍如陶公梦，插翼衝天关。\n潜慕汉忠臣，叱驭毋盘桓。\n古语固有之，酖毒比宴安。\n君恩思未报，何敢惮险艰。\n临风一长吟，所嘆两鬓斑。",
        "dynasty": "宋",
        "collection_info": null
    },
    {
        "uuid": "a3fabcc7ac0d5bd122d9f6d8496427b2",
        "title": "师子峰",
        "author": "韦骧",
        "content": "欲将师子号奇峰，蹲踞如真倚碧空。\n闻说近山无虎啸，可非潜伏畏威风。",
        "dynasty": "宋",
        "collection_info": null
    },
    {
        "uuid": "d1ee45ba3a7f7c524bd717c400125ce8",
        "title": "双溪驿",
        "author": "韦骧",
        "content": "按程颇自觉淹留，朝夕经行处处幽。\n忻逢古驿双溪水，追忆东阳八咏楼。",
        "dynasty": "宋",
        "collection_info": null
    },
    {
        "uuid": "0d792634fdb68a008104ce37ea770ac7",
        "title": "阴山馆",
        "author": "韦骧",
        "content": "圜峰耸于前，鸣泉绕其背。\n若使画成图，谁云非傅会。",
        "dynasty": "宋",
        "collection_info": null
    },
    {
        "uuid": "bc2078f298190aae19d528051b113141",
        "title": "游宝盖岩",
        "author": "韦骧",
        "content": "度溪履险得幽岩，欲去徘徊意尚贪。\n吏部祝融峰下句，未宜留此付镌镵。",
        "dynasty": "宋",
        "collection_info": null
    },
    {
        "uuid": "ef8e0afb9b4a4b102fe96d026f73e0a9",
        "title": "题馆节堂",
        "author": "韦骧",
        "content": "建阳溪水接仙流，溪上新堂气象幽。\n弭节柅轮从便适，观风问俗得优游。\n凌虚岌岌围千嶂，据要衝衝控八州。\n白髪书生倦奔走，每怜潇洒为迟留。",
        "dynasty": "宋",
        "collection_info": null
    },
    {
        "uuid": "1280cef536ef2cc4d2da31fd475855a5",
        "title": "寄曹子方",
        "author": "韦骧",
        "content": "度溪踰岭一何劳，霜鬓鬅鬙首屡搔。\n自愧晚年空碌碌，唯逢佳境且陶陶。\n会仙古观风流远，馆节新堂气象豪。\n不得与君同啸傲，强抽荒思引吟毫。",
        "dynasty": "宋",
        "collection_info": null
    },
    {
        "uuid": "080934848ef0a09c4c291fc6368af684",
        "title": "再和",
        "author": "韦骧",
        "content": "佳和殊堪渴想劳，幅巾霜鬓遂忘搔。\n长言灿灿经三復，至乐融融共一陶。\n遇事未能全吏隐，解颐幸得接诗豪。\n愿前瓜代频酬唱，任秃秋蟾玉兔毫。",
        "dynasty": "宋",
        "collection_info": null
    },
    {
        "uuid": "42280bac5dd4583482562dc32e49cbe6",
        "title": "和曹子方",
        "author": "韦骧",
        "content": "遶舍方怜喜鹊鸣，临风更听振金声。\n戅儿远宦趋庭过，善友新篇击钵成。\n荒学谩传乌足道，嘉辞借誉一何荣。\n凤毛池上他年贵，谦晦终难掩道耕。",
        "dynasty": "宋",
        "collection_info": null
    },
    {
        "uuid": "4dd6db1fa0b7f72ea0f8b47a3dd49932",
        "title": "和子方赠祖夷仲提刑",
        "author": "韦骧",
        "content": "蓬莱为别几秋风，倅乘当年服狥公。\n梁汉曾嗟失高躅，瓯闽幸迟扩前功。\n税车白髪相看喜，把酒黄堂一笑同。\n行见刑清八州境，里言应不咏垣东。",
        "dynasty": "宋",
        "collection_info": null
    },
    {
        "uuid": "f466b81a608855dadff1489688d5e101",
        "title": "冬至三日游水南诸寺",
        "author": "韦骧",
        "content": "曦轮飞上宿云收，晚出城南趣适幽。\n六寺连延行复道，一溪萦绕泻寒流。\n世情共喜新阳復，仙境聊成极目游。\n不以篇章记登覧，此时清兴若为酬。",
        "dynasty": "宋",
        "collection_info": null
    },
    {
        "uuid": "ece5cd930eada08b23af957cc6d09f64",
        "title": "次韵和公舒太守长至游水南僧寺",
        "author": "韦骧",
        "content": "纷华盛丽已心灰，蜡履寻山尚喜陪。\n聊藉琴樽乐清景，全胜车马冒黄埃。\n年登况毕三时务，阳復仍忻七日来。\n更爱启予传秀句，使君诗笔富天才。",
        "dynasty": "宋",
        "collection_info": null
    },
    {
        "uuid": "7e68440ff279640c8fbaf312e7098b9c",
        "title": "送曹子方",
        "author": "韦骧",
        "content": "判袂长亭岁律残，天寒云霭惨溪山。\n间关唯恐君兼道，寂寞仍愁我独还。\n秀句八州神物护，轻轺千里老人攀。\n他时企想音书外，伫听休声耸近班。",
        "dynasty": "宋",
        "collection_info": null
    },
    {
        "uuid": "3d735c731ff712a6a4e4a9250e0664ba",
        "title": "护国院十咏 雷分石",
        "author": "韦骧",
        "content": "闻说丰隆为剖开，非关星陨自天来。\n数齐元凯峥嵘势，不是寻常作削材。",
        "dynasty": "宋",
        "collection_info": null
    },
    {
        "uuid": "19757d627bf5253f51dc54852fc9fb1d",
        "title": "护国院十咏 香炉峰",
        "author": "韦骧",
        "content": "由来元化作钧陶，赋象香炉峰势高。\n恰似羌庐山下见，不容太白独抽毫。",
        "dynasty": "宋",
        "collection_info": null
    },
    {
        "uuid": "c2c963f4098757a303e2476c59f41d06",
        "title": "护国院十咏 天然桥",
        "author": "韦骧",
        "content": "欲渡银潢上九霄，回头云路正迢迢。\n谁知畧彴由天造，全胜间关履鹊桥。",
        "dynasty": "宋",
        "collection_info": null
    },
    {
        "uuid": "49b840c3d9bc01d3ee10c8c00eeb4b8a",
        "title": "护国院十咏 玉印峰",
        "author": "韦骧",
        "content": "拂云苍翠势嵚崟，玉印分明带秀林。\n变化固非缘堕鹊，天将宝玩镇幽深。",
        "dynasty": "宋",
        "collection_info": null
    },
    {
        "uuid": "dd1a8d2aac6ba11680fdeb0d643e8678",
        "title": "护国院十咏 石鑑峰",
        "author": "韦骧",
        "content": "天悟迷人亦自然，团团石镜为高悬。\n潜令演若狂心止，忘照回情学坐禅。",
        "dynasty": "宋",
        "collection_info": null
    },
    {
        "uuid": "abad8b9930660d83daace705f4387130",
        "title": "护国院十咏 蛰龙潭",
        "author": "韦骧",
        "content": "蛰龙潭上木阴森，百丈垂丝未度深。\n蟠屈只应如傅说，俟时腾跃作商霖。",
        "dynasty": "宋",
        "collection_info": null
    },
    {
        "uuid": "532fea93ab0fdc98023a85e924f369e2",
        "title": "护国院十咏 放生池",
        "author": "韦骧",
        "content": "看收数罟买鲜鳞，纵在深池是亦仁。\n但使校人诚子产，自然微物遂天真。",
        "dynasty": "宋",
        "collection_info": null
    },
    {
        "uuid": "2f3d70b280059868cb76bf7f8140a12d",
        "title": "护国院十咏 凤凰山",
        "author": "韦骧",
        "content": "凤凰山色似晴光，半入青云两翅张。\n谁谓太平宁有象，峰峦犹学瑞禽翔。",
        "dynasty": "宋",
        "collection_info": null
    },
    {
        "uuid": "66e71572fc077a2915e57a287b49c8d2",
        "title": "护国院十咏 锁翠屏",
        "author": "韦骧",
        "content": "屏名锁翠势弯环，境胜全疑出世间。\n枕石眠云乃其地，谁能先向此中閒。",
        "dynasty": "宋",
        "collection_info": null
    },
    {
        "uuid": "60b2f9efca03d03a45d77261897f5d53",
        "title": "护国院十咏 仙茆峰",
        "author": "韦骧",
        "content": "饵茆仙去绝遗踪，屹屹孤峰倚碧空。\n空使时人想飈驭，寸心长惑有无中。",
        "dynasty": "宋",
        "collection_info": null
    },
    {
        "uuid": "aec7a0a2443205f99e2ee4244adcc88e",
        "title": "次韵推官东庵",
        "author": "韦骧",
        "content": "紫竹交阴处，微行接小轩。\n辘轳声在井，薜荔翠依垣。\n自有山林趣，何妨鸟雀喧。\n公余聊宴坐，方寸得澄源。",
        "dynasty": "宋",
        "collection_info": null
    },
    {
        "uuid": "bc8e451d03faf6ad9342b15e1627ef97",
        "title": "步云亭",
        "author": "韦骧",
        "content": "官居潇洒并城壖，城上危亭势屹然。\n庨豁四檐通日月，回环千里见山川。\n凌虚迥绝寻常地，据要追吟尺五天。\n莫讶白云随步起，望中祠宇指梅仙。",
        "dynasty": "宋",
        "collection_info": null
    },
    {
        "uuid": "9d8bfdc87b2544864810d86faf788314",
        "title": "又和李世美再题步云亭",
        "author": "韦骧",
        "content": "峣峣气势压南闽，彷佛鹏程近紫氛。\n女堞却依丹槛底，翚檐迥与碧霄分。\n融樽有地留清景，阮屐无时蹴乱云。\n引脰更劳西北望，子牟驰恋继朝曛。",
        "dynasty": "宋",
        "collection_info": null
    },
    {
        "uuid": "a37c625620ff3b9dbb3a2c58f78e7c5a",
        "title": "和世美久雨枕上偶成",
        "author": "韦骧",
        "content": "釡中何虑致鱼生，庭下宁论辍运瓴。\n夜厌繁声惊梦枕，朝愁润色浥书屏。\n无聊搔首怜垂白，遣兴题诗写杀青。\n此段公居正岑寂，还如旧隐掩柴扃。",
        "dynasty": "宋",
        "collection_info": null
    },
    {
        "uuid": "f7ead10403276e0973da8847e54c55cd",
        "title": "又和久雨",
        "author": "韦骧",
        "content": "继月霖霪势不停，淙淙高屋似翻瓴。\n气昏亭阁迷仙境，云闇山川掩画屏。\n壠麦潜忧化蛾白，溪荷遥想没钱青。\n占晴问蔡师前语，罄折恭于奉鼎扃。",
        "dynasty": "宋",
        "collection_info": null
    },
    {
        "uuid": "1806631707dc29ea9e30fa5e66594841",
        "title": "晚晴",
        "author": "韦骧",
        "content": "积雨锁山城，幡然喜晚晴。\n园林变新绿，沟浍有余声。\n日色间何阔，云阴否已倾。\n无才希杜赋，短句且纾情。",
        "dynasty": "宋",
        "collection_info": null
    },
    {
        "uuid": "1565ecbe96a8fee6941e93466e95826f",
        "title": "红蕉",
        "author": "韦骧",
        "content": "红蕉秀南土，对植燕堂阴。\n每为开青眼，唯怜吐赤心。\n华丹天赋异，雕瘁岁寒深。\n拟夺兰荃誉，慇懃约共吟。",
        "dynasty": "宋",
        "collection_info": null
    },
    {
        "uuid": "5df379a13d370456370427d991301aa4",
        "title": "和刘公舒题步云亭",
        "author": "韦骧",
        "content": "缔构岧嶤倚碧空，建安气象瞩清雄。\n自矜远目穷天末，更喜新篇入彀中。\n坛指昇仙叹梅福，山连梦笔想文通。\n梯云每到如平地，养勇何须羡北宫。",
        "dynasty": "宋",
        "collection_info": null
    },
    {
        "uuid": "5fb006c426447a30a67dce0723844169",
        "title": "五月三日见萱草一枝",
        "author": "韦骧",
        "content": "薄薄初阳晓雾披，庭萱再见似相知。\n月临仲夏纔三日，风折今年第一枝。\n蘤翦兼金黄灼烁，干瑳圆玉碧参差。\n韶华来岁应如旧，知在何州记此时。",
        "dynasty": "宋",
        "collection_info": null
    },
    {
        "uuid": "6143fa7f2377b6bb87103da3a56f14a9",
        "title": "和世美吉祥为别",
        "author": "韦骧",
        "content": "山驿迢迢畏景舒，星轺不肯少踌躇。\n先之古寺图分袂，故约前驺幸柅车。\n雾卷茗瓯分啜罢，风收谈麈赠言余。\n虽知暂别非踰月，尚觊邮筒数惠书。",
        "dynasty": "宋",
        "collection_info": null
    },
    {
        "uuid": "85e3fbe86db1a5fbc352cb7d4a03b4ff",
        "title": "又次韵庆除代",
        "author": "韦骧",
        "content": "一封黄牒下云头，受代需时若自谋。\n虽幸有期趋北阙，自惭无术惠南州。\n累年尘土甘祗役，万里烟霄想告猷。\n犹頼高材见禆助，不教孤迹谩淹留。",
        "dynasty": "宋",
        "collection_info": null
    },
    {
        "uuid": "9c4c906a763ffd2995eb218a14411f39",
        "title": "去冬留题管节堂世美朝请今夏按部过之为诗见贲輙次韵奉和",
        "author": "韦骧",
        "content": "拙句惭先刻，佳章幸继游。\n褒题踰八字，传咏入中州。\n舍馆仍增丽，时炎倐变秋。\n悠悠想清思，长似建溪流。",
        "dynasty": "宋",
        "collection_info": null
    },
    {
        "uuid": "edd845a4833af84b6bb135e44698670a",
        "title": "世美朝请贤友近按昭武还宠示道中杂诗十三首因成拙句奉呈",
        "author": "韦骧",
        "content": "衝蒙盛暑历山川，肤使何尝嘆独贤。\n星骑逡巡一千里，仙才洒落十三篇。\n笼罗绝顶裁诗句，摅发高情破万缘。\n但恨阳春难继和，暗投终辨夜光圆。",
        "dynasty": "宋",
        "collection_info": null
    },
    {
        "uuid": "0c467cf51e2813d2b6d39b281787022f",
        "title": "荔子",
        "author": "韦骧",
        "content": "闽地高材最杰然，结成丹荔冒炎天。\n堆盘火齐光芒转，溜齿琼浆气味全。\n玉井莲房空赋咏，秀江萍实谩流传。\n更咍蜀品烦驰传，闇向红尘动笑妍。",
        "dynasty": "宋",
        "collection_info": null
    },
    {
        "uuid": "9aa12aa1cd3077b072b1f8b50da7284c",
        "title": "与世美奉诏旨分督决狱甲戌判袂之武阳壬午还宿中兴寺而得世美自延平所寄诗因次韵",
        "author": "韦骧",
        "content": "盛暑宵忧动邃旒，敕催诸道决纍囚。\n承流宣泽弥兢愓，履险航湍敢滞留。\n南北分驰纔数夕，重轻释繋已三州。\n高材想尽哀矜意，美疢当从勿药瘳。",
        "dynasty": "宋",
        "collection_info": null
    },
    {
        "uuid": "68839e40270b067402b9989d94cae3d9",
        "title": "八月上澣登步云亭",
        "author": "韦骧",
        "content": "一日优閒九日忙，步云亭上共翱翔。\n地高始觉秋风劲，事隙方知昼景长。\n戏举禅谈一重案，静看茶战第三汤。\n吾民况有京坻望，远宦宜从啸咏忘。",
        "dynasty": "宋",
        "collection_info": null
    },
    {
        "uuid": "ae60f68be48fcf3a8b2a8cc204ec61fc",
        "title": "中秋夜雨",
        "author": "韦骧",
        "content": "秋色中分夜气清，月华今夕最澄明。\n如何骤雨横来势，不徇高楼倚望情。\n桂子飘零无处觅，烛花辉燄为时生。\n莫辞尽醉酬佳节，犹觊余光接晓晴。",
        "dynasty": "宋",
        "collection_info": null
    },
    {
        "uuid": "b7bd18e9a72df6ad9ec056fde5373d1f",
        "title": "公舒朝请得福守所寄荔子佳品二而咏以二诗乃以为示輙次韵奉和  其一",
        "author": "韦骧",
        "content": "邻境缄驰荔子丹，黄堂矜诧满雕盘。\n香收残爇余龙脑，笺写新诗掩凤团。\n咀嚼定嫌琼液薄，形容更比水精寒。\n强抽滞思聊追和，珍果清吟两可欢。",
        "dynasty": "宋",
        "collection_info": null
    },
    {
        "uuid": "a853436f34c87f08f681a7c1d517960b",
        "title": "公舒朝请得福守所寄荔子佳品二而咏以二诗乃以为示輙次韵奉和  其二",
        "author": "韦骧",
        "content": "佛宫奇品号磂黄，黄縠笼珠径寸光。\n种异却轻萍有实，味甘全胜蔗为浆。\n南人拭目惊稀见，北客流涎试一尝。\n翻笑洞庭霜后橘，岂能当暑侑持觞。",
        "dynasty": "宋",
        "collection_info": null
    },
    {
        "uuid": "b37f6b909ccedfec776e96cec2555fad",
        "title": "建安郡庠重彩记事",
        "author": "韦骧",
        "content": "泮水秋深爽气全，簪绅戾止共拳拳。\n丹青图写三千礼，藻绘形容七十贤。\n如堵聿来观盛集，采芹应有赋新篇。\n诸生好进公卿业，此日风流亦与传。",
        "dynasty": "宋",
        "collection_info": null
    },
    {
        "uuid": "6cdabeaa82aea51139b1763b181e2a82",
        "title": "九日示寿隆  其一",
        "author": "韦骧",
        "content": "九日闽中气尚暄，扶持病体坐家筵。\n喜看数朵黄金菊，强引三分白玉船。\n浮世谩论轩冕贵，佳辰难遇子孙圆。\n明年汝对陶公菊，应念欣欣戏綵前。",
        "dynasty": "宋",
        "collection_info": null
    },
    {
        "uuid": "f604fa0bc6087b874f4e8ea46ddcb8d2",
        "title": "九日示寿隆  其二",
        "author": "韦骧",
        "content": "建安山水亦几希，九日登高着处宜。\n秋杪风光自潇洒，老来情味少欢怡。\n举杯喜见黄花泛，落帽羞将白髪吹。\n佳节不能成酩酊，浪吟小杜昔年诗。",
        "dynasty": "宋",
        "collection_info": null
    },
    {
        "uuid": "a67449b2330bb882a816bbc0fb721261",
        "title": "留题南剑州延平阁",
        "author": "韦骧",
        "content": "危阁横空待胜游，登临尽道冠南州。\n面分列嶂环羣秀，坐看双溪会一流。\n斜纳朝晖长易旦，逆消暑气每先秋。\n更传宝剑深潭近，半夜寒光射斗牛。",
        "dynasty": "宋",
        "collection_info": null
    },
    {
        "uuid": "a2609e10391157ed5693a7f9951fe620",
        "title": "冷风阁",
        "author": "韦骧",
        "content": "胜概天成所得偏，一来登覧兴飘然。\n拂云栏楯尘寰远，隔水楼台画幅全。\n隐隐归舟摇落日，悠悠飞鸟破孤烟。\n冷风可御非虚目，况是层峦对演仙。",
        "dynasty": "宋",
        "collection_info": null
    },
    {
        "uuid": "f03748c2ee9c0350380b8c23621e1a7e",
        "title": "题尤溪县林平铺壁",
        "author": "韦骧",
        "content": "前岁方离蜀道难，崎岖今日过黄山。\n自嗟使事殊无补，祇向尘途历险难。",
        "dynasty": "宋",
        "collection_info": null
    },
    {
        "uuid": "6225c0b1cc87e01de9534e5a1ed6d0cf",
        "title": "题黯淡滩",
        "author": "韦骧",
        "content": "慎操舟檝度危滩，脱险从安反掌间。\n岂似俗流争利达，难防笑貎伏波澜。",
        "dynasty": "宋",
        "collection_info": null
    },
    {
        "uuid": "62b1cc1cb4bfe074b304c0cb9ad92c24",
        "title": "将到富沙寄世美同事",
        "author": "韦骧",
        "content": "判袂于今涉五旬，驰驱无復寓书频。\n险途顿失往还倦，高谊却忻朝夕亲。\n近事欲蕲祛蔽塞，新吟应许和清纯。\n富沙此去无多地，先走诗筒致所陈。",
        "dynasty": "宋",
        "collection_info": null
    },
    {
        "uuid": "29574dba83adeba2c09b1587352da0cc",
        "title": "和刘公舒见示生日诗",
        "author": "韦骧",
        "content": "衰迟何幸枉佳章，远引吾宗及汉唐。\n户挂桑蓬当日喜，毫挥珠玉此时光。\n欣临爱景披辞藻，怯向清飈动鬓霜。\n松柏由来交茂悦，愿回善颂岁寒芳。",
        "dynasty": "宋",
        "collection_info": null
    },
    {
        "uuid": "3f3247077a90bf338113dfb812bb4aeb",
        "title": "和李世美见寄兼送推官宰彭泽",
        "author": "韦骧",
        "content": "北风传晓角，宿雾锁寒城。\n秣马登途早，将雏振羽轻。\n一经承祖训，百里儆官成。\n多谢龙门秀，贻诗壮去程。",
        "dynasty": "宋",
        "collection_info": null
    },
    {
        "uuid": "82d491a75e40622645c31097c0886632",
        "title": "又和道中书事奉怀",
        "author": "韦骧",
        "content": "同日分携去，先期掉鞅迴。\n驰情随道远，残岁怯春催。\n客舍惊新柳，山城嘆落梅。\n佳篇慰翘望，还驭过王台。",
        "dynasty": "宋",
        "collection_info": null
    },
    {
        "uuid": "892f271d611897eff87b25d59f3c4a7b",
        "title": "和刘守正月十日新茶",
        "author": "韦骧",
        "content": "乳雾浮浮啜新茗，祇疑春自壑原来。\n开筵人日踰三昼，试焙申年第一杯。\n首面光肥香已透，辅车津润味全回。\n不须七碗清风至，满盏依稀在楚台。",
        "dynasty": "宋",
        "collection_info": null
    },
    {
        "uuid": "db06e27f0dc43b314cd7f257183c5cf5",
        "title": "和正月十七日携具见约",
        "author": "韦骧",
        "content": "远宦随时且自娱，看看受代又脂车。\n燃灯初过忘岑寂，极目相从接绪余。\n瘴雾催花锦零乱，春风吹鬓雪稀疏。\n追怀古语成新咏，万事无非酒破除。",
        "dynasty": "宋",
        "collection_info": null
    },
    {
        "uuid": "6d29d28337a2e164767f12ed27644122",
        "title": "又和",
        "author": "韦骧",
        "content": "着处山川秀可娱，何妨投隙数驱车。\n韶华已过三分一，岁律纔经半月余。\n北海樽罍虽自满，东阳篇咏不宜疏。\n惟愁南国春多雨，谁把繁阴为扫除。",
        "dynasty": "宋",
        "collection_info": null
    },
    {
        "uuid": "ca90f876b6eb8141049e51698a0cfe65",
        "title": "和世美以前韵惠诗",
        "author": "韦骧",
        "content": "东亭清集幸相娱，暮角声休尚柅车。\n冷淡莲光灯夕后，微茫桂魄雨天余。\n交谈自喜高情合，投老还嗟乐事疏。\n况是离怀起朝夕，好凭樽酒豫驱除。",
        "dynasty": "宋",
        "collection_info": null
    },
    {
        "uuid": "56a5f06313b740bcb7c36fe4060e8e12",
        "title": "南园正月二十三日见牡丹因翦分送而公舒太守以诗为报遂次来韵",
        "author": "韦骧",
        "content": "上元八日冒轻寒，翦送南园两牡丹。\n为我果能兴绝唱，知君不作等閒看。\n香余琱槛春犹浅，咏入华笺墨未干。\n更说僧坊曾寄植，纵观须待解征鞍。",
        "dynasty": "宋",
        "collection_info": null
    },
    {
        "uuid": "51eeb4c6cab18e8da891df53455a5dfe",
        "title": "和世美行役不与贡第一茶",
        "author": "韦骧",
        "content": "采凤团龙贡紫宸，今年斗柄仅离寅。\n四千里望中天阙，第一番题北苑春。\n拜表尽恭初遣使，乘轺还念未归人。\n太平岁集梯航献，山岳何如此效珍。",
        "dynasty": "宋",
        "collection_info": null
    },
    {
        "uuid": "a27620a0b2445bf0f9c1ec0af166a977",
        "title": "又和督决囚",
        "author": "韦骧",
        "content": "旰食忧民睿思焦，默怀时雪滞层霄。\n十行新下寛囚诏，诸道交驰奉使轺。\n缧绁稀疏至恩浃，旄倪欢感大钧调。\n宣扬德泽惭绵弱，但采尧民撃壤謡。",
        "dynasty": "宋",
        "collection_info": null
    },
    {
        "uuid": "31c71b3471957fb329cbe9230228426f",
        "title": "和刘守以诗约赏南园牡丹",
        "author": "韦骧",
        "content": "閒花浪蕊谩芬敷，满槛妖韶体自殊。\n且看淡红随分有，须知绝品此中无。\n翦愁魏国掺掺手，辨怯齐门一一竽。\n已扫幽亭待清赏，更烦佳句预相娱。",
        "dynasty": "宋",
        "collection_info": null
    },
    {
        "uuid": "a3b633f05ed9ffe3fbda6494b297a9e0",
        "title": "别刘公舒",
        "author": "韦骧",
        "content": "间关杖节使全闽，何幸邦侯遇故人。\n谈笑一樽时得暇，讴歌千里政如春。\n解携白髪情非昔，赠别清篇思入神。\n却想萍踪流未远，会看飞诏趣朱轮。",
        "dynasty": "宋",
        "collection_info": null
    },
    {
        "uuid": "f845d178cf9aa9af9368eaa39f44c415",
        "title": "出闽境永丰道中",
        "author": "韦骧",
        "content": "去暮愁行泗州岭，清晨喜见江东山。\n二年巡按劳南走，尽室安全庆北还。\n负弩兵迴喧渡口，插秧人看立田间。\n却嗟奉使无禆补，征返徒添两鬓斑。",
        "dynasty": "宋",
        "collection_info": null
    },
    {
        "uuid": "2d43786db4e6df0a633251e2dd4c7f9e",
        "title": "道中闻莺",
        "author": "韦骧",
        "content": "栖止垂杨最上枝，绿丝深罩鬰金衣。\n也知行客留心听，弄尽新声始肯飞。",
        "dynasty": "宋",
        "collection_info": null
    },
    {
        "uuid": "e3ead3e755576b4f9bc5558366794d3a",
        "title": "水碓",
        "author": "韦骧",
        "content": "杵臼功能自古施，更堪引水代人为。\n谁知满溢倾欹处，却是临机效力时。",
        "dynasty": "宋",
        "collection_info": null
    },
    {
        "uuid": "3b00c238c1429aba48270aa6c0c209e0",
        "title": "滕龙图挽词",
        "author": "韦骧",
        "content": "践历清华四十年，老成忽逐逝波迁。\n盐梅未展和羮效，裘带终淹分阃权。\n忠义长为古人比，功名固有史臣传。\n不材曾附风雷末，远寓哀辞倍泫然。",
        "dynasty": "宋",
        "collection_info": null
    },
    {
        "uuid": "2391bbbda704f8b3c21d3abe777376ce",
        "title": "送孙圣微同年赴浙漕  其一",
        "author": "韦骧",
        "content": "当时折桂共云梯，四十余年迹久睽。\n白首为郎方接武，绣衣出使又分携。\n放船汴水寒犹浅，跋马都门日欲低。\n远想清风播仁闻，融融先满浙东西。",
        "dynasty": "宋",
        "collection_info": null
    },
    {
        "uuid": "caaea855d10116ec3f7bbb805976db54",
        "title": "送孙圣微同年赴浙漕  其二",
        "author": "韦骧",
        "content": "雄胜东南越与吴，光华使节暂驰驱。\n比年郡邑多疲俗，今日朝廷用老儒。\n固有风声镇偷薄，何妨膏泽慰焦枯。\n公余且尽登临兴，严召终难缓走趋。",
        "dynasty": "宋",
        "collection_info": null
    },
    {
        "uuid": "5395ec203a54540bf46de6610d9e4636",
        "title": "张大资挽词  其一",
        "author": "韦骧",
        "content": "峥嵘仪貎国辉光，曾与明堂作栋梁。\n颛面鉅藩方偃息，间生英气忽飘扬。\n文章绝笔星辰晦，德业遗芳简册香。\n不以修龄畀贤杰，伤嗟无处问苍苍。",
        "dynasty": "宋",
        "collection_info": null
    },
    {
        "uuid": "fae53cc2c9ba64696c937ca09df65709",
        "title": "张大资挽词  其二",
        "author": "韦骧",
        "content": "熙载功成鬓未华，蕃宣屡易见褒嘉。\n凤池旧别经年久，鹤驭新乘去路赊。\n哀挽声悽霜月冷，铭旌影转晓风斜。\n故山归葬依先壠，千古悠悠贤世家。",
        "dynasty": "宋",
        "collection_info": null
    },
    {
        "uuid": "4a704fb15cc73e5c9417844df521c5de",
        "title": "送莫和中刑部致仕归吴兴",
        "author": "韦骧",
        "content": "司刑华省健精神，容易飞章便乞身。\n未老先休多有志，似君勇退几何人。\n安车渐远京尘路，归棹仍追霅水春。\n而我区区尚持禄，自惭乡境谩为邻。",
        "dynasty": "宋",
        "collection_info": null
    },
    {
        "uuid": "801187b2e35b5a9dcbfe0d52259cd73d",
        "title": "大行太皇太后挽词  其一",
        "author": "韦骧",
        "content": "德业高千古，忧勤尽九年。\n捲帘将復辟，弛卫忽登仙。\n饮泣均中外，流恩在幅员。\n春风低挽唱，幽咽厚陵边。",
        "dynasty": "宋",
        "collection_info": null
    },
    {
        "uuid": "216c95966966f957dd8adf84c876000b",
        "title": "大行太皇太后挽词  其二",
        "author": "韦骧",
        "content": "临朝扶圣治，盛烈掩姜任。\n寿享尧龄浅，哀添舜慕深。\n灵衣粲翚翟，谥册刻球琳。\n仰望轩星晦，悽愁万国心。",
        "dynasty": "宋",
        "collection_info": null
    },
    {
        "uuid": "6e7e7f238438637e6ec656ec7f63057b",
        "title": "和刘公仪郎中对雪",
        "author": "韦骧",
        "content": "九陌尘埃变玉沙，云中双阙陋仙家。\n丰年欲启三登兆，大巧先裁六出花。\n高卧洛阳逢汲引，雄文梁苑动吁嗟。\n郎闱自愧徒温饱，坐拥炎炉叹岁华。",
        "dynasty": "宋",
        "collection_info": null
    },
    {
        "uuid": "22ce31ee003693dd34f06bcc8750319c",
        "title": "和刘公仪省宿呈同舍",
        "author": "韦骧",
        "content": "夜宿冰厅愁解衣，南宫正是苦寒时。\n窗含积雪犹明几，炉拨残煤始捲帷。\n无所忸怩当俯仰，不须容易嘆衰迟。\n更为佳句贻同舍，使我挥毫羡色丝。",
        "dynasty": "宋",
        "collection_info": null
    },
    {
        "uuid": "82842f066b374befe9b7d5a368175762",
        "title": "次夕宿省再用前韵呈同舍",
        "author": "韦骧",
        "content": "凛烈寒威着寝衣，中台独宿夜分时。\n郎潜已嘆斑冯鬓，幼学空思下董帷。\n直舍孤灯生晕浅，禁垣清漏送声迟。\n何年追语今宵事，笑向江湖理钓丝。",
        "dynasty": "宋",
        "collection_info": null
    },
    {
        "uuid": "f2ec7de4d5b39aba0387a78849dd1102",
        "title": "再次韵和公仪所示",
        "author": "韦骧",
        "content": "匆匆下马脱朝衣，夜直仪曹岁晏时。\n香穗萦回清一榻，烛花明媚耀重帷。\n诗成白雪音难和，梦断黄粱熟已迟。\n见说迟明还剡奏，恳求宫钥待言丝。",
        "dynasty": "宋",
        "collection_info": null
    },
    {
        "uuid": "eb09ea135b07e532174762ed44f3e558",
        "title": "和公仪索和诗",
        "author": "韦骧",
        "content": "唱酬三峡浪飞花，敏捷曾蒙秀句夸。\n为感来篇惊岁暮，因成阁笔待春华。\n见斑固已惭窥豹，失酒当须鍳画蛇。\n鄙思强抽追险韵，还如策蹇度褒斜。",
        "dynasty": "宋",
        "collection_info": null
    },
    {
        "uuid": "8a7385a2fa66f05b9c0170757a38ac4f",
        "title": "又和忆小园梅花",
        "author": "韦骧",
        "content": "为忆新梅发旧枝，勇操吟笔对晴晖。\n幽香不到青绫被，冷艳应迷白羽衣。\n忽忽屡经春色改，纷纷或傍笛声飞。\n祗疑渴想高情剧，频向冰厅有梦归。",
        "dynasty": "宋",
        "collection_info": null
    },
    {
        "uuid": "02afea1aaa882d6fe7c28d399ef5421c",
        "title": "和喻明仲题纯粹大师虚一轩诗",
        "author": "韦骧",
        "content": "闻说琳公最佳处，榜题虚一一轩清。\n逍遥羽客真高隐，旷达星郎肯谩名。\n琴挂无弦藏至乐，炉存微火锁长生。\n未能投步资閒适，聊和新诗託寄声。",
        "dynasty": "宋",
        "collection_info": null
    },
    {
        "uuid": "3f74ad086cefe0a4dd2361730ae55ed3",
        "title": "次韵和陈图南见喜权金部",
        "author": "韦骧",
        "content": "绿槐经午转庭阴，投隙相过省闼深。\n且喜清谈共挥麈，莫嗟白髪各盈簪。\n邻曹暂幸联官乐，兼局那辞冗事侵。\n更辱高吟叙情旧，侑欢何必浊醪斟。",
        "dynasty": "宋",
        "collection_info": null
    },
    {
        "uuid": "0b4fa2a60b35480f40643aa5d7e5bb43",
        "title": "又次韵",
        "author": "韦骧",
        "content": "诗将争功定绎骚，堂堂风格等刘曹。\n高情迭唱通三叹，险语相先较一毫。\n酷暑俄惊变潇洒，噪蝉何敢助雄豪。\n嗟予老拙慵牵强，飬勇终怜不目逃。",
        "dynasty": "宋",
        "collection_info": null
    },
    {
        "uuid": "f461d43935eb4795c5e415378034f741",
        "title": "送孔彦常待制赴宣城",
        "author": "韦骧",
        "content": "宣城从古号名城，新拜除书拥旆旌。\n剡奏屡传求外补，偃藩暂得遂高情。\n虎符南国先声重，鹢首秋江去意清。\n最好笳铙将压境，敬亭山色远相迎。",
        "dynasty": "宋",
        "collection_info": null
    },
    {
        "uuid": "57fa55729aabc37a20b716f65d5d705a",
        "title": "又和义夫学士用其韵",
        "author": "韦骧",
        "content": "开府南陵气序秋，翠屏千垒对岑楼。\n力宣膏泽均千里，坐赏溪山冠十州。\n小谢篇章耐吟讽，谪仙踪迹自风流。\n公余好尽登临兴，应诮区区宋玉愁。",
        "dynasty": "宋",
        "collection_info": null
    },
    {
        "uuid": "8ec7b93ef5ffe6623f67a48560883fd0",
        "title": "胡右丞挽词",
        "author": "韦骧",
        "content": "右辖辞荣重寄分，却趋召节造天阍。\n表仪八座方尊德，悃愊连章乞偃藩。\n将见辨严离凤阙，忽传感疾自鸰原。\n公薨不及期颐寿，至理冥冥岂易论。",
        "dynasty": "宋",
        "collection_info": null
    },
    {
        "uuid": "6f8fc776828e816ed7aac3c9febe02d8",
        "title": "邓左丞开府挽词",
        "author": "韦骧",
        "content": "术学材猷间世资，进登丞辖仅踰时。\n寿非德称天何吝，命与心违古所悲。\n一品衰荣加赠典，九重震悼辍班仪。\n灵舆还葬从先壠，呜咽秋风薤露辞。",
        "dynasty": "宋",
        "collection_info": null
    },
    {
        "uuid": "f1c1fd6056d0ccfeb2ece941164e1241",
        "title": "和盛中叔侍郎斋宿唱酬",
        "author": "韦骧",
        "content": "谁谓南宫夜直频，宿斋清集迥难亲。\n翼朝唯幸窥新什，三纪尤欣叙古人。\n共庆球琳已华国，独惭樗散谩先春。\n更将鄙句追诗战，盖耻弢弓託负薪。",
        "dynasty": "宋",
        "collection_info": null
    },
    {
        "uuid": "6868f764fd04f28a81db6631bdb31527",
        "title": "尝进酒",
        "author": "韦骧",
        "content": "昔年北苑试龙茶，似陟云霄饮露华。\n今日礼曹尝御酒，又疑尘迹到仙家。\n自知衮衮官身幸，莫向区区俚耳夸。\n此段出于尸禄外，支离形体更何加。",
        "dynasty": "宋",
        "collection_info": null
    },
    {
        "uuid": "efe52807ac0652b8a8574ef910120065",
        "title": "栅山驿早起",
        "author": "韦骧",
        "content": "栅山孤驿夜寒清，幞被㸐柴坐迟明。\n行旆动时红日上，肩舁经处白云生。\n连峰峭怪浓铺翠，流水盘纡数送声。\n自喜区区王事外，纵观佳境有余情。",
        "dynasty": "宋",
        "collection_info": null
    },
    {
        "uuid": "be823d6c0a750ed430032ac5a93838fa",
        "title": "望崖上遗构",
        "author": "韦骧",
        "content": "万仞苍崖耸碧空，谁为危室撼云中。\n双扉虚闢无人到，疑是飞仙逞妙工。",
        "dynasty": "宋",
        "collection_info": null
    },
    {
        "uuid": "42823d03308e93af17bc7d8955fbe0dd",
        "title": "四十八渡",
        "author": "韦骧",
        "content": "山盘水转路岐开，揭厉凡经六八回。\n若向芳春桃盛发，几何非自武陵来。",
        "dynasty": "宋",
        "collection_info": null
    },
    {
        "uuid": "9cc0727a2e474ac1661bf408b84919da",
        "title": "送刘公仪典四明",
        "author": "韦骧",
        "content": "人间离合固寻常，契义稠重岂易忘。\n崇政青春同擢第，文昌白首并为郎。\n东城判袂情怀惨，南国分符兴味长。\n唯伫来风慰瞻望，治声当不减龚黄。",
        "dynasty": "宋",
        "collection_info": null
    },
    {
        "uuid": "7931f4a55f8df0e38f33a87d52094767",
        "title": "和何子温郎中家园一首",
        "author": "韦骧",
        "content": "江河清兴渺无边，又睹新诗忆故园。\n仙爪虽欣搔痒背，布音还愧过雷门。\n祇闻松石夸朋旧，应免纷华遗子孙。\n何日幅巾陪燕坐，共将风月快吟魂。",
        "dynasty": "宋",
        "collection_info": null
    },
    {
        "uuid": "99661f4c2ef08a2901c0de44dbf47b52",
        "title": "自峡之夔过竹竿山",
        "author": "韦骧",
        "content": "行路始知难，覆盆千石间。\n为逃人鲊瓮，敢惮竹竿山。\n晚日羣峰碧，春风两鬓班。\n何时似都护，还度玉门关。",
        "dynasty": "宋",
        "collection_info": null
    },
    {
        "uuid": "1a3911ad849be93aa39c0b098681a099",
        "title": "答宋茂宗诗卷",
        "author": "韦骧",
        "content": "夔府春残暂息肩，感君佳遗意飘然。\n顿忘巇崄三千路，为得风骚五十篇。\n山水清音归老笔，球琳秀气满新编。\n虽无健句酬来贶，终日吟哦兴自全。",
        "dynasty": "宋",
        "collection_info": null
    },
    {
        "uuid": "6cdc2745b3dc9196e4931ad5717c1af4",
        "title": "宿云安云岩寺",
        "author": "韦骧",
        "content": "去国三千里，携家四十程。\n云岩暂投宿，聊使梦魂清。",
        "dynasty": "宋",
        "collection_info": null
    },
    {
        "uuid": "6cfc8575cd4b63dfb1eebf7eb7e2c80b",
        "title": "雨中观白莲一首",
        "author": "韦骧",
        "content": "终日飘零酷暑平，白莲池上独含情。\n已怜莹洁添花色，更爱淋浪打叶声。\n宫女洗妆余粉泽，水仙欹弁濯琼瑛。\n漫携玉盏衔冰酒，气味须教一等清。",
        "dynasty": "宋",
        "collection_info": null
    },
    {
        "uuid": "6c92088331a79b6e359e98ce0340a057",
        "title": "读潘阆再过钱塘一绝",
        "author": "韦骧",
        "content": "昔年潘阆足诗情，曾过钱塘眼暂明。\n今日天涯闻此句，无穷乡思逐江声。",
        "dynasty": "宋",
        "collection_info": null
    },
    {
        "uuid": "b406b416712f893611a357b3c5ee944a",
        "title": "和答韩循之送行诗",
        "author": "韦骧",
        "content": "归隐无田计未成，区区叱驭又遄征。\n自惭白首犹尸禄，何补清时漫远行。\n谈麈追思挥玉色，送篇珍重发金声。\n欲知天末相望处，云水苍茫白帝城。",
        "dynasty": "宋",
        "collection_info": null
    },
    {
        "uuid": "646e2056006531419eb9fd2fc7c606e9",
        "title": "和答刘子先舍人送行诗",
        "author": "韦骧",
        "content": "梯险航深岐路赊，国恩未报敢咨嗟。\n感公秀句浑惊俗，送我孤踪远使巴。\n民讼稀疏几吏隐，官居岑寂似山家。\n举头霄汉思贤躅，聊和来篇示拜嘉。",
        "dynasty": "宋",
        "collection_info": null
    },
    {
        "uuid": "feb109dfbb904b12866223d271545e5c",
        "title": "明恕斋",
        "author": "韦骧",
        "content": "明恕题标榜，心随目所瞻。\n平反长在念，燕适自无嫌。\n山气清朝幌，江光射昼檐。\n几何非吏隐，危坐兴难厌。",
        "dynasty": "宋",
        "collection_info": null
    },
    {
        "uuid": "cd0b74123d5025996d4c2a234b926a22",
        "title": "中秋夜待月不见一首",
        "author": "韦骧",
        "content": "中秋待月异寻常，桂魄如何特晦藏。\n疑是天心忌盈满，故将云影蔽辉光。\n彷徨注目瞻霄汉，冷落呼灯照豆觞。\n须记今宵有余恨，明年此会莫轻忘。",
        "dynasty": "宋",
        "collection_info": null
    },
    {
        "uuid": "3b2532a4ec5e64e267e4dc31fa8fdf0c",
        "title": "寄明守刘公仪",
        "author": "韦骧",
        "content": "去年更直宿文昌，今日暌违各一方。\n遐想四明安坐府，肯思三峡险乘航。\n恨无羽翼亲谈席，应有笙歌簇燕堂。\n旧好未宜因远废，邮筒时且寄篇章。",
        "dynasty": "宋",
        "collection_info": null
    },
    {
        "uuid": "9f060dd18ae5a5fca138c4fd8304b6b4",
        "title": "九日",
        "author": "韦骧",
        "content": "重九萧条秋已深，登高更在蜀江浔。\n黄花未肯趁时吐，白酒祇如常日斟。\n绝塞烟云长满目，故园风物愈关心。\n须凭酩酊酬佳节，追感齐山不浪吟。",
        "dynasty": "宋",
        "collection_info": null
    },
    {
        "uuid": "18db9ca9be2c5237bd8f02ff03baa34d",
        "title": "宿缙云僧舍一首",
        "author": "韦骧",
        "content": "石磴跻攀上缙云，九峰苍翠与天邻。\n岩崖佛屋疑神助，烟霭禅扃绝世尘。\n此日乘轺宿寒夜，他年屈指数青春。\n山僧莫笑匆匆去，寻胜能来有几人。",
        "dynasty": "宋",
        "collection_info": null
    },
    {
        "uuid": "f7df79e6a250c0dca305b4bcaaaff615",
        "title": "过温汤寺一绝",
        "author": "韦骧",
        "content": "一窦飞泉暖似汤，池鱼无数自洋洋。\n不须遶寺寻碑刻，知是南平古道场。",
        "dynasty": "宋",
        "collection_info": null
    },
    {
        "uuid": "57a32865f04d7ff0a50f9add56d3d92e",
        "title": "武龙道中",
        "author": "韦骧",
        "content": "四十年前前进士，三千里外外官人。\n手提邦宪平冤抑，敢不公心报大钧。",
        "dynasty": "宋",
        "collection_info": null
    },
    {
        "uuid": "75d4da8aff3cdb1c5c910fec989fbb64",
        "title": "放船一首",
        "author": "韦骧",
        "content": "峥嵘岁垂尽，泛鹢下岷江。\n鸣橹风声壮，摇旌日影双。\n巨滩何累累，急鼓促韸韸。\n语疾躯生翼，论危颈缩腔。\n栖迟凭漆几，睥睨近纱窗。\n解缆侵朝雾，休程傍晚矼。\n童山连岌岌，古木竞摐摐。\n岑绝行荒县，间关按列邦。\n俗书慵注目，薄酒倦开缸。\n仙迹徒追羡，名篇乃素降。\n有谁陪亹亹，竟夕听淙淙。\n幽兴将诗遣，还嗟语意厖。",
        "dynasty": "宋",
        "collection_info": null
    },
    {
        "uuid": "c695bd732d108c58df0c1a34671c9458",
        "title": "正月二日饮茂宗官舍一首",
        "author": "韦骧",
        "content": "然灯数百照青樽，香穗萦回酒半醺。\n却怪预为元夕态，撩人乡思乱纷纷。",
        "dynasty": "宋",
        "collection_info": null
    },
    {
        "uuid": "bddaa7b4dd434fe87fafd471c602bbed",
        "title": "咏八仙 捻鼻",
        "author": "韦骧",
        "content": "道气本冲融，胡为捻鼻中。\n知无愿言嚏，聊以快吾衷。",
        "dynasty": "宋",
        "collection_info": null
    },
    {
        "uuid": "08b387e1d2f28abbd32c5ba9e3304b24",
        "title": "咏八仙 爬背",
        "author": "韦骧",
        "content": "刻成纤手利，痒背可施功。\n岂待麻姑爪，携持意自通。",
        "dynasty": "宋",
        "collection_info": null
    },
    {
        "uuid": "74509ba2074f028adca9ce3262a26618",
        "title": "咏八仙 呵欠",
        "author": "韦骧",
        "content": "引手如双翼，俄然一欠伸。\n须臾端顾盼，别是好精神。",
        "dynasty": "宋",
        "collection_info": null
    },
    {
        "uuid": "882c18de9a2a624d953818b238e61c9a",
        "title": "咏八仙 栉髪",
        "author": "韦骧",
        "content": "搔首意不满，聊凭象栉功。\n高情唯自适，岂恤鬓如蓬。",
        "dynasty": "宋",
        "collection_info": null
    },
    {
        "uuid": "682e27a91ae0511b50eb44bb28a7a9d6",
        "title": "咏八仙 鼓琴",
        "author": "韦骧",
        "content": "万事不关心，悠悠在一琴。\n非山亦非水，何必问知音。",
        "dynasty": "宋",
        "collection_info": null
    },
    {
        "uuid": "c3218ba655e59bf759862c37bde5d59c",
        "title": "咏八仙 吹箫",
        "author": "韦骧",
        "content": "内乐本无声，吹箫且任情。\n于兹代长啸，自是一般清。",
        "dynasty": "宋",
        "collection_info": null
    },
    {
        "uuid": "08128515a3e3ed89bceeaa9dac528db5",
        "title": "咏八仙 横笛",
        "author": "韦骧",
        "content": "不是乐繁音，吹扬兴自深。\n数杯醇酎罢，更学水龙吟。",
        "dynasty": "宋",
        "collection_info": null
    },
    {
        "uuid": "41987df63c46bd9528c1966bbb02f3ab",
        "title": "咏八仙 捻耳",
        "author": "韦骧",
        "content": "捻耳意阳阳，林泉白昼长。\n市朝声自远，聪听又何妨。",
        "dynasty": "宋",
        "collection_info": null
    },
    {
        "uuid": "7191366cf888bedbe20b69827167d7bb",
        "title": "丁承受放目亭一首",
        "author": "韦骧",
        "content": "择地为亭智思全，飞甍如翼插苍烟。\n身栖一哄喧声外，目逆千山秀色边。\n腊雪春葩饶映带，峡云江月每流连。\n所嗟此境藏夔府，不入当年子美篇。",
        "dynasty": "宋",
        "collection_info": null
    },
    {
        "uuid": "ba51ccd34d89180354ddb7d64edcdd75",
        "title": "人日太宁道中一首",
        "author": "韦骧",
        "content": "改年三日立青春，涉七风光日日新。\n列岫渐生千霭媚，幽禽初弄小声匀。\n篮舆度岭官兵汗，红旆穿林野雉驯。\n白髪自怜犹远使，何时归棹浙江滨。",
        "dynasty": "宋",
        "collection_info": null
    },
    {
        "uuid": "f7636c8375c786e841e0de507a3d30d9",
        "title": "白帝祠一绝",
        "author": "韦骧",
        "content": "瞿塘峡口江声急，古木阴中白帝祠。\n犹有余灵凭险阻，往来舟楫祷安危。",
        "dynasty": "宋",
        "collection_info": null
    },
    {
        "uuid": "56ab123e248806d1aecd80b4884a92c1",
        "title": "奉节道中望羣山有雪",
        "author": "韦骧",
        "content": "腊去春来只数朝，远山残雪未全消。\n昆冈玉出清光莹，沧海潮横白浪遥。\n天外画图终日展，云端仙佩许谁邀。\n长途极目添幽兴，更折寒梅渡野桥。",
        "dynasty": "宋",
        "collection_info": null
    },
    {
        "uuid": "ea344bed6b370b3281a33352dac358d5",
        "title": "和刘公仪见寄",
        "author": "韦骧",
        "content": "崎岖巴峡走单车，潇洒鄞江想载旟。\n驰款比追前日好，开缄忽奉去年书。\n篇章互及情皆见，踪迹相暌义不疏。\n但使鳞鸿勿虚过，何须临纸恨踌躇。",
        "dynasty": "宋",
        "collection_info": null
    },
    {
        "uuid": "a98432c2e17ce7f34015cc6438eb64ee",
        "title": "忠州木莲花二绝",
        "author": "韦骧",
        "content": "乔木开花似水莲，画图远自昔人传。\n化工既许殊凡品，落在遐方亦可怜。\n绿叶枝头灼烁红，尚疑轻易比芙蓉。\n根苗不自污泥出，只合移栽近佛宫。",
        "dynasty": "宋",
        "collection_info": null
    },
    {
        "uuid": "5b3de5dc6cf3419881e77bf729570f7b",
        "title": "寄明守刘公仪",
        "author": "韦骧",
        "content": "海角天涯相去遥，邮筒还往势迢迢。\n两篇佳咏兼金重，三復长吟万虑销。\n已向宦途惊聚散，休将桂籍论荣雕。\n承夸倒载清欢数，使我流涎乡思摇。",
        "dynasty": "宋",
        "collection_info": null
    },
    {
        "uuid": "805eae570298997a695fbfd04ee30d2e",
        "title": "摆绣鸡  其一",
        "author": "韦骧",
        "content": "异质本难驯，金笼摆绣频。\n文华真出类，舒卷速如神。\n怒角双枝翠，垂緌九叶新。\n燕堂春昼永，注目屡逡巡。",
        "dynasty": "宋",
        "collection_info": null
    },
    {
        "uuid": "39a7d757540b8b5b05ea697b0c30f2d3",
        "title": "摆绣鸡  其二",
        "author": "韦骧",
        "content": "一片垂丹臆，鲜明锦不如。\n殷红间深翠，半敛又全舒。\n未遇夺真画，犹虚博物书。\n虽非孔鸾比，傥可诧其余。",
        "dynasty": "宋",
        "collection_info": null
    },
    {
        "uuid": "21f7c889ab0140c41a741b81e970b24f",
        "title": "戏答宋茂宗",
        "author": "韦骧",
        "content": "穿山君蹈险，逆浪我乘危。\n玉事以勤济，人生少暇时。\n多材看腾踔，无补愧衰迟。\n巳饱殊乡味，何烦觉后知。",
        "dynasty": "宋",
        "collection_info": null
    },
    {
        "uuid": "83febcdf77ce0c2671c45c9313da095a",
        "title": "寄李世美",
        "author": "韦骧",
        "content": "都门执别再经春，相望天涯引脰频。\n峡外山川愁倦翼，江西风月羡怡神。\n来书虽阔情还密，旧咏重窥意似新。\n聊寄短篇追往好，莫缘无雁便因循。",
        "dynasty": "宋",
        "collection_info": null
    },
    {
        "uuid": "bea141ac5a0a4d16f738b56d79c56fb8",
        "title": "送宋茂宗",
        "author": "韦骧",
        "content": "三年持节使巴夔，今日飘然受代归。\n去棹勇争江水急，前旌遥趁峡云飞。\n陟明伫听跻华贯，荣觐应欣着綵衣。\n肯记天涯留咏处，翠岩幽洞亦几稀。",
        "dynasty": "宋",
        "collection_info": null
    },
    {
        "uuid": "b5ec1594423e3d8858afa8b1df5ed0f8",
        "title": "渝南九日",
        "author": "韦骧",
        "content": "草草开筵重九日，区区奉使第三年。\n黄花不肯趁时节，薄酒可堪无管弦。\n秋雨岷山犹涨水，夕阳巴峤自生烟。\n登高兴味空惆怅，万里乡关在目前。",
        "dynasty": "宋",
        "collection_info": null
    },
    {
        "uuid": "9aae8d9b64bf0c293b2cb42a9a0843ff",
        "title": "南陵坡",
        "author": "韦骧",
        "content": "南陵坡对巫山县，直上青冥百八盘。\n此日身由岁巡到，他年愁向画图看。\n可堪雨湿羊肠险，更怯风衝狐腋寒。\n却想九天朝谒罢，禁街平稳跃金鞍。",
        "dynasty": "宋",
        "collection_info": null
    },
    {
        "uuid": "16d4024cbb9ec46a3c4ca1bea93b0857",
        "title": "金山",
        "author": "韦骧",
        "content": "金山目逆路之隅，峭壁奇峰画不如。\n若使峥嵘近京雒，未应声价减南徐。",
        "dynasty": "宋",
        "collection_info": null
    },
    {
        "uuid": "0f6d446539825b33a0c89e812120a43f",
        "title": "瘦驴岭",
        "author": "韦骧",
        "content": "马瘏前咏闵驰驱，登岭今朝歉瘦驴。\n自是老来情味减，欲图靡盬可安居。",
        "dynasty": "宋",
        "collection_info": null
    },
    {
        "uuid": "ee06295f3e86b5f0c25004a0294a05e3",
        "title": "石榻平望七峰山",
        "author": "韦骧",
        "content": "路过黔江石榻平，七峰奇杰翠峥嵘。\n祇应自有神仙宅，肯向人间浪得名。",
        "dynasty": "宋",
        "collection_info": null
    },
    {
        "uuid": "85a82cb269c48f1b3a2ccde337020995",
        "title": "宿木宗驿",
        "author": "韦骧",
        "content": "暮投荒驿傍岩隈，更柝声频梦易迴。\n半夜忽惊飞霰急，凌晨还喜冻云开。\n雪凝山表平如截，梅发林坳迥若堆。\n问俗观风何所补，勤劳唯有马虺隤。",
        "dynasty": "宋",
        "collection_info": null
    },
    {
        "uuid": "e89936320ed3272703c4a92a02c49dc3",
        "title": "二月",
        "author": "韦骧",
        "content": "二月渝南春已老，西园桃李顿萧然。\n傍檐飞絮纷如雪，贴水圆荷大似钱。\n览物未能忘感概，纾情聊且缀诗篇。\n冯郎白髪知多少，更向巴山听杜鹃。",
        "dynasty": "宋",
        "collection_info": null
    },
    {
        "uuid": "20b0f5d950e836d1bcf00cc886cdc805",
        "title": "邻垣",
        "author": "韦骧",
        "content": "官路蹉跎晚景斜，更堪踪迹在天涯。\n江春已老犹寒色，山雨相仍减物华。\n留滞唯知搔白首，衰疲何可泥丹砂。\n无聊情思翻成喜，喜见邻垣架上花。",
        "dynasty": "宋",
        "collection_info": null
    },
    {
        "uuid": "2ad98e7a81da3e9189d1e7770e164a48",
        "title": "寿安县君挽词一首",
        "author": "韦骧",
        "content": "乡党推贤懿，宗婣慕孝慈。\n享年非及耄，造物固难知。\n神护铭旌远，龟从葬宅宜。\n幽冥復何恨，夫子映清时。",
        "dynasty": "宋",
        "collection_info": null
    },
    {
        "uuid": "f2290ccb1ee7fb9b0d21ee4f80219e99",
        "title": "再和张从道 二月",
        "author": "韦骧",
        "content": "天气融融近禁烟，巴渝风俗自熙然。\n排门沽酒易成市，着处看花不用钱。\n一带江山入图画，几番云雨促诗篇。\n独嗟久使无裨补，终日归心趁杜鹃。",
        "dynasty": "宋",
        "collection_info": null
    },
    {
        "uuid": "418c78c05d3f170a6c4d05d4347c831d",
        "title": "再和张从道 邻垣",
        "author": "韦骧",
        "content": "官舍相依吾二家，碧山之麓水之涯。\n祇知閒暇交谈屑，不觉逡巡改岁华。\n坐喜良农得麰麦，行闻异俗贡毡砂。\n衔杯且尽兵厨酿，安用呼儿索五花。",
        "dynasty": "宋",
        "collection_info": null
    },
    {
        "uuid": "7195ed7448ae6ec763e403609753b62f",
        "title": "和唐韦相国盛山十二咏 宿云亭",
        "author": "韦骧",
        "content": "无心固无恋，犹爱宿危檐。\n况復寻幽客，高情岂易厌。",
        "dynasty": "宋",
        "collection_info": null
    },
    {
        "uuid": "fac36eea0ec76f0c37eed3fe7d73582e",
        "title": "和唐韦相国盛山十二咏 隐月岫",
        "author": "韦骧",
        "content": "隐月月非隐，岫名诚强名。\n清光中夜满，谁谓碍峥嵘。",
        "dynasty": "宋",
        "collection_info": null
    },
    {
        "uuid": "daf0551037706c6cdd0ad91dcbe69202",
        "title": "和唐韦相国盛山十二咏 茶岭",
        "author": "韦骧",
        "content": "种茶当岭上，日近地先春。\n始自钧陶手，遗芳及后人。",
        "dynasty": "宋",
        "collection_info": null
    },
    {
        "uuid": "dc594fd76218cc0e66227420a67441ce",
        "title": "和唐韦相国盛山十二咏 梅溪",
        "author": "韦骧",
        "content": "清影笼寒水，幽香逐晚风。\n和羮人已远，溪上自芳丛。",
        "dynasty": "宋",
        "collection_info": null
    },
    {
        "uuid": "b8aa5ab9bf0daf200685e05126b4f1f8",
        "title": "和唐韦相国盛山十二咏 流杯渠",
        "author": "韦骧",
        "content": "渠湾水流速，杯漾酒行迟。\n莫诮经营巧，清懽得所施。",
        "dynasty": "宋",
        "collection_info": null
    },
    {
        "uuid": "5b8e8b85ef8f569504040b1ebc93281d",
        "title": "和唐韦相国盛山十二咏 盘石磴",
        "author": "韦骧",
        "content": "盘石以为磴，萦纡上翠岑。\n披云瞩佳境，适此慰登临。",
        "dynasty": "宋",
        "collection_info": null
    },
    {
        "uuid": "1ffca22d600c6311de03be7a212aa7a1",
        "title": "和唐韦相国盛山十二咏 桃坞",
        "author": "韦骧",
        "content": "当日桃花坞，多应效武陵。\n春风今寂寞，犹以旧名称。",
        "dynasty": "宋",
        "collection_info": null
    },
    {
        "uuid": "bfbac18daaee137885f5f320205f2e47",
        "title": "和唐韦相国盛山十二咏 竹岩",
        "author": "韦骧",
        "content": "栉密翠婵娟，结根岩石前。\n不饶尘土地，自信雪霜天。",
        "dynasty": "宋",
        "collection_info": null
    },
    {
        "uuid": "32fb073222d93c83cee173fd93639196",
        "title": "和唐韦相国盛山十二咏 琵琶台",
        "author": "韦骧",
        "content": "象物名台势，琵琶出自然。\n登临得真趣，所乐类无弦。",
        "dynasty": "宋",
        "collection_info": null
    },
    {
        "uuid": "9427c14ebe6e86bfeefdebd11760cd81",
        "title": "和唐韦相国盛山十二咏 胡芦沼",
        "author": "韦骧",
        "content": "沼有胡芦状，成非疏凿功。\n霄澄星月影，彷佛似壶中。",
        "dynasty": "宋",
        "collection_info": null
    },
    {
        "uuid": "0cd338fd58dc4b2c32dfab20157bac20",
        "title": "和唐韦相国盛山十二咏 绣衣石榻",
        "author": "韦骧",
        "content": "绣衣无已久，石榻尚依然。\n不识寻山客，几人能爱贤。",
        "dynasty": "宋",
        "collection_info": null
    },
    {
        "uuid": "d36d041f10eb4b0f04100c9bc9b6abb9",
        "title": "和唐韦相国盛山十二咏 上士瓶泉",
        "author": "韦骧",
        "content": "上士体虚无，瓶泉与道俱。\n倘余涓滴润，可救众焦枯。",
        "dynasty": "宋",
        "collection_info": null
    },
    {
        "uuid": "cc5e355e3d4c60c2dcc8f2ce364a0b6f",
        "title": "清远阁",
        "author": "韦骧",
        "content": "屹然虚阁并莲宫，似出尘寰扰扰中。\n浩荡干坤来爽气，峥嵘栏楯倚晴空。\n江奔吴楚流何急，山接岷峨望不穷。\n清远榜题真有意，登临聊以裕吾衷。",
        "dynasty": "宋",
        "collection_info": null
    },
    {
        "uuid": "8e70ebde77c7c7b445ae9d5942e55f80",
        "title": "横翠亭",
        "author": "韦骧",
        "content": "胜概本天成，增营智亦精。\n何年丹槛敞，终日碧山横。\n青霭飘来薄，澄江泻去明。\n官居况相迩，杖屦不胜情。",
        "dynasty": "宋",
        "collection_info": null
    },
    {
        "uuid": "e14457cfbb9c20c2730658ee51c14a7e",
        "title": "九日",
        "author": "韦骧",
        "content": "四逢九日峡江湄，窃禄无功祇自嗤。\n把酒又迟今岁菊，开编还愧去年诗。\n牛山悽感何其昧，蓝水欢吟乃所宜。\n白髪不辞吹帽落，更登山阁醉佳时。",
        "dynasty": "宋",
        "collection_info": null
    },
    {
        "uuid": "16697fd49473e02d38b8c3807b399f13",
        "title": "答王晋叔",
        "author": "韦骧",
        "content": "区区行役临南浦，忽奉来书墨未干。\n见报新恩移亳社，便疑衰迹近长安。\n山危水恶行将免，宦思乡情日渐寛。\n朝夕放船来就别，赠言应许遗琅玕。",
        "dynasty": "宋",
        "collection_info": null
    },
    {
        "uuid": "b73f31950ff0f231f1932ccc14f23445",
        "title": "遇黄志仁",
        "author": "韦骧",
        "content": "舟楫逢迎涪水滨，久违应讶鬓霜新。\n按廉虽共相望阔，邂逅于斯两喜钧。\n对舣晴沙旗影动，交谈寒夜烛花春。\n迟明又向东西去，回首沧江雾色匀。",
        "dynasty": "宋",
        "collection_info": null
    },
    {
        "uuid": "0f4b0d54dcc9c18ca3ee3b5f32576b30",
        "title": "别张从道",
        "author": "韦骧",
        "content": "官居相并日相过，盈岁光阴不觉多。\n每幸开心互询度，都忘倦迹久蹉跎。\n新除忽遂东归欲，雅好其如远别何。\n把酒不辞金盏溢，预将离索就消磨。",
        "dynasty": "宋",
        "collection_info": null
    },
    {
        "uuid": "2b09bcf986e394951096dc6c8ced6303",
        "title": "别王叔重",
        "author": "韦骧",
        "content": "区区奉使越三年，晚得渝南刺史贤。\n美政日闻行旧学，高怀时见发新篇。\n近违方得挥谈麈，远别俄惊彻祖筵。\n回首寒江初放鹢，牙城隐隐隔云烟。",
        "dynasty": "宋",
        "collection_info": null
    },
    {
        "uuid": "a52db62dba03b1135c1b2f187e949d20",
        "title": "送张公度之官南安",
        "author": "韦骧",
        "content": "尽道清时多汲引，夫何高翮尚卑栖。\n迢迢别乘欣然去，苒苒轻装寡所赍。\n坐想推余先峤北，行闻流誉出江西。\n更将学行规逢掖，桃李无言下自蹊。",
        "dynasty": "宋",
        "collection_info": null
    },
    {
        "uuid": "a43a2d8a4bd7e640deeb5bcb14c5478d",
        "title": "送胜之宰仁和",
        "author": "韦骧",
        "content": "霜风掠野卷愁云，紞紞催船画鼓频。\n方喜乡闾得贤宰，却惊燕席失佳宾。\n去鄞迤逦穷残腊，渡浙依稀傍早春。\n恰幸主人真恺悌，承宣相与慰斯民。",
        "dynasty": "宋",
        "collection_info": null
    },
    {
        "uuid": "fd40f6f5e425844caaa84b9275b5b359",
        "title": "和舒信道中丞",
        "author": "韦骧",
        "content": "腊月纔飞玉律灰，物情已若在春台。\n高怀果动山中兴，秀句歘从尘外来。\n兵酿可应随日熟，官梅能不为时开。\n何当举白西河上，茗艼须容倒载回。",
        "dynasty": "宋",
        "collection_info": null
    },
    {
        "uuid": "b3b8e6438effc0066c1ba9280babc4bb",
        "title": "又和",
        "author": "韦骧",
        "content": "浅雪初成玉石灰，冒寒拥腋上层台。\n那嗟晚景催人老，且喜新春入手来。\n戢戢庭萱芽始迸，娟娟池柳眼先开。\n却□疏骋南湖辙，坐想高谈肠九回。",
        "dynasty": "宋",
        "collection_info": null
    },
    {
        "uuid": "436fcb3a7b5aaa38848f52e298006df3",
        "title": "腊月十八日乙卯立春丁卯会饮开元呈信道中丞",
        "author": "韦骧",
        "content": "潇洒江城雪后天，访寻幽境就开筵。\n数声晚角催残照，三日新春入旧年。\n鼎坐探题频击钵，杯行度曲有危弦。\n莫论俯仰成陈迹，顷刻清欢亦可怜。",
        "dynasty": "宋",
        "collection_info": null
    },
    {
        "uuid": "c189e866cf12dc907aed4b5566cd7718",
        "title": "再和",
        "author": "韦骧",
        "content": "湖山清迥雪霜天，结客寻幽布锦筵。\n猛作清欢送残腊，冥搜佳句待新年。\n共欣爱日临樽俎，暗觉和风入管弦。\n数品香葩为时发，潜知造物以相怜。",
        "dynasty": "宋",
        "collection_info": null
    },
    {
        "uuid": "a627f54a737197693197f3c4cd607260",
        "title": "春后五日即事呈信道中丞致平学士",
        "author": "韦骧",
        "content": "闰余中朔蚤，岁暮已春回。\n沼沚全消冻，林园半落梅。\n南风湿旧础，暮雨送新雷。\n节物逡巡变，衰颜忍不开。",
        "dynasty": "宋",
        "collection_info": null
    },
    {
        "uuid": "c5bc0775179c113315b71dcd28b12325",
        "title": "再和二首  其一",
        "author": "韦骧",
        "content": "会饮临登燕，逢春第一回。\n筝移未归雁，笛送巳飘梅。\n北海俄空酒，南山忽隐雷。\n交谈幸投隙，尘虑此时开。",
        "dynasty": "宋",
        "collection_info": null
    },
    {
        "uuid": "39f9f207eab9aca6855a74697102f11a",
        "title": "再和二首  其二",
        "author": "韦骧",
        "content": "春归虽斗顿，寒去尚裴回。\n已放沙茸草，犹将雪掩梅。\n清吟陵鲍谢，高谊薄陈雷。\n倘缓西行兴，芳筵愿数开。",
        "dynasty": "宋",
        "collection_info": null
    },
    {
        "uuid": "a2e5698ce64feb529739045e2c656150",
        "title": "復以前韵示别",
        "author": "韦骧",
        "content": "泛鹢兹辰去，前驺几日回。\n离觞釂浮螘，暮角听吹梅。\n雪峤初消玉，涛江远震雷。\n应多解颐句，归觐锦囊开。",
        "dynasty": "宋",
        "collection_info": null
    },
    {
        "uuid": "a85484ff8631deec8ecd8f75b69fc579",
        "title": "元正二日小宴呈席客",
        "author": "韦骧",
        "content": "二日新年半月春，朝来小雨破轻尘。\n依稀带雪梅枝老，彷佛笼金柳色匀。\n投隙会并宜勉强，转头光景祇逡巡。\n不应万点花飞后，方许伤多酒入唇。",
        "dynasty": "宋",
        "collection_info": null
    },
    {
        "uuid": "5b0b4e6677d6f52f727d26d70667f99e",
        "title": "和章致平西兴见寄二首  其一",
        "author": "韦骧",
        "content": "金玉来音忽迩闻，开缄恍若对风神。\n始知渡浙元宵逼，遥想乘时乐事频。\n恨不衔杯同此夕，可应联咏属他人。\n果然佳句先垂寄，依旧余辉返照邻。",
        "dynasty": "宋",
        "collection_info": null
    },
    {
        "uuid": "06565f1f393875e4b69ba7eea3d17670",
        "title": "和章致平西兴见寄二首  其二",
        "author": "韦骧",
        "content": "天为元宵卷暮云，团团放出月精神。\n随时行乐与民共，若处观灯彻席频。\n玉斝坐邀同醉客，琼枝怀想未归人。\n更抽鄙句招回棹，早復官居壮德邻。",
        "dynasty": "宋",
        "collection_info": null
    },
    {
        "uuid": "bbd322c3fe47156e118e558dafa1dab2",
        "title": "石都讲仲谟挽辞二首  其一",
        "author": "韦骧",
        "content": "高翮欲腾超，年华忽早雕。\n名言在宗室，休誉满公朝。\n卜远灵舆逝，伤春挽铎摇。\n南明此时路，花草为萧条。",
        "dynasty": "宋",
        "collection_info": null
    },
    {
        "uuid": "77e48b3bf49dff258c685d5c36ed616f",
        "title": "石都讲仲谟挽辞二首  其二",
        "author": "韦骧",
        "content": "桂科名旧峻，玉殿对新归。\n异宠行将及，英魂遽巳飞。\n贵来年不待，志在命先违。\n还葬春山晓，空歌薤露晞。",
        "dynasty": "宋",
        "collection_info": null
    },
    {
        "uuid": "519907873024960d9d0704ff02c01931",
        "title": "嘉燕堂",
        "author": "韦骧",
        "content": "屋角翚飞栋宇深，檐前老木翠森森。\n琤琮虽欠泉声玉，琐碎仍多竹影金。\n胜概岂颛供主席，清驩唯欲浃朋簪。\n但令广座嘉宾满，不惜融樽罄所斟。",
        "dynasty": "宋",
        "collection_info": null
    },
    {
        "uuid": "ef0f43bc48cfa89f829aa1acc827ba55",
        "title": "九经堂",
        "author": "韦骧",
        "content": "屹屹危堂近紫烟，傍堂双桧亦参天。\n四时风月收罗尽，千里山川瞩望全。\n阮屐登来何必蜡，陶琴携上不须弦。\n赐经虽缺名犹在，此乐终为古所贤。",
        "dynasty": "宋",
        "collection_info": null
    },
    {
        "uuid": "f87c48c6e75e558067fc182d3f25210a",
        "title": "鉴亭",
        "author": "韦骧",
        "content": "虚亭屹立沼中央，古匠施工亦异常。\n略彴相联虹对影，涟漪四面镜涵光。\n雕楹圆槛环然敞，碧瓦飞甍势欲翔。\n杖履时来涤尘虑，可能随事见毫芒。",
        "dynasty": "宋",
        "collection_info": null
    },
    {
        "uuid": "5f6ccd4d2ac8289d2b877b7864d61195",
        "title": "探春轩",
        "author": "韦骧",
        "content": "东园亭榭巧相因，更闢东轩探早春。\n面直小桥通沼沚，背临宏构拥松筠。\n鸟鸣鱼跃先时得，柳绽桃苞入眼新。\n造物也知摇落久，应怜着意伺芳辰。",
        "dynasty": "宋",
        "collection_info": null
    },
    {
        "uuid": "43ce19e01c89493c059f09f895caff14",
        "title": "宿凤亭",
        "author": "韦骧",
        "content": "碧梧千尺覆檐楹，宿凤何年被美名。\n燕雀不栖如有畏，烟云常近岂无情。\n林间日月于兹永，物外尘埃岂復生。\n危坐忽惊年籥晚，漫吟嘉瑞乐昇平。",
        "dynasty": "宋",
        "collection_info": null
    },
    {
        "uuid": "1037e57bde3d9e017e874c9a99666116",
        "title": "和舒信道二首  其一",
        "author": "韦骧",
        "content": "樽前虽阙旧年人，旧事重论迥若新。\n记得长春为绝唱，依稀难和似阳春。",
        "dynasty": "宋",
        "collection_info": null
    },
    {
        "uuid": "06ba91ed4d7c738cbbdc7173dbaa87e7",
        "title": "和舒信道二首  其二",
        "author": "韦骧",
        "content": "谪仙居处枕湖边，手种垂杨已繫船。\n勿谓门庭岑寂久，天将巨用理当然。",
        "dynasty": "宋",
        "collection_info": null
    },
    {
        "uuid": "8d178e3de654af7d187908e306a42d4a",
        "title": "和信道以诗见邀",
        "author": "韦骧",
        "content": "摇摇画隼过寒汀，为得新诗欲饯行。\n饮散十洲回首处，暝烟疏柳不胜情。",
        "dynasty": "宋",
        "collection_info": null
    },
    {
        "uuid": "d97f2356aa3ddc767f0b320c733325d9",
        "title": "次韵周开祖清明会景之作",
        "author": "韦骧",
        "content": "难并四者重良辰，寒食风光泽国春。\n日滉湖光千顷绿，烟披汀柳万条新。\n铃斋投隙登临好，吟笔裁篇气格淳。\n顾我不能酬绝唱，聊将鄙句慰邦人。",
        "dynasty": "宋",
        "collection_info": null
    },
    {
        "uuid": "e174710b402ffb98d029cb9ca40eef8e",
        "title": "又和会月波楼与范德镇赓唱之什",
        "author": "韦骧",
        "content": "屹屹楼依檇李城，月波标榜映双楹。\n未逢秋夕披襟坐，且向春风曳履行。\n诗伯高篇先独唱，使君健笔许谁争。\n还朝滞客方无赖，对此飘然思亦生。",
        "dynasty": "宋",
        "collection_info": null
    },
    {
        "uuid": "570dfeda55cd3d5dae7a5a690e40787d",
        "title": "吴大夫挽词二首  其一",
        "author": "韦骧",
        "content": "浩气忽凌虚，飘然厌虎符。\n风流失循吏，术学丧醇儒。\n飞旐衝霜外，哀歌惨路隅。\n螭坳有贤嗣，遗憾想公无。",
        "dynasty": "宋",
        "collection_info": null
    },
    {
        "uuid": "a87dab1e3d35007aaf3bb50c7eff1a5d",
        "title": "吴大夫挽词二首  其二",
        "author": "韦骧",
        "content": "邂逅淮东别，逡巡二纪余。\n岂期还故里，止得望灵舆。\n直道钦遗誉，高门仰旧居。\n鄙情凭薤唱，聊以解欷歔。",
        "dynasty": "宋",
        "collection_info": null
    },
    {
        "uuid": "ef00a66b7b61739fa4cae0c47f2767f7",
        "title": "至节蒋颖叔见召以病不赴",
        "author": "韦骧",
        "content": "一阳潜復自黄宫，难变霜髯作少容。\n方伯以时均宴衎，野人不幸困龙钟。\n望尘修敬惭无及，举白承懽恨莫供。\n但有诚心腾善颂，愿随寿斝祝椿松。",
        "dynasty": "宋",
        "collection_info": null
    },
    {
        "uuid": "ce1dba8be837cc0114f3465ad8aed2d0",
        "title": "和周开祖即席",
        "author": "韦骧",
        "content": "海云收雨作新晴，春日开筵趣早成。\n六席共年谁独少，千龄几半互相兄。\n须怜东道情尤厚，况是西归盖始倾。\n更玩掌中珍句好，不知帘外玉蟾生。",
        "dynasty": "宋",
        "collection_info": null
    },
    {
        "uuid": "280aa96a991568da48a64281b0a3f1da",
        "title": "和周开祖赋会有美堂呈权府察院",
        "author": "韦骧",
        "content": "共陪红旆陟巍峨，有美轩楹气候和。\n樽酒融融懽广座，梁尘拂拂应清歌。\n风随江浦霜涛急，日下湖山翠霭多。\n何处追谈此佳趣，主人不晚在鸾坡。",
        "dynasty": "宋",
        "collection_info": null
    },
    {
        "uuid": "7b9fbccc2796fcf7f568806e5f4a23f9",
        "title": "和宇文伯修侍郎会中和堂二首  其一",
        "author": "韦骧",
        "content": "燕堂高会势峨峨，拂面熏风气候和。\n广座初陪文字饮，满城重听袴襦歌。\n锦裀藉舞矜回雪，玉麈挥谈沛决河。\n牧伯娱宾同众乐，庾公清兴未为多。",
        "dynasty": "宋",
        "collection_info": null
    },
    {
        "uuid": "2db627a63ab49a06db8ec39223462292",
        "title": "和宇文伯修侍郎会中和堂二首  其二",
        "author": "韦骧",
        "content": "华构峥嵘倚碧霄，开筵潇洒聚英僚。\n衣霑翠霭天收雨，目送银山海上潮。\n半日清欢浃觞咏，几番凉吹韵笙箫。\n醺酣老客依帡庇，归隐而今岂俟招。",
        "dynasty": "宋",
        "collection_info": null
    },
    {
        "uuid": "72930842c821543b22701ec4bd83feda",
        "title": "忆游金华洞一首寄婺守陈子文",
        "author": "韦骧",
        "content": "不到金华四十年，碧溪深洞想依然。\n故人为郡应多暇，何日双旌翠霭边。",
        "dynasty": "宋",
        "collection_info": null
    },
    {
        "uuid": "9a64589a4727b0e13cf678d8be4a93b7",
        "title": "和宇文侍郎观潮",
        "author": "韦骧",
        "content": "江上双峰屹若门，秋潮涌出势横奔。\n先声何翅云雷震，猛逝直疑溟海翻。\n壮观平分吴与越，激波遥自巽之坤。\n驱除残暑长空凛，喷薄晴光列岫昏。\n衝涉唯惊兀舟楫，迁腾那復论鹏鲲。\n仙槎远泛时相际，野马兼驰力更掀。\n华信筑塘无宿恨，子胥乘浪有忠魂。\n吴儿勿诧轻身弄，自古冯河岂足言。",
        "dynasty": "宋",
        "collection_info": null
    },
    {
        "uuid": "e2915a538fd1d19fac5f2a5733276eb8",
        "title": "送吴圣取给事",
        "author": "韦骧",
        "content": "忠嘉早结九重知，隙驷徒惊晷景驰。\n祥鼓素琴犹累月，恩除青琐已先期。\n秋风惨处违丘垄，霜柳疏中即路岐。\n得志泽民贤者事，伫观功业映清时。",
        "dynasty": "宋",
        "collection_info": null
    },
    {
        "uuid": "3e82233a7e288d4c6ab11eeb1fe250f5",
        "title": "送深阇梨之越开讲",
        "author": "韦骧",
        "content": "家世事簪绅，方袍早出尘。\n诗书捐旧习，戒律悟前身。\n杯度吴川雪，经翻越峤春。\n逆知专讲席，着意警迷津。",
        "dynasty": "宋",
        "collection_info": null
    },
    {
        "uuid": "4653ebc645f27dae808b7e6b51922e4d",
        "title": "和韩管山斋",
        "author": "韦骧",
        "content": "爱君筑室据青山，高躅宁容俗士攀。\n吏隐幽怀潜物外，诗成秀句落人间。\n涛江远向窗扉见，竹坞静宜巾履閒。\n顾我衰残倦登览，偶来聊此共开颜。",
        "dynasty": "宋",
        "collection_info": null
    },
    {
        "uuid": "2a155ac242ea30b4345c0bcd56e4384d",
        "title": "刘握大夫挽词二首  其一",
        "author": "韦骧",
        "content": "平生端素履，四纪仕清朝。\n移守将前迈，修龄忽后雕。\n琴书遗淡泊，几杖舍逍遥。\n有子光承绩，幽堂慰寂寥。",
        "dynasty": "宋",
        "collection_info": null
    },
    {
        "uuid": "39fb719228ac9c41c67320f19d2f746f",
        "title": "刘握大夫挽词二首  其二",
        "author": "韦骧",
        "content": "弃养临茗水，传声到武林。\n仁贤没何遽，老友恸尤深。\n珠玉藏前咏，风标起旧钦。\n灵舆不克送，薤唱寓空音。",
        "dynasty": "宋",
        "collection_info": null
    },
    {
        "uuid": "c8f9c87bc2395bf6e2287671ec5c3dc7",
        "title": "刘钦止承务挽词一首",
        "author": "韦骧",
        "content": "年始踰强仕，俄从逝水沄。\n祇应怀永慕，遂尔继先君。\n利器方施手，高翔未及云。\n呜呼今已矣，众叹谩纷纷。",
        "dynasty": "宋",
        "collection_info": null
    },
    {
        "uuid": "b97693c149181a497d44702703d45f75",
        "title": "过笠泽三贤堂诗三首  其一",
        "author": "韦骧",
        "content": "舟繫小桥杨柳月，帆移平浦芰荷风。\n当时不向烟波老，霸业功名一归空。",
        "dynasty": "宋",
        "collection_info": null
    },
    {
        "uuid": "571e8508225b3cee0b9699c9762c0363",
        "title": "过笠泽三贤堂诗三首  其二",
        "author": "韦骧",
        "content": "鲈鲙白鲜盘玉缕，莼羹涎滑煮龙髯。\n可怜水月交光夜，一笛西风自捲帘。",
        "dynasty": "宋",
        "collection_info": null
    },
    {
        "uuid": "1148f6f5c6d8abb3afd5a8c03ba11fd7",
        "title": "过笠泽三贤堂诗三首  其三",
        "author": "韦骧",
        "content": "醉梦几寻芳草渡，吟魂飞上月明楼。\n散人已出形骸外，肯作乡声效楚囚。",
        "dynasty": "宋",
        "collection_info": null
    },
    {
        "uuid": "870f2c2d0b87b5927559ed2e5f838eb0",
        "title": "和提刑度支游永康灵岩",
        "author": "韦骧",
        "content": "天下被泽久，诗人歌旱麓。\n廉按重时选，巡行当岁熟。\n优游今日心，憩息兹山腹。\n峰危齐鸟道，岩邃容佛屋。\n长松揭臣盖，修篁削青玉。\n尘远疑僊隐，景远如画簇。\n还辕兴有余，过隙光何速。\n据云出苍翠，回首辨重復。\n留止念所之，吟咏生不足。\n不获睹胜游，空言继郎宿。",
        "dynasty": "宋",
        "collection_info": null
    },
    {
        "uuid": "085e8c81185fcc4133f2ad15117f068d",
        "title": "怀永康颜明府",
        "author": "韦骧",
        "content": "寒山晴望青重重，我居山西君在东。\n县疆有守不往，迟想休谊如饥空。\n反思六月君假道，夜对樽酒乘清风。\n高谈落落破畦畛，不许俗语咻其中。\n撇然倾盖信若旧，诚通气洽知所同。\n别来慰释尚可赖，时获佳句开惛蒙。\n所嗟室迩人甚远，安得邂逅还相逢。",
        "dynasty": "宋",
        "collection_info": null
    },
    {
        "uuid": "3b029e87b002eb8c4ca661ff2c8b6b23",
        "title": "石室洞",
        "author": "韦骧",
        "content": "天王峰南石室洞，怪特不与寻常同。\n石门巉岩天所凿，门内夷旷驱车通。\n偃然灵穴邃且广，步履出没忘西东。\n其间异状多所类，悬乳往往成鼓钟。\n龟头俯视露岩腹，寿与岁月应无穷。\n团团一窍透千尺，天使日月光来容。\n洞前佛氏殿阁峻，相直气象增其雄。\n我为俗吏虽跼蹐，所至安肯遗幽踪。\n金华灵岩着于婺，每越疆境为游从。\n尝恨昔年之富川，便道不得寻龟峰。\n尘怀不惬十余载，每见图画加忡忡。\n去春来此路復过，篮舆暮触烟霭重。\n纵观虽未尽吾兴，聊塞所欲平饥空。\n到官萍邑已逾岁，坐拥民事劳颛蒙。\n滞祛敝革固用日，佳趣不暇先牢笼。\n称来公余得兹洞，疏爽为我开情悰。\n金华龟峰虽未及，此地有此为难逢。\n谩拈秃笔写白石，但记姓字于其中。\n却登凈宇祇独宿，蒲牢压旦还撞舂。\n归鞭遽去有余约，后会结客临春风。",
        "dynasty": "宋",
        "collection_info": null
    }
]