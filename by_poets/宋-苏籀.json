[
    {
        "uuid": "2139c90e76a4f7f904cc6306c5dece20",
        "title": "次韵大父晒麦",
        "author": "苏籀",
        "content": "西郊岁种十亩麦，自笑不耕惟坐食。\n吾人一饱已天幸，此外何心更求得。\n我田长熟无旱潦，玉粒收来坚且好。\n岂同豪右执券契，虐取多求急于盗。\n我家治生无奇功，累世守此慈俭风。\n仓囷不满非所恤，冒暑一晒安敢慵。\n长空不见纤云起，沽酒烹鸡会邻里。\n炎飚不厌尘满身，冷饼行看冰上齿。\n閒居舍此一事无，狥时干禄姑舍诸。\n信知为农自足乐，秦相未必贤牵卢。",
        "dynasty": "宋",
        "collection_info": null
    },
    {
        "uuid": "c60a93002a862858ed5333856de8caab",
        "title": "大父令赋旧扇",
        "author": "苏籀",
        "content": "裁纨当团扇，当暑不离手。\n炎凉一推迁，委掷昏尘垢。\n蒙蒙萦蛛网，闇闇迷远岫。\n人情逐时移，浪自分好丑。\n一朝被收录，已迫朱明候。\n开箧振浮埃，清风亦生袖。\n有爱必有憎，无新故无旧。\n可怜汉婕妤，涕泣将为咎。\n贤哉楚令尹，无欣亦无诟。",
        "dynasty": "宋",
        "collection_info": null
    },
    {
        "uuid": "ac9530c94a7afc48ea95a38e0074c758",
        "title": "大父令赋捕鱼",
        "author": "苏籀",
        "content": "寒鱼不乐水，遇汕辄来依。\n溪边蓑笠翁，智深鱼莫知。\n网罟既不设，钓竿亦罢携。\n萧然徒手来，一一收无遗。\n幽人买鱼食，心亦怜鱼痴。\n早知烹割苦，宁如在流澌。\n世人岂异此，外物常见羁。\n好在李斯犬，当观庄子牺。",
        "dynasty": "宋",
        "collection_info": null
    },
    {
        "uuid": "ed7b6d8b216876fe24564b0e16d61e3e",
        "title": "咸阳县令求清渭楼诗和何子应长句",
        "author": "苏籀",
        "content": "秦如蒹葭未饱霜，四维不举空豪强。\n神疲鬼乏赴功利，兆自襄公终始皇。\n富极熏天力斡地，诸侯西来谁敢当。\n范雎李斯乘利势，蒙骜白起先戎行。\n韩卢前奔宋鹊举，角逐海内如驱羊。\n干戈取之刑法治，举事夸淫惟快意。\n时移数尽非徒然，直笔汗青遭唾毁。\n咸阳宫殿无尺瓦，直抵南山是禾稼。\n山巅观阙总成尘，清渭东流无昼夜。\n昔时此水贯宫垣，今日沦涟县楼下。\n无復秦娥洗粧水，时有村童饮牛马。\n秋波泠泠泛红叶，春天波荡桃花节。\n清名不与世荣辱，混浊何尝妨至洁。\n八川分流皆异态，七泽胸中无芥蔕。\n直须面面倚危栏，殚睹雍州原野火。\n楼中有客雍门弹，坐上悲歌击樽坏。\n何侯精采如琳琅，携诗揖我谓我臧。\n我今为子登楼赋，书版一讽悲兴亡。",
        "dynasty": "宋",
        "collection_info": null
    },
    {
        "uuid": "18ee06b9b6d13dd27a9257fd37fc2efb",
        "title": "次韵范氏子园居即事三首  其一",
        "author": "苏籀",
        "content": "媚兰多畦畹，党竹论尺寻。\n倦矣一枝足，卓哉千里心。\n气含湖海姿，名挂罴虎林。\n长髯罥世累，秃鬓微霜侵。\n雕钻久已休，潜伏恨不深。\n亭丘近来趣，何止如山阴。",
        "dynasty": "宋",
        "collection_info": null
    },
    {
        "uuid": "22e1f48ad68321ed6f9a077b9b25ab46",
        "title": "次韵范氏子园居即事三首  其二",
        "author": "苏籀",
        "content": "沼沚清涟生，沄沄復浼浼。\n爨清饭不足，欢赏心无馁。\n金丝捻条柯，酥蜡滴趺蕾。\n樱桃与芍药，春事卜贞悔。",
        "dynasty": "宋",
        "collection_info": null
    },
    {
        "uuid": "2b323f177906de0015bca2b4afb8c85e",
        "title": "次韵范氏子园居即事三首  其三",
        "author": "苏籀",
        "content": "花开且復谢，迴首悲今昨。\n席月吹参差，临芳倾凿落。\n莎苹藉醉枕，风竹惊眠觉。\n宾僚上马去，乌鸟相呼乐。\n春光在木杪，花絮相纷箔。\n酒到忘醇醨，客来无善恶。",
        "dynasty": "宋",
        "collection_info": null
    },
    {
        "uuid": "7778a2cc084bf630590a414c829d2f1d",
        "title": "耕者得古玉指环一首",
        "author": "苏籀",
        "content": "百世繁华堕劫灰，凄凉断簪并擘钗。\n淑颜窈窕亦尘土，指环耕出田中来。\n野人辛勤务稼穑，两手龟拆闢草莱。\n未知此环竟安用，但讶光采尤奇瑰。\n王孙捉麈不辨玉，手面膏拭无纤埃。\n柔荑纤纤擢绀袖，五云书势高崔嵬。\n金拨收声饫犀筯，冰遏红牙诚妙哉。\n指环不肯贫家售，东邻女贫人道丑。\n巧梳堕马长扫眉，五色纴针工组绣。\n古人制器知为谁，今时岂乏春风手。\n春葱银甲深藏袖，偕老赋诗须我友。",
        "dynasty": "宋",
        "collection_info": null
    },
    {
        "uuid": "8f0d285d8093b1f4446d3c696fae0d6d",
        "title": "游寒溪次醅字韵题九曲亭一首",
        "author": "苏籀",
        "content": "幅巾戏漉彭泽醅，尺书间觅来禽栽。\n东坡居士五年久，真主未遽求盐梅。\n扁舟夷犹水刻窟，双履秃缺峯峩嵬。\n招揖西山与东鲁，迴首阊阖并玉台。\n标牓高甍方外景，不染时世毫端埃。\n倚空千重翡翠盖，落日万顷琉璃堆。\n兴酣鱼鸟安乐国，喜溢仆驭陶家罍。\n惜哉二老削旧迹，不论石上并墙隈。\n碕岸横舟昔时处，刻划独免漫苍苔。\n梵剎青莲旧僧社，径遂几合无人开。\n方今九原如可作，足使四海无凋摧。\n封章千载垂可否，玉堂黄閤犹儋雷。\n精义穷神致实用，不变生死无去来。\n天下书生践遗迹，棠荫处处思贤哀。",
        "dynasty": "宋",
        "collection_info": null
    },
    {
        "uuid": "dd17807cfb7956b8ccb8ca91a8290bfd",
        "title": "次韵答晁以道见赠二首  其一",
        "author": "苏籀",
        "content": "骨髓缄藏万古谋，畔牢愁思不禁秋。\n常怜屈宋鸣中古，不遇丘轲放一头。\n文赋东坡推典丽，简书西路失归休。\n看公议论方游夏，岂数苏州与柳州。",
        "dynasty": "宋",
        "collection_info": null
    },
    {
        "uuid": "c3758456195f4f262b06c0583ca083a8",
        "title": "次韵答晁以道见赠二首  其二",
        "author": "苏籀",
        "content": "玉井之泉汲又新，腐陈收拾已空囷。\n铁牛城下三年眼，剨见仇池社裏人。",
        "dynasty": "宋",
        "collection_info": null
    },
    {
        "uuid": "d1e22f5d98099ee6ae3a5d478f5ca341",
        "title": "次韵范机宜感怀",
        "author": "苏籀",
        "content": "珪组纷纷蚁慕羶，徇人可否冀超迁。\n伤哉远略疲中国，恸矣长星出亘天。\n晋楚春秋书失国，惠昭徒驭竟言旋。\n朝廷得士为强弱，郭隗来归不首燕。",
        "dynasty": "宋",
        "collection_info": null
    },
    {
        "uuid": "42aa06e8bbffee99fa159a6495f57c35",
        "title": "送王机宜归襄阳侍下一首",
        "author": "苏籀",
        "content": "乃公振旅来，河湟新奏捷。\n诗礼壮斋坛，荆州初妥帖。\n王郎赋缁衣，旦暮刷燕越。\n从容挽六钧，邂逅记三箧。\n赏奇必先覩，语怪尤欣惬。\n樵径曳斑杖，僧窗敷白氎。\n解颐千虑却，爬痒众宾厌。\n辕门熊虎士，铁面竦长鬣。\n椎牛赴大釂，割肉挥长铗。\n酸寒商公邑，会我萦仕牒。\n儿嘷羹不糁，女瘦裙剩摺。\n嫉邪髮衝冠，忧国鬚屡镊。\n侯家有美载，寒冬相暖热。\n騕褭带青萍，于菟包璅甲。\n风磴好扶轮，冰溪多病涉。\n凄凉熊耳下，小雪轻尘浥。\n升堂语君公，浚治千楼堞。\n勉勉足兵食，孜孜抚疲苶。\n政成在简易，可大贤人业。",
        "dynasty": "宋",
        "collection_info": null
    },
    {
        "uuid": "274d5d919500b2ea1bda38edd9847d12",
        "title": "黄筌画金盆鸽孟蜀屏风者也一首",
        "author": "苏籀",
        "content": "孟氏观阙尝鲜新，虬虬栱桷翔青冥。\n可怜当年百事足，鬼眼未遽窥高明。\n铺首仓琅百楼耸，宝帘珠带关银屏。\n风台露榭敞锦缬，朝朝暮暮吹竽笙。\n鹅溪白茧冰雪清，黄史舐笔研丹青。\n屏间观者诚粲者，醉颊融暖兰膏匀。\n金槃滴取宫桃露，点𪑮铅朱三昧处。\n融怡宿粉晕娇红，一片辞枝三月暮。\n妙趣忘言心独覩，花好更教宫女妬。\n綵翎降趾戏宫廷，啄哺驯和谢笼籞。\n跖石窥盆刷羽仪，天乐凤箫鶱欲举。\n智者创物仁者守，何嗟及矣何追咎。\n当时高岸尚微茫，零落萍蓬入谁手。\n华堂粉壁倚叉竿，五十年前亡是叟。\n细说盈亏阅今古，我曹知爱当知恶。\n此间风韵出成都，花上杜鹃啼最苦。\n见之坐右久弥新，咄咄庸工难与语。",
        "dynasty": "宋",
        "collection_info": null
    },
    {
        "uuid": "31e3e7e711772401083829171f72e5d2",
        "title": "避地咏史一首",
        "author": "苏籀",
        "content": "量力难贪督亢图，冯亭致地祸来欤。\n摸金公子驱长戟，割地先生醉堕车。\n乘传有人延剧孟，运筹何术困由余。\n鬼方政赖高宗克，雅信周公无逸书。",
        "dynasty": "宋",
        "collection_info": null
    },
    {
        "uuid": "aa2c55032046070390ad78b8c9dc33aa",
        "title": "东坡三绝句  其一",
        "author": "苏籀",
        "content": "门庭桃柳人人护，焚屋新遭盗跖余。\n邻社萧条近尤剧，孙孙子子宝公书。",
        "dynasty": "宋",
        "collection_info": null
    },
    {
        "uuid": "df84f2565c23fa89b9bce6e6ec8a4303",
        "title": "东坡三绝句  其二",
        "author": "苏籀",
        "content": "岭背泉甘陵谷迁，危亭圜顾尚依然。\n春兰秋菊无终古，地上居人世世贤。",
        "dynasty": "宋",
        "collection_info": null
    },
    {
        "uuid": "7bb9cb6b12e645001737e2f18c259c83",
        "title": "东坡三绝句  其三",
        "author": "苏籀",
        "content": "为文赤壁并黄坂，奇韵平生想像中。\n延目练江咨逝水，举头碧落看飞鸿。",
        "dynasty": "宋",
        "collection_info": null
    },
    {
        "uuid": "31b981486ab90373df1d151922beb824",
        "title": "过故丞相吕汲公坟剎二首  其一",
        "author": "苏籀",
        "content": "元佑推谐弼，干坤岂小康。\n曹参尚清浄，萧傅性刚方。\n报国无遗恨，兴邦举旧章。\n累年公议白，名与日星光。",
        "dynasty": "宋",
        "collection_info": null
    },
    {
        "uuid": "4c0c101740f05b83a0d767e6cfef891c",
        "title": "过故丞相吕汲公坟剎二首  其二",
        "author": "苏籀",
        "content": "缠绵思旧赋，沈痛八哀篇。\n宇宙门人尽，谋谟国史传。\n高闳人莫及，何代独无贤。\n欲说源流远，还应笔似椽。",
        "dynasty": "宋",
        "collection_info": null
    },
    {
        "uuid": "8978141dc71238924037aa91087fe6bd",
        "title": "南溪太息一首",
        "author": "苏籀",
        "content": "东坡曾赏南溪雪，他日流芳好事孙。\n寒祲棱棱裹崧岱，忧端愤愤塞干坤。\n赤囊政尔劳边吏，白羽多应落酒樽。\n太息九原何可作，逸才谁敢赋招魂。",
        "dynasty": "宋",
        "collection_info": null
    },
    {
        "uuid": "ee372b26512f855d84b04d4c73283f0b",
        "title": "舟中怀古一首",
        "author": "苏籀",
        "content": "耀德先王不耀兵，汪洋施泽在生灵。\n孰违天戒并民欲，不爱邦家嗜虏庭。\n作俑乱生诚有自，覆车势合亦难停。\n山河异境伤王导，云海高翔羡管宁。\n愿以丝毫裨汉室，岂无弓矢毙胡星。\n愚翁事业空遗臭，经义分明战血腥。",
        "dynasty": "宋",
        "collection_info": null
    },
    {
        "uuid": "a5f71d0be6406c623b83cae9d265f6a7",
        "title": "次韵陈叔易远别离三首  其一",
        "author": "苏籀",
        "content": "昼短宵未明，何朝妾觌君。\n泪滴九霄雨，愁凝千古云。\n凤藏丹霄晚，鸿遵沙碛远。\n楼迥眼波穷，轴折离魂断。\n安得葛陂龙，肉骨丹九转。",
        "dynasty": "宋",
        "collection_info": null
    },
    {
        "uuid": "e301b2e3416e5b1cc691943f51d83e8e",
        "title": "次韵陈叔易远别离三首  其二",
        "author": "苏籀",
        "content": "妇慧弗谙事，谓世无离索。\n洋洋旧依蒲，逐逐难翳藿。\n衝风递弱羽，烂漫何乡落。\n忧端埒南山，那堪鲁酒薄。\n人力末如何，天公良可託。",
        "dynasty": "宋",
        "collection_info": null
    },
    {
        "uuid": "6f5191df3dff0bb0bd6dc468c933aad5",
        "title": "次韵陈叔易远别离三首  其三",
        "author": "苏籀",
        "content": "别情荼无苦，诀语若为道。\n日近长安遥，山围烟浪遶。\n星河通故都，冰雪迫凋槁。\n迴辕尚茫茫，延颈空矫矫。\n卜归付干策，此策何人抱。",
        "dynasty": "宋",
        "collection_info": null
    },
    {
        "uuid": "61e93e89b804c9bd14eb099b5d8339f5",
        "title": "忆雍都一首",
        "author": "苏籀",
        "content": "秦汉西都谁復加，茂陵赋笔大非夸。\n西瞻周道平如砥，南揖秦山翠削瓜。\n电尾风鬉蹄逸健，猬髯黧面手高叉。\n兵微将乏初无奈，贼破功成近可嘉。\n飘泊荆吴最萧瑟，厌闻胡汉更纷挐。\n娱宾北榭忘忧酒，侍燕西川没骨花。\n纵被莼羹当羊酪，未谙舻舫忆骊騧。",
        "dynasty": "宋",
        "collection_info": null
    },
    {
        "uuid": "f80d3db2ec0d387a86182afc6dd90a6a",
        "title": "栀子花一首",
        "author": "苏籀",
        "content": "镂裁雪羽元同质，合辑龙沈更一家。\n气袭禅僧鼻端白，葩敷溪女鬓唇斜。\n牵缠芗色诚虚幻，结习因缘可叹嗟。\n芍药调和传汉殿，酴醾脂泽有浑耶。",
        "dynasty": "宋",
        "collection_info": null
    },
    {
        "uuid": "a042a2713d331349675ce4be8ead34f4",
        "title": "鉴裁一首",
        "author": "苏籀",
        "content": "乔公评老瞒，谪仙奇郭令。\n视远数十载，伟欤真智圣。\n破贼此郎子，勿反吾同姓。\n凡才慁世间，鉴裁惟其证。\n大奸初难辨，明者独深省。\n若人与斯评，厥重如钟鼎。\n纷纷女娲土，安在所讥病。\n惟贤则知贤，丝乱行将整。\n掩书坐前轩，老眼安敢瞑。",
        "dynasty": "宋",
        "collection_info": null
    },
    {
        "uuid": "6cc189e11c74169c503ee00fcf31c958",
        "title": "夜饮一首",
        "author": "苏籀",
        "content": "微生无限死之徒，瓦解丝棼不易图。\n一篑区区裨大坏，力行踽踽竞长途。\n韬钤筹策皆摧折，文籍条纲总阔疏。\n谁料孟嘉为谢傅，笑观蒋干待周瑜。",
        "dynasty": "宋",
        "collection_info": null
    },
    {
        "uuid": "1350b64b31bdae7886eb9e8de0600964",
        "title": "去年一首",
        "author": "苏籀",
        "content": "去年胡来清水岩，黄河狭隘冬凌顽。\n戾如飘风速如鬼，犬豕淫虐豺狼贪。\n探马星奔汗流地，猛士眦裂髮指冠。\n潼雍见兵不及万，半阙甲胄屯河边。\n隆寒身体例皲瘃，亦復勉强横戈鋋。\n它司金缯封雍府，犒军纸袄如泥钱。\n胡人隔水相笑侮，杀身于尔何值焉。\n同州告急唇齿喻，无兵赴救诚难旃。\n元戎钤下兵八百，苍头厮养争后先。\n鄜延诏发五千骑，此日收兵姑自全。\n平时保甲例乌合，县符迫促挥空拳。\n甚哉田夫无斗志，一夕惊走如穷烟。\n汉将苍黄结旌遁，虏骑势合弥山川。\n关中控弦诚万骑，忠臣义士力可宣。\n书生命运亦蹇劣，我师疲少邻敌坚。\n却忆长安无事日，谈及祸乱为尤愆。\n饭囊酒罋夸厚福，捧土揭木皆才贤。\n生灵未悉坐何罪，髓脑涂地尤苍天。\n天公诚能佑戎虏，岂復不解兴中原。\n案图戎索八百郡，我邦日蹙知谁怜。\n吴中据江恃舟檝，惴惴栗栗聊偷安。\n旅人流徙隘城郭，岁事寒薄理势然。\n去年往矣不须问，安枕而卧祈来年。",
        "dynasty": "宋",
        "collection_info": null
    },
    {
        "uuid": "48bd24df254dd8e0e4bb919ea6bd3478",
        "title": "维摩诘一首",
        "author": "苏籀",
        "content": "杯杓何人执其咎，胁胁卑卑十年臭。\n邂逅琼枝解渴心，京洛岂尝开豆蔻。\n博山沈水烧春昼，采英撷萼春风手。\n九迴虿卷纡余秀，尺六仙围楚宫瘦。\n痴狂无限热肝脾，盛诧樱桃比垂柳。\n槁木寒灰不二门，禅功道力何妍陋。",
        "dynasty": "宋",
        "collection_info": null
    },
    {
        "uuid": "8fbe982ee2b6496df24bb75f5f4fb468",
        "title": "偶成二绝  其一",
        "author": "苏籀",
        "content": "古风未必今人操，老气休祈大吏欢。\n扪腹定无奇士术，萧然且作野人看。",
        "dynasty": "宋",
        "collection_info": null
    },
    {
        "uuid": "3d91957435cd9c23c118c640c4601870",
        "title": "偶成二绝  其二",
        "author": "苏籀",
        "content": "延陵乃有能诗鉴，子路犹为少读书。\n习气未忘番简册，白头稽古不应愚。",
        "dynasty": "宋",
        "collection_info": null
    },
    {
        "uuid": "0fcb62a0d5ecb99325dd0e620e1267a1",
        "title": "梅雨一首",
        "author": "苏籀",
        "content": "柑花销殒荔殊小，海上雨云氛气昏。\n感慨干戈异乡客，愁思骨肉与谁论。\n白鱼紫笋清庖隶，卢橘杨梅积市门。\n作吏天涯何所得，一春黄卷伴芳樽。",
        "dynasty": "宋",
        "collection_info": null
    },
    {
        "uuid": "1aad8878482ea5622d7a1205b4ae5f5f",
        "title": "张孺人九十六岁签判求眉寿堂诗二首  其一",
        "author": "苏籀",
        "content": "鹊巢流庆嗣如参，鹤髮人间仰达尊。\n经眼尽知三世事，含饴已看几重孙。\n承颜捧诏疏封邑，扇枕温床不倚门。\n取数西方无量佛，满堂氛馥贝多翻。",
        "dynasty": "宋",
        "collection_info": null
    },
    {
        "uuid": "ee5340d4d6f4350f974853bf021690aa",
        "title": "张孺人九十六岁签判求眉寿堂诗二首  其二",
        "author": "苏籀",
        "content": "萧同叔子无令笑，绵上之推乃弃官。\n咸羡此堂称圣善，累从治剧劝平反。\n晨昏不怠谆谆诲，僮使皆沾洩洩欢。\n紫诏又当称大国，安舆五马迭荣观。",
        "dynasty": "宋",
        "collection_info": null
    },
    {
        "uuid": "8473d62ee2214b6856baa377a04490a2",
        "title": "陋居一首",
        "author": "苏籀",
        "content": "平生瓮牖蔀茆菁，江左那无寸土宁。\n游宦飘然纡幕燕，陋居粗有读书萤。\n浮生佛脚须当抱，乱世儒衣便欲停。\n天定灾祥在淫善，北溟安得胜南溟。",
        "dynasty": "宋",
        "collection_info": null
    },
    {
        "uuid": "c406decc614c86f5189648c6eeb5cbcc",
        "title": "羣盗一首",
        "author": "苏籀",
        "content": "贪得不知义，流风紊四维。\n珪珇实盲昏，黥髠亦觊窥。\n谅非跖蹻才，竞揭椎埋旗。\n巨猾肆滔天，小丑争攘欺。\n立国计安出，顾无以家为。\n三州破竹势，吏卒伤挠隳。\n越人竟何能，非復尉佗时。\n壶箪迎王旅，克捷剑之湄。\n闽府幸宴然，一毫未尝亏。\n噫吾有以待，致尔由他歧。\n残蘗失追袭，诸将咸思归。\n勉哉方伯职，力拯邻邦危。\n漳滨拏未解，蜂蝎生武夷。\n姑息倒囷藏，谆复行文移。\n近事苟目前，远忧那敢知。\n天运未太平，佛力亦其微。\n武夫勿告劳，儒冠须出奇。\n知人与安民，此责诚塞之。",
        "dynasty": "宋",
        "collection_info": null
    },
    {
        "uuid": "30a72f783b560265aea44e6677d0a4ed",
        "title": "秋分一首",
        "author": "苏籀",
        "content": "础湿岚昏近海多，剑霜清刮手亲磨。\n轮囷马栈非难整，索漠牛衣且勿呵。\n好住延陵皋泽去，强同溱洧济人过。\n坐令幽谷迁乔木，盛论中原喻尉佗。",
        "dynasty": "宋",
        "collection_info": null
    },
    {
        "uuid": "ebf6c5039313a1879a5c91cbfbee9781",
        "title": "范箕叟啜茗一首",
        "author": "苏籀",
        "content": "无穷赏物胡名达，希世纤柔不计金。\n爱雪并花也延命，掷丝与竹却知音。\n情閒未绝毫釐念，文艷何妨铁石心。\n雅倩樊蛮诵长恨，饮茶亦可拟芳斟。",
        "dynasty": "宋",
        "collection_info": null
    },
    {
        "uuid": "6bf19a731142a0815891aa96e175b1aa",
        "title": "程帅父朝议年八十余诸人作诗褒咏次韵一首",
        "author": "苏籀",
        "content": "郎潜华首寤銮舆，连帅元戎十乘车。\n吏道薛公何必问，史才倚相妙称书。\n雍容鸠杖朝裾伟，谈笑蒲鞭法网疏。\n万石恬侯定非晚，闽人安枕梦维鱼。",
        "dynasty": "宋",
        "collection_info": null
    },
    {
        "uuid": "0f0cfa26d8413792ccaeb481bde459a5",
        "title": "冻雨一首",
        "author": "苏籀",
        "content": "淋淋冻雨滴春朝，正月寒威倍凓憀。\n汩淖不甘劳皁隶，执舆岂必胜刍荛。\n素餐致寇思长策，失业疲氓想易招。\n驯伏强豪苏馁乏，济时筹略直须超。",
        "dynasty": "宋",
        "collection_info": null
    },
    {
        "uuid": "c9b783142775f8501043e54ddcacbe03",
        "title": "赠苏文瓘",
        "author": "苏籀",
        "content": "推明能隼骨专车，按地谈天河洛图。\n汉魏晋唐皆贯澈，典坟今昔不荒芜。\n君家庭户闻风旨，吾事分毫等博屠。\n岂待曲终思雅颂，直缘背痒遇麻姑。\n预求补益三年艾，深识妖邪九尾狐。\n博物伟然窥子产，济时岂必愧夷吾。",
        "dynasty": "宋",
        "collection_info": null
    },
    {
        "uuid": "f56d7b77f1616d14741488b73fb0cde7",
        "title": "酴醾一首",
        "author": "苏籀",
        "content": "绊挽风光数丈枝，曳松拖雪不胜宜。\n浓铅轻素谁调练，鬰蕙滋兰无等夷。\n婆律着人酲自解，昆吾雕玉赏尤奇。\n攀条嚊蕊思京洛，末利晶荧自一时。",
        "dynasty": "宋",
        "collection_info": null
    },
    {
        "uuid": "62e17f48495c28ab292d6f3e6ea9977a",
        "title": "次韵邓志宏三月辛卯大雨雹",
        "author": "苏籀",
        "content": "剥圭碎璧昆山颓，天容黯惨凝不开。\n隋和抵鹊虎兕吼，阳愆阴伏推从来。\n雀鼠怀安怖入壁，声侔海翻星陨石。\n疾雷破山万壑沸，急雨悬河平地尺。\n嘉生春浅纔纤毫，季子御雹勤嗟嘷。\n冲冲凿冰穷谷裏，申丰此说殊未高。",
        "dynasty": "宋",
        "collection_info": null
    },
    {
        "uuid": "87604e42034f66f542c2b2fded70ab0b",
        "title": "次梅斋严韵",
        "author": "苏籀",
        "content": "振条裂石寒飕飕，霰集黄昏天为愁。\n若兰政恐远庭户，健步斸本移岩幽。\n断魂能返神可雪，照夜熏天欲奔月。\n妖韶敷艷满东风，肤清骨秀无相绝。",
        "dynasty": "宋",
        "collection_info": null
    },
    {
        "uuid": "fa52aa14b3ca5587bfa1295e1f1a2961",
        "title": "跋思古斋诗卷",
        "author": "苏籀",
        "content": "娉然林下趣，仙袂拥书籤。\n心迹清无滓，情声慧且谦。\n琐窗龟背戏，彤管兔毫尖。\n十愿独非僭，陶云那得添。",
        "dynasty": "宋",
        "collection_info": null
    },
    {
        "uuid": "c9fbf41ff18dae21ecbaf187cbf79b3d",
        "title": "僧庵崖上榴花",
        "author": "苏籀",
        "content": "苍崖有红榴，照眼风櫺迥。\n鹤顶磨丹明，猩唇染罗竟。\n天然同心蒂，物理有殊禀。\n青鸟蹙绛巾，奇胶缀琴轸。\n子云畔牢愁，无偕溱洧赠。\n思致玉珑松，皎兮丽宫井。\n江峤琐蛮烟，空烦洛生咏。\n山僧递形语，呵乃枯禅病。\n喁讽独移时，鹘没天宇浄。",
        "dynasty": "宋",
        "collection_info": null
    },
    {
        "uuid": "03920cf4cfaa6a0164c1440ce7f5fb1c",
        "title": "游鼓山一首",
        "author": "苏籀",
        "content": "呼船起柁乘潮平，掠窗飘箔疏雨倾。\n漱石枕流东道主，栉风沐雨吾曹行。\n百寻悬瀑泻绅佩，两边乔木翔枅甍。\n乞浆满瓯牛乳粥，纵酒下筯驼蹄羹。\n跻摩顶踵历蹬术，牵挽葛藟披荆榛。\n荒浪搀差復奄霭，巀嶭屃赑仍棱层。\n嘷烟啸雨猨鹤宅，绝山航海樵渔能。\n草衣穴处避世士，木食涧饮安禅僧。\n芝房云阁无尽藏，月屏风幌长明灯。\n笑看阛阓一蚁垤，挥斥氛祲投蛮藤。\n经行石窦解縢屩，饮灌匏杓谈淄渑。\n莫嗔踏碎苍苔色，莫嫌汲浊阴井清。\n膏肓泉石有鉴裁，腾踔岩崿试股肱。\n要识石鼓真面目，立置枕几非绘缯。\n风吹杨叶此山下，欲问故老知谁应。\n市朝一梦争夺际，山海萧散堪伏膺。",
        "dynasty": "宋",
        "collection_info": null
    },
    {
        "uuid": "226e5fa5140c3abcbf3e58ac50c3e353",
        "title": "和洪玉甫秘监荔枝三首  其一",
        "author": "苏籀",
        "content": "林杪摘星陨，江干疑烧然。\n香包浣花锦，冰质藐姑仙。\n巨擘纷璀璨，丁香吐妙妍。\n唐亡倾国笑，何物免罹愆。",
        "dynasty": "宋",
        "collection_info": null
    },
    {
        "uuid": "6f24c0f9010e5a2c4b09e757252e27ab",
        "title": "和洪玉甫秘监荔枝三首  其二",
        "author": "苏籀",
        "content": "闽中谱殊盛，唐相赋初工。\n万点凝霞赤，三危滴露丛。\n驱芦抵乌鹊，投李饫儿童。\n子美吟西蜀，樱桃先后红。",
        "dynasty": "宋",
        "collection_info": null
    },
    {
        "uuid": "bdf0972797ad9bb188e798d6955edef4",
        "title": "和洪玉甫秘监荔枝三首  其三",
        "author": "苏籀",
        "content": "瘴乡骈琐质，善地最蒲闽。\n冠绝林间品，难为坐上宾。\n蟠桃寿天帝，萍实荐居宸。\n无逸为龟策，何烦万马尘。",
        "dynasty": "宋",
        "collection_info": null
    },
    {
        "uuid": "538530fe808d3e46c8f1800b8af05377",
        "title": "次韵待制王公出示李公丞相鼓山唱和之什不揆芜累奉和一首",
        "author": "苏籀",
        "content": "颙昂经世量，超轶尘秕浄。\n猗欤寻山屐，泛矣随波艇。\n颜笔振岩崖，戎眼清水镜。\n平籋青云步，何如苍藓蹬。\n忘怀挈伯雅，寓意弹韵磬。\n物外赤松期，域中兜率夐。\n江溟嘘吸际，霞祲廓亏映。\n龙象千础攒，簦屩十方并。\n弥天各纵辩，酌海终弗罄。\n公侯诚得一，品物将大定。\n瞿昙旧摽蕝，嵌洞尤奇胜。\n雷唱涧流迴，石刻惟人竞。\n半山琅玕响，一井玻瓈莹。\n松风瀑水合，时鸟慁人听。\n慷慨羊邹游，雍容裴白并。\n溪谷有佳色，题品益光幸。\n渭滨行将猎，诏促预参乘。\n王公居客右，羊舌偕赵孟。\n小人缪好事，大册挟晨暝。\n击节穆清风，续骚聊比兴。",
        "dynasty": "宋",
        "collection_info": null
    },
    {
        "uuid": "7e2896552163f5069cfc56985581a3b1",
        "title": "次韵洪令谷瑞平远台",
        "author": "苏籀",
        "content": "能赋凭高所得多，海云岩崿若君何。\n兼通西竺瞿昙意，欲和南风虞舜歌。\n怪石甘泉作檀施，长廊古殿荫多罗。\n相期正始微言绪，诗眼休嫌俗吏过。",
        "dynasty": "宋",
        "collection_info": null
    },
    {
        "uuid": "af725d8ca34e484729cef2cfabc8a7fe",
        "title": "洪子再示论诗之意答一首",
        "author": "苏籀",
        "content": "文章三昧亦无多，甄品难甘状杜何。\n捻脱髭鬚徒自哂，可怜弹铗为谁歌。\n腐陈点化为珍玩，翡翠鹪鹩入罻罗。\n拟续兰台快哉赋，后来作者岂容过。",
        "dynasty": "宋",
        "collection_info": null
    },
    {
        "uuid": "c0161606f0c6f97e5257feb54a917e3f",
        "title": "王叔明示长句讶乌涧人不出楚则失矣齐亦未为得也次韵一笑",
        "author": "苏籀",
        "content": "忍对三峯閟两山，澹蛾三五韵幽閒。\n王郎宾席自水冷，君须举玦人舍环。\n乌涧门阶未尝峻，瑞峯重深一百间。\n列屋罗帷隔风日，九迴沈水纡髻鬟。\n使君素负凌霄志，臞儒何以换酡颜。\n龙香小袖酬绿醑，不管紫云私有语。\n美哉江色酿山光，青琐勤开看烟雨。",
        "dynasty": "宋",
        "collection_info": null
    },
    {
        "uuid": "4bfd289a73570d0f44b6174e89411995",
        "title": "次韵王丈丰父待制荔枝二十韵",
        "author": "苏籀",
        "content": "叶实根株尚老苍，龙鳞皋比贵先尝。\n千林断送诗骚酒，三绝无逾色味芗。\n烂酝恢台养风骨，涵滋沆瀣结天浆。\n怕寒僻处深于越，贽贡无阶遇有唐。\n葱鬰梧楸共庭户，风流芝玉秀斋房。\n剖缄绛锦纷狼藉，莹手摩尼可比方。\n頳卵鳞皴雄俎豆，双珠同蒂媚钗梁。\n摘忧林薄明朝竭，缪论蕉卢几许黄。\n口腹定非孤寓客，甘腴尽道胜吾乡。\n峡山高咏诗昌白，韶石英风赋予张。\n芍药亦能烦驿置，蒲萄岂必擅西凉。\n弹圜金橘差坚久，瑛赤含桃讵可双。\n逆目提笼过阛阓，解颐梦渴吸湖江。\n仲宣鸿笔丝纶手，摩诘清才黼藻光。\n妙绝拣枝墙欲动，纤攕称擘侍于傍。\n翰林纪绩延真赏，县长绳愆且弥忘。\n赐燕行看与怀核，分题今日记升堂。\n伤时有似少陵杜，上疏岂惟临武羌。\n深忌河豚恕瑶柱，沈思橄榄过糖霜。\n词情鉴裁俱超卓，促召龙墀献皂囊。",
        "dynasty": "宋",
        "collection_info": null
    },
    {
        "uuid": "af5b62769a80033ad3e0240a6ebee1c3",
        "title": "木樨花一首",
        "author": "苏籀",
        "content": "何处闻国芗，珍木秀岩谷。\n高标蕙兰枝，妙辑沈麝酷。\n叶叶秋声中，霏霏早英蔌。\n介特有如松，繁华岂惭菊。\n勃蔚袭轩墀，熏沾满衣服。\n情人擢纤指，拾蕊动盈掬。\n蘼芜见离骚，苓藿入谱录。\n卉裳未可更，鲍肆或争逐。\n乱插琉璃瓶，于斯殊不俗。",
        "dynasty": "宋",
        "collection_info": null
    },
    {
        "uuid": "8f7a89bc49a77428b79c9fee70bf271b",
        "title": "寒夜",
        "author": "苏籀",
        "content": "铁檠知漏永，熠耀照蚍蜉。\n三策遗当世，一封陈厥谟。\n甫田须疾耒，巨浸想乘桴。\n应猝诚乖用，何名道不诬。",
        "dynasty": "宋",
        "collection_info": null
    },
    {
        "uuid": "d0a5a16880cd4f85514fe455fc26384c",
        "title": "观兵",
        "author": "苏籀",
        "content": "错捐金带子舆台，李典张辽安在哉。\n济溺我应知大略，摧锋人自得高才。\n伍符勤选加搜练，戎阃徐图妙鉴裁。\n引领山西十万骑，中原失御实堪哀。",
        "dynasty": "宋",
        "collection_info": null
    },
    {
        "uuid": "307c3e78c83afd3e324d34edd5b5a695",
        "title": "次韵洪谷瑞模临皋亭四画",
        "author": "苏籀",
        "content": "退笔残煤作冢池，庶几极力更前追。\n寻源巴峡涛泷派，得骨柯山铁树枝。\n京口风云随叱咤，渭川霆电扫端欹。\n刻舟事往何嗟及，拙目高心付黠痴。",
        "dynasty": "宋",
        "collection_info": null
    },
    {
        "uuid": "aeee1e1f36a517545a76b4dba572a728",
        "title": "次韵洪令三月晦见寄",
        "author": "苏籀",
        "content": "掺袂东君属此觞，朱明履运返何乡。\n结成硕果鹂鹒语，吹尽落花桑柘光。\n梅雨闻君醉山阁，麦风招我步濠梁。\n惜春岁月那相贷，肠断连山草树长。",
        "dynasty": "宋",
        "collection_info": null
    },
    {
        "uuid": "b3bffb966bda1774c8f87ba0ce9d880d",
        "title": "东山一首",
        "author": "苏籀",
        "content": "骯脏田官委吏偕，山于吾属倍青哉。\n星言舆轿蒙茏裏，山半振衣嚣鬨埃。\n针水布畦春泽匝，吟风夹路岁寒来。\n架岩刳木泉悲响，鏁洞白云花烂开。\n灰冷虚堂敷白氎，爨清一饭脯青苔。\n欲求出世三空义，一咄疏狂道眼裁。",
        "dynasty": "宋",
        "collection_info": null
    },
    {
        "uuid": "37f8b843550f1ee4252d573e97dd51fe",
        "title": "程帅新作止戈堂索诗谨赋三首  其一",
        "author": "苏籀",
        "content": "建州氓隶敢滔天，乱领妖腰伏乃愆。\n献馘牙门森㦸纛，解严后庑戢戈鋋。\n劳归宣润奇材客，勅赐番禺馈米船。\n劝课蚕桑陈俎豆，顽愚悛悟悔从前。",
        "dynasty": "宋",
        "collection_info": null
    },
    {
        "uuid": "7631b71ca91b0489d5521067a2ef624c",
        "title": "程帅新作止戈堂索诗谨赋三首  其二",
        "author": "苏籀",
        "content": "都士万家吁盗守，日行三百檄书驰。\n蛮刀短楯相绳擿，章甫毛锥亦可支。\n三道来攻吾设儆，千艘利涉尔焉知。\n三州十万归农亩，櫜戢无穷歌颂诗。",
        "dynasty": "宋",
        "collection_info": null
    },
    {
        "uuid": "113d6bc6e386bb9be4ade3b2f5116b9c",
        "title": "程帅新作止戈堂索诗谨赋三首  其三",
        "author": "苏籀",
        "content": "楚王禁暴惭京观，汉世残民闢徼边。\n伐叛从来非得已，修文自古属高贤。\n禽鱼草木无垠惠，乡校康庄议论妍。\n尽悴使君朝听美，不然海国岂安全。",
        "dynasty": "宋",
        "collection_info": null
    },
    {
        "uuid": "fedfc313d07b62058e80e9a62503e54b",
        "title": "连雨偶成二首  其一",
        "author": "苏籀",
        "content": "槛櫺生菌地生衣，釜甑有鱼盘有薇。\n适俗簪裾取萦挽，累人口腹得岖崎。\n行看海雾江云尽，却放风台月观辉。\n拨置图书绝欣慨，一巾一钵款山扉。",
        "dynasty": "宋",
        "collection_info": null
    },
    {
        "uuid": "4570a2c9733708d1bcf087eb34fab115",
        "title": "连雨偶成二首  其二",
        "author": "苏籀",
        "content": "愚翁夸甫骨应寒，宇宙因谁危与安。\n治道灼知斯鞅妄，中兴窃拟导安难。\n文章一伎真何益，得失他年极易观。\n私喜崔骃薄班固，缪贤朱博毁师丹。",
        "dynasty": "宋",
        "collection_info": null
    },
    {
        "uuid": "5a3dd59881aea0d85bdc07223b672698",
        "title": "雕木工",
        "author": "苏籀",
        "content": "君不见峄山高崖斯相蹟，枣木刻模真并失。\n又不见深之袖手安国碑，帝悟百牛掀倒石。\n秦唐二子皆有声，何必今人不逾昔。\n拙工砺器雕不已，印版传书差可贵。\n方趺图首效碑影，穿凿胶黏总纰颣。\n凤山之水生琼玖，斲磨光泽坚而黝。\n文章光艷照千古，玉牒万金吁可剖。\n刊劖四海多名手，何必区区镌腐朽。",
        "dynasty": "宋",
        "collection_info": null
    },
    {
        "uuid": "2bffc4d67005f5913b49dc2ae60bc8a4",
        "title": "送朱乔年被举荐监石井镇",
        "author": "苏籀",
        "content": "石井镇初腾一鹗，管城子健斡千钧。\n已然自足雄吾党，其进祇应轶古人。\n衣被卉裳殊欲惯，解捐犊佩猾商驯。\n万钟他日扶危手，五斗怡怡为奉亲。",
        "dynasty": "宋",
        "collection_info": null
    },
    {
        "uuid": "408a97197d993f0fff6b201e407d83d1",
        "title": "奉和秘监洪丈迎谏议徐公建除之什并次元韵",
        "author": "苏籀",
        "content": "建极翊皇舆，蓬庐怀致主。\n除书肆时夏，提纲众目举。\n满朝想风采，爱及巾垫雨。\n平平戒自守，落落进攻取。\n定倾繄其人，防秋今尚暑。\n执舆岣嵝岭，栉风闽海浦。\n破的出新诗，江山缭樽俎。\n危机见未萌，刚鲠殊不吐。\n成宪万方瞻，作者七人数。\n收召无遗贤，商山非为吕。\n开悟尧舜心，亢宗诚刻苦。\n闭门踰厥垣，孰与驱驰许。",
        "dynasty": "宋",
        "collection_info": null
    },
    {
        "uuid": "1fc1b42afa52aa541ba39e394b8f4d76",
        "title": "古劝学行",
        "author": "苏籀",
        "content": "昔岁原伯鲁，前日棘子成。\n所谓悉常事，野哉亦苟生。\n岂知负孔圣，义理如何行。\n善饭斯为福，食肉其堪盲。\n六籍漫不省，千载谁辨明。\n秦时害文维法吏，赵高趦趄诳当世。\n小夫无知信可耻，大官不学粗且鄙。\n深思博问如其智，精义入神以致治。\n从来廊庙须奇策，乃用弓戈为快意。\n孔明泽中梁甫吟，着表行师肯倩人。\n吕蒙孜孜窥往事，知新益解图当今。\n横槊胡为忘试艺，不文不武伊何遵。\n嗟予贫贱年将老，学古忧时满怀抱。\n斯民陷溺岂无说，天下復平要有道。\n子思立教自明诚，伯业华巅愈贪讨。",
        "dynasty": "宋",
        "collection_info": null
    },
    {
        "uuid": "fb256b0cff952fa88518ff256a3b823b",
        "title": "夏旱一首",
        "author": "苏籀",
        "content": "阳厄会百六，骄亢惨如毁。\n素秋垂二七，十旬赤千里。\n土田灵龟坼，水车渴乌柅。\n历时书不雨，槁矣吁田穉。\n虽然海有潮，何堪井无水。\n塞鼻炎烟鬰，吹面江风靡。\n憬俗雪不降，炎洲冰讵履。\n虐魃岂胜诛，巫尪窘臞悴。\n雩禜按典彝，祝史殊跛倚。\n资舟舟已尽，振廪廪余几。\n枵然望云汉，邈乎嗥屏翳。\n戎虏未入朝，耕战诚劳勚。\n收募联什伍，倍蓰给饷馈。\n伊人亏颗粒，主者遭忿詈。\n覆载疑亭育，蘧蒢视生类。\n作为三日霖，霶沱万事理。\n焦枯已不救，根蘗或可冀。\n疲民亿万口，生生荷天帝。\n侏儒一囊足，孤寡千箱赐。\n三军尽凫藻，邦邑岂小乂。",
        "dynasty": "宋",
        "collection_info": null
    },
    {
        "uuid": "3aa029197c0eff678865933271f7d47c",
        "title": "张子安求无外道人挽词  其一",
        "author": "苏籀",
        "content": "奉匜谁过仲卿贤，独泣牛衣枕泪眠。\n墨误唾花衫未故，诗题摘叶柹犹鲜。\n悽凉玉雪卿卿意，惆怅房栊步步莲。\n抚念琴书旧同赏，爵名重刻更巍然。",
        "dynasty": "宋",
        "collection_info": null
    },
    {
        "uuid": "f1b517cbaa4d926f618a6546b1982a15",
        "title": "张子安求无外道人挽词  其二",
        "author": "苏籀",
        "content": "芙蓉城阙宜通籍，姑射山头素卜邻。\n举世难工断肠句，何时再得捧心人。\n芝兰奕代传遗懿，玉树千年锁暗尘。\n珍重清风入襟袖，每篇佳处想精神。",
        "dynasty": "宋",
        "collection_info": null
    },
    {
        "uuid": "925bc3c68d12991ddac377ba90293134",
        "title": "闽中秩满一首",
        "author": "苏籀",
        "content": "蛮府同僚问字奇，老成衣钵旧箴规。\n飓风不讶飞黄雀，污渎犹将贷病鸱。\n前日幕谋非妙伎，今时民瘼愧良医。\n径从南浦携书笈，吉贝裳衣皂帽帷。",
        "dynasty": "宋",
        "collection_info": null
    },
    {
        "uuid": "00b86e5f35762389c07eabe37f029606",
        "title": "次韵洪谷瑞见和",
        "author": "苏籀",
        "content": "此间空洞最无奇，整整从绳仅满规。\n併谱沈芗及苓藿，公言羊质录鸮鸱。\n秃巾鲍肆穿芒屩，争席畦丁与马医。\n海浸冰销元凯癖，玉杯繁露董生帷。",
        "dynasty": "宋",
        "collection_info": null
    },
    {
        "uuid": "cc251eadf95b3ee7cc1693c6c6cf3805",
        "title": "招范子仪登昇山次范韵",
        "author": "苏籀",
        "content": "束带殊憎市声沸，幅巾聊復隐居寻。\n凌虚马鞍林峦表，滴翠驼裘涧谷深。\n箇裏膏肓空自许，何期烟雨挠重临。\n长瓶大白开狂喙，绝海驱山叹未禁。",
        "dynasty": "宋",
        "collection_info": null
    },
    {
        "uuid": "1c20f6199f604a48f8f28a01bbc0fb2e",
        "title": "送范比部持节广东",
        "author": "苏籀",
        "content": "羊城使者神仙中，苒苒叱驭凌云踪。\n绣袂吾徒强掺执，解手一举南飞鸿。\n君侯烜赫标肉谱，文正烈祖忠宣父。\n典刑付託呼所钟，经国风规俨如故。\n伤时嗟我思古人，遗直茂勋君世嗣。\n春秋主盟由范氏，不战屈人从范智。\n备尝世故无难易，出入淹迴俱掌计。\n世推汲偃似长孺，共怀下惠贤展喜。\n鸟言夷面吾氓耳，岂弟公清渠自理。\n声华本实警蛮貊，锋颖天然加峭利。\n转粮遵海爰究度，併按三河应不避。\n追车少日便还朝，首出儒林冠循吏。",
        "dynasty": "宋",
        "collection_info": null
    },
    {
        "uuid": "d8fdc66451f01d5c697e56ee5484fd0a",
        "title": "与可墨竹二十韵",
        "author": "苏籀",
        "content": "天工奇水墨，晴景照檀栾。\n影动嵇阮爱，笋穿淇渭干。\n禅翁三昧力，老手一挥间。\n意匠先鹘落，心造忘笔端。\n芥胸极蓊蔚，振袖疾飞翰。\n道妙进乎伎，自得即之安。\n刚耿在眉睫，岁寒出脾肝。\n动色娱倾耳，可听非惟观。\n飒沓掀翠羽，交戛敲琅玕。\n雷惊碧霄耸，风倒悬崖攀。\n雨霜斜重势，龙凤飞鸣竿。\n劲挺加掩冉，英奇阅雕残。\n缇缯钉墙仞，秀绝袭衣冠。\n备悉湖州派，恨不彭城看。\n不可无此君，宁可弗至膰。\n买林自亏蔽，折槛萦丛攒。\n房拢侍便嬖，园苑隔扃关。\n要见一室中，幸容四壁宽。\n此画会通灵，请公牢鐍缄。\n王侯傥奉借，定鏁空厨还。",
        "dynasty": "宋",
        "collection_info": null
    },
    {
        "uuid": "8c64bb25ce318c748a87eb10842f110c",
        "title": "次韵范子仪怡山饭讫访王仙君旧迹一首",
        "author": "苏籀",
        "content": "云衲撞钟集，鹤衣舆轿来。\n暂沽彭泽酒，岂碍太常斋。\n道释纵横说，门庭南北开。\n皂丛天籁响，棋罢想龟迴。",
        "dynasty": "宋",
        "collection_info": null
    },
    {
        "uuid": "9fea8aafe50e853b6a611407e634be38",
        "title": "次韵范子仪东山之什",
        "author": "苏籀",
        "content": "东隅岭峤纡层出，浓翠春粧日夕佳。\n僧老林丘党猨鹿，地灵山泽产龙蛇。\n井泉移得天台脉，洞壑时开阆苑花。\n可笑篮舆趁斜日，白云迴首梵王家。",
        "dynasty": "宋",
        "collection_info": null
    },
    {
        "uuid": "5ae00d6a94231a8c66b86fd0650d50f6",
        "title": "次韵伯业赋诗相迎喜予解秩一首",
        "author": "苏籀",
        "content": "长衾大枕寝将安，猘子成擒路不难。\n充类未应于义尽，去官无责本恭宽。\n兵戈销弭非吾力，冠剑疏慵强汝弹。\n新岁举觞嘉善祷，扫清崧颍并凭鞍。",
        "dynasty": "宋",
        "collection_info": null
    },
    {
        "uuid": "fda23cf0d965342b2acd0329ede00d69",
        "title": "次韵洪六丈舍人苏黄马券一首",
        "author": "苏籀",
        "content": "长鸣天廐起毛龙，万马皆喑一洗中。\n立仗式仪稽马叟，解骖牵赐有裴公。\n累年兵火苏黄蹟，旧券山河带砺同。\n揽笔诗翁拟骚雅，雄然台阁快哉风。",
        "dynasty": "宋",
        "collection_info": null
    },
    {
        "uuid": "6acb61b13f763ac91727759918851c85",
        "title": "汲东坡所浚井一首",
        "author": "苏籀",
        "content": "帅贰英英驻节旄，继唐流泽便滔滔。\n源深东绝三桥市，涨缩西湖二寸篙。\n沟驶甃坚无旱潦，瓶翻筒漏饮豚羔。\n私家诵佛千畦稻，官帑收功万斛醪。",
        "dynasty": "宋",
        "collection_info": null
    },
    {
        "uuid": "b83ca7b1f9cbc4b6530ed0bda2e5d842",
        "title": "旅舍中秋一首",
        "author": "苏籀",
        "content": "芦笙茆茹野人编，竹几藜床已侈然。\n月满光临感珠夜，风高冷过曝衣天。\n酒浮炉肆人呼友，雀啅梅花鹭睨莲。\n静士兀然方止酒，旧琴不计有无絃。",
        "dynasty": "宋",
        "collection_info": null
    },
    {
        "uuid": "81e1f976a127999f3c3c16ae2b8bdbd6",
        "title": "小僧乞其师静悟塔铭一首",
        "author": "苏籀",
        "content": "劫火吴宫尽，耆年亦已殂。\n勤拳依佛敕，精苦是僧摸。\n愿力归兜率，宗风化给孤。\n禅心不沦谢，楚些漫招呼。",
        "dynasty": "宋",
        "collection_info": null
    },
    {
        "uuid": "0c56d3b5f78e33271a0389bf1fdd6eb8",
        "title": "将军一首",
        "author": "苏籀",
        "content": "将军义勇名，蜂蚁尝旅拒。\n俯迩建赤油，超摇挥白羽。\n不辞援鼓桴，岂以遗君父。\n匈奴恨未灭，致官逾哙伍。\n麾下例千金，赫然士豫附。\n家庭树曲旃，天街腾露布。\n平昌平恩侯，议论宁肯忤。\n万金十千户，募将斩亡虏。\n列屋鏁名倡，连车载清酤。\n用钱取水衡，卜宅凌武库。\n山岳势能移，震电赫凭怒。\n画地成江河，鼻息吹云雾。\n私鬬患不怯，公战则先务。\n可怜金玉帛，殊胜烟埃土。\n嗟彼绅佩俦，索漠何太窭。\n试移名将传，予汝频晤语。",
        "dynasty": "宋",
        "collection_info": null
    },
    {
        "uuid": "8ca4deccd21fdf4cfaf7006379648705",
        "title": "夜凉",
        "author": "苏籀",
        "content": "白屋秋声裏，蹉跎旅食春。\n挑灯鲁酒薄，拊枕越鸡晨。\n学术家传业，风流德有邻。\n似闻川陜捷，吾道付峨岷。",
        "dynasty": "宋",
        "collection_info": null
    },
    {
        "uuid": "3abfb1d754a8a46c4f4a658e6b93f291",
        "title": "题张公文潜诗卷一首",
        "author": "苏籀",
        "content": "羣才奔正始，辨论轶髯卿。\n诸老力推毂，斯文有定评。\n龙旗叔孙氏，金笔左丘明。\n杕杜尝嗤点，椒兰足陷倾。\n穷途乖党侣，陋屋挂冠缨。\n彰炳流千载，嗟咨奠两楹。\n桑枌堕兵火，简札落寰瀛。\n态度云霞蔚，瑰奇珠玉生。\n渊停真可挹，川驶不留行。\n机杼班扬旧，笙竽陶谢并。\n风骚齐穆若，郊岛埒低平。\n百末芳蜂采，千岐理刃迎。\n斧斤皆阁束，凿枘自天成。\n大论尤宏博，短章工冽清。\n精微演孔佛，刚毅奖周京。\n粝食何曾餍，高标不朽名。\n斐然愚小子，钦咏有余声。",
        "dynasty": "宋",
        "collection_info": null
    },
    {
        "uuid": "1d8ca26028987d2c43b94f4b87650aa9",
        "title": "国士一首",
        "author": "苏籀",
        "content": "五陵少年铜乳臭，哲肃何甘作牛后。\n曲合污世乡愿徒，俗学聋瞽纷芜莠。\n文士规模正始间，风流可喜未曾有。\n志士机敏常济务，斡旋金谷捷趋走。\n取乱尤须见兵势，料敌先应决攻守。\n至言硕画安危机，却顾前思能审究。\n服戎角力乃兵耳，入幄造膝直御寇。\n人心天意归有道，务穑训学臻富寿。\n自古迂儒无益算，盖世奇才实天授。\n谁能剡牍出公言，明年定取单于首。",
        "dynasty": "宋",
        "collection_info": null
    },
    {
        "uuid": "4ef5ea0a0a1ab3fd8a22ae1ae07d5fe6",
        "title": "闻旧曲一首",
        "author": "苏籀",
        "content": "短舞长讴撩性情，狗翻砑鼓醉承平。\n六么花下西湖集，三迭云凝玉塞声。\n治世之音岂沦谢，淫哇已极返和清。\n关雎正雅终知律，前圣尝云畏后生。",
        "dynasty": "宋",
        "collection_info": null
    },
    {
        "uuid": "f41027997104d0c26926ee0ee5c77fee",
        "title": "中觞二绝  其一",
        "author": "苏籀",
        "content": "欲澜秋水剪瞳人，愁绝春山效玉真。\n擘了荔支抛荳蔻，送鈎非復近前嗔。",
        "dynasty": "宋",
        "collection_info": null
    },
    {
        "uuid": "9c40b1b455a2fd7b1ddf3d21e7e1a2ca",
        "title": "中觞二绝  其二",
        "author": "苏籀",
        "content": "珠贯笋弯奇出伦，龙兰入缕迭文茵。\n芳年长好长欢夜，满意同心同梦人。",
        "dynasty": "宋",
        "collection_info": null
    },
    {
        "uuid": "18e92b2eca5aa9817de08c7adac0100b",
        "title": "题两黄仙人炼丹山顶一绝",
        "author": "苏籀",
        "content": "丝毫触石千山泽，喙吻传声万壑雷。\n信有藓书标洞府，不应俗驾半途迴。",
        "dynasty": "宋",
        "collection_info": null
    },
    {
        "uuid": "42c7646fbd49a1f43f55f1d3c8c7d4ab",
        "title": "平津一首",
        "author": "苏籀",
        "content": "布衣海上看羣豕，金门晚跻作三吏。\n汉主功名气薄云，柄用儒术亲且贵。\n晓通当世博前闻，自得春秋有余地。\n臣节俭约君道广，烜赫颙昂仍布被。\n苍海西南罢远征，恳弃朔方违诏旨。\n发策不如朱长史，庭论依违何委靡。\n议诛郭解沮卜式，山东鄙人殊不鄙。\n流辈纷纷称职难，黄髮鬖髿保终始。",
        "dynasty": "宋",
        "collection_info": null
    },
    {
        "uuid": "88bd758a682dcf2f448de98b8c254080",
        "title": "皇甫一首",
        "author": "苏籀",
        "content": "吏部初学除陈言，学成理达无可删。\n腐朽点化皆不凡，有如黄河出昆崙。\n鱼龙万怪随涛奔，志气刚伟充干坤。\n灌溉所短夸雄浑，篇什性情礼义根。\n亦曰余事期知文，弟子皇甫同光尘。\n师说岂不明渊源，首推燕许润王纶。\n明堂郊庙严且尊，呜呼古人弗妄云。\n研钻百家穷典坟，两贤纂组承华勋。\n演敷奇致开妙门，荡耀四海苏顽昏。",
        "dynasty": "宋",
        "collection_info": null
    },
    {
        "uuid": "3c22c55f2e51c68ed3eaeb34b6641e62",
        "title": "中垒一首",
        "author": "苏籀",
        "content": "更生倾侧四斥已，精诚所祈格天地。\n着明深切安危机，同道萧周数人耳。\n不容何病见君子，节义政应强国势。\n倖卿权尹岂尝无，忠正得朋侥冒柅。\n可怜孤直援又寡，恶恶如风力排诋。\n汉皇听纳知其忠，左右侧目争摧圮。\n亲亲公族人莫比，按据春秋忧变异。\n萧张戮死正人空，挫姦救危宁畏忌。\n勤勤请抑外家权，社稷安荣长久计。\n二十余年列大夫，痛切皇舆难坐视。\n当时不谓秦无人，异世知音诚叹企。\n乱生祸重英杰资，无竞维人当树置。\n绛侯博陆在岩廊，高武不復忧刘氏。\n胡为一篑障江河，谏鼓屡鸣那得济。",
        "dynasty": "宋",
        "collection_info": null
    },
    {
        "uuid": "be00d41e57762782e904712b5ffbc723",
        "title": "甲寅岁雪一首",
        "author": "苏籀",
        "content": "冬燠阳淫遇上春，飞霙爽彻浩无垠。\n凌霄据壤平洼凸，破块抽萌蚀腐陈。\n皎洁肌容宜夜觌，培堆靀松诘朝新。\n匀匀帝泽烝民粒，止止人寰世界尘。\n野渡舟沈堆鹭羽，豪家堂下散瑶珉。\n袁生高卧诚清尚，慧可安心奈苦辛。",
        "dynasty": "宋",
        "collection_info": null
    },
    {
        "uuid": "a11bfeb4effa1229d859e1a64a2bffc3",
        "title": "程待制迈父求挽词  其一",
        "author": "苏籀",
        "content": "从班有子莳陔兰，三贵相承德齿官。\n政理庭闱贻济美，暄凉枕席问平安。\n箕裘桑梓人钦羡，滫瀡膏饴养色难。\n千乘送车倾井邑，剑留传宝涕汍澜。",
        "dynasty": "宋",
        "collection_info": null
    },
    {
        "uuid": "451922ca0f842a0968a67cabe2e3b128",
        "title": "程待制迈父求挽词  其二",
        "author": "苏籀",
        "content": "太古衣冠绮季风，厖眉鹤骨似霜松。\n一枰瓜葛为嬉笑，奕叶芝兰真睦雍。\n珍具乞言端有属，搢绅歌咏庆惟钟。\n归全五福殊无憾，密印行将一品封。",
        "dynasty": "宋",
        "collection_info": null
    },
    {
        "uuid": "5cb82e735e8bf21f6ee808e9df376ee3",
        "title": "题僧寮白瑞芗一首",
        "author": "苏籀",
        "content": "芳蕤何蒨绚，尤物真旖旎。\n五叶映雕栏，三桠骈粉蕊。\n妍分春月魄，香彻肌骨髓。\n壁观艷成魔，鹤林神作祟。\n岂特梅可簪，殊胜麝多忌。\n野藋与戎葵，犹堪解其秽。",
        "dynasty": "宋",
        "collection_info": null
    },
    {
        "uuid": "8b1e0b559bc02c39f3bd7cc9c6f1a831",
        "title": "韩簿之常山送行一首",
        "author": "苏籀",
        "content": "苍隼卑飞亦将击，素琴不拟贵高张。\n勾稽俛首亲朱墨，甘旨役心谋稻粱。\n吏干能称追伯仲，朝端近例寘周行。\n题名塔庙经坊市，俯瞷烟云越涧冈。\n相勉三余牵着拟，助栽九畹待芬芳。\n絷维骐骥初从轭，强劲蒹葭要饱霜。\n县小官閒无甚责，秩卑俸薄又何伤。\n公田私亩工夫遍，世阀前修在激昂。",
        "dynasty": "宋",
        "collection_info": null
    },
    {
        "uuid": "f156c79eb65839f50042330b52d18161",
        "title": "紬史",
        "author": "苏籀",
        "content": "延陵皋壤决归欤，习气过忧觚不觚。\n何怪倚门嗟抗脏，近来合乐宠侏儒。\n过关自欲闻鸡唱，居肆何须较马摸。\n乖合偶然非汝力，迷途先觉解挛拘。",
        "dynasty": "宋",
        "collection_info": null
    },
    {
        "uuid": "20577948f4564a7f336cff3d3a37dc4a",
        "title": "着书",
        "author": "苏籀",
        "content": "着书前古老虞卿，何必穷愁学乃成。\n驾说精心是家训，修辞肆笔体人情。\n少年竦跃文章慕，老去冲融道术鸣。\n流略从今皆指掌，粗令衰世不喑盲。",
        "dynasty": "宋",
        "collection_info": null
    },
    {
        "uuid": "9dbc59f27d03d892635ed98aa701e70c",
        "title": "大坞山寺",
        "author": "苏籀",
        "content": "巘谷窈幽深，映发杉松嘉。\n击钵半乔木，烧香乱烟霞。\n穹林擢峭壁，搀竦迴环遮。\n四合山復山，泉籁音响譁。\n清致满楼阁，道人心靡他。\n寒磵柹栗秋，暗窗秀枇杷。\n倦飞暂投迹，脱兔无復罝。\n茹粲盐酪空，解钏与笄珈。\n余生愧语偷，逆旅即住家。\n战鼓震淮甸，雄师奋爪牙。\n儒士缪揣摩，戎韬政纷拏。\n才智为人谋，何事丘中麻。\n冥鸿跨海岱，逝水悲荣华。\n旷哉游方外，心迹同幽遐。",
        "dynasty": "宋",
        "collection_info": null
    },
    {
        "uuid": "ea658110a3dce8c919e5989930cbec17",
        "title": "幽栖三首  其一",
        "author": "苏籀",
        "content": "去去追濠濮，悠悠平渭莘。\n荒凉罗雀处，寤寐叱牛频。\n鸮炙逢希阔，萍虀适酝醇。\n自谋蝼蚁穴，何以拯斯人。",
        "dynasty": "宋",
        "collection_info": null
    },
    {
        "uuid": "03283221a2ae829646b827184b7f38b2",
        "title": "幽栖三首  其二",
        "author": "苏籀",
        "content": "豹雾谷容晦，虎风林响寒。\n通宵喧涧濑，出日照岚峦。\n掩卷妨作乐，搘筇咏考槃。\n王孙有窟宅，吾道尚艰难。",
        "dynasty": "宋",
        "collection_info": null
    },
    {
        "uuid": "051b2afe743b287f2f06098f277e3585",
        "title": "幽栖三首  其三",
        "author": "苏籀",
        "content": "三芝羽人伫，五诫坏衣修。\n农圃日用事，刍荛无几求。\n林丘识真趣，城阙罢菟裘。\n挥斥尘劳客，平生为道谋。",
        "dynasty": "宋",
        "collection_info": null
    },
    {
        "uuid": "ee4e262f83cfb0aff316ec0116eff359",
        "title": "腊雪一首",
        "author": "苏籀",
        "content": "吞屋糁空嗥越犬，如椽悬乳战吴僧。\n皛然一色纷无际，飘瞥羣花散却凝。\n人迹禽飞遭屏绝，竹端松顶重何胜。\n将军逐虏弓刀湿，坐幄书生能不能。",
        "dynasty": "宋",
        "collection_info": null
    },
    {
        "uuid": "f688cad8eaae1cdfb0fe2d0c2bfaae16",
        "title": "晴日纵步二首  其一",
        "author": "苏籀",
        "content": "穷腊末垂风景和，久游诚是我陵阿。\n牧童笛远鸡凫散，猎户弓鸣猯鹿多。\n季雅濙濙疑蜜酿，木奴小小似金槎。\n起溲十裂吴羹酽，止酒陶诗但独哦。",
        "dynasty": "宋",
        "collection_info": null
    },
    {
        "uuid": "660e112f730dc977af54aabdf483caeb",
        "title": "晴日纵步二首  其二",
        "author": "苏籀",
        "content": "云际潺湲入下田，田塍级级逗平泉。\n羊肠荦确褰裳过，蜗殻跧藏插槿边。\n荷莜何人行嘆息，馈浆与客更留连。\n丹霞翠雾皆招隐，一抹残阳众木颠。",
        "dynasty": "宋",
        "collection_info": null
    },
    {
        "uuid": "b16ae0bf2d45563ad781e6daeccab882",
        "title": "和卷中韩子苍梅花三首  其一",
        "author": "苏籀",
        "content": "先开媚晴昊，孤艷断魂时。\n遶树沈烟度，凌寒檀晕披。\n参横明月观，雪细影娥池。\n结实冥冥雨，君看雀啅枝。",
        "dynasty": "宋",
        "collection_info": null
    },
    {
        "uuid": "d0e1d12c642557fa318f11d4bd805889",
        "title": "和卷中韩子苍梅花三首  其二",
        "author": "苏籀",
        "content": "冻枿虽臞甚，含英山意催。\n斲冰衝晓色，绽绿透春迴。\n健步故人信，流芳好事杯。\n不论山水僻，往往拾香来。",
        "dynasty": "宋",
        "collection_info": null
    },
    {
        "uuid": "f5a8d88b65f5e30ab3cc8bbf65e19051",
        "title": "和卷中韩子苍梅花三首  其三",
        "author": "苏籀",
        "content": "国香倾国色，天质殆天怜。\n含笑冰崖侧，无言石濑溅。\n湘娥愁暮倚，孙令馥终筵。\n卜夜多松炬，玉容殊更妍。",
        "dynasty": "宋",
        "collection_info": null
    },
    {
        "uuid": "375dd1390bd8d4e7b9110226138d8cc5",
        "title": "留别赵大年并侄十七秀才  其一",
        "author": "苏籀",
        "content": "晋公宾佐选，英毅冠朝端。\n三日拂冠剑，一时增羽翰。\n世家存器质，国论伫图难。\n从此抛经卷，青毡拜近官。",
        "dynasty": "宋",
        "collection_info": null
    },
    {
        "uuid": "7a9f5d23765cfc3a1db4cdf774f8b934",
        "title": "留别赵大年并侄十七秀才  其二",
        "author": "苏籀",
        "content": "君年有余富，我老渐来侵。\n莽苍麏鼯野，峙停鸾鹄音。\n藜羹秉觚牍，筚路向山林。\n商略古人意，孜孜不患深。",
        "dynasty": "宋",
        "collection_info": null
    },
    {
        "uuid": "c642000c4329730517328e892656eb86",
        "title": "瑞香一首呈韩子平",
        "author": "苏籀",
        "content": "未拆娇红浅紫骈，差差众叶翠翘然。\n误称兰艷风流冠，且纵桃夭万一怜。\n列槛闭帷增峭烈，诉杯阁笔负婵娟。\n司花处子春风面，醲态奇香想象焉。",
        "dynasty": "宋",
        "collection_info": null
    },
    {
        "uuid": "a86c3dbccfa9a6b3e577ca41f6da5e43",
        "title": "金华邵氏面山临溪而居又架木为亭云林丘壑之胜趣乃兼得之邵氏求其名予诵东坡江郊诗名之曰蒨绚题一绝",
        "author": "苏籀",
        "content": "茂林翠巘碧潺湲，凉月白云飘素筵。\n几杖逍遥领其会，佳哉蒨绚有余妍。",
        "dynasty": "宋",
        "collection_info": null
    },
    {
        "uuid": "d7ed6e42bcb6c8763b61ff4951b7d79b",
        "title": "大暑忆灵隐寺冷泉一首",
        "author": "苏籀",
        "content": "我念热客辞，怀哉冷泉游。\n此水暨此山，清便物殊尤。\n澄渟快一生，晶澈夺两眸。\n青瑶碧玻瓈，三顷方能侔。\n澡雪戏{山豦}间，大川漫悠悠。\n浣瀹鑑临际，千仞险何求。\n面堂浸几筵，泛桨扬扁舟。\n泠泠析酲惛，一一数鰕鳅。\n当阶掬珠璧，欹枕拖纶鈎。\n雷霆落闸喧，雪霜浮涧流。\n京江谢洁滑，苕霅雄偏州。\n月夕了无滓，暑天常似秋。\n拜尘付一咍，汩泥亦包羞。\n愿浴岐山凤，勿饮荆州牛。",
        "dynasty": "宋",
        "collection_info": null
    },
    {
        "uuid": "9134ec87774d9e4085e94a2f533d3c12",
        "title": "苦热二首  其一",
        "author": "苏籀",
        "content": "示病刘松殊不饮，烁燔汗眩兀如痴。\n尘嚣堀堁东山扇，汩浊祇惭叔度陂。\n茗汁粟浆迴渴梦，大门高屋惮炎曦。\n生灵惴惴苗同槁，救暍哀祈风雨吹。",
        "dynasty": "宋",
        "collection_info": null
    },
    {
        "uuid": "f9510503c78762ad5529f80c22fe9264",
        "title": "苦热二首  其二",
        "author": "苏籀",
        "content": "越吟吴咏两参商，我那皋原侬水乡。\n赤地千仓待舂簸，炎飚九夏剧晴阳。\n云霓不族讼风伯，雷电惭劳驱毕方。\n独卧嗟咨龙伯懒，梦乘天驷洒淋浪。",
        "dynasty": "宋",
        "collection_info": null
    },
    {
        "uuid": "fa6d3fc6188615d84c3670f9c8c8499c",
        "title": "题徐师川诗卷一首",
        "author": "苏籀",
        "content": "学究村村自谓贤，西京泾渭派沦涟。\n古人圣处工研贯，新义阿时力洗湔。\n炳阔多闻包宇宙，閴寥余韵出蹄筌。\n飘然径造骚人室，老愤应加视后鞭。",
        "dynasty": "宋",
        "collection_info": null
    },
    {
        "uuid": "610ffb8c17e71bd0b48c7e130b8b21ef",
        "title": "不雨一绝",
        "author": "苏籀",
        "content": "云将礮车来御敌，雨师箭镞插于房。\n西成一颗望千滴，跋扈朱明未可量。",
        "dynasty": "宋",
        "collection_info": null
    },
    {
        "uuid": "09424303fb1cdb2370c0c05e6d2c6724",
        "title": "校雠古史二首  其一",
        "author": "苏籀",
        "content": "炎牺分纪到先秦，散脱前闻待发明。\n处士妄谈纷战国，专门阿党蔽西京。\n尘沙涤荡川归海，故实符同史与经。\n梦奠老人遗意得，摩天巨刃不留行。",
        "dynasty": "宋",
        "collection_info": null
    },
    {
        "uuid": "14836d8ae3a157a6e305951f0af1ca52",
        "title": "校雠古史二首  其二",
        "author": "苏籀",
        "content": "貌从周孔讥诬僞，臆断诗书悉抵梧。\n悟鉴精明原本末，讨穷商略较锱铢。\n所存偶免随秦火，不喻遗忘笑汉儒。\n理胜凛然词旨达，知音傥遇圣人徒。",
        "dynasty": "宋",
        "collection_info": null
    },
    {
        "uuid": "9b68b278e6ae30fcdc164db583abfa82",
        "title": "次韵范才元中秋夜",
        "author": "苏籀",
        "content": "常娥偕婺女，万里玉京会。\n云璈阕未终，莫霭黯愁对。\n真人一謦欬，开阖随霁晦。\n寒波扬广廷，清光一年最。\n顷刻人间世，银色化诸秽。\n法士屏杯杓，痴儿恋珍贝。\n皆言此宵乐，復欲何时醉。\n蟾宫正植璧，星潢亦委佩。",
        "dynasty": "宋",
        "collection_info": null
    },
    {
        "uuid": "addcc1a2b2e911bdb5fa9943934b21c4",
        "title": "晚秋偶成",
        "author": "苏籀",
        "content": "生涯一笑槁梧横，叶下寒波收潦清。\n金钿露香花近信，乳泓云拨酒新萌。\n岷人罢赋家四壁，洛客懒吟棋一枰。\n流落粗疏分樵牧，故人衮衮任公卿。",
        "dynasty": "宋",
        "collection_info": null
    },
    {
        "uuid": "5522a17cdb29ba3250fe6b1fd3f23645",
        "title": "侨居",
        "author": "苏籀",
        "content": "买僮贷宅愈迂疏，颖士皆能讲旧庐。\n典学前闻质郯子，天人定胜取申胥。\n未应孤负囊中笔，粗尔消磨架上书。\n借问棼丝谁任理，岂惟短髮每晨梳。",
        "dynasty": "宋",
        "collection_info": null
    },
    {
        "uuid": "8898f291e57f9ebce64f10dd0e5db225",
        "title": "次韵伯父茶花  其一",
        "author": "苏籀",
        "content": "鸟咮倾蓝雨春霁，琼芳入眼雾冬昏。\n一枝肤雪壶中曜，静几低窗养晏温。",
        "dynasty": "宋",
        "collection_info": null
    },
    {
        "uuid": "fda660f7bd731a4334c4c769699ed938",
        "title": "次韵伯父茶花  其二",
        "author": "苏籀",
        "content": "真态妖香自不言，斲冰修月妙无痕。\n直须哜啜松风碗，岂患诗魔渴醉魂。",
        "dynasty": "宋",
        "collection_info": null
    },
    {
        "uuid": "740e0ef7b4f442708be854c01aa26531",
        "title": "北榭",
        "author": "苏籀",
        "content": "坐消床刃肘生胝，寓目危亭汗漫期。\n奄霭烟岚客愁绝，高明茨苇屋云谁。\n治城廛肆吁吾有，近市尘嚣懒汝移。\n金剎仙梯霞祲近，云軿风马往来驰。\n鹤鸣华表青田志，雁引边沙朔气飞。\n越北燕南纷会解，伧音憬俗寖相知。\n薮丘水竹挥毫助，友爱朋从摄袂随。\n老钝贪追仲宣赋，达生不泥子长奇。",
        "dynasty": "宋",
        "collection_info": null
    },
    {
        "uuid": "b9b43f80483e4e5f331158a262b7df68",
        "title": "陈翁妻何氏挽词",
        "author": "苏籀",
        "content": "驯和乃宗竞，攻苦更家丰。\n不失蒸尝职，无非女士风。\n南陔泣笄冠，中馈叹光鸿。\n夜绩灯谁续，承承锡祚隆。",
        "dynasty": "宋",
        "collection_info": null
    },
    {
        "uuid": "146192f2c6d9181681352b3e8ad0cc83",
        "title": "潘舍人求父朝议挽诗",
        "author": "苏籀",
        "content": "紫微内史世常扬，鹤髮尊荣侍膝旁。\n桂籍连枝皆挺特，兰陔六艺竞芬芳。\n云霄门阀公侯拜，藻斧渊源典册光。\n水击三千由积厚，天资九十恃康强。\n青衿缟素行师服，輓铎讴吟广柳箱。\n大启新阡高冢舍，义方不羡窦家郎。",
        "dynasty": "宋",
        "collection_info": null
    },
    {
        "uuid": "95a01f51a3020dec8afd47809b85fa19",
        "title": "寄吕德元时为督府属二绝  其一",
        "author": "苏籀",
        "content": "稍费江南万侧釐，多誊符檄喻亡齐。\n宽然折棰可入汴，已见票姚擒日磾。",
        "dynasty": "宋",
        "collection_info": null
    },
    {
        "uuid": "14e65eade04c3223a795a04e245b070e",
        "title": "寄吕德元时为督府属二绝  其二",
        "author": "苏籀",
        "content": "祖生晚节并刘琨，独免声消贾谧尘。\n虎士淮淝初小捷，谢庭兰玉绝常伦。",
        "dynasty": "宋",
        "collection_info": null
    },
    {
        "uuid": "0061ce463ffb3ba2b956d517f92bc7e3",
        "title": "灵岩寺偃松一首",
        "author": "苏籀",
        "content": "直哉十寻干，亭亭无附枝。\n纡哉独纵肆，蟠据何离奇。\n垂髯鬰千霜，蛟臂犀兕皮。\n揉刚为谦屈，至高而听卑。\n攀玩凡几曲，凛冽英雄姿。\n杰卓矧尚同，摆落造物为。\n进乎绳纆外，诡异有所施。\n激耳奏竽瑟，超世腾龙螭。\n横秋老气逸，轶材那绁羁。\n高可容冠舆，清甚生泠飔。\n先容器万乘，爱身恐无辞。\n抑抑卫武公，逮下文王妃。\n筇竹与酒壶，挂空憩寂时。\n客来秋冬际，狗驷车鸡栖。\n有僧扪翠拂，擎跽求此诗。",
        "dynasty": "宋",
        "collection_info": null
    },
    {
        "uuid": "f6acdf1500c45a538c58ea6632098326",
        "title": "送韩少汲萍乡尉",
        "author": "苏籀",
        "content": "大门人望旧旌旄，岭表泷头罄错刀。\n中馈从谁合红卺，邮亭自诡絮征袍。\n青衫九品非君愠，黄卷连车慰我曹。\n兰蕙满山山水县，遥知放意咏离骚。",
        "dynasty": "宋",
        "collection_info": null
    },
    {
        "uuid": "426c10526c9df1ba0a65e6888d25bc81",
        "title": "读范龙阁五丈奏议三绝  其一",
        "author": "苏籀",
        "content": "抚编屡叹才谟远，早岁升堂拜若人。\n亹亹听言皆破的，龙蛇蟠屈负经纶。",
        "dynasty": "宋",
        "collection_info": null
    },
    {
        "uuid": "9d843b49f73a7a644e7fe876fb626ee6",
        "title": "读范龙阁五丈奏议三绝  其二",
        "author": "苏籀",
        "content": "奕枰着着穷机变，庖刃恢恢中会通。\n世俗吏能那并比，汗颜血指竟何功。",
        "dynasty": "宋",
        "collection_info": null
    },
    {
        "uuid": "3e66294f75f9f1985ca278fd6159286b",
        "title": "读范龙阁五丈奏议三绝  其三",
        "author": "苏籀",
        "content": "九原英魄谁能作，规略千条殆可寻。\n佐佑艰难揣夷狄，似兹举措好为霖。",
        "dynasty": "宋",
        "collection_info": null
    },
    {
        "uuid": "1aa811311ae7d10f61205345e3d1fef3",
        "title": "题南圃一首",
        "author": "苏籀",
        "content": "妖嫺十五余，清春破瓜初。\n婉腻讵如玉，凌风素云裾。\n莺燕妬声实，窈心自有夫。\n取怜逆万目，白地肠应无。\n惶惑少年士，逐麋不顾菟。\n倾囊买消渴，借问谁家姝。",
        "dynasty": "宋",
        "collection_info": null
    },
    {
        "uuid": "eca0ec1a0aa20af077a95d0bf6674dd7",
        "title": "送都属八舍弟桂林买马一首",
        "author": "苏籀",
        "content": "夷德贪婪汉财贿，莫惜金多能使鬼。\n喷玉难拘伏波式，上驷超摇献天子。\n子今叱驭湘南裔，桂岭下下復高高，鸟惊兽骇征人喟。\n当官官事从容理，思马斯臧由此始。\n电尾风騣未平齿，绝壑踔山如历块。\n执驱效牵髯校尉，槽枥经由书殿最。\n谢公总统修戎备，二柄德刑兼两寄。\n不矜吾党愈推能，宵旰潜心活国计。\n杂沓英豪乘虎骑，日闢神州一百里。",
        "dynasty": "宋",
        "collection_info": null
    },
    {
        "uuid": "c4eaa55d99a2a655907f258b1f000e91",
        "title": "望道一首",
        "author": "苏籀",
        "content": "少年相尚依阿语，老大迴看不住心。\n望道尊师岂盲进，忧时论事敢浮沈。\n侏儒饱死嗤方朔，悬罄饥贫类展禽。\n好古宜交鲁卫士，豳风咀噍有遗音。",
        "dynasty": "宋",
        "collection_info": null
    },
    {
        "uuid": "d20a34f523601e227c2df1f14ade2719",
        "title": "疏懒一首",
        "author": "苏籀",
        "content": "妨人作乐屏书籤，阁笔无情復强捻。\n执御祇应曩规范，锻金不假别锤钤。\n花开咄咄人清苦，鸟咔声声梦黑憇。\n出世世间皆有道，糟醨餔啜量难兼。",
        "dynasty": "宋",
        "collection_info": null
    },
    {
        "uuid": "177576eccb1cba5b2fedb13bea3766e5",
        "title": "临双溪一首",
        "author": "苏籀",
        "content": "汪汪西步桃花候，去去南峦苍狗云。\n日暖汀沙牧人梦，春嬉凫鹜野夫芹。\n缭郛左右交流浍，彼岸烟昏涨梓枌。\n颔首悠然辨真趣，会心比况有奇闻。",
        "dynasty": "宋",
        "collection_info": null
    },
    {
        "uuid": "ad8ede9339a378307ca22b3f4acde4f9",
        "title": "忆京雒木芍药三绝  其一",
        "author": "苏籀",
        "content": "熟美酣馨迸佳瑞，晕棱红碧化神工。\n根株肇自韩郎染，葩蘤人间一洗空。",
        "dynasty": "宋",
        "collection_info": null
    },
    {
        "uuid": "e95a8130fa6e598a13dcbc66d0948340",
        "title": "忆京雒木芍药三绝  其二",
        "author": "苏籀",
        "content": "沈芗亭北压栏桿，眩耀荧煌障幄宽。\n不薄官梅伴飞霰，只饶兰蕙楚骚寒。",
        "dynasty": "宋",
        "collection_info": null
    },
    {
        "uuid": "ec6fcb11542b84b5d0d20325c8a12f01",
        "title": "忆京雒木芍药三绝  其三",
        "author": "苏籀",
        "content": "庐陵涑水携参佐，媚紫娇黄左与姚。\n何物山丹衒流俗，雒生懊恼愠蓬飘。",
        "dynasty": "宋",
        "collection_info": null
    },
    {
        "uuid": "d0937da221fb21f07d541791a684c267",
        "title": "睡起一首",
        "author": "苏籀",
        "content": "身将抱瓮灌田畴，老大徒伤鬓已秋。\n滞念生缘宁故我，济时及物勉前修。\n勃磎行世终刚介，重惜尤人返自求。\n塞马未尝矜得儁，湘猨不在较羣猴。",
        "dynasty": "宋",
        "collection_info": null
    },
    {
        "uuid": "1dcfccb7035b36b4a94398173b5a3826",
        "title": "送才元长乐倅",
        "author": "苏籀",
        "content": "东省西台除吏目，轶才勿谓得途赊。\n孰云相贰徒劳职，政恐东南弗復加。\n常衮颁宣礼翘秀，仲翔好事走幽遐。\n口占十吏传州檄，指画千条靖海涯。\n榕木覆街飞皂盖，荔园供饷赫凝霞。\n政平讼简清如水，能赋登高墨似鸦。\n咻彼夷音姑洛咏，归来越橐换吴娃。\n抠衣岑范钦高致，谈舌澜翻泼贡茶。",
        "dynasty": "宋",
        "collection_info": null
    },
    {
        "uuid": "cd8ccf4a03327b9dff93105b3635e72c",
        "title": "秋夜听雨一首",
        "author": "苏籀",
        "content": "萧骚闇响空阶滴，復值幽人对榻时。\n旨趣逍遥称漫叟，锋铓扞格愧神锥。\n愿摈谢万令閒处，实藉陈平屡出奇。\n心境卧轮非别伎，少年狡狯赴无为。",
        "dynasty": "宋",
        "collection_info": null
    },
    {
        "uuid": "c3e5c97e7577ac0bd9a22b76b5ecfb8d",
        "title": "廛居一首",
        "author": "苏籀",
        "content": "广轮函丈中唐甓，安得青松柏篠柟。\n兰菊葵荷聊代匮，鸟乌鹅鸭粗相谙。\n中田他日规蜗舍，诸巘白云萦翠岚。\n耕殖自营天韵佚，世芬妨道岂宜躭。",
        "dynasty": "宋",
        "collection_info": null
    },
    {
        "uuid": "82d4ef6c95ffdfe3a7d4e946b4b38d5b",
        "title": "简江国韩尉谢珍惠二绝  其一",
        "author": "苏籀",
        "content": "江国绵蛮登俎味，篛缸渍畔糁盐酰。\n坐愚糜殒追时好，嗟汝头颅不自知。",
        "dynasty": "宋",
        "collection_info": null
    },
    {
        "uuid": "fd545cca4ab9f014270bc650e980596a",
        "title": "简江国韩尉谢珍惠二绝  其二",
        "author": "苏籀",
        "content": "獠羞峦错儒庖溽，熊掌大嗤牛尾狸。\n饫脔羊膀与驼跖，芳辛咀噍半酣宜。",
        "dynasty": "宋",
        "collection_info": null
    },
    {
        "uuid": "2deaf6702da82157dd0de7ef43dc2e73",
        "title": "李监庙求拙轩一首",
        "author": "苏籀",
        "content": "镘圬累瓴甓，几席面春丛。\n林坞纯真趣，衣巾质古风。\n宁非迂叟合，岂与漫郎同。\n不巧姑云尔，何妨诗更工。",
        "dynasty": "宋",
        "collection_info": null
    },
    {
        "uuid": "9e8e114439ece06901cd08438eeeb3cb",
        "title": "送赵宪御史赴江西三绝  其一",
        "author": "苏籀",
        "content": "崆峒日暖岚峦丽，章贡桃花春涨豪。\n避传封人候骢马，道旁武吏各鞬櫜。",
        "dynasty": "宋",
        "collection_info": null
    },
    {
        "uuid": "51c7ebcb49c0ce958a167afc28b60552",
        "title": "送赵宪御史赴江西三绝  其二",
        "author": "苏籀",
        "content": "贾生纂着五十八，元叹风规自伯喈。\n贪吏革心宽贬坐，顽甿耒耜不椎埋。",
        "dynasty": "宋",
        "collection_info": null
    },
    {
        "uuid": "c3b52cb19ebfe96d4baacf8538277924",
        "title": "送赵宪御史赴江西三绝  其三",
        "author": "苏籀",
        "content": "冷坐从嘲瓶井眉，俗流浅拙更忘遗。\n道鸣庶矣多闻力，建武官僚旧汉仪。",
        "dynasty": "宋",
        "collection_info": null
    },
    {
        "uuid": "05cbd76e1f530f28359ee77c6e36723e",
        "title": "寒食后出郊一首",
        "author": "苏籀",
        "content": "澹沱东风酒一巵，笙篁鸡鞠傲春晖。\n绿波泛滟心微荡，邃苑提携手未挥。\n藿靡莎长萦冶步，猗傩花亚罥熏衣。\n桃溪飞弹游童过，竹坞闻棋道士归。",
        "dynasty": "宋",
        "collection_info": null
    },
    {
        "uuid": "67686b9c7826b6dd4c7c1a59c14131e6",
        "title": "龙翔真歇和尚求诗赠一首",
        "author": "苏籀",
        "content": "象骨岩居闽府教，江海两封黄纸召。\n孤云自南仍更东，阻觐尧蓂友廊庙。\n讲通明论毗昙经，一佛出世祇为人。\n凝师白傅有真契，凿齿弥天必相值。\n河汉滔滔渺涯涘，三反九折时游戏。\n簦屩跻堂累千辈，鍧雷激电非思议。\n毫忽微差失大千，同尽鸳鸿与蝼蚁。\n菩提一切皆具足，刮膜分光诚岂弟。\n体味龙宫七佛书，卢老面目云何是。\n余生流浪无明窟，迴首尘尘非自己。\n季咸鬼眼必见窥，和璞妙算应不遗。\n大士知言善呵蔽，朝闻夕殒甘如饴。\n疑蛇一祛病当愈，识路还家要有时。\n金华士女涕泗流，胡为决往龙翔游。\n是间虽住亦非住，奔轶常行祖师处。",
        "dynasty": "宋",
        "collection_info": null
    },
    {
        "uuid": "eacfbaec81644e6b097f4b0e1d7d8630",
        "title": "送富枢知三衢三首  其一",
        "author": "苏籀",
        "content": "琳馆屡青书带草，玺封荐捧紫芝泥。\n寅车暂此纡台绂，黄阁依前执命珪。\n表按山川袴襦内，劝农云水插秧齐。\n论毗国是惟公韪，令顺民心不曰卑。",
        "dynasty": "宋",
        "collection_info": null
    },
    {
        "uuid": "290c8cfb0eca3201cc3ebae34f01c0c6",
        "title": "送富枢知三衢三首  其二",
        "author": "苏籀",
        "content": "代天襟量服英髦，能扈王舟出海潮。\n轻重裴公陈梗切，安危汲孺绝麾招。\n吟笺访古羊腾石，奕局行春柯烂樵。\n谢傅不应丘壑尚，绝尘机警冠当朝。",
        "dynasty": "宋",
        "collection_info": null
    },
    {
        "uuid": "2ff5aa150b88d0be5e8df7b190427df3",
        "title": "送富枢知三衢三首  其三",
        "author": "苏籀",
        "content": "山林引避一无求，遄返岩廊岂自由。\n圣主尊贤载谟诰，故家纪善付春秋。\n公诚愿奖朝中意，密勿谋先天下忧。\n臭味久令参籍湜，斐然攀赋畔牢愁。",
        "dynasty": "宋",
        "collection_info": null
    },
    {
        "uuid": "c5a5f8d2ff254c84008ab2449aebf480",
        "title": "示儿子诩",
        "author": "苏籀",
        "content": "属词更听三年后，为善须无一念乖。\n孔里高高若崧岱，论思积习见岩崖。",
        "dynasty": "宋",
        "collection_info": null
    },
    {
        "uuid": "9461225e8eb5087526891f15986519ae",
        "title": "送中书潘舍人省上二首  其一",
        "author": "苏籀",
        "content": "紫微鸡省待论思，少作英辞寤柬奇。\n高浪驾天输朗汉，紫霄即日奋长离。\n然明东里今同道，德裕封敖适此时。\n应笑迂慵畸已甚，呜呼鹤巘缀蝉枝。",
        "dynasty": "宋",
        "collection_info": null
    },
    {
        "uuid": "c36706c738c1a48846ccfbc9f62a0e9f",
        "title": "送中书潘舍人省上二首  其二",
        "author": "苏籀",
        "content": "亟纾多难一羣心，惕厉咨嗟憯测深。\n汉制春温劝敦本，周家夙戒岂无箴。\n该淹伯始万端理，烦悉姬公五诰寻。\n愈近清光缀经席，皇风如玉亦如金。",
        "dynasty": "宋",
        "collection_info": null
    },
    {
        "uuid": "f0138599adab8a158e8ad13010aafa81",
        "title": "访鹿田二首  其一",
        "author": "苏籀",
        "content": "隐士云凝北山麓，将军树竦碧崖寒。\n乌犍户富犂千亩，苍簳梯空擢万竿。\n荦荦马鞭贪快睹，森森僧席饫奇观。\n未应泉石减天竺，自古英灵招考槃。",
        "dynasty": "宋",
        "collection_info": null
    },
    {
        "uuid": "43c1f23ced21a43f74ebb7317eabf693",
        "title": "访鹿田二首  其二",
        "author": "苏籀",
        "content": "夕阳红晒稊生粉，晓露凝清栗脱蓬。\n乐岁人并厖彘饱，高城地隔马牛风。\n禽鼯天籁互鸣啭，林薄山屏竞蔚蓊。\n采杞撷芎薪水暇，吾从庞老兴何穷。",
        "dynasty": "宋",
        "collection_info": null
    },
    {
        "uuid": "fcc8b92932e03ca9d657b85e9a1dd1a5",
        "title": "武林春日二绝  其一",
        "author": "苏籀",
        "content": "越罗初御柳烟深，慵病相从老见寻。\n酒罢尘杯胶燥吻，春无顾藉一分心。",
        "dynasty": "宋",
        "collection_info": null
    },
    {
        "uuid": "cc81aae28314009c31db96facabb407d",
        "title": "武林春日二绝  其二",
        "author": "苏籀",
        "content": "何人亹亹共挥麈，有物娟娟散百花。\n不向箇中吟蓓蕾，久晴风日涨尘沙。",
        "dynasty": "宋",
        "collection_info": null
    },
    {
        "uuid": "290b781ba783982b58d73d78a99d397a",
        "title": "邵公济求泰定山房十诗 下马桥",
        "author": "苏籀",
        "content": "泉下颜光禄，二纪瞻马首。\n停骖肃松槚，风节应不朽。",
        "dynasty": "宋",
        "collection_info": null
    },
    {
        "uuid": "0369d16282e7172f0b73c56664f360d7",
        "title": "邵公济求泰定山房十诗 邵公泉",
        "author": "苏籀",
        "content": "源深派河汉，蹙蹙寻常窄。\n嗜芰借甘滋，无涯君子泽。",
        "dynasty": "宋",
        "collection_info": null
    },
    {
        "uuid": "379d07afb978183050c9f3e2312df396",
        "title": "邵公济求泰定山房十诗 褒劝堂",
        "author": "苏籀",
        "content": "易经传父子，前后弓帛贲。\n衣钵堂室中，千古发潜秘。",
        "dynasty": "宋",
        "collection_info": null
    },
    {
        "uuid": "5832f795f0c44e1f730263be844f1ae2",
        "title": "邵公济求泰定山房十诗 松门",
        "author": "苏籀",
        "content": "昼扃熟鹿守，晨启素鸦驯。\n延陵挂孤剑，吴月照峩岷。",
        "dynasty": "宋",
        "collection_info": null
    },
    {
        "uuid": "0318abfcf68ee3dd33fa6c032a9ae0c0",
        "title": "邵公济求泰定山房十诗 采薇洞",
        "author": "苏籀",
        "content": "以心为形役，徇人失天真。\n蕨薇与杞荑，求仁始得仁。",
        "dynasty": "宋",
        "collection_info": null
    },
    {
        "uuid": "ac251a024df379cf1a8fdd62d24fc45a",
        "title": "邵公济求泰定山房十诗 尽山亭",
        "author": "苏籀",
        "content": "蚁封于何险，酰鸡岂必嗤。\n须弥一目了，亭中大然之。",
        "dynasty": "宋",
        "collection_info": null
    },
    {
        "uuid": "d08e1f18fe27ea53887a9289320dc18e",
        "title": "邵公济求泰定山房十诗 怀伊亭",
        "author": "苏籀",
        "content": "龟雒俨如故，玉灵诚有知。\n归舻带江海，澡濯我清伊。",
        "dynasty": "宋",
        "collection_info": null
    },
    {
        "uuid": "1c8f4b2af0533402f79b39ba29880073",
        "title": "邵公济求泰定山房十诗 柳陌",
        "author": "苏籀",
        "content": "辋川题作浪，武昌栽属官。\n爱思如孔阶，茸髯摆奇观。",
        "dynasty": "宋",
        "collection_info": null
    },
    {
        "uuid": "98ecdb16b19a8749318ea74f2fe923e7",
        "title": "邵公济求泰定山房十诗 桃溪",
        "author": "苏籀",
        "content": "怀仙津步翳，凡圣隔两尘。\n长统植园果，老幼分甘珍。",
        "dynasty": "宋",
        "collection_info": null
    },
    {
        "uuid": "1f95f3a86e55daef898e7988f8e8640a",
        "title": "邵公济求泰定山房十诗 竹溪",
        "author": "苏籀",
        "content": "侧生昂九霄，萧森谷量簵。\n溪岚翠欲滴，尘外嵇阮趣。",
        "dynasty": "宋",
        "collection_info": null
    },
    {
        "uuid": "42672aa863ec4b76a3ac8f834f493601",
        "title": "避暑山寺二首  其一",
        "author": "苏籀",
        "content": "瓜瓠成时肆割烹，芰莲相属足逢迎。\n扫宽堂庑嚣烦解，汲冷盆壶颒濯清。\n畏景贤愚殊苦乐，凉飚遍洒不堪名。\n倦禅谩许絺衣挂，秋朔逍遥竹几横。",
        "dynasty": "宋",
        "collection_info": null
    },
    {
        "uuid": "97a2d04b6dd66b28823064ae555fdee6",
        "title": "避暑山寺二首  其二",
        "author": "苏籀",
        "content": "冷澈鸡苏水，疏凉蝉翼绡。\n山林等袢燠，江浙剧枯焦。\n荫暍恫生聚，吁雩诉泬寥。\n干坤棋鬬劫，终局算亏饶。",
        "dynasty": "宋",
        "collection_info": null
    },
    {
        "uuid": "5e151ea4def45f556cbe53b957128bd4",
        "title": "六月不雨至七月中自宽一首",
        "author": "苏籀",
        "content": "宿舂仅有忧将竭，嘉穗连云委暵旸。\n厦屋珍台求暂寓，桃笙葵扇殆难当。\n荷烝兰藉肴溪涧，藕脆萍馨饭莽苍。\n龙火西颓已辰浃，何时得见雨浪浪。",
        "dynasty": "宋",
        "collection_info": null
    },
    {
        "uuid": "b7e82d71b59d719e578c24541ab1bde9",
        "title": "千叶白浮蕖一首",
        "author": "苏籀",
        "content": "娇酣拟谁似，韵甚莫为怜。\n矧肯媚尘俗，诚能降佛仙。\n洗君凡眼肉，嗟汝淤泥贤。\n三六驼颜侣，荡舟从妬妍。",
        "dynasty": "宋",
        "collection_info": null
    },
    {
        "uuid": "107ef7dde720484b3668ea1a3926877c",
        "title": "侨居一首",
        "author": "苏籀",
        "content": "匆匆五十化，己往固莫及。\n祠官閴中隐，歉岁尸糁粒。\n毁方非瓦合，知白无伊鬰。\n世悦邹骆驼，我贤扬执㦸。\n浮云傥来寄，最贵非儒术。\n尘缘且復且，只尔殊易辑。\n古人学易年，所爱岂儿剧。",
        "dynasty": "宋",
        "collection_info": null
    },
    {
        "uuid": "3749c2aba907c796c829189860d47ef6",
        "title": "岁晏即事",
        "author": "苏籀",
        "content": "硙霏白雪舂云子，盘摘黄金割蜜房。\n组织翻腾不停杼，芳甘酝酿馈先浆。\n西成仅有储囷窄，中土纔归置枕康。\n敕赐宗盟旌德剎，扈阳珍木蔚葱苍。",
        "dynasty": "宋",
        "collection_info": null
    },
    {
        "uuid": "5a61022140d26454080a14520f3ebf92",
        "title": "连雨作寒二首  其一",
        "author": "苏籀",
        "content": "三杯卯酝雨轻寒，鼓腹侏儒恃县官。\n樵指汲肩亲课督，僧籤禅榻谢雕钻。\n龛灯危蕊挑停久，编秩雌黄点𪑮干。\n未许汉阴修浑沌，周诗三百近研观。",
        "dynasty": "宋",
        "collection_info": null
    },
    {
        "uuid": "7ef179697a780ace4742381773acae5c",
        "title": "连雨作寒二首  其二",
        "author": "苏籀",
        "content": "未应牢杜敬通关，寄傲足怡元亮颜。\n冗龊凡庸何异目，粗疏潦倒幸投閒。\n平生那识贾三倍，晚节犹窥道一斑。\n调燮裁成真大治，茂弘先进实非孱。",
        "dynasty": "宋",
        "collection_info": null
    },
    {
        "uuid": "722018f0f912b06495fd824eb9f014e3",
        "title": "择邻一首",
        "author": "苏籀",
        "content": "天然龊騃千金子，憬彼憸民亦有徒。\n蹴踏惟应怯龙象，灌输何足计瓶盂。\n神锥曾见汝颍士，道韵也欣山泽癯。\n栗尾着书趋圣处，老勤端恐负师模。",
        "dynasty": "宋",
        "collection_info": null
    },
    {
        "uuid": "10631f72cd2eaca9ad09df49b09bf1d8",
        "title": "才难一首",
        "author": "苏籀",
        "content": "建安谋首先文若，武德机神重伯襃。\n此士不妨门第美，于今景仰太山高。\n卓哉二贤强百万，何较九牛于一毛。\n异代爱才尊尚意，纷纷萎腐见儿曹。",
        "dynasty": "宋",
        "collection_info": null
    },
    {
        "uuid": "b25b3add7482bff5a60aae4815621acc",
        "title": "何武翼挽词",
        "author": "苏籀",
        "content": "横槊褫神佩，追随井钺军。\n周旋圉徼最，首虏驿书闻。\n斡榷承心计，污邪续力耘。\n门庐必高大，训子扩儒文。",
        "dynasty": "宋",
        "collection_info": null
    },
    {
        "uuid": "cf187c26c6561cafa6eeb3638d7974d2",
        "title": "简常次立一首",
        "author": "苏籀",
        "content": "文章尘粃懒详论，吏术粗芜昧旧闻。\n钝惫康庄输轶步，精强省寺称公孙。\n咨吁国计神资略，嚄唶戎容壮扞藩。\n咄咄书痴公事閒，蝉鸣官柳梦余魂。",
        "dynasty": "宋",
        "collection_info": null
    },
    {
        "uuid": "a9fd93564dca2e6432509d949bb04e69",
        "title": "朱亭伯改转见过一首",
        "author": "苏籀",
        "content": "三就可怜繁马颈，一鸣须信绝鸡羣。\n絷维才骏殊旌别，籍甚名声奈耳闻。\n浩渺池庭辈鸿鹭，腾轩馆殿擢兰芸。\n相容历稔逃诗债，大白惟当浮劝君。",
        "dynasty": "宋",
        "collection_info": null
    },
    {
        "uuid": "fe1bef0d6d4f7224f89026fcc414ee11",
        "title": "守局一首",
        "author": "苏籀",
        "content": "悠悠疏逖皮冠守，朝着于何置漫郎。\n不计少多凫藻泛，岂怀吞啄鹤轩昂。\n执舆投刺初嫌闹，视荫言归久蹈常。\n饮酒读书私务尔，涣然意喻俾言忘。",
        "dynasty": "宋",
        "collection_info": null
    },
    {
        "uuid": "b2139b71895eece9d915c153f0dc2fff",
        "title": "观阇梨庵高树梅花盛发一首",
        "author": "苏籀",
        "content": "臞儒花裓戒，畴昔井眉箴。\n危绿擅丘壑，攒丛芗弁簪。\n殷勤莳芳墢，浪莽纵疏森。\n迥映晴空馥，乘凌阴霰任。\n狂俦萦栩蝶，尤物富芳心。\n玉蕊真人驭，铃斋水部吟。\n烧灯助斜月，吹角伴横参。\n树下幽禅观，琼蕤政糁襟。",
        "dynasty": "宋",
        "collection_info": null
    },
    {
        "uuid": "4416ee3deb5151ad9acf174163fbbaa0",
        "title": "退士一首",
        "author": "苏籀",
        "content": "贤贤高哉古黔娄，独辨真趣肩夷由。\n市朝慕诱吁竞求，求仁丘壑良远谋。\n白云抗志耕平畴，炎天葛制冬鹿裘。\n邂逅孤豚笑肥牛，拨剌廉鱼脱金鈎。\n雄鸡曳尾惮俎羞，鹪鹩一枝绰余庥。\n楚楚奢靡翾蜉蝣，下士阉然媚俗流。\n嗟嗟此病云何瘳，渊源友尚颜轲俦。\n袯襫有暇从帣鞴，形为心役无深尤。\n貂蝉夸诧出兜鍪，驷马高盖忧人忧，才殚力尽长不休。\n上士凌霞宅岩幽，千镒鹤书那转头。",
        "dynasty": "宋",
        "collection_info": null
    },
    {
        "uuid": "8a803646e6a66b1ae50cc6f89f27f1ef",
        "title": "祝舜俞少卿示曩岁葺蒙园陪游风什一编不度枵疏上尘二首  其一",
        "author": "苏籀",
        "content": "清沂雩舞蹈前模，风咏先生于蒍于。\n论述殊堪露门召，镌摩已化兔园儒。\n台评公雅铦锋锷，杖齿袁遗抱笔觚。\n草木溉培裁昼暇，忘忧兰桂富芳荂。",
        "dynasty": "宋",
        "collection_info": null
    },
    {
        "uuid": "2bcccf4bec975ffddd4d2b14ff43bf8b",
        "title": "祝舜俞少卿示曩岁葺蒙园陪游风什一编不度枵疏上尘二首  其二",
        "author": "苏籀",
        "content": "筮仕棓生繇莫京，温凊一亩夙经营。\n南陔絃诵给甘旨，北阙簪裾负屈声。\n秦刻唐刊储墨妙，齐衢鲁庙擅文鸣。\n建安正始源流远，详味风规蹑玉清。",
        "dynasty": "宋",
        "collection_info": null
    },
    {
        "uuid": "c5dac2421cc09077bf163f8d8e03cbe2",
        "title": "夏日嘆二首  其一",
        "author": "苏籀",
        "content": "羣空冀北食场稭，蹙踏崔嵬憇鹤台。\n泉石系心终眇邈，炎蒸烁体纵恢胎。\n蒂怀寓眼勤呵咄，专气怡神愿力陪。\n公馆亦须延异士，珍包奇酝肆筵开。",
        "dynasty": "宋",
        "collection_info": null
    },
    {
        "uuid": "f0f8f432981f55a296d99c3a5ccd247a",
        "title": "夏日嘆二首  其二",
        "author": "苏籀",
        "content": "褫絺肆簟扇忘閒，轿担肩頳走市阛。\n湫隘蛙蜩讙嘒裏，扫除风月广轮间。\n曷云时燠长无冷，却谓天高只好还。\n传癖词源粗超轶，拟如梅尉乐吴山。",
        "dynasty": "宋",
        "collection_info": null
    },
    {
        "uuid": "9d45bf701448e032cb43c331017e1c37",
        "title": "休沐日",
        "author": "苏籀",
        "content": "洗砚酬缄復论文，金书瑶笈忌羶荤。\n搔头冷枕遗簪弁，澣垢凉床洁帨帉。\n炀竈筚门无量燠，夏畦褐父若为芸。\n鸿飞遵陆抟寥廓，凫鹜胡然顾涧芹。",
        "dynasty": "宋",
        "collection_info": null
    },
    {
        "uuid": "4a9e78f59dd3a57cd0e95402db67b758",
        "title": "核实一首",
        "author": "苏籀",
        "content": "窥见吕臣非奉己，可怜甘茂取宜阳。\n敢晞激激苏门啸，老去悠悠孔里狂。\n公利噫乎入私帑，滥吹窃尔耗官仓。\n座铭枕几槃盂警，九鼎何心斥被𤮊。",
        "dynasty": "宋",
        "collection_info": null
    },
    {
        "uuid": "14470d1ea99235539db067a93128e86a",
        "title": "游服者二绝  其一",
        "author": "苏籀",
        "content": "墨绿螺青金翠耀，鬻讴沽笑泥娱遨。\n兹辰傥卜吾髯夜，陶写醉醒双凤嘈。",
        "dynasty": "宋",
        "collection_info": null
    },
    {
        "uuid": "efda4a4e6984a63772f44809c61ba29b",
        "title": "游服者二绝  其二",
        "author": "苏籀",
        "content": "畸情灰灺妙龄怀，佳月澄虚适与偕。\n隐几嘘天嗒然趣，参同九锁启仙阶。",
        "dynasty": "宋",
        "collection_info": null
    },
    {
        "uuid": "f9edf3dd2cdcec765bedb712208624e9",
        "title": "园人饷果",
        "author": "苏籀",
        "content": "紫绛李杨卢杏黄，红腮脆碧磊篝箱。\n春风媚世葩华过，夏日荐茶冰蜜尝。\n瓜步它时邵平意，木奴晚节李衡穰。\n君看饤坐百端辑，腐蠹萧然自弭忘。",
        "dynasty": "宋",
        "collection_info": null
    },
    {
        "uuid": "69ac9250838781349e9a095dff7a54d2",
        "title": "送程孚叟知归州  其一",
        "author": "苏籀",
        "content": "岷江浮万里，吴峤驻弥年。\n笑理归艎去，牢愁失眼前。\n德门桑梓盛，佳郡鹡鸰联。\n委寄参羊陆，宜知备敌先。",
        "dynasty": "宋",
        "collection_info": null
    },
    {
        "uuid": "4a7a43c9ed988079d0ef4bfd895c8c87",
        "title": "送程孚叟知归州  其二",
        "author": "苏籀",
        "content": "东都人陆海，游集若为忘。\n筮史同微货，僧坊共小凉。\n卜邻栖辇毂，返旆促囊装。\n巽坎知人意，奔腾达侍旁。",
        "dynasty": "宋",
        "collection_info": null
    },
    {
        "uuid": "82980eb945fe207c4ef587f46514051f",
        "title": "山斋閒咏",
        "author": "苏籀",
        "content": "仲氏新裁汝南诺，元昆聊舣具区舸。\n一竿暇豫临流赋，五咏荒唐处士歌。\n道号散人宜拜表，朝班都士好鸣珂。\n染髭膏面诚牵勉，老矣迂疏可若何。",
        "dynasty": "宋",
        "collection_info": null
    },
    {
        "uuid": "ff851e955c5a664461f4d603a381a20e",
        "title": "徽宗皇帝挽词二首  其一",
        "author": "苏籀",
        "content": "朔驾虞巡陟，南沿禹会幽。\n诒谋开上圣，多事酌鸿猷。\n道妙仙心廓，文昭帝作优。\n秋风旧汾水，海岱忽藏舟。",
        "dynasty": "宋",
        "collection_info": null
    },
    {
        "uuid": "3457cb4cbc6f5e2bca6adf3cace9a487",
        "title": "徽宗皇帝挽词二首  其二",
        "author": "苏籀",
        "content": "大器提擎力，怀生渥泽滂。\n本枝繁盛衍，礼乐懋容光。\n脱屣吁勤倦，置邮辞慨慷。\n申胥不为己，定胜泣穹苍。",
        "dynasty": "宋",
        "collection_info": null
    },
    {
        "uuid": "bd436303ad9cf749458c4e8209418731",
        "title": "林少伊直院母夫人柳氏挽词  其一",
        "author": "苏籀",
        "content": "英英批凤杰，遗懿诵高堂。\n淑质宗姻慕，慈怜寿凯康。\n委蛇瞷夫子，勤苦养尊章。\n驹隙八旬促，兰陔怆陨霜。",
        "dynasty": "宋",
        "collection_info": null
    },
    {
        "uuid": "7185b9d416e78beb3f6b24c7e8e31595",
        "title": "林少伊直院母夫人柳氏挽词  其二",
        "author": "苏籀",
        "content": "遐年畀东榻，流庆羡停储。\n弔者九皋唳，幽夫百岁居。\n鱼轩川上逝，石窌墓前书。\n绝妙斯铭勒，宁惟崔蔡如。",
        "dynasty": "宋",
        "collection_info": null
    },
    {
        "uuid": "b6f5dba79ba507a31aa5a4ec281b1dfd",
        "title": "闻邻娃酣讴一绝",
        "author": "苏籀",
        "content": "冶荡淹嫺谁尔令，五陵妍騃可怜生。\n兰堂委巷喉呀啭，信有秦声非越声。",
        "dynasty": "宋",
        "collection_info": null
    },
    {
        "uuid": "663f92399db2198fc299ca2149b9c8ab",
        "title": "秋兴一首",
        "author": "苏籀",
        "content": "进贤譁玉青云侣，十二阳秋閟城府。\n飞鸣众裏何少多，根墢道旁诚李苦。\n肃然注仰耋浮图，珍重谁家木居士。\n袖章陈列有伦叙，终更右移聊改步。\n贝多小品老耽伽，高屋帽檐持论古。\n丹青简素写真行，茗酝鮝腒频草具。\n俸清不足赈贫交，雨潦涉旬鱼跃釜。\n时书檄尾文昌台，月曳敝裾槐棘府。\n昔贤浩歌金马门，或亦箪瓢松菊主。\n空空自笑两端竭，志愿不应惟阿堵。\n初平兄弟羝眠所，山下逍遥返民亩。\n大道安知利与荣，唐彬何人高此举。",
        "dynasty": "宋",
        "collection_info": null
    },
    {
        "uuid": "bf26bb009f54bf1e5701578d2559654e",
        "title": "赋丛兰一首",
        "author": "苏籀",
        "content": "楚郢都梁奇韵佚，岚溪云壑初何僻。\n根蒂条荂玩九春，葩叶尖萌碧逾尺。\n蕙转东君溢宠光，露浥清华烟染色。\n蓊勃天芬透绮疏，英蕤绿艷撩诗客。\n滋荣九畹不因人，无际幽深来响屐。\n三嗅书帷尝涉猎，满把骚人安忍释。\n映俎垂筵纫委佩，斸苔徙槛芳盈室。\n燥虚黏腻俗尘清，祛病析酲驱抑鬰。\n猗猗不采亦奚伤，雍容屈宋无伦匹。\n赏慨年芳次第菲，轻重憎怜从结习。\n辛夷为坞薜萝门，莎菼蒲芦类非一。\n庭中绝出忘忧右，差等水仙诚莫逆。\n遥知最妙岭头梅，适口和羹似难及。\n更与丘明评国芗，后皇媚之殊赫奕。",
        "dynasty": "宋",
        "collection_info": null
    },
    {
        "uuid": "beaddfd07da444fbb76a01f2a6d82d01",
        "title": "次韵陪诸公湖上春游",
        "author": "苏籀",
        "content": "渠侬青门道，冶服遨荡俦。\n一釂逞鸡鞠，联袂歌愿酬。\n太伯表东吴，季子居延州。\n湖山号佳观，篮舆肆优游。\n肴香炙亦熟，只有空樽忧。\n娱宾不计费，拘士捐牙筹。\n诗盟得首唱，有客如此不。\n挈壶并琴奕，松石岩湍乐。\n境胜属幽人，溪云俗氛却。\n洞穴锁苍霞，探奇或云莫。\n不闻古肥遁，静极还思家。\n高情縻圭俎，心迹何由遐。\n畸人告予言，黄庭老生涯。\n臧谷两亡羊，初平隐金华。",
        "dynasty": "宋",
        "collection_info": null
    },
    {
        "uuid": "4942b0eeaa364c43bf9cc3922aa608ff",
        "title": "次韵孙邦求少监游刘园一首",
        "author": "苏籀",
        "content": "权使将军势不行，连云鸳甃鸟乌晴。\n池台溢郭鏁扃固，林樾半空甍栱頳。\n席帽扬鞭来看鹤，绮疏褰幌政闻莺。\n贺兰青海勋名事，雅意未谐幽与并。",
        "dynasty": "宋",
        "collection_info": null
    },
    {
        "uuid": "ead92647ec62230f2e328153c16ad3be",
        "title": "勾龙君贶求所居垂荫亭岷堂二首  其一",
        "author": "苏籀",
        "content": "葱蔚敬亭非索漠，几希陶宅遶扶疏。\n江山壮观惟人助，祖祢高情陟彼砠。\n雄笔仙才镌勒见，属车尘界默存书。\n柴荆虽掩渔竿挂，旌㦸嵯峩表旧庐。",
        "dynasty": "宋",
        "collection_info": null
    },
    {
        "uuid": "fc3f5ce85ea014bf2d251fce2bd1a22e",
        "title": "勾龙君贶求所居垂荫亭岷堂二首  其二",
        "author": "苏籀",
        "content": "岷阳英杰古贤乡，侍史香炉今望郎。\n柬擢欲书丹凤诏，梦魂勤到碧鸡坊。\n已应盛美摽其茇，不比畸人愚厥堂。\n宦牒随江归碧海，读书源派亦诚长。",
        "dynasty": "宋",
        "collection_info": null
    },
    {
        "uuid": "fc3888443bedd5720933b6b6232d8920",
        "title": "眉州禅僧一首",
        "author": "苏籀",
        "content": "吴蜀跨万里，余老师非壮。\n勉哉令修行，手书劳四枉。\n性命吾基本，权谲初不尚。\n萧条寂寞中，咄咄祛碍障。\n面目认谁欤，湛研澈尽量。\n云为远玄旨，比喻非实相。\n爱河澄不波，苦海永无浪。\n封执即黏缀，沦落嗟滉漾。\n法流于河接，焦涸吁断港。\n情尘欲忘世，疑网愆吾党。\n凡心非道体，志帅凝不丧。\n瞿昙与老君，一诀归至当。\n邈乎卢老前，古初更遐想。\n烧香傃霄极，痴绝坚愿望。\n杳眇莲社远，早接渊明放。\n保真未易了，伽语庶倚仗。",
        "dynasty": "宋",
        "collection_info": null
    },
    {
        "uuid": "852c656f810ddb430478943cc58c853e",
        "title": "刺少年行",
        "author": "苏籀",
        "content": "重仍印组矜蝉联，丰屋藻井松桷梴。\n金钿翠屏珠串箔，椽烛高檠玳瑁筵。\n炽红麒麟沈水炉，凤纹锦褥须弥毡。\n琐窗犀案衒珍具，瑶瑛红珀莹杯桊。\n儿掷枭卢喝大采，婢名素玉花月烟。\n骄世华腴诧豪举，两得仁富宜兼全。\n朔云颜巷积深雪，斫桂烧金冻折弦。\n毛锥不摇汗马却，刻槌肤髓称才贤。\n法家拂士屹山峙，俜然穷儒衢道边。\n遥知莫不任运力，镞筈仰笑衝九天。",
        "dynasty": "宋",
        "collection_info": null
    },
    {
        "uuid": "34b5de884291e038d06e94809a7cfb0a",
        "title": "永嘉周道人求诗一首",
        "author": "苏籀",
        "content": "气昇期汗漫，世法一黔娄。\n启钥因师旨，咀芝从祖求。\n肆言谐律吕，不梦本精修。\n王室金堂迩，飘飘竹杖游。",
        "dynasty": "宋",
        "collection_info": null
    },
    {
        "uuid": "5757f84dbcd674049e4f3bc616b214bf",
        "title": "调王季恭省干",
        "author": "苏籀",
        "content": "治干怪君呼滑八，话言明府取王丞。\n九皋未省山雌雉，三窟不逃秋角鹰。\n僮鬻斛珠如许价，官居鼎钺最难胜。\n孰令手版投耕耒，苦慕如汤厌若冰。",
        "dynasty": "宋",
        "collection_info": null
    },
    {
        "uuid": "5522048a450a96c2e3d8579f30849cf2",
        "title": "示施又新同舍",
        "author": "苏籀",
        "content": "华髮些些似不公，辰申龊龊有何庸。\n力抛羁绁片时适，谈谑槃筵一笑烘。\n山剎汲壶茶可点，匠人礲斲事方丛。\n麦秋梅润霖淫剧，旅泛殊谙干越风。",
        "dynasty": "宋",
        "collection_info": null
    },
    {
        "uuid": "6a14135d1c6e0627ac24ca367c15b6a7",
        "title": "节妇吟",
        "author": "苏籀",
        "content": "君不见迥妙殊怜世绝尘，脱足褰帷韫玉人。\n藕丝帖体沈香熨，清瘦纤柔伤九春。\n勒芳戢翠妍无偶，啧啧拳拳徐叩叩。\n洁馁何尝羡污饫，令淑专贞绝难有。\n绿樽翠杓稽留举，林下閒情风韵度。\n单羁抛掷几星霜，琐卑胁胁蓬茨伍。\n里邻斆嚬诧又夸，伧翁讵堪眉斧加。\n想当然尔霸勾践，岂竢再顾倾夫差。\n云霞拢抹振琼珰，蒨秾蕙转婉清扬。\n此翁南郭坐忘趣，道眼不玷慵来粧。",
        "dynasty": "宋",
        "collection_info": null
    },
    {
        "uuid": "19397de0a6f9285dc271432b9f1f9912",
        "title": "解罢京局一首",
        "author": "苏籀",
        "content": "运水担柴力分遭，挟持泥古小儒劳。\n浙潮屹起岷峨上，越巘遮蟠江海滔。\n一叶鸥湍寻婺女，半生瓢泛信鱼舠。\n曩时瓜步从容侣，好糁藜羹待共轑。",
        "dynasty": "宋",
        "collection_info": null
    },
    {
        "uuid": "c269bd1c4a2449d62c4e3c52cf0c5dc0",
        "title": "甲子岁七夕与伯业伯衍游龙井聪老出示次韵边校理诗卷奉同雅趣一首借用嚬字",
        "author": "苏籀",
        "content": "道隐祖风邈，讷斋重葺新。\n猊巘下兽魅，神泓跃鳍鳞。\n缁郎踵教律，梵夹画金银。\n几岸风篁帻，屡鈎崖峭绅。\n颂诗传正眼，击节富其人。\n汉沔曾沦碣，长康工写神。\n思茇在封植，春萝容抗尘。\n韡萼秀多襈，茶瓜经几巡。\n休休墨儒行，汲汲宰官身。\n欠伸白氎褥，翻倒明玑囷。\n䔲褐岚烟染，心脾草树亲。\n怜君深锻炼，公鉴襃老嚬。",
        "dynasty": "宋",
        "collection_info": null
    },
    {
        "uuid": "948eec9e73526c8125e6e7bf29c982f5",
        "title": "秋夜雨凉一首",
        "author": "苏籀",
        "content": "寸念微情浩莫缄，此生殊阙住山庵。\n老怀钓港伴侯喜，道契涛江见陆参。\n调气从前深造孟，名官早欲问于郯。\n家书时燠何曾读，整顿尘编拂白蟫。",
        "dynasty": "宋",
        "collection_info": null
    },
    {
        "uuid": "9881c73ba3f88e1cef0db7c5e41b55b5",
        "title": "次韵赵德载大监饯行之什",
        "author": "苏籀",
        "content": "君不见毕毛召芮强周宗，亮天不朽言行功。\n间平歆向汉人望，道宗孝恭唐治戎。\n一时入相九才杰，白贺胸中五色茸。\n圣朝举亲加柬擢，封植教诱从元丰。\n芜皋卑飞华岳隼，鼓车暂屈翔麟骢。\n召还喻蜀监王国，三雍入对文清雄。\n昨者临分勤造请，是时暑退火星中。\n公瑾之交似醇酎，吉甫之颂如清风。\n博山麝炷玉镇席，翠璧雪乳金涂龙。\n小人自分悠悠者，裨谌谋野渊明穷。\n急觞高咏鼓英气，飒然危冠髮上衝。\n端敏高明必贵达，果信顽鄙根中庸。",
        "dynasty": "宋",
        "collection_info": null
    },
    {
        "uuid": "a279a389165c76dbb947e758803efd93",
        "title": "送陈梦得省闱一首",
        "author": "苏籀",
        "content": "棘闱春晓鏁南宫，文柄伊人掌握雄。\n巧射穿杨惊破的，克家长箭挟良弓。\n怀经负笈云霞集，出手成卢月桂藂。\n玉殿赐袍黄纸诏，布衣驰骛黑头公。",
        "dynasty": "宋",
        "collection_info": null
    },
    {
        "uuid": "3e3553cc847f291cbdc97347572c2566",
        "title": "疏懒一首",
        "author": "苏籀",
        "content": "省寺周行占姓名，老耽摄养道几成。\n生缘琐屑同瓮算，居处閒静惟瓶笙。\n求己洗心祛习气，知非穷理勇移更。\n鸿生彦士乖游好，道秩禅流谐此情。",
        "dynasty": "宋",
        "collection_info": null
    },
    {
        "uuid": "fd2d944aa831275046cb895d193977ab",
        "title": "题善草字者一绝",
        "author": "苏籀",
        "content": "獐猎包羞爵秩加，舆人捧腹只呀呀。\n踏摇妍状当垆手，如许银鈎殆可嘉。",
        "dynasty": "宋",
        "collection_info": null
    },
    {
        "uuid": "e41a7321621df074e90e0263a689d1a8",
        "title": "元夕",
        "author": "苏籀",
        "content": "瑠璃万宝通明殿，珠翠千层罨画楼。\n匝地熏天月灯影，撼山填郭蚁蜂稠。\n浚都平昔金鳌峙，雍幕寻常锦幰游。\n今岁山城索朋侣，屠门酒酝伙酣讴。",
        "dynasty": "宋",
        "collection_info": null
    },
    {
        "uuid": "4cdfb679ba281264691360dd560e2b6f",
        "title": "春日郊外",
        "author": "苏籀",
        "content": "葱路桃溪浩莽春，彤甍栱桷曜芳晨。\n衣如方士客閒剧，园号仪同势绝伦。\n梓幄桂旗端解赋，橘藩篠坞孰为邻。\n畦畦姜芋葵荽蓼，物物蕃滋辅主人。",
        "dynasty": "宋",
        "collection_info": null
    },
    {
        "uuid": "78e58b005050cc9ce18c2d253f9fd1f4",
        "title": "饮东窗一首",
        "author": "苏籀",
        "content": "丈夫藴挟胸怀奇，浩然幅鬰干虹蜺。\n俚儒婉娈习和雅，窃笑胡为瓶井湄。\n奈何平世事蹇蹇，奇士矫荦矜云为。\n伏波不屑儿女暱，马革自诡排羌夷。\n叔子逢时经庙略，入则造膝出诡辞。\n燕公异礼集贤殿，笔削金泥玉检仪。\n贾生前席觐宣室，立谈痛哭纔几时。\n敬通杜门老着述，言溢千纸罔设施。\n骯脏黄冠遁丘壑，一旦端委偕龙夔。\n愚生尚友千载后，读书探道无津涯。\n猖狂置章留黼座，腐尘潦倒曾何裨。\n世承朝恩万钧重，省思此去酬毫釐。",
        "dynasty": "宋",
        "collection_info": null
    },
    {
        "uuid": "0e93558818f0c0db978fc561e1db8bbd",
        "title": "送苏念八郎下第西归梁益",
        "author": "苏籀",
        "content": "金昌亭下泊舟舻，木马关西赵郡苏。\n建邺鱼飧武昌水，延陵皋壤霸王都。\n吾髯轩轶登楼赋，汝器切磨清庙瑚。\n刷羽三余鸿鹄举，亨衢甲乙看先驱。",
        "dynasty": "宋",
        "collection_info": null
    },
    {
        "uuid": "3285b7bf732fb1a3fa30bdc0a862ea6e",
        "title": "纤阿一绝",
        "author": "苏籀",
        "content": "不瑕彭泽愿言中，都冶姿年慧则通。\n揭调郡斋宾孺子，孅阿蒨粲驻芳踪。",
        "dynasty": "宋",
        "collection_info": null
    },
    {
        "uuid": "90092c4b66d35c9d9c94bc4c843dcfbc",
        "title": "次韵李次仲赴巨山张舍人招赠之什",
        "author": "苏籀",
        "content": "君无吟秋草，萤飞而露湿。\n曼倩古豪英，羡门深抆拭。\n五难背生路，九钥探金碧。\n乌龙因师指，龟峯森郡㦸。\n张罗候凫影，过客纷如织。\n子房河上翁，挥犀高讌席。\n嘘呵枣如瓜，肉眼殊未识。\n西母掬露醒，东王浆霞赤。\n至哉高尚公，着书不靳惜。\n髻珠曩许学，玉版援金笔。\n仙阶三洗髓，短生几两屐。\n岧嶤法身像，褒博乌纱帻。\n焚沃觊有遭，稽首悲涕泣。\n妙诀付神水，悃诚如皎日。\n升降摩顶踵，抽添而损益。\n劳生息奔迫，颓龄飞鸟急。\n希求九阳聚，何惮一千夕。\n近期赤水中，先覩玄珠得。",
        "dynasty": "宋",
        "collection_info": null
    },
    {
        "uuid": "55a9c7ac63521c93f89ef3cc89bdf237",
        "title": "冬日即事一首",
        "author": "苏籀",
        "content": "蜡栀五万酬鞭直，洴絖百金真食封。\n萧散不萌争闹趣，真醇缪觊养生慵。\n涤清研裏憨凡笔，磨澈鑑中嚬窘容。\n晹旱玄冥僭春令，狐裘羔酒贮严冬。",
        "dynasty": "宋",
        "collection_info": null
    },
    {
        "uuid": "7eb1661020a0e11f9498e5387cc5f95c",
        "title": "送孙丞法先池阳二首  其一",
        "author": "苏籀",
        "content": "樗枌里中契，年辈愧君先。\n德迈华腴裔，才优砉剨然。\n牛刀恢勿扰，马首峻高迁。\n交荐诸侯鹗，蓝田崔未贤。",
        "dynasty": "宋",
        "collection_info": null
    },
    {
        "uuid": "9cf3b2c3b520c1afa7edb19fb50c9d0b",
        "title": "送孙丞法先池阳二首  其二",
        "author": "苏籀",
        "content": "一熏襟趣暱，掺执便它邦。\n书剑摇烟艇，鸿光醉绮窗。\n县僚迎节盖，齐酝缀羊腔。\n器宇青云士，能名赋练江。",
        "dynasty": "宋",
        "collection_info": null
    },
    {
        "uuid": "c4c5bbd557d9826014507e6e567c3e33",
        "title": "李隐卿名谷与青城刘翁同舟至兰溪卿大夫修生者馆之道侣赠李诗云李郎涉世似虚舟片帆来渡楚江秋之句又毗陵家弟季文和此篇云梦蝶岂知真是蝶骑牛何必更寻牛老夫亦慕道者次韵和之记刘李事迹刘本书生工诗奇异飘然尘外也",
        "author": "苏籀",
        "content": "白公枉识郭虚舟，刘李飞符袒剑裘。\n兴轶壶中身混世，气酣酒裏意横秋。\n运调朱凤啄白石，耕莳金钱掣牯牛。\n赤子返真标指妙，阿伽陀药肯言不。",
        "dynasty": "宋",
        "collection_info": null
    },
    {
        "uuid": "e70339f070d8a7b192a951657caf547b",
        "title": "韩省干子平荐章应格朋友漠然未知忽改京秩作七言近体一首贺之",
        "author": "苏籀",
        "content": "山雌泽啄竞腾轩，孰有昂驹局短辕。\n造物至公殊弗置，穷交未喻枉焦煎。\n凤批一诺膺天陟，马颈三槃朝日边。\n虎鼠狞尪随秉笔，铨曹常格勿从旃。",
        "dynasty": "宋",
        "collection_info": null
    },
    {
        "uuid": "db0617818312b338bff2f3b4ab5aa64c",
        "title": "绵扇偶吟一首",
        "author": "苏籀",
        "content": "拏云擘茧写兰亭，洴絖娃宫箑柄成。\n皎洁中规捐月斧，清雄消暍并桃笙。\n玉毫躔内乘鸾女，冰鑑光中墨客卿。\n爱惜御冬充便面，辟寒抚勉燠屯营。",
        "dynasty": "宋",
        "collection_info": null
    },
    {
        "uuid": "e6d7eaa79cd71495d8b8ea13ab12b6e3",
        "title": "卜居遣兴一首",
        "author": "苏籀",
        "content": "老懒清吟口角钤，任真虚一性安恬。\n士农轨范一身任，孔老穷探两者兼。\n斋舍晦晨鸡弗已，翱翔晚节蔗弥甜。\n平生缘业今何憾，伫返神魂倍蓰添。\n若箇生涯论屋谷，课催童子具醪盐。\n俊游稍谢出囊颖，道念常嗤隔日痁。\n拟古纰疏何柳骨，摄生精密必张髯。\n鹤轩发兴从讥晏，雁塔乘时定合尖。",
        "dynasty": "宋",
        "collection_info": null
    },
    {
        "uuid": "e60c41fd5585c9f9059b51427a111f39",
        "title": "卜居漫赋",
        "author": "苏籀",
        "content": "肄习素未丰，摸索强剸裁。\n铢黍概闻见，谆吃奚述哉。\n三捷黜疏慵，湛潜散郎偕。\n望道几何高，人事宁免乖。\n眼中悠悠者，樵牧供谈谐。\n披卷想前芬，骯脏无敌才。\n功名不復朽，荣观竟烟埃。\n幽幽畸人居，黄花荐醁醅。\n所求一日富，不足语时侪。\n寄言繁华侣，莫嗤钝如槌。",
        "dynasty": "宋",
        "collection_info": null
    },
    {
        "uuid": "1dc5b82f56cbc334f9ef00278ede441d",
        "title": "参云亭纳凉小集二首  其一",
        "author": "苏籀",
        "content": "设醴兹晨遨饫时，四围青峭互巇嶷。\n橐衣随牒何曾卜，饵药衔杯稍信医。\n短舞不妨擎菡萏，谈谐且勿负玻瓈。\n老夫直辔循吾范，无使斯民有以窥。",
        "dynasty": "宋",
        "collection_info": null
    },
    {
        "uuid": "35102a24b0f081a5e5194e3fc2f38bf6",
        "title": "参云亭纳凉小集二首  其二",
        "author": "苏籀",
        "content": "踽踽迂疏彼一鳏，息交绝学殆顽颜。\n时侪傥获多谋助，少作曾希长者删。\n餵犬孱尪玩逋窃，辕驹牵踪旷尤瘝。\n那无上术蠲人瘼，画㦸临江城负山。",
        "dynasty": "宋",
        "collection_info": null
    },
    {
        "uuid": "faac61c30bfd72de4848b57d1b593cae",
        "title": "后数朝復依前韵二首  其一",
        "author": "苏籀",
        "content": "下国官臣无懈时，矫然白首瞩嵚嶷。\n鼠攘翦灭雷霆令，魃虐萧骚霈泽医。\n廉袴移文谨钤键，萧斋丝管覆玻瓈。\n烛阑松桂冥冥雾，赤豹文貍不许窥。",
        "dynasty": "宋",
        "collection_info": null
    },
    {
        "uuid": "896885b6c399b16136af38d66888f413",
        "title": "后数朝復依前韵二首  其二",
        "author": "苏籀",
        "content": "恤患周流喜逮鳏，当官掣肘汗惭颜。\n预虞飘兀筏能驾，取次耕犂手欲删。\n月窟日畿遵驿置，燕南越北洗恫瘝。\n一廛清佚陶元亮，万斛閒愁庾子山。",
        "dynasty": "宋",
        "collection_info": null
    },
    {
        "uuid": "f511ab2d7a1b5d227295cd6445919498",
        "title": "仲秋较试浄惠精舍会者六人约重九事毕置醴谢汤巩方以诗坚约次韵酬之",
        "author": "苏籀",
        "content": "稷下铢铢鉴择分，品评一目百知闻。\n初矜月殿挥毫赋，直到龙山吹帽文。\n邀勒公荣狎嵇阮，熏涂嫱媛侍渊云。\n尘惊珠贯纤罗袜，酹酒银篦不怕醺。",
        "dynasty": "宋",
        "collection_info": null
    },
    {
        "uuid": "212429f298fcd4aeb4c8b8d9be11ab35",
        "title": "试闱即事三绝  其一",
        "author": "苏籀",
        "content": "鼓士扬桴警五更，爨清檠冷旋吹生。\n深衣乡彦都君子，摩厉三秋衒此行。",
        "dynasty": "宋",
        "collection_info": null
    },
    {
        "uuid": "8edd460cd910d01ee092c426f25053bc",
        "title": "试闱即事三绝  其二",
        "author": "苏籀",
        "content": "近岁颛门不读书，右文搜拔广该儒。\n立言不朽非吾任，贪叩玄门隐者庐。",
        "dynasty": "宋",
        "collection_info": null
    },
    {
        "uuid": "66d0d7431113109f2f690f5838a9d620",
        "title": "试闱即事三绝  其三",
        "author": "苏籀",
        "content": "一坐据梧床刃消，五星竞耀烛秋宵。\n扫厅禁近延僧孺，孰谓诗书避赋繇。",
        "dynasty": "宋",
        "collection_info": null
    },
    {
        "uuid": "80d3eb6936989369663800eaf736dfee",
        "title": "事毕汤巩方三君再用前韵復酬一首",
        "author": "苏籀",
        "content": "妙啜龙团啬少分，宝熏婆律靳多闻。\n泥封誊识遵程度，棘刺围藩按惠文。\n采菊骚人宁避雨，登楼朝彦气摩云。\n兰堂锦瑟笙簧闹，嬉笑啁讴共惜醺。",
        "dynasty": "宋",
        "collection_info": null
    },
    {
        "uuid": "900f1ebdd9fbebeaafd5e6f3f50a73ca",
        "title": "观胡文恭枢密全集偶成一首",
        "author": "苏籀",
        "content": "铿鈜正始音，严密萃英耆。\n上仁体勋华，四方致雍熙。\n文赋鸣升平，声誉艺林驰。\n心口烂锦绣，欬唾皆珠玑。\n韬涵白圭玷，挥洒清风词。\n兴寄扩无穷，标望擅一时。\n圣主逢嘉佑，两府皆龙夔。\n岂应献纳际，造次差毫釐。\n百尔贤佞评，卓绝公是非。\n独无许郭术，人实不易窥。\n东阿昭明懵，贝锦尤疏纰。\n犹子后来杰，元佑参丞疑。\n蝉联袭簪橐，孙侄声华飞。\n妇韩外曾裔，稚子甥曰弥。\n抚编可胜嘆，缀缉刻棠梨。\n定评杨谢公，遗芳六一碑。",
        "dynasty": "宋",
        "collection_info": null
    },
    {
        "uuid": "7dcd7f7a0dcc58440c1c4295c09283c8",
        "title": "送李举之武博学宏词",
        "author": "苏籀",
        "content": "稷下机梭纂奏篇，犀通木瘿炳彪然。\n盛朝耆望门庭懿，哲匠宗师典据全。\n掉鞅春闱贾余勇，赏音盟主诧称妍。\n峻登名第高酬擢，台阁容仪继武传。",
        "dynasty": "宋",
        "collection_info": null
    },
    {
        "uuid": "ea64cab37ce6acaf739a1427fbad7244",
        "title": "拟古",
        "author": "苏籀",
        "content": "六州斋榻釂分鹅，谁料延平最解歌。\n蒲阪崔姝白楼少，阖闾吴馆冶容多。\n频烦画㦸凝芗寝，辍选鸾篦插皂罗。\n勿俾台山洞天侣，眇无刘阮醉颜酡。",
        "dynasty": "宋",
        "collection_info": null
    },
    {
        "uuid": "0344370add847ab6356ee72131d43aa5",
        "title": "陪侍知府待制丈巾山高设窃闻是日赓和去春林倅红楼风什奉继一首",
        "author": "苏籀",
        "content": "磴藓梯飚最上头，挈排牺象主觥筹。\n从容北海能延客，酣适东风咏倚楼。\n献岁顺成当大有，名儒过计与私忧。\n仰看凤德翔千仞，总领鸳鸾也狎鸥。",
        "dynasty": "宋",
        "collection_info": null
    },
    {
        "uuid": "b6e2c2f4eb0782e9f5cd9ba657ff90bc",
        "title": "蒙和府待制宠和前韵又承东湖水嬉之招一首",
        "author": "苏籀",
        "content": "一声巧啭柳巅头，半丈红芳送晓筹。\n天气柔嘉收积雨，林花稠迭竦高楼。\n七槃长袖重新制，九酝空樽讵足忧。\n丘壑夔龙位岩石，何妨纱帽对沙鸥。",
        "dynasty": "宋",
        "collection_info": null
    },
    {
        "uuid": "465b3eb0a9a8cb882cbb57f2202361d8",
        "title": "朱从事安诗挽词一首",
        "author": "苏籀",
        "content": "文阶王命渥，驯侃洽乡阛。\n末俗贾三倍，尤能赈百锾。\n宗盟遵倚阙，邑落旧知潸。\n翳翳佳城鬰，镵山殆弗删。",
        "dynasty": "宋",
        "collection_info": null
    },
    {
        "uuid": "36e7e985ff33be54700c6802e969bb90",
        "title": "夏日池上",
        "author": "苏籀",
        "content": "谛复春秋指，祛排日务婴。\n岚峦屏郡廨，枿樾荫衙城。\n褐父评丹首，幽斋缘督经。\n忘忧葱蒨擢，伯雅燕酣酲。\n窈窕阳春唱，鲜咸临海鲭。\n惠文除扰害，五百惨徒黥。\n卷籍阖还展，钱刀敛尚轻。\n珠还凤仪政，他日傥齐声。",
        "dynasty": "宋",
        "collection_info": null
    },
    {
        "uuid": "f19c5620ac986c4ad6cc4416fef0f3cc",
        "title": "公退三首  其一",
        "author": "苏籀",
        "content": "披文不释遗编慕，躭禄终惭远贿称。\n劫劫抗尘非胜趣，寥寥出世有真乘。\n转头值寓无穷极，措足虚邪粗可胜。\n管晏空忧觉先物，未须薄薛与卑滕。",
        "dynasty": "宋",
        "collection_info": null
    },
    {
        "uuid": "36440d75a4b6618f36b4a745a0496a81",
        "title": "公退三首  其二",
        "author": "苏籀",
        "content": "缪簉康庄列大夫，沈研历久到盘盂。\n囊余占毕干萤火，家有凌云旧履凫。\n般若初心依耋老，参同内事靳儒臞。\n吐音悫讱尝闻见，邂逅周旋只小巫。",
        "dynasty": "宋",
        "collection_info": null
    },
    {
        "uuid": "655b2b23741a3084f433bf3e759fe340",
        "title": "公退三首  其三",
        "author": "苏籀",
        "content": "缺然资略每区区，抑冒扬清小小劬。\n诹律纲条思济理，算缗公帑较输储。\n三科识擢才能显，八计精研吏治孚。\n端有硕生如杜蒉，升堂洗觯降除趋。",
        "dynasty": "宋",
        "collection_info": null
    },
    {
        "uuid": "cd1f918818b1ff4cd0de3c588b0bfa9e",
        "title": "暑雨忆衢州一绝",
        "author": "苏籀",
        "content": "衣裳俎豆信华风，酒圣茶颠倚独松。\n夏屋渠渠听聚雨，数寻竹外泻琤淙。",
        "dynasty": "宋",
        "collection_info": null
    },
    {
        "uuid": "99e5629580707cec6c32c2b837e4bacb",
        "title": "送滁守蔡瞻明提举",
        "author": "苏籀",
        "content": "史家汗简编年垂，掌武集贤筹政机。\n君侯祖烈冠前世，内外贻厥真天资。\n景灵审象丹青炳，端靖颙昂席庆基。\n浙港之东早乘驿，卓尔羣吏诸侯师。\n云何士元淹骥足，留滞太史周南维。\n渊源濡染由所自，甚美而度多文词。\n猗欤两祖揭二柄，雹凸骞翔天下知。\n奈何恬无进擢慕，鈎引吹嘘众力微。\n冷烟横雨秋涛外，滁邦山水停一麾。\n贫交掺执空里巷，截𩍐那復留骖騑。\n气宇前修令仪范，才具时侪高品题。\n绿绮寻绎醉吟操，清流感慨神武遗。\n侧听褒嘉最郡课，水衡促召夫何疑。\n车轮继斲心自了，桑榆稍收宜赴时。\n珍嚮高标警衰钝，鄙哉不敢多陈诗。",
        "dynasty": "宋",
        "collection_info": null
    },
    {
        "uuid": "a1dfdfdcbc33211b305ad959901b081f",
        "title": "赵和叔大夫母安人曹氏挽词",
        "author": "苏籀",
        "content": "风规王邸韵，筮醮相夫宾。\n逐子大家懿，弄孙东第新。\n百能知肖嗣，八十又三春。\n磬石无虚勒，笄珈不復晨。",
        "dynasty": "宋",
        "collection_info": null
    },
    {
        "uuid": "e3cfd360309b631538d9bc174caea048",
        "title": "壬申春雪一绝",
        "author": "苏籀",
        "content": "长天顿改楚云容，初夕依微后搅空。\n点缀柳条纷若絮，未妨梅蕊衒芳丛。",
        "dynasty": "宋",
        "collection_info": null
    },
    {
        "uuid": "07ae54c70d54b72541105e04a2f4e677",
        "title": "龙井僧全示寄庵枢密程公累篇季文弟新什求余继其末一首",
        "author": "苏籀",
        "content": "程苏中兴什，同庵有后前。\n前朝沙门首，辨浄超卓然。\n耆宿失闻聪，饫参余小全。\n龙泓风篁巘，荏苒二十年。\n缁俦几换易，岩崿岂变迁。\n亭亭百岁杉，泠泠九渊泉。\n梵音扰龙性，玄解忘鱼筌。\n有客辇瑰诡，无情施缯钱。\n佛法伫隆兴，般若须人传。\n更令观剎丽，但俾子孙贤。\n三空正觉路，一喻实相圆。\n不替人天师，重新演教禅。",
        "dynasty": "宋",
        "collection_info": null
    },
    {
        "uuid": "3d47d0c0ff8fd1edc34ad32048a0471b",
        "title": "武林春日一绝",
        "author": "苏籀",
        "content": "熏膏佩服尤瑰靡，联踏春阳特衒骹。\n十里青楼玩芳月，西湖并舫恣娱遨。",
        "dynasty": "宋",
        "collection_info": null
    },
    {
        "uuid": "5a30f7001bb0902268bb84a3ee09b288",
        "title": "勉旃一首",
        "author": "苏籀",
        "content": "归一岂应无以返，要言湛谛滓淤淘。\n大知直截揣摩渐，积执冥迷厌离劳。\n目睫古人曾致论，根尘当念勿喧嚣。\n主张名教殚才智，王霸蟠煎火上膏。",
        "dynasty": "宋",
        "collection_info": null
    },
    {
        "uuid": "f4dcaa2305e4189e6dce412b7a1de971",
        "title": "秋冷一首",
        "author": "苏籀",
        "content": "岚烟澹澹雨飕飕，残枿折槎陂水头。\n赎尔典裘扃户牖，饶伊夹幕閟娟柔。\n䔲蓑廛肆斗牢落，泞潦穷途强释愁。\n箬下浮君霜露旦，岂应虚诧钓诗鈎。",
        "dynasty": "宋",
        "collection_info": null
    },
    {
        "uuid": "b5a43727677bbdf020e105b20629ccb5",
        "title": "漫述二首  其一",
        "author": "苏籀",
        "content": "理窟孰宗趣，卜居忘市阛。\n纡余力分裏，梗概智仁间。\n导引非茫眇，耕樵未拟閒。\n寅缘任俚俗，及物念痌瘝。",
        "dynasty": "宋",
        "collection_info": null
    },
    {
        "uuid": "365ed68298591ed2bd9196667bbe87ef",
        "title": "漫述二首  其二",
        "author": "苏籀",
        "content": "跏趺围褐越鸡晨，洒落生缘治水薪。\n一艺湛酣任疏放，百家杂揉识疵醇。\n舂炊断断西畴穑，书记翩翩东郭㕙。\n飘兀篮舆绝畦畛，莽苍更访隐湛沦。",
        "dynasty": "宋",
        "collection_info": null
    },
    {
        "uuid": "d4b0d59c7324499f596bc0a2c42f3fd9",
        "title": "春设一首",
        "author": "苏籀",
        "content": "折简王春涓胜日，执舆邻曲集侨官。\n奕娃红手凌寒怯，歌颈涂芗诉白宽。\n膏沐柳梅牵屐齿，冶妍桃杏压栏干。\n珍烹鬬赛携英黠，娱老粧楼迭肉槃。",
        "dynasty": "宋",
        "collection_info": null
    },
    {
        "uuid": "19df40552a53ab1389aa9a82d0faf66c",
        "title": "惜花一首",
        "author": "苏籀",
        "content": "豁眼桃红思圣解，袭人兰鬰比修能。\n面脂靡曼负涂泽，绘綵化工夸斲冰。\n蒨粲芳秾触吟境，艷阳风色嗾狂朋。\n倾壶箫管黳蓬鬓，沈顿金觥雹凸棱。",
        "dynasty": "宋",
        "collection_info": null
    },
    {
        "uuid": "02a6b154d8a3afe03b918574c8f642ed",
        "title": "何会卿妇清河张甥挽诗",
        "author": "苏籀",
        "content": "常念注西竺，浮生付六如。\n良人怆中馈，二穉未胜裾。\n妯党抆红泪，乡邻隘众车。\n金花它日诰，封号表松樗。",
        "dynasty": "宋",
        "collection_info": null
    },
    {
        "uuid": "cde94d1aa534f9dabc8725b5b6207f7a",
        "title": "閒咏一首",
        "author": "苏籀",
        "content": "肆筵无扣器，钉壁但镵碑。\n慨叹慕前躅，咨吁亦小知。\n饪谐棋酒伴，瓶远井泉湄。\n自许羲皇上，陶然绝旷夷。",
        "dynasty": "宋",
        "collection_info": null
    },
    {
        "uuid": "ccc380290c15d1083fdd645da3e8da33",
        "title": "故孺封曹氏挽章",
        "author": "苏籀",
        "content": "豪宗相承籍，遗懿本驯良。\n夫息遵慈芘，污莱化阜康。\n杯桊留燕机，丹篆勒阴堂。\n愈愈垂青紫，诜诜庆祚长。",
        "dynasty": "宋",
        "collection_info": null
    },
    {
        "uuid": "cb5cdb3d1c34aff918dd94368f70fce0",
        "title": "春集僧舍一首",
        "author": "苏籀",
        "content": "绣川藻野衒嫣姝，练缟秾殷亭育炉。\n二月峭寒轻抑勒，崇朝和气毕昭苏。\n绀青六幕无纤翳，绿缛多畴几町区。\n居士自携三昧酝，缁流丛错设伊蒲。",
        "dynasty": "宋",
        "collection_info": null
    },
    {
        "uuid": "854aac2a1470184c6179541115d61290",
        "title": "莳兰一首",
        "author": "苏籀",
        "content": "湘纍鞙佩南邦媚，天女襟期绝世芗。\n艺植便应弥九畹，孰知苓藿与詹糖。",
        "dynasty": "宋",
        "collection_info": null
    },
    {
        "uuid": "879583cc0025c216e2f04c7418a87864",
        "title": "炎夏即事一首",
        "author": "苏籀",
        "content": "五咏八吟钻古奥，四豪六逸共周旋。\n隐囊垫帻枰棋局，轻箑珍笙荫采椽。\n习气峥嵘谈在昔，知音推激互相然。\n至哉佛老儒宗外，圣谛冰销浊火煎。",
        "dynasty": "宋",
        "collection_info": null
    },
    {
        "uuid": "51d299e08c4b06285e242a2d6a644a5c",
        "title": "娱老一首",
        "author": "苏籀",
        "content": "多闻内殖每瞻乌，枉把春秋问蟪蛄。\n俗琐未抛聊尔尔，古心内骛亦区区。\n繫匏于越壤田薄，双鲤铜梁仆赁痡。\n揃白追游味殊寡，所图荣绮访仙臞。",
        "dynasty": "宋",
        "collection_info": null
    },
    {
        "uuid": "e125ae9c12bd5c5b27ac531469ea0102",
        "title": "廛居一绝",
        "author": "苏籀",
        "content": "天碧绡帱障铁牛，廛居烦促远林丘。\n赫炎炽景烘炀竈，怅望金飚玉露秋。",
        "dynasty": "宋",
        "collection_info": null
    },
    {
        "uuid": "d744a2e6cd61a4121f8b1a5d72823a8b",
        "title": "重阳一首",
        "author": "苏籀",
        "content": "篱根金色小正时，醅垫风高与节期。\n耿耿挑灯闻夜诵，匆匆刈穗饫晨炊。\n闺娃犀蕊香盈把，朝士茱萸酒一巵。\n盖世豪雄健天下，感秋应待羽觞治。",
        "dynasty": "宋",
        "collection_info": null
    },
    {
        "uuid": "1a602721950a090cb598664f746d9180",
        "title": "山行入寺一首",
        "author": "苏籀",
        "content": "执舆入辇蹷痿几，陟险山农笑却时。\n屐齿未常先雍老，翚飞久已见甍楣。\n磴扉百步犹流汗，观阁三休岂易追。\n浪漫悠悠一鸡肋，角巾东路最平夷。",
        "dynasty": "宋",
        "collection_info": null
    },
    {
        "uuid": "0a04febdab7ebcdccc417bcdfe767213",
        "title": "近市一首",
        "author": "苏籀",
        "content": "摩肩蹑足吁屠贩，接衽骈颅坌驵筲。\n巷隘姑名为小隐，宾佳不必有珍肴。\n龙钟游宦如投耒，琐屑侨民一繫匏。\n丘索典坟心迹远，烟埃咫尺自喧淆。",
        "dynasty": "宋",
        "collection_info": null
    },
    {
        "uuid": "7f0a985958d886d8661943091731ecf0",
        "title": "釂饮一首",
        "author": "苏籀",
        "content": "珠零醇碧郁春槽，矫首梅林釂自陶。\n横槊未应随李广，团词亦足拟王襃。\n俯从觞咏山阴禊，遥说笙簧锦里遨。\n取次难论御戎策，岂知蛙臛鳣鲭臊。",
        "dynasty": "宋",
        "collection_info": null
    },
    {
        "uuid": "5d1da6dc553e39cd4ec15d62ca8a12c6",
        "title": "春晴一首",
        "author": "苏籀",
        "content": "高槐汤饼排朝馔，嘉菊香菹芼戛羹。\n饷早趁墟樵垦计，浇春量腹圣贤并。\n无由屠嚼相亲就，岂䛏奇章侈大烹。\n飘忽红稠莺燕语，康衢冶服炫春晴。",
        "dynasty": "宋",
        "collection_info": null
    },
    {
        "uuid": "9599fae6837fccb5572f84914239a8dc",
        "title": "往日",
        "author": "苏籀",
        "content": "往日承平孰为裁，诚能俾乂固当谐。\n岂云小辩能迴斡，际遇长才力洽该。\n大块惨舒嘘翕顷，元明迷喻唯阿开。\n斗南必有圆机士，安得一樽陈此怀。",
        "dynasty": "宋",
        "collection_info": null
    },
    {
        "uuid": "fc991f83d0de3131ac96d7c67524a1f1",
        "title": "稽山漫作一首",
        "author": "苏籀",
        "content": "三餐佚豫年其有，一醉陶然日不贫。\n发议讵堪登膴仕，费赀端为速嘉宾。\n屡空蜀信匮囊药，稍效越吟追里邻。\n刘白殊无记人句，奇章高设岂应频。",
        "dynasty": "宋",
        "collection_info": null
    },
    {
        "uuid": "4277e7f44edb96e100f625c2c069e3b6",
        "title": "诱学徒一首",
        "author": "苏籀",
        "content": "瞥闻立覩且湛研，讨索思臧义理穿。\n剖析赖经宗匠手，绝羣羞拍腐儒肩。\n鸱鸦嗜鼠颛门蔽，博簺忘羊失路偏。\n警策后生文宪种，若为准拟即真贤。",
        "dynasty": "宋",
        "collection_info": null
    },
    {
        "uuid": "ca3d804127a8d8a4f4839215cae584a0",
        "title": "编联偶作",
        "author": "苏籀",
        "content": "躭饫神奇致，思研理趣幽。\n崎岖由考仿，勉励似鉏耰。\n明耀鑑频拭，醇精酒屡酘。\n编联存隻字，解悟失全牛。\n曷可裨宏议，于何答彼诹。\n达辞宜驾说，典学善宣猷。\n浑浑窥姚姒，专专切旦丘。\n时王资粉泽，天匠不雕锼。\n愍恻元元意，弥纶色色优。\n雅驯镌鄙固，切实忌飘浮。\n自古英茎肆，于今都市讴。\n近谁臻壶奥，远孰擅风流。\n壹鬰穷居气，荒唐失友愁。\n湛酣及醲郁，浸渍復优柔。\n斐绮资咍噱，芜枵寡晤酬。\n不为伤手斲，无取强颜羞。\n管氏攘戎索，元龙高卧楼。\n激昂牵老惫，书剑判悠悠。",
        "dynasty": "宋",
        "collection_info": null
    },
    {
        "uuid": "b02b0773731869baf995a63cb9b961b2",
        "title": "旧游一绝",
        "author": "苏籀",
        "content": "慨怅秦关旧侪侣，绫袍韘䪓火镰囊。\n南来放马遵舟楫，鲈鳜西风号本乡。",
        "dynasty": "宋",
        "collection_info": null
    },
    {
        "uuid": "5bdcdf7d08c7ac1ef107f097d5e833a8",
        "title": "嵊邑周干办挽诗",
        "author": "苏籀",
        "content": "嶷然衷塞懿，挟操亦人难。\n唱第芝庭瑞，背城逋寇残。\n倾殚副王命，畴曩入赀官。\n遗事乡评着，嘉言邑里宽。",
        "dynasty": "宋",
        "collection_info": null
    },
    {
        "uuid": "a0ac3c15d0c72d07474ed800e37eb57d",
        "title": "酴醾一绝",
        "author": "苏籀",
        "content": "梅酽兰氲芍药清，旃檀婆律萃天馨。\n试开秦赵当年目，何藉珠帘翡翠屏。",
        "dynasty": "宋",
        "collection_info": null
    },
    {
        "uuid": "b6fbdbbe45a9f4d7844fe8bf9293ba85",
        "title": "题刘紫微贡父公是集一首",
        "author": "苏籀",
        "content": "惆怅栾城旧朋执，何殊阙里孔颜徒。\n达生自信诚知命，晚节遭逢德不孤。\n贯悉该明汉中垒，雍容通雅蜀相如。\n老成流辈方吹荐，典训斯文示后儒。\n疏奏襄阳正平手，表章天策伯襃俞。\n明窗棐几一呻绎，背痒政逢长爪姑。",
        "dynasty": "宋",
        "collection_info": null
    },
    {
        "uuid": "52080da098dc38ea87a81d01c969cb4f",
        "title": "仲秋苦热半格一首",
        "author": "苏籀",
        "content": "老火薪烝鼎竈然，柔金低伏听燔煎。\n虚窗迭巘攒三崿，冷枕清飚直万钱。\n俛仰生涯恃林井，包缠冠绂哂毹毡。\n朝蝇夕蜹嗟何集，山雪河冰渴沃湔。\n子夜凉生秋思肇，午时炎炽赫羲鲜。\n荫饶华桷单絺叟，嬉爱清川泳月船。\n巾幨垢氛勤靧濯，菓肴剖剥萃新妍。\n芸夫望望瞻云汉，镯鹤声声唳碧天。\n瀑水何山千尺泻，洗心安得赏悬泉。",
        "dynasty": "宋",
        "collection_info": null
    },
    {
        "uuid": "d2cebee82935fcd13d6944c2503bb1bd",
        "title": "晚秋一首",
        "author": "苏籀",
        "content": "曩间夏历标花候，粗尔陶巾漉酒巵。\n仿拟尘编谈世谛，何人才刃趁时机。",
        "dynasty": "宋",
        "collection_info": null
    },
    {
        "uuid": "5820b52d35fc0904e643b93fac4dd72d",
        "title": "潘令度求厥弟令表挽章一首",
        "author": "苏籀",
        "content": "婉娈标仪赋了聪，优为郎位奉车童。\n藴奇处士未王命，好事儒流昵德风。\n姻援乌衣门闼峻，款游骑省志怀同。\n克家致孝钟全美，凤羽飞翔亶待封。",
        "dynasty": "宋",
        "collection_info": null
    },
    {
        "uuid": "15bbbb1adc23879b38cfc454dec3aefc",
        "title": "药褚吟一绝",
        "author": "苏籀",
        "content": "玉札丹砂宝易知，蜣蜋苏合粗擎斋。\n国医本草加繁悉，异域琛来献麝犀。",
        "dynasty": "宋",
        "collection_info": null
    },
    {
        "uuid": "e69452d9c414ef91c92c682b47cbdb52",
        "title": "雪斋即事一首",
        "author": "苏籀",
        "content": "炽炭雪窗尘简编，慵偎毳被藉粗毡。\n卯晨呵笔冰胶研，乙夜横琴冻折絃。\n郁郁烹鲜具羹戛，浮浮炊餗忍馋涎。\n鬻薪清爨庖丁粗，鼎俎逾时不解羶。",
        "dynasty": "宋",
        "collection_info": null
    },
    {
        "uuid": "eb87d15da623b1941b5c5b441571e253",
        "title": "元夕偶成",
        "author": "苏籀",
        "content": "里唱涂讴铙吹轰，软尘梁苑记前生。\n宝珠穿蚁嬉游肆，莲蕊然犀不夜城。\n透碗灯繁人昼绣，隔罗光酝酒渑清。\n春娃环舞云阶隘，邦媛鲜粧月地行。",
        "dynasty": "宋",
        "collection_info": null
    },
    {
        "uuid": "58fa8b0424853b0d880f9307d3314008",
        "title": "送芍药者一首",
        "author": "苏籀",
        "content": "披猖二十四风花，淑美丰融殿百华。\n畀付碧茎頩粉蕊，熏裁温馥迭鲜葩。\n无言似笑诗魔恼，比韵侔娇女艷加。\n壮岁逐春心欲谢，酥煎靡丽远泥沙。",
        "dynasty": "宋",
        "collection_info": null
    },
    {
        "uuid": "82cf36504c4e4c8226af4203376c0ddf",
        "title": "古语",
        "author": "苏籀",
        "content": "枿槎匪意称居士，馈橐谁家号智囊。\n鸢戾青云莫吁讶，鵰逃炎热利深藏。",
        "dynasty": "宋",
        "collection_info": null
    },
    {
        "uuid": "321d7beac88983f16f9cc75a34917266",
        "title": "寓言一绝",
        "author": "苏籀",
        "content": "輶眇岂任胜妇职，春暾桃蓓未敷莲。\n月娥宫额噫神护，旖旎仙舲託使旃。",
        "dynasty": "宋",
        "collection_info": null
    },
    {
        "uuid": "4b2a057689f9a7ecb25fba66821f116e",
        "title": "吕伟信求冰花诗赋得两绝  其一",
        "author": "苏籀",
        "content": "霰集柏杉霏靀松，瓦冰镌画叶柯葩。\n密移裁化钟纤巧，梁苑诗盟斲句佳。",
        "dynasty": "宋",
        "collection_info": null
    },
    {
        "uuid": "3cd3e4d8f80723cab4ee5d664db5ce45",
        "title": "吕伟信求冰花诗赋得两绝  其二",
        "author": "苏籀",
        "content": "墨迹扶疏冻未消，奇踪印纸镂刊雕。\n花宜道韫吟盐絮，压倒刘叉冰柱谣。",
        "dynasty": "宋",
        "collection_info": null
    },
    {
        "uuid": "fc89ad4aa99d803159208c04c1688407",
        "title": "楼枢密挽词二首  其一",
        "author": "苏籀",
        "content": "决科腾踏无前勇，比牒联飞第一流。\n召直毫端准谟诰，甄评皮裏韫阳秋。\n槐班鼎辅膺荣柬，玉陛封章究远猷。\n楚挽凄酸洩遗恨，柏台金殿望隆优。",
        "dynasty": "宋",
        "collection_info": null
    },
    {
        "uuid": "ef83e30250cfe54c6b1f97b218ccbade",
        "title": "楼枢密挽词二首  其二",
        "author": "苏籀",
        "content": "岳镇巍峩幕府雄，紫青颐旨禀趋风。\n布宣条目都无扰，求瘼慈祥概所蒙。\n宾位樽罍人事改，影娥花月画堂空。\n诸方故吏多才藻，撰纪徽嘉篆刻丰。",
        "dynasty": "宋",
        "collection_info": null
    },
    {
        "uuid": "23f84a3c833b8f13302db19d7df5499e",
        "title": "绝句一首",
        "author": "苏籀",
        "content": "双纹八尺展雕床，莲艷方空夜玉香。\n雅秀冰姿延阁彦，岂应簪断作凄凉。",
        "dynasty": "宋",
        "collection_info": null
    },
    {
        "uuid": "1c0c33b86e295325e92ded15a2f96991",
        "title": "白菡萏一首",
        "author": "苏籀",
        "content": "瑳兮容旷世，冰腻郁妖红。\n姑射非无偶，能言谅不同。",
        "dynasty": "宋",
        "collection_info": null
    },
    {
        "uuid": "21c542ee05d1b4b337b558e30cd68e10",
        "title": "潘卿求内主令人挽章二首  其一",
        "author": "苏籀",
        "content": "择夫先筮嫁，年俯逮期颐。\n周南弗墙面，班诫克刑仪。\n陔兰冀丰养，中馈失扶持。\n恻慨百金诔，君文亦汉碑。",
        "dynasty": "宋",
        "collection_info": null
    },
    {
        "uuid": "d764b43341c9fad57d424b7fb9f8f9f4",
        "title": "潘卿求内主令人挽章二首  其二",
        "author": "苏籀",
        "content": "扊扅思旧苦，月缺白毫光。\n孝懿绰驯习，德音宁讵忘。\n委禽流庆衍，偕老誓言荒。\n肖似传孙息，绸缪卜凤皇。",
        "dynasty": "宋",
        "collection_info": null
    },
    {
        "uuid": "f3785c27a1928d00a1e1207173f53b22",
        "title": "王季海求父宣义挽词二首  其一",
        "author": "苏籀",
        "content": "缮性克知命，乡评行实尊。\n传经拾科第，綵服匝庭轩。\n韡萼专方面，良弓补谏垣。\n金坡振词笔，品藻不胜言。",
        "dynasty": "宋",
        "collection_info": null
    },
    {
        "uuid": "aa7fe7b3edc9f4e0ed942ae471c73fe7",
        "title": "王季海求父宣义挽词二首  其二",
        "author": "苏籀",
        "content": "里仁巾几寂，遗懿满瞻听。\n济美珪璋质，流芳琬琰铭。\n纸灰霏似雪，巷泣洒将冰。\n念念存伽释，超超拔九冥。",
        "dynasty": "宋",
        "collection_info": null
    },
    {
        "uuid": "91c6a687e3bdc011daa2071866e35d2b",
        "title": "陈䋖男求厥父挽诗二首  其一",
        "author": "苏籀",
        "content": "阃室良规范，萱堂子职修。\n仪形俨惇硕，积习肖风流。\n畴曩乡邻援，悽凉川逝愁。\n太丘纯岂弟，慈爱理能周。",
        "dynasty": "宋",
        "collection_info": null
    },
    {
        "uuid": "e1a35fceffd4562c1fc0894f4a1cedc8",
        "title": "陈䋖男求厥父挽诗二首  其二",
        "author": "苏籀",
        "content": "克家宗从誉，涧屋竹林庄。\n情话非前听，门庭付令郎。\n短生风烛顷，远日陇丘傍。\n红粉祠堂壁，亦应镌短章。",
        "dynasty": "宋",
        "collection_info": null
    },
    {
        "uuid": "8a906367852abf75970386a2879b4f64",
        "title": "潘令度送牡丹绝句",
        "author": "苏籀",
        "content": "剧美温馨逞瑰媚，腻红殷紫迭重台。\n芳晨华月临春阁，倚丽凝娇岂易栽。",
        "dynasty": "宋",
        "collection_info": null
    },
    {
        "uuid": "b064d52a6eb05fddb7eec73a5623df92",
        "title": "巩采若求厥父令尹德秀挽诗",
        "author": "苏籀",
        "content": "东鲁怀经慕先哲，斋房僻处盛门徒。\n勉陪流寓推乡校，优选文华庆仕涂。\n议狱蚩氓生活路，削锄姦轨亟扬枹。\n遗编亹亹乘儒典，济美弓裘后世模。",
        "dynasty": "宋",
        "collection_info": null
    },
    {
        "uuid": "8eb123c4ad871a5bba14efbaeaa52706",
        "title": "松门",
        "author": "苏籀",
        "content": "山川忽摇落，风雪交岁暮。\n堂堂十八公，正尔守门户。",
        "dynasty": "宋",
        "collection_info": null
    }
]