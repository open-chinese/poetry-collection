[
    {
        "title": "蝶恋花 一朵江梅春带雪",
        "author": "赵鼎",
        "content": "一朵江梅春带雪。\n玉软云娇，姑射肌肤洁。\n照影凌波微步怯。\n暗香浮动黄昏月。\n谩道广平心似铁。\n词赋风流，不尽愁千结。\n望断江南音信绝。\n陇头行客空情切。",
        "dynasty": "宋",
        "collection_info": null
    },
    {
        "title": "蝶恋花 尽日东风吹绿树",
        "author": "赵鼎",
        "content": "尽日东风吹绿树。\n向晚轻寒，数点催花雨。\n年少凄凉天付与。\n更堪春思萦离绪。\n临水高楼携酒处。\n曾倚哀弦，歌断黄金缕。\n楼下水流何处去。\n凭栏目送苍烟暮。",
        "dynasty": "宋",
        "collection_info": null
    },
    {
        "title": "虞美人 魂消目断关山路",
        "author": "赵鼎",
        "content": "魂消目断关山路。\n曾送雕鞍去。\n而今留滞古陪京。\n还是一尊芳酒、送君行。\n吾庐好在条山曲。\n三径应芜没。\n诛茅为我补东篱。\n会待新春残腊、也来归。",
        "dynasty": "宋",
        "collection_info": null
    },
    {
        "title": "怨春风・一斛珠 宝鉴菱花莹",
        "author": "赵鼎",
        "content": "宝鉴菱花莹。\n孤鸾慵照影。\n鱼书蝶梦两浮沉，恨恨恨。\n结尽丁香，瘦如杨柳，雨疏云冷。\n宿醉厌厌病。\n罗巾空泪粉。\n欲将远意托湘弦，闷闷闷。\n香絮悠悠，画帘悄悄，日长春困。",
        "dynasty": "宋",
        "collection_info": null
    },
    {
        "title": "点绛唇 香冷金炉",
        "author": "赵鼎",
        "content": "香冷金炉，梦回鸳帐馀香嫩。\n更无人问。\n一枕江南恨。\n消瘦休文，顿觉春衫褪。\n清明近。\n杏花吹尽。\n薄暮东风紧。",
        "dynasty": "宋",
        "collection_info": null
    },
    {
        "title": "人月圆 连环宝瑟深深愿",
        "author": "赵鼎",
        "content": "连环宝瑟深深愿，结尽一生愁。\n人间天上，佳期胜赏，今夜中秋。\n雅歌妍态，嫦娥见了，应羡风流。\n芳尊美酒，年年岁岁，月满高楼。",
        "dynasty": "宋",
        "collection_info": null
    },
    {
        "title": "河传 年年桃李",
        "author": "赵鼎",
        "content": "年年桃李。\n渺关河一梦，飞花空委。\n鸿去燕来，锦字参差难寄。\n敛双眉、山对起。\n娇波泪落妆如洗。\n独倚高楼，日日春风里。\n江水际。\n天色无情，似送离怀千里。",
        "dynasty": "宋",
        "collection_info": null
    },
    {
        "title": "燕归梁 绰约彤霞降紫霄",
        "author": "赵鼎",
        "content": "绰约彤霞降紫霄。\n是仙子风标。\n湘裙明佩响琼瑶。\n散馥郁、暗香飘。\n小春十月寒犹浅，妆粉弄梅梢。\n秦楼风月待吹箫。\n舞双鹤、醉蟠桃。",
        "dynasty": "宋",
        "collection_info": null
    },
    {
        "title": "减字木兰花 笔端红翠",
        "author": "赵鼎",
        "content": "笔端红翠。\n造化工夫春有意。\n云梦涵胸。\n好去蓬山十二重。\n天街追骑。\n催唤谪仙泥样醉。\n电扫云空。\n百斛明珠咳唾中。",
        "dynasty": "宋",
        "collection_info": null
    },
    {
        "title": "好事近 兰烛画堂深",
        "author": "赵鼎",
        "content": "兰烛画堂深，歌吹已终瑶席。\n碾破密云金缕，送蓬莱归客。\n看看宣诏未央宫，草诏侍宸极。\n拜赐一杯甘露，泛天边春色。",
        "dynasty": "宋",
        "collection_info": null
    },
    {
        "title": "贺圣朝 断霞收尽黄昏雨",
        "author": "赵鼎",
        "content": "断霞收尽黄昏雨。\n滴梧桐疏树。\n帘栊不卷夜沈沈，锁一庭风露。\n天涯人远，心期梦悄，苦长宵难度。\n知他窗外促织儿，有许多言语。",
        "dynasty": "宋",
        "collection_info": null
    },
    {
        "title": "乌夜啼 檐花点滴秋清",
        "author": "赵鼎",
        "content": "檐花点滴秋清。\n寸心惊。\n香断一炉沈水、一灯青。\n凉宵永。\n孤衾冷。\n梦难成。\n叶叶高梧敲恨、送残更。",
        "dynasty": "宋",
        "collection_info": null
    },
    {
        "title": "浣溪沙 艳艳春娇入眼波",
        "author": "赵鼎",
        "content": "艳艳春娇入眼波。\n劝人金盏缓声歌。\n不禁粉泪搵香罗。\n暮雨朝云相见少，落花流水别离多。\n寸肠争奈此情何。",
        "dynasty": "宋",
        "collection_info": null
    },
    {
        "title": "画堂春 空笼帘影隔垂杨",
        "author": "赵鼎",
        "content": "空笼帘影隔垂杨。\n梦回芳草池塘。\n杏花枝上蝶双双。\n春昼初长。\n强理云鬟临照，暗弹粉泪沾裳。\n自怜容艳惜流光。\n无限思量。",
        "dynasty": "宋",
        "collection_info": null
    },
    {
        "title": "浪淘沙 归计信悠悠",
        "author": "赵鼎",
        "content": "归计信悠悠。\n归去谁留。\n梦随江水绕沙洲。\n沙上孤鸿犹笑我，萍梗飘流。\n与世且沈浮。\n要便归休。\n一杯消尽一生愁。\n傥有人来闲论事，我会摇头。",
        "dynasty": "宋",
        "collection_info": null
    },
    {
        "title": "水调歌头 屋下疏流水",
        "author": "赵鼎",
        "content": "屋下疏流水，屋上列青山。\n先生跨鹤何处，窈窕白云间。\n采药当年三径，只有长松绿竹，霜吹晚萧然。\n举酒高台上，彷佛揖群仙。\n转银汉，飞宝鉴，溢清寒。\n金波万顷不动，人在玉壶宽。\n我唱君须起舞，要把嫦娥留住，相送一杯残。\n醉矣拂衣去，一笑渺人寰。",
        "dynasty": "宋",
        "collection_info": null
    },
    {
        "title": "双翠羽 小园曲径",
        "author": "赵鼎",
        "content": "小园曲径，度疏林深处，幽兰微馥。\n竹坞无人双翠羽，飞触珊珊寒玉。\n更欲题诗，晚来孤兴，却恐伤幽独。\n不如花下，一尊芳酒相属。\n慨念故国风流，杨花春梦短，黄粱初熟。\n卷白千觞须劝我，洗此胸中荣辱。\n醉揖南山，一声清啸，休把离骚读。\n迟留归去，月明犹挂乔木。",
        "dynasty": "宋",
        "collection_info": null
    },
    {
        "title": "河传 秋光向晚",
        "author": "赵鼎",
        "content": "秋光向晚。\n叹羁游坐见。\n年华将换。\n一纸素书，拟托南来征雁。\n奈雪深、天更远。\n东窗皓月今宵满。\n浅酌芳尊，暂倩嫦娥伴。\n应念夜长，旅枕孤衾不暖。\n便莫教、清影转。",
        "dynasty": "宋",
        "collection_info": null
    },
    {
        "title": "满江红 惨结秋阴",
        "author": "赵鼎",
        "content": "惨结秋阴，西风送、霏霏雨湿。\n凄望眼、征鸿几字，暮投沙碛。\n试问乡关何处是，水云浩荡迷南北。\n但一抹、寒青有无中，遥山色。\n天涯路，江上客。\n肠欲断，头应白。\n空搔首兴欢，暮年离拆。\n须信道消忧除是酒，奈酒行有尽情无极。\n便挽取、长江入尊罍，浇胸臆。",
        "dynasty": "宋",
        "collection_info": null
    },
    {
        "title": "鹧鸪天 客路那知岁序移",
        "author": "赵鼎",
        "content": "客路那知岁序移。\n忽惊春到小桃枝。\n天涯海角悲凉地，记得当年全盛时。\n花弄影，月流辉。\n水精宫殿五云飞。\n分明一觉华胥梦，回首东风泪满衣。",
        "dynasty": "宋",
        "collection_info": null
    },
    {
        "title": "浣溪沙 惜别怀归老不禁",
        "author": "赵鼎",
        "content": "惜别怀归老不禁。\n一年春事柳阴阴。\n日下长安何处是，碧云深。\n已恨梅花疏远信，休传桃叶怨遗音。\n一醉东风分首去，两惊心。",
        "dynasty": "宋",
        "collection_info": null
    },
    {
        "title": "如梦令 烟雨满江风细",
        "author": "赵鼎",
        "content": "烟雨满江风细。\n江上危楼独倚。\n歌罢楚云空，楼下依前流水。\n迢递。\n迢递。\n目送孤鸿千里。",
        "dynasty": "宋",
        "collection_info": null
    },
    {
        "title": "好事近 杨柳曲江头",
        "author": "赵鼎",
        "content": "杨柳曲江头，曾记彩舟良夕。\n一枕楚台残梦，似行云无迹。\n青山迢递水悠悠，何处问消息。\n还是一年春暮，倚东风独立。",
        "dynasty": "宋",
        "collection_info": null
    },
    {
        "title": "点绛唇 惜别伤离",
        "author": "赵鼎",
        "content": "惜别伤离，此生此念无重数。\n故人何处。\n还送春归去。\n美酒一杯，谁解歌金缕。\n无情绪。\n淡烟疏雨。\n花落空庭暮。",
        "dynasty": "宋",
        "collection_info": null
    },
    {
        "title": "相思令・相思儿令 归去来",
        "author": "赵鼎",
        "content": "归去来。\n归去来。\n昨夜东风吹梦回。\n家山安在哉。\n酒一杯。\n复一杯。\n准拟愁怀待酒开。\n愁多肠九回。",
        "dynasty": "宋",
        "collection_info": null
    },
    {
        "title": "望海潮 双峰遥促",
        "author": "赵鼎",
        "content": "双峰遥促，回波奔注，茫茫溅雨飞沙。\n霜凛剑戈，风生阵马，如闻万鼓齐挝。\n儿戏笑夫差。\n漫水犀强弩，一战鱼虾。\n依旧群龙，怒卷银汉下天涯。\n雷驱电炽雄夸。\n似云垂鹏背，雪喷鲸牙。\n须臾变灭，天容水色，琼田万顷无瑕。\n俗眼但惊嗟。\n试望中彷佛，三岛烟霞。\n旧隐依然，几时归去泛灵槎。",
        "dynasty": "宋",
        "collection_info": null
    },
    {
        "title": "花心动 江月初升",
        "author": "赵鼎",
        "content": "江月初升，听悲风、萧瑟满山零叶。\n夜久酒阑，火冷灯青，奈此愁怀千结。\n绿琴三叹朱弦绝，与谁唱、阳春白雪。\n但遐想、穷年坐对，断编遗册。\n西北搀枪未灭。\n千万乡关，梦遥吴越。\n慨念少年，横槊风流，醉瞻海涵天阔。\n老来身世疏篷底，忍憔悴、看人颜色。\n更何似、归与枕流漱石。",
        "dynasty": "宋",
        "collection_info": null
    },
    {
        "title": "洞仙歌 空山雨过",
        "author": "赵鼎",
        "content": "空山雨过，月色浮新酿。\n把盏无人共心赏。\n漫悲吟、独自拈断霜须，还就寝、秋入孤衾渐爽。\n可怜窗外竹，不怕西风，一夜潇潇弄疏响。\n奈此九回肠，万斛清愁，人何处、邈如天样。\n纵陇水、秦云阻归音，便不许时闲，梦中寻访。",
        "dynasty": "宋",
        "collection_info": null
    },
    {
        "title": "乌夜啼 雨馀风露凄然",
        "author": "赵鼎",
        "content": "雨馀风露凄然。\n月流天。\n还是年时今夜、照关山。\n收别泪。\n持杯起。\n问婵娟。\n问我扁舟流荡、几时还。",
        "dynasty": "宋",
        "collection_info": null
    },
    {
        "title": "满庭芳 靡靡流光",
        "author": "赵鼎",
        "content": "靡靡流光，凄凄风露，小园草木初凋。\n杳然尘影，爽气界天高。\n爱此佳名重九，随宜对、秋菊持醪。\n登临处，哀蝉断响，燕雁度云霄。\n闲谣。\n情缅邈，相寻万化，人世徒劳。\n念胸中百虑，何物能消。\n欲致颓龄不老，和金茎、一醉陶陶。\n君休问，千年事往，聊与永今朝。",
        "dynasty": "宋",
        "collection_info": null
    },
    {
        "title": "好事近 春色遍天涯",
        "author": "赵鼎",
        "content": "春色遍天涯，寒谷未知消息。\n且共一尊芳酒，看东风飞雪。\n太平遗老洞霄翁，相对两华发。\n一任醉魂飞去，访琼瑶宫阙。",
        "dynasty": "宋",
        "collection_info": null
    },
    {
        "title": "好事近 羁旅转飞蓬",
        "author": "赵鼎",
        "content": "羁旅转飞蓬，投老未知休息。\n却念故园春事，舞残红飞雪。\n危楼高处望天涯，云海寄穷发。\n只有旧时凉月，照清伊双阙。",
        "dynasty": "宋",
        "collection_info": null
    },
    {
        "title": "好事近 一炷鼻端香",
        "author": "赵鼎",
        "content": "一炷鼻端香，方寸浪平风息。\n汲取玉池春水，点红炉微雪。\n年来都以酒相妨，进退只毫发。\n却道醉乡深处，是三山神阙。",
        "dynasty": "宋",
        "collection_info": null
    },
    {
        "title": "好事近 烟雾锁青冥",
        "author": "赵鼎",
        "content": "烟雾锁青冥，直上九关一息。\n姑射有人相挽，莹肌肤冰雪。\n骑鲸却下大荒来，天风乱吹发。\n慨念故人非是，漫尘埃城阙。",
        "dynasty": "宋",
        "collection_info": null
    },
    {
        "title": "少年游 三月正当三十日",
        "author": "赵鼎",
        "content": "三月正当三十日，愁杀醉吟翁。\n可奈青春，太无情甚，归去苦匆匆。\n共君今夜不须睡，尊酒且从容。\n说与楼头，打钟人道，休打五更钟。",
        "dynasty": "宋",
        "collection_info": null
    },
    {
        "title": "贺圣朝 花光烛影春容媚",
        "author": "赵鼎",
        "content": "花光烛影春容媚。\n香生和气。\n纷纷儿女拜翁前，劝犀尊金醴。\n凌烟图画，王侯富贵，非翁雅意。\n愿翁早早乞身归，对青山沈醉。",
        "dynasty": "宋",
        "collection_info": null
    },
    {
        "title": "贺圣朝 征鞍南去天涯路",
        "author": "赵鼎",
        "content": "征鞍南去天涯路。\n青山无数。\n更堪月下子规啼，向深山深处。\n凄然推枕，难寻新梦，忍听伊言语。\n更阑人静一声声，道不如归去。",
        "dynasty": "宋",
        "collection_info": null
    },
    {
        "title": "醉蓬莱 破新正春到",
        "author": "赵鼎",
        "content": "破新正春到，五叶尧蓂，弄芳初秀。\n翦彩然膏，灿华筵如昼。\n家庆图中，老莱堂上，竟祝翁遐寿。\n喜气欢容，光生玉斝，香霏金兽。\n谁会高情，淡然声利，一笑尘寰，万缘何有。\n解组归来，访渔樵朋友。\n华发苍颜，任从老去，但此情依旧。\n岁岁年年，花前月下，一尊芳酒。",
        "dynasty": "宋",
        "collection_info": null
    },
    {
        "title": "小重山 漠漠晴霓和雨收",
        "author": "赵鼎",
        "content": "漠漠晴霓和雨收。\n长波千万里，拍天流。\n云帆烟棹去悠悠。\n西风里，归兴满沧州。\n谩道醉忘忧。\n荡高怀远恨，更悲秋。\n一眉山色为谁愁。\n黄昏也，独自倚危楼。",
        "dynasty": "宋",
        "collection_info": null
    },
    {
        "title": "惜双双・惜分飞 度陇信音谁与寄",
        "author": "赵鼎",
        "content": "度陇信音谁与寄。\n肠断江南千里。\n深雪前村里。\n一枝昨夜传芳意。\n冷蕊暗香空旖旎。\n也应是、春来憔悴。\n风度将谁比。\n忆曾插向香罗□。",
        "dynasty": "宋",
        "collection_info": null
    },
    {
        "title": "西江月 世态浮云易变",
        "author": "赵鼎",
        "content": "世态浮云易变，时光飞箭难留。\n五年重见海东头。\n只有交情似旧。\n未尽别来深意，难堪老去离愁。\n青山迢递水悠悠。\n明日扁舟病酒。",
        "dynasty": "宋",
        "collection_info": null
    },
    {
        "title": "行香子 草色芊绵",
        "author": "赵鼎",
        "content": "草色芊绵。\n雨点阑斑。\n糁飞花、还是春残。\n天涯万里，海上三年。\n试倚危楼，将远恨，卷帘看。\n举头见日，不见长安。\n谩凝眸、老泪凄然。\n山禽飞去，榕叶生寒。\n到黄昏也，独自个，尚凭阑。",
        "dynasty": "宋",
        "collection_info": null
    },
    {
        "title": "醉桃园・桃源忆故人 青春不与花为主",
        "author": "赵鼎",
        "content": "青春不与花为主。\n花正开时春暮。\n花下醉眠休诉。\n看取春归去。\n莺愁蝶怨春知否。\n欲问春归何处。\n只有一尊芳醑。\n留得青春住。",
        "dynasty": "宋",
        "collection_info": null
    },
    {
        "title": "浪淘沙 霜露日凄凉",
        "author": "赵鼎",
        "content": "霜露日凄凉。\n北雁南翔。\n惊风吹起不成行。\n吊影苍波何限恨，日暮天长。\n为尔惜流光。\n还是重阳。\n故人何处舣危墙。\n寄我相思千点泪，直过潇湘。",
        "dynasty": "宋",
        "collection_info": null
    },
    {
        "title": "浪淘沙 玉宇洗秋晴",
        "author": "赵鼎",
        "content": "玉宇洗秋晴。\n凉月亭亭。\n梦回孤枕琐窗明。\n何处飞来三弄笛，风露凄清。\n曾看玉纤横。\n苦爱新声。\n由来百虑为愁生。\n此夜曲中闻折柳，都是离情。",
        "dynasty": "宋",
        "collection_info": null
    },
    {
        "title": "己亥秋陪伯山游中条穷尽山中之胜明年春迓王毅伯再过山下呈伯山",
        "author": "赵鼎",
        "content": "条山有佳色，不入俗子眼。\n结庐傍洓水，永与山作伴。\n一脚落宦游，坐叹千里远。\n长恐山灵檄，重令猿鹤怨。\n朅来河之湄，用意固不浅。\n拟从水石行，稍释烟霞恋。\n而于阛阓中，举首即相见。\n相看犹有情，不改旧颜面。\n自怜非故吾，抚心祗媿赧。\n唯公绝俗姿，体道任舒卷。\n笑揖浮邱伯，双鳬脱覊绊。\n步武招我陪，放歌容我乱。\n窅窕空翠间，风驭蹑云栈。\n山亦为君容，景态互明焕。\n别去今几时，兹游倐飞电。\n所思在岩壑，欲往不得便。\n此身被官缚，事廹胡可缓。\n东风涨边尘，羸马注长坂。\n崎曲余百里，尽日期往返。\n问途策而前，不復微吟款。\n向来经行处，犹作生绡展。\n怅念扪萝手，去敛趋庭板。\n忽放微云开，顾我一笑筦。\n出没高树端，退避还偃蹇。\n俗驾良已非，尘容更增腼。\n解鞍迫昏暮，假榻憇疲懒。\n夜梦五老人，诘诟不容辨。\n局促将安之，勇退在能断。\n利害甚白黒，胡为两交战。\n语已去飘忽，欲留不可挽。\n那知有志士，居以贫为患。\n求田亦本谋，他日当能办。\n伏枥马告劳，投林鸟知倦。\n岁时耕耨余，食息桑榆暖。\n优游聊卒岁，谁復议樗散。\n却坐洓水傍，适我结庐愿。",
        "dynasty": "宋",
        "collection_info": null
    },
    {
        "title": "陪王毅伯游柏梯寺次毅伯韵",
        "author": "赵鼎",
        "content": "伊昔耐辱人，诛茅此山谷。\n爱闲如爱官，食薇如食肉。\n酌泉吸山光，清泠饱空腹。\n故居今宛然，修篁蔽山麓。\n我亦困尘笼，暮年思退缩。\n道人梯柏处，梦想长在目。\n崎岖乃夙心，宁问隘车毂。\n危蹬乱水石，悲风号竹木。\n款步转嵚岈，举头蒙朴蔌。\n径欲走其颠，仰羡孤飞鹜。\n层峰拥户来，何啻三十六。\n幽人岂知此，相对一茅屋。\n真成拓异境，不胜无遗镞。\n夜枕却生寒，尚烦杯酒燠。\n清梦那得长，鱼鼓惊晨粥。\n五老晓相迎，雾雨如盥沐。\n引我眺北岭，坐觉天宇蹙。\n朝日涌地低，明霞疑可掬。\n欲留采黄精，媿此鬓髪秃。\n正恐泛槎星，已见君平卜。",
        "dynasty": "宋",
        "collection_info": null
    },
    {
        "title": "次韵",
        "author": "赵鼎",
        "content": "平生隐遁资，白驹在空谷。\n傥令眼有山，宁问食无肉。\n要当揖爽气，涤此勤书腹。\n得官大河滨，枕带首阳麓。\n如闻五老胜，坐使山峰缩。\n扪萝上巉绝，作意快心目。\n却视宇宙间，万化转一毂。\n道人真有道，直上驾危木。\n神光秘岩隈，灵草蒙朴蔌。\n空令莲社子，纷扰乱鳬鹜。\n先生志高古，真游穷六六。\n飘然清夜梦，时到山头屋。\n念此感尘迹，一往如飞镞。\n哦诗示观览，律吕回春燠。\n作字纪经行，典刑余食粥。\n使我蒙鄙心，蓬首加栉沐。\n致我外尘垢，益叹生理蹙。\n夜潄落箭泉，明月冷盈掬。\n朝飰过灵峰，何惮屐齿秃。\n兹焉毕余龄，更无疑可卜。",
        "dynasty": "宋",
        "collection_info": null
    },
    {
        "title": "再次韵",
        "author": "赵鼎",
        "content": "苍颜五老人，潜此十里谷。\n孤标面有棱，瘦骨饥无肉。\n手挥云雾开，绝涧坦其腹。\n乃知奇伟状，未省出山麓。\n穷幽偶见之，欲遁不及缩。\n亦怜麋鹿资，笑睨回青目。\n政欲挽渠衣，未应回我毂。\n却顾岩壑底，郁郁耸乔木。\n尚兹遗栋梁，况乃问朴蔌。\n我亦脱网罗，江湖漾孤鹜。\n念此难折腰，本无苏印六。\n何意从公游，大嚼渠渠屋。\n公仍为销写，妙语矜破镞。\n一看云卧冷，固鄙权门燠。\n悬知饭藜羹，不换咄嗟粥。\n笑我漫弹冠，短髪不胜沐。\n真恐缘壁枯，莫作蜗行蹙。\n但当葺诗业，万象入吾掬。\n要与麯生狂，一扫中书秃。\n此计是耶非，更拟从公卜。",
        "dynasty": "宋",
        "collection_info": null
    },
    {
        "title": "王官谷夜归次伯山韵",
        "author": "赵鼎",
        "content": "读公出谷诗，语峻有骨肋。\n使我两目明，烛笼照昏黒。\n欲和輙復已，夜漏下几刻。",
        "dynasty": "宋",
        "collection_info": null
    },
    {
        "title": "出郭次伯山韵",
        "author": "赵鼎",
        "content": "道心日和平，向人绝城府。\n雅意在泉石，外物等泥土。\n终寻勾漏公，丹砂养龙虎。",
        "dynasty": "宋",
        "collection_info": null
    },
    {
        "title": "欲游静林不果",
        "author": "赵鼎",
        "content": "林泉共一山，欲往不得暇。\n我不如陶生，日到远公社。\n安得缩地术，坐我云门下。",
        "dynasty": "宋",
        "collection_info": null
    },
    {
        "title": "翠微阁",
        "author": "赵鼎",
        "content": "秋山插半空，山半倚危阁。\n游子山下行，秦川正摇落。\n日暮天宇寛，西风卷云幕。",
        "dynasty": "宋",
        "collection_info": null
    },
    {
        "title": "南泉",
        "author": "赵鼎",
        "content": "阴液沦山颠，天匠凿其腹。\n喷薄涌飞泉，散落珠百斛。\n幽人时一来，但爱消烦溽。\n何当作膏雨，万里蒙霡霂。",
        "dynasty": "宋",
        "collection_info": null
    },
    {
        "title": "还城次必强韵",
        "author": "赵鼎",
        "content": "俗驾不可留，归途无乃遽。\n未饱爱山心，復踏还城路。\n今彼城中人，朝暮催钟鼓。",
        "dynasty": "宋",
        "collection_info": null
    },
    {
        "title": "独乐园夜饮梅花下再赋",
        "author": "赵鼎",
        "content": "我有一樽酒，为君消百忧。\n当春梅盛发，去作花间游。\n嫦娥从东来，爱此亦迟留。\n便欲买花去，玉玦恋枝头。\n花动月光乱，月移花影流。\n横斜满杯盘，酒面香浮浮。\n举觞吸明月，与花相劝酬。\n君若不尽饮，恐为花月羞。\n缅想李太白，对酒无朋俦。\n当时明月下，还有此花不。",
        "dynasty": "宋",
        "collection_info": null
    },
    {
        "title": "次韵酬赠元长少卿",
        "author": "赵鼎",
        "content": "夫子禀家学，玉德润无色。\n搢绅先生间，早岁声籍籍。\n晚乃落筌蹄，云空鸟灭迹。\n功名翰墨场，一笑儿时剧。",
        "dynasty": "宋",
        "collection_info": null
    },
    {
        "title": "寄赠向叔美二首  其一",
        "author": "赵鼎",
        "content": "夫子冰玉质，未肯汚膏粱。\n坐此困州县，一饱犹皇皇。\n怀才几时用，鬓髪行老苍。\n今世无伯乐，不识真乘黄。",
        "dynasty": "宋",
        "collection_info": null
    },
    {
        "title": "寄赠向叔美二首  其二",
        "author": "赵鼎",
        "content": "结交恨不早，天意非人谋。\n论文一樽酒，邂逅古虞州。\n我尝评其人，请从前辈求。\n纷纷此薄俗，定将谁与俦。",
        "dynasty": "宋",
        "collection_info": null
    },
    {
        "title": "梦觉一首时将解安邑赴调",
        "author": "赵鼎",
        "content": "明月入破窗，一室炯如晓。\n幽人睡易惊，遥夜正寒悄。\n自缘怀抱恶，安得梦寐好。\n推枕惘不乐，念念堕空杳。\n所思天一涯，忽忽令人老。\n老境足悲伤，穷愁更萦绕。\n嗟余竟奚为，滥为策名早。\n漫浪戏一官，不觉成潦倒。\n况此百日中，随分接纷扰。\n跧如辕下驹，孤甚沙洲鸟。\n未妨公事多，但使痴儿了。\n州县定劳人，侏儒尚能饱。\n毋作腐鼠吓，要同牛骥皂。\n更怜爱酒陶，未免空嚢赵。\n去矣莫留行，峥嵘岁云杪。\n三宿恋桑下，千载归华表。\n更堪无定居，惊飈转蓬葆。\n卧闻南飞鹊，悲鸣树三遶。\n念尔将安之，天阔风霜渺。\n不如刷劲翮，去蹑鸿鹄矫。",
        "dynasty": "宋",
        "collection_info": null
    },
    {
        "title": "龟山寺诗",
        "author": "赵鼎",
        "content": "夕照衔半壁，烟霏淡横练。\n呼风挂帆席，晚着淮东岸。\n波流荡伏龟，山脚插秋汉。\n白塔欻飞动，绀宇锁华焕。\n小阁候潮平，微径依山转。\n云林杳霭间，历历皆奇观。\n十年客京洛，每抱辕驹叹。\n何意顿萧然，朝来舟出汴。\n眼界霄壤分，骨相仙凡换。\n鲈从秋后肥，米到淮南贱。\n幸脱兵火余，苦为尘网绊。\n沧海寄余龄，去此不难办。\n招邀谪仙人，骑鲸游汗漫。",
        "dynasty": "宋",
        "collection_info": null
    },
    {
        "title": "仪真宫玉清昭应宫成铸圣像于此",
        "author": "赵鼎",
        "content": "楼观俯长江，竹树蔽修岭。\n入门却立惊，清旷非人境。\n福地包形胜，真仪入范镕。\n护持国祚永，报贶年谷丰。\n蓬莱杳莫寻，弱水三万里。\n我欲试丹诀，诛茅或在此。\n神僊可学否，要且扶頺龄。\n生当兵火日，飘泊安得宁。\n爱之不可留，弛担休信宿。\n白鹤唳石坛，香烟遶云屋。\n夜久万籁息，松风度玉琴。\n潇然不能寝，相伴一哀吟。",
        "dynasty": "宋",
        "collection_info": null
    },
    {
        "title": "舟行着浅夜泊中流",
        "author": "赵鼎",
        "content": "雪涨秦淮水，春生白鹭洲。\n洲前棹歌发，送此一叶舟。\n转柂起帆席，快甚谁能収。\n舟师拙于事，遂作中滩留。\n支撑莫动摇，喘汗徒呀咻。\n弹绳测河道，篙竿伺潮头。\n疏篷鸡栅低，兀坐如拘囚。\n仰羡双飞鹄，安得从之游。\n日落暮云碧，波光澹如秋。\n四顾渺无极，黯黯令人愁。\n黒风卷半夜，大浪掀中流。\n傲兀不能寝，取酒聊相酬。\n人生天地间，大海一浮沤。\n风水审如此，蛟龙应见求。\n未脱干戈地，敢为身世谋。\n醉酣还就枕，吾已信沉浮。",
        "dynasty": "宋",
        "collection_info": null
    },
    {
        "title": "吴帝庙",
        "author": "赵鼎",
        "content": "阿瞒鬼之雄，掌握弄神器。\n孙刘相继踵，分争足鼎峙。\n支吾仅自保，终作降囚系。\n智力非不如，亦各论其地。\n吾闻隆凖公，几为强楚毙。\n转粟收散兵，正赖关中势。\n中原乃腹心，四肢吾所制。\n英雄建立初，岂但夸一世。\n处之或不然，果非长久计。\n古人今復生，此论无以异。",
        "dynasty": "宋",
        "collection_info": null
    },
    {
        "title": "泊震泽道中步游善宥寺观芍药回舟中小饮用范四韵",
        "author": "赵鼎",
        "content": "非才与时背，空手行路难。\n朱门极严冷，仰首不可干。\n初欲効寸进，挽舟八节滩。\n雅意同心人，赠之云锦端。\n虽云食破砚，渇拟回狂澜。\n胸次竟莫吐，千丈虹蜺蟠。\n谁復议行藏，浩歌空倚栏。\n南来寄疏蓬，虾菜岂所欢。\n寻幽偶一笑，芳葩发奇观。\n念尔託根远，香色不易完。\n姓名逋客晦，风味书生酸。\n作诗慰流落，激烈穷雕刓。\n愁人多苦语，步遶吟且看。\n归怀止惋结，赖此杯酒寛。\n忽忽时岁迈，凄凄风雨残。\n曷当三径归，暂卜一枝安。\n宠辱何定物，向来心已阑。",
        "dynasty": "宋",
        "collection_info": null
    },
    {
        "title": "过平望趋吴兴阻风游殊胜寺用益谦韵",
        "author": "赵鼎",
        "content": "羃羃疏雨歇，冷冷晚风清。\n扁舟泊清浅，落日涵空明。\n门临稻畦没，水浸莎岸平。\n欠伸得寛旷，杖屦喜微行。\n招提掩深靓，房户开斜横。\n纷纷诸衲子，尚作迎送情。\n神武行挂冠，吴市今变名。\n及闻名理谈，顿觉肝胆倾。\n凡笼了无着，古佛当自成。\n已復外身世，何者为官荣。\n同游有亚父，早定登坛盟。\n归来不受赏，慨慷羞论兵。\n闾阎取封侯，健儿胜书生。\n因之发深省，种种鸿毛轻。",
        "dynasty": "宋",
        "collection_info": null
    },
    {
        "title": "过子陵滩题僧舍壁",
        "author": "赵鼎",
        "content": "山水莽回互，转眄图画间。\n念此清绝地，昔人所盘旋。\n舟子相叹嗟，示余子陵滩。\n有台出山半，藤萝蒙藓斑。\n缅想建武功，用人及茅菅。\n躐取汝颍士，列宿枢极环。\n中有贫贱交，客星犯帝关。\n其能荣辱之，但及平生懽。\n志愿乃有在，归欤一渔竿。\n高风邈千载，独立谁跻攀。\n山僧本何知，结屋临清湾。\n笑谓舟中客，何为争崄艰。\n权门有遗啄，造请无寒暄。\n嗫嚅到童仆，俛仰惭衣冠。\n所得谅几何，赩汗流面颜。\n偃鼠不过饱，鹪鹩亦求安。\n子能了此义，分子一席闲。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其一",
        "author": "赵鼎",
        "content": "着鞭愧后发，挟矢争先登。\n肯顾危机在，尚以智力矜。\n曷不往试之，投足还兢凌。\n寄谢娄罗儿，老矣病未能。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其二",
        "author": "赵鼎",
        "content": "三年巽亭上，看尽洛中山。\n山亦为君好，朝昏图画间。\n那知张季鹰，高兴不可攀。\n忽见秋风起，东随洛水还。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其三",
        "author": "赵鼎",
        "content": "巽也幕府旧，阿升交分深。\n与君均骨肉，况乃相知心。\n遽復舍我去，倍觉伤离衿。\n高亭东望眼，从此费登临。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其四",
        "author": "赵鼎",
        "content": "夫子有高趣，一官聊尔耳。\n独骑破虎鞯，憔悴洛城裏。\n缅想文穆公，青嵩照伊水。\n百年风烈在，须公一振起。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其五",
        "author": "赵鼎",
        "content": "忽忽岁华暮，悠悠心事违。\n此行元自懒，前计颇知非。\n公有酒堪隐，我无田可归。\n月明枝未穏，谁念鹊孤飞。",
        "dynasty": "宋",
        "collection_info": null
    },
    {
        "title": "真率会诸公有诗輙次其韵",
        "author": "赵鼎",
        "content": "山林与钟鼎，出处无异趣。\n刍豢等藜藿，同是一厌饫。\n此心无适莫，外物曾何忤。\n奚独淡交游，未肯厕纨袴。\n故寻漫浪人，要作寻常聚。\n主既不速客，客亦随即赴。\n倾谈剧悬河，泻酒快流霔。\n百年人醉醒，万物皆侨寓。\n云何造请门，日满户外屦。\n却想耆英游，风流甚寒素。\n淡然文字欢，一笑腥膻慕。\n我亦蹭蹬余，早向危机悟。\n绝意鸳鹭行，幸此松萝附。\n君诗妙铺写，纵横俱中度。\n我老学荒废，一词不能措。\n独于樽酒间，不惜淋灕汚。\n何当赋归欤，去敛头角露。\n家有譍门儿，稍能随指顾。\n鷄黍林下期，视此犹应屡。\n有兴即放言，安能限章句。",
        "dynasty": "宋",
        "collection_info": null
    },
    {
        "title": "寄金陵诸幼",
        "author": "赵鼎",
        "content": "去年都城开，南下相继踵。\n我亦具扁舟，携汝百指众。\n汝宁为我累，我独于汝重。\n今而暂相远，愁亦虑汝共。\n因人问在否，未语先悸恐。\n泪下復吞声，寝愕不成梦。\n倘有相见期，勿復藉官俸。\n一饱不求余，去办南山种。",
        "dynasty": "宋",
        "collection_info": null
    },
    {
        "title": "乙巳二月初八日集独乐园夜饮梅花下会者宋退翁胡明仲马世甫张与之王子与林秀才及余凡七人以炯如流水涵青苹为韵赋诗分得流字",
        "author": "赵鼎",
        "content": "孟公饮狂车辖投，不适遂与俗沉浮。\n谪仙醉吟惊冕旒，气侮权倖无悔尤。\n不如渊明此意俱悠悠，飘然不繫之虚舟。\n偃蹇不从刺史游，遇酒或能道上留。\n介不为高通不偷，亦知出处非人谋。\n人生一世罹百忧，惊风变灭波上沤。\n胡为滞此胸中愁，圣贤清浊皆友俦。\n九老前尘邈难求，七交高躅或可侔。\n百年典刑今在不，振起此风须此流。\n亭亭玉立郡督邮，文采秀发中甚遒。\n绛帐先生两清修，和音相答鸣琳球。\n靖居之孙髯而修，昂藏野鹤横高秋。\n林生风度和且柔，抗论直欲轻王侯。\n河南游刃无全牛，弟兄传家才术优。\n老成不堪冠屦囚，人怜拙甚营巢鸠。\n覊穷动輙遭寇雠，但欲缩首眠黄紬。\n何意独蒙公等收，欢然一笑回青眸。\n空囊未分一钱羞，典衣犹得事劝酬。\n南州竹树相庇庥，步随流水寻清幽。\n尚嫌白日多喧啾，少待月出东南陬。\n黄梅一株香飕飗，青苹浮水涵春洲。\n那知落雪纷满头，但觉香露沾衣裘。\n一釂百罚宁论筹，呜呜自作秦人讴。\n快谈慨慷杂嘲咻，凛如武库森戈矛。\n天地万物穷雕锼，往往出语夸何刘。\n却视万物皆蚍蜉，便拟骑鲸跨九州。\n谁能迭麯筑糟邱，所愿酒泉生酒瓯，此生痛饮无罢休。",
        "dynasty": "宋",
        "collection_info": null
    },
    {
        "title": "次韵退翁游北山之什",
        "author": "赵鼎",
        "content": "孤云天末山数峰，峰头隐隐衔乌龙。\n遥临北岭望故国，行歌负贩舟车通。\n时当高秋雨霜后，木叶纷乱号悲风。\n声华一梦水流去，名迹千古山争穹。\n津桥烟草阙双峙，驰道莓苔门九重。\n鸣銮飈驭杳何许，蓬莱顶上云蒙蒙。\n徒惊朝市屡更变，遑问邱壠多英雄。\n鼎湖龙去自不返，非烟长锁琉璃宫。\n当年真圣受天命，香生菡萏祥光红。\n宫前父老尚能说，顾瞻遗宇悲涕中。\n桥山松柏閟弓剑，有时宝气飞长虹。\n今主绍述更神武，回眸一视云烟空。\n请封章疏几时上，振跸行闻来自东。\n功成亦念剏基业，从此不復言兵戎。\n我生多难伤暌离，茫然却顾当何归。\n伏辕不作马思奋，塌翼应怜鸟倦飞。\n临风且共一杯酒，要看酒面吹澜漪。\n不湏遐想念今昔，吾庐好在寻归期。",
        "dynasty": "宋",
        "collection_info": null
    },
    {
        "title": "雪中独坐退翁索诗",
        "author": "赵鼎",
        "content": "东风解放狂花飞，何乃尚容寒作威。\n了无宾客共携酒，更有人家来索诗。\n天高云漏不遮月，皎洁上下同澄辉。\n亭前有树高百尺，为借惊乌安一枝。",
        "dynasty": "宋",
        "collection_info": null
    },
    {
        "title": "戊申正月行在参吏部示诸幼",
        "author": "赵鼎",
        "content": "秋风鼓棹长芦渡，吾与若曹俱豁然。\n脱迹干戈玩清绝，収身沟壑厌肥鲜。\n折腰为米岂所愿，卖剑买牛端可贤。\n韩公雅欲却穷鬼，赵壹其如无一钱。\n罢官清坐乃吾分，号寒啼饥谁汝怜。\n政缘兹事藉升斗，使我不得休林泉。\n日下扬州行在所，寸长片善希陶甄。\n汗衣尘帽门户底，包羞忍耻王公前。\n此行宁復作此态，畴昔相知吏部铨。\n谨严资格可驯致，虽甚不才无弃捐。\n我已投诚永结好，相从绿髪至华颠。\n矧復鸳鹭满台阁，功名合在中兴年。\n缩头袖手正应尔，敢问祖生先着鞭。",
        "dynasty": "宋",
        "collection_info": null
    },
    {
        "title": "京师次韵邵泽民忆拟江梅花",
        "author": "赵鼎",
        "content": "忆并条山访云屋，渡水凉飈散芬馥。\n一枝璀璨端可人，步遶微吟揩病目。\n作意题诗向我夸，只今窗户知谁家。\n伶俜瘦马京尘恶，障面羞看檐上花。",
        "dynasty": "宋",
        "collection_info": null
    },
    {
        "title": "役所寒食即事",
        "author": "赵鼎",
        "content": "疲民正苦淘泥沙，彼何人兮怒且譁。\n麄狂不肯道姓字，呼前醉态犹欹斜。\n自言寒食身无事，快意欲嚼遑恤他。\n覊愁我自感节物，遣去不问徒咨嗟。",
        "dynasty": "宋",
        "collection_info": null
    },
    {
        "title": "余去秋七月登舟逮此一年矣六月晦日午睡觉闻儿女辈相谓曰眀朝又是秋风起推枕怅然走笔记之",
        "author": "赵鼎",
        "content": "流萍断梗飞花委，四海茫然无定止。\n古今本是一邮传，况乃其中悲转徙。\n秦淮霜叶乱枫林，苕霅春风泛苹芷。\n薄酒时时伴儿女，疏篷处处愁烟水。\n故乡知是几长亭，眼暗相望越千里。\n怅念征鸿一纸书，明朝江上秋风起。",
        "dynasty": "宋",
        "collection_info": null
    },
    {
        "title": "泊桐庐县合江亭下昔有得道之士不知姓名结庐山间手植桐数本因谓之桐君县亦以此得名",
        "author": "赵鼎",
        "content": "桐庐县前江合流，合江亭下多客舟。\n红楼参差出木末，小市宛转依岩陬。\n桐君手植碧桐树，岁岁春风柯叶柔。\n白云一去凤不至，暮雨丁零生客愁。",
        "dynasty": "宋",
        "collection_info": null
    },
    {
        "title": "舟中呈耿元直",
        "author": "赵鼎",
        "content": "念昔一笑相逢初，我时尚少君壮夫。\n十年再见辇毂下，我鬓斓斑君白鬚。\n落魄朋游嗟我在，艰难兵火与君俱。\n酬恩未拟填沟壑，强颜忍復陪簮裾。\n浩然胡不径投劾，老矣难堪归荷锄。\n田园坟壠乱戎马，是身是处长羁孤。\n解维汴岸一篙水，小舟漂兀如鹥鳬。\n对床推枕坐叹息，此行未肯悲穷途。\n胸中炯炯时一吐，与生俱坐宁籧除。\n只今云台罗俊彦，鄙贱老丑憎朴疏。\n跃马食肉付公等，浮家泛宅真吾徒。\n与君转柂从此逝，秋风万里吹江湖。",
        "dynasty": "宋",
        "collection_info": null
    },
    {
        "title": "阅陶集偶有所感",
        "author": "赵鼎",
        "content": "彭泽县令八十日，束帯耻为升斗汚。\n二十四考中书令，端委庙堂挥不去。\n两公于此固无心，钟鼎山林随所寓。\n慎勿蹉跎两失之，岁晚要寻栖息处。",
        "dynasty": "宋",
        "collection_info": null
    },
    {
        "title": "谢人惠麦穗",
        "author": "赵鼎",
        "content": "愚轩卧病空瓶储，市米不得如求珠。\n邻翁馈麦穗盈筥，或揉或簸喧庭除。\n磨雷隐隐破霜瓣，家童执爨烟生厨。\n须臾粥成劝我食，齐眉举案烦妻孥。\n病余聊復润喉吻，软滑盈盈如膏酥。\n宛然长粳欲争长，加以白豆为参舆。\n童儿作颦若不足，老夫大笑为有余。\n虎头食肉非不美，回视利害为何如。\n平生不耕啖此物，壠头汗滴惭耕夫。\n淡中有味足养福，为君努力餐一盂。",
        "dynasty": "宋",
        "collection_info": null
    },
    {
        "title": "车驾还汴",
        "author": "赵鼎",
        "content": "孝感天心格，忧勤国步艰。\n贾生休赋鵩，贡禹欲弹冠。\n白髪他乡客，清尊此夕懽。\n如闻京兆尹，拜表请回銮。",
        "dynasty": "宋",
        "collection_info": null
    },
    {
        "title": "围城次退翁韵",
        "author": "赵鼎",
        "content": "甲马分诸道，舟车会此都。\n前王端有意，异世肯同途。\n人物风流尽，公私府库虚。\n百年余故老，相遇涕涟如。",
        "dynasty": "宋",
        "collection_info": null
    },
    {
        "title": "将归先寄诸幼",
        "author": "赵鼎",
        "content": "扰扰干戈地，悬悬父子情。\n人间正多故，身外復何营。\n我已忘官宠，儿须办力耕。\n归家休歇处，团坐话无生。",
        "dynasty": "宋",
        "collection_info": null
    },
    {
        "title": "还家示诸幼",
        "author": "赵鼎",
        "content": "避地重遭乱，还家幸再生。\n一身今见汝，寸禄敢留情。\n更恐死生隔，浑疑梦寐惊。\n吾今犹有愧，未遂鹿门耕。",
        "dynasty": "宋",
        "collection_info": null
    },
    {
        "title": "还家",
        "author": "赵鼎",
        "content": "但切思家念，那知行路难。\n杯盘无作具，菽水自加餐。\n竹老风声劲，山深夜气寒。\n肯教孤枕梦，容易到长安。",
        "dynasty": "宋",
        "collection_info": null
    },
    {
        "title": "马靖国后轩",
        "author": "赵鼎",
        "content": "性静交游少，身闲日月长。\n忘言千句偈，宴坐一炉香。\n世有流离苦，人趋声利塲。\n此间亦何事，高卧傲羲皇。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其一",
        "author": "赵鼎",
        "content": "云端贝阙见，鳌负海山来。\n瑞气元非雾，天风不染埃。\n颁常八柱建，象魏五门开。\n肯构经营念，贻谋丕显哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其二",
        "author": "赵鼎",
        "content": "丁丁谷声响，泛泛棹歌来。\n净港时吹浪，中流或起埃。\n亦知从地出，几若凿山开。\n帝室须梁栋，斯功当念哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其三",
        "author": "赵鼎",
        "content": "陇树迎人去，关云逐马来。\n凄风摇白草，落日蔽黄埃。\n仗节身方远，逢山眼暂开。\n却临分水处，蜀道赋高哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其四",
        "author": "赵鼎",
        "content": "要作哦诗伴，何妨结驷来。\n琼林有余韵，水槛绝纤埃。\n醉胆江山阔，吟毫花草开。\n只应闻雁夜，梦枕思悠哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其五",
        "author": "赵鼎",
        "content": "追随六郡子，深入塞云来。\n关路春飞雪，沙塲夜涨埃。\n戏围千骑猎，笑挽六钧开。\n历历经游处，初心已矣哉。",
        "dynasty": "宋",
        "collection_info": null
    },
    {
        "title": "再到蒲中游穆氏园",
        "author": "赵鼎",
        "content": "怀感花无数，其时春正深。\n如今重对酒，感旧独伤心。\n山鸟那知此，向人犹好音。\n东城多乐事，畴昔共幽寻。",
        "dynasty": "宋",
        "collection_info": null
    },
    {
        "title": "赠普照监院",
        "author": "赵鼎",
        "content": "飘泊嗟何往，归来恨莫从。\n师犹作秦语，我已效吴侬。\n水浅长河浪，山低太华峰。\n几时携手去，南北本同宗。",
        "dynasty": "宋",
        "collection_info": null
    },
    {
        "title": "六合县相僧",
        "author": "赵鼎",
        "content": "门外江南道，潇然谁与同。\n禅心达生死，道眼识穷通。\n聊为机缘起，悬知色相空。\n有人真勇退，不到急流中。",
        "dynasty": "宋",
        "collection_info": null
    },
    {
        "title": "中秋呈元长  其一",
        "author": "赵鼎",
        "content": "江上中秋月，天邉白髪翁。\n一轮还自满，千里共谁同。\n扰扰干戈后，栖栖羁旅中。\n持杯那復问，一釂百分空。",
        "dynasty": "宋",
        "collection_info": null
    },
    {
        "title": "中秋呈元长  其二",
        "author": "赵鼎",
        "content": "谁作清光伴，潇然属两翁。\n他乡多病后，竟夕一樽同。\n孤杵征衣泪，寒沙战角风。\n何由遂心赏，幽思渺秋空。",
        "dynasty": "宋",
        "collection_info": null
    },
    {
        "title": "中秋醉后",
        "author": "赵鼎",
        "content": "顾影不成舞，披襟欲御风。\n人怜经岁别，月与旧时同。\n鹤警露华白，鱼潜水鑑空。\n举杯还径醉，归梦广寒宫。",
        "dynasty": "宋",
        "collection_info": null
    },
    {
        "title": "九日置酒坐上呈元长",
        "author": "赵鼎",
        "content": "未厌山林僻，那知节序迁。\n高闲爱重九，安健又今年。\n物外无缰锁，樽中有圣贤。\n黄花自衰晚，勿復笑华颠。",
        "dynasty": "宋",
        "collection_info": null
    },
    {
        "title": "毗陵道中",
        "author": "赵鼎",
        "content": "烟水毗陵道，光涵落月空。\n梦魂尘𡏖外，眼界画图中。\n舟漾安期鲤，帆飞御寇风。\n鑑湖如可乞，归老浙江东。",
        "dynasty": "宋",
        "collection_info": null
    },
    {
        "title": "登兰溪亭",
        "author": "赵鼎",
        "content": "帆落溪风转，山明雾雨收。\n登临本乘兴，惝恍却生愁。\n独雁竟安往，潜鱼不可求。\n何年定归计，復此过扁舟。",
        "dynasty": "宋",
        "collection_info": null
    },
    {
        "title": "左冯翊寄东镇张致一兼简闻喜亲旧",
        "author": "赵鼎",
        "content": "一官冯翊郡，为况定如何。\n水似古桐苦，风如东镇多。\n幽心迷簿领，断梦阻关河。\n赖有清樽酒，时时一醉歌。",
        "dynasty": "宋",
        "collection_info": null
    },
    {
        "title": "次韵富季申寄示",
        "author": "赵鼎",
        "content": "相期念畴昔，道在敢忧贫。\n分手便千里，论心復几人。\n微词动招谤，烂醉可藏身。\n第恐先求旧，黄麻起世臣。",
        "dynasty": "宋",
        "collection_info": null
    },
    {
        "title": "次韵富季申雪中即事时闻北敌起兵京师戒严二首  其一",
        "author": "赵鼎",
        "content": "东风花万点，落我酒杯间。\n欲和郢中曲，先頽坐上山。\n威棱徒料峭，生意自斓斑。\n谁是淮西将，提兵夜斩关。",
        "dynasty": "宋",
        "collection_info": null
    },
    {
        "title": "次韵富季申雪中即事时闻北敌起兵京师戒严二首  其二",
        "author": "赵鼎",
        "content": "无才居客右，孤坐一窗间。\n梦到广寒殿，人来姑射山。\n舞低明佩冷，粧罢落花斑。\n便欲凌风去，天门隔九关。",
        "dynasty": "宋",
        "collection_info": null
    },
    {
        "title": "后数日雪再作",
        "author": "赵鼎",
        "content": "三见江南白，端来伴酒樽。\n作寒催岁暮，流润压冬温。\n云卧山容湿，天低水气昏。\n东风犹有信，昨夜到前村。",
        "dynasty": "宋",
        "collection_info": null
    },
    {
        "title": "发杭州有讶太遽者",
        "author": "赵鼎",
        "content": "未着绝交论，但歌招隐诗。\n人间审如此，身外復奚疑。\n丧乱物情薄，奔驰智力疲。\n溪山有佳处，投老更何之。",
        "dynasty": "宋",
        "collection_info": null
    },
    {
        "title": "东轩即事二首  其一",
        "author": "赵鼎",
        "content": "投闲非避世，导引学修真。\n物外元无事，壶中别有春。\n水声清梦寝，山色上衣巾。\n已矣将安往，乡关渺战尘。",
        "dynasty": "宋",
        "collection_info": null
    },
    {
        "title": "东轩即事二首  其二",
        "author": "赵鼎",
        "content": "原宪贫非病，渊明懒是真。\n诗留百年债，酒占四时春。\n泉石高凉地，祠官自在身。\n叨蒙有如此，何以効涓尘。",
        "dynasty": "宋",
        "collection_info": null
    },
    {
        "title": "闻有长沙之命",
        "author": "赵鼎",
        "content": "安土无南北，论情皆弟兄。\n休寻卓庵处，要便打包行。\n萍迹虽无定，葵心终有倾。\n相望得安健，有使即传声。",
        "dynasty": "宋",
        "collection_info": null
    },
    {
        "title": "泊小金山觉渡寺僧言建德知县桐庐知县婺州教授皆被召",
        "author": "赵鼎",
        "content": "敢叹邉氛炽，今闻公道开。\n中原非世事，南国自人材。\n朱履羞弹铗，黄金谩筑台。\n天涯转蓬恨，何地赋归来。",
        "dynasty": "宋",
        "collection_info": null
    },
    {
        "title": "登舟示邢子友",
        "author": "赵鼎",
        "content": "尽室嗟何往，穷年浪自悲。\n才疏身潦倒，地远迹孤危。\n风雨江南岸，豺狼天一涯。\n畏途端可悯，薄宦竟奚为。\n已失田园计，难忘升斗资。\n毋烦俗子问，有媿达人嗤。\n病马思春草，惊乌遶夜枝。\n登舟一长叹，此意只君知。",
        "dynasty": "宋",
        "collection_info": null
    },
    {
        "title": "闻郭瑾怀甫除郎",
        "author": "赵鼎",
        "content": "至治本无为，何曾帝力知。\n人惟求俊彦，天畀济艰危。\n鼎席尊黄髪，星郎用白眉。\n锋芒森武库，律吕奏咸池。\n海内想风采，朝中增羽仪。\n余光被草木，盛事播声诗。\n感会唯千载，飞腾各一时。\n着鞭今更懒，投劾去奚疑。\n亦有乘轩恋，其如续胫悲。\n衔芦聊避弋，遶树未安枝。\n念旧多生死，思乡久别离。\n自余復何道，湖海是归期。",
        "dynasty": "宋",
        "collection_info": null
    },
    {
        "title": "秋试锁宿府学",
        "author": "赵鼎",
        "content": "悄无人语到高堂，爽气侵凌枕簟凉。\n木叶雕风秋瑟瑟，檐花流雨夜浪浪。\n灯明疏幔孤光暗，蛩咽空阶怨绪长。\n心愿无期清梦断，一炉沉水自焚香。",
        "dynasty": "宋",
        "collection_info": null
    },
    {
        "title": "登第示同年",
        "author": "赵鼎",
        "content": "氤氲和气凤城春，正是英豪得志辰。\n雨露九重均造化，丹青千字富经纶。\n古来将相皆由此，今见诗书不悞人。\n何处寒乡少年子，绿袍归拜北堂亲。",
        "dynasty": "宋",
        "collection_info": null
    },
    {
        "title": "守官长道之岷南过马务寨示知寨石殿直",
        "author": "赵鼎",
        "content": "夜关不锁戍无兵，负贩行歌乐太平。\n绿野牛羊新牧地，頽垣烟草古邉城。\n山川自昔留形势，基业今谁问战争。\n陇上少年多意气，弯弓徒自诧功名。",
        "dynasty": "宋",
        "collection_info": null
    },
    {
        "title": "酬赠黄倅",
        "author": "赵鼎",
        "content": "翰墨文章妙若神，风流谈笑绝纤尘。\n才华最盛东西蜀，闻望相高一二人。\n清夺峨眉千岁雪，丽如锦水万花春。\n我生不识东坡老，犹及颐庵见后身。",
        "dynasty": "宋",
        "collection_info": null
    },
    {
        "title": "冯翊次韵邵子文寄赠之什",
        "author": "赵鼎",
        "content": "三见西风洛水秋，归心长共水悠悠。\n扁舟未遂莼鲈愿，俗驾空贻猿鹤羞。\n可见飘零疏酒盏，更惭落魄问朋游。\n回头一笑君应会，薄有田园归去休。",
        "dynasty": "宋",
        "collection_info": null
    },
    {
        "title": "夜送客至马鸣桥",
        "author": "赵鼎",
        "content": "满眼尘埃懒据鞍，暂逢清景即怡颜。\n月明夜水平低岸，烟淡秋林倚半山。\n隐退谩留他日计，居贫未放此身闲。\n老来媿取移文诮，会整匆匆俗驾还。",
        "dynasty": "宋",
        "collection_info": null
    },
    {
        "title": "从军滑台  其一",
        "author": "赵鼎",
        "content": "中原何自假游魂，帷幄奇谋妙若神。\n沙漠宣威元有将，燕然勒颂不无人。\n山川流恨荒凉地，桃李无言寂寞春。\n炯炯孤怀竟何补，犹能狂饮吐车茵。",
        "dynasty": "宋",
        "collection_info": null
    },
    {
        "title": "从军滑台  其二",
        "author": "赵鼎",
        "content": "碌碌功名安用之，更堪心事巧相违。\n秪缘叔夜此生懒，更悟渊明前日非。\n客舍那知春色暮，东风但见柳花飞。\n潇湘亭下烟波好，送我如将短艇归。",
        "dynasty": "宋",
        "collection_info": null
    },
    {
        "title": "登廓轩用王穆之秀才韵",
        "author": "赵鼎",
        "content": "临高怀远怅夷犹，放目微吟竟日留。\n一雁北来天杳杳，片帆东下水悠悠。\n云烟惨淡关河暮，风雨凄凉观阁秋。\n回首何由叫虞舜，苍陵山色向人愁。",
        "dynasty": "宋",
        "collection_info": null
    },
    {
        "title": "河南留守王大资",
        "author": "赵鼎",
        "content": "退卧东山自在身，幡然犹肯慰斯民。\n名高海内推前辈，德冠朝中号伟人。\n紫诰即看还旧物，黄扉终许秉鸿钧。\n瑶池花有千年实，更看东风几度春。",
        "dynasty": "宋",
        "collection_info": null
    },
    {
        "title": "洛阳九日次韵县尉  其一",
        "author": "赵鼎",
        "content": "谁遣孤标最晚芳，寒蜂冷蝶尚能狂。\n不禁清瘦西风紧，薄洗铅华晓露香。\n照影一樽聊作伴，诛茅三径莫相忘。\n他年载酒能来否，相见悬知话更长。",
        "dynasty": "宋",
        "collection_info": null
    },
    {
        "title": "洛阳九日次韵县尉  其二",
        "author": "赵鼎",
        "content": "贫病侵寻不少寛，行藏何事更凭栏。\n儿曹不解市朝隐，我辈政宜文字欢。\n客恨向来随处有，秋风待此着人寒。\n宾鸿旅燕元无定，莫把黄花取次看。",
        "dynasty": "宋",
        "collection_info": null
    },
    {
        "title": "次韵县尉",
        "author": "赵鼎",
        "content": "劳人州县若为情，蹭蹬穷途已半生。\n愁满西风双鬓白，梦回中夜寸心惊。\n每惭彭泽辞升斗，终合吴门变姓名。\n且把黄花泛杯酒，秋深萧寺有余清。",
        "dynasty": "宋",
        "collection_info": null
    },
    {
        "title": "县丞吕若谷置酒巽亭  其一",
        "author": "赵鼎",
        "content": "凉风收雨断晴霓，漠漠青山白鹭飞。\n竹树蔽亏涵野色，楼台灭没淡烟霏。\n凌波鸣佩杳何许，驾鹤吹笙殊未归。\n怅念夷犹凄望眼，碧云千里又斜晖。",
        "dynasty": "宋",
        "collection_info": null
    },
    {
        "title": "县丞吕若谷置酒巽亭  其二",
        "author": "赵鼎",
        "content": "荒烟蔓草接平林，景物萧萧秋意深。\n水阔山长人去远，云闲天淡鸟飞沉。\n宫前离黍他年恨，关外西风别夜心。\n莫倚栏干重留客，子山从此费悲吟。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "赵鼎",
        "content": "万里高空卷素霓，徘徊几点暮鵶飞。\n波平洛浦棹歌远，风袅宫楼香雾霏。\n猿鹤山中应怨别，莼鲈秋后合思归。\n此间自有江淹赋，不用桓伊恨落晖。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "赵鼎",
        "content": "一枝枝自寄深林，何得飜然着意深。\n塞上亦知无马失，江邉谁问有舟沉。\n烦君烂漫千钟酒，慰我登临一寸心。\n醉后狂歌歌更切，未应愁减越人吟。",
        "dynasty": "宋",
        "collection_info": null
    },
    {
        "title": "次韵张与之登巽亭  其一",
        "author": "赵鼎",
        "content": "百年遗恨了难平，只有南山不改青。\n桥下温波秋渺渺，楼头霏雾晚冥冥。\n祥钟福地衣冠盛，气润中天草木灵。\n那得丹青绘缣素，烦君妙语写无形。",
        "dynasty": "宋",
        "collection_info": null
    },
    {
        "title": "次韵张与之登巽亭  其二",
        "author": "赵鼎",
        "content": "霜洗残秋暮吹惊，长林蔓草敛余青。\n忘机独鸟临清浅，避弋孤鸿入杳冥。\n老矣未成南亩计，归欤空媿北山灵。\n独怜亭下潇潇柏，能伴幽人槁木形。",
        "dynasty": "宋",
        "collection_info": null
    },
    {
        "title": "洛中次韵河南令王子与观梅",
        "author": "赵鼎",
        "content": "桃李丛中独立难，自怜孤艶怯春寒。\n微风只解分香去，流水犹能照影看。\n冷落霓衣慵按舞，斓斑粧粉未胜冠。\n留连芳酒无嫌晚，要与凉蟾共倚栏。",
        "dynasty": "宋",
        "collection_info": null
    },
    {
        "title": "定海路中观梅",
        "author": "赵鼎",
        "content": "傅粉生香作意开，柔情似欲挽人回。\n犹怜行役匆匆去，不是寻芳得得来。\n姑射山头若冰雪，谢家林下绝尘埃。\n空江月落东风冷，谁并孤舟一笛哀。",
        "dynasty": "宋",
        "collection_info": null
    },
    {
        "title": "建隆寺诗",
        "author": "赵鼎",
        "content": "天上旌旗照海隅，规模想像百年余。\n雷霆号令推神笔，龙虎风云识谶书。\n顾盼八方平僣乱，讴歌几世乐耕锄。\n他时谁唱纷更术，不念艰难树立初。",
        "dynasty": "宋",
        "collection_info": null
    },
    {
        "title": "红门扫役所观河",
        "author": "赵鼎",
        "content": "砥柱西倾朔野寛，鱼龙掀舞去漫漫。\n润蒸霏雾一川暗，怒激惊风千里寒。\n九折势须回故道，三山天为障狂澜。\n寻源不作乘槎计，沧海他年一钓竿。",
        "dynasty": "宋",
        "collection_info": null
    },
    {
        "title": "役所寒食晚归",
        "author": "赵鼎",
        "content": "永巷疏林栖鸟还，幽花蔓草惨荒烟。\n悄无人语寒食后，时有雨点黄昏前。\n孤坐何从得言笑，一樽不復论圣贤。\n酒酣缩首絮衾底，屋头浩浩南风颠。",
        "dynasty": "宋",
        "collection_info": null
    },
    {
        "title": "之官开封泛洛东下先寄京师故旧",
        "author": "赵鼎",
        "content": "沧波东下武牢关，物色人情共惨然。\n草檄旧传骠骑府，浮家今在孝廉船。\n向来戎马知何补，老去江湖定有缘。\n无限青云着鞭处，固应分付祖生先。",
        "dynasty": "宋",
        "collection_info": null
    },
    {
        "title": "暮春",
        "author": "赵鼎",
        "content": "花开花谢总无心，转首熏风绿满林。\n人事不随春事了，眼云空与暮云深。\n锦鸠呼妇商量雨，白蚁排兵做弄阴。\n除却墙头老山色，更无佳客肯相寻。",
        "dynasty": "宋",
        "collection_info": null
    },
    {
        "title": "和元长暮春",
        "author": "赵鼎",
        "content": "坐叹空山落景催，几时江上叶舟回。\n初无妙术留春住，强觅余欢傍酒来。\n体力寒多便故絮，齿牙衰甚怯新梅。\n秦川洛水繁华事，白首天邉共此杯。",
        "dynasty": "宋",
        "collection_info": null
    },
    {
        "title": "别张德远诗",
        "author": "赵鼎",
        "content": "残蟾衰柳伴牢愁，把酒悲歌汴水秋。\n契阔死生俱泪下，功名富贵此心休。\n杀鸡为黍思前约，问舍求田媿本谋。\n又向春风话离别，此生生计日悠悠。",
        "dynasty": "宋",
        "collection_info": null
    },
    {
        "title": "清凉寺",
        "author": "赵鼎",
        "content": "数垒小山松桂幽，能令盛暑作凉秋。\n故宫于此有遗迹，客子暂来生许愁。\n万顷云波朝古堞，一簔寒雨送扁舟。\n他年图画归携取，要使北人清两眸。",
        "dynasty": "宋",
        "collection_info": null
    },
    {
        "title": "将发泗上",
        "author": "赵鼎",
        "content": "客裏寻欢岂易谋，牢歌谁与散幽忧。\n可怜伧父双蓬鬓，长寄吴侬一叶舟。\n陶令早知今日是，庾郎能赋此生愁。\n残年流荡归无处，兰芷潇潇江上秋。",
        "dynasty": "宋",
        "collection_info": null
    },
    {
        "title": "至宿闻陆昭中病痁",
        "author": "赵鼎",
        "content": "伟干亭亭嘆辙鳞，弊裘破帽厌京尘。\n一官耻作儿女态，扁舟去卜渔樵邻。\n他乡未办饘粥计，何物更能寒热人。\n努力扶持饱吃饭，秋风江上正鲈莼。",
        "dynasty": "宋",
        "collection_info": null
    },
    {
        "title": "示陆昭中",
        "author": "赵鼎",
        "content": "执耒田园正所图，无心重整少时书。\n功名常若归难必，拙直悬知退有余。\n避谤杜门宾客绝，病痰妨饮酒杯疏。\n平生刚笑孔文举，老我年来百不如。",
        "dynasty": "宋",
        "collection_info": null
    },
    {
        "title": "六月十三日书呈元长",
        "author": "赵鼎",
        "content": "心远由来绝世纷，更寻邱壑避嚣尘。\n门阑已觉贫无事，宾客应怜老畏人。\n诗不名家免招谤，酒虽作病要全身。\n香山千载流风在，鷄黍他年早卜邻。",
        "dynasty": "宋",
        "collection_info": null
    },
    {
        "title": "用元长韵赠空老",
        "author": "赵鼎",
        "content": "虚怀无地着纤尘，独鹤孤云寄此身。\n琴发清弹庐阜月，诗探妙意武林春。\n少陵深契赞公语，惠远能知陶令真。\n扰扰今谁同此趣，容车山下两闲人。",
        "dynasty": "宋",
        "collection_info": null
    },
    {
        "title": "夜坐",
        "author": "赵鼎",
        "content": "寺楼钟断锁长廊，谁共萧斋一炷香。\n书册自能留久坐，灯花还解劝余觞。\n风回绝壑沉虚籁，雨入幽林送嫩凉。\n老懒由来贪睡美，秋衾不怕夜初长。",
        "dynasty": "宋",
        "collection_info": null
    },
    {
        "title": "泊真州闸外诗",
        "author": "赵鼎",
        "content": "南来繫缆楚江皋，孤客羁心正郁陶。\n海气连空山色暗，秋阴覆地水风高。\n屋头冰雹敲寒雨，枕底春雷簸怒涛。\n一点青灯双白鬓，可无樽酒伴离骚。",
        "dynasty": "宋",
        "collection_info": null
    },
    {
        "title": "过高邮饮张才甫家作诗为别",
        "author": "赵鼎",
        "content": "短棹人谁识姓名，相逢况是十年兄。\n江关契阔秋来恨，兵火流离别后情。\n高论看君挥麈柄，雄图怜我付楸枰。\n酒阑月落孤舟起，便是江湖万里行。",
        "dynasty": "宋",
        "collection_info": null
    },
    {
        "title": "和郑有功次范元长韵",
        "author": "赵鼎",
        "content": "凭陵风雪不相贷，逋客向来生事寒。\n京国回头九关隔，江湖吊影一身单。\n着鞭意气初非浅，唾手功名不作难。\n老矣收心定何许，莼鲈聊馔腐儒餐。",
        "dynasty": "宋",
        "collection_info": null
    },
    {
        "title": "岁晏感怀  其一",
        "author": "赵鼎",
        "content": "欲雪浓云冻不收，凄寒偏着敝貂裘。\n客愁有许要排逐，岁事无多难挽留。\n畴昔谩怀三径约，飘零聊用一樽酬。\n即看瑶草光风转，作意湖山汗漫游。",
        "dynasty": "宋",
        "collection_info": null
    },
    {
        "title": "岁晏感怀  其二",
        "author": "赵鼎",
        "content": "扫荡邉氛渐有期，此生已復叹差池。\n眼中种种无聊赖，身外悠悠徒尔为。\n彭泽归来那得酒，少陵穷甚但哦诗。\n卑栖傥遂桑榆晚，敢并鸳鸿接羽仪。",
        "dynasty": "宋",
        "collection_info": null
    },
    {
        "title": "卧病一首",
        "author": "赵鼎",
        "content": "此生已復外升沉，出处由来着意深。\n拙甚但知闲可乐，灾余犹有病相寻。\n贫难调护漳滨卧，老自消除魏阙心。\n庄舄钟离各怀土，吴儿莫笑作秦音。",
        "dynasty": "宋",
        "collection_info": null
    },
    {
        "title": "次韵子苍诸公韵",
        "author": "赵鼎",
        "content": "乱来那復较升沉，愁极仍嗟病骨侵。\n双袖龙钟羁客泪，一樽倾倒故人心。\n沙寒独雁难求侣，山近浮云易作阴。\n落轸断弦非众听，暮年淮海叹知音。",
        "dynasty": "宋",
        "collection_info": null
    },
    {
        "title": "再用前韵示范六",
        "author": "赵鼎",
        "content": "举目山河往恨沉，吴霜一点鬓毛侵。\n飘零顾我非前日，慷慨唯君识此心。\n香散药畦花漫漫，波侵蝶沼竹阴阴。\n平生载酒论文地，鸿雁归时问信音。",
        "dynasty": "宋",
        "collection_info": null
    },
    {
        "title": "将至三衢杨村道中小饮",
        "author": "赵鼎",
        "content": "衢江波上半帆风，散髪篷窗笑傲中。\n晚境但深耽酒癖，穷途犹愧作诗工。\n天邉壠坂三秦阻，海上山川百越通。\n得尽余龄安一饱，此身何敢较西东。",
        "dynasty": "宋",
        "collection_info": null
    },
    {
        "title": "长沙倅刘元举寄示参议伯山酬唱之什因亦次韵二首  其一",
        "author": "赵鼎",
        "content": "挥毫曾看妙如神，倾泻明珠百斛珍。\n畴昔笑谈知寡和，后来风度绝无人。\n应怜老矣纡朱绂，早约归欤岸角巾。\n明镜未须羞鬓髪，一樽相与永青春。",
        "dynasty": "宋",
        "collection_info": null
    },
    {
        "title": "长沙倅刘元举寄示参议伯山酬唱之什因亦次韵二首  其二",
        "author": "赵鼎",
        "content": "秋风泽国正鲈莼，归意长随陆海珍。\n簿领穷年迷旧学，疮痍千里愧斯人。\n袖中本是钓竿手，头上无非漉酒巾。\n节物惊心劳梦寐，衢江西岸小梅春。",
        "dynasty": "宋",
        "collection_info": null
    },
    {
        "title": "送张京与之宰解县",
        "author": "赵鼎",
        "content": "忆尝从事舜蒲州，把酒论文并俊游。\n千古关河增义气，一时人物最风流。\n飘零无復相从乐，潦倒难堪送别愁。\n为我去寻山下路，疏云流水五峰秋。",
        "dynasty": "宋",
        "collection_info": null
    },
    {
        "title": "得蜀信",
        "author": "赵鼎",
        "content": "云水关山恨渺茫，尺书能慰九回肠。\n剑南亲旧知安健，陜右兵民亦奋扬。\n契阔十年悲故国，飘零百指滞殊乡。\n何由结伴春风暖，也向襄阳下洛阳。",
        "dynasty": "宋",
        "collection_info": null
    },
    {
        "title": "寒食日书事",
        "author": "赵鼎",
        "content": "江海飘零几送春，飞蓬无地寄孤根。\n梦回南浦人千里，醉倚东风酒一樽。\n可是今年暗寒食，不堪多病怯黄昏。\n儿童自趁秋千约，花落空庭独掩门。",
        "dynasty": "宋",
        "collection_info": null
    },
    {
        "title": "清明诗",
        "author": "赵鼎",
        "content": "乡书难附北归云，燕子犹寻旧主人。\n流水迢迢长念远，飞花糁糁又伤春。\n向来轩冕非吾意，何处园林託此身。\n只有长歌一樽酒，暮年风味最情亲。",
        "dynasty": "宋",
        "collection_info": null
    },
    {
        "title": "和元长书怀二首  其一",
        "author": "赵鼎",
        "content": "神灵久愤敌尘侵，畀付经营惜寸阴。\n闻道倒戈回易水，行看休战牧桃林。\n宁论少壮非前日，及见升平亦本心。\n乱后亲朋无恙否，试凭北雁寄归音。",
        "dynasty": "宋",
        "collection_info": null
    },
    {
        "title": "和元长书怀二首  其二",
        "author": "赵鼎",
        "content": "孤怀讵胜百忧侵，息影由来贵处阴。\n志谢长嘶走千里，身如倦翼返深林。\n云山处处明双目，樽酒时时洗寸心。\n更赖清诗为陶写，朱弦流水叹遗音。",
        "dynasty": "宋",
        "collection_info": null
    },
    {
        "title": "晚风定放小舟江心",
        "author": "赵鼎",
        "content": "荡漾扁舟入渺瀰，一夫摇橹疾如飞。\n涵空鑑影月光淡，衬地罗纹风力微。\n未拟然犀穷水府，犹能酌酒劝江妃。\n眼中清绝非人世，定使鲁连何许归。",
        "dynasty": "宋",
        "collection_info": null
    },
    {
        "title": "同苗秀才杨山人登舟",
        "author": "赵鼎",
        "content": "本无筹策堪人用，盍挂衣冠遂物情。\n官职向来滋味薄，干戈经此梦魂惊。\n君犹极口谈经义，我已无心卜死生。\n何必吴门变名字，烟江万里叶舟轻。",
        "dynasty": "宋",
        "collection_info": null
    },
    {
        "title": "靖安道中见梅",
        "author": "赵鼎",
        "content": "尘容俗状早知非，脱迹归来喜復悲。\n陇上人遥千万里，江邉花发两三枝。\n兵戈阻绝书难到，雪霰飘零雁去迟。\n跋马东风一回首，落英还与泪纷披。",
        "dynasty": "宋",
        "collection_info": null
    },
    {
        "title": "又泊兰溪亭",
        "author": "赵鼎",
        "content": "孤帆薄暮转清溪，空翠回环望眼迷。\n梦想莫知家远近，羁游将遍浙东西。\n归来分合投闲散，老去情犹惜解携。\n明月深林有乌鹊，悲鸣未许一枝栖。",
        "dynasty": "宋",
        "collection_info": null
    },
    {
        "title": "发四明奔昌国用韩叔夏韵呈觉民参政",
        "author": "赵鼎",
        "content": "晓挂危樯两席开，孤城西望几时回。\n飘摇一舸随潮去，彷佛三山入眼来。\n身世从今寄云海，亲朋何在渺风埃。\n乘桴肆志吾安敢，就戮鲸鲵亦快哉。",
        "dynasty": "宋",
        "collection_info": null
    },
    {
        "title": "过石佛洋",
        "author": "赵鼎",
        "content": "鸣铙迭鼓两山傍，晓泛回潮石佛洋。\n漠漠东风吹瘴雾，曈曈暖日上扶桑。\n如闻鹤驭来空阔，知有神洲在渺茫。\n何必山林啖灵药，他年鼓枻访东皇。",
        "dynasty": "宋",
        "collection_info": null
    },
    {
        "title": "越土水浅易涸而近山无木可采故常有薪水之忧既归黄冈遂脱此责作诗示同舍",
        "author": "赵鼎",
        "content": "经年薪水困行朝，一日归来百念消。\n决决溪流鸣枕下，丁丁谷响应山椒。\n小安课伐犹多事，无復移居莫见招。\n老矣羞为吴市隐，买田从此混渔樵。",
        "dynasty": "宋",
        "collection_info": null
    },
    {
        "title": "丁未冬同陆昭中渡江泊秦淮税亭之侧癸丑三月自建康移守南昌登舟顾览即昔年繫缆之所也时昭中亡矣感叹存没作诗寄黄冈亲旧",
        "author": "赵鼎",
        "content": "江湖南北寄飞蓬，叹息流光俛仰中。\n千里月明人念远，一年春事水流东。\n惊心存没风花转，阅世悲欢梦境空。\n欲寄此情那可尽，相逢唯有一樽同。",
        "dynasty": "宋",
        "collection_info": null
    },
    {
        "title": "次张真君韵",
        "author": "赵鼎",
        "content": "闻君结屋临山磵，多种黄精与紫芝。\n云气每占华盖顶，松阴长护玉津池。\n溪流盘转近百里，山色清虚无一姿。\n传得僊人新句法，封题遥寄五言诗。",
        "dynasty": "宋",
        "collection_info": null
    },
    {
        "title": "中秋夜清坐读欧阳公正统论二首  其一",
        "author": "赵鼎",
        "content": "稍觉清凉换縠衣，独怜衰鬓与秋期。\n清樽浪作经年计，黄卷长怀万古悲。\n蛩咽幽吟愁露草，鹊飜寒影遶风枝。\n此生此念能忘否，梦破苍龙西去时。",
        "dynasty": "宋",
        "collection_info": null
    },
    {
        "title": "中秋夜清坐读欧阳公正统论二首  其二",
        "author": "赵鼎",
        "content": "露濯秋空灏气生，沉沉天宇夜空明。\n南楼老子兴不浅，赤壁先生梦更清。\n小艇拟寻银汉路，哀砧还起玉关情。\n何心把酒论欢赏，细字文书对短檠。",
        "dynasty": "宋",
        "collection_info": null
    },
    {
        "title": "九日晚坐独酌一杯",
        "author": "赵鼎",
        "content": "木落江城风露寒，坐惊芳岁逼雕残。\n晚来自爱一杯暖，老去元无九日欢。\n拟借灵均兰作佩，尚余陶令菊堪餐。\n平生徧插茱萸处，短梦悠悠行路难。",
        "dynasty": "宋",
        "collection_info": null
    },
    {
        "title": "泊舟盐桥儿子洙輙于市买历尾题云客裏其如日费多因取笔足成一诗",
        "author": "赵鼎",
        "content": "蹭蹬生涯一钓簔，东西淮海信涛波。\n乱来益觉人情薄，客裏其如日费多。\n麟阁壮图今老矣，菟裘归计奈贫何。\n越吟楚奏那能已，时倚哀弹拍棹歌。",
        "dynasty": "宋",
        "collection_info": null
    },
    {
        "title": "雪中与洙辈饮",
        "author": "赵鼎",
        "content": "朝市邱园定孰优，要将闲适换深忧。\n门阑终日断还往，父子一樽相劝酬。\n云锁山林寒悄悄，风吹雪霰暮悠悠。\n醉余身世知何许，莫向东陵觅故侯。",
        "dynasty": "宋",
        "collection_info": null
    },
    {
        "title": "大雪连日不已",
        "author": "赵鼎",
        "content": "日日愁阴惨不开，惊风和雪振穷埃。\n百年未省南州见，千里应随北客来。\n塞马晓悲沙上月，陇人遥恨笛中梅。\n独怜寸草滋荣意，知道春从斗柄迴。",
        "dynasty": "宋",
        "collection_info": null
    },
    {
        "title": "雪晴东轩独坐",
        "author": "赵鼎",
        "content": "云山回合翠重重，不放幽人远目穷。\n高竹有时催冻雪，饥禽竟日咽悲风。\n悠悠事与本谋异，扰扰人谁此意同。\n却坐蒲团聊袖手，更无一语可书空。",
        "dynasty": "宋",
        "collection_info": null
    },
    {
        "title": "过石门洋",
        "author": "赵鼎",
        "content": "平生戎马踏尘埃，晚看沧波眼渐开。\n眩转忽从千仞落，低昂时见一山来。\n风头淅沥吹成雨，枕底铿轰怒作雷。\n雅欲骑鲸傲人世，吾其于此赋归哉。",
        "dynasty": "宋",
        "collection_info": null
    },
    {
        "title": "丙子夏病卧汗后",
        "author": "赵鼎",
        "content": "枯肠得水若通灵，溟汗周身一雨零。\n行客筋骸困方歇，醉人心骨唤初醒。\n病蝉移梦入新殻，老鹤息神梳旧翎。\n乞得残生对儿女，不愁无粟贮陶瓶。",
        "dynasty": "宋",
        "collection_info": null
    },
    {
        "title": "河中太守",
        "author": "赵鼎",
        "content": "抡才梁栋定谁须，耸拔长松第一株。\n令闻允为时属望，丰功当在帝都俞。\n将令异日作霖雨，暂使斯民歌袴襦。\n播物仁风随扇发，向人和气与春舒。\n请看嶷嶷诸郎秀，是应诜诜盛德符。\n广陌乘黄将骥子，丹山威凤带鹓鶵。\n声名最重连城宝，文采光腾照夜珠。\n贾谊着书惊一世，平津射策冠诸儒。\n传经固自卑刘向，遗直犹资见魏謩。\n便向萱堂生月桂，更寻云路种星榆。\n人从碧海偷桃实，客自朱门坠舄鳬。\n性静绿龟宜作伴，身轻灵寿不须扶。\n金波满泛鹅儿酒，香雾争持鹊尾炉。\n要识东人念公意，岩廊千载赞昌图。",
        "dynasty": "宋",
        "collection_info": null
    },
    {
        "title": "听琴次退翁韵",
        "author": "赵鼎",
        "content": "梦寻仙子访瀛洲，怨入春泉遶指流。\n酒病着人无物解，更烦一鼓为扶头。",
        "dynasty": "宋",
        "collection_info": null
    },
    {
        "title": "正月十八日枕上",
        "author": "赵鼎",
        "content": "空笼疏幔晓寒清，小醉醒然不作酲。\n欹枕谁能寻断梦，卧闻童子诵经声。",
        "dynasty": "宋",
        "collection_info": null
    },
    {
        "title": "山中书事",
        "author": "赵鼎",
        "content": "心远身闲眼界清，潇然回首万缘轻。\n更将满耳是非语，换作松风溪水声。",
        "dynasty": "宋",
        "collection_info": null
    },
    {
        "title": "山居次韵止老",
        "author": "赵鼎",
        "content": "衣巾翠湿阴阴竹，屐齿寒生步步云。\n莫向清流还洗耳，世间言语不曾闻。",
        "dynasty": "宋",
        "collection_info": null
    },
    {
        "title": "再用花字韵示止老二首  其一",
        "author": "赵鼎",
        "content": "灵龙夜吠千年木，丹鼎光腾九转砂。\n鹤驭云軿竟何许，岩前老尽碧桃花。",
        "dynasty": "宋",
        "collection_info": null
    },
    {
        "title": "再用花字韵示止老二首  其二",
        "author": "赵鼎",
        "content": "寻师杳隔蓬莱水，炼药长怀勾漏砂。\n闻道高人犹笑此，春风无处不开花。",
        "dynasty": "宋",
        "collection_info": null
    },
    {
        "title": "次韵止老见赠",
        "author": "赵鼎",
        "content": "谁是翻经清净侣，毋烦杖履过前溪。\n不如多置葫芦酒，直使渊明醉后归。",
        "dynasty": "宋",
        "collection_info": null
    },
    {
        "title": "老媪折山樱一枝观其开落",
        "author": "赵鼎",
        "content": "坐看余香作雪飞，春风犹恋折来枝。\n何如就赏芳丛下，留到丹丸结实时。",
        "dynasty": "宋",
        "collection_info": null
    },
    {
        "title": "有送生鸠者放之使去",
        "author": "赵鼎",
        "content": "山林是处有依栖，及此秋晴唤妇归。\n随分谋生何厌拙，莫因饮啄傍人飞。",
        "dynasty": "宋",
        "collection_info": null
    },
    {
        "title": "登第西归过甘罗庙题诗壁间",
        "author": "赵鼎",
        "content": "初无勲德在生灵，徒以游谈致上卿。\n血食官祠尚千载，男儿要自勉功名。",
        "dynasty": "宋",
        "collection_info": null
    },
    {
        "title": "宿宣化镇僧寺  其一",
        "author": "赵鼎",
        "content": "收罾渔浦青裙女，出米商船白纻郎。\n水小交关江上市，空山落日暮烟苍。",
        "dynasty": "宋",
        "collection_info": null
    },
    {
        "title": "宿宣化镇僧寺  其二",
        "author": "赵鼎",
        "content": "斋厨冷落山头寺，人物萧条水上村。\n几叶商船泊清浅，一星渔火照黄昏。",
        "dynasty": "宋",
        "collection_info": null
    },
    {
        "title": "蒲中杂咏 安民堂",
        "author": "赵鼎",
        "content": "恺悌颁条坐啸余，自书下考拙催租。\n编民不解歌襦袴，凿井耕田一事无。",
        "dynasty": "宋",
        "collection_info": null
    },
    {
        "title": "蒲中杂咏 吏隐堂",
        "author": "赵鼎",
        "content": "玉麈逍遥岸葛巾，鸾钗宝瑟奉清樽。\n寄声与问鸳行旧，何似栖栖金马门。",
        "dynasty": "宋",
        "collection_info": null
    },
    {
        "title": "蒲中杂咏 进思阁",
        "author": "赵鼎",
        "content": "萧生雅意定何哉，何復留情任剸裁。\n但把一杯无事酒，幕中年少尽长才。",
        "dynasty": "宋",
        "collection_info": null
    },
    {
        "title": "蒲中杂咏 颁乐堂",
        "author": "赵鼎",
        "content": "堂上新音锡燕开，坐收和气入樽罍。\n已应倦听渔阳掺，客右不无鹦鹉才。",
        "dynasty": "宋",
        "collection_info": null
    },
    {
        "title": "蒲中杂咏 赏心亭",
        "author": "赵鼎",
        "content": "玉山頽倒莫来扶，富贵功名不让渠。\n文举平生一樽酒，苦逢儿辈议才疏。",
        "dynasty": "宋",
        "collection_info": null
    },
    {
        "title": "蒲中杂咏 红云阁",
        "author": "赵鼎",
        "content": "香风百步锦江秋，片断明霞晚不收。\n幕府诸郎总清丽，一樽相与最风流。",
        "dynasty": "宋",
        "collection_info": null
    },
    {
        "title": "蒲中杂咏 名阃堂",
        "author": "赵鼎",
        "content": "有美东吴胜事繁，醉翁遗恨阻跻攀。\n只应名阃山河秀，亦在先生几案间。",
        "dynasty": "宋",
        "collection_info": null
    },
    {
        "title": "蒲中杂咏 逍遥楼",
        "author": "赵鼎",
        "content": "元龙高兴绝尘寰，笑傲干坤眼界寛。\n斥鷃鵾鹏俱定分，行藏何用倚栏干。",
        "dynasty": "宋",
        "collection_info": null
    },
    {
        "title": "蒲中杂咏 白楼",
        "author": "赵鼎",
        "content": "寸断吟膓柰此何，临高怀远足悲歌。\n若敎尽写凄凉意，东阁郎君语更多。",
        "dynasty": "宋",
        "collection_info": null
    },
    {
        "title": "蒲中杂咏 文瑞堂",
        "author": "赵鼎",
        "content": "辛苦鱼虫老着书，一生冷淡笑迂儒。\n何当马上提三尺，去作凌烟大丈夫。",
        "dynasty": "宋",
        "collection_info": null
    },
    {
        "title": "蒲中杂咏 建安堂",
        "author": "赵鼎",
        "content": "潇然一枕北窗凉，唤取樵青发嫩香。\n净洗西州羊炙口，要看妙语落冰霜。",
        "dynasty": "宋",
        "collection_info": null
    },
    {
        "title": "蒲中杂咏 必种轩",
        "author": "赵鼎",
        "content": "此君风度固萧然，谁解招邀到此轩。\n要识维摩真面目，支离瘦骨寂无言。",
        "dynasty": "宋",
        "collection_info": null
    },
    {
        "title": "蒲中杂咏 河山阁",
        "author": "赵鼎",
        "content": "干戈险阻恃河关，祸乱相寻一转丸。\n千载太平归有道，牂牁青海尽衣冠。",
        "dynasty": "宋",
        "collection_info": null
    },
    {
        "title": "蒲中杂咏 种学轩",
        "author": "赵鼎",
        "content": "诗书千亩浩从横，蚤岁勤劳费笔耕。\n纨袴儒冠定谁饱，年年妻子笑谋生。",
        "dynasty": "宋",
        "collection_info": null
    },
    {
        "title": "蒲中杂咏 精思轩",
        "author": "赵鼎",
        "content": "穷年兀兀究遗编，圣处工夫也自贤。\n政苦虀盐食不足，诸生毋诮腹便便。",
        "dynasty": "宋",
        "collection_info": null
    },
    {
        "title": "蒲中杂咏 竹轩",
        "author": "赵鼎",
        "content": "笙箫声断一杯残，翠袖云鬟共倚栏。\n要藉余阴清晚醉，酸寒莫作子猷看。",
        "dynasty": "宋",
        "collection_info": null
    },
    {
        "title": "蒲中杂咏 北阁",
        "author": "赵鼎",
        "content": "一时相见万夫雄，蔓草荒陵剑甲空。\n争战百年无处问，高城絃管正春风。",
        "dynasty": "宋",
        "collection_info": null
    },
    {
        "title": "蒲中杂咏 鹳雀楼",
        "author": "赵鼎",
        "content": "目断河梁有许愁，人生离合最悠悠。\n遥怜别夜登临怨，不减清秋燕子楼。",
        "dynasty": "宋",
        "collection_info": null
    },
    {
        "title": "蒲中杂咏 披风亭",
        "author": "赵鼎",
        "content": "飞步临风亦快哉，雌雄何苦赋兰台。\n只凭一弄渔舟笛，唤得凉飊渡水来。",
        "dynasty": "宋",
        "collection_info": null
    },
    {
        "title": "蒲中杂咏 矴斋",
        "author": "赵鼎",
        "content": "长波浩渺拍青山，细雨蓬窗一觉眠。\n但向急流能暂止，从他蛟鳄怒垂涎。",
        "dynasty": "宋",
        "collection_info": null
    },
    {
        "title": "蒲中杂咏 临川亭",
        "author": "赵鼎",
        "content": "卷落银潢天汉涯，坐观河伯势雄夸。\n游人不识支机石，拟向津梁问客槎。",
        "dynasty": "宋",
        "collection_info": null
    },
    {
        "title": "蒲中杂咏 河西亭",
        "author": "赵鼎",
        "content": "波光山色雨溟蒙，粉雉红楼杳霭中。\n自是人间佳丽地，不须寻访水晶宫。",
        "dynasty": "宋",
        "collection_info": null
    },
    {
        "title": "蒲中杂咏 行庆关",
        "author": "赵鼎",
        "content": "振跸鸣銮万马环，悲歌应鄙汉楼船。\n关头老吏亲曾见，千丈荣光夜烛天。",
        "dynasty": "宋",
        "collection_info": null
    },
    {
        "title": "蒲中杂咏 鐡佛寺",
        "author": "赵鼎",
        "content": "波面香风落磬声，夕阳楼殿更分明。\n蓬莱弱水端难到，聊与人间作化城。",
        "dynasty": "宋",
        "collection_info": null
    },
    {
        "title": "蒲中杂咏 李园",
        "author": "赵鼎",
        "content": "射虎将军竟不侯，脱身锋镝老菟裘。\n柳枝折尽东风晚，闲对酴醿一醉休。",
        "dynasty": "宋",
        "collection_info": null
    },
    {
        "title": "蒲中杂咏 淙玉亭",
        "author": "赵鼎",
        "content": "跳珠溅雪满空岩，疏涤心灵爽气严。\n彷佛瑶台明月下，佩环声在水晶帘。",
        "dynasty": "宋",
        "collection_info": null
    },
    {
        "title": "蒲中杂咏 逍遥亭",
        "author": "赵鼎",
        "content": "欝欝亭前三四松，苍髯疑是采芝翁。\n归欤莫作终南卧，无限英雄落彀中。",
        "dynasty": "宋",
        "collection_info": null
    },
    {
        "title": "蒲中杂咏 此君亭",
        "author": "赵鼎",
        "content": "飘零谁復问平安，只得幽人冷眼看。\n流水空山云暮合，此君无乃太清寒。",
        "dynasty": "宋",
        "collection_info": null
    },
    {
        "title": "蒲中杂咏 御波亭",
        "author": "赵鼎",
        "content": "泠然我欲御波行，身世由来水上萍。\n好笑安期空狡狯，犹须赤鲤渡沧溟。",
        "dynasty": "宋",
        "collection_info": null
    },
    {
        "title": "蒲中杂咏 王母观",
        "author": "赵鼎",
        "content": "月下何人唱步虚，如闻仙子好楼居。\n五云缥缈星河阁，肠断青鸾一纸书。",
        "dynasty": "宋",
        "collection_info": null
    },
    {
        "title": "蒲中杂咏 面山堂",
        "author": "赵鼎",
        "content": "老去收身百战塲，厌闻皷吹奏西凉。\n凭君剩把珠帘卷，要与青山共此觞。",
        "dynasty": "宋",
        "collection_info": null
    },
    {
        "title": "蒲中杂咏 涵虚阁",
        "author": "赵鼎",
        "content": "鹊飞乔树月临波，仿佛天孙掷夜梭。\n卷尽纤云风不动，却从直下看星河。",
        "dynasty": "宋",
        "collection_info": null
    },
    {
        "title": "蒲中杂咏 南轩",
        "author": "赵鼎",
        "content": "璧月沉沉过女墻，时闻桂子落天香。\n三山碧海无消息，双燕归飞秋色荒。",
        "dynasty": "宋",
        "collection_info": null
    },
    {
        "title": "虞乡道中菊",
        "author": "赵鼎",
        "content": "冱露低烟拟怨谁，凄然亦自惜余姿。\n无人为买蒲城酒，正是柔桑叶落时。",
        "dynasty": "宋",
        "collection_info": null
    },
    {
        "title": "和通守王元美二绝句  其一",
        "author": "赵鼎",
        "content": "断无车马访闲曹，背暖儿童罢抑搔。\n嘆息深林有兰蕙，谁能收拾赋离骚。",
        "dynasty": "宋",
        "collection_info": null
    },
    {
        "title": "和通守王元美二绝句  其二",
        "author": "赵鼎",
        "content": "志士犹来惜寸阴，青铜那觉二毛侵。\n留连春色一樽酒，未必东风识此心。",
        "dynasty": "宋",
        "collection_info": null
    },
    {
        "title": "和倅车韵  其一",
        "author": "赵鼎",
        "content": "斯文天意属吾曹，技痒何由一快搔。\n莫抚断弦思凤髓，如公便可将风骚。",
        "dynasty": "宋",
        "collection_info": null
    },
    {
        "title": "和倅车韵  其二",
        "author": "赵鼎",
        "content": "高标聊復寄尘凡，此意难从俗子谈。\n烂醉狂吟公勿怪，公犹如此我何堪。",
        "dynasty": "宋",
        "collection_info": null
    },
    {
        "title": "解池役所大风",
        "author": "赵鼎",
        "content": "初从苹末转飘摇，回薄山林势益豪。\n好笑堤边肤寸水，便能平地作波涛。",
        "dynasty": "宋",
        "collection_info": null
    },
    {
        "title": "解梁别李氏女子晚宿静林寺  其一",
        "author": "赵鼎",
        "content": "满眼西风恨别离，路逢萧寺叩柴扉。\n团栾一听无生话，更觉前谋种种非。",
        "dynasty": "宋",
        "collection_info": null
    },
    {
        "title": "解梁别李氏女子晚宿静林寺  其二",
        "author": "赵鼎",
        "content": "山下人家鷄黍时，解鞍那暇拂尘衣。\n宦游无况田园薄，自问此生何以归。",
        "dynasty": "宋",
        "collection_info": null
    },
    {
        "title": "解梁别李氏女子晚宿静林寺  其三",
        "author": "赵鼎",
        "content": "森森竹树晓生寒，病怯秋衾梦易阑。\n欲驾征鞍慵未起，卧听渔皷吼空山。",
        "dynasty": "宋",
        "collection_info": null
    },
    {
        "title": "客舍重九",
        "author": "赵鼎",
        "content": "半月征衫困路尘，一樽芳酒谩情亲。\n心知不是陶彭泽，只恐黄花解笑人。",
        "dynasty": "宋",
        "collection_info": null
    },
    {
        "title": "扬州竹西亭  其一",
        "author": "赵鼎",
        "content": "路入扬州秋草残，竹西亭上曲栏干。\n而今那復闻歌吹，黄叶西风薄暮寒。",
        "dynasty": "宋",
        "collection_info": null
    },
    {
        "title": "扬州竹西亭  其二",
        "author": "赵鼎",
        "content": "锦缆牙樯一梦愁，行人空击木兰舟。\n玉箫吹断青楼鎻，二十四桥风月秋。",
        "dynasty": "宋",
        "collection_info": null
    },
    {
        "title": "大明水",
        "author": "赵鼎",
        "content": "咫尺城中膏火煎，空山竹柏固苍然。\n赠君杯酌清心骨，此是人间第一泉。",
        "dynasty": "宋",
        "collection_info": null
    },
    {
        "title": "秋江晚渡",
        "author": "赵鼎",
        "content": "木落空江淡夕霏，疏篷一叶并渔矶。\n秋风几许莼鲈兴，亦欲临流唤渡归。",
        "dynasty": "宋",
        "collection_info": null
    },
    {
        "title": "雨夜不寐",
        "author": "赵鼎",
        "content": "西风吹雨夜潇潇，冷烬残香共寂寥。\n要作秋江篷底睡，正宜窗外有芭蕉。",
        "dynasty": "宋",
        "collection_info": null
    },
    {
        "title": "泊秦淮雪中一绝",
        "author": "赵鼎",
        "content": "不知门外月波寒，但觉樽前酒量寛。\n向道东风莫吹去，暂教楚客作花看。",
        "dynasty": "宋",
        "collection_info": null
    },
    {
        "title": "次韵退翁雪中书事  其一",
        "author": "赵鼎",
        "content": "营邱图畵展霜绡，眩转寒光鑑影摇。\n更待东风开夜色，月明洛水断冰消。",
        "dynasty": "宋",
        "collection_info": null
    },
    {
        "title": "次韵退翁雪中书事  其二",
        "author": "赵鼎",
        "content": "纤柔醉捻小梅花，顾影娇春玉凤斜。\n不觉窗前三尺雪，夜风万里卷龙沙。",
        "dynasty": "宋",
        "collection_info": null
    },
    {
        "title": "次韵退翁雪中书事  其三",
        "author": "赵鼎",
        "content": "章台走马最多情，不怕春衫扑粉英。\n半夜归来寒梦短，潇潇卧听打窗声。",
        "dynasty": "宋",
        "collection_info": null
    },
    {
        "title": "次韵退翁雪中书事  其四",
        "author": "赵鼎",
        "content": "笔头造化渺无边，闻道春来思涌泉。\n定向山台得佳句，湿云残雪冷侵天。",
        "dynasty": "宋",
        "collection_info": null
    },
    {
        "title": "阻风回舟泊新河口饮李氏酒肆后轩  其一",
        "author": "赵鼎",
        "content": "西风吹面浪如山，却并寒沙夜繫船。\n两日不能离故处，人间岐路敢争先。",
        "dynasty": "宋",
        "collection_info": null
    },
    {
        "title": "阻风回舟泊新河口饮李氏酒肆后轩  其二",
        "author": "赵鼎",
        "content": "八节愁闻上水滩，江流东下许艰难。\n青帘招我非无意，端为疏篷夜枕寒。",
        "dynasty": "宋",
        "collection_info": null
    },
    {
        "title": "阻风回舟泊新河口饮李氏酒肆后轩  其三",
        "author": "赵鼎",
        "content": "满眼豺狼兵火余，我今那暇哭穷途。\n青鞋踏雪江南岸，试觅黄公旧酒垆。",
        "dynasty": "宋",
        "collection_info": null
    },
    {
        "title": "泊柴家湾风物宛如北上",
        "author": "赵鼎",
        "content": "雨过平田陇麦青，春深桑柘暖烟生。\n恍如身在澜洄曲，膓断东风杜宇声。",
        "dynasty": "宋",
        "collection_info": null
    },
    {
        "title": "三衢多碧轩",
        "author": "赵鼎",
        "content": "平生爱山心不足，寸碧已復明双眸。\n暮年得此幽栖地，枕上烟岚万叠秋。",
        "dynasty": "宋",
        "collection_info": null
    },
    {
        "title": "将至常山先寄诸幼",
        "author": "赵鼎",
        "content": "经年游宦嘆离羣，相见提携数候门。\n一笑相看即无事，径须归办酒盈樽。",
        "dynasty": "宋",
        "collection_info": null
    },
    {
        "title": "送张京与之宰解县  其一",
        "author": "赵鼎",
        "content": "条山洓水是吾家，君去重开满院花。\n邂逅故人相借问，为言秋鬓点霜华。",
        "dynasty": "宋",
        "collection_info": null
    },
    {
        "title": "送张京与之宰解县  其二",
        "author": "赵鼎",
        "content": "长堤百里并山回，漫漫沧波鑑影开。\n要看天工种明玉，请君少待盐风来。",
        "dynasty": "宋",
        "collection_info": null
    },
    {
        "title": "送张京与之宰解县  其三",
        "author": "赵鼎",
        "content": "栖迟出处略相同，握手论情一笑逢。\n便作他年林下约，一樽相对两衰翁。",
        "dynasty": "宋",
        "collection_info": null
    },
    {
        "title": "次明仲韵  其一",
        "author": "赵鼎",
        "content": "曾谒祥曦羽盖黄，天衣纷扰御炉香。\n蒙尘草莽干戈隔，坐看边氛蔽日光。",
        "dynasty": "宋",
        "collection_info": null
    },
    {
        "title": "次明仲韵  其二",
        "author": "赵鼎",
        "content": "浩浩颠风尘四合，漫漫后土水平流。\n无人举手披云雾，却放晴曦照九州。",
        "dynasty": "宋",
        "collection_info": null
    },
    {
        "title": "次明仲韵  其三",
        "author": "赵鼎",
        "content": "尘沙渺渺暗城楼，心切尧云泪欲流。\n慷慨一巵戏下酒，诸郎谁是舞阳侯。",
        "dynasty": "宋",
        "collection_info": null
    },
    {
        "title": "次明仲韵  其四",
        "author": "赵鼎",
        "content": "一年春事到耕桑，辽绝乡山恨渺茫。\n清梦不成风雨夜，更堪诗思搅饥肠。",
        "dynasty": "宋",
        "collection_info": null
    },
    {
        "title": "除吏部郎题建康省中直舍壁",
        "author": "赵鼎",
        "content": "四海茫茫扰战尘，岂无贤俊共经纶。\n可怜伧父今头白，也作江南第二人。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一",
        "author": "赵鼎",
        "content": "武陵归棹几重山，回首沧波鎻暮烟。\n一寸愁生千万斛，可能容易付湘弦。",
        "dynasty": "宋",
        "collection_info": null
    },
    {
        "title": "役所书事用山谷观化韵  其二",
        "author": "赵鼎",
        "content": "东风春水湛晴天，斜日平林画素烟。\n不会浮云亦多事，又将飞雨过山前。",
        "dynasty": "宋",
        "collection_info": null
    },
    {
        "title": "役所书事用山谷观化韵  其三",
        "author": "赵鼎",
        "content": "小圃来时春向深，酴醿犹得伴孤斟。\n欲留午枕梦归去，缥缈行云何处寻。",
        "dynasty": "宋",
        "collection_info": null
    },
    {
        "title": "役所书事用山谷观化韵  其四",
        "author": "赵鼎",
        "content": "满马尘埃嘆滞留，空劳魂梦遶南州。\n涌金亭下烟波阔，聊作西湖一段秋。",
        "dynasty": "宋",
        "collection_info": null
    },
    {
        "title": "役所书事用山谷观化韵  其五",
        "author": "赵鼎",
        "content": "山色于人定有缘，髻鬟眉黛巧争妍。\n何当招我白云下，坐对苍崖百尺泉。",
        "dynasty": "宋",
        "collection_info": null
    },
    {
        "title": "役所书事用山谷观化韵  其六",
        "author": "赵鼎",
        "content": "夜凉波面涌金霞，坐觉天香落桂华。\n便合泠然御风去，玉川何待七杯茶。",
        "dynasty": "宋",
        "collection_info": null
    },
    {
        "title": "役所书事用山谷观化韵  其七",
        "author": "赵鼎",
        "content": "飞桥跨岸饮晴虹，云散风微水月空。\n日日尘沙困鞍马，暂留身在广寒宫。",
        "dynasty": "宋",
        "collection_info": null
    },
    {
        "title": "役所书事用山谷观化韵  其八",
        "author": "赵鼎",
        "content": "台高山远淡如无，愁极覊人念索居。\n一任东风吹鬓髪，潇潇蓬葆不禁梳。",
        "dynasty": "宋",
        "collection_info": null
    },
    {
        "title": "役所书事用山谷观化韵  其九",
        "author": "赵鼎",
        "content": "风堕何能续断絃，只凭樽酒送雕年。\n仙人示我长生术，除却醉乡非洞天。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一○",
        "author": "赵鼎",
        "content": "宦学平生着意深，要从黄卷古人寻。\n功名富贵非吾事，只有渊明会此心。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一一",
        "author": "赵鼎",
        "content": "昨非今是若为论，有媿悠悠出岫云。\n老鹤乘轩本无意，何妨饮啄混鷄羣。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一二",
        "author": "赵鼎",
        "content": "浩荡东风卷送春，娇莺雏燕谩争新。\n此心自有青山约，不是看花陌上人。",
        "dynasty": "宋",
        "collection_info": null
    },
    {
        "title": "会郑有功",
        "author": "赵鼎",
        "content": "江流变血火连天，闻道舟行相后先。\n今世谋身无第一，政缘夫子爱逃禅。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其一",
        "author": "赵鼎",
        "content": "关山戎马信音稀，肠断无人寄一枝。\n沾酒西城联骑入，上林踏雪探春时。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其二",
        "author": "赵鼎",
        "content": "孤标亦自惜幽姿，折赠行人第几枝。\n万斛清愁江上雨，曾看结子欲黄时。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其三",
        "author": "赵鼎",
        "content": "玉瘦香寒不自持，潇然冷蘂暗疏枝。\n向来几许闲花木，及见春光烂漫时。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其四",
        "author": "赵鼎",
        "content": "天与清芬心自知，丛林深处出纤枝。\n发明无限春消息，正是风霜作恶时。",
        "dynasty": "宋",
        "collection_info": null
    },
    {
        "title": "自四明回越宿通明堰下",
        "author": "赵鼎",
        "content": "短棹还随海浪回，通明堰下小徘徊。\n东风吹落篷窗雨，点点春愁枕上来。",
        "dynasty": "宋",
        "collection_info": null
    },
    {
        "title": "彦文携玉友见过出示致道小诗因次其韵  其一",
        "author": "赵鼎",
        "content": "一壶春色玉生光，最爱霏霏遶鼻香。\n浅醉不禁衣袖冷，幽林风雨夜苍凉。",
        "dynasty": "宋",
        "collection_info": null
    },
    {
        "title": "彦文携玉友见过出示致道小诗因次其韵  其二",
        "author": "赵鼎",
        "content": "仙官新拜旧词臣，林下相逢又一人。\n勿谓沧浪清可濯，此心原自绝纤尘。",
        "dynasty": "宋",
        "collection_info": null
    },
    {
        "title": "彦文携玉友见过出示致道小诗因次其韵  其三",
        "author": "赵鼎",
        "content": "于世无功懒据鞍，诛茅种竹老空山。\n不应天与静中趣，自是人容拙者闲。",
        "dynasty": "宋",
        "collection_info": null
    },
    {
        "title": "无题",
        "author": "赵鼎",
        "content": "胶胶身世竟何穷，急电飞花过眼空。\n惟有离愁推不去，五更孤枕角声中。",
        "dynasty": "宋",
        "collection_info": null
    },
    {
        "title": "再书一绝",
        "author": "赵鼎",
        "content": "吴九何如黄四娘，能令诗老醉颠狂。\n可怜去岁花前客，戎马尘埃两鬓霜。",
        "dynasty": "宋",
        "collection_info": null
    },
    {
        "title": "元长谒仲长彦文赠以樽酒",
        "author": "赵鼎",
        "content": "杖头挑取一壶春，要使朱颜日日新。\n何必稽山寻贺老，风流俱是谪仙人。",
        "dynasty": "宋",
        "collection_info": null
    },
    {
        "title": "范元长寄示刘野夫满庭芳曲因用其语戏呈",
        "author": "赵鼎",
        "content": "暮年身计酒葫芦，定是前身刘野夫。\n他日烂柯山下见，俨然一部黒髭鬚。",
        "dynasty": "宋",
        "collection_info": null
    },
    {
        "title": "次韵元长观梅三首  其一",
        "author": "赵鼎",
        "content": "曳杖山间自探春，雨余梅意已清新。\n兵戎草草伤沦落，一醉花前有几人。",
        "dynasty": "宋",
        "collection_info": null
    },
    {
        "title": "次韵元长观梅三首  其二",
        "author": "赵鼎",
        "content": "种柳栽花旧惜春，不知春色为谁新。\n年年青眼樽前客，只有寒梅是故人。",
        "dynasty": "宋",
        "collection_info": null
    },
    {
        "title": "次韵元长观梅三首  其三",
        "author": "赵鼎",
        "content": "归来醉捻一枝春，照影凉蟾过雨新。\n不似覇陵愁醉尉，穿云渡水寂无人。",
        "dynasty": "宋",
        "collection_info": null
    },
    {
        "title": "建康得家书寄元长观梅诗因次其韵",
        "author": "赵鼎",
        "content": "东风一纸平安信，闻道黄岗春已来。\n传语吴生好看客，梅花应似去年开。",
        "dynasty": "宋",
        "collection_info": null
    },
    {
        "title": "枕上",
        "author": "赵鼎",
        "content": "市楼春睡厌都城，车毂喧喧枕上声。\n此夜客情还冷淡，一林风露夏鷄鸣。",
        "dynasty": "宋",
        "collection_info": null
    },
    {
        "title": "梦觉  其一",
        "author": "赵鼎",
        "content": "竹枕藤床一室虚，松风瑟瑟梦惊余。\n破窗犹有流萤渡，老我疏慵不读书。",
        "dynasty": "宋",
        "collection_info": null
    },
    {
        "title": "梦觉  其二",
        "author": "赵鼎",
        "content": "老去人怜百病攻，平生感慨竟谁同。\n须知一点悬悬念，不在功名富贵中。",
        "dynasty": "宋",
        "collection_info": null
    },
    {
        "title": "梦觉  其三",
        "author": "赵鼎",
        "content": "虚窗午夜月朦胧，推枕萧然百念空。\n更问幽人洗心法，二年魂梦水声中。",
        "dynasty": "宋",
        "collection_info": null
    },
    {
        "title": "泊白鹭洲时辛道宗兵溃犯金陵境上金陵守不得入  其一",
        "author": "赵鼎",
        "content": "脱迹干戈幸再生，时时心折梦围城。\n南来客枕能安否，更作江湖盗贼惊。",
        "dynasty": "宋",
        "collection_info": null
    },
    {
        "title": "泊白鹭洲时辛道宗兵溃犯金陵境上金陵守不得入  其二",
        "author": "赵鼎",
        "content": "城头传令插军麾，城外行人泪满衣。\n处处悲风吹战角，沙洲白鹭莫惊飞。",
        "dynasty": "宋",
        "collection_info": null
    },
    {
        "title": "泊白鹭洲时辛道宗兵溃犯金陵境上金陵守不得入  其三",
        "author": "赵鼎",
        "content": "月满沧江风水清，沉沉冰鑑照孤城。\n何人心绪犹无事，醉卧船舷一笛横。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其一",
        "author": "赵鼎",
        "content": "那知乱后年光促，但觉春来酒味长。\n炯炯新蟾照人白，恨无双竹倩孙郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其二",
        "author": "赵鼎",
        "content": "空笼影照琉璃滑，鸿洞声传钟鼓长。\n便买扁舟作家宅，风流千载谢三郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其三",
        "author": "赵鼎",
        "content": "飞扬跋扈今安取，放浪酣歌亦所长。\n曾醉西湖春色否，传声江上问诸郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其四",
        "author": "赵鼎",
        "content": "苍苍烟画千岩秀，泛泛花流一水长。\n会向武陵寻避世，此身已是捕鱼郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其五",
        "author": "赵鼎",
        "content": "收功不在干戈众，和议元非计策长。\n闻道搜贤徧南国，要令四裔识周郎。",
        "dynasty": "宋",
        "collection_info": null
    },
    {
        "title": "乙卯秋闻右相平杨么作绝句寄之",
        "author": "赵鼎",
        "content": "一扫湖湘氛祲消，坐令愁嘆变歌謡。\n何当早驾风帆下，来看钱塘八月潮。",
        "dynasty": "宋",
        "collection_info": null
    },
    {
        "title": "丁酉春绍兴书怀",
        "author": "赵鼎",
        "content": "贺监湖边树树花，东风随意作纷华。\n那知老守怀归切，陇水秦云是我家。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其一",
        "author": "赵鼎",
        "content": "风流幕府固多闲，冷落曹司绝往还。\n举酒高楼谁作伴，何妨借取华州山。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其二",
        "author": "赵鼎",
        "content": "平岳亭高一望间，烟霞缥缈揖飞仙。\n请君直跨刚风骑，去折山头十丈莲。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其三",
        "author": "赵鼎",
        "content": "堂前双树小桃枝，曾看芳英落酒巵。\n要识当时花下客，鬓毛衰飒病支离。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其四",
        "author": "赵鼎",
        "content": "花发城南苑路迷，衫裁白纻马如飞。\n月明洛水黄昏后，犹有游人唤渡归。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其五",
        "author": "赵鼎",
        "content": "瓮面浮醅玉雪光，陶巾犹带漉时香。\n何当分我腊余味，试发樽前旧态狂。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其六",
        "author": "赵鼎",
        "content": "平时三辅盛他邦，白面青山意气郎。\n落魄朋游那復问，更将苦语话离膓。",
        "dynasty": "宋",
        "collection_info": null
    },
    {
        "title": "病愈",
        "author": "赵鼎",
        "content": "支离瘦骨怯寒侵，雾雨溟溟山更深。\n医国无功还自治，暮年药裹最关心。",
        "dynasty": "宋",
        "collection_info": null
    },
    {
        "title": "独坐东轩",
        "author": "赵鼎",
        "content": "云山环合户深关，中有幽人竟日闲。\n好在窗前数竿竹，与君相伴老山间。",
        "dynasty": "宋",
        "collection_info": null
    },
    {
        "title": "潮阳容老出游闽浙过泉南当谒涌老禅师因寄四句偈",
        "author": "赵鼎",
        "content": "老矣潮州韩吏部，饥餐渇饮似当年。\n明明月夜长相照，莫怪无书寄大颠。",
        "dynasty": "宋",
        "collection_info": null
    },
    {
        "title": "吉阳寄李泰发",
        "author": "赵鼎",
        "content": "海风吹浪去如飞，离母山高日出迟。\n此意此情谁会得，因书写与故人知。",
        "dynasty": "宋",
        "collection_info": null
    },
    {
        "title": "寄李参政",
        "author": "赵鼎",
        "content": "海风飘荡水云飞，黎母山高月上迟。\n千里孤光一樽酒，此情惟有故人知。",
        "dynasty": "宋",
        "collection_info": null
    },
    {
        "title": "和郑有功游西湖二首  其一",
        "author": "赵鼎",
        "content": "放舟越淮楚，更作三吴游。\n尚余魂梦怖，敢动乡邦愁。\n湖山自清绝，鑑中螺髻浮。\n况復得夫子，一笑忘幽忧。\n时时作清言，中有湖山秋。\n却念无家客，坎止而乘流。\n何当与俱归，岁晚邻一丘。",
        "dynasty": "宋",
        "collection_info": null
    },
    {
        "title": "和郑有功游西湖二首  其二",
        "author": "赵鼎",
        "content": "晚觉身名误，悠悠定孰亲。\n却回苕水棹，来看武林春。\n避地将安往，寻山莫厌频。\n百钱挑竹杖，云外踏嶙峋。",
        "dynasty": "宋",
        "collection_info": null
    },
    {
        "title": "明庆僧房夜坐",
        "author": "赵鼎",
        "content": "月明窗竹冷横斜，坐看风灯落烬花。\n老眼病余嫌细字，枯肠寒甚怯清茶。\n囊空岂是久为客，梦短其能飞到家。\n但有流年寻鬓髪，潇潇蓬葆飒霜华。",
        "dynasty": "宋",
        "collection_info": null
    },
    {
        "title": "趋三衢别故人时车驾幸杭州  其一",
        "author": "赵鼎",
        "content": "伧父何由习楚风，家山俱在古河东。\n相逢憔悴干戈后，追数悲欢梦寐中。\n掺袂又成千里别，放歌空念一尊同。\n他年倘有加餐字，试问渔舟鹤髪翁。",
        "dynasty": "宋",
        "collection_info": null
    },
    {
        "title": "趋三衢别故人时车驾幸杭州  其二",
        "author": "赵鼎",
        "content": "飘零泽国几春风，又触惊涛泛短蓬。\n四海未知栖息地，百年半在别离中。\n功名元与世缘薄，兵火向来吾道穷。\n独倚危楼凄望眼，青山无数浙江东。",
        "dynasty": "宋",
        "collection_info": null
    },
    {
        "title": "紫霄圃",
        "author": "赵鼎",
        "content": "群仙邀我游蓬岛，白鹤随人拾瑶草。\n英灵指点洞门开，前行后拥商山皓。\n崎岖石路燕尾分，露湿蟠桃压竹倒。\n一山万山云气深，琅玕珠树霜风老。\n王乔缥缈自天下，世许高情两相好。\n中有一个字安期，笑捧金盆具瓜枣。\n食之令人可长生，遨游八极登天行。\n有时一日三万里，西风鹤骨霞衣轻。\n有时亦復一暂息，长歌一曲烟云凝。\n高垂铁锁苍苔古，云是神仙紫霄圃。\n芒鞋竹杖蹑步间，丹凤飞地向人舞。\n云中鸡犬异人世，药鼎丹炉用心苦。\n开轩一饮三百杯，檐花乱落天飞雨。\n青红黑绿乱眼前，万草千花莫能数。\n茫然拂袖下山来，白髪婆娑镜中睹。",
        "dynasty": "宋",
        "collection_info": null
    },
    {
        "title": "喻弥陀收掩遗骸",
        "author": "赵鼎",
        "content": "骸骨鳞鳞旷野昏，天阴雨湿向谁论。\n纵然有乐踰南面，争似无为实相门。",
        "dynasty": "宋",
        "collection_info": null
    },
    {
        "title": "题常山草萍驿",
        "author": "赵鼎",
        "content": "才过常山到草萍，驿亭偏喜雨初晴。\n麦畦水涨黄云重，柳絮风吹白雪轻。\n身世自今忘俗虑，宦途从此快吟情。\n魏公已辍江西镇，犹有甘棠颂政声。",
        "dynasty": "宋",
        "collection_info": null
    },
    {
        "title": "山门栖岩寺",
        "author": "赵鼎",
        "content": "天边箭筈一门通，香隔云萝几万重。\n好借岩风为披拂，移文有语笑尘容。",
        "dynasty": "宋",
        "collection_info": null
    },
    {
        "title": "暮村",
        "author": "赵鼎",
        "content": "孤村烟树暝黄昏，一簇人家半掩门。\n看尽栖鸦啼噪后，牧童归去雨声繁。",
        "dynasty": "宋",
        "collection_info": null
    },
    {
        "title": "落花",
        "author": "赵鼎",
        "content": "花飞便觉春容减，一阵狂风满地红。\n可惜余芳留不得，夜深人静月朦胧。",
        "dynasty": "宋",
        "collection_info": null
    },
    {
        "title": "倦妆",
        "author": "赵鼎",
        "content": "锦帕新裁玩月犀，旋开妆合间云螭。\n一成贪耍慵梳洗，日晚惟添翠黛眉。",
        "dynasty": "宋",
        "collection_info": null
    },
    {
        "title": "思乡",
        "author": "赵鼎",
        "content": "何意分南北，无由问死生。\n永缠风树感，深动渭阳情。\n两姊各衰白，诸甥未老成。\n尘烟渺湖海，恻恻寸心惊。",
        "dynasty": "宋",
        "collection_info": null
    },
    {
        "title": "题谒松陵三贤堂",
        "author": "赵鼎",
        "content": "垂虹过高岸，左江右湖水。\n洞庭相吐吞，沧海迷涯涘。\n长波卷风雨，莽苍穷南纪。\n人材钟秀颖，习俗擅清美。\n高风想三贤，足以振颓靡。\n一时挺孤标，千载照青史。\n荒祠倚桥侧，草草渔樵市。\n舟车往来衝，今谁踵前轨。\n我从都城出，万事空化委。\n就迹月重轻，心期要偷拟。\n异代岂无人，意欲从此始。\n山林与钟鼎，一决乃英伟。\n近闻北客言，兵戎缠巩汜。\n谁能务采纳，尚得扶隳毁。\n归欤固夙心，宁作一身喜。\n亦念征戍儿，白骨委荒垒。\n道路异秦吴，魂梦隔生死。\n江湖信清绝，浮泛聊尔耳。\n却坐写孤怀，悲风生绿绮。",
        "dynasty": "宋",
        "collection_info": null
    },
    {
        "title": "醉和颜美中元夕绝句",
        "author": "赵鼎",
        "content": "年年人月喜团圆，好在诗边又酒边。\n莫道玄风只渔钓，也随世俗夜无眠。",
        "dynasty": "宋",
        "collection_info": null
    },
    {
        "title": "道堂",
        "author": "赵鼎",
        "content": "疏松怪石水泠泠，白葛乌纱晚醉醒。\n想见眼前无俗物，一炉沉水写黄庭。",
        "dynasty": "宋",
        "collection_info": null
    },
    {
        "title": "灵岩寺",
        "author": "赵鼎",
        "content": "疏我为兹山好，登临到日曛。\n岩幽余暑雪，钟冷入秋云。\n篇咏唯僧助，尘烦与俗分。\n明朝入东棹，因得识吾文。",
        "dynasty": "宋",
        "collection_info": null
    },
    {
        "title": "潇湘亭",
        "author": "赵鼎",
        "content": "疏绿柳平芜远际天，青山迴抱水相连。\n半空梅雨昏窗色，一棹萍风破暝烟。\n酒到愁来那觉醉，诗逢佳客不论篇。\n只知身在将军府，一梦江南落枕边。",
        "dynasty": "宋",
        "collection_info": null
    },
    {
        "title": "和聂之美重游东郡",
        "author": "赵鼎",
        "content": "疏跃马津亭未几何，宦游容易十年过。\n飘摇空似随流梗，寂寞犹如挂壁梭。\n西岭应余当日翠，南湖直减几分波。\n输君尚得飞征盖，重向东园听楚歌。",
        "dynasty": "宋",
        "collection_info": null
    },
    {
        "title": "句  其一",
        "author": "赵鼎",
        "content": "疏速宜凈扫妖氛了，来看钱塘八月潮。",
        "dynasty": "宋",
        "collection_info": null
    },
    {
        "title": "句  其二",
        "author": "赵鼎",
        "content": "疏身骑箕尾归天上，气作山河壮本朝。",
        "dynasty": "宋",
        "collection_info": null
    },
    {
        "title": "句  其三",
        "author": "赵鼎",
        "content": "疏颜斋在倅厅，面对逍遥楼。",
        "dynasty": "宋",
        "collection_info": null
    }
]