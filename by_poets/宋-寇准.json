[
    {
        "uuid": "e7ba92d959b7e7da38997c245fba4451",
        "title": "甘草子 春早",
        "author": "寇准",
        "content": "春早。\n柳丝无力，低拂清门道。\n暖日笼啼鸟。\n初坼桃花小。\n遥望碧天净如扫。\n曳一缕、轻烟缥缈。\n堪惜流年谢芳草。\n任玉壶倾倒。",
        "dynasty": "宋",
        "collection_info": null
    },
    {
        "uuid": "218b02b992fde00c1330f5565af69ea5",
        "title": "踏莎行 春色将阑",
        "author": "寇准",
        "content": "春色将阑，莺声渐老。\n红英落尽青梅小。\n画堂人静雨蒙蒙，屏山半掩馀香袅。\n密约沈沈，离情杳杳。\n菱花尘满慵将照。\n倚楼无语欲销魂，长空黯淡连芳草。",
        "dynasty": "宋",
        "collection_info": null
    },
    {
        "uuid": "9f0bf49d886f5f32a856b9851962a7df",
        "title": "阳关引 塞草烟光阔",
        "author": "寇准",
        "content": "塞草烟光阔。\n渭水波声咽。\n春朝雨霁轻尘歇。\n征鞍发。\n指青青杨柳，又是轻攀折。\n动黯然、知有后会甚时节。\n更尽一杯酒，歌一阕。\n叹人生，最难欢聚易离别。\n且莫辞沉醉，听取阳关彻。\n念故人、千里自此共明月。",
        "dynasty": "宋",
        "collection_info": null
    },
    {
        "uuid": "54319f0ff84a081a521277dae39eec42",
        "title": "点绛唇 水陌轻寒",
        "author": "寇准",
        "content": "水陌轻寒，社公雨足东风慢。\n定巢新燕。\n湿雨穿花转。\n象尺熏炉，拂晓停针线。\n愁蛾浅。\n飞红零乱。\n侧卧珠帘卷。",
        "dynasty": "宋",
        "collection_info": null
    },
    {
        "uuid": "444a5f1d369a8ba33bccb9a6067e6692",
        "title": "江南春・秋风清 波渺渺",
        "author": "寇准",
        "content": "波渺渺，柳依依。\n孤村芳草远，斜日杏花飞。\n江南春尽离肠远，苹满汀洲人未归。",
        "dynasty": "宋",
        "collection_info": null
    },
    {
        "uuid": "d413bb8868ec366aacee5a45f14688c7",
        "title": "夜度娘 烟波渺渺一千里",
        "author": "寇准",
        "content": "烟波渺渺一千里，白苹香散东风起。\n日暮汀洲一望时，柔情不断如春水。",
        "dynasty": "宋",
        "collection_info": null
    },
    {
        "uuid": "82122b9defa3e0833991bfca2dc2e132",
        "title": "蝶恋花 四十年来身富贵",
        "author": "寇准",
        "content": "四十年来身富贵。\n游处烟霞，步履如平地。\n紫府丹台仙籍里，皆知独擅无双美。\n将相兼荣谁敢比。\n彩凤徊翔，重浴荀池水。\n位极人臣功济世，芬芳天下歌桃李。",
        "dynasty": "宋",
        "collection_info": null
    },
    {
        "uuid": "0cb957eb3c59a536daebb93bdc66d07c",
        "title": "奉和御制中秋翫月歌",
        "author": "寇准",
        "content": "戒井铜龙漏水平，玉轮初满物华清。\n光连南极星辉正，影泛中天帝宇明。\n风来苹末披轻雾，香湿兰丛浥零露。\n绛河横度灿云章，灵鹊羣飞遶宫树。\n法久照兮庆昌时，乐芳宴兮忘疲。\n敷睿文兮玩澄景，当严更兮渐永。\n九门秘邃敞尧宸，霭霭金波瞩目频。\n进牍岂能抽鄙思，赓歌深媿预朝伦。",
        "dynasty": "宋",
        "collection_info": null
    },
    {
        "uuid": "2a0cdbca6761d2f014cc2d4795959d6e",
        "title": "奉圣旨赋牡丹花",
        "author": "寇准",
        "content": "栽培终得近天家，独有芳名出众花。\n香递暖风飘御座，叶笼轻霭衬明霞。\n纵吟宜把红笺襞，留赏惟张翠幄遮。\n深觉侍臣千载幸，许随仙仗看秾华。",
        "dynasty": "宋",
        "collection_info": null
    },
    {
        "uuid": "c24fc620e2256718e5d8dad87e8587b1",
        "title": "奉和御制南郊礼成",
        "author": "寇准",
        "content": "荐降灵符昭瑞命，交修盛则荐清衷。\n朝真曲里扬丕烈，类帝圆坛报昊穹。\n述职万邦咸执玉，来庭异域协占风。\n禹功高大天无极，尧德明如日正中。\n福浸含生臻富寿，泽流绵宇霈庞鸿。\n粢盛丰洁神皆飨，金石和平政本通。\n鬰鬰云烟当昼丽，熙熙景物共春融。\n羣臣抃蹈瞻宸扆，愿比南山祝寿躬。",
        "dynasty": "宋",
        "collection_info": null
    },
    {
        "uuid": "e5855318d0959b2ba883c31cd4791a83",
        "title": "奉和御制真游殿上梁",
        "author": "寇准",
        "content": "敦崇妙本膺丕贶，浚发鸿源示永年。\n吉语密传当乙夜，粹仪祗觌拥祥烟。\n皇心翼翼精斋至，祖德绵绵道诲宣。\n诞集纯禧彰锡羡，交修茂典表钦先。\n爰稽大壮新琼宇，仰法殊庭设绮筵。\n山积瓌材咸备矣，神扶华栋见巍然。\n元龟献兆良辰协，哲匠施勤庶艺全。\n四柱如翚循宝势，觚棱削玉灿珠躔。\n黼帷夙设宸居丽，翠葆躬临圣志虔。\n昭答明灵陈盛会，睿词敷畅焕云笺。",
        "dynasty": "宋",
        "collection_info": null
    },
    {
        "uuid": "0902f43e7bf65f5f082ede87971941d5",
        "title": "奉和御制郊外观稼",
        "author": "寇准",
        "content": "天苑清尘宿雨收，翠华观稼庆盈畴。\n气和玉烛成丰岁，露冷金茎凛素秋。\n日丽鲜原平杳杳，烟含嘉谷鬰油油。\n共知省敛敦农事，信史腾芳纪圣游。",
        "dynasty": "宋",
        "collection_info": null
    },
    {
        "uuid": "4a7bf8cedb9c81505040d93ea2ec0310",
        "title": "瑞庆园观稼奉圣旨次韵",
        "author": "寇准",
        "content": "善苗栖亩昭灵贶，禁苑鸣銮值素秋。\n敛籍神仓符礼本，采诗良耜庆农收。\n宴开云幄皇慈洽，日驻天衢睿赏留。\n千载逢辰增岳抃，清尘叨从属车游。",
        "dynasty": "宋",
        "collection_info": null
    },
    {
        "uuid": "e45cc883845a3f8085fa396294f01aff",
        "title": "应制赏花",
        "author": "寇准",
        "content": "上苑经春雨，宸游属盛时。\n花光笼宝槛，柳色暗龙池。\n潋滟雕觞满，融和暖日迟。\n共歌成至乐，千载播声诗。",
        "dynasty": "宋",
        "collection_info": null
    },
    {
        "uuid": "4a09cb057ae1529cf8b9321abd81beaa",
        "title": "应制太清楼观书",
        "author": "寇准",
        "content": "仙禁开书府，神毫纪格言。\n简编包舜禹，围范总干坤。\n稽古崇邦教，斯文闢圣门。\n从游观奥秘，何以报宸恩。",
        "dynasty": "宋",
        "collection_info": null
    },
    {
        "uuid": "6ed549420bbc7976cab5f62726925a35",
        "title": "御制乃眷储闱方崇学术锡羣书于册府励至业于承华日命近班同观盛事七言十韵诗一首奉圣旨次韵",
        "author": "寇准",
        "content": "景命昭彰佑德基，元储敦裕协祥期。\n寝门劭至尝无怠，学肆多闻讵有疑。\n金玉腾音锵睿律，简编申锡振良规。\n河图奥秘言诚训，艺圃优柔善益资。\n玉宇风清传密诏，蓬山云委锡芳蕤。\n天颜不远回宸眷，肉味都忘听宝辞。\n燕翼诒谋欣教盛，上庠隆道庆才奇。\n叨逢华旦居黄阁，久侍宣游近赤墀。\n恩厚荐承三昼接，力微宁致百工熙。\n东闱疏问英猷远，圣虑干干更念兹。",
        "dynasty": "宋",
        "collection_info": null
    },
    {
        "uuid": "16039ef0eb2397995d054499297ce05d",
        "title": "御制庆先后升祔礼成七言六韵奉和",
        "author": "寇准",
        "content": "天锡灵符兴宝祚，泽流绵宇福含生。\n蒸蒸至孝咸归厚，翼翼精衷尚执盈。\n顺考汉仪彰道广，钦崇周典阐文明。\n豆笾合飨丰盛备，管磬同和雅奏成。\n爱景融辉昭善应，非烟绚采协殊祯。\n尊升茂典光惇史，稽古鸿猷振帝纮。",
        "dynasty": "宋",
        "collection_info": null
    },
    {
        "uuid": "8dad704e55483b6a3d974ad85482dc5b",
        "title": "应制赏花钓鱼",
        "author": "寇准",
        "content": "龙禁含佳气，銮舆下建章。\n碧波微荡漾，红萼竟芬芳。\n玉斝春醪满，金波昼漏长。\n逢时空窃抃，万宇正欢康。",
        "dynasty": "宋",
        "collection_info": null
    },
    {
        "uuid": "4690482adedadbf4aa1fa41e9d87936b",
        "title": "和御制降圣节内中道场睹瑞鹤神雀歌",
        "author": "寇准",
        "content": "秋殿霜凝当永夕，灵场斋洁方无斁。\n高真谆诲昔亲闻，上帝休祯今再觌。\n鬰葱兮卿云，仙鹤兮不羣。\n肃清兮采席，神雀兮振翼。\n香飘华烛焰亭亭，风度翠帘声历历。\n嘉应纷纶宝运昌，圣人功与天无极。",
        "dynasty": "宋",
        "collection_info": null
    },
    {
        "uuid": "7096e38c1eb72175dea868958624a556",
        "title": "奉和御制奉祀述怀歌",
        "author": "寇准",
        "content": "巍巍至德充绵宇，翼翼宸心临兆庶。\n覆育怀生动法天，讲求茂典皆师古。\n协和神化踵唐尧，彬蔚颂声踰吉甫。\n赫奕皇威振八荒，清夷王度绥中土。\n丰年朝野正欢康，溢牒充图福纪祥。\n睿圣继明恢大业，祯符锡祚降穹苍。\n省方展寀宣邦职，登岱铭功举国章。\n睢上埋牲专事地，汉唐故实存闻记。\n精灵昭感果潜通，瑞应昭臻知所自。\n飙羽光临神告彰，洪源肇启僊游暨。\n濑乡旧壤闢珍词，款谒斋庄敦睿意。\n谯都奏牍达彤庭，耆耋云趋共沥诚。\n顺考皇仪尊妙道，再修盛节徇舆情。\n声明文物当兴运，申命羣儒究礼经。\n秩秩德音咸布惠，穰穰景福必求成。\n恭虔毖祠为斋久，企仰真风志克勤。\n肃奉萧芗嘉荐备，广覃庆赐湛恩频。\n式扬丕烈心弥洁，祗上鸿名道益伸。\n将睹虞巡陪法从，幸同鳬藻乐昌辰。",
        "dynasty": "宋",
        "collection_info": null
    },
    {
        "uuid": "91718071085501d593e769b3d4daeadc",
        "title": "天安殿致斋",
        "author": "寇准",
        "content": "国阳崇大报，王宇藻多仪。\n散致尊王度，怀柔祝帝禧。\n储精通合漠，玩志协征夷。\n律正风来迥，宵长月上迟。\n漏筒声淅沥，陛戟影流离。\n夙戒羣伦序，交懽百虑怡。\n星繁陈法仗，云密荫平逵。\n传晓鸣梢动，威容声率祗。",
        "dynasty": "宋",
        "collection_info": null
    },
    {
        "uuid": "4131ba0965388286bf40948d2610bd5a",
        "title": "天安殿酌献天书",
        "author": "寇准",
        "content": "圣运昭惟永，高真协降祥。\n方严泰坛祀，先荐釜山章。\n典礼官无旷，涓辰筮有常。\n中天华阙秘，象衮睟容庄。\n宵迥星河灿，风微羽卫扬。\n献酬灵契接，陟降宝仪彰。\n顾諟钦元命，寅恭达上苍。\n弥文辉竹帛，备物俨萧芗。\n尊道宸心至，登春雅俗康。\n犹将奉斋洁，禔福俟穰穰。",
        "dynasty": "宋",
        "collection_info": null
    },
    {
        "uuid": "f7c2b651759f5cd4c15a7e1a82d46404",
        "title": "西垣致斋日因成一章呈二相公",
        "author": "寇准",
        "content": "摄事修雩祀，斋居近紫庭。\n千门夏雨歇，高树夕阳生。\n更散掖垣静，风来钟漏清。\n岩廊惭旧德，书殿愧羣英。\n白髮将何补，丹心忽自惊。\n敢言陪邴魏，三接奉休明。",
        "dynasty": "宋",
        "collection_info": null
    },
    {
        "uuid": "aa6ad79299d795a01cbabfca0c0e7c64",
        "title": "琼林苑应制",
        "author": "寇准",
        "content": "凤跸出重城，宸游顺物情。\n槛花红蕊盛，苑树绿阴成。\n雨过池塘静，风来殿阁清。\n乐和尧酒满，千载乐昇平。",
        "dynasty": "宋",
        "collection_info": null
    },
    {
        "uuid": "ceecc87d6baf87fce795df8b8f91a479",
        "title": "和御制祀后土",
        "author": "寇准",
        "content": "临晋迎清跸，灵坛备克禋。\n荐诚祠后土，求福为蒸民。\n展义王猷远，推恩庆赐均。\n千官陪汉祀，万国奉虞巡。\n仗卫明初日，郊原丽上春。\n花飞函谷路，柳暗大阳津。\n宿麦深藏雉，柔桑远映人。\n河流迴二陕，山势壮三秦。\n箫鼓闻睢上，旌旗过渭滨。\n天声惊远野，兵气慑边邻。\n在镐皇欢洽，横汾睿藻新。\n周南惭滞迹，空想属车尘。",
        "dynasty": "宋",
        "collection_info": null
    },
    {
        "uuid": "06f1c710ed5af77892c65fe1d5af6afe",
        "title": "述怀",
        "author": "寇准",
        "content": "吾家嗣儒业，奕世盛冠裳。\n桂籍冠伦辈，天下知声光。\n有才无其命，不得步玉堂。\n余亦好古者，诗礼承余芳。\n赴义忘白刃，奋节凌秋霜。\n垂衣遇圣主，射策遭时昌。\n十九中高第，弱冠司国章。\n棘寺陪法吏，奉使安殊方。\n薄才难变俗，贱节惟勤王。\n务简忽兴念，不觉心彷徨。\n慈亲违万里，瘴雨悲南荒。\n端居增浩叹，离恨销刚肠。\n木落多异感，蝉鸣非故乡。\n长思千万乘，奉职昇周行。\n步武亲玉陛，献纳肩忠良。\n功成自高退，散髮游沧浪。",
        "dynasty": "宋",
        "collection_info": null
    },
    {
        "uuid": "3cf308625104a48ec4588cbaed6f0e6b",
        "title": "古别意",
        "author": "寇准",
        "content": "水萤光淡晓色寒，庭除索寞星河残。\n清樽酒尽艷歌阕，离人欲去肝肠绝。\n露荷香散西风惊，征车渐远闻鷄鸣。\n深闺从此泣秋扇，梦魂长在辽阳城。",
        "dynasty": "宋",
        "collection_info": null
    },
    {
        "uuid": "c96730b2c86300667efecc2b654c7a00",
        "title": "江南春",
        "author": "寇准",
        "content": "波渺渺，柳依依。\n孤村芳草远，斜日杏花飞。\n江南春尽离肠断，苹满汀洲人未归。",
        "dynasty": "宋",
        "collection_info": null
    },
    {
        "uuid": "a6aa43d00caed764a0f0b0b50c38c8c8",
        "title": "追思柳恽汀洲之咏尚有遗妍因书一绝",
        "author": "寇准",
        "content": "杳杳烟波隔千里，白苹香散东风起。\n日落汀洲一望时，愁情不断如春水。",
        "dynasty": "宋",
        "collection_info": null
    },
    {
        "uuid": "6a79782a52a3826e206bef99081b31b8",
        "title": "远恨",
        "author": "寇准",
        "content": "败叶乱如雨，暮蝉声似哭。\n感物悲昔心，佳期怅难续。\n云山虽阻叹，韶华若在目。\n深情染綵笺，密密空盈幅。\n温瘴雁不来，游鱼隠深谷。\n羽鳞孰可凭，音书安可復。\n焚灰寄长风，字灭魂亦逐。",
        "dynasty": "宋",
        "collection_info": null
    },
    {
        "uuid": "3b3e021559af183f5f37aacaab6049ca",
        "title": "杂言",
        "author": "寇准",
        "content": "我徒旷达由胸臆，耻学鲰生事文墨。\n蛟龙长欲趁风雷，骐骥焉能制衔勒。\n锵金佩玉良有时，丐色谀言尽虚饰。\n功名富贵非偶然，杨子草玄徒默默。\n楚兰罢秀足蓬蒿，青松委干多荆棘。\n争如一醉度流年，免使悲欢荡情域。",
        "dynasty": "宋",
        "collection_info": null
    },
    {
        "uuid": "15fd5fc01147f232b93609a4e323c3de",
        "title": "秋兴呈裴李二同年  其一",
        "author": "寇准",
        "content": "秋兴逐凉吹，飒然驱烦襟。\n人悲故乡远，叶落空山深。\n楚俗伤去恨，秦城稀来音。\n何当返烟渭，自乐于园林。",
        "dynasty": "宋",
        "collection_info": null
    },
    {
        "uuid": "d67d21569403be725e9320b14148ba5e",
        "title": "秋兴呈裴李二同年  其二",
        "author": "寇准",
        "content": "岁晚乱山外，野望谁能同。\n寒沙明夕照，败叶惊西风。\n孤烟暝汀树，霜气高秋空。\n徘徊念前事，旅恨良难穷。",
        "dynasty": "宋",
        "collection_info": null
    },
    {
        "uuid": "ac9c3c0750444b475ee645d71d2e9e45",
        "title": "暇日游建平三闾故里庙貌荒凉惨动耳目噫贤者之祀世不绝享郡无正人遗弃若是感事伤俗因留斯句",
        "author": "寇准",
        "content": "人生苦远游，多是悲登眺。\n况復念三闾，遗踪良可弔。\n道直出章华，才高逐边徼。\n冤声喷夜江，愁色迷烟峤。\n断碑没败莎，古木吟荒庙。\n祠正少来奠，岸峻稀停棹。\n神容渍老苔，坏壁通残照。\n旧径失朱门，空庭起寒烧。\n余基虽索寞，清问长光耀。\n旌贤谁再兴，勿使过者诮。",
        "dynasty": "宋",
        "collection_info": null
    },
    {
        "uuid": "c669e2fbbde7ea3e6202b593874798a7",
        "title": "水阁晨起",
        "author": "寇准",
        "content": "板阁常晏眠，偶独起清旦。\n月落檐鸟语，烟开客船散。\n长江色自澄，汀树声空乱。\n羣动又復然，劳劳可长叹。",
        "dynasty": "宋",
        "collection_info": null
    },
    {
        "uuid": "c00a2257841139f2c4f5513891f14f55",
        "title": "晚望有感",
        "author": "寇准",
        "content": "出门望寒野，四顾惟椒坡。\n忆昔楚大夫，还此情如何。\n残阳半明雨，水落西风多。\n因同下蔡恨，不觉增悲歌。",
        "dynasty": "宋",
        "collection_info": null
    },
    {
        "uuid": "70fb12f365e2d57569d0bd2344b6e63f",
        "title": "庚辰岁将命至巴东时已秋序霜荷索然偶赋是章用遣幽恨",
        "author": "寇准",
        "content": "秉轺偶将命，抚俗烟江湄。\n地僻接穷峡，务简稀公期。\n秋信任无趣，野怀良自宜。\n月白夜蝉响，池暗风荷衰。\n溪云入破牖，山菊开疏篱。\n贳酒不能醉，乡园空结悲。\n徘徊独凝望，目极长天涯。",
        "dynasty": "宋",
        "collection_info": null
    },
    {
        "uuid": "55760e3ef5bb9bc9ac52b8516c237c9e",
        "title": "成安感秋",
        "author": "寇准",
        "content": "蝉噪木叶下，远客忽惊秋。\n凝恨悲晚候，万绪皆如抽。\n芳时同梦幻，急景如奔流。\n念我何为者，年来生百忧。\n贫居负胜事，壮岁伤羁游。\n临民惭墨绶，垂钓思沧洲。\n达则济天下，穷当守一丘。\n胡能效时辈，腼冒随沉浮。",
        "dynasty": "宋",
        "collection_info": null
    },
    {
        "uuid": "fcc9780c42897c2ca930c7ef7c5e52c2",
        "title": "感兴",
        "author": "寇准",
        "content": "忆昔金门初射策，一日声华喧九陌。\n少年得意出风尘，自为青云无所隔。\n主上抡才登桂堂，神京进秩奔殊方。\n墨绶铜章竟何用，巴云瘴雨徒荒凉。\n有时扼腕生忧端，儒书读尽犹饥寒。\n丈夫意气到如此，搔首空歌行路难。",
        "dynasty": "宋",
        "collection_info": null
    },
    {
        "uuid": "5dd1bcd246a976600d5f5615b9586775",
        "title": "暇日  其一",
        "author": "寇准",
        "content": "江楼昼静春阴变，日午帘空飞乳燕。\n帆稀客散野岸空，隠隠遥峰望中见。",
        "dynasty": "宋",
        "collection_info": null
    },
    {
        "uuid": "707f13d4913f589ad7330b3b28332d50",
        "title": "暇日  其二",
        "author": "寇准",
        "content": "邮亭落日多飞絮，琵琶音重江春暮。\n坐久凝眸欲断肠，梅雨如烟暝村树。",
        "dynasty": "宋",
        "collection_info": null
    },
    {
        "uuid": "cf86a0f410f0fc8d0a32fa0a733b9093",
        "title": "南浦",
        "author": "寇准",
        "content": "春色入垂杨，烟波涨南浦。\n落日动离魂，江花泣微雨。",
        "dynasty": "宋",
        "collection_info": null
    },
    {
        "uuid": "963a1e9712c5168f8880527b90b5d35b",
        "title": "长郊雨余远树减翠新蝉忽鸣激耳嘹唳久客孤坐情如何哉形之于文聊以自遣",
        "author": "寇准",
        "content": "遥山夏雨歇，远树凉风至。\n凭栏偶开襟，新蝉动秋思。\n沙溪洁细流，庭木惊疏翠。\n节候又復然，幽忧斯所萃。\n芳岁若奔流，羲光不停辔。\n感物悼前期，谁知此时意。",
        "dynasty": "宋",
        "collection_info": null
    },
    {
        "uuid": "c8148c48efe02f442defcd5715fcd0c0",
        "title": "雪霁池上",
        "author": "寇准",
        "content": "雪霁池上亭，晴光照泉石。\n暖觉岸冰销，静闻檐溜滴。\n务简身暂闲，景幽心自适。\n极目望南山，圭峰露微碧。",
        "dynasty": "宋",
        "collection_info": null
    },
    {
        "uuid": "570d3c1427b47e8e1185bf5d7ab202e8",
        "title": "有寄",
        "author": "寇准",
        "content": "金陵烟草绿，玉塞霜天白。\n万里隔关山，年来断消息。",
        "dynasty": "宋",
        "collection_info": null
    },
    {
        "uuid": "103b24a5cfca5c20301aff14f656cdff",
        "title": "春日登楼怀归",
        "author": "寇准",
        "content": "高楼聊引望，杳杳一川平。\n远水无人渡，孤舟尽日横。\n荒村生断霭，深树语流鶑。\n旧业遥清渭，沉思忽自惊。",
        "dynasty": "宋",
        "collection_info": null
    },
    {
        "uuid": "6f5ce70ec5f8964382b689daa3dec840",
        "title": "秋思",
        "author": "寇准",
        "content": "秋气动天地，恍然情未穷。\n故园应坠叶，昨夜又西风。\n白草侵危堞，寒涛接远空。\n搘颐当此景，无语夕阳中。",
        "dynasty": "宋",
        "collection_info": null
    },
    {
        "uuid": "1c0eae8b305b06be79002e6e3b54d0af",
        "title": "再归秦川",
        "author": "寇准",
        "content": "阮路何方尽，西归兴未劳。\n河流经陕狭，山色入秦高。\n返照明秋垒，孤村接暮涛。\n还如丁令至，故里满蓬蒿。",
        "dynasty": "宋",
        "collection_info": null
    },
    {
        "uuid": "28c8b48f897e59fd23d2b4253e8bb7c5",
        "title": "秋夜独书勉诗友",
        "author": "寇准",
        "content": "西风惊万木，危坐思悠哉。\n故国经年别，秋鸿半夜来。\n人应多弃善，天岂不怜才。\n休学严夫子，荒凉老钓台。",
        "dynasty": "宋",
        "collection_info": null
    },
    {
        "uuid": "612642544f978d5c11ba61a255c0fd1c",
        "title": "长安书事",
        "author": "寇准",
        "content": "一从洛邑移秦甸，三见东郊绽早梅。\n莲府昼闲铃閤闭，柳营春暖射堂开。\n斋坛首冠惭诸将，相印兼营接上台。\n何事燕公轻仗钺，却言分阃是麤才。",
        "dynasty": "宋",
        "collection_info": null
    },
    {
        "uuid": "c69562d9b7d44ca1138e8a1bc3f9f53a",
        "title": "重阳登高偶作",
        "author": "寇准",
        "content": "务闲留上客，佳节值重阳。\n旨酒浮仙菊，清歌遶画梁。\n高城明落日，疏树觉微霜。\n且尽登临兴，余欢尚未忘。",
        "dynasty": "宋",
        "collection_info": null
    },
    {
        "uuid": "e200f0d364feeafcc7bd70ff98136cb7",
        "title": "塞上",
        "author": "寇准",
        "content": "春风千里动，榆塞雪方休。\n晚角数声起，交河冰未流。\n征人临迥碛，归雁别沧洲。\n我欲思投笔，期封定远侯。",
        "dynasty": "宋",
        "collection_info": null
    },
    {
        "uuid": "e96913a7494283f54c3484e09908a1af",
        "title": "寓居有怀",
        "author": "寇准",
        "content": "疏林频落叶，孤僻继离骚。\n独坐闻鸿远，闲吟见月高。\n梦回更自永，思苦夜何劳。\n寂寂西郊内，披衣听海涛。",
        "dynasty": "宋",
        "collection_info": null
    },
    {
        "uuid": "09381a81d52b18fbe0b544c09df67b91",
        "title": "重到进公院",
        "author": "寇准",
        "content": "伍年重到支公院，物态人情尽不同。\n唯有寒柽暗秋色，依然蝉噪夕阳中。",
        "dynasty": "宋",
        "collection_info": null
    },
    {
        "uuid": "b0cd282a985b392ef28e6e7d22161030",
        "title": "野步",
        "author": "寇准",
        "content": "幽景恣追寻，迟迟傍柳阴。\n静思非世务，孤立是闲心。\n村迥遥峰出，溪明返照侵。\n片沙招野步，白鹭伴高吟。\n积雨迴塘涨，微晴迭翠深。\n春鸠鸣古寺，烟草入平林。\n迸笋行无定，飞花势不禁。\n凝然客亭上，乡思独沉沉。",
        "dynasty": "宋",
        "collection_info": null
    },
    {
        "uuid": "3dd7f879b7adf923c7ef3ab0ec2070e1",
        "title": "秋日原上",
        "author": "寇准",
        "content": "萧萧古原上，景物感离肠。\n远峤收残雨，寒林带夕阳。\n溪声迷竹韵，野色混秋光。\n吟罢还西望，平沙起雁行。",
        "dynasty": "宋",
        "collection_info": null
    },
    {
        "uuid": "5c3674bfd02ff3e585f7caaeee177eb9",
        "title": "江上晚望怀所知",
        "author": "寇准",
        "content": "迟迟迷远信，闲立大江隅。\n游子在何处，秋风吹五湖。\n潮迴沙鸟聚，岸阔钓船孤。\n归去还堪叹，田园半已芜。",
        "dynasty": "宋",
        "collection_info": null
    },
    {
        "uuid": "38169a844bcf521608eed4bff40a193b",
        "title": "秦中感怀寄江外知己",
        "author": "寇准",
        "content": "念子隔江海，浩然时已秋。\n蝉鸣关外树，人在水边楼。\n髮白犹搜句，时清尚旅游。\n遥思当永夜，不寐向孤舟。",
        "dynasty": "宋",
        "collection_info": null
    },
    {
        "uuid": "9b1dabb933d14def4fb72be44ecd94d6",
        "title": "水村即事",
        "author": "寇准",
        "content": "虚斋临远水，吟钓度朝晡。\n苇岸秋声合，莎亭鹤影孤。\n片云藏迭巘，野烧起寒芜。\n独步时吟望，离人隔五湖。",
        "dynasty": "宋",
        "collection_info": null
    },
    {
        "uuid": "e2d78578fb2102c5e10110d2354a4fcf",
        "title": "暮秋感兴",
        "author": "寇准",
        "content": "苒苒前期远，穷途一可伤。\n有时闻落叶，不语立残阳。\n塞草秋先白，溪沙晚更光。\n那堪望天末，燕雁又成行。",
        "dynasty": "宋",
        "collection_info": null
    },
    {
        "uuid": "0fbfe7e1177729cdd7da3648072d512d",
        "title": "秋夜感兴寄吴顺之",
        "author": "寇准",
        "content": "耿耿不成寐，楚乡经暮秋。\n故人遥海峤，寒月满江楼。\n闭户生苍藓，安闲到白头。\n如何太平日，独不出汀洲。",
        "dynasty": "宋",
        "collection_info": null
    },
    {
        "uuid": "28514ce243a5a2427579d28a45119a44",
        "title": "夜坐有怀寄张士逊",
        "author": "寇准",
        "content": "清秋吟更僻，况復古亭间。\n少梦虫声碎，无风树影闲。\n月华澄曲沼，霜气满空山。\n不见张夫子，谁人共往还。",
        "dynasty": "宋",
        "collection_info": null
    },
    {
        "uuid": "0d3918c0b7a85448510fae3653439fda",
        "title": "送人下第归吴",
        "author": "寇准",
        "content": "鶑老计还失，负书归故乡。\n杏园无近路，泽国有高堂。\n白鸟迷幽浦，寒猿叫夕阳。\n离怀休堕泪，春草正茫茫。",
        "dynasty": "宋",
        "collection_info": null
    },
    {
        "uuid": "453f83f02e6635a674a8e2577b470586",
        "title": "秋访江上友生所居",
        "author": "寇准",
        "content": "苔石半寥落，坐来生远愁。\n故人应罢钓，寒叶自惊秋。\n村隔平沙暝，江和暮霭流。\n徘徊不能去，此处有扁舟。",
        "dynasty": "宋",
        "collection_info": null
    },
    {
        "uuid": "f6d7b775ec759ae68cd6f2b3960a41b0",
        "title": "冬夜旅思",
        "author": "寇准",
        "content": "年少嗟羁旅，烟宵进未能。\n江楼千里月，雪屋一龛灯。\n远信凭边雁，孤吟寄岳僧。\n炉灰愁拥坐，砚水半成冰。",
        "dynasty": "宋",
        "collection_info": null
    },
    {
        "uuid": "7a428b12d02d772515b8f64a48c21679",
        "title": "贻赵少府",
        "author": "寇准",
        "content": "夫君何感命，拾载困风尘。\n薄宦须流落，孤吟更苦辛。\n山寒泉易冻，边近草难春。\n珍重常招隠，惭非孟子邻。",
        "dynasty": "宋",
        "collection_info": null
    },
    {
        "uuid": "c66cbce03d18dca9a688dcebeddae59b",
        "title": "春日怀张曙",
        "author": "寇准",
        "content": "不见张夫子，岩花几度新。\n久闲空赋命，远别更伤春。\n雨艇愁天末，烟蓑隠渭滨。\n应嗟年未冠，已作异乡人。",
        "dynasty": "宋",
        "collection_info": null
    },
    {
        "uuid": "3194121a4c5bbbd9c58f98c6095ac713",
        "title": "初夏雨中",
        "author": "寇准",
        "content": "绿树新阴暗井桐，杂英当砌坠疏红。\n重门寂寂经初夏，尽日垂帘细雨中。",
        "dynasty": "宋",
        "collection_info": null
    },
    {
        "uuid": "94c151234fdde5717ed6eee8a4883488",
        "title": "感兴寄莲岳一二诗禅友",
        "author": "寇准",
        "content": "西风伤远别，前计竞成非。\n芳草此时暮，故山何日归。\n禅应同雅道，贫合长天机。\n翻忆云溪伴，无憀对落晖。",
        "dynasty": "宋",
        "collection_info": null
    },
    {
        "uuid": "69fd11306630b268dd541c4668019cbb",
        "title": "赠隠士",
        "author": "寇准",
        "content": "夫子才名重，贫居志未劳。\n吟当寒夜苦，闲到白头高。\n心地通禅寂，田园近海涛。\n不知千载后，谁更续离骚。",
        "dynasty": "宋",
        "collection_info": null
    },
    {
        "uuid": "b943289f37b8d41a2588cc87fdaf7f3b",
        "title": "湖上作",
        "author": "寇准",
        "content": "极目望南浦，望中生远思。\n雁沉芳草渡，烧断夕阳陂。\n岁月寒萍梗，江山念别离。\n犹余清夜梦，暂与白云期。",
        "dynasty": "宋",
        "collection_info": null
    },
    {
        "uuid": "6f6ad18041b47698061c25d01bcdfab2",
        "title": "有怀",
        "author": "寇准",
        "content": "秦川春婉晚，汉水路迢遥。\n不待凭危槛，离魂已暗销。",
        "dynasty": "宋",
        "collection_info": null
    },
    {
        "uuid": "51d26f90e7e51f93fd0a4bf5734dc919",
        "title": "送李生归秦中",
        "author": "寇准",
        "content": "酒阑还执手，之子拟归秦。\n风雪过残岁，山川近早春。\n久游诗思苦，远别柳条新。\n后会知何日，空余泪满巾。",
        "dynasty": "宋",
        "collection_info": null
    },
    {
        "uuid": "2e392e84d9b3d155224e7be2db7742bc",
        "title": "书怀寄韦山人",
        "author": "寇准",
        "content": "万事不关虑，孤吟役此生。\n风骚中旨趣，山水裏心情。\n众木雕寒色，空江喷暮声。\n终期谒君子，同遶绿苔行。",
        "dynasty": "宋",
        "collection_info": null
    },
    {
        "uuid": "a88da315a750526eba4dc1ccb93a771f",
        "title": "闲夜围棋作",
        "author": "寇准",
        "content": "归山终未遂，折桂復何时。\n且共江人约，松轩雪夜棋。",
        "dynasty": "宋",
        "collection_info": null
    },
    {
        "uuid": "46f474d3cbc05a4a7df0be160f0bdd94",
        "title": "纸鸢",
        "author": "寇准",
        "content": "碧落秋方静，腾空力尚微。\n清风如可託，终共白云飞。",
        "dynasty": "宋",
        "collection_info": null
    },
    {
        "uuid": "74f525d55f60e6c5da2c583e2cbd8950",
        "title": "春雨",
        "author": "寇准",
        "content": "散乱萦花坞，空蒙暗柳堤。\n望迴肠已断，何处更鶑啼。",
        "dynasty": "宋",
        "collection_info": null
    },
    {
        "uuid": "b12390c336c1db55b41a622ba59499c1",
        "title": "夜坐怀故友",
        "author": "寇准",
        "content": "西风起穷巷，众木又雕零。\n蕙浦月华白，竹窗灯影青。\n故人难重见，邻笛不堪听。\n行傍秋池上，孤吟对远星。",
        "dynasty": "宋",
        "collection_info": null
    },
    {
        "uuid": "e7ccb43ab0e1f3b9edb4b77293fd73c1",
        "title": "南阳帝上各赋玉蝴蝶花一绝",
        "author": "寇准",
        "content": "堪赏东君造化奇，装成蝴蝶满纤枝。\n粉融轻翅攒花蕊，疑是寻芳未去时。",
        "dynasty": "宋",
        "collection_info": null
    },
    {
        "uuid": "c338c2aab8c85d7ab3ac2bbad43bc24f",
        "title": "邺北旅中怀友人",
        "author": "寇准",
        "content": "浮世多尘事，悠悠难定期。\n梦阑怀远夜，秋尽望乡时。\n道在应无闷，风浇自业诗。\n何当归钓渚，搘肘一沉思。",
        "dynasty": "宋",
        "collection_info": null
    },
    {
        "uuid": "9103f79aa6b7155fd574952ed4b14183",
        "title": "弔任瓘处士",
        "author": "寇准",
        "content": "一生长抱恨，终亦是贫居。\n遗信留孤鹤，营坟卖古书。\n竹斋无俗物，秋圃有寒蔬。\n福善何言昧，悠然望太虚。",
        "dynasty": "宋",
        "collection_info": null
    },
    {
        "uuid": "41e1ef64c08eb25122611ae8f5c6c8fd",
        "title": "秋怀",
        "author": "寇准",
        "content": "落日留不住，默然空泪零。\n败莎侵陋巷，疏叶满闲庭。\n有趣穷风雅，无机敌杳冥。\n浮荣安足恋，归去乱山青。",
        "dynasty": "宋",
        "collection_info": null
    },
    {
        "uuid": "1edd9da74a8a9989f6921054debd1ea7",
        "title": "送友生下第南归",
        "author": "寇准",
        "content": "频频退礼闱，此去欲忘机。\n霄汉贫难达，江湖老独归。\n程遥秋浪迭，村暝夜灯微。\n应使为儒者，翻悲苦业非。",
        "dynasty": "宋",
        "collection_info": null
    },
    {
        "uuid": "4a87bf46cd4e0a1a9a1822c1ea1c7d30",
        "title": "边城春望",
        "author": "寇准",
        "content": "独望原西路，离襟倍黯然。\n青山遮故国，绝塞度新年。\n风聚沙迷岸，烟开烧满川。\n归心正无际，骠骑莫留连。",
        "dynasty": "宋",
        "collection_info": null
    },
    {
        "uuid": "6bdf85756367225c4182e30fa39d419a",
        "title": "草",
        "author": "寇准",
        "content": "独步高原上，依依动所思。\n无人寻蕙径，落日满江湄。\n楚泽晴芳处，秦川晚翠时。\n此中兴废事，千古復谁知。",
        "dynasty": "宋",
        "collection_info": null
    },
    {
        "uuid": "908f80867b49dcceb526d4f09e44a7f7",
        "title": "送左眉州之任",
        "author": "寇准",
        "content": "分官离法署，承命守眉州。\n山馆邻孤寺，春城过乱流。\n江云长映日，蜀魄似悲秋。\n到郡扬清政，遗黎病必瘳。",
        "dynasty": "宋",
        "collection_info": null
    },
    {
        "uuid": "97a8c49b43b416c0f29e990c741275f5",
        "title": "楚江夜怀",
        "author": "寇准",
        "content": "西风生远水，萧飒度吟台。\n明日夜还满，故人秋未来。\n寒蛩啼暗壁，败叶下苍苔。\n谁念空江外，年年首重迴。",
        "dynasty": "宋",
        "collection_info": null
    },
    {
        "uuid": "a01e16a5cdc01b25217caca821f5e01a",
        "title": "春日书怀",
        "author": "寇准",
        "content": "曾读前书笑古今，耻随流俗信浮沉。\n终期直道扶元化，敢为虚名役片心。\n默坐野禽啼昼景，闭门官柳长春阴。\n世间事了须先退，不待霜毛渐满簪。",
        "dynasty": "宋",
        "collection_info": null
    },
    {
        "uuid": "8c9c23d9767118e32b548f0a64c353bb",
        "title": "离京日作",
        "author": "寇准",
        "content": "离歌岂忍罇前听，别恨无由醉裏消。\n惟有梦魂归北阙，不知京洛路迢遥。",
        "dynasty": "宋",
        "collection_info": null
    },
    {
        "uuid": "04ae77b7825d1ffe17e06e11df584645",
        "title": "夜泊江上",
        "author": "寇准",
        "content": "岁暮峡中村，维舟古树根。\n羣峰初落日，夜后独闻猿。\n流水自无尽，客愁那可论。\n平明离楚岸，迢递指吴门。",
        "dynasty": "宋",
        "collection_info": null
    },
    {
        "uuid": "22ca1f123cd8b056baea472b815a115c",
        "title": "新蝉",
        "author": "寇准",
        "content": "寂寂宫槐雨乍晴，高枝微带夕阳明。\n临风忽起悲秋思，独听新蝉第一声。",
        "dynasty": "宋",
        "collection_info": null
    },
    {
        "uuid": "6ccf2c197bec2844c1f2061eae4eecac",
        "title": "寄献广南许虞部",
        "author": "寇准",
        "content": "南国江山五十州，星郎从此播芳猷。\n诗穷雅道皆清唱，官重名曹未白头。\n望断蛮村烟树远，吟残岭月海风秋。\n三年政满迎丹诏，谏署重膺仄席求。",
        "dynasty": "宋",
        "collection_info": null
    },
    {
        "uuid": "dfa04665db85327fb82595d11d07adb9",
        "title": "送吉上人",
        "author": "寇准",
        "content": "新鸿并落叶，正逐朔风飞。\n此地仍分首，何山是所归。\n问程云栈远，宿馆雨灯微。\n莫恨天涯别，重寻志未违。",
        "dynasty": "宋",
        "collection_info": null
    },
    {
        "uuid": "ad392dfbed01fa93024966deed2d11cc",
        "title": "秋夕书怀",
        "author": "寇准",
        "content": "官路时风渐识情，一悲前计远愁生。\n深秋寒气侵灯影，半夜疏林起雨声。\n县印终年拘吏役，烟蓑何日避浮名。\n穷通休问巢莲骨，大抵无徒是至清。",
        "dynasty": "宋",
        "collection_info": null
    },
    {
        "uuid": "8c6b63ddb009d5f007dc012f6a6965f3",
        "title": "春郊闲望",
        "author": "寇准",
        "content": "风骚高处谢知音，公退何妨纵野吟。\n弱柳不能牵别恨，片云应念识闲心。\n沙平古岸春潮急，门掩残阳暮草深。\n凝望江皋动幽兴，数声钟盘出西林。",
        "dynasty": "宋",
        "collection_info": null
    },
    {
        "uuid": "2c108be18e7a4c07f5524f2d08f27cf4",
        "title": "雨中书事",
        "author": "寇准",
        "content": "一雨起前浦，霏微向暮秋。\n谁方眠钓艇，我独在江楼。\n山晦峰峦隠，烟凝岛屿幽。\n何当见晴旭，一得泛迴舟。",
        "dynasty": "宋",
        "collection_info": null
    },
    {
        "uuid": "c75bcde884019c2bdae3e8844143d714",
        "title": "夜怀寄友生",
        "author": "寇准",
        "content": "遥夜独无趣，怳然思故交。\n泉声飞石壁，星影动林梢。\n志壮难低俗，情闲任献嘲。\n秋山虽入望，犹不似衡茅。",
        "dynasty": "宋",
        "collection_info": null
    },
    {
        "uuid": "a08e9326c7465d12775140212d1027fb",
        "title": "秋夜怀归",
        "author": "寇准",
        "content": "背窗寒烛影沉沉，楚客乡思欲不禁。\n板阁漏残人自远，水萤光淡夜方深。\n牢愁闻雨眠疏屋，归梦随云彻故林。\n忆着烟村旧风景，柿红时节又鸣砧。",
        "dynasty": "宋",
        "collection_info": null
    },
    {
        "uuid": "e035cfc2a9a69a0ee7836a4d708af859",
        "title": "夏夜闲书",
        "author": "寇准",
        "content": "雨蒙村落野梅黄，茅阁长吟水气凉。\n幽鸟远声来独树，小荷疏影占前塘。\n闲心终不忘鱼钓，澹水真宜习老庄。\n报国自知无世用，烟蓑何日卧清漳。",
        "dynasty": "宋",
        "collection_info": null
    },
    {
        "uuid": "a0416e4b3308b2b16c7cfe3c753c71e8",
        "title": "秋兴浩然追忆馆殿幽致偶成长句寄徐休学士",
        "author": "寇准",
        "content": "轺车南去咏江天，闲忆羣贤倍黯然。\n御水莎青孤立鹭，宫槐烟冷数声蝉。\n石渠吏散帘风静，凤阙云归霁景鲜。\n幽致不知何日共，思君唯赋帝京篇。",
        "dynasty": "宋",
        "collection_info": null
    },
    {
        "uuid": "708345be2f520f10ce2514140905af90",
        "title": "宿江西寺",
        "author": "寇准",
        "content": "独宿西林夜，凝然静拥袍。\n巫云秋暝峡，楚月冷生涛。\n莎败蛩犹噪，乡遥梦亦劳。\n霜风开落叶，还欲续离骚。",
        "dynasty": "宋",
        "collection_info": null
    },
    {
        "uuid": "8dd3e11b647f7c75ac508491604a5428",
        "title": "闻杜宇",
        "author": "寇准",
        "content": "曾为深冤无处雪，长年江上哭青春。\n平林雨歇残阳后，愁杀天涯去国人。",
        "dynasty": "宋",
        "collection_info": null
    },
    {
        "uuid": "610719a6a22f270b259902cc84533a4e",
        "title": "巴东寒食",
        "author": "寇准",
        "content": "春雨萧萧寒食天，远行犹在楚江边。\n人思故国迷残照，鸟隔深花语断烟。\n薄宦未能酬壮节，良时空自感流年。\n因循未学陶潜兴，长见孤云倍黯然。",
        "dynasty": "宋",
        "collection_info": null
    },
    {
        "uuid": "d7cde1089543e4136830c5fc5871f083",
        "title": "春晚书事",
        "author": "寇准",
        "content": "春尽江天景寂寥，思乡还共楚云遥。\n林花经雨香犹在，堤柳无风絮自飘。\n水国独惭临县邑，烟郊争合负渔樵。\n青梅时节迟归计，且逐余芳殢酒瓢。",
        "dynasty": "宋",
        "collection_info": null
    },
    {
        "uuid": "bf38b480364c9717f2fa3abfbf60c0f1",
        "title": "月夜怀故人",
        "author": "寇准",
        "content": "清夜月初满，藓庭吟更幽。\n梧桐疏影老，蟋蟀乱声秋。\n旧国情何极，空江思欲流。\n故人今底处，危坐独凝愁。",
        "dynasty": "宋",
        "collection_info": null
    },
    {
        "uuid": "8d7e0618161aa99ab7deabed769ede70",
        "title": "和赵监丞赠隠士",
        "author": "寇准",
        "content": "不爱簪裾陪盛列，终年深隠养天机。\n静闻风雨眠渔艇，闲称林泉挂道衣。\n门接水村多野色，鹤当莎径立残晖。\n高吟幽赏无羁束，始觉趋时事事非。",
        "dynasty": "宋",
        "collection_info": null
    },
    {
        "uuid": "16c8b173e36d588c4c102daccf6be19a",
        "title": "雨夜书事",
        "author": "寇准",
        "content": "离人听积雨，滴滴动乡心。\n故国程犹远，重门夜正深。\n气昏蒙烬烛，巢冷语栖禽。\n遥想江南岸，余花委故林。",
        "dynasty": "宋",
        "collection_info": null
    },
    {
        "uuid": "0548b708bf834ee3aad444f42091340b",
        "title": "归州留别傅君",
        "author": "寇准",
        "content": "杨柳如丝拂画桥，此中留语欲魂销。\n还愁别后巴东馆，独听空江半夜潮。",
        "dynasty": "宋",
        "collection_info": null
    },
    {
        "uuid": "52c126be104ed7b835321c24e5e5ccae",
        "title": "秋晚闲书",
        "author": "寇准",
        "content": "吟情自觉都无趣，况復离居感物华。\n厌读羣书寻野径，闲收落叶煮山茶。\n烧残寒菊花犹在，霜过香橙味转加。\n因想前期重搔首，不堪秋思极长沙。",
        "dynasty": "宋",
        "collection_info": null
    },
    {
        "uuid": "4bf876fbafc49e38a7bd93cfbfce95ca",
        "title": "闻笛",
        "author": "寇准",
        "content": "平野人归后，孤城日落时。\n西风闻一笛，惆怅忆桓伊。",
        "dynasty": "宋",
        "collection_info": null
    },
    {
        "uuid": "e0a06012e555324737bc9aa6ea104b5a",
        "title": "县斋春书十二韵",
        "author": "寇准",
        "content": "县幽无俗事，公退只高吟。\n江到荆门阔，山连蜀国深。\n峡云长映日，蛮雨易成霖。\n羣雀鸣春院，饥猿叫夜岑。\n庭荒多古木，地僻见沙禽。\n印锁残阳后，人归迭翠阴。\n思乡空索寞，素分信浮沉。\n乐静稀尘累，甘闲负壮心。\n衰容常懒栉，病髮岂胜簪。\n寡欲慵求友，防邪每自箴。\n浇风终耻合，前事固难谌。\n望断天涯外，离魂欲不禁。",
        "dynasty": "宋",
        "collection_info": null
    },
    {
        "uuid": "536ce9ee570edb34576dd502fd7923fd",
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其一",
        "author": "寇准",
        "content": "堤草惹烟连野绿，岸花经雨压枝红。\n年来多病辜春醉，惆怅河桥酒旆风。",
        "dynasty": "宋",
        "collection_info": null
    },
    {
        "uuid": "3445e7e8d99bc96bfb28e9556f956338",
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其二",
        "author": "寇准",
        "content": "蝉鸣日正树阴浓，避暑行吟独杖筇。\n却爱野云无定处，水边容易耸奇峰。",
        "dynasty": "宋",
        "collection_info": null
    },
    {
        "uuid": "2e2fec7827bd4fae26cb2a5d7ffe7d2d",
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其三",
        "author": "寇准",
        "content": "岸阔樯稀浪渺茫，独凭危槛思何长。\n萧萧远树疏林外，一半秋山带夕阳。",
        "dynasty": "宋",
        "collection_info": null
    },
    {
        "uuid": "8e2e638e591f23293fafe20e3e68b227",
        "title": "予顷从穰下移莅河阳洎出中书復领分陕惟兹二镇俯接洛都皆山河襟带之地也每凭高极望思以诗句状其物景久而方成四绝句书于河上亭壁  其四",
        "author": "寇准",
        "content": "暮天寥落冻云垂，一望危亭欲下迟。\n临水数村谁画得，浅山寒雪未销时。",
        "dynasty": "宋",
        "collection_info": null
    },
    {
        "uuid": "0767fabc827de99f1188a8f84e078dc4",
        "title": "秋夜怀洛下一上人",
        "author": "寇准",
        "content": "游宦忘机久，心源亦自澄。\n夜听吴苑雨，秋忆洛城僧。\n木叶惊栖鸟，寒窗暗静灯。\n何时过竹院，一得问三乘。",
        "dynasty": "宋",
        "collection_info": null
    },
    {
        "uuid": "1d3b07f656fa5bab661b8d036a781fe9",
        "title": "题花",
        "author": "寇准",
        "content": "繁花昨夜香苞裂，露裛风吹照野时。\n能与离人添怅望，一时留与子规啼。",
        "dynasty": "宋",
        "collection_info": null
    },
    {
        "uuid": "b0abe14699360d211953a804374f617a",
        "title": "春望书事",
        "author": "寇准",
        "content": "因晴每日向吟台，纵目山城景象开。\n白鸟静投沙浦去，落花闲逐野泉来。\n客愁已被杨烟染，春色难甘蜀魄催。\n看即流芳无处问，但将余兴殢黄醅。",
        "dynasty": "宋",
        "collection_info": null
    },
    {
        "uuid": "179cf65da7e51f1ea1aa22d7312aeaf2",
        "title": "秋日怀友生",
        "author": "寇准",
        "content": "寂寂感离羣，前期何足云。\n人从秦岭别，蝉向楚江闻。\n村送孤烟起，山空白日曛。\n更逢疏叶落，愁绪转纷纷。",
        "dynasty": "宋",
        "collection_info": null
    },
    {
        "uuid": "040e272ceadcacb359493f61c7575a2d",
        "title": "春初夜书",
        "author": "寇准",
        "content": "水国淹留岁月空，云山东去阻千重。\n欲令遥夜春愁薄，须頼黄醅腊酒浓。\n南浦有潮舂栅锁，西窗无睡怯岩钟。\n谁家几点畬田火，疑是残星挂远峰。",
        "dynasty": "宋",
        "collection_info": null
    },
    {
        "uuid": "856f7457b2d454da20f2fd95e3467d74",
        "title": "江上",
        "author": "寇准",
        "content": "古岸萧萧闻去雁，平芜杳杳更斜晖。\n空江极目望不尽，枫叶半红人未归。",
        "dynasty": "宋",
        "collection_info": null
    },
    {
        "uuid": "57b2a79cc8685094eda65f12865559da",
        "title": "夜望",
        "author": "寇准",
        "content": "南亭闲坐欲忘机，望久前村岛屿微。\n数点寒灯起烟浪，江艇应见夜渔归。",
        "dynasty": "宋",
        "collection_info": null
    },
    {
        "uuid": "e39a16d348c9fc4c2fb40ca7984c86ba",
        "title": "送人",
        "author": "寇准",
        "content": "客亭残照裏，歌阕独南行。\n芳草无断色，离人多别情。\n远涂方不极，长笛更飞声。\n莫动乡关念，徒令白髮生。",
        "dynasty": "宋",
        "collection_info": null
    },
    {
        "uuid": "e719d09630304d6ecb194491b2a3bdfd",
        "title": "早春",
        "author": "寇准",
        "content": "溪水觉暖微函碧，山杏经春半吐红。\n不向此时拚一醉，到头无计奈春风。",
        "dynasty": "宋",
        "collection_info": null
    },
    {
        "uuid": "8156d3722584c55c30d2662ec596cb05",
        "title": "寄漳川隠士  其一",
        "author": "寇准",
        "content": "志高长说耻鳬趋，岁晏园林恋隠居。\n陋巷自甘栖短褐，侯门终不曳长裾。\n夜吟雪屋冥搜句，春结烟蓑老钓渔。\n为我红尘偶为吏，近来还寄绝交书。",
        "dynasty": "宋",
        "collection_info": null
    },
    {
        "uuid": "aff687f92824dacb14e8c357fefe198d",
        "title": "寄漳川隠士  其二",
        "author": "寇准",
        "content": "慵趋大厦恋山薇，立志由来与世违。\n溪上有时逢静钓，雪中长日掩闲扉。\n自知天爵高人爵，不爱朝衣换布衣。\n我逐浮名任飘泊，清泉难得共忘机。",
        "dynasty": "宋",
        "collection_info": null
    },
    {
        "uuid": "2f3a50f1a1d8766d0d6d81c03c79928c",
        "title": "题巴东寺",
        "author": "寇准",
        "content": "寺在啼猿外，门开古涧涯。\n山深微有径，树老半无枝。\n望远云长暝，谈空日渐移。\n恐朝金马去，还失白莲期。",
        "dynasty": "宋",
        "collection_info": null
    },
    {
        "uuid": "131ca71b68559d2763897e9830f8f180",
        "title": "赠隠士",
        "author": "寇准",
        "content": "夫子住东野，经年不到城。\n爱吟无俗趣，贪静得闲名。\n荒径侵山影，虚堂出燕声。\n我惭为俗吏，泉石负幽情。",
        "dynasty": "宋",
        "collection_info": null
    },
    {
        "uuid": "7ed94140a3a768ed2b04534e4b406c85",
        "title": "南亭晨望寄唐知印",
        "author": "寇准",
        "content": "梦觉偶晨起，南轩还独过。\n晓光生远树，露气冷疏荷。\n窗白游尘少，风清静兴多。\n遥知江郡守，幽趣在烟波。",
        "dynasty": "宋",
        "collection_info": null
    },
    {
        "uuid": "d8f53a95618461f4e5b2f9b3f4f1ab0b",
        "title": "残月  其一",
        "author": "寇准",
        "content": "半夜沉清影，宵残犹伴吟。\n已甘垂树杪，由得挂天心。\n淡色迷蓬户，余光映宿禽。\n谁家伤早别，凝思共沉沉。",
        "dynasty": "宋",
        "collection_info": null
    },
    {
        "uuid": "8f72c63cb1fac4df62bea753327f20a1",
        "title": "残月  其二",
        "author": "寇准",
        "content": "光随春漏细，影共夕烟流。\n若近明河没，还疑坠玉鈎。",
        "dynasty": "宋",
        "collection_info": null
    },
    {
        "uuid": "4e05f6c4249c635582524666dae1a5b5",
        "title": "巴东有感",
        "author": "寇准",
        "content": "长岁天涯悲断梗，逢君无处不伤情。\n那堪日落红楼伴，更听萧萧杜宇声。",
        "dynasty": "宋",
        "collection_info": null
    },
    {
        "uuid": "cac9952cf7828c59d899ce5d200fe636",
        "title": "省夏书事",
        "author": "寇准",
        "content": "窗户经初雨，风清野景饶。\n闲庭犹戏蝶，高树已鸣蜩。\n世态贫中觉，乡思醉裏销。\n纵吟还独步，时復过溪桥。",
        "dynasty": "宋",
        "collection_info": null
    },
    {
        "uuid": "838103711771768685dbfeaedfb0a8cd",
        "title": "和李逢同年水阁闲望",
        "author": "寇准",
        "content": "务简凭危槛，凝然感物华。\n孤村经野烧，极浦见渔家。\n滩急舟难渡，山高日易斜。\n明时如道在，焉復痛怀沙。",
        "dynasty": "宋",
        "collection_info": null
    },
    {
        "uuid": "630f34504afb9b7089a076e11a73c5e8",
        "title": "塞上秋怀",
        "author": "寇准",
        "content": "未识穷边苦，今游信有之。\n秋林残照后，关路独行时。\n碛迥风长急，天寒雁度迟。\n离心已无頼，更听戍楼鼙。",
        "dynasty": "宋",
        "collection_info": null
    },
    {
        "uuid": "bc6c442b9ea0d721b15c9b2a287e8567",
        "title": "送人归吴",
        "author": "寇准",
        "content": "忽忆湖山景，沿流兴不穷。\n孤舟将去夜，绝塞已来鸿。\n白髮前期近，沧川旧业空。\n明时方道在，莫更学渔翁。",
        "dynasty": "宋",
        "collection_info": null
    },
    {
        "uuid": "e9696bd3ae771f4b65a1cea006997b95",
        "title": "秋日",
        "author": "寇准",
        "content": "江天物候潜衰变，气爽初疑夏景余。\n雨渍乱苔侵古壁，风飘红叶满荒渠。\n晚云连岳幽藏寺，秋水澄江静见鱼。\n昔岁一鸣无所恨，绿槐金蕊任萧疏。",
        "dynasty": "宋",
        "collection_info": null
    },
    {
        "uuid": "efc4fc8f6a430224139394c538290385",
        "title": "寄赠笠泽处士",
        "author": "寇准",
        "content": "笠泽渔人高节奇，白头犹自着蓑衣。\n吟过竹院僧留宿，钓罢烟江鹤伴归。\n花落砌边春雨歇，酒醒林际夕阳微。\n中朝名士皆知己，多说东来信亦稀。",
        "dynasty": "宋",
        "collection_info": null
    },
    {
        "uuid": "46789c49c8f5bb37c35b1bc26e4687e5",
        "title": "柳",
        "author": "寇准",
        "content": "晓带轻烟间杏花，晚凝深翠拂平沙。\n长条别有风流处，密映钱塘苏小家。",
        "dynasty": "宋",
        "collection_info": null
    },
    {
        "uuid": "e0cc41bee008ac30f930d6505fa2122a",
        "title": "喜吉上人至",
        "author": "寇准",
        "content": "邺北至夔城，三千里外程。\n劳寻苦吟伴，独入乱山行。\n楚水秋无际，巴猿夜有声。\n逢师不能寐，因话故乡情。",
        "dynasty": "宋",
        "collection_info": null
    },
    {
        "uuid": "b87d8a75bb13b45ab593344669ed50d0",
        "title": "早秋二绝  其一",
        "author": "寇准",
        "content": "年光苒苒暗推移，坐惜流年感旧期。\n独听早蝉秋色裏，潘安初见二毛时。",
        "dynasty": "宋",
        "collection_info": null
    },
    {
        "uuid": "4552201ddca5d22abb73766ba86f7540",
        "title": "早秋二绝  其二",
        "author": "寇准",
        "content": "一听早蝉响，坐悲芳岁阑。\n新秋空索寞，前事但心酸。",
        "dynasty": "宋",
        "collection_info": null
    },
    {
        "uuid": "2b9dc8ca12cbd07460e2a6d18151c1fb",
        "title": "秋日武关道中",
        "author": "寇准",
        "content": "行尘漠漠起西风，来往征轩似转蓬。\n驻马几多愁思苦，乱蝉衰柳武关中。",
        "dynasty": "宋",
        "collection_info": null
    },
    {
        "uuid": "bb1df41ec56640d78529f77e028f0e99",
        "title": "早春",
        "author": "寇准",
        "content": "日暖经冰泮，潜回律管春。\n初惊柳色重，渐见草芽新。\n罇酒留欢少，云溪入梦频。\n惟应五侯地，行乐及芳辰。",
        "dynasty": "宋",
        "collection_info": null
    },
    {
        "uuid": "5437324bcbf74688859756015a7bc99f",
        "title": "书山馆壁",
        "author": "寇准",
        "content": "秋作西南使，千林覆去程。\n四时无日影，终夜有猿声。\n路入溪云过，人穿鸟道行。\n不堪孤驿望，风雨动乡情。",
        "dynasty": "宋",
        "collection_info": null
    },
    {
        "uuid": "0ba4d6bb951b5dbe57d182e98208245c",
        "title": "送赵主簿之任惠安",
        "author": "寇准",
        "content": "萧萧征骑立长亭，遥指天涯万里程。\n尊酒欲阑人欲别，夕阳丝管尽离声。",
        "dynasty": "宋",
        "collection_info": null
    },
    {
        "uuid": "b83cd07520336176057786cdc193a6a7",
        "title": "秋气凛然庭木将坠道谦上人有南征之役赋诗祖行",
        "author": "寇准",
        "content": "洪府多佳致，师今欲此行。\n寒山连楚远，白浪浸吴平。\n烟雨经秋迥，霜鸿入夜鸣。\n到时春未暮，闲听鹧鸪声。",
        "dynasty": "宋",
        "collection_info": null
    },
    {
        "uuid": "e52cc2d5f8d65641e9e66a44447a6bad",
        "title": "酒醒",
        "author": "寇准",
        "content": "胜游欢宴是良图，何必凄凄独向隅。\n深院酒醒春日晚，只闻芳树语提壶。",
        "dynasty": "宋",
        "collection_info": null
    },
    {
        "uuid": "222af7dd8b4df30250ff189c5a8fad62",
        "title": "南阳春日",
        "author": "寇准",
        "content": "水满池塘花遶城，日斜南陌暖风轻。\n千门柳色春烟淡，独倚高楼闻暮鶑。",
        "dynasty": "宋",
        "collection_info": null
    },
    {
        "uuid": "1eb7dd4d3283eedf7c5fadf152e7ab31",
        "title": "春日长安故苑有怀",
        "author": "寇准",
        "content": "唐室空城有旧基，荒凉长使后人悲。\n遥村日暖花空发，废苑春深柳自垂。\n事着简编犹可念，景随陵谷更何疑。\n入梁朝士无多在，谁向秋风咏黍离。",
        "dynasty": "宋",
        "collection_info": null
    },
    {
        "uuid": "6f369c0a0dd6ee5e8e47f99e413f8489",
        "title": "送人游边",
        "author": "寇准",
        "content": "远行当岁暮，冰雪路难分。\n疋马阳关外，边声落日闻。",
        "dynasty": "宋",
        "collection_info": null
    },
    {
        "uuid": "6d76c327b687a394cad501d768a793c9",
        "title": "惜花",
        "author": "寇准",
        "content": "深谢暖风传馥郁，长忧夜雨暗摧残。\n黄昏欲放笙歌散，更遶朱栏子细看。",
        "dynasty": "宋",
        "collection_info": null
    },
    {
        "uuid": "86f26d04e6830e239956ccb27f48b0db",
        "title": "微凉",
        "author": "寇准",
        "content": "高桐深密间幽篁，乳燕声稀夏日长。\n独坐水亭风满袖，世间清景是微凉。",
        "dynasty": "宋",
        "collection_info": null
    },
    {
        "uuid": "37f9bec1720412a7caccd62cadf18f2f",
        "title": "帝城秋望",
        "author": "寇准",
        "content": "登临秋向尽，千里见王畿。\n过雨山逾翠，经霜菊渐稀。\n平原夕霭起，高树宿禽归。\n一望关河道，空令咏式微。",
        "dynasty": "宋",
        "collection_info": null
    },
    {
        "uuid": "c084955530d7766106ee9b182b352198",
        "title": "禁中偶书所怀呈内翰同年同院二学士",
        "author": "寇准",
        "content": "朝回内省中，默坐对西风。\n秋色澄寒沼，朝阳上古桐。\n龙墀惭近侍，鱼浦忆疏篷。\n会待酬恩了，烟蓑伴钓翁。",
        "dynasty": "宋",
        "collection_info": null
    },
    {
        "uuid": "04c72aafb98b64153df96f0884328894",
        "title": "新秋",
        "author": "寇准",
        "content": "孤吟遶桐砌，时节又西风。\n怅望新秋在，欢娱往事空。\n柳条微减翠，蓼穗已飘红。\n正是多伤感，仍将别恨中。",
        "dynasty": "宋",
        "collection_info": null
    },
    {
        "uuid": "1a91aded00868ba34539e1bcf5efc0a7",
        "title": "春昼",
        "author": "寇准",
        "content": "年长追游兴渐凋，况兼巴峡景萧萧。\n闲斋为谢杨花到，时拂残书慰寂寥。",
        "dynasty": "宋",
        "collection_info": null
    },
    {
        "uuid": "48c57d1140b659719059346403dd5c19",
        "title": "秋日晚晴池上作",
        "author": "寇准",
        "content": "雨歇南山积翠明，淡云消尽远天晴。\n漪涟不动秋塘静，独拄寒筇遶岸行。",
        "dynasty": "宋",
        "collection_info": null
    },
    {
        "uuid": "9bf5351f0b656aac79802be27988c9de",
        "title": "夏日",
        "author": "寇准",
        "content": "离心杳杳思迟迟，深院无人柳自垂。\n日暮长廊闻燕语，轻寒微雨麦秋时。",
        "dynasty": "宋",
        "collection_info": null
    },
    {
        "uuid": "23c99d9385b98d55e890be595413045b",
        "title": "留题郡楼",
        "author": "寇准",
        "content": "千里关河一望间，登临长到夕阳还。\n欲驱征旆归朝去，更倚高楼看暮山。",
        "dynasty": "宋",
        "collection_info": null
    },
    {
        "uuid": "9c96da0bbe833d4b8a831adc57197e90",
        "title": "青州西楼雨中闲望",
        "author": "寇准",
        "content": "海上秋添寂寞情，万家烟树暝重城。\n萧萧细雨遥天暮，独向空楼闻笛声。",
        "dynasty": "宋",
        "collection_info": null
    },
    {
        "uuid": "f5b4a500f675ed1519c0910a80ce929c",
        "title": "中书秋日有怀青社旧游因书一首",
        "author": "寇准",
        "content": "掖垣秋色生鷄树，忽忆青丘感旧情。\n曾倚西楼吟暮雨，数峰寒碧遶高城。",
        "dynasty": "宋",
        "collection_info": null
    },
    {
        "uuid": "6d5cec517d537021fe3c1ca682f3c9a2",
        "title": "赠宝上人",
        "author": "寇准",
        "content": "重城萧寺虽留滞，野鹤由来性本闲。\n寒磬终宵鸣竹院，虚窗尽日对秋山。\n旋移怪石资吟赏，应有孤云共往还。\n自笑红尘成底事，幽期长是负松间。",
        "dynasty": "宋",
        "collection_info": null
    },
    {
        "uuid": "1ee695ee186091a4991ec190fab24ecf",
        "title": "雨夜许氏第会宿各赋四韵",
        "author": "寇准",
        "content": "雨夜销烦暑，林塘向夕幽。\n庭虚惟欠月，树冷欲生秋。\n河北嗟新别，罇前念旧游。\n若非逢胜会，何以解离忧。",
        "dynasty": "宋",
        "collection_info": null
    },
    {
        "uuid": "e8d9c2035709e49046542bd2d489fcfe",
        "title": "水阁夜望书怀",
        "author": "寇准",
        "content": "水阁中宵动，寥寥起远思。\n秋风生折苇，星彩动寒池。\n白社孤前约，青云少旧知。\n苦吟空自叹，风雅道由衰。",
        "dynasty": "宋",
        "collection_info": null
    },
    {
        "uuid": "3861e1233ae7837aa963960e62b2578a",
        "title": "离京作",
        "author": "寇准",
        "content": "致君才业本无能，恋阙情怀老不胜。\n欲过龙津重回首，朣胧初日上觚棱。",
        "dynasty": "宋",
        "collection_info": null
    },
    {
        "uuid": "5967ab73263b0b2a603e21d9fe93ad88",
        "title": "洛阳道中感怀",
        "author": "寇准",
        "content": "文陛初辞咫尺颜，恩深犹缀辅臣班。\n汉庭旧友雕零尽，独拥双旌入武关。",
        "dynasty": "宋",
        "collection_info": null
    },
    {
        "uuid": "5713d6a46700b99f4b61468efd36373d",
        "title": "初到长安书怀",
        "author": "寇准",
        "content": "荐承丹诏抚雕残，适值年丰万井安。\n旧职尚兼黄阁贵，前驱新拥碧油寒。\n静怜风竹经宵听，老爱山云尽日看。\n魂梦不知关塞外，有时犹得到金銮。",
        "dynasty": "宋",
        "collection_info": null
    },
    {
        "uuid": "b19e90385a994cbc8ebe6dafc90d8517",
        "title": "游花岩寺",
        "author": "寇准",
        "content": "寺对南山积翠浓，水村鸥鹭下遥空。\n层楼望尽樊川景，恨不凭栏烟雨中。",
        "dynasty": "宋",
        "collection_info": null
    },
    {
        "uuid": "605f6f64b3e4d72e5f2f760b46d08f5a",
        "title": "和向相公见寄",
        "author": "寇准",
        "content": "玉殿登科四十年，当时交友尽英贤。\n岁寒唯有君兼我，头白犹持将相权。",
        "dynasty": "宋",
        "collection_info": null
    },
    {
        "uuid": "1d69d4db1c2685d7b547f8738cb9bdd1",
        "title": "送转运梅学士巡边郡四首  其一",
        "author": "寇准",
        "content": "怅饮惜离羣，穷边去路分。\n雪深山馆夜，孤雁背灯闻。",
        "dynasty": "宋",
        "collection_info": null
    },
    {
        "uuid": "61096867c4a765f53cfc0ba00b57110f",
        "title": "送转运梅学士巡边郡四首  其二",
        "author": "寇准",
        "content": "绝塞程方远，穷阴岁欲残。\n石城归梦断，陇月照人寒。",
        "dynasty": "宋",
        "collection_info": null
    },
    {
        "uuid": "e49f2c24b0f496d1d4c085014c4bb113",
        "title": "送转运梅学士巡边郡四首  其三",
        "author": "寇准",
        "content": "水远沉来信，山长迭去愁。\n夜深关月白，休凭驿边楼。",
        "dynasty": "宋",
        "collection_info": null
    },
    {
        "uuid": "6904ca22f4f24201187c1f50820e86cd",
        "title": "送转运梅学士巡边郡四首  其四",
        "author": "寇准",
        "content": "夙驾巡边徼，归程隔乱山。\n长安花木丽，春苑待君还。",
        "dynasty": "宋",
        "collection_info": null
    },
    {
        "uuid": "966383004133a298ec3e72f7ccd3c870",
        "title": "春昼偶书",
        "author": "寇准",
        "content": "白昼偶成芳草梦，起来幽兴有谁知。\n风帘不动黄鹂语，坐见庭花日影移。",
        "dynasty": "宋",
        "collection_info": null
    },
    {
        "uuid": "38b0596359aefe5557b826bf135a32ba",
        "title": "秋夜怀归",
        "author": "寇准",
        "content": "渭水苔矶阻旧游，梦回空馆却凝愁。\n一声江笛巴云暝，半夜山风楚树秋。\n星落古池孤影动，灯摇疏壁冷光幽。\n迟明不寐空搔首，踪迹何由得狎鸥。",
        "dynasty": "宋",
        "collection_info": null
    },
    {
        "uuid": "bbb97022fa87c7f20ee1e1b5f692fe9d",
        "title": "忆洛阳",
        "author": "寇准",
        "content": "金谷春来柳自黄，晓烟晴日映宫墙。\n不堪花下听歌处，却向长安忆洛阳。",
        "dynasty": "宋",
        "collection_info": null
    },
    {
        "uuid": "153df64144844f05e6f2d1ab9c280f7e",
        "title": "长安春望感怀",
        "author": "寇准",
        "content": "灞岸春波远，秦川暮雨微。\n凭高正愁绝，烟树更斜晖。",
        "dynasty": "宋",
        "collection_info": null
    },
    {
        "uuid": "2d36a2c8e55c8caa699d00ad47fbce0c",
        "title": "春昼",
        "author": "寇准",
        "content": "午昼花阴静，春风数蝶飞。\n坐来生远思，深院燕初归。",
        "dynasty": "宋",
        "collection_info": null
    },
    {
        "uuid": "d649bb39690b00dfb4c203ead5c0ba94",
        "title": "岐下秋书",
        "author": "寇准",
        "content": "碧树微凉露气清，感愁怀旧独含情。\n西楼月夜明如水，只欠桓伊一笛声。",
        "dynasty": "宋",
        "collection_info": null
    },
    {
        "uuid": "5d6a8cfa4d2db1600e8fedaab9e8e109",
        "title": "忆岐下小池",
        "author": "寇准",
        "content": "长忆西园清夜景，酒阑无不独临池。\n可怜陇月三更白，谁见红蕖露滴时。",
        "dynasty": "宋",
        "collection_info": null
    },
    {
        "uuid": "8198a685e82f37c50577badca29797e0",
        "title": "岐下西园秋日书事",
        "author": "寇准",
        "content": "务简羣吏散，披襟幽兴长。\n松篁经晚节，兰菊有清香。\n水凈澄秋色，山高见夕阳。\n身闲心自泰，何必濯沧浪。",
        "dynasty": "宋",
        "collection_info": null
    },
    {
        "uuid": "e4b48d382a6edf7e86db1f09140b62ed",
        "title": "秋怀",
        "author": "寇准",
        "content": "轻云不动日微阴，高树无风秋色深。\n独听暮蝉临水坐，十年林壑阻归心。",
        "dynasty": "宋",
        "collection_info": null
    },
    {
        "uuid": "f6f1bd0f559152c7c070887cc1fb0cdf",
        "title": "秋",
        "author": "寇准",
        "content": "自古名高众毁归，又应身退是知机。\n林风惊断西窗梦，一夜愁声忆翠微。",
        "dynasty": "宋",
        "collection_info": null
    },
    {
        "uuid": "176513680b93bd47a3245adce859ad70",
        "title": "冬日北斋",
        "author": "寇准",
        "content": "寒风飒飒响庭槐，爱日明窗坐北斋。\n闲忆故山归未得，旧游时展认云崖。",
        "dynasty": "宋",
        "collection_info": null
    },
    {
        "uuid": "314c0e3def03d0943d136c292df5c2db",
        "title": "秋斋",
        "author": "寇准",
        "content": "霁景有谁同远望，秋怀无奈只悲歌。\n云收远峤凝岚翠，雨歇空庭败叶多。",
        "dynasty": "宋",
        "collection_info": null
    },
    {
        "uuid": "37725395cd264c6623f96149f342872f",
        "title": "洛阳有怀岐山旧游",
        "author": "寇准",
        "content": "绿鬓年来已渐雕，旧游芳草路迢迢。\n山横远翠疑歌黛，柳拂轻梢认舞腰。\n秦甸梦回空有恨，洛城吟断独无憀。\n斜阳更上高楼望，始觉离情一倍饶。",
        "dynasty": "宋",
        "collection_info": null
    },
    {
        "uuid": "8cc0c768bc546e8982751fabd50a8eea",
        "title": "忆岐下旧游",
        "author": "寇准",
        "content": "二年岐下假诸侯，事简民安选胜游。\n花寺水村时驻马，暮天秋雪独登楼。\n静眠铃閤闻羌笛，闲酌松醪引越瓯。\n别后几回空有恨，叶飞蝉噪动离愁。",
        "dynasty": "宋",
        "collection_info": null
    },
    {
        "uuid": "4b44c640118061f0c71e16a7aecce603",
        "title": "无题",
        "author": "寇准",
        "content": "金甲珠襦锁绣扃，杜城残月葬娥英。\n春风候馆花如雪，空有鶑传度曲声。",
        "dynasty": "宋",
        "collection_info": null
    },
    {
        "uuid": "5d37b13a8cb2c3da3959a207de58f728",
        "title": "秋日登后楼",
        "author": "寇准",
        "content": "远山重迭故关遥，公退乘闲上丽谯。\n今日登临秋思苦，雨荷风叶共萧萧。",
        "dynasty": "宋",
        "collection_info": null
    },
    {
        "uuid": "ea08734a13dc6853b81dbeb797e98376",
        "title": "早春",
        "author": "寇准",
        "content": "星纪周天运，微阳气候新。\n郊原初度腊，梅柳暗惊春。\n故国无书久，孤峰入梦频。\n年加自多感，况復送归人。",
        "dynasty": "宋",
        "collection_info": null
    },
    {
        "uuid": "73f1e98e1acda21278641777ca7bbcc2",
        "title": "南阳夏日",
        "author": "寇准",
        "content": "绿杨阴密覆回廊，深院帘垂昼景长。\n人静独闻幽鸟语，风来时有异花香。\n世间宠辱皆尝遍，身外声名岂足量。\n闲读南华真味理，片心惟只许蒙庄。",
        "dynasty": "宋",
        "collection_info": null
    },
    {
        "uuid": "d131b6c60b64e22fdb688365023a79c1",
        "title": "夏日有怀",
        "author": "寇准",
        "content": "庭树阴阴夏景迟，闲房愁对暮帘垂。\n因思往岁陪天仗，正是瑶池赐宴时。",
        "dynasty": "宋",
        "collection_info": null
    },
    {
        "uuid": "d7726c3c19c6239b1cedeead5a6ac782",
        "title": "途中作",
        "author": "寇准",
        "content": "秋末楚云端，行侵苔藓斑。\n愁肠不厌酒，病眼岂逢山。\n远路有时到，宦游无处闲。\n却思清渭北，烟柳掩柴关。",
        "dynasty": "宋",
        "collection_info": null
    },
    {
        "uuid": "3336454a1787e595d5f80b43cc0eb9d7",
        "title": "喜吉上人至",
        "author": "寇准",
        "content": "喜师来访我，幽会兴何长。\n清论都无倦，乡愁顿欲忘。\n疏林秋色暮，虚阁水风凉。\n久坐慵言别，微阳下短墙。",
        "dynasty": "宋",
        "collection_info": null
    },
    {
        "uuid": "903ad77126e217fdde99bdc6de24499f",
        "title": "书黄山馆壁",
        "author": "寇准",
        "content": "残日住孤馆，迟迟行古台。\n大河连野去，白鸟背城来。\n离恨浑如结，乡心渐欲灰。\n山花半寥落，犹在社前开。",
        "dynasty": "宋",
        "collection_info": null
    },
    {
        "uuid": "ab1360c6bbe85fe24fd39ad209315392",
        "title": "巴东驿秋日晚望",
        "author": "寇准",
        "content": "楚驿独闲望，山村秋暮天。\n数峰横夕照，一笛起江船。\n遣恨须言命，冥心渐学禅。\n迟迟未回首，深谷暗寒烟。",
        "dynasty": "宋",
        "collection_info": null
    },
    {
        "uuid": "b42919a3606c7f399273f3cfdd30c681",
        "title": "掩卷",
        "author": "寇准",
        "content": "掩卷频秋望，无人共展眉。\n残阳留古树，白鸟下寒池。\n簪组心还倦，风骚志未衰。\n登临一长嘆，还失渭川期。",
        "dynasty": "宋",
        "collection_info": null
    },
    {
        "uuid": "eb170f813b812956c74ce4aeffe9683b",
        "title": "巴东书事",
        "author": "寇准",
        "content": "乡思终日有，孤淡厌琴樽。\n众木侵山径，寒江逼县门。\n浪沉滩见脊，雨过壁生痕。\n憔悴悲兰蕙，因思楚屈原。",
        "dynasty": "宋",
        "collection_info": null
    },
    {
        "uuid": "b3e1a8c9055a0e706c74e529e0b6a0d7",
        "title": "池上秋书",
        "author": "寇准",
        "content": "虚斋独语復书空，闲对林塘思少同。\n霜叶声干飘夕照，露荷香冷泣秋风。\n时平偶作青衫吏，心老浑如白髮翁。\n昨夜渭川归好梦，一船烟雨打孤篷。",
        "dynasty": "宋",
        "collection_info": null
    },
    {
        "uuid": "326390dde48332fc4aa06e879e658772",
        "title": "书怀寄郝监军",
        "author": "寇准",
        "content": "索居终日学忘机，深叹高堂养独迟。\n自问江村纡墨绶，何当烟浦坐鱼矶。\n梦迴渭水秦云断，望尽巴山蜀魄飞。\n好怪多才郝夫子，道孤俱未及轻肥。",
        "dynasty": "宋",
        "collection_info": null
    },
    {
        "uuid": "6b43a8448c66ede506e86586c4c55156",
        "title": "南平驿",
        "author": "寇准",
        "content": "心随流水还乡国，身向青山上屈盘。\n秋梦不成秋雨细，西风一夜客亭寒。",
        "dynasty": "宋",
        "collection_info": null
    },
    {
        "uuid": "968a6c1aba87bc8a8474a2dc0e0425dc",
        "title": "闷书",
        "author": "寇准",
        "content": "秋忆故乡魂欲断，晚临寒浦思如流。\n归来古屋寒灯暗，能较骚人几处愁。",
        "dynasty": "宋",
        "collection_info": null
    },
    {
        "uuid": "5573337969f51f2a1b880332159f8726",
        "title": "秋寄江上吟僧",
        "author": "寇准",
        "content": "挂锡在荆楚，杜门无往还。\n潮声到孤寺，月色遍前山。\n一雁惊幽思，西风惨病颜。\n何当重携手，高步白云间。",
        "dynasty": "宋",
        "collection_info": null
    },
    {
        "uuid": "84ad357126d8be5d2eb882aea6e7b1a7",
        "title": "江上晚望",
        "author": "寇准",
        "content": "寒钟来极浦，古寺隔重岩。\n斜日搘颐坐，天涯落月帆。",
        "dynasty": "宋",
        "collection_info": null
    },
    {
        "uuid": "618a9674179c0c78d2e779f1be2fb777",
        "title": "金陵怀古",
        "author": "寇准",
        "content": "极目望吴甸，野烟凝乱流。\n夜来榆塞雁，叫断石城秋。\n旧苑荒余草，平川半古丘。\n迟迟独迴首，落日一蝉幽。",
        "dynasty": "宋",
        "collection_info": null
    },
    {
        "uuid": "e3dcde611e13041da4c699f9df0e54a8",
        "title": "暮春感事",
        "author": "寇准",
        "content": "春至又春暮，闲心成古心。\n花光随雨薄，草色共烟深。\n粉蝶稀狂影，黄鹂送好音。\n余芳留不得，还共夕阳沉。",
        "dynasty": "宋",
        "collection_info": null
    },
    {
        "uuid": "7a0b9edd4a9773f3ba0499723f33038f",
        "title": "秋兴",
        "author": "寇准",
        "content": "穷秋九月西风高，疏林木落声萧骚。\n出门长望无所适，唯见空江生暮涛。",
        "dynasty": "宋",
        "collection_info": null
    },
    {
        "uuid": "453bd277dc651c6fe95c85a6fe9eff6c",
        "title": "春日闲望有感",
        "author": "寇准",
        "content": "水乡春气变新正，风物光荣异帝城。\n闲步偶寻芳草色，空林独听野鶑声。\n烟霞未得从幽兴，吟赏潜悲减旧情。\n燕麦杨花自摇荡，不知离客困南征。",
        "dynasty": "宋",
        "collection_info": null
    },
    {
        "uuid": "4d4f5f43044ee93692cb1a7ab9c4bf30",
        "title": "江上闻鹧鸪",
        "author": "寇准",
        "content": "水村烟树与云平，闲倚孤舟念远行。\n无奈乡心倍寥落，残阳中有鹧鸪声。",
        "dynasty": "宋",
        "collection_info": null
    },
    {
        "uuid": "4b78f94432edacde2c1e5e322d8dabb4",
        "title": "醉题",
        "author": "寇准",
        "content": "榴花满瓮拨寒醅，痛饮能令百恨开。\n大抵天真有高趣，腾腾须入醉乡来。",
        "dynasty": "宋",
        "collection_info": null
    },
    {
        "uuid": "3398b3127d8e3942476f2d2dcc6a72e8",
        "title": "和赵监丞春江送别",
        "author": "寇准",
        "content": "孤舟东去水烟微，久客那堪更送归。\n三月江头春尽日，片帆轻絮共纷飞。",
        "dynasty": "宋",
        "collection_info": null
    },
    {
        "uuid": "2ad4b41cc3774ff123e5503a8531aba1",
        "title": "送李生二绝句  其一",
        "author": "寇准",
        "content": "爱君白髮无覊束，命驾常为千里游。\n一夜春江又迴棹，当时风雨满汀洲。",
        "dynasty": "宋",
        "collection_info": null
    },
    {
        "uuid": "6bef04d095ad60b0379e42fb09dd2911",
        "title": "送李生二绝句  其二",
        "author": "寇准",
        "content": "晴色半和行色远，江头别来欲何之。\n数杯酒尽又南去，正是落花春暮时。",
        "dynasty": "宋",
        "collection_info": null
    },
    {
        "uuid": "4e75359199a6ba304548aebba653b71d",
        "title": "与诗友会宿",
        "author": "寇准",
        "content": "此夕南轩宿，论诗万虑忘。\n苦吟秋信近，寂坐漏声长。\n室静灯光暗，桐疏露气凉。\n幽怀聊自遣，山色渐苍苍。",
        "dynasty": "宋",
        "collection_info": null
    },
    {
        "uuid": "36e85ac8c34893efa9fbc1a9148cc4b9",
        "title": "南冠亭秋晚闲望",
        "author": "寇准",
        "content": "南冠亭外淡江天，久客登临更浩然。\n远浦秋深翻白浪，孤山日暮起苍烟。\n已嗟异国逢衰节，况復西风听乱蝉。\n倦鸟知还虽有意，故林无奈隔秦川。",
        "dynasty": "宋",
        "collection_info": null
    },
    {
        "uuid": "4030ae52a059f8bc0ba69fdc3995e465",
        "title": "峡中春感",
        "author": "寇准",
        "content": "二年穷峡外，不见帝城春。\n览照知年老，逢花感恨频。\n浮荣何足贵，幽别转难伸。\n终忆归清渭，林泉卜旧邻。",
        "dynasty": "宋",
        "collection_info": null
    },
    {
        "uuid": "99dffdddf7b862283c3f0806c738c3f2",
        "title": "东归再经峡口",
        "author": "寇准",
        "content": "復命经三峡，波澜极目愁。\n片云生断壁，孤石碍中流。\n道路连巴塞，风烟接楚丘。\n重来登望处，因念昔年游。",
        "dynasty": "宋",
        "collection_info": null
    },
    {
        "uuid": "e27fccb1f77ded8ae666d445e05c940b",
        "title": "江上晚行",
        "author": "寇准",
        "content": "秦川不得却归耕，奉诏年来在楚城。\n孤寺残钟催夕照，汀洲疏苇送秋声。\n西风独起湖山思，久客应知寂寞情。\n野鹤渐无惊弋意，对人孤立水烟平。",
        "dynasty": "宋",
        "collection_info": null
    },
    {
        "uuid": "751c4ee5db3c11e7d82b0238759a2fbe",
        "title": "初秋即事",
        "author": "寇准",
        "content": "古邑端居夏景移，炎飙经雨自收威。\n莲衰小渚秋光淡，蝉噪平林夕照微。\n冷句每招江客和，深心终约岳云归。\n晚凉却近南亭立，独看沙鸥向浦飞。",
        "dynasty": "宋",
        "collection_info": null
    },
    {
        "uuid": "a504b7c446569611229ce8e553546b8e",
        "title": "莲",
        "author": "寇准",
        "content": "数柄疏荷出小池，幽香深谢好风吹。\n晓来秋气凝清露，似学湘妃怨九嶷。",
        "dynasty": "宋",
        "collection_info": null
    },
    {
        "uuid": "81876672edb4399378647d846c26f1cf",
        "title": "望都雨夜",
        "author": "寇准",
        "content": "孤驿萧条风雨夜，夜深窗竹动秋声。\n离魂无睡难成梦，却遶长廊独自行。",
        "dynasty": "宋",
        "collection_info": null
    },
    {
        "uuid": "6da4c6ada846f9fdb6c73c03d43ff191",
        "title": "成安秋望",
        "author": "寇准",
        "content": "八月西风蝉噪时，萧萧疏叶已辞枝。\n烟村物景都无頼，况是登临有所思。",
        "dynasty": "宋",
        "collection_info": null
    },
    {
        "uuid": "8f0d7eb6ed19f3ebfd9f0d2300bc5e51",
        "title": "夏日晚凉",
        "author": "寇准",
        "content": "微凉天气似秋期，风触疏帘影自移。\n远梦有时寻水寺，孤吟终日对莎池。\n笋梢成翠堆轻箨，梅实翻黄压嫩枝。\n兀兀腾腾聊自遣，此怀深谢野僧知。",
        "dynasty": "宋",
        "collection_info": null
    },
    {
        "uuid": "3b19ff7a37a7ed2ade357620c02ac84e",
        "title": "辇下书怀",
        "author": "寇准",
        "content": "身名长似梦，家计尽萧然。\n旅宦游梁苑，归心满渭川。\n郊原秋变色，桑柘晚生烟。\n愿得长闲去，何妨老一廛。",
        "dynasty": "宋",
        "collection_info": null
    },
    {
        "uuid": "e97b304194723bba1fc2bb69ac875eff",
        "title": "冬日偶书",
        "author": "寇准",
        "content": "户庭初过雪，鸟雀亦声稀。\n天淡云容结，林寒日影微。\n虚名何足道，前是旋成非。\n簪绂全忘念，终须扫涧扉。",
        "dynasty": "宋",
        "collection_info": null
    },
    {
        "uuid": "af89553f2a1eb8bc5451557fa38e7079",
        "title": "巴东县斋秋书",
        "author": "寇准",
        "content": "讼庭终日静，琴鹤亦长闲。\n晚树生凉吹，秋思在远山。\n水穿吟阁过，苔遶印床斑。\n幸有江云看，何须卜往还。",
        "dynasty": "宋",
        "collection_info": null
    },
    {
        "uuid": "2eb03aec1a9f0094da10a7bc849e239e",
        "title": "江行书事",
        "author": "寇准",
        "content": "孤棹沿流岸，凝怀似旧游。\n朝云生岳顶，斜月动江流。\n贱节难干世，离心易感秋。\n因思六朝事，千古有遗愁。",
        "dynasty": "宋",
        "collection_info": null
    },
    {
        "uuid": "cd8f8c79140c3611cd3e320292636713",
        "title": "题杨氏别墅",
        "author": "寇准",
        "content": "门巷枕江濆，疑将俗境分。\n湖山晴后见，天籁静中闻。\n径僻苔空老，林寒日渐曛。\n高怀无一事，长岁似孤云。",
        "dynasty": "宋",
        "collection_info": null
    },
    {
        "uuid": "695008be21db7730001778a3099d07cd",
        "title": "再到邺下有感",
        "author": "寇准",
        "content": "漳滨胜地皆牢落，晚岁重来恨莫收。\n极浦寺藏云树老，故人门锁雨苔秋。\n烟霄得路输时彦，泉石忘机阻旧游。\n今日重思昔年事，放怀惟上夕阳楼。",
        "dynasty": "宋",
        "collection_info": null
    },
    {
        "uuid": "536ad7d71197d72076105709c53b32d5",
        "title": "成安秋望有怀",
        "author": "寇准",
        "content": "年加心地转如灰，书箧经旬亦懒开。\n诗句偶吟皆感事，文章无用独伤才。\n秋蝉残韵摇疏树，夕照寒光下古台。\n闲遶岸莎看野水，暗流红叶不重回。",
        "dynasty": "宋",
        "collection_info": null
    },
    {
        "uuid": "8cb80062291ae564a231321730979ab9",
        "title": "书怀寄唐工部",
        "author": "寇准",
        "content": "不才曾忝吾君选，紫殿科名志已酬。\n孤立敢言逾素分，高吟深愧预清流。\n西风独见江蓠暮，红叶还思苑树秋。\n多谢明公知贱节，每贻清句缓牢愁。",
        "dynasty": "宋",
        "collection_info": null
    },
    {
        "uuid": "99d980a79cc9f6e6842d48e7e612902f",
        "title": "邺中和崔迈着作  其一",
        "author": "寇准",
        "content": "虚室凝愁厌夜眠，长吟静对欲凉天。\n梦迴故国人空远，望断重城月自圆。\n时泰未能抛组绶，性孤终是忆林泉。\n明朝奉诏遐方去，何处烟江寄客船。",
        "dynasty": "宋",
        "collection_info": null
    },
    {
        "uuid": "3aea8c31c4898c8cf807549d624026a6",
        "title": "邺中和崔迈着作  其二",
        "author": "寇准",
        "content": "独倚空楼畏景残，凝眸魂断楚云端。\n猿清好杂江声听，山远宜和霁色看。\n鸟掠平芜堪入画，风来危槛欲生寒。\n萧萧前浦归帆静，落日长吟且凭栏。",
        "dynasty": "宋",
        "collection_info": null
    },
    {
        "uuid": "b9f527be2d4f526c9fec79fd83f810b3",
        "title": "汉上偶书",
        "author": "寇准",
        "content": "谪仙唐室游兹郡，花下听歌醉眼迷。\n今日汉江烟树静，更无人唱白铜鞮。",
        "dynasty": "宋",
        "collection_info": null
    },
    {
        "uuid": "cc5c6d64bac5e4f1dafc4e8e864e90c0",
        "title": "舂陵闻雁  其一",
        "author": "寇准",
        "content": "萧萧疏叶下长亭，云淡秋空一雁经。\n惟有北人偏怅望，孤城独上倚楼听。",
        "dynasty": "宋",
        "collection_info": null
    },
    {
        "uuid": "e490644342e57d47c823f9f1230b2b50",
        "title": "舂陵闻雁  其二",
        "author": "寇准",
        "content": "危栏秋尽偶来凭，霜落秋山爽气澄。\n谁道衡阳无雁过，数声残日下舂陵。",
        "dynasty": "宋",
        "collection_info": null
    },
    {
        "uuid": "fc2dfac9818850711b73d52901da5ebc",
        "title": "赠魏野处士",
        "author": "寇准",
        "content": "人间名利走尘埃，惟子高闲晦盛才。\n欹枕夜风喧薜荔，闭门春雨长莓苔。\n诗题远岫经年得，僧恋幽轩继日来。\n却恐明君征隠逸，溪云谁得共徘徊。",
        "dynasty": "宋",
        "collection_info": null
    },
    {
        "uuid": "4d3eaa4e7bc1bf9c075e0bdc0fcc2abe",
        "title": "荆南秋望",
        "author": "寇准",
        "content": "西风吹户牖，犹自客荆蛮。\n积水浮秋汉，微阳淡远山。\n蝉稀疏叶尽，雨歇片云闲。\n何日忘簪绂，深居石室间。",
        "dynasty": "宋",
        "collection_info": null
    },
    {
        "uuid": "366f573d4401cf9e69e983c01775c5b6",
        "title": "江上送别",
        "author": "寇准",
        "content": "浪迭春江远树微，落花风雨共凄凄。\n愁人此际肠须断，况是登临更送归。",
        "dynasty": "宋",
        "collection_info": null
    },
    {
        "uuid": "54636e06ab2859fe8501f66a3a34d8c6",
        "title": "送人往岭表",
        "author": "寇准",
        "content": "炎光君此去，旅恨杳何穷。\n海树瘴烟黑，蛮村山路中。",
        "dynasty": "宋",
        "collection_info": null
    },
    {
        "uuid": "5cdbb1c30ba682211ae7ba5da6eca145",
        "title": "秋日",
        "author": "寇准",
        "content": "柳衰蝉噪寒烟淡，地迥山遥暮雨收。\n宛是昔年秋气味，只添多病与离愁。",
        "dynasty": "宋",
        "collection_info": null
    },
    {
        "uuid": "3b7d163f254dab4bb42b620b3e3a1454",
        "title": "留题洛北罗汉阁",
        "author": "寇准",
        "content": "地高阁迥宜闲望，望尽云山首懒迴。\n林下野僧应笑我，半年旌旆四曾来。",
        "dynasty": "宋",
        "collection_info": null
    },
    {
        "uuid": "9acabc6ec14a1f3345a77fe2af41c5f4",
        "title": "判都省感怀",
        "author": "寇准",
        "content": "昔为学士掌三铨，屈指年光三十年。\n秋雨滴阶桐已老，白头重到倍依然。",
        "dynasty": "宋",
        "collection_info": null
    },
    {
        "uuid": "999e37f2c2bd6ab587fc0acf7849c72e",
        "title": "辇下春日",
        "author": "寇准",
        "content": "雨余宫阙丽春阴，三月花光照上林。\n谁倚青楼望归骑，日斜南陌柳烟深。",
        "dynasty": "宋",
        "collection_info": null
    },
    {
        "uuid": "d53f7a93153d7544147110bd7dc54897",
        "title": "南宫宿斋静思陕城东阁竹",
        "author": "寇准",
        "content": "南宫向夕景弥清，风竹萧然动远情。\n忆到陕城东阁伴，拂窗敲砌送寒声。",
        "dynasty": "宋",
        "collection_info": null
    },
    {
        "uuid": "6c4d4cf2ebefbd71053cbb4e20c8749c",
        "title": "途次方城",
        "author": "寇准",
        "content": "方城旧路四曾过，此度偏饶怅望多。\n独倚客亭思往事，南阳何异梦南柯。",
        "dynasty": "宋",
        "collection_info": null
    },
    {
        "uuid": "b578dd4c90d71ab598b294f93aa2d9c8",
        "title": "经郴州永兴驿",
        "author": "寇准",
        "content": "昔拥双旌在斗城，今朝孤馆语同名。\n天遥秦树无因见，极目空饶怅望情。",
        "dynasty": "宋",
        "collection_info": null
    },
    {
        "uuid": "d967b9ccf680ecf67ae7e0afc17fb34a",
        "title": "临海驿夏日",
        "author": "寇准",
        "content": "岭外突蒸当盛暑，雨余新馆觉微凉。\n最怜夏木青阴合，时有鶑声似故乡。",
        "dynasty": "宋",
        "collection_info": null
    },
    {
        "uuid": "e2ab686614ea2d84a4c92391a24d8fb3",
        "title": "海康西馆有怀",
        "author": "寇准",
        "content": "风露凄清西馆静，悄然怀旧一长叹。\n海云销尽金波冷，半夜无人独凭栏。",
        "dynasty": "宋",
        "collection_info": null
    },
    {
        "uuid": "0da88ce4fd87b740a793e99d002f1612",
        "title": "长安春日",
        "author": "寇准",
        "content": "淡淡秦云薄似罗，灞桥杨柳拂烟波。\n夕阳楼上山重迭，未抵愁春一倍多。",
        "dynasty": "宋",
        "collection_info": null
    },
    {
        "uuid": "10954db7040f5bce89cc29b06b92b51e",
        "title": "病中书",
        "author": "寇准",
        "content": "多病将经岁，逢迎故不能。\n书惟看药录，客只待医僧。\n壮志销如雪，幽怀冷似冰。\n郡斋风雨后，无睡对寒灯。",
        "dynasty": "宋",
        "collection_info": null
    },
    {
        "uuid": "b6b98e6e7a6cebfe9e50037994ea7d52",
        "title": "长安春书",
        "author": "寇准",
        "content": "务闲公府都无事，骑吏前驱引马行。\n雨霁晚街官柳色，日长春寺讲钟声。\n云山已有终南秀，泉石犹思洛下清。\n闻道曲江新水满，欲携歌管出重城。",
        "dynasty": "宋",
        "collection_info": null
    },
    {
        "uuid": "3611b8f40e9eb0a2350c757f3b75e540",
        "title": "宫词",
        "author": "寇准",
        "content": "长门秋夜雨，窗外滴寒声。\n悔不先辞辇，应无别恨生。",
        "dynasty": "宋",
        "collection_info": null
    },
    {
        "uuid": "f3898b7e132a6a44a906acaa17cfd2a7",
        "title": "柳",
        "author": "寇准",
        "content": "丝翠最宜经宿雨，絮飞争忍逐香尘。\n帘垂独院无人处，一树风摇日午春。",
        "dynasty": "宋",
        "collection_info": null
    },
    {
        "uuid": "722dffc1579f4b7329f35223d7cb5a46",
        "title": "杜陵",
        "author": "寇准",
        "content": "燕有情还至，花无主乱开。\n杜陵人不见，夜月自徘徊。",
        "dynasty": "宋",
        "collection_info": null
    },
    {
        "uuid": "3ea1a63c80b97ec74b2e9d00b167cfe8",
        "title": "左冯寺楼闲望",
        "author": "寇准",
        "content": "闲思至道年中事，独倚左冯城外楼。\n目断平皋人不见，暮天无际水悠悠。",
        "dynasty": "宋",
        "collection_info": null
    },
    {
        "uuid": "ee0cbb664629496c0e0eb09d10b4f7a8",
        "title": "偶书",
        "author": "寇准",
        "content": "往事都如梦，流年只断魂。\n不堪春尽日，细雨欲黄昏。",
        "dynasty": "宋",
        "collection_info": null
    },
    {
        "uuid": "f9ccaecc30705ba3ac2401e56a9f4e6a",
        "title": "途次邓州",
        "author": "寇准",
        "content": "南阳西去见遗基，驻马平郊远树微。\n自笑平生无所着，不如山鸟解思归。",
        "dynasty": "宋",
        "collection_info": null
    },
    {
        "uuid": "ca97e093e4f67232c7763f5b6d5c42d1",
        "title": "春雨",
        "author": "寇准",
        "content": "漠漠霏霏着柳条，轻寒争信杏花娇。\n江南二月如烟细，谁正春愁在丽谯。",
        "dynasty": "宋",
        "collection_info": null
    },
    {
        "uuid": "725d77c8cd671aa82941ee40264edf6f",
        "title": "感旧",
        "author": "寇准",
        "content": "长思密勿侍甘泉，丹地翱翔独少年。\n重到文昌倍惆怅，秋风霜鬓共萧然。",
        "dynasty": "宋",
        "collection_info": null
    },
    {
        "uuid": "13726eb85744a0740416cfb1049351b9",
        "title": "途次三绝  其一",
        "author": "寇准",
        "content": "秋风故关路，蝉噪日斜时。\n有客驱征马，茫茫天一涯。",
        "dynasty": "宋",
        "collection_info": null
    },
    {
        "uuid": "2585d87d8740d7f160133a5ffc2345d0",
        "title": "途次三绝  其二",
        "author": "寇准",
        "content": "大泽荒草阔，行人心惨悽。\n边云时断续，流水自东西。",
        "dynasty": "宋",
        "collection_info": null
    },
    {
        "uuid": "dee210f323c53b822b7e843e5d96d18a",
        "title": "途次三绝  其三",
        "author": "寇准",
        "content": "沙阔戍楼迥，风高边日清。\n迟迟驱疋马，何处问归程。",
        "dynasty": "宋",
        "collection_info": null
    },
    {
        "uuid": "4c7fccde7ecadc6547a1d51a28a16f60",
        "title": "冬日偶成",
        "author": "寇准",
        "content": "正是旅愁悲远宦，况逢边塞向残年。\n轮蹄影绝冬深路，鸟雀声稀雪后天。\n探骑经旬无使客，戍楼终日有烽烟。\n病来无復拈罇酒，独向虚窗尽日眠。",
        "dynasty": "宋",
        "collection_info": null
    },
    {
        "uuid": "4b528c9135b3712290bfd15cc5afb060",
        "title": "九日羣公出游郊外余方卧郡斋听水因寄一绝呈诸官",
        "author": "寇准",
        "content": "菊老东篱人病酒，西风黄叶满荒田。\n不知今日登高兴，何似虚堂听水眠。",
        "dynasty": "宋",
        "collection_info": null
    },
    {
        "uuid": "e38765bc77c525eeda4c174113c825f0",
        "title": "春日偶书",
        "author": "寇准",
        "content": "柳岸花塘慵独赏，闲门春尽阻闲游。\n少年多故心先老，却被人疑似白头。",
        "dynasty": "宋",
        "collection_info": null
    },
    {
        "uuid": "07adf54df33655a95f18f012d8bd0026",
        "title": "送温尚书入洛",
        "author": "寇准",
        "content": "萧萧红叶马前飞，又送王孙昼锦归。\n却到旧游应怅望，故溪秋藓满鱼矶。",
        "dynasty": "宋",
        "collection_info": null
    },
    {
        "uuid": "22d506a1c8a50ed1461ef3cd743822bd",
        "title": "小韩店",
        "author": "寇准",
        "content": "昔从邺下游梁苑，孤店曾经十数迴。\n岁月暗移人事改，白头重到小韩来。",
        "dynasty": "宋",
        "collection_info": null
    },
    {
        "uuid": "dcf2b492e34279a79a1cd3bcc90dd4c7",
        "title": "虚堂",
        "author": "寇准",
        "content": "虚堂寂寂草虫鸣，欹枕难忘是旧情。\n斜月半轩疏树影，夜深风露更凄清。",
        "dynasty": "宋",
        "collection_info": null
    },
    {
        "uuid": "942db37159ca2b0e5451eeca6154c0dd",
        "title": "忆樊川",
        "author": "寇准",
        "content": "闲想旧游都似梦，别来秦树又西东。\n高秋最忆樊川景，稻穗初黄柿叶红。",
        "dynasty": "宋",
        "collection_info": null
    },
    {
        "uuid": "d7271c0a8c46a02cf0d65b8476f24713",
        "title": "东窗",
        "author": "寇准",
        "content": "徙倚东窗夜未明，悄然幽馆独凝情。\n灯摇古壁秋虫怨，露下疏林宿鹤惊。\n道在任从时态薄，年加潜觉睡魂轻。\n待酬北阙君恩了，归听冰泉落石声。",
        "dynasty": "宋",
        "collection_info": null
    },
    {
        "uuid": "f3bc8439bbac43d1f47ff11e1dce7612",
        "title": "九日不饮",
        "author": "寇准",
        "content": "云淡长空日欲斜，水边衰柳噪寒鸦。\n病来不饮空凄感，独遶东篱咏菊花。",
        "dynasty": "宋",
        "collection_info": null
    },
    {
        "uuid": "045b9082d726b939840344403cb9a597",
        "title": "和人春暮  其一",
        "author": "寇准",
        "content": "流年赋分长多感，尽日长思立短亭。\n犹谢海棠花始发，似留春色向凋零。",
        "dynasty": "宋",
        "collection_info": null
    },
    {
        "uuid": "828fdb4638df2ff605ca621e5b7955ea",
        "title": "和人春暮  其二",
        "author": "寇准",
        "content": "昔曾过洛浦，遗恨写苍苔。\n往事诗空在，春深我独来。",
        "dynasty": "宋",
        "collection_info": null
    },
    {
        "uuid": "d419c4b72ce83354de8b64fe456e32bb",
        "title": "早行",
        "author": "寇准",
        "content": "严钟将报曙，游子已登途。\n野火时明灭，残星似有无。",
        "dynasty": "宋",
        "collection_info": null
    },
    {
        "uuid": "cd42611a36897f468d0537ad0ea5d43f",
        "title": "月夜怀杜陵友生",
        "author": "寇准",
        "content": "一忝轺车命，三逢水国春。\n重看汉浦月，独忆杜陵人。\n旅宦违前计，归田失旧邻。\n年来更多绪，清泪满衣巾。",
        "dynasty": "宋",
        "collection_info": null
    },
    {
        "uuid": "f9ccc57bb99fbe0afe7f94c212112cc7",
        "title": "赠僧",
        "author": "寇准",
        "content": "重城须久住，尘事日全无。\n落叶惊秋信，思山展旧图。\n貌同仙鹤瘦，心似片云孤。\n念我浮名在，还将静者殊。",
        "dynasty": "宋",
        "collection_info": null
    },
    {
        "uuid": "03fb0126840fdc450d2367dbc2c4cb80",
        "title": "楚江有弔",
        "author": "寇准",
        "content": "悲风飒飒起长洲，独弔灵均恨莫收。\n深岸自随浮世变，遗魂不逐大江流。\n霜凄极浦幽兰暮，波动寒沙宿雁愁。\n月落烟沈无处泊，数声猿叫楚山秋。",
        "dynasty": "宋",
        "collection_info": null
    },
    {
        "uuid": "808e68c63b370bc917a3f7ed558c9ded",
        "title": "秋雨怀友生",
        "author": "寇准",
        "content": "江城秋雨歇，孤坐役吟身。\n草色荒三径，虫声满四邻。\n边鸿来已近，庭叶落还频。\n对此空搔首，无由面故人。",
        "dynasty": "宋",
        "collection_info": null
    },
    {
        "uuid": "14fb031ed8a8fd1810c77c13e1af6a23",
        "title": "南亭",
        "author": "寇准",
        "content": "初夜南亭望，清吟露湿衣。\n雨余羣籁发，天淡数星稀。\n秋气又还至，故园犹未归。\n虚堂愁重入，烛白冷光微。",
        "dynasty": "宋",
        "collection_info": null
    },
    {
        "uuid": "46cefbef5ab58d1cdbf44c79cf7cf00f",
        "title": "赠惠政上人",
        "author": "寇准",
        "content": "寥寥长日掩松关，白首忘机古寺间。\n香烬石房终晓讲，叶堆莎径忆秋山。\n澄泉心地清无染，野鹤精神老更闲。\n孤坐有谁同此意，白云空见渚禽还。",
        "dynasty": "宋",
        "collection_info": null
    },
    {
        "uuid": "2256f90616bef0f1f222492659595268",
        "title": "辇下春望",
        "author": "寇准",
        "content": "独向东门凝目望，园林无处不啼鶑。\n乡心已似杨花乱，归路那堪野草生。\n紫陌尽应趋胜地，红尘谁肯受闲名。\n年来却羡沧江叟，长在湖山听浪声。",
        "dynasty": "宋",
        "collection_info": null
    },
    {
        "uuid": "b083b137b92f696cbb5d038bf4b06e6f",
        "title": "和蒨桃",
        "author": "寇准",
        "content": "将相功名终若何，不堪急景似奔梭。\n人间万事何须问，且向樽前听艷歌。",
        "dynasty": "宋",
        "collection_info": null
    },
    {
        "uuid": "c9af1ec059fdb8b106ad101fd1603e69",
        "title": "过襄州留题驿亭",
        "author": "寇准",
        "content": "沙堤筑处迎丞相，驿吏催时送逐臣。\n到了输他林下客，无荣无辱自由身。",
        "dynasty": "宋",
        "collection_info": null
    },
    {
        "uuid": "271ce4ba4b8d7b51b4d5c03f1a799fa1",
        "title": "春睡",
        "author": "寇准",
        "content": "春力着人春睡重，叶底黄鹂鸣自送。\n绿幕朱栏日观明，回廊侧户风帘动。",
        "dynasty": "宋",
        "collection_info": null
    },
    {
        "uuid": "1be2fea25539e4d246b8ba3f363a99f7",
        "title": "华山",
        "author": "寇准",
        "content": "祇有天在上，更无山与齐。\n举头红日近，回首白云低。",
        "dynasty": "宋",
        "collection_info": null
    },
    {
        "uuid": "244ea4d44d533aa3a6e819e646091004",
        "title": "过新井慈光院留题海棠",
        "author": "寇准",
        "content": "暄风花杂满栏香，尽日幽吟叹异常。\n翻笑牡丹虚得地，玉阶开落对君王。",
        "dynasty": "宋",
        "collection_info": null
    },
    {
        "uuid": "6167d491711b5e2982c18b64eddfd9cc",
        "title": "庐山",
        "author": "寇准",
        "content": "江南到处佳山水，庐阜丹霞是胜游。\n独抱古琴携竹杖，若逢绝境莫归休。",
        "dynasty": "宋",
        "collection_info": null
    },
    {
        "uuid": "753a2570b5e1e62e9241c267546165b2",
        "title": "题庐山太平兴国宫",
        "author": "寇准",
        "content": "飞泉喷薄走虹蜺，远岫峥嵘植玉圭。\n若有桃花镇开落，游人应认武陵溪。",
        "dynasty": "宋",
        "collection_info": null
    },
    {
        "uuid": "673cbd18f5d9b4f6c08b03c1327b489a",
        "title": "顶山",
        "author": "寇准",
        "content": "雨歇黄梅后，秋生麦熟前。\n偶同金马客，来访玉龙泉。\n竹叶一尊酒，榴花五月天。\n不妨扶拄杖，行到白云边。",
        "dynasty": "宋",
        "collection_info": null
    },
    {
        "uuid": "d160d7a5977bdd0b807a6908c6a9f5e4",
        "title": "句  其一",
        "author": "寇准",
        "content": "冬叶扶疏碧伞团，溪山环郭莫穷端。",
        "dynasty": "宋",
        "collection_info": null
    },
    {
        "uuid": "7ce8ff616c7040913d01326409cec8e0",
        "title": "句  其二",
        "author": "寇准",
        "content": "苍芷溪烟晻霭山，翛然城角起天端。",
        "dynasty": "宋",
        "collection_info": null
    },
    {
        "uuid": "59abf4a3b530dfb20f9a3cb0423a8e6a",
        "title": "句  其三",
        "author": "寇准",
        "content": "青草湖平两岸水，岳阳楼对三吴州。",
        "dynasty": "宋",
        "collection_info": null
    },
    {
        "uuid": "785003b7004dfbed8b3eebf413f2fa28",
        "title": "句  其四",
        "author": "寇准",
        "content": "汉水泱泱绕凤林，岘山南路白云深。",
        "dynasty": "宋",
        "collection_info": null
    },
    {
        "uuid": "55c39af30f092f2930d608071422ffa7",
        "title": "句  其五",
        "author": "寇准",
        "content": "到海祇十里，过山应万重。",
        "dynasty": "宋",
        "collection_info": null
    },
    {
        "uuid": "c8fa48c4c63e7c745a71d4918023aa8d",
        "title": "句  其六",
        "author": "寇准",
        "content": "水底日为天上日。",
        "dynasty": "宋",
        "collection_info": null
    },
    {
        "uuid": "c33cc78360b82737bfb1e7f641a225e7",
        "title": "句  其七",
        "author": "寇准",
        "content": "老觉腰金重，慵便枕玉凉。",
        "dynasty": "宋",
        "collection_info": null
    },
    {
        "uuid": "b81e8fdea25850c90cd5ab1d08152cb3",
        "title": "句  其八",
        "author": "寇准",
        "content": "少年挟弹何狂逸，不用金丸用蜡丸。",
        "dynasty": "宋",
        "collection_info": null
    },
    {
        "uuid": "3b8b148f6b3697aad1b8583b0686a2a9",
        "title": "句  其九",
        "author": "寇准",
        "content": "杜鹃啼处血成花，梅子黄时雨如雾。",
        "dynasty": "宋",
        "collection_info": null
    },
    {
        "uuid": "803210b68d350b8e57a8f9ce589f726e",
        "title": "句  其一○",
        "author": "寇准",
        "content": "兼曹谋未展，八幕志方摅。",
        "dynasty": "宋",
        "collection_info": null
    },
    {
        "uuid": "45f5f1ab635e7a13ddbf5597a6705875",
        "title": "句  其一一",
        "author": "寇准",
        "content": "自怜野客都无着。",
        "dynasty": "宋",
        "collection_info": null
    },
    {
        "uuid": "794e47a86504e706b92ec2cad457681e",
        "title": "句  其一二",
        "author": "寇准",
        "content": "啼鶑梦裏闻。",
        "dynasty": "宋",
        "collection_info": null
    },
    {
        "uuid": "f123e5b831ff5d17e52cddf51407d4ad",
        "title": "存目  其一",
        "author": "寇准",
        "content": "诗题：残诗二句首句：有官居鼎鼐，无地起楼台。",
        "dynasty": "宋",
        "collection_info": null
    },
    {
        "uuid": "ad8c59f9b1847eeb1a1241082a12bb10",
        "title": "存目  其二",
        "author": "寇准",
        "content": "诗题：残诗二句首句：传语崖州寇司户，人生何处不相逢。",
        "dynasty": "宋",
        "collection_info": null
    },
    {
        "uuid": "787083058deae4fa2934724ee8528b27",
        "title": "存目  其三",
        "author": "寇准",
        "content": "诗题：寄京兆向相公敏中首句：九万鹏霄振翼时。",
        "dynasty": "宋",
        "collection_info": null
    },
    {
        "uuid": "d6a15e437a0783b401aa5141eba2bc46",
        "title": "春恨",
        "author": "寇准",
        "content": "侵阶草色连朝雨，满地梨花昨夜风。\n蜀魄不来春寂寞，楚魂吟夜月朦胧。",
        "dynasty": "宋",
        "collection_info": null
    }
]