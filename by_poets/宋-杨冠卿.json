[
    {
        "uuid": "e802b6a6ee6a4448bc14106a3646335c",
        "title": "如梦令 满院落花春寂",
        "author": "杨冠卿",
        "content": "满院落花春寂。\n风絮一帘斜日。\n翠钿晓寒轻，独倚千秋无力。\n无力。\n无力。\n蹙破远山愁碧。",
        "dynasty": "宋",
        "collection_info": null
    },
    {
        "uuid": "93136ebc05ea6ff836ec1ea491c7dfd1",
        "title": "生查子 娇莺恰恰啼",
        "author": "杨冠卿",
        "content": "娇莺恰恰啼，过水翻回去。\n欲共诉芳心，故绕池边树。\n人去绮窗闲，弦断秦筝柱。\n百啭听新声，总是伤心处。",
        "dynasty": "宋",
        "collection_info": null
    },
    {
        "uuid": "7739b486f991de695dade6b1c86f4dee",
        "title": "生查子 消瘦不胜寒",
        "author": "杨冠卿",
        "content": "消瘦不胜寒，独立江南路。\n罗袜暗生尘，不见凌波步。\n兰佩解鸣珰，往事凭谁诉。\n一纸彩云笺，好寄青鸾去。",
        "dynasty": "宋",
        "collection_info": null
    },
    {
        "uuid": "c3b9745cdf0cd1a5734dd51b051759c4",
        "title": "生查子 潇湘日暮时",
        "author": "杨冠卿",
        "content": "潇湘日暮时，倚棹蒹葭浦。\n不见独醒人，愁对湘妃语。\n璧月送归云，一叶莲舟举。\n宝瑟奏清商，波底鱼龙舞。",
        "dynasty": "宋",
        "collection_info": null
    },
    {
        "uuid": "623f2ff7a6e93936ca0ebff705a8a085",
        "title": "浣溪沙 洞口春深长薜萝",
        "author": "杨冠卿",
        "content": "洞口春深长薜萝。\n幽栖地僻少经过。\n一溪新绿涨晴波。\n惊梦觉来啼鸟近，惜春归去落花多。\n东风独倚奈愁何。",
        "dynasty": "宋",
        "collection_info": null
    },
    {
        "uuid": "cf7c1fab07409ecc2405bec881521163",
        "title": "浣溪沙 银叶香销暑簟清",
        "author": "杨冠卿",
        "content": "银叶香销暑簟清。\n枕鸳醉倚玉钗横。\n起来红日半窗明。\n多病情怀无可奈，惜花天气恼馀酲。\n瑶琴谁弄晓莺声。",
        "dynasty": "宋",
        "collection_info": null
    },
    {
        "uuid": "996b267914edefc50bdd4f5086c1dd21",
        "title": "霜天晓角 渔舟簇簇",
        "author": "杨冠卿",
        "content": "渔舟簇簇。\n西塞山前宿。\n流水落红香远，春江涨、葡萄绿。\n蕲竹。\n奏新曲。\n惊回幽梦独。\n却把渔竿远去，骑鲸背、钓璜玉。",
        "dynasty": "宋",
        "collection_info": null
    },
    {
        "uuid": "aeb718006797b6aa56ed1a5155a7f48b",
        "title": "卜算子 苍生喘未苏",
        "author": "杨冠卿",
        "content": "苍生喘未苏，贾笔论孤愤。\n文采风流今尚存，毫发无遗恨。\n凄恻近长沙，地僻秋将尽。\n长使英雄泪满襟，天意高难问。",
        "dynasty": "宋",
        "collection_info": null
    },
    {
        "uuid": "a921b2e3ce6935ebee8d002912430331",
        "title": "垂丝钓 翠帘昼卷",
        "author": "杨冠卿",
        "content": "翠帘昼卷。\n庭花日影初转。\n酒力未醒，眉黛还敛。\n停歌扇。\n背画阑倚遍。\n情无限。\n怅韶华又晚。\n锦鞯去后，愁宽珠袖金钏。\n碧云信远。\n难托西楼雁。\n空写银筝怨。\n肠欲断。\n更落红万点。",
        "dynasty": "宋",
        "collection_info": null
    },
    {
        "uuid": "b76104163fdf84111302f62ddbfd567a",
        "title": "菩萨蛮 飞云障碧江天暮",
        "author": "杨冠卿",
        "content": "飞云障碧江天暮。\n杏花帘幕黄昏雨。\n翠袖怯春寒。\n有人愁倚阑。\n天涯芳草路。\n目送征鸿去。\n人远玉关长。\n尺书难寄将。",
        "dynasty": "宋",
        "collection_info": null
    },
    {
        "uuid": "71d6edaab39f187c8a55d8bc97b1e41f",
        "title": "菩萨蛮 春山愁对修眉绿",
        "author": "杨冠卿",
        "content": "春山愁对修眉绿。\n春衫谁为裁冰縠。\n日暮倚阑干。\n不禁烟雾寒。\n湖边归去路。\n犹记传觞处。\n往事等空花。\n客心惊岁华。",
        "dynasty": "宋",
        "collection_info": null
    },
    {
        "uuid": "a9d1c48b69a27785974006c3d50b2a86",
        "title": "菩萨蛮 冰肌玉衬香绡薄",
        "author": "杨冠卿",
        "content": "冰肌玉衬香绡薄。\n无言独倚阑干角。\n相见又还休。\n可堪归去愁。\n碧波溪上路。\n几阵黄昏雨。\n归去断人肠。\n纱厨枕簟凉。",
        "dynasty": "宋",
        "collection_info": null
    },
    {
        "uuid": "cdb1b1101f6d44b1abb7f85e56be6029",
        "title": "菩萨蛮 玉妃夜宴瑶池冷",
        "author": "杨冠卿",
        "content": "玉妃夜宴瑶池冷。\n翩然飞下霓旌影。\n天阔水云长。\n风飘舞袖香。\n姑山人似旧。\n清压红梅瘦。\n同凭玉阑干。\n光摇银海寒。",
        "dynasty": "宋",
        "collection_info": null
    },
    {
        "uuid": "3ae5f44bea2d5ed9635fa325de9e7e43",
        "title": "好事近 晚起倦梳妆",
        "author": "杨冠卿",
        "content": "晚起倦梳妆，斜压翠鬟云鬓。\n手拈花枝辄笑，问青鸾音信。\n绣帘慵卷玉钩垂，风篁奏馀韵。\n灯火黄昏院落，报雕鞍人近。",
        "dynasty": "宋",
        "collection_info": null
    },
    {
        "uuid": "fa4e8dbdcf7c2d832da57fc1cacdc92e",
        "title": "好事近 细雨落檐花",
        "author": "杨冠卿",
        "content": "细雨落檐花，帘卷金泥红湿。\n楼外远山横翠，染修眉愁碧。\n旧游春梦了无痕，香尘暗瑶瑟。\n凭仗青鸾飞去，问新来消息。",
        "dynasty": "宋",
        "collection_info": null
    },
    {
        "uuid": "31c54cc280dbb6300460b6f2dfd8ddde",
        "title": "谒金门 伤漂泊",
        "author": "杨冠卿",
        "content": "伤漂泊。\n负了花前期约。\n寒食清明都过却。\n愁怀无处着。\n晴日柳阴池阁。\n风絮斜穿帘幕。\n帘外秋千闲彩索。\n断肠人寂寞。",
        "dynasty": "宋",
        "collection_info": null
    },
    {
        "uuid": "c34d068ba8aa5c17331ac7f818a7d83f",
        "title": "忆秦娥 东风恶",
        "author": "杨冠卿",
        "content": "东风恶。\n雪花乱舞穿帘幕。\n穿帘幕。\n寒侵绿绮，音断弦索。\n宫梅已破香红萼。\n梅妆想称伊梳掠。\n伊梳掠。\n十分全似，旧时京洛。",
        "dynasty": "宋",
        "collection_info": null
    },
    {
        "uuid": "a0acedc8300a515345890972997e7339",
        "title": "忆秦娥 云垂幕",
        "author": "杨冠卿",
        "content": "云垂幕。\n江天雪似杨花落。\n杨花落。\n翠衾不暖，晓寒偏觉。\n起来独倚西楼角。\n客怀无耐伤离索。\n伤离索。\n蛮笺欲寄，塞鸿难托。",
        "dynasty": "宋",
        "collection_info": null
    },
    {
        "uuid": "de8da0a7fd3697744ef937ad71021968",
        "title": "清平乐 翠团嘉树",
        "author": "杨冠卿",
        "content": "翠团嘉树。\n杜宇呼春去。\n帘卷金泥凝望处。\n几点红薇香雨。\n等闲过了花时。\n殷勤来问酴醿。\n恰有一枝春在，画楼红日林西。",
        "dynasty": "宋",
        "collection_info": null
    },
    {
        "uuid": "1ec857cd316f7fd7dfa91fc6dc918cd7",
        "title": "柳梢青 红药翻阶",
        "author": "杨冠卿",
        "content": "红药翻阶。\n天香国艳，辉映楼台。\n解语浑如，三千粉黛，十二金钗。\n青鞋踏破苍苔。\n趁舞蝶、游蜂去来。\n宿粉偷香，也应难似，年少情怀。",
        "dynasty": "宋",
        "collection_info": null
    },
    {
        "uuid": "1d4ec7a2c9dafd326d2b365a59b3e860",
        "title": "柳梢青 金蕊飘残",
        "author": "杨冠卿",
        "content": "金蕊飘残。\n江城秋晚，月冷霜寒。\n一种幽芳，雕冰镂玉，舞凤翔鸾。\n悠然静对南山。\n笑琼沼、鸳飞翠澜。\n小玉惊呼，太真娇困，俯槛慵看。",
        "dynasty": "宋",
        "collection_info": null
    },
    {
        "uuid": "fdcc563d92fcb31028f9dc37f5e94aff",
        "title": "柳梢青 归梦迢迢",
        "author": "杨冠卿",
        "content": "归梦迢迢。\n分明曾见，舞遍云韶。\n解道相思，愁宽金钏，瘦损宫腰。\n觉来情绪无聊。\n正戍角、声翻丽谯。\n楚塞山长，巫阳人远，斗帐香消。",
        "dynasty": "宋",
        "collection_info": null
    },
    {
        "uuid": "c689fb7d1e8e21f06aa704b75215a70c",
        "title": "西江月 妙墨龙蛇飞动",
        "author": "杨冠卿",
        "content": "妙墨龙蛇飞动，新词雪月交光。\n论文齿颊带冰霜。\n凤阁从来宫样。\n寿菊丛开三径，清姿高压群芳。\n折花聊尔问行藏。\n会见横飞直上。",
        "dynasty": "宋",
        "collection_info": null
    },
    {
        "uuid": "1418f0729c5629d1a0c2d72d514aad06",
        "title": "西江月 罗袜浪传仙子",
        "author": "杨冠卿",
        "content": "罗袜浪传仙子，宫梅休写华光。\n人言寿客饱经霜。\n不趁凡花入样。\n万玉森罗素节，一枝剩有馀芳。\n孤高肯使蝶蜂藏。\n特立甘泉顶上。",
        "dynasty": "宋",
        "collection_info": null
    },
    {
        "uuid": "57c54eca9ff2ab8bea64b0ae5271a9b7",
        "title": "西江月 昨梦钧天帝所",
        "author": "杨冠卿",
        "content": "昨梦钧天帝所，曾陪奏赋明光。\n玉除金蕊映秋霜。\n尽道宫花别样。\n娇额涂黄牢就，金莲衬步齐芳。\n舞鸾仪凤巧难藏。\n羞杀繁红陌上。",
        "dynasty": "宋",
        "collection_info": null
    },
    {
        "uuid": "b04c82295c1c2e6d2c51ac0ad985f3ec",
        "title": "东坡引 绿波芳草路",
        "author": "杨冠卿",
        "content": "绿波芳草路。\n别离记南浦。\n香云翦赠青丝缕。\n钗分金半股。\n钗分金半股。\n阳关一曲声凄楚。\n惹起离筵愁绪。\n梦魂拟逐征鸿去。\n行云无定据。\n行云无定据。",
        "dynasty": "宋",
        "collection_info": null
    },
    {
        "uuid": "0432a1ab72b29bf25120e49847193c75",
        "title": "鹧鸪天 岁月如驰乌兔飞",
        "author": "杨冠卿",
        "content": "岁月如驰乌兔飞。\n情怀着酒强支持。\n经年不见宫妆面，秾碧谁斟翡翠卮。\n江路晚，夕阳低。\n奚奴空负锦囊归。\n欲凭驿使传芳信，未放东风第一枝。",
        "dynasty": "宋",
        "collection_info": null
    },
    {
        "uuid": "93c17f59ab0bdfce9fab3dbd565e9f91",
        "title": "小重山 一笑回眸百媚生",
        "author": "杨冠卿",
        "content": "一笑回眸百媚生。\n娇羞佯不语，艳波横。\n缓移莲步绕阶行。\n凝情久，幽怨托银筝。\n些事那回曾。\n水晶双枕冷，簟纹平。\n窥人燕子苦无情。\n惊梦断，何处觅云行。",
        "dynasty": "宋",
        "collection_info": null
    },
    {
        "uuid": "e88c28fded596efc12517be91d269196",
        "title": "蝶恋花 舞处曾看花满面",
        "author": "杨冠卿",
        "content": "舞处曾看花满面。\n独倚东风，往事思量遍。\n绿怨红愁春不管。\n天涯芳草人肠断。\n一纸云笺鱼雁远。\n归凤求凰，谁识琴心怨。\n臂枕香消眉黛敛。\n也应为我宽金钏。",
        "dynasty": "宋",
        "collection_info": null
    },
    {
        "uuid": "76681f28772750a6bf1a6c37af14a241",
        "title": "蝶恋花 月冷花寒宫漏促",
        "author": "杨冠卿",
        "content": "月冷花寒宫漏促。\n人在虚檐，玉体温无粟。\n弦断鸾胶还再续。\n娇云时霎情难足。\n解道双鸳愁独宿。\n宿翠偎红，蛱蝶元相逐。\n蓬海路遥天六六。\n终须伴我骑黄鹄。",
        "dynasty": "宋",
        "collection_info": null
    },
    {
        "uuid": "d24ddba24188973c9e99ed1dac3a5fcb",
        "title": "水调歌头 春涨一篙绿",
        "author": "杨冠卿",
        "content": "春涨一篙绿，江阔暮涛寒。\n龙骧万斛飞举，鲸饮酒杯宽。\n醉倚舵楼清啸，目送孤鸿杳霭，景意与俱闲。\n恍若驭风去，蓬岛旧家山。\n记吾庐，环翠竹，拱苍官。\n碧云信杳，谁为日日报平安。\n桂棹桃溪归后，流水落红香寂，春事想阑珊。\n赖有锦囊句，写向此中看。",
        "dynasty": "宋",
        "collection_info": null
    },
    {
        "uuid": "4c239290988eb84bafdbff299506ad79",
        "title": "水调歌头 形胜访淮楚",
        "author": "杨冠卿",
        "content": "形胜访淮楚，骑鹤到扬州。\n春风十里帘幕，香霭小红楼。\n楼外长江今古，谁是济川舟楫，烟浪拍天浮。\n喜见紫芝宇，儒雅更风流。\n气吞虹，才倚马，烂银钩。\n功名年少馀事，雕鹗几横秋。\n行演丝纶天上，环倚玉皇香案，仙袂揖浮丘。\n落笔惊风雨，润色焕皇猷。",
        "dynasty": "宋",
        "collection_info": null
    },
    {
        "uuid": "4ae766b41c323c0364a8e14b66a9c614",
        "title": "水调歌头 年少青云客",
        "author": "杨冠卿",
        "content": "年少青云客，怀抱百忧宽。\n北窗醉卧春晓，归梦趁吴帆。\n来访鸱夷仙迹，极目平湖烟浪，万象一毫端。\n云海渺空阔，咫尺是蓬山。\n佩飞霞，囊古锦，几凭阑。\n赤城应有居士，凤举更龙蟠。\n待向玉霄东望，相与神游八极，身未似云闲。\n长剑倚天外，功业镜频看。",
        "dynasty": "宋",
        "collection_info": null
    },
    {
        "uuid": "54457aec8e094fa73e56d21d0356bfa5",
        "title": "水调歌头 曳杖罗浮去",
        "author": "杨冠卿",
        "content": "曳杖罗浮去，辽鹤正南翔。\n青鸾为报消息，岩壑久相望。\n无奈渔溪欸乃，唤起苹洲昨梦，风雨趁归航。\n万里家何许，天阔水云长。\n历五湖，转湘楚，下三江。\n兴亡千古馀恨，收拾付诗囊。\n重到然犀矶渚，不见骑鲸仙子，客意转凄凉。\n举酒酹江月，襟袖泪淋浪。",
        "dynasty": "宋",
        "collection_info": null
    },
    {
        "uuid": "1625b3f9f3ded5b183877a54563de0da",
        "title": "水龙吟 渡江天马龙飞",
        "author": "杨冠卿",
        "content": "渡江天马龙飞，翠华小住兴王地。\n石城锺阜，雄依天堑，鼎安神器。\n鳷鹊楼高，建章宫阔，玉绳低坠。\n望郁葱佳气，非烟非雾，方呈瑞、璇霄际。\n貔虎云屯羽卫。\n壮金汤、更隆国势。\n天骄胆落，狼烽昼熄，玉门晏闭。\n祗谒陵园，长安□远，中兴可冀。\n笑六朝旧事，空随流水，千古恨、无人记。",
        "dynasty": "宋",
        "collection_info": null
    },
    {
        "uuid": "80dd8fedff8f5fa75f50d1237db67e21",
        "title": "贺新郎 薄暮垂虹去",
        "author": "杨冠卿",
        "content": "薄暮垂虹去。\n正江天、残霞冠日，乱鸿遵渚。\n万顷云涛风浩荡，笑整羽轮飞渡。\n问弱水、神仙何处。\n翳凤骑麟思往事，记朝元、金殿闻钟鼓。\n环佩响，翠鸾舞。\n梦中失却江南路。\n待西风、长城饮马，朔庭张弩。\n目尽青天何时到，赢得儿童好语。\n怅未复、长陵抔土。\n西子五湖归去后，泛仙舟、尚许寻盟否。\n风袂逐，片帆举。",
        "dynasty": "宋",
        "collection_info": null
    },
    {
        "uuid": "6527149ea41901a786aec9063d48fe0f",
        "title": "西北有高楼",
        "author": "杨冠卿",
        "content": "西北有高楼，氤氲临大路。\n飞檐转春风，绮窗鏁云雾。\n姣服者谁子，倾城此容与。\n娟娟长眉青，不受脂泽污。\n娉婷惜不嫁，恐为荡子悞。\n写心泛清瑟，独不怨迟暮。",
        "dynasty": "宋",
        "collection_info": null
    },
    {
        "uuid": "38562a6d841441554b53df58eb9d3145",
        "title": "东方有一士",
        "author": "杨冠卿",
        "content": "东方有一士，不见心忡忡。\n尺璧未足多，夙好良所同。\n永怀不能寐，揽衣出房栊。\n遥夜未渠央，取琴和秋虫。\n岂无时世交，谅彼不相容。",
        "dynasty": "宋",
        "collection_info": null
    },
    {
        "uuid": "d70935c47344bad71cc7f910831a0b53",
        "title": "铜雀妓",
        "author": "杨冠卿",
        "content": "分尽余香空宝奁，罢临歌舞夜厌厌。\n清跸不传虚绣帐，洞房月在西陵上。\n玉殿尘埃闲御仗，翠眉忍上平台望。\n宫车一去不復还，画罗金缕尚斑斑。",
        "dynasty": "宋",
        "collection_info": null
    },
    {
        "uuid": "49b654b3cf57052215e8c332d3b52b3e",
        "title": "赤玉箫",
        "author": "杨冠卿",
        "content": "玉箫早入凉王墓，弓剑衣冠只同处。\n千年邂逅出人间，颜色声音幸如故。\n云门曲谱不分明，赵瑟齐竽各自名。\n传看乐府无人识，此箫收声甘弃掷。",
        "dynasty": "宋",
        "collection_info": null
    },
    {
        "uuid": "f0aa720c3543f4c724d304341b8229f4",
        "title": "秋怀十首微云淡河汉疏雨滴梧桐为韵  其一",
        "author": "杨冠卿",
        "content": "寒蝉初停号，客燕催将归。\n吾亦客一世，去此復焉依。\n敛袵听物变，着书明化机。\n深参漆园吏，渠语甚精微。",
        "dynasty": "宋",
        "collection_info": null
    },
    {
        "uuid": "290b47c027254338048cdf5eb2a3567e",
        "title": "秋怀十首微云淡河汉疏雨滴梧桐为韵  其二",
        "author": "杨冠卿",
        "content": "秋风不肯来，如挽弓百斤。\n忽然径排户，态度殊不文。\n方深裘褐忧，暮雨低行云。\n焚香快熟睡，梦破尚微曛。",
        "dynasty": "宋",
        "collection_info": null
    },
    {
        "uuid": "99b237a36e65208838afc2c46e8e599e",
        "title": "秋怀十首微云淡河汉疏雨滴梧桐为韵  其三",
        "author": "杨冠卿",
        "content": "呼船下平湖，山如髻鬟瞰。\n物华逼摇落，水明天淡淡。\n中藏今古愁，岁月不可勘。\n为语羊征南，声名本来蹔。",
        "dynasty": "宋",
        "collection_info": null
    },
    {
        "uuid": "93cb2d3e5dd9397a99b286f334d919a0",
        "title": "秋怀十首微云淡河汉疏雨滴梧桐为韵  其四",
        "author": "杨冠卿",
        "content": "饥来讵堪忍，振履商颂歌。\n时人不料理，政可着岩阿。\n喻龟且曳尾，劝公无渡河。\n一朝失脚去，宁得此婆娑。",
        "dynasty": "宋",
        "collection_info": null
    },
    {
        "uuid": "5d1347e13531c783ed01efbf12347503",
        "title": "秋怀十首微云淡河汉疏雨滴梧桐为韵  其五",
        "author": "杨冠卿",
        "content": "古人例躬耕，我坐老无断。\n勇为梁父吟，已媿杜鹃唤。\n幽幽桃华源，尚不知有汉。\n妇子彼何为，徒使人意乱。",
        "dynasty": "宋",
        "collection_info": null
    },
    {
        "uuid": "0760e5ceb2a13ebfb121312f09df3f63",
        "title": "秋怀十首微云淡河汉疏雨滴梧桐为韵  其六",
        "author": "杨冠卿",
        "content": "月上天无云，树阴散扶疎。\n秋声生寂历，凉飔满吾庐。\n幸此尊有酒，敢歌食无鱼。\n陶然且一醉，世间各贤愚。",
        "dynasty": "宋",
        "collection_info": null
    },
    {
        "uuid": "893d3e897f703f79c0180632d10cd202",
        "title": "秋怀十首微云淡河汉疏雨滴梧桐为韵  其七",
        "author": "杨冠卿",
        "content": "春秧困深寒，夏穗仍愍雨。\n书来西江西，赤地扫瓜芋。\n墨数食指多，坐羞长袖舞。\n忧忧米如珠，南山采薇去。",
        "dynasty": "宋",
        "collection_info": null
    },
    {
        "uuid": "3177f46483e92a65361218e3056204d5",
        "title": "秋怀十首微云淡河汉疏雨滴梧桐为韵  其八",
        "author": "杨冠卿",
        "content": "晚云蹔垂阴，零露不成滴。\n隣墙几好树，叶下声策策。\n一灯同夜阑，此抱谁与适。\n前身岂壁鱼，甘擅文字癖。",
        "dynasty": "宋",
        "collection_info": null
    },
    {
        "uuid": "5a66f2fc9a86952210de0319170e1e1b",
        "title": "秋怀十首微云淡河汉疏雨滴梧桐为韵  其九",
        "author": "杨冠卿",
        "content": "忧来抵揬人，衰怀小城孤。\n解围頼从事，几成不支梧。\n所忧岂其私，天高信难呼。\n努力加餐饭，世缘久崎岖。",
        "dynasty": "宋",
        "collection_info": null
    },
    {
        "uuid": "480b9e7819eace20b98ecf898cf8fef3",
        "title": "秋怀十首微云淡河汉疏雨滴梧桐为韵  其一○",
        "author": "杨冠卿",
        "content": "幽花上篱落，寒烟婘楸桐。\n络纬勉妇织，暮色凄房栊。\n日月如跳丸，虫鱼不书攻。\n髮黑今益白，脱巾成老翁。",
        "dynasty": "宋",
        "collection_info": null
    },
    {
        "uuid": "9bcf176eaea1f1d5fa1ddaa7bb457ec3",
        "title": "北亭",
        "author": "杨冠卿",
        "content": "北风无时休，荒山路绵绵。\n老马被吹扬，却立不肯前。\n我仆行且仆，竟日数里间。\n悠然欲何适，正坐归无田。",
        "dynasty": "宋",
        "collection_info": null
    },
    {
        "uuid": "5bcb259fe668dae7963ab0545c7f9d60",
        "title": "感事",
        "author": "杨冠卿",
        "content": "我车昔载脂，柳色初濯濯。\n及归脱征骖，柳叶半黄落。\n恍然仅一梦，已费十晦朔。\n祇应为客老，惘惘不自觉。",
        "dynasty": "宋",
        "collection_info": null
    },
    {
        "uuid": "4cde50b7ce7a7f7108448a9eb107917a",
        "title": "赴城南隠居小集",
        "author": "杨冠卿",
        "content": "白雨濯青山，孤云霭余姿。\n溶溶荒江水，近岸生清漪。\n扶舆出城府，眷此幽人期。\n茅茨倚林麓，秀薄相参差。\n欣兹蹔解带，虚白明朝曦。\n向来旅穷徼，抑鬰中怀悲。\n相逢辄顾笑，觞酒相淋漓。\n春风不日去，淹留我何为。",
        "dynasty": "宋",
        "collection_info": null
    },
    {
        "uuid": "98609719b67b44139ee690ca96172559",
        "title": "悲秋  其一",
        "author": "杨冠卿",
        "content": "秋色遽如许，客心徒自惊。\n盈盈露花泣，策策风树鸣。\n别影讵可吊，强怀不能平。\n轩车几时还，恻怆难为情。",
        "dynasty": "宋",
        "collection_info": null
    },
    {
        "uuid": "0d2d59cae71fbd549634ca058f8a2b51",
        "title": "悲秋  其二",
        "author": "杨冠卿",
        "content": "沄沄西江水，送我沙边舟。\n当时送行客，勉我无久留。\n晤言宛如昨，庭叶忽再秋。\n人生寸心违，何以消吾忧。",
        "dynasty": "宋",
        "collection_info": null
    },
    {
        "uuid": "5e77b8e1e4c1eb629bf33796dd214db4",
        "title": "夜坐看月  其一",
        "author": "杨冠卿",
        "content": "南风扫阴翳，快若诛神姦。\n日暮天无云，月出房心间。\n幽人倦蒸溽，痴坐山中山。\n连连甲子雨，幸此天破悭。\n清明皆我有，何但窥一斑。",
        "dynasty": "宋",
        "collection_info": null
    },
    {
        "uuid": "5a429b6693f959df8ff4136e4ce35419",
        "title": "夜坐看月  其二",
        "author": "杨冠卿",
        "content": "春泥少曾干，天漏几不补。\n冥观赤乌飞，喜见长虹吐。\n修竹来清风，孤光相媚妩。\n心神濯冰壶，何必须起舞。\n更欲寻断桥，前溪有饥虎。",
        "dynasty": "宋",
        "collection_info": null
    },
    {
        "uuid": "4fc4a19168b8c96e0557e53d20902117",
        "title": "夜坐看月  其三",
        "author": "杨冠卿",
        "content": "春夏季孟间，草木蔽山骨。\n青苍霭芳华，烟霏相出没。\n适从忧患场，观化超理窟。\n无心岫间云，有定水中月。\n我方意如如，谁尚书咄咄。",
        "dynasty": "宋",
        "collection_info": null
    },
    {
        "uuid": "f52e81bd3ba98167e86bbded611dcecf",
        "title": "暮景  其一",
        "author": "杨冠卿",
        "content": "鞍马来殊方，祇园已秋寂。\n虚堂耿清夜，卧听寒雨滴。\n永怀平生愿，浩荡谁与适。\n愁心正纷如，西风韵邻笛。",
        "dynasty": "宋",
        "collection_info": null
    },
    {
        "uuid": "26c32d3f10fdffd9f2e1188355a9bdc0",
        "title": "暮景  其二",
        "author": "杨冠卿",
        "content": "客行无常期，远适亦有归。\n家人具膏沐，垢髮幸一晞。\n可怜儿时面，坐受塞色欺。\n看镜恍如失，功名定何时。",
        "dynasty": "宋",
        "collection_info": null
    },
    {
        "uuid": "b028fa338c690219236c08ab945d4aa0",
        "title": "九日  其一",
        "author": "杨冠卿",
        "content": "晨风战枯荷，清霜杀高柳。\n人生俯仰间，能得几重九。\n节序来无停，已及黄花酒。\n流落拾遗心，西江独回首。",
        "dynasty": "宋",
        "collection_info": null
    },
    {
        "uuid": "e544b7ace0def1f91e6753a0ee08752f",
        "title": "九日  其二",
        "author": "杨冠卿",
        "content": "寒花有余馨，香醪甜胜蜜。\n红萸尔相宜，饤饾杂梨栗。\n家家事行乐，似恐更无日。\n时日岂不佳，人意自难诘。",
        "dynasty": "宋",
        "collection_info": null
    },
    {
        "uuid": "8bda5696d21f2a218df0222425c2cb1e",
        "title": "九日  其三",
        "author": "杨冠卿",
        "content": "凄凉少陵老，梓州九日诗。\n朝廷入梦想，弟妹天一涯。\n我亦困羁旅，千古同其悲。\n不忍嗅新菊，惟思咏江蓠。",
        "dynasty": "宋",
        "collection_info": null
    },
    {
        "uuid": "8ffed182b735436472b829d5b37168b0",
        "title": "晚思",
        "author": "杨冠卿",
        "content": "花意就销歇，芳树初阴阴。\n薄帷受清吹，鸟声幽院深。\n感此时节改，素标不胜簪。\n取酒洗玉船，慰我怀古心。\n小醉睨落景，归盟犹可寻。",
        "dynasty": "宋",
        "collection_info": null
    },
    {
        "uuid": "729c267a177439c18dbc4828ff9c3669",
        "title": "久客倦游归憩僧坊有怀蓬居梵竺卿寂光常不轻",
        "author": "杨冠卿",
        "content": "志士长骯脏，曲鈎封公侯。\n得丧亦何有，贤愚同一丘。\n日月如跳丸，少年今白头。\n胡为浪自苦，九折不停辀。\n庞眉碧眼禅，一笑万事休。\n辽鹤我言归，君其来与游。",
        "dynasty": "宋",
        "collection_info": null
    },
    {
        "uuid": "b45b7a10f2badf10e6e7806f93233070",
        "title": "冬半山间忽见桃花客云江梅已芳且约一笑花下",
        "author": "杨冠卿",
        "content": "缘云梯径穿林麓，岁晚山寒风折木。\n司花为我发春妍，繁红几树惊愁目。\n有美人兮在空谷，似笑漫山总粗俗。\n淡烟疎雨罗浮村，万里相将跨黄鹄。",
        "dynasty": "宋",
        "collection_info": null
    },
    {
        "uuid": "9b00344dbb1a3fe9b7b9036a8b811b9d",
        "title": "秋日麻姑山",
        "author": "杨冠卿",
        "content": "掷米作珠玑，麻姑已僊去。\n沧海变桑田，干坤自今古。\n我来访灵踪，日落青山暮。\n玉殿琐清秋，霞裾隔烟雾。\n户外黄冠师，三问三不顾。\n骑麟翳凤凰，笑指虚无路。",
        "dynasty": "宋",
        "collection_info": null
    },
    {
        "uuid": "c1ebf6228478f9e70d8e67a31a7ebf51",
        "title": "未至池阳五里有齐山寺寺后岩石巉然缘崖而上绝顶有翠微亭即杜樊川九日携壶地也自亭而西憩集仙洞",
        "author": "杨冠卿",
        "content": "泉石吾膏肓，佳处每忘返。\n携壶上翠微，一雨秋政晚。\n千岩如献状，秀色迭层巘。\n缘云梯径入，危磴石偃蹇。\n洞户访真僊，丹成骨已换。\n羽化今几年，鸾鹄若在眼。",
        "dynasty": "宋",
        "collection_info": null
    },
    {
        "uuid": "3c2c42dc9489cc214326ad42e6b77d73",
        "title": "自马当而上至壶口三钟石苍崖壁立下瞰层渊湍流急甚钓叟穴其傍往来自若吾恐其为蜚僊也故作是诗",
        "author": "杨冠卿",
        "content": "千崖削苍壁，万仞临深渊。\n老翁立其傍，习惯若自然。\n笑歌惊波澜，步武生云烟。\n我欲从之游，结茅山之巅。\n举瓢酌天浆，醉拍洪崖肩。\n明月夜横玉，共看凌波僊。",
        "dynasty": "宋",
        "collection_info": null
    },
    {
        "uuid": "3808f577e8c19f74badc440802eb2dbe",
        "title": "古有采鞠茱萸篇而无一语及渊明长房旧事鞠茱于此其亦有憾矣乎九日戏为鞠茱补阙其体则准之简文  其一",
        "author": "杨冠卿",
        "content": "落英拾秋鞠，委佩纫芳兰。\n以其清且芬，可服仍可餐。\n吴茱味苦辛，奚亦登君盘。\n囊纱萦臂玉，恍记汝南山。\n黄鹄招不来，僊子何时还。",
        "dynasty": "宋",
        "collection_info": null
    },
    {
        "uuid": "28bc9b2aa1a4d1c44eadb4e394b4cd39",
        "title": "古有采鞠茱萸篇而无一语及渊明长房旧事鞠茱于此其亦有憾矣乎九日戏为鞠茱补阙其体则准之简文  其二",
        "author": "杨冠卿",
        "content": "红尘着脚双鬓斑，折腰五斗真作难。\n巾车一去不復还，归卧柴桑紫翠间。\n东篱悠然见南山，欲辩忘言心自闲。",
        "dynasty": "宋",
        "collection_info": null
    },
    {
        "uuid": "a5a3303d1dd02562ab6d1c102913e7a7",
        "title": "又渔社李先生宠以和篇復用韵  其一",
        "author": "杨冠卿",
        "content": "南国有秋茱，芳馨袭椒兰。\n臞儒山泽间，晨霞却朝餐。\n置之红锦囊，荐以黄金盘。\n瓶乳下青云，一笑颓玉山。\n鸡犬听湛浮，辽鹤将自还。",
        "dynasty": "宋",
        "collection_info": null
    },
    {
        "uuid": "04a38705283013bee64757f9c6b2fc9e",
        "title": "又渔社李先生宠以和篇復用韵  其二",
        "author": "杨冠卿",
        "content": "西风寒岩鞠蘂斑，索米长安得路难。\n投林倦翼蚤知还，袖手归来三径间。\n云屏万迭匡庐山，鹤唳猿啼千古闲。",
        "dynasty": "宋",
        "collection_info": null
    },
    {
        "uuid": "96d99df80c3dd4b0e14679ead4d2d213",
        "title": "三辅黄图载赵飞燕太液池结裾游宋公鸡跖载飞燕太液池归风送远曲俱谓飞燕欲御风仙去杂用古语戏题于后  其一",
        "author": "杨冠卿",
        "content": "饮飞挟宸舟，彩鹢粲云母。\n波涵太液秋，影动灵鼍吼。\n观云棹水撷菱蕖，冯夷击鼓羣龙趍。\n飘飘仙袂随风举，帝怜飞燕结缨裾。\n当时得意更深眷，承恩日在昭阳殿。\n兹游奇绝冠平生，三十六宫俱健羡。",
        "dynasty": "宋",
        "collection_info": null
    },
    {
        "uuid": "d8a2c6bb158b2ad406d92a63bb4a1653",
        "title": "三辅黄图载赵飞燕太液池结裾游宋公鸡跖载飞燕太液池归风送远曲俱谓飞燕欲御风仙去杂用古语戏题于后  其二",
        "author": "杨冠卿",
        "content": "瑶池翠水波粼粼，日暮寒生碧草春。\n阿娇厌贮黄金屋，来歌送远归风曲。\n仙乎去故而就新，歌声嘹亮遏行云。\n黄鹄一去无消息，人间有情泪沾臆。",
        "dynasty": "宋",
        "collection_info": null
    },
    {
        "uuid": "bd24129eaef207fecda8ce6d461029e0",
        "title": "秋夜吟",
        "author": "杨冠卿",
        "content": "铜壶漏涩秋宵永，翠梧叶落敲金井。\n锦帐香消枕玉寒，惊迴昨梦难重省。\n起来刁斗连营静，碧云飞下征鸿影。\n蛮笺谁遣寄相思，鏁窗笑剪并刀冷。",
        "dynasty": "宋",
        "collection_info": null
    },
    {
        "uuid": "de9078a65808aef98b7955fc723ec776",
        "title": "秋琴咏",
        "author": "杨冠卿",
        "content": "岩花月彩浮，井桐露珠滴。\n悲秋适有念，拥琴坐西壁。\n古音拂朱弦，一倡千虑涤。\n无云山雨飞，松风寒淅沥。\n鱼龙尽出听，万籁天地寂。",
        "dynasty": "宋",
        "collection_info": null
    },
    {
        "uuid": "10185edd105bb3adc26fe2b660ff08d4",
        "title": "秋夜对酒用前韵",
        "author": "杨冠卿",
        "content": "夜雨急復疎，檐溜秋声滴。\n虚堂梦乍惊，青灯余四壁。\n牢愁推不去，浊酒讵能涤。\n蒲萄出西凉，瓶耻无余沥。\n兀坐倚枯木，栖心寄禅寂。",
        "dynasty": "宋",
        "collection_info": null
    },
    {
        "uuid": "6c65cc19a3e079862247f55d44e76681",
        "title": "采芙蓉词",
        "author": "杨冠卿",
        "content": "采采芙蓉华，集之以为裳。\n自彼若耶溪，登于君子堂。\n馨香压纫兰，把玩卑琼芳。\n佩服古无斁，怀人思沅湘。",
        "dynasty": "宋",
        "collection_info": null
    },
    {
        "uuid": "3b17ff2771850a8e9863b86260feec9f",
        "title": "商妇吟",
        "author": "杨冠卿",
        "content": "妾本良家子，嫁作商人妇。\n荡子去不归，幽闺长独守。\n平生松栢心，岁晚柯叶茂。\n飘絮乱因风，肯若道傍柳。\n朝来寻侄娣，典衣换春酒。\n邮籤访水程，去问夫健否。\n白面谁家郎，下马清溪口。\n却立不肯前，邀妾相先后。\n宁知天壤间，贵贱从其偶。\n妾身虽同涂，妾心终不负。",
        "dynasty": "宋",
        "collection_info": null
    },
    {
        "uuid": "dc0a8583044fea6de2b30700ada615d8",
        "title": "少年乐用李贺韵",
        "author": "杨冠卿",
        "content": "青云年少欢娱地，脆弦繁筦东风裏。\n金狨醉倚玉骢骄，归去画桥临绿水。\n钗梁斜亸云鬟坠，锦帐美人初睡起。\n促上红茵翻舞袂，春愁不展眉峰翠。",
        "dynasty": "宋",
        "collection_info": null
    },
    {
        "uuid": "1cc2666469af848f0f8fb8ebc7dff7db",
        "title": "美人在空谷",
        "author": "杨冠卿",
        "content": "有美人兮在空谷，肌肤冰雪颜如玉。\n珠袖轻绡卷翠云，日暮天寒倚修竹。\n自言久住黄金屋，舞遍霓裳羽衣曲。\n昭阳春尽音信稀，伤心暗蹙眉峰绿。\n百年日月双车毂，富贵荣华如转烛。\n蓬海迢迢天六六，驭风归去骑黄鹄。",
        "dynasty": "宋",
        "collection_info": null
    },
    {
        "uuid": "9db64e4923e72e101a4105ac1fb1120d",
        "title": "山阿步月吟",
        "author": "杨冠卿",
        "content": "游子莫何之，揽衣出京华。\n松舟逐桂檝，渺然下惊波。\n夜久羣动息，明星耿斜河。\n维舟乱石间，步月前山阿。\n霞佩凌空僊，瑶章方咏歌。\n见我若旧识，问讯今如何。\n我欲从之游，长啸入云萝。\n可仰不可攀，高峰鬰嵯峨。",
        "dynasty": "宋",
        "collection_info": null
    },
    {
        "uuid": "868cfa15e171c1255b00b5fb1a3874f5",
        "title": "久雨新霁蚤过松竹道院復以雨归因用汪彦章一春略无十日晴之句",
        "author": "杨冠卿",
        "content": "一春略无十日晴，竈前濈濈蛙黾生。\n晨兴登视云霁平，揽衣出门聊意行。\n东风吹拂酒面醒，花光掠我双眼明。\n举头还听鸠妇鸣，归来有酒愁独倾。",
        "dynasty": "宋",
        "collection_info": null
    },
    {
        "uuid": "0e1a3401aac3277689caffaa0c6333c0",
        "title": "翌日晴霁復用韵述所见",
        "author": "杨冠卿",
        "content": "痴云挟雨雨不晴，门外野田春水生。\n登临一望莽然平，沧波十里舟可行。\n农人枵腹愁弗醒，今朝喜见天日明。\n前村相去几牛鸣，试问谁家廪粟倾。",
        "dynasty": "宋",
        "collection_info": null
    },
    {
        "uuid": "0e2c192e8c4f12945ca211179e4a9a3e",
        "title": "赵仲实如吴江扁舟来别因以送之",
        "author": "杨冠卿",
        "content": "少年结交翰墨场，举头不觉双鬓苍。\n世涂巇崄如羊肠，交情耐久无炎凉。\n我今读书松竹庄，君兮去去吴松江。\n音书莫惜频寄将，新诗分我古锦囊。",
        "dynasty": "宋",
        "collection_info": null
    },
    {
        "uuid": "5ebebd2c9fe51e07a497dc50c26f1c93",
        "title": "九月二十一夜梦至乱山丛石间出憩道傍拂石坐古榕下仰视木杪萝蔓凌空兴欲蜚举既觉哦成古篇",
        "author": "杨冠卿",
        "content": "古榕夹道周，老榦参天碧。\n溜雨四十围，下视庭前栢。\n垂根相勾联，敷荫接南国。\n凌寒不改柯，阅人如过客。\n山空秋月明，路远车尘寂。\n清游记昨梦，危坐倚孤石。\n矫首睇云萝，双鳬生羽翼。",
        "dynasty": "宋",
        "collection_info": null
    },
    {
        "uuid": "5258b3b8cec28deaebdf3398e6b20b0b",
        "title": "秦侯不调累年识者嘆息兹以规恢秘略亲简上知有诏復其官亨衢自此发轫闻之喜甚为作古篇",
        "author": "杨冠卿",
        "content": "天骄饱肉气勇决，忆昨弯弧射汉月。\n玉关保障烽燧惊，豺狼塞路人踪绝。\n将军方着从事衫，指挥义士征河南。\n设奇间道依嵩谷，百战崎岖不解骖。\n攻城陷阵收殊绩，捷书夜到甘泉北。\n天子兴嗟恨见晚，俾将楼船护江国。\n将军击檝誓中流，英风凛凛气横秋。\n胡为拘絷不得逞，归戴南冠效楚囚。\n一朝奋激肝胆露，剌剌羞闻婢子语。\n袖携文字几千言，径趍阊阖排云去。\n帝敕天丁下取将，玉音诵之声琅琅。\n侍臣却立屏东箱，奇谋创见惊未尝。\n明日北门天子诏，似怪十年犹不调。\n尽还故秩问所从，豪杰中原资号召。\n我今尘敝黑貂裘，药裹关心万事休。\n挑灯看剑夜无寐，耿耿犹怀嫠妇忧。\n相期谈笑青油幕，关河去展规恢略。\n燕然碣石与天齐，为君重勒千丈碑。",
        "dynasty": "宋",
        "collection_info": null
    },
    {
        "uuid": "24500065c67cd345fc7c5f0402052758",
        "title": "秋日自武林病归渔社李使君惠以长篇诵之再四沈疴脱然",
        "author": "杨冠卿",
        "content": "忆昨走京华，炎曦昼方赫。\n终日无一欣，梦遶旧泉石。\n西风趁惊波，兹焉挂帆席。\n千年辽鹤归，客屦户外积。\n雕胡饭新炊，云腴饮甘液。\n杞狗杂苓龟，夜吠更晨吸。\n荣华风中烟，得丧付儿剧。\n宁復效辕驹，长鸣悲伏枥。\n李侯金闺彦，气与嵩华敌。\n龙门世莫攀，冰鉴古无匹。\n駃騠千里骏，晨炊共蓐食。\n高吟动鬼神，落笔风雨疾。\n句诵血模糊，妙理难致诘。",
        "dynasty": "宋",
        "collection_info": null
    },
    {
        "uuid": "cdf413cf7a51f57723a049eff0c522a6",
        "title": "古意",
        "author": "杨冠卿",
        "content": "渥漥天马倈，虎脊而龙膺。\n追电籋浮云，灭没如流星。\n络以黄金鞿，闲之白玉京。\n王良骖帝御，望舒引前旌。\n朝踏交河冰，暮清瀚海尘。\n归憇华山阳，谈笑静甲兵。\n胡为刍豆拘，下与驽骀并。\n羊肠困九折，盐车絷长缨。\n悬金方市骏，引脰聊一鸣。\n伯乐肯回顾，价其十倍增。",
        "dynasty": "宋",
        "collection_info": null
    },
    {
        "uuid": "3796d949914d4eff2d5cdbfd3f22ee66",
        "title": "天孙徕",
        "author": "杨冠卿",
        "content": "珠宫贝阙天女孙，胶轕璇玑纬星辰。\n徕游河汉俪于神，神储崧岳生甫申。\n胸中文字觑天巧，黼黻帝躬临下民。",
        "dynasty": "宋",
        "collection_info": null
    },
    {
        "uuid": "b11e6a816f7d5de791c38b892be613c5",
        "title": "平郴蛮",
        "author": "杨冠卿",
        "content": "孽狐鼪鬼啸篁竹，红绡帕首郴江曲。\n万牛脔炙瓮行酒，党伍穰穰萃林薮。\n牙璋夜半起兵符，云旗驿骑争驰驱。\n搜原剔薮歼渠魁，巢颠子覆苕苇枯。\n虎臣献凯锡珪组，玉帛金钱充栋宇。\n追踪汉相不言功，山河带砺传无穷。",
        "dynasty": "宋",
        "collection_info": null
    },
    {
        "uuid": "73128752510329e2251a3a5af8365013",
        "title": "祀明堂",
        "author": "杨冠卿",
        "content": "总章备物严秋飨，尊祖合祠规汶上。\n宰臣恭肃相明禋，精意潜交通肸蠁。\n殊庭朝荐燎烟升，阴云剥落天日明。\n百神骏奔风马下，休嘉协应年谷成。",
        "dynasty": "宋",
        "collection_info": null
    },
    {
        "uuid": "fb28b27d2e06d084622c99925ecce009",
        "title": "除关征",
        "author": "杨冠卿",
        "content": "翠华忆昨临吴津，驾言直欲苏远民。\n三尺土阶茅不剪，舜循尧道慈而俭。\n姬公制国有常经，什一更除关市征。\n男畊女织余布粟，却笑二吾犹不足。",
        "dynasty": "宋",
        "collection_info": null
    },
    {
        "uuid": "7355af660b08c252f7430bea8c8f7e10",
        "title": "天孙吟",
        "author": "杨冠卿",
        "content": "天孙黼黻文，胶轕璇玑外。\n大巧本无为，女工卑组绘。\n胡为小儿女，缨弁杂环佩。\n庭罗餰饵香，设祠祈且拜。\n临池五綵丝，更结相连爱。",
        "dynasty": "宋",
        "collection_info": null
    },
    {
        "uuid": "7f8b8c9c167b3c922eb967b29ef030cb",
        "title": "仙游",
        "author": "杨冠卿",
        "content": "迢迢秋夜长，娟娟霜月明。\n隠几观万变，俯仰周八纮。\n人间厌谪堕，翳凤骑长鲸。\n寥天排云征，高步抚流星。\n羣僊罗道周，有若相逢迎。\n旌羽绚虹蜺，环佩锵葱珩。\n问我来何迟，携手上玉京。\n陛级扣灵琐，班联簉紫庭。\n绿章奏封事，清问殊哀矜。\n饮之以云腴，锡之以琼英。\n下拜亟登受，倏然云雾兴。\n杳不知其所，变化无留形。\n俄顷双青鸾，衔笺报归程。\n望舒肃前驱，徒御了不惊。\n归时夜未央，仰视河汉横。\n天风西南来，隠隠笙竽声。\n钧天认帝所，昨梦怆难成。",
        "dynasty": "宋",
        "collection_info": null
    },
    {
        "uuid": "d5a5b1120aa1d35daaac93c387179b9a",
        "title": "从李使君假记室吏",
        "author": "杨冠卿",
        "content": "阿㜷呕心儿，佩囊有奚奴。\n杜陵短褐翁，抄诗听小胥。\n我生味风雅，古人思与俱。\n家无儋石储，谁其供指呼。\n主翁居专城，鴈鹜纷庭除。\n记史饱余闲，愿言假一夫。\n授以乌丝栏，副之玉蟾蜍。\n晴窗扫桐叶，细字蝇头书。",
        "dynasty": "宋",
        "collection_info": null
    },
    {
        "uuid": "1566472df59390ab5c03b2cdfeef7b71",
        "title": "倚梧叹",
        "author": "杨冠卿",
        "content": "白首寄人间，萍泛无休日。\n撑肠五千卷，岂乏济时术。\n富贵不可期，惆怅难再述。\n日暮倚庭梧，寒风听萧瑟。",
        "dynasty": "宋",
        "collection_info": null
    },
    {
        "uuid": "1430171c7130614b6b36966d925fd0a0",
        "title": "怀古",
        "author": "杨冠卿",
        "content": "干将补弊履，铅刀割全牛。\n千金市骏骨，鼓车役骅骝。\n薛烛已云远，伯乐不可求。\n此理难致诘，吾其赋归休。",
        "dynasty": "宋",
        "collection_info": null
    },
    {
        "uuid": "0a4c147e60f8ef09902bb041081ed8be",
        "title": "冬十月百卉尽芳",
        "author": "杨冠卿",
        "content": "淳熙戊戌冬十月，恰似东风三月时。\n冰霜不变冱寒色，溪壑次第回春姿。\n花情柳意已无耐，红英粉艷争纷披。\n道傍牛喘不復问，欲了公事真痴儿。",
        "dynasty": "宋",
        "collection_info": null
    },
    {
        "uuid": "71e2965a13dcd1fa1516c5427ef3e1fb",
        "title": "麻姑山东涉千堆壠至射亭宿黄氏新馆",
        "author": "杨冠卿",
        "content": "姑山鏁灵坛，千阜如堆玉。\n山回路转间，射亭见新筑。\n主人雅好事，借我南窗宿。\n一梦到无何，梦觉黄粱熟。",
        "dynasty": "宋",
        "collection_info": null
    },
    {
        "uuid": "c6cfb0b9d89aad18d828665f9a03ebcc",
        "title": "别郑大用于浔阳",
        "author": "杨冠卿",
        "content": "子真千载士，流风凛然存。\n襟期辈古人，喜见云礽孙。\n客裏青灯连夜语，痛饮忘形到尔汝。\n掀髯一笑倚胡床，浩歌赤壁凌云句。\n枫叶荻花秋，送客令人愁。\n挽君君不留，今日具扁舟。\n我欠盖头茅一把，何时去结鸡豚社。\n泽畔行吟醉復醒，共看属玉双飞下。",
        "dynasty": "宋",
        "collection_info": null
    },
    {
        "uuid": "d497763cd48a2f795723fd1ddd057f96",
        "title": "辛丑残腊前一日扁舟东归阻风马当乞灵祠下",
        "author": "杨冠卿",
        "content": "维舟桑落洲，十日风和雨。\n雨余江波平，山横眉黛妩。\n急呼黄帽郎，来扣灵真宇。\n椒桂荐芳馨，鱼龙忽掀舞。\n巨浪拍天浮，万迭震鼍鼓。\n淮洲十里间，蜚檝不可渡。\n三老前跪陈，珍贝非神予。\n愿言点归装，勿为神所怒。\n我生窭且贫，穷涂一羁旅。\n照乘乏明珠，落霞有佳句。\n稽首谢龙君，放我扁舟去。",
        "dynasty": "宋",
        "collection_info": null
    },
    {
        "uuid": "a4aeaee314050ec42278d4c19ffaa636",
        "title": "壬寅夏五月将治严陵之装欲用李长吉故事买奚奴负诗囊以归呈谷隠赵使君",
        "author": "杨冠卿",
        "content": "少年学书剑，矫首睨八荒。\n阊阖记昔游，霞佩高颉颃。\n一跌下青云，意气久不扬。\n乞取平头奴，提携古锦囊。\n归钓富春濑，濯缨歌沧浪。",
        "dynasty": "宋",
        "collection_info": null
    },
    {
        "uuid": "a612ce4efdce62a0a704c27fdc23e159",
        "title": "壬寅仲冬晦日同吴监丞游延祥宫延祥盖和靖所居也",
        "author": "杨冠卿",
        "content": "霜日炫晴昼，湖光掠眼明。\n散策事幽讨，出门聊意行。\n柳塘和靖居，宫殿若化成。\n霞裾赤城仙，笑语相逢迎。\n云腴饮甘液，琅函披内经。\n趺坐纵名谈，妙处俱忘形。\n须臾启灵鏁，台沼列万楹。\n径路通深杳，宫花不知名。\n石泉鸣佩环，松篁奏竽笙。\n髣髴如钧天，音韵铿韺䪫。\n吾皇香案臣，笔力雕阳春。\n危亭倚高寒，意气干青云。\n饮酣视八极，神驰白玉京。\n日月看跳丸，羲轮忽西倾。\n归来十里塘，问讯江梅英。\n断桥流水香，一枝疎影横。\n烟淡月昏黄，清于玉壶冰。\n锦囊搜好句，山阿纪前盟。",
        "dynasty": "宋",
        "collection_info": null
    },
    {
        "uuid": "992d5d3a7b1ed6661ab1aef3d0679b20",
        "title": "填维扬",
        "author": "杨冠卿",
        "content": "古人肉食无远谋，腰钱骑鹤向扬州。\n春风十里珠帘捲，但看竹西歌吹楼。\n天朝选用诗书帅，上策公言须自治。\n屏翰坚持保障功，江淮益壮金汤势。\n强敌不敢纵南牧，关塞烟迷芳草绿。\n儿童歌舞乐昇平，一曲梅花细柳营。",
        "dynasty": "宋",
        "collection_info": null
    },
    {
        "uuid": "af5bfe4acec24936a7a6aeb2b844a476",
        "title": "都作院",
        "author": "杨冠卿",
        "content": "天子除戎戒不虞，修车备器会东都。\n羽林忆昨厌弓矢，剡木弦弧儿戏尔。\n我公号令何精明，武库森严耀五兵。\n威震天骄奠京邑，繇汉以来真鲜及。",
        "dynasty": "宋",
        "collection_info": null
    },
    {
        "uuid": "0b699094bad20314af9afe6148b1492f",
        "title": "春大阅",
        "author": "杨冠卿",
        "content": "波澄青海无传箭，我公献纳纡皇眷。\n修严武备选车徒，天下虽安不忘战。\n车如流水马如龙，甲耀日兮旌蔽空。\n搀枪荧惑不敢动，独任朔方无限功。\n天威震迭军声壮，会见龙庭焚老上。\n燕然碣石与天齐，为公重勒千丈碑。",
        "dynasty": "宋",
        "collection_info": null
    },
    {
        "uuid": "650057483d56d48b3176ee07ed0e51b6",
        "title": "御书东坡雪诗石刻",
        "author": "杨冠卿",
        "content": "残更皎月垂半破，西邻促席寒威挫。\n风流玉局老坡仙，雪夜清吟蹑郊贺。\n流落人间古锦囊，帝恐天丁下取将。\n赓歌余暇染宸翰，奎壁昭回龙凤翔。\n我公稽首拜嘉惠，勒以坚珉贻万世。\n捲旗拟入蔡州城，传呼夜示吴元济。",
        "dynasty": "宋",
        "collection_info": null
    },
    {
        "uuid": "ab11acd8bb3979a461c6458a104d09b0",
        "title": "谢人惠油炭  其一",
        "author": "杨冠卿",
        "content": "青藜照天禄，宝炬分金莲。\n荣遇不可期，膏火徒自煎。\n檠短无余辉，囊空无留钱。\n一灯假邻壁，三冬废尘编。\n残膏许沾丐，继晷欣穷年。",
        "dynasty": "宋",
        "collection_info": null
    },
    {
        "uuid": "cb8a4e251015bc817997d97cd59959ba",
        "title": "谢人惠油炭  其二",
        "author": "杨冠卿",
        "content": "阴崖冷彻骨，榾柮残无烟。\n号寒冰氏子，炙背思负暄。\n主君惠穷涂，施予无所偏。\n炉分天地春，力夺造化权。\n和气与俱游，死灰欣復然。",
        "dynasty": "宋",
        "collection_info": null
    },
    {
        "uuid": "9f8fe959eb729c43eadb7d253e3d1ccb",
        "title": "楚有𮑉菜色洁而味辛夜对吴监丞饮饮酣荐之以此恍然如在湖湘间",
        "author": "杨冠卿",
        "content": "山泽有臞儒，骨相无食肉。\n平生藜苋肠，愧负诗书腹。\n碧涧掇香芹，雕盘堆苜蓿。\n艰苦谋一饱，未免穷途哭。\n君今食万钱，肥甘非不足。\n味厌五侯鲭，嘉蔬列琼玉。\n云自楚中来，芳辛有余馥。\n一笑下筯空，鲸饮荐醽醁。\n吟余诗思清，如行湘水曲。\n湘君不復见，直欲跨黄鹄。",
        "dynasty": "宋",
        "collection_info": null
    },
    {
        "uuid": "b4472fe0bd25dd46d4337554f33251f6",
        "title": "甲辰季冬残腊大雪主人以糟玉面貍及尊酒为饷",
        "author": "杨冠卿",
        "content": "南山白额虎，暴戾日以滋。\n纳诸罟擭中，食肉寝其皮。\n文貍外柔顺，玉面而丰肌。\n与世了无忤，奚亦遭危机。\n得非风味殊，尊俎之所宜。\n焚山猎兽者，是以罗致之。\n主翁厌肥甘，鼎食嗤羣儿。\n殷勤筑糟丘，遣送持酒巵。\n于时腊将残，雪花一尺围。\n玉楼寒起粟，墨突晨未炊。\n得酒且大嚼，勿令儿辈知。",
        "dynasty": "宋",
        "collection_info": null
    },
    {
        "uuid": "414b8cf89b9f8d6f71b83deb687de173",
        "title": "唐刘云有所思云玉井苍苔古院深桐花落地无人扫因用其语集古句次韵",
        "author": "杨冠卿",
        "content": "西征登陇首，薄暮有所思。\n所思鬰不见，残云傍马飞。\n逢迎少壮非吾道，百壶且试开怀抱。\n黄帽青鞋归去来，桐花落地无人扫。",
        "dynasty": "宋",
        "collection_info": null
    },
    {
        "uuid": "e09af6020020c2a1d4d2a571f2eb1638",
        "title": "谢石佛琏大禅",
        "author": "杨冠卿",
        "content": "人生天地间，百年如逆旅。\n荣华风中烟，富贵草头露。\n得丧能几何，俯仰即今古。\n师具正法眼，与人一线路。\n纷纷轻薄儿，谁解点头句。\n冥行方索涂，空满户外屦。\n我提没底篮，采药空山去。\n觌面偶相逢，举手便分付。\n弹指了三生，无去亦无住。",
        "dynasty": "宋",
        "collection_info": null
    },
    {
        "uuid": "dc4c1062d3a2053725aac53911465e8b",
        "title": "寄远曲用唐人张籍韵",
        "author": "杨冠卿",
        "content": "江南淡荡烟波暖，蒲萄渌涨春江满。\n日暮汀洲采白苹，芹芽出水兰心短。\n美人去矣隔湘江，谁其赠我明月珰。",
        "dynasty": "宋",
        "collection_info": null
    },
    {
        "uuid": "40ad4a07a780c7b06ef61a33037a06b0",
        "title": "癸丑仲冬十日蚤晴从中使过莼湖未几风雪交作",
        "author": "杨冠卿",
        "content": "黄冈之北莼湖东，湖光万顷磨青铜。\n楼船东下佽飞集，牙樯十里旌旗红。\n鱼龙震迭冯夷宫，云容倏忽变晴空。\n鬖髿振袂玉妃舞，雪花撩乱穿疎篷。",
        "dynasty": "宋",
        "collection_info": null
    },
    {
        "uuid": "1d2c22df2a09c5f7d1286f054eb0f5de",
        "title": "泊舟富池乞灵祠下",
        "author": "杨冠卿",
        "content": "大江东南来，冯夷此其宫。\n羣山各献状，奔走如游龙。\n将军万人杰，智勇摧姦凶。\n草木知威名，旗常纪丰功。\n庙食填兹土，楼阁何穹窿。\n我来拜灵祠，红日方曈眬。\n神乌集飞樯，雪波捲晴空。\n椒桂荐芳馨，精诚冀感通。\n谓言身半百，扁舟吾欲东。\n羞作贾胡留，愿借一帆风。",
        "dynasty": "宋",
        "collection_info": null
    },
    {
        "uuid": "3b0e4b524541658c59f587641adc7a77",
        "title": "题郭季宽晓耕宿钓二图  其一",
        "author": "杨冠卿",
        "content": "牛角横素书，春犁破朝雨。\n鸿鹄志安知，功名心自许。",
        "dynasty": "宋",
        "collection_info": null
    },
    {
        "uuid": "6cd992a21f1ea767f8e59dff5feed351",
        "title": "题郭季宽晓耕宿钓二图  其二",
        "author": "杨冠卿",
        "content": "羊裘晦山泽，貂蝉等鸿毛。\n直鈎道可行，一钓联六鰲。",
        "dynasty": "宋",
        "collection_info": null
    },
    {
        "uuid": "c5aeef36a87b33bd956fc5d9180130c3",
        "title": "栖霞高士以诗鸣于时方幸缔交而赴玉隆之请鹤驭西去挽之不留临岐告别为赋二诗  其一",
        "author": "杨冠卿",
        "content": "大雅久不作，正音寂无闻。\n金门栖霞仙，派续修水濆。\n学海障鲸波，笔力杠龙文。\n我诵锦囊句，十年思见君。\n相逢一杯酒，和气蒸春云。\n去我鼻端垩，君其挥郢斤。",
        "dynasty": "宋",
        "collection_info": null
    },
    {
        "uuid": "9aebcb94b3257e3a4ea8fc655e39ef89",
        "title": "栖霞高士以诗鸣于时方幸缔交而赴玉隆之请鹤驭西去挽之不留临岐告别为赋二诗  其二",
        "author": "杨冠卿",
        "content": "蛟窟荡羣妖，霞帷快飞举。\n横江余铁锁，中流屹砥柱。\n主人谪仙人，道学侔千古。\n紫皇香案前，掉头不肯住。\n亭悬孺子榻，帘捲西山雨。\n鷄犬许同昇，我欲骑鲸去。",
        "dynasty": "宋",
        "collection_info": null
    },
    {
        "uuid": "c0413a441f2fac3c9cd61db0656a9afb",
        "title": "公无渡河",
        "author": "杨冠卿",
        "content": "河流决昆崙，微禹其为鱼。\n龙门虽已凿，犀栧孰可踰。\n老翁被髮鬓如丝，临流欲渡将何之。\n妪止翁留翁勿渡，翁不妪从舍之去。\n中流凭一壶，意谓千金俱。\n一壶势莫支，千金沦其躯。\n壶兮壶兮翁之{崇|匕/具/夋厶去掉}，鼍吼鲸吞方得意。\n曲终哀怨写箜篌，邻女为君双堕泪。",
        "dynasty": "宋",
        "collection_info": null
    },
    {
        "uuid": "db0ccc0595dd8c1efa12ac7df72ef5aa",
        "title": "以浯溪磨崖颂为友人寿",
        "author": "杨冠卿",
        "content": "明皇蠹妖孽，颠倒由禄儿。\n真人奋灵武，羣公任安危。\n笑谈收两京，銮辂还京师。\n庙社喜重安，钟簴曾不移。\n词臣有元结，歌颂镌浯溪。\n余生千载后，每恨不同时。\n半世看墨本，长哦山谷诗。\n鸣剑驰伊吾，有策噤未施。\n十年客卫府，斗粟不疗饥。\n君今联上閤，婉画赞筹帷。\n眷简隆三宫，復始可指期。\n持以为君寿，勋名书鼎彝。\n明年奉汉觞，重修前殿仪。\n摩挲古崖石，更纪中兴碑。",
        "dynasty": "宋",
        "collection_info": null
    },
    {
        "uuid": "fc4d7187489f04430cbb5b006ab8606f",
        "title": "崧高诗为九江赵使君寿  其一",
        "author": "杨冠卿",
        "content": "崧高维岳，四方之极。\n维岳降神，生此王国。",
        "dynasty": "宋",
        "collection_info": null
    },
    {
        "uuid": "3f7455b0df22f8d9c8fe3d6f6f7e8542",
        "title": "崧高诗为九江赵使君寿  其二",
        "author": "杨冠卿",
        "content": "绵绵瓜瓞，莫莫葛藟。\n周公之孙，齐侯之子。",
        "dynasty": "宋",
        "collection_info": null
    },
    {
        "uuid": "f78f565ae3ed6ed2e8953ccee1c48bf8",
        "title": "崧高诗为九江赵使君寿  其三",
        "author": "杨冠卿",
        "content": "柔惠且直，小心翼翼。\n王亲命之，南国是式。",
        "dynasty": "宋",
        "collection_info": null
    },
    {
        "uuid": "e68431e5ae8f36c6e43fc833081833ab",
        "title": "崧高诗为九江赵使君寿  其四",
        "author": "杨冠卿",
        "content": "尽瘁以仕，不懈于位。\n四方于宣，南国之纪。",
        "dynasty": "宋",
        "collection_info": null
    },
    {
        "uuid": "beccdbcf4d53b2ed76c6fc0beba8393c",
        "title": "崧高诗为九江赵使君寿  其五",
        "author": "杨冠卿",
        "content": "之纲之纪，允文允武。\n荆舒是惩，四方无侮。",
        "dynasty": "宋",
        "collection_info": null
    },
    {
        "uuid": "4b522a103bb52f07131b493a43b02362",
        "title": "崧高诗为九江赵使君寿  其六",
        "author": "杨冠卿",
        "content": "旱既太甚，以祈甘雨。\n零雨其蒙，介我稷黍。",
        "dynasty": "宋",
        "collection_info": null
    },
    {
        "uuid": "af3513c5c54bb74d0defea12411fe859",
        "title": "崧高诗为九江赵使君寿  其七",
        "author": "杨冠卿",
        "content": "黍稷彧彧，去其螟螣。\n实维丰年，我庾维亿。",
        "dynasty": "宋",
        "collection_info": null
    },
    {
        "uuid": "45901e2cf15b2362606d15d653aad0d1",
        "title": "崧高诗为九江赵使君寿  其八",
        "author": "杨冠卿",
        "content": "万亿及秭，物其旨矣。\n此邦之人，云胡不喜。",
        "dynasty": "宋",
        "collection_info": null
    },
    {
        "uuid": "5ce1ea8367965b4240b7555a69a7b598",
        "title": "崧高诗为九江赵使君寿  其九",
        "author": "杨冠卿",
        "content": "周邦咸喜，式歌且舞。\n于时语语，厥声载路。",
        "dynasty": "宋",
        "collection_info": null
    },
    {
        "uuid": "8481c9f797fcef535c66b12f207c3382",
        "title": "崧高诗为九江赵使君寿  其一○",
        "author": "杨冠卿",
        "content": "其告维何，自今以始。\n俾炽而昌，既多受祉。",
        "dynasty": "宋",
        "collection_info": null
    },
    {
        "uuid": "fc7a045e6ceb5b29b6bbbcbd75642085",
        "title": "崧高诗为九江赵使君寿  其一一",
        "author": "杨冠卿",
        "content": "永锡难老，眉寿保鲁。\n以佐天子，为周室辅。",
        "dynasty": "宋",
        "collection_info": null
    },
    {
        "uuid": "5bfb803abce8aa4e8d15130e6c9978d7",
        "title": "崧高诗为九江赵使君寿  其一二",
        "author": "杨冠卿",
        "content": "我来自东，小大稽首。\n是用作歌，以介眉寿。",
        "dynasty": "宋",
        "collection_info": null
    },
    {
        "uuid": "441aa9eb3ddd8e94228bfefd8faee2e0",
        "title": "庭草",
        "author": "杨冠卿",
        "content": "庭草凄余碧，江风吹早寒。\n带围愁裏减，诗律病中宽。\n隠几闲留客，迎门懒不冠。\n萧然有真处，未易俗人看。",
        "dynasty": "宋",
        "collection_info": null
    },
    {
        "uuid": "5348d416c7e6f626761f4b1327a6967b",
        "title": "别襄阳帅",
        "author": "杨冠卿",
        "content": "淮海棠阴已着行，却移小队入襄阳。\n江山尚带戎马气，斋閤遽闻编简香。\n自昔声名满梁楚，向来为政压龚黄。\n风流高出山翁上，不用擎鞭问葛彊。",
        "dynasty": "宋",
        "collection_info": null
    },
    {
        "uuid": "e3d025aee17dcf8695073854ba8feb67",
        "title": "宿前岗铺",
        "author": "杨冠卿",
        "content": "老去心犹壮，天边岁欲除。\n喜行新过路，如读未看书。\n溪水萦回浄，人家远近居。\n梅花正愁绝，薄暮雨疎疎。",
        "dynasty": "宋",
        "collection_info": null
    },
    {
        "uuid": "54e57861c4572815ec79eed6ee237eb3",
        "title": "暮雨",
        "author": "杨冠卿",
        "content": "飘飘为客久，在在与春期。\n暮雨森寒意，花香閟旧枝。\n看成南国老，惭诵北山移。\n已悞世缘恶，怀哉归去迟。",
        "dynasty": "宋",
        "collection_info": null
    },
    {
        "uuid": "711d54292840241cc03a7ff460e0ab15",
        "title": "无题",
        "author": "杨冠卿",
        "content": "鶑语丁宁隔晓窗，露翻红药斗新粧。\n玉笙莫作相思调，犹恐春归得见郎。",
        "dynasty": "宋",
        "collection_info": null
    },
    {
        "uuid": "ece3b7a520b2fd0ba89aa8e59f148887",
        "title": "记梦  其一",
        "author": "杨冠卿",
        "content": "欹岩松桧转龙蛇，洞户仙人字少霞。\n炯炯长眉非是画，翠翘斜倚碧桃花。",
        "dynasty": "宋",
        "collection_info": null
    },
    {
        "uuid": "ec31d3a2b7457807839a4d47c3ec1aaa",
        "title": "记梦  其二",
        "author": "杨冠卿",
        "content": "问讯人间几日期，谓言何处是瑶池。\n玉杯饮罢梦中醉，不记神游话别时。",
        "dynasty": "宋",
        "collection_info": null
    },
    {
        "uuid": "95b74d268c95541179d7be50d2f33862",
        "title": "壬午杂诗  其一",
        "author": "杨冠卿",
        "content": "黄屋非尧意，讴歌有启归。\n德参羲昊古，事与汉唐非。\n喜气传千嶂，皇风浃九围。\n胡亡固无日，智勇旧沈机。",
        "dynasty": "宋",
        "collection_info": null
    },
    {
        "uuid": "c63dab00b156dffe60c764595b396f58",
        "title": "壬午杂诗  其二",
        "author": "杨冠卿",
        "content": "寒甚王亲驾，春归虏请和。\n北军方拥众，小戍或投戈。\n形势中朝壮，衰离僞境多。\n燕云可中裂，岂限白沟河。",
        "dynasty": "宋",
        "collection_info": null
    },
    {
        "uuid": "cdad1d714d333d72fcc3fef5c654b994",
        "title": "壬午杂诗  其三",
        "author": "杨冠卿",
        "content": "不逆凶渠诈，当须报使回。\n君恩固宽大，虏意每嫌猜。\n义举初难废，兵端莫浪开。\n要知情僞审，往事验方来。",
        "dynasty": "宋",
        "collection_info": null
    },
    {
        "uuid": "eeb1cd177eb64bce38432aca83f3601c",
        "title": "壬午杂诗  其四",
        "author": "杨冠卿",
        "content": "关内攻城战，淮东却敌兵。\n败亡初妄作，狼狈坐虚名。\n贼势虽亡命，君心实好生。\n不知他日事，谁筑受降城。",
        "dynasty": "宋",
        "collection_info": null
    },
    {
        "uuid": "0bbfa7344015ace4ea40d511bd781d30",
        "title": "壬午杂诗  其五",
        "author": "杨冠卿",
        "content": "已分依人老，犹期振袂还。\n有愁供白髮，无力买青山。\n北驾方传跸，西师已度关。\n孤臣忧国泪，东首落余潸。",
        "dynasty": "宋",
        "collection_info": null
    },
    {
        "uuid": "eba6df1e74d43d9617bc1aa3c1163a5a",
        "title": "寄别友生马千里  其一",
        "author": "杨冠卿",
        "content": "秋鸿社燕几时休，万里无家天尽头。\n青蒻绿蓑今已办，江湖归去老渔舟。",
        "dynasty": "宋",
        "collection_info": null
    },
    {
        "uuid": "2fc29b3fee405221ba546aeddabb48fe",
        "title": "寄别友生马千里  其二",
        "author": "杨冠卿",
        "content": "瘴雨蛮烟道路赊，囊书匣剑是生涯。\n海山佳处能相忆，好寄新诗鴈字斜。",
        "dynasty": "宋",
        "collection_info": null
    },
    {
        "uuid": "0c87fa7f412f42bbdef7e7d0072b1d63",
        "title": "齐安  其一",
        "author": "杨冠卿",
        "content": "寂寞东坡对竹楼，两公陈迹是前修。\n津亭倚柁还商子，雪后独为江上游。",
        "dynasty": "宋",
        "collection_info": null
    },
    {
        "uuid": "f2403b7a37db7ffdcf8ec9688d4fc150",
        "title": "齐安  其二",
        "author": "杨冠卿",
        "content": "隻轮不返笑曹瞒，赤壁空临江水寒。\n想得周郎铙鼓竞，小乔相与对春山。",
        "dynasty": "宋",
        "collection_info": null
    },
    {
        "uuid": "00201d3e00ccd22e170929e210ec4bc0",
        "title": "病后暑退",
        "author": "杨冠卿",
        "content": "宽作迟留计，难期岁月功。\n方惊鼠辈舞，未觉马羣空。\n度暑苏病骨，涉秋悲候虫。\n长江二千里，只欠一帆风。",
        "dynasty": "宋",
        "collection_info": null
    },
    {
        "uuid": "faf4d5c345a4953417121ea6898ed135",
        "title": "甲申岁作  其一",
        "author": "杨冠卿",
        "content": "渺渺冰雪尽，欣欣花柳苏。\n江澄炫初日，沙润茁新蒌。\n久客亦劳止，我行犹载驱。\n干坤如许大，何处着吾庐。",
        "dynasty": "宋",
        "collection_info": null
    },
    {
        "uuid": "fd3088025b18aef51cc5dff507c1f615",
        "title": "甲申岁作  其二",
        "author": "杨冠卿",
        "content": "急雨来排难，余蒸顿解严。\n时蜩鸣露柳，客燕度风帘。\n屈指秋无几，安心气自恬。\n夜凉都不寐，落月莹虚檐。",
        "dynasty": "宋",
        "collection_info": null
    },
    {
        "uuid": "bd6875ff09fa84bad4109a3c3550a442",
        "title": "读杜工部集",
        "author": "杨冠卿",
        "content": "平生忠义不忘君，末路升沈付九原。\n千古神交真未泯，一时人事可重论。\n摩挲醉眼朝廷在，消息他乡弟妹存。\n独阅遗编堪堕泪，秋窗灯火雨昏昏。",
        "dynasty": "宋",
        "collection_info": null
    },
    {
        "uuid": "a18b48ae28c9b718ae129a3d88a17d4b",
        "title": "读亲征诏  其一",
        "author": "杨冠卿",
        "content": "诏语深醇告万方，便知九鼎不劳扛。\n波臣奔走扶黄屋，约束风涛过大江。",
        "dynasty": "宋",
        "collection_info": null
    },
    {
        "uuid": "7fb1a11560eea78c2118dde7ca95b9df",
        "title": "读亲征诏  其二",
        "author": "杨冠卿",
        "content": "君王神武不恬兵，气詟中原一扫平。\n可笑西江喜归客，便装行橐待还京。",
        "dynasty": "宋",
        "collection_info": null
    },
    {
        "uuid": "d6c8ad8efb3976cbbceeb5a04e872bf3",
        "title": "塞上雪中",
        "author": "杨冠卿",
        "content": "雪色迷江国，人谁入蔡城。\n窗虚元自白，梅破不胜清。\n佳客苦难唤，清尊只细倾。\n吾衰便静退，不忍浪谈兵。",
        "dynasty": "宋",
        "collection_info": null
    },
    {
        "uuid": "fdc3449b650f52b213973053e5d0a760",
        "title": "代别张宪  其一",
        "author": "杨冠卿",
        "content": "泽国春强半，余寒燕子飞。\n绝知悬榻久，故作买舟归。\n岁月空荒老，行藏有是非。\n功名游戏尔，此意尚依稀。",
        "dynasty": "宋",
        "collection_info": null
    },
    {
        "uuid": "2c056f5e482fb3329d038942373c0f8b",
        "title": "代别张宪  其二",
        "author": "杨冠卿",
        "content": "老去安为客，春来不着家。\n江湖遂良觌，身世入长嗟。\n处死宁无地，谋生信有涯。\n分携感时节，杨柳又藏鸦。",
        "dynasty": "宋",
        "collection_info": null
    },
    {
        "uuid": "9795ad7c242d97018dbcda3a0dfe4a12",
        "title": "回纹四时  其一",
        "author": "杨冠卿",
        "content": "轻风透幕罗衾薄，满萼娇红缀小桃。\n明月对愁萦锦字，断絃空暗紫檀槽。",
        "dynasty": "宋",
        "collection_info": null
    },
    {
        "uuid": "7c67db18f29f1e876019c35e731072ac",
        "title": "回纹四时  其二",
        "author": "杨冠卿",
        "content": "冰盘莹静风帘阖，酪粉尝残日影曛。\n棱枕印红斜玉颊，碧衫揎袖整轻云。",
        "dynasty": "宋",
        "collection_info": null
    },
    {
        "uuid": "f2549253fb98947f06690cb0f6f36e0a",
        "title": "回纹四时  其三",
        "author": "杨冠卿",
        "content": "纹簟浥香余汗粉，绿眉攒恨旧愁新。\n焚香夜拜初生月，暮色窗纱薄雾匀。",
        "dynasty": "宋",
        "collection_info": null
    },
    {
        "uuid": "861501a621cda36081caaaa3a5371a06",
        "title": "回纹四时  其四",
        "author": "杨冠卿",
        "content": "霜惊叶落催寒晓，梦破人愁觉夜长。\n香暗折梅初点玉，镜鸾呵手试新粧。",
        "dynasty": "宋",
        "collection_info": null
    },
    {
        "uuid": "82be0a2072e20b9d3ddd8e8b8e01caea",
        "title": "九里松六言",
        "author": "杨冠卿",
        "content": "风声不断天籁，钟韵初知日曛。\n人语惊飞幽鸟，马蹄踏破轻云。",
        "dynasty": "宋",
        "collection_info": null
    },
    {
        "uuid": "a4de24e463d3891c94bc21fd9748f6d6",
        "title": "王干竹枕甚简古客有得之者为赋二绝  其一",
        "author": "杨冠卿",
        "content": "荣枯已熟槐安境，妄幻敢藏鸿宝书。\n一节黑甜参已透，漆园胡蝶浪分疎。",
        "dynasty": "宋",
        "collection_info": null
    },
    {
        "uuid": "e2b197cd2874690cc5de858aceacf3e5",
        "title": "王干竹枕甚简古客有得之者为赋二绝  其二",
        "author": "杨冠卿",
        "content": "夜明已赐虢国姊，曲肱又属东家丘。\n娱寝有人君得计，睡乡留我取通侯。",
        "dynasty": "宋",
        "collection_info": null
    },
    {
        "uuid": "8173a10d4f1e12baad20dc22195a7ca6",
        "title": "吴江道中  其一",
        "author": "杨冠卿",
        "content": "野色苍烟阔，篷笼宿雨开。\n湖光与天接，林彩觉春回。\n心事归双鬓，年华付一杯。\n松江元赴海，流驶更须催。",
        "dynasty": "宋",
        "collection_info": null
    },
    {
        "uuid": "8963e5241796b85af0c25788824706cb",
        "title": "吴江道中  其二",
        "author": "杨冠卿",
        "content": "坏郭郊丘裏，长桥烟浪间。\n幽花经雨润，独鸟受风还。\n春水围丛薄，晴云吐乱山。\n莫将吴越恨，添入二毛斑。",
        "dynasty": "宋",
        "collection_info": null
    },
    {
        "uuid": "25f66138d2ee89df50af3b527db7e8d1",
        "title": "即事  其一",
        "author": "杨冠卿",
        "content": "欢悰凭浅酌，衰相怯单衣。\n诗向贫中好，春从雨际归。\n气寒忧麦瘦，桑湿恐蚕饥。\n豫学田园计，他时恐愿违。",
        "dynasty": "宋",
        "collection_info": null
    },
    {
        "uuid": "a6564484c1a3469634f3e24d13dc8b8e",
        "title": "即事  其二",
        "author": "杨冠卿",
        "content": "人事悲懽裏，交情冷暖中。\n山林催晚计，颜面久秋风。\n有传记耆旧，无书问子公。\n反关违世久，幽事亦怱怱。",
        "dynasty": "宋",
        "collection_info": null
    },
    {
        "uuid": "0d39e66a1f0980ee5ad4c0d15aeb64f4",
        "title": "即事  其三",
        "author": "杨冠卿",
        "content": "未办因人出，时歌不我过。\n墨泓云脚乱，药鼎雨声多。\n三篾阅浮世，把茆营懒窠。\n肯将犹在舌，容易说干戈。",
        "dynasty": "宋",
        "collection_info": null
    },
    {
        "uuid": "97fb905f9c7309870998c39779427ca3",
        "title": "读书",
        "author": "杨冠卿",
        "content": "忧世终何补，忠怀怅不平。\n收回长太息，翻作短歌行。\n是事且復置，今人谁可盟。\n湘中千树橘，墨墨了余生。",
        "dynasty": "宋",
        "collection_info": null
    },
    {
        "uuid": "06d55209f4f5d209d677bc8889e95a59",
        "title": "题凌波采莲图",
        "author": "杨冠卿",
        "content": "绰约风姿云雾衣，波心新月映明辉。\n更深折得清香去，烟霭不知何处归。",
        "dynasty": "宋",
        "collection_info": null
    },
    {
        "uuid": "fa00f5dd35153ed6168e17206b09841d",
        "title": "归涂春晚  其一",
        "author": "杨冠卿",
        "content": "待得春归人亦归，风花撩乱扑征衣。\n清香十里荼蘼路，零落珠幢对晚晖。",
        "dynasty": "宋",
        "collection_info": null
    },
    {
        "uuid": "97ff620f287fcf891d52fdcfaa240823",
        "title": "归涂春晚  其二",
        "author": "杨冠卿",
        "content": "点点更筹清夜徂，昏昏乡月琐窗虚。\n梦回忽听狂风雨，明日前村花更疎。",
        "dynasty": "宋",
        "collection_info": null
    },
    {
        "uuid": "05824d2e8e57bd5ceec017026b5ac285",
        "title": "归涂春晚  其三",
        "author": "杨冠卿",
        "content": "蹔解征骖野水湄，卷衣上马夜何其。\n客愁政自不堪说，残月一声闻子规。",
        "dynasty": "宋",
        "collection_info": null
    },
    {
        "uuid": "ce1825a5550de315c0dadf7cdf28d7b9",
        "title": "山茶",
        "author": "杨冠卿",
        "content": "绿叶巃嵷衬渥丹，疎林残雪尚班班。\n先驱特为东君至，怕向春风桃李间。",
        "dynasty": "宋",
        "collection_info": null
    },
    {
        "uuid": "e3bd182030690bcb99c1adf12d47a69c",
        "title": "道间所见",
        "author": "杨冠卿",
        "content": "窄窄山腰路，娟娟屋角花。\n溪回蔽修竹，鸥暖戏春沙。",
        "dynasty": "宋",
        "collection_info": null
    },
    {
        "uuid": "db484966777548dc66a78d2520147039",
        "title": "夹江  其一",
        "author": "杨冠卿",
        "content": "雨洗山容静，江流塞水通。\n征涂万烟树，行色一秋蓬。\n黯澹平郊雾，清徐邃谷风。\n直须歌缓缓，莫作去怱怱。",
        "dynasty": "宋",
        "collection_info": null
    },
    {
        "uuid": "e923a66ea1341b44fb0577dfcf2cb7f4",
        "title": "夹江  其二",
        "author": "杨冠卿",
        "content": "麦浪浮浓绿，山眉晕远青。\n光风来婉娩，客意独伶俜。\n回鴈鸣何许，轻鸥下远汀。\n人家总幽隠，烟雨竹门扃。",
        "dynasty": "宋",
        "collection_info": null
    },
    {
        "uuid": "4358f43b04a20bf08a548b0bbe69635c",
        "title": "漫题",
        "author": "杨冠卿",
        "content": "着雨林花暗，敲风槛竹幽。\n翠屏疎得梦，红叶忽惊秋。",
        "dynasty": "宋",
        "collection_info": null
    },
    {
        "uuid": "8048c05f7f797f6b684081815f9d0b71",
        "title": "适安旅次  其一",
        "author": "杨冠卿",
        "content": "山郭萧条晚，秋堂窈窕深。\n轻寒笼暮霭，横吹度疎砧。\n丛竹深藏翠，孤云带晚阴。\n淹留有幽趣，不碍短长吟。",
        "dynasty": "宋",
        "collection_info": null
    },
    {
        "uuid": "3b78c15290e71d9ec360e325519d6df5",
        "title": "适安旅次  其二",
        "author": "杨冠卿",
        "content": "槛蒲行碧瘦，林叶得红深。\n客子倦长夜，居人催暮砧。\n风梢窗纸急，月转药栏阴。\n高枕已无睡，寒螀休苦吟。",
        "dynasty": "宋",
        "collection_info": null
    },
    {
        "uuid": "41ccd4f1e18354a21ffa42bebd495ce9",
        "title": "晓思",
        "author": "杨冠卿",
        "content": "山鸟春犹咽，城乌晓乱啼。\n危谯初罢角，落月已催鸡。\n地迥来何事，家遥梦到迷。\n片怀如许恶，深觉负瓜畦。",
        "dynasty": "宋",
        "collection_info": null
    },
    {
        "uuid": "c0e795ebac048df8897db5c5179bad6a",
        "title": "雪后",
        "author": "杨冠卿",
        "content": "野日茅茨短，荒村霰雪余。\n溪流山足裂，谷迥鸟声虚。\n矫首怀新隠，归窗有旧书。\n残年甘饱饭，何必事名誉。",
        "dynasty": "宋",
        "collection_info": null
    },
    {
        "uuid": "3b4be2a77870905e4feb967d1a8ddff8",
        "title": "观诸园接花果",
        "author": "杨冠卿",
        "content": "花木聊观化，芳菲触处同。\n大都知岁晚，各自占春风。\n巧着移根力，阴争造物功。\n化钧均播埴，此理杳冥中。",
        "dynasty": "宋",
        "collection_info": null
    },
    {
        "uuid": "77eb8bae1ab28d9f73bdf7ab2cfa409b",
        "title": "寒食雨中  其一",
        "author": "杨冠卿",
        "content": "无家可耐异乡何，怪底愁边万感多。\n今夜雨昏山月暗，泪痕元不减金波。",
        "dynasty": "宋",
        "collection_info": null
    },
    {
        "uuid": "e51d5fc08290b7902975f296ec5caeb9",
        "title": "寒食雨中  其二",
        "author": "杨冠卿",
        "content": "晚风一再花狼籍，春去怱怱不可寻。\n蜂蝶亦如人意薄，便无消息到墙阴。",
        "dynasty": "宋",
        "collection_info": null
    },
    {
        "uuid": "1dcdb9bf25bce8e5ccb8a2281d2e5072",
        "title": "渡口",
        "author": "杨冠卿",
        "content": "欲繫孤舟日已斜，秋霜一岸着蒹葭。\n若为唤得愁魂醒，柱杖穿沙寻酒家。",
        "dynasty": "宋",
        "collection_info": null
    },
    {
        "uuid": "9e3418333ed28d0bcfd2ce79af017239",
        "title": "绝句  其一",
        "author": "杨冠卿",
        "content": "东阁官梅已退粧，远村沙柳发新黄。\n遥知归去西江路，定有飞花触地香。",
        "dynasty": "宋",
        "collection_info": null
    },
    {
        "uuid": "dd8fb43e7a2554699a925e773b0b6a66",
        "title": "绝句  其二",
        "author": "杨冠卿",
        "content": "忽忆前时小院归，杏花墙角两三枝。\n夜香烧断黄昏月，缥缈隣家玉笛吹。",
        "dynasty": "宋",
        "collection_info": null
    },
    {
        "uuid": "d2589d5267ff54d805ec5de548edefae",
        "title": "始觉",
        "author": "杨冠卿",
        "content": "始觉躬耕晚，从谁话此情。\n但能安食息，敢復计声名。\n留滞烦书信，驱驰愧友生。\n有怀愁不尽，归鸟暮云横。",
        "dynasty": "宋",
        "collection_info": null
    },
    {
        "uuid": "e073a8436f66bc744c5e2f4d84a7348f",
        "title": "自檇李至毗陵道中  其一",
        "author": "杨冠卿",
        "content": "风捲云归雨忽晴，月轮安稳上青冥。\n怪来枕底流泉急，去去短桅初不停。",
        "dynasty": "宋",
        "collection_info": null
    },
    {
        "uuid": "d79ffa771fa5197ce390aea7b4c122b9",
        "title": "自檇李至毗陵道中  其二",
        "author": "杨冠卿",
        "content": "朱槿碧芦相间栽，蓬棚车水过塍来。\n茸茸秋色浓如染，已有陂塘似镜开。",
        "dynasty": "宋",
        "collection_info": null
    },
    {
        "uuid": "d8e92ae7fca02e22c746e2ba1f9a2d91",
        "title": "自檇李至毗陵道中  其三",
        "author": "杨冠卿",
        "content": "极目云天意已舒，迎人草树绿扶疎。\n望中孤塔松江近，便有小船来卖鱼。",
        "dynasty": "宋",
        "collection_info": null
    },
    {
        "uuid": "3a1820493b6118b443971b92ff8f1426",
        "title": "自檇李至毗陵道中  其四",
        "author": "杨冠卿",
        "content": "满目江山无限情，夫差城郭暮云平。\n当时不竞黄池长，一再何由致越兵。",
        "dynasty": "宋",
        "collection_info": null
    },
    {
        "uuid": "dfb0b731a88584f6f0c3fd427642f2f0",
        "title": "自檇李至毗陵道中  其五",
        "author": "杨冠卿",
        "content": "晋陵城东窣堵坡，两尖高并下临河。\n昔年曾醉隣墙酒，卧听扁舟唱踏歌。",
        "dynasty": "宋",
        "collection_info": null
    },
    {
        "uuid": "15f1a19e2658a3bf4156e33ba2254feb",
        "title": "癸卯春杂用古语继吴监簿水月即事",
        "author": "杨冠卿",
        "content": "霜日炫晴昼，意行春色随。\n平林花淡淡，荒墅草离离。\n竹径通幽处，山云薄暮时。\n壶觞情未极，飞鞚返青丝。",
        "dynasty": "宋",
        "collection_info": null
    },
    {
        "uuid": "e38c2ea6545c73470c53ac5b56cb08b5",
        "title": "为谷隠和虞参议韵",
        "author": "杨冠卿",
        "content": "诛茅祗合老僧龛，一笑欣陪麈尾谈。\n天末冥鸿方避弋，辽东白豕忍怀惭。\n折腰我已宦情薄，嚼蜡谁言世味甘。\n万事转头俱梦幻，试将此语静中参。",
        "dynasty": "宋",
        "collection_info": null
    },
    {
        "uuid": "82ca1a1bde91d35fcd59890b9004e2d8",
        "title": "谷隠之东芍药酴醾涉夏尚有存者箨龙头角且森列于前次前韵呈九江赵使君",
        "author": "杨冠卿",
        "content": "衣钵相传书一龛，晴窗时许听名谈。\n诗成与客探囊取，句好令人下笔惭。\n别墅经春花未老，芳畦过雨荠尤甘。\n明朝更欲从公去，玉版堂头作小参。",
        "dynasty": "宋",
        "collection_info": null
    },
    {
        "uuid": "52fdf7433cfafa6e2b836b3a69c12e1d",
        "title": "归自淮右读楚辞有感",
        "author": "杨冠卿",
        "content": "忆昔淮山战骨高，行人持节过临洮。\n匣中剑气徒干斗，袖裏纶鈎莫钓鳌。\n世事从来两蜗角，男儿不遇一鸿毛。\n功名槐国吾深省，痛饮何妨读楚骚。",
        "dynasty": "宋",
        "collection_info": null
    },
    {
        "uuid": "51fb34df0905af9d53a6e656eb839936",
        "title": "顷岁如番禺与庆传十六兄遇上饶后五年胥会于霅时太学增置生试竟不遂志将别去理朱方棹因咏昔人风雨对床之语慨然有感作是诗",
        "author": "杨冠卿",
        "content": "囊空未办买山钱，壮志随人祗自怜。\n千里乡关愁梦裏，几年踪迹瘴江边。\n回溪重困南抟翼，异县还寻东去船。\n何日苍崖结茅屋，与君风雨对床眠。",
        "dynasty": "宋",
        "collection_info": null
    },
    {
        "uuid": "c1766219c3ce3bc70d0e6c9d0d9c8d87",
        "title": "继诗社诸友韵",
        "author": "杨冠卿",
        "content": "休将龟筴问穷通，往事邯郸午枕中。\n南郭吹竽羞滥食，北山运畚笑愚公。\n酒边頼有赓酬在，客裏还欣臭味同。\n得句不妨频寄我，从今莫效马牛风。",
        "dynasty": "宋",
        "collection_info": null
    },
    {
        "uuid": "340e21d160beaad111a739afdfcdde42",
        "title": "復用前韵且约携琴寻花下之盟",
        "author": "杨冠卿",
        "content": "吟笺写就讯难通，人在千岩紫翠中。\n谈笑尊罍有余乐，交游气槩压羣公。\n忘年许缔金兰好，佳处何妨杖履同。\n我欲携琴坐花底，乞君妙曲奏松风。",
        "dynasty": "宋",
        "collection_info": null
    },
    {
        "uuid": "d9b76aa9ea43aeea67e8f20a935e0789",
        "title": "淮楚春晚病中",
        "author": "杨冠卿",
        "content": "绝塞驱驰有底忙，病余归思遶江乡。\n鴈飞不到楚天远，蝶梦可堪春昼长。\n满地香红初过雨，一帘风絮正斜阳。\n愁边頼有新诗在，强劈吟笺付锦囊。",
        "dynasty": "宋",
        "collection_info": null
    },
    {
        "uuid": "50777795be3300332eb599f7f81dd859",
        "title": "游交广用帐干赵德纵韵",
        "author": "杨冠卿",
        "content": "家声久矣愧长杨，浪说男儿志四方。\n鼎鼎百年半流落，悠悠万里益凄凉。\n羁怀岭表芙蓉幕，归梦江南云水乡。\n欲访匡庐近消息，试凭征雁到浔阳。",
        "dynasty": "宋",
        "collection_info": null
    },
    {
        "uuid": "dc3916f8e76bf401063dcd16ce08d779",
        "title": "琴久不作客问其故戏为说偈",
        "author": "杨冠卿",
        "content": "昭琴不鼓任亏成，泽畔行吟且独醒。\n自信荣枯本同辙，谁云得丧有殊形。\n古今几见桑田变，日月常循昼夜经。\n去去来来祇如此，风前别调不须听。",
        "dynasty": "宋",
        "collection_info": null
    },
    {
        "uuid": "68b99e0137cc42a58f172d91d26c129a",
        "title": "代秦干上刑部张尚书  其一",
        "author": "杨冠卿",
        "content": "畴昔持衡冰鑑清，议刑今去刻为明。\n坐令几阁文书静，驯致斋居狱讼平。\n疏阔汉朝新禁网，风流廷尉旧家声。\n哀穷悼屈心如砥，应笑张汤有重轻。",
        "dynasty": "宋",
        "collection_info": null
    },
    {
        "uuid": "4d77223fd11e84a642064bc1cbcfe0a1",
        "title": "代秦干上刑部张尚书  其二",
        "author": "杨冠卿",
        "content": "平生报国剑铓寒，万里漂流困一箪。\n贫剧方思毛义檄，归来却戴楚囚冠。\n解骖旧事无人继，恸哭穷涂祗自嘆。\n倚伏循环知有待，春回寒谷在毫端。",
        "dynasty": "宋",
        "collection_info": null
    },
    {
        "uuid": "1c9bdae459c71a5f78f5481c9e88c81a",
        "title": "继朱叔谦所寄韵",
        "author": "杨冠卿",
        "content": "湖海三十载，穷观未见书。\n文章耻沿袭，体制薄浮虚。\n老去情怀恶，生平习气除。\n交亲应笑我，术业废三余。",
        "dynasty": "宋",
        "collection_info": null
    },
    {
        "uuid": "4424271ac4ac7c48effeb993dc087475",
        "title": "王鸥盟别去久之有诗继韵",
        "author": "杨冠卿",
        "content": "急桨衝烟去，奚奴唤不譍。\n清吟继囊锦，妙句琢壶冰。\n天远暮云碧，江寒秋练澄。\n怀人心欲折，愁坐对青灯。",
        "dynasty": "宋",
        "collection_info": null
    },
    {
        "uuid": "252d6e6a8c3416ce525b95773f8c3bde",
        "title": "秋日怀松竹旧友  其一",
        "author": "杨冠卿",
        "content": "松竹隠君子，别来安稳不。\n音书迟寄雁，风雨又惊秋。\n金井叶黄落，青灯人白头。\n客怀难着语，谁共赋牢愁。",
        "dynasty": "宋",
        "collection_info": null
    },
    {
        "uuid": "aac28acef3bd1ca96a5e3097b3fc8ee6",
        "title": "秋日怀松竹旧友  其二",
        "author": "杨冠卿",
        "content": "乌免不停轨，蒹葭鬓已苍。\n囊空携古锦，赋未奏长杨。\n林下松风曲，炉边栢子香。\n朝昏作禅供，荣辱已俱忘。",
        "dynasty": "宋",
        "collection_info": null
    },
    {
        "uuid": "7e7071a3d2338b71dba98b44c8f0abc4",
        "title": "倦游",
        "author": "杨冠卿",
        "content": "归去陶彭泽，重来丁令威。\n逢场真戏剧，阅世识危机。\n蛮雨沾乌帽，京尘黯素衣。\n回头今自笑，三十六年非。",
        "dynasty": "宋",
        "collection_info": null
    },
    {
        "uuid": "0cc8edcaf8417eefe3c33045df892f79",
        "title": "水亭晚坐",
        "author": "杨冠卿",
        "content": "烟波渺渺白鸥双，远树微红衬夕阳。\n坐久江风起苹末，冯夷借我一襟凉。",
        "dynasty": "宋",
        "collection_info": null
    },
    {
        "uuid": "7e7a48cdf08b063fa212caed427c768c",
        "title": "诗僧常不轻以梅花句得名于时雪后踏月相过论诗终夕退得二绝以谢  其一",
        "author": "杨冠卿",
        "content": "十年袖裏梅花句，梦遶江南烟雨村。\n今日相看更愁绝，天低云淡月黄昏。",
        "dynasty": "宋",
        "collection_info": null
    },
    {
        "uuid": "64a1b46e7308480aac6a0320cb867b3c",
        "title": "诗僧常不轻以梅花句得名于时雪后踏月相过论诗终夕退得二绝以谢  其二",
        "author": "杨冠卿",
        "content": "荒江落日孤鸿影，远趁幽人踏月来。\n雪屋云林淡相对，月边依约有寒梅。",
        "dynasty": "宋",
        "collection_info": null
    },
    {
        "uuid": "ca8f581222e6b51c0f9a7003345e58b1",
        "title": "题张安国舍人平沙落雁图",
        "author": "杨冠卿",
        "content": "渚云低压云山暮，烟素横空落日斜。\n秋老江乡稻粱熟，一行征雁下平沙。",
        "dynasty": "宋",
        "collection_info": null
    },
    {
        "uuid": "34cc9bd0440ce5c8ab98e48e45785310",
        "title": "九江春半雨中寒甚忽见梨花",
        "author": "杨冠卿",
        "content": "江城一雨春强半，寒色着人芳信迟。\n頼有梨花遮病眼，一枝带雨出疎篱。",
        "dynasty": "宋",
        "collection_info": null
    },
    {
        "uuid": "16d2f52398db6a3affa25e05dfe55fa9",
        "title": "乙未秋赋不遂志归寓水村",
        "author": "杨冠卿",
        "content": "归来不负白鸥盟，要听云山韶濩声。\n钟鼎轩裳非我事，从教水到自渠成。",
        "dynasty": "宋",
        "collection_info": null
    },
    {
        "uuid": "f9dbd5c69d9b41c4506f966b89d40003",
        "title": "自仙潭治归舟呈王鸥盟  其一",
        "author": "杨冠卿",
        "content": "江头重整旧渔衣，触起眠沙鸥鹭机。\n烟渚芦花留不住，叶舟还趁夕阳归。",
        "dynasty": "宋",
        "collection_info": null
    },
    {
        "uuid": "b9c11891bf51de4c3774aeb258d47828",
        "title": "自仙潭治归舟呈王鸥盟  其二",
        "author": "杨冠卿",
        "content": "绝嶂云烟乍有无，苍崖茅屋近何如。\n西风拍手唤征雁，恐有平安锦字书。",
        "dynasty": "宋",
        "collection_info": null
    },
    {
        "uuid": "7760d1c530961b34d5e1e35133217be9",
        "title": "自仙潭治归舟呈王鸥盟  其三",
        "author": "杨冠卿",
        "content": "扁舟夜泊蓼花丛，晓挂风帆苕水东。\n拟办盖头茅一把，十年湖海浪飘蓬。",
        "dynasty": "宋",
        "collection_info": null
    },
    {
        "uuid": "a921505a072a588fa42a9745cb7a32ad",
        "title": "自仙潭治归舟呈王鸥盟  其四",
        "author": "杨冠卿",
        "content": "江村烟雨暗霏微，正是鸥盟得句时。\n雨后屏山展新绿，更烦摹写送新诗。",
        "dynasty": "宋",
        "collection_info": null
    },
    {
        "uuid": "76a3f3feb82550aa47ad6d91392d529e",
        "title": "次韵王鸥盟秋日郊居即事  其一",
        "author": "杨冠卿",
        "content": "老去柴桑昼掩关，悠然得意在南山。\n忘言妙处无人解，目送孤鸿天际还。",
        "dynasty": "宋",
        "collection_info": null
    },
    {
        "uuid": "a74eab09718f1568dd6c746d597d16d0",
        "title": "次韵王鸥盟秋日郊居即事  其二",
        "author": "杨冠卿",
        "content": "不贪薏苡与明珠，曳屣狂歌信杖扶。\n谁道先生贫彻骨，先生清处若冰壶。",
        "dynasty": "宋",
        "collection_info": null
    },
    {
        "uuid": "239ee9bcfe990444fcbe2282288d6bd4",
        "title": "次韵王鸥盟秋日郊居即事  其三",
        "author": "杨冠卿",
        "content": "松菊依然遶旧庐，西风归兴动鲈鱼。\n归来有酒辄成醉，旋摘秋园雨后蔬。",
        "dynasty": "宋",
        "collection_info": null
    },
    {
        "uuid": "5903b174c8ad6ae13da948b19a13624a",
        "title": "次李提举桂花韵  其一",
        "author": "杨冠卿",
        "content": "绿帷深护黄金粟，妩媚似嫌红粉粧。\n年来不作广寒梦，喜对孤标时踞床。",
        "dynasty": "宋",
        "collection_info": null
    },
    {
        "uuid": "e3924b3c4482a09596ef18dec77abf2e",
        "title": "次李提举桂花韵  其二",
        "author": "杨冠卿",
        "content": "人间初未识奇木，子落蟾宫秋政芳。\n託根底事在幽谷，要伴清都山水郎。",
        "dynasty": "宋",
        "collection_info": null
    },
    {
        "uuid": "65cb2aaf624d046b9389923b513c45cd",
        "title": "春雨未霁有载歌姬游道场山者",
        "author": "杨冠卿",
        "content": "蒙蒙烟雨暗空山，骄马行春翠袖寒。\n待得春风捲云幕，却愁春色又阑珊。",
        "dynasty": "宋",
        "collection_info": null
    },
    {
        "uuid": "74b43b7bdc1f23e04af189ea04695c23",
        "title": "塞上与郑将夜饮  其一",
        "author": "杨冠卿",
        "content": "白髮将军夜枕戈，楼兰未斩奈愁何。\n挑灯看剑怳如洗，那听萧萧易水歌。",
        "dynasty": "宋",
        "collection_info": null
    },
    {
        "uuid": "5b9524847962e02780093a4612f82d09",
        "title": "塞上与郑将夜饮  其二",
        "author": "杨冠卿",
        "content": "几年京洛暗胡尘，老上龙庭恨未焚。\n安得君王倚天剑，提携直上决浮云。",
        "dynasty": "宋",
        "collection_info": null
    },
    {
        "uuid": "7c9aab94ca023a806b9ccc09e66946f7",
        "title": "次韵李提举秋日杂咏",
        "author": "杨冠卿",
        "content": "羊坂路岐险，燕巢生计疎。\n萍蓬三尺剑，衣钵一床书。\n叶露泣金井，檐牙挂玉鈎。\n魂清了无寐，诗思不禁秋。",
        "dynasty": "宋",
        "collection_info": null
    },
    {
        "uuid": "350feeb248c67ddabcda890a58ac07da",
        "title": "次归耕堂稀字韵  其一",
        "author": "杨冠卿",
        "content": "精忠贯日古来稀，帷幄从容扈六飞。\n风虎云龙方际会，故乡未许我公归。",
        "dynasty": "宋",
        "collection_info": null
    },
    {
        "uuid": "a3404078077dc45ccb058d4bc76c3e82",
        "title": "次归耕堂稀字韵  其二",
        "author": "杨冠卿",
        "content": "神京千里雁书稀，关塞传闻驿骑飞。\n报道天骄遁沙漠，衮衣行从翠华归。",
        "dynasty": "宋",
        "collection_info": null
    },
    {
        "uuid": "3e1a84be58242948712e83e52a324307",
        "title": "次归耕堂稀字韵  其三",
        "author": "杨冠卿",
        "content": "功业汾阳千载稀，龙庭单骑去如飞。\n笑谈整顿干坤了，黄钺金钲奏凯归。",
        "dynasty": "宋",
        "collection_info": null
    },
    {
        "uuid": "9f5b89e97e0a89dc8c57b23112140802",
        "title": "次归耕堂稀字韵  其四",
        "author": "杨冠卿",
        "content": "湖山春老杏花稀，柳絮漫空作雪飞。\n横槊赋诗有余暇，不妨倒载送春归。",
        "dynasty": "宋",
        "collection_info": null
    },
    {
        "uuid": "ab08b2c28d51b9a41e102c8517979042",
        "title": "又用韵  其一",
        "author": "杨冠卿",
        "content": "弱水蓬山到者稀，凌空须仗羽轮飞。\n羣仙拍手山头笑，笑我漂零胡不归。",
        "dynasty": "宋",
        "collection_info": null
    },
    {
        "uuid": "0a9feca048d30b41c2ab50b8d77de8c2",
        "title": "又用韵  其二",
        "author": "杨冠卿",
        "content": "穷巷无人车辙稀，寻巢燕子故飞飞。\n似嫌茅屋太低小，广厦千间欣有归。",
        "dynasty": "宋",
        "collection_info": null
    },
    {
        "uuid": "4d36cec1b475527ba83924dfff7eed7a",
        "title": "又用韵  其三",
        "author": "杨冠卿",
        "content": "杏坛铿尔瑟声稀，剑佩三千羽盖飞。\n独对春风吟咏处，从今愿学舞雩归。",
        "dynasty": "宋",
        "collection_info": null
    },
    {
        "uuid": "7a65d1ba56c462211e80968c6e39771a",
        "title": "乙巳春次中隠先生韵  其一",
        "author": "杨冠卿",
        "content": "密勿筹帷今几春，故山猿鹤尚关情。\n中书历徧令公考，乐道要从莘野耕。",
        "dynasty": "宋",
        "collection_info": null
    },
    {
        "uuid": "9690532a63e2807e17ab50f76ab152d3",
        "title": "乙巳春次中隠先生韵  其二",
        "author": "杨冠卿",
        "content": "种满人间桃李春，门阑旧物讵忘情。\n江湖若也有闲地，着我一犁春雨耕。",
        "dynasty": "宋",
        "collection_info": null
    },
    {
        "uuid": "845fc5c2450320cf50c4017d0acf00c1",
        "title": "挽叶南仲",
        "author": "杨冠卿",
        "content": "畴昔丈人行，典型诗礼家。\n刚方排武叔，词赋敌张华。\n造膝陈经济，凝旒屡嘆嘉。\n他年想遗烈，拊髀谅兴嗟。",
        "dynasty": "宋",
        "collection_info": null
    },
    {
        "uuid": "dea0a9b18350e1008720ca3b14e806d9",
        "title": "次韵王宣干秋怀",
        "author": "杨冠卿",
        "content": "囊锥脱颖久峥嵘，剑气干霄恨莫平。\n江左方思见王导，儿曹谁敢吏渊明。\n悲秋欲赋情难极，忧国忘言酒细倾。\n高卧东山岁将晚，何如一起为苍生。",
        "dynasty": "宋",
        "collection_info": null
    },
    {
        "uuid": "64d75e14743b5a20c9e45bae0fbc91ca",
        "title": "送堵修远归湖城  其一",
        "author": "杨冠卿",
        "content": "十载读书松竹林，壶觞歌咏有知音。\n君今别我市朝去，谁伴寒窗拥鼻吟。",
        "dynasty": "宋",
        "collection_info": null
    },
    {
        "uuid": "6e210192ec481e1d37603c25094f89b3",
        "title": "送堵修远归湖城  其二",
        "author": "杨冠卿",
        "content": "云卧江村烟树林，悬知出岫本无心。\n亭皋若也有归雁，得句不妨频寄音。",
        "dynasty": "宋",
        "collection_info": null
    },
    {
        "uuid": "5c12f93c5dfdb0d5e2a927a55863558b",
        "title": "西楼",
        "author": "杨冠卿",
        "content": "平头四十悞儒冠，独立西楼忧万端。\n两鬓飘萧半华髮，羞将勋业镜频看。",
        "dynasty": "宋",
        "collection_info": null
    },
    {
        "uuid": "db81fb23b1c7f31ec323152134ef9905",
        "title": "次韵叶无咎栀子花",
        "author": "杨冠卿",
        "content": "楼石山前薝卜花，品题从昔属诗家。\n君看五字齐梁句，句好当令屈宋衙。",
        "dynasty": "宋",
        "collection_info": null
    },
    {
        "uuid": "62a84a3794ef5538bde73ba8bd7c7733",
        "title": "从郭中隠觅酒併呈张君量",
        "author": "杨冠卿",
        "content": "百斛龙文鼎可扛，挥毫曾寄碧油幢。\n酒兵若有三千骑，肯向诗坛筑受降。",
        "dynasty": "宋",
        "collection_info": null
    },
    {
        "uuid": "8e24d34384941e4fae9baf021bc69273",
        "title": "又示同志",
        "author": "杨冠卿",
        "content": "寂寂寥寥扬子居，云山相对一床书。\n无人载酒问奇字，自把残编时卷舒。",
        "dynasty": "宋",
        "collection_info": null
    },
    {
        "uuid": "065beb73cf33bb6499945ce7f4bfa942",
        "title": "归途用李泉野韵",
        "author": "杨冠卿",
        "content": "干坤万古几昏晓，兔走乌飞不暂停。\n去日荻花秋索索，归时芳草又青青。",
        "dynasty": "宋",
        "collection_info": null
    },
    {
        "uuid": "248520da1927236a35e9d2812d5dbeda",
        "title": "癸丑生朝舟行有感",
        "author": "杨冠卿",
        "content": "悬弧初度日，鞠育念劬劳。\n未了诗书债，见轻儿女曹。\n争知两蜗角，等是一鸿毛。\n所贵尽忠孝，结交英与豪。",
        "dynasty": "宋",
        "collection_info": null
    },
    {
        "uuid": "c6cf77ce8c86d7e296ec4dc3d620a283",
        "title": "题画扇",
        "author": "杨冠卿",
        "content": "断桥流水小舟横，卧看林梢素月明。\n双鹤不知何事舞，风前时送九皋声。",
        "dynasty": "宋",
        "collection_info": null
    },
    {
        "uuid": "870eae86caa2a8a48ca25ea35c221bae",
        "title": "与金陵傅漕余预乡荐时傅兄持文衡  其一",
        "author": "杨冠卿",
        "content": "着作承明近玉堂，云何持节尚为郎。\n运储巧思蜀诸葛，揽辔澄清汉范滂。\n自昔谋猷资启沃，于今军国欠平章。\n商岩事业公须继，好趁春风朝未央。",
        "dynasty": "宋",
        "collection_info": null
    },
    {
        "uuid": "ea3c8091cc48373a4dd28a01f13709db",
        "title": "与金陵傅漕余预乡荐时傅兄持文衡  其二",
        "author": "杨冠卿",
        "content": "乡书忆昔献贤能，姓字曾叨天府登。\n阙里抠衣欣附凤，云程敛翼愧飞鹏。\n流年自信一弹指，末路谁怜三折肱。\n若见金昆问消息，为言霜鬓已鬅鬙。",
        "dynasty": "宋",
        "collection_info": null
    },
    {
        "uuid": "8517e441a686a0e7ef81e0abc46d97fc",
        "title": "继韩尚书春日舟行韵  其一",
        "author": "杨冠卿",
        "content": "河水拍堤清且涟，堤联南陌与东阡。\n浮家泛宅苕溪路，老却春光又一年。",
        "dynasty": "宋",
        "collection_info": null
    },
    {
        "uuid": "4e36c3494c79e5e99e91fd28df9d7f50",
        "title": "继韩尚书春日舟行韵  其二",
        "author": "杨冠卿",
        "content": "蜀魄思归昼夜啼，漆园蝴蝶梦魂飞。\n箪瓢陋巷心如水，惟有颜渊殆庶几。",
        "dynasty": "宋",
        "collection_info": null
    },
    {
        "uuid": "7cc23e448e92ff9ca6d970b988bcd9d3",
        "title": "与鄂州都统张提刑  其一",
        "author": "杨冠卿",
        "content": "五云楼阁武昌宫，曾挫曹瞒百万雄。\n今古兴亡付流水，江山弹压頼元戎。\n折衝尊俎笑谈裏，极目关河指顾中。\n准拟明年会京洛，为君沽酒醉春风。",
        "dynasty": "宋",
        "collection_info": null
    },
    {
        "uuid": "300ff61569787ebf39146311dfecf1a5",
        "title": "与鄂州都统张提刑  其二",
        "author": "杨冠卿",
        "content": "貔虎云屯细柳营，旌旗号令转精明。\n人言郄縠诗书帅，自有孙卿仁义兵。\n关塞金汤今奠枕，江淮草木旧知名。\n家声凛凛汉人杰，看取筹帷功业成。",
        "dynasty": "宋",
        "collection_info": null
    },
    {
        "uuid": "d7de96c268f478de9f1044c6fa27ecb1",
        "title": "与鄂州都统张提刑  其三",
        "author": "杨冠卿",
        "content": "江湖畴昔受恩深，岁晚漂流伤客心。\n雨檝风帆倦行役，雪车冰柱少知音。\n价高肯羡连城璧，才謭难希谀墓金。\n但得扁舟从此去，成亏宁復问昭琴。",
        "dynasty": "宋",
        "collection_info": null
    },
    {
        "uuid": "0dc2fb4afbf48177f25943e5092427da",
        "title": "和京尚书上元日同禁从游凤山韵",
        "author": "杨冠卿",
        "content": "苔封石磴遶层栏，栏外行厨荐玉盘。\n座揖湖山诗兴远，气吞云海酒杯宽。\n篮舆竟日有余乐，莲市只今无此欢。\n我愧么微难接武，飞笺亦欲寄青翰。",
        "dynasty": "宋",
        "collection_info": null
    },
    {
        "uuid": "a28ef3cd823b377c2210fc2c2e3d0de0",
        "title": "洪溪口",
        "author": "杨冠卿",
        "content": "短短桃华宿雨余，风轻春水縠纹铺。\n柁师苦要贪行色，不肯繫船寻酒酤。",
        "dynasty": "宋",
        "collection_info": null
    },
    {
        "uuid": "5d0d9b57fd8d2989c9aa82c4ed16c9d6",
        "title": "蜡梅四绝  其一",
        "author": "杨冠卿",
        "content": "游蜂辛苦事芳菲，嚼蕊偷香酿蜜脾。\n还被东风巧收拾，又随春色上南枝。",
        "dynasty": "宋",
        "collection_info": null
    },
    {
        "uuid": "ea1bc8b0fbc1d3abeef60de65624097d",
        "title": "蜡梅四绝  其二",
        "author": "杨冠卿",
        "content": "枝上编钟万颗垂，凌寒傲视雪霜姿。\n从今疎影暗香句，不数西湖处士诗。",
        "dynasty": "宋",
        "collection_info": null
    },
    {
        "uuid": "fc472494e95f70bf69d2b35b89a8cbe4",
        "title": "蜡梅四绝  其三",
        "author": "杨冠卿",
        "content": "涂黄不学汉宫粧，一点檀心万斛香。\n嚼蜡我今忘世味，羞将花谱细平章。",
        "dynasty": "宋",
        "collection_info": null
    },
    {
        "uuid": "774731915edd6da4c4581909ad3855e2",
        "title": "蜡梅四绝  其四",
        "author": "杨冠卿",
        "content": "阿娇厌贮黄金屋，洗尽铅华儿女粧。\n香魂寒夜伴幽独，青灯相对吟胡床。",
        "dynasty": "宋",
        "collection_info": null
    },
    {
        "uuid": "bf710fbf87825a4576115a0082e785f8",
        "title": "同韩吴二寺丞饮西湖梅花下酒酣继韩韵",
        "author": "杨冠卿",
        "content": "冉冉山云薄暮时，壶觞歌咏欲忘归。\n一杯且为梅花醉，莫待梅花作雪飞。",
        "dynasty": "宋",
        "collection_info": null
    },
    {
        "uuid": "5fe801bc274c0a10bd8faaaaa61fb08b",
        "title": "港口",
        "author": "杨冠卿",
        "content": "野寺云山迥，人家烟火稀。\n水腥渔市近，帆落晚风微。\n拂树昏鸦去，迎船白鸟飞。\n吾生乐江海，犹恐与心违。",
        "dynasty": "宋",
        "collection_info": null
    },
    {
        "uuid": "b496b0c83a4ae2c01a415422a4c6cf9a",
        "title": "古梅",
        "author": "杨冠卿",
        "content": "幽栖地僻经过少，花径不曾缘客扫。\n积雪飞霜此夜寒，不知明月为谁好。\n公来肯访浣花老，但话宿昔伤怀抱。\n忽忆两京梅发时，巡檐索共梅花笑。",
        "dynasty": "宋",
        "collection_info": null
    },
    {
        "uuid": "f771d44a6cfdd0876eefd689e550663e",
        "title": "美人隔秋水",
        "author": "杨冠卿",
        "content": "美人娟娟隔秋水，寂寞江天云雾裏。\n中间消息两茫然，咫尺应须论万里。\n多病马卿无日起，青眼高歌望吾子。\n安得送我置汝傍，揽环结佩相终始。",
        "dynasty": "宋",
        "collection_info": null
    },
    {
        "uuid": "71a8bb76a0cf2f27595359c8a2b6adb4",
        "title": "麻姑之东涉千堆壠至射亭宿黄氏新馆",
        "author": "杨冠卿",
        "content": "宴宇新成苦未嘉，忽膺朝委易军牙。\n张侯暂喜留欢客，开槛凭谁种好花。\n北沼不难平钓岸，西峰犹欠入窗纱。\n后贤政敏多余暇，高会何妨月影斜。",
        "dynasty": "宋",
        "collection_info": null
    },
    {
        "uuid": "b7eb156b08f6b1e7ca62bacc885038b6",
        "title": "同张帅出郊客有欲别去者作诗留之",
        "author": "杨冠卿",
        "content": "元戎小队出郊垧，落絮游丝亦有情。\n纵酒欲谋良夜醉，繫帆何惜片时程。",
        "dynasty": "宋",
        "collection_info": null
    },
    {
        "uuid": "f3bd259b84a66a546e2c411e96e8d292",
        "title": "春江极目",
        "author": "杨冠卿",
        "content": "荆扬春冬异风土，江北江南春冬花。\n跨马出郊时极目，应须美酒送生涯。",
        "dynasty": "宋",
        "collection_info": null
    }
]