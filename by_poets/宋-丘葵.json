[
    {
        "uuid": "0ef3ebb4e8e5a8616e749112d6bfd936",
        "title": "同建阳熊退斋游九日山",
        "author": "丘葵",
        "content": "八荒去求仁，名山在吾西。\n云石长挂眼，云何不攀跻。\n攀跻有何求，林木心所欢。\n欣欣岂在目，昔有秦隠君。\n隠君天上去，尚有姓名留。\n想当嘉遯时，煮茗日唱酬。\n唱酬者为谁，曰惟姜欧阳。\n于昭忠与义，追琢而成章。\n成章匪摛藻，一字不出山。\n最后有致光，亦復兹盘桓。\n盘桓尚如昨，人生几陵谷。\n至今荒祠下，凛凛人如玉。\n如玉復如玉，千年仰高风。\n谁哉共我游，建阳勿斋翁。\n翁谓朱紫阳，穆穆千载师。\n昔年此游历，尚有妙遗句。\n遗句尚可歌，于焉且徜徉。\n欲寻廓然处，但见山苍苍。\n苍苍未尝歇，谁识天机深。\n未知后来者，能復此同心。",
        "dynasty": "宋",
        "collection_info": null
    },
    {
        "uuid": "79348cdf006b81fd48eb3ec6198fd52f",
        "title": "题竹西独宿寮",
        "author": "丘葵",
        "content": "独行不愧影，独卧不愧衾。\n乐哉抱吾独，守此一片心。\n此心寂不动，众欲无由侵。\n孔昭在潜伏，所贵惟一钦。",
        "dynasty": "宋",
        "collection_info": null
    },
    {
        "uuid": "d8a940a6489cd750be75a5f26633b2eb",
        "title": "金樱子  其一",
        "author": "丘葵",
        "content": "采采金樱子，采之不盈筐。\n佻佻双角童，相携过前岗。",
        "dynasty": "宋",
        "collection_info": null
    },
    {
        "uuid": "07e313e1de08412fdca2c7b89b3df373",
        "title": "金樱子  其二",
        "author": "丘葵",
        "content": "采采金樱子，芒刺鈎我衣。\n天寒衫袖薄，日暮将安归。",
        "dynasty": "宋",
        "collection_info": null
    },
    {
        "uuid": "bc6ca1535f1334a8906b52ad9fca3a5f",
        "title": "伯恭侄家书所见  其一",
        "author": "丘葵",
        "content": "百舌在墙东，其子在墙西。\n纵有反哺日，那得如哺儿。",
        "dynasty": "宋",
        "collection_info": null
    },
    {
        "uuid": "fda415a0ad4f67ac9ae021f4c74a4f12",
        "title": "伯恭侄家书所见  其二",
        "author": "丘葵",
        "content": "百舌在墙头，其子在墙根。\n飞飞拾虫蚁，哺之何殷勤。",
        "dynasty": "宋",
        "collection_info": null
    },
    {
        "uuid": "3377571ba592e4a4ef6937c0730dc2ad",
        "title": "伯恭侄家书所见  其三",
        "author": "丘葵",
        "content": "百舌在墙廉，其子在墙阴。\n他年汝哺儿，方识父母心。",
        "dynasty": "宋",
        "collection_info": null
    },
    {
        "uuid": "ede3deb47f4c6d76dbbc39ae7684079a",
        "title": "喜雨示儿侄  其一",
        "author": "丘葵",
        "content": "维天降灵雨，物物均所蒙。\n胡为兹穑稼，不知草芃芃。",
        "dynasty": "宋",
        "collection_info": null
    },
    {
        "uuid": "ee400349e0049e138c4d547f71aad484",
        "title": "喜雨示儿侄  其二",
        "author": "丘葵",
        "content": "维天降灵雨，虽迟良胜无。\n百谷顿苏苏，民忧不少纾。",
        "dynasty": "宋",
        "collection_info": null
    },
    {
        "uuid": "e135c3e68dd1868dcbddd7604e6c0b04",
        "title": "喜雨示儿侄  其三",
        "author": "丘葵",
        "content": "维天降灵雨，岂不雨石田。\n我自硗且确，枯悴莫怨天。",
        "dynasty": "宋",
        "collection_info": null
    },
    {
        "uuid": "33488ceae5a2e667d5bf53addfa30913",
        "title": "喜雨示儿侄  其四",
        "author": "丘葵",
        "content": "维天降灵雨，而或惰不耛。\n他时无敛穧，谁怜汝啼饥。",
        "dynasty": "宋",
        "collection_info": null
    },
    {
        "uuid": "4f06825558445a6f4fe9b938290a90dc",
        "title": "莲生  其一",
        "author": "丘葵",
        "content": "莲生污泥中，其叶何青青。\n人生有恒性，云胡荡于情。",
        "dynasty": "宋",
        "collection_info": null
    },
    {
        "uuid": "4b3997bec0b5d8dab303aeaf3e1ec308",
        "title": "莲生  其二",
        "author": "丘葵",
        "content": "莲生污泥中，其叶何郁郁。\n人生有恒性，云胡蔽于欲。",
        "dynasty": "宋",
        "collection_info": null
    },
    {
        "uuid": "88754cc6dac13428ce1cc3a6e73af879",
        "title": "莲生  其三",
        "author": "丘葵",
        "content": "莲生污泥中，其实何戢戢。\n人生有恒性，云胡狃于习。",
        "dynasty": "宋",
        "collection_info": null
    },
    {
        "uuid": "59c65ef95d4fe46f14a3cfdb7de8c325",
        "title": "石榴花  其一",
        "author": "丘葵",
        "content": "英英石榴花，不火而自晰。\n凡今之人兮，谁不附炎热。\n百鬼瞰高明，丹朱易倾跌。",
        "dynasty": "宋",
        "collection_info": null
    },
    {
        "uuid": "606ce5b3ec0bedbcb2e4b016987fd340",
        "title": "石榴花  其二",
        "author": "丘葵",
        "content": "英英石榴花，不朱而自赤。\n凡今之人兮，谁不悦媚色。\n脂水涨渭流，妍姿竟倾国。",
        "dynasty": "宋",
        "collection_info": null
    },
    {
        "uuid": "62bbdae65c9f16f5874743fb4ed41858",
        "title": "庚辰岁寓开元东罗汉阁  其一",
        "author": "丘葵",
        "content": "有美者杰阁，凌然跨虚空。\n有觉者彼岸，廓然大圆通。\n而我独蠢蠢，于何而适从。",
        "dynasty": "宋",
        "collection_info": null
    },
    {
        "uuid": "1b1a346f241229b6b083636ba6266ecc",
        "title": "庚辰岁寓开元东罗汉阁  其二",
        "author": "丘葵",
        "content": "有崷者浮图，屹其插穹昊。\n有坟者古道，凄其鞠成草。\n而我独兢兢，于焉以终老。",
        "dynasty": "宋",
        "collection_info": null
    },
    {
        "uuid": "589a60b9f2c53f5b4ee512311a2b2447",
        "title": "独步芝山",
        "author": "丘葵",
        "content": "平生独往愿，颇得山林趣。\n轻阴春漠漠，淡日随行屦。\n犹嫌影趁人，特入深深处。",
        "dynasty": "宋",
        "collection_info": null
    },
    {
        "uuid": "6b8a16c312901618588450f941ba0d87",
        "title": "溪桥看月",
        "author": "丘葵",
        "content": "当空一明镜，圆圆水中见。\n常恨溪头风，吹来皱水面。\n水面皱犹可，月碎成万片。",
        "dynasty": "宋",
        "collection_info": null
    },
    {
        "uuid": "89494095a4e2e3bb865a68c994d659b6",
        "title": "义方堂瞻先贤遗像  其一",
        "author": "丘葵",
        "content": "龙龟不再出，谁能探真精。\n图书天所付，手授之二程。\n欲知千载意，窗外草青青。",
        "dynasty": "宋",
        "collection_info": null
    },
    {
        "uuid": "bbc57cd50fa91d305aff58ce3f9edd62",
        "title": "义方堂瞻先贤遗像  其二",
        "author": "丘葵",
        "content": "三十六宫中，手探足还蹑。\n一元十二会，理乱在目睫。\n我欲从先生，□□□□□。",
        "dynasty": "宋",
        "collection_info": null
    },
    {
        "uuid": "3ae6b6a8b9b7000cacdf36fc431df377",
        "title": "义方堂瞻先贤遗像  其三",
        "author": "丘葵",
        "content": "性命同一原，谁能发其奥。\n茫茫太虚中，指出天与道。\n精思与力践，千古为独到。",
        "dynasty": "宋",
        "collection_info": null
    },
    {
        "uuid": "be29622218c72395a95b2acebdae9fe7",
        "title": "义方堂瞻先贤遗像  其四",
        "author": "丘葵",
        "content": "石井初筮时，已将教为政。\n真成叔梁纥，有子为孔圣。\n至今鳌山下，过者莫不敬。",
        "dynasty": "宋",
        "collection_info": null
    },
    {
        "uuid": "8038cb941f7189a784a19deb5303ecaf",
        "title": "义方堂瞻先贤遗像  其五",
        "author": "丘葵",
        "content": "六经重刊定，炳炳如日月。\n毫分而缕析，反约以详说。\n千载开我人，遗书□□□。",
        "dynasty": "宋",
        "collection_info": null
    },
    {
        "uuid": "6bc0fea18b53d6f95f62f4e398be5d4b",
        "title": "义方堂瞻先贤遗像  其六",
        "author": "丘葵",
        "content": "炎炎太平翁，谁敢触其讳。\n乞枭之藁街，公乃明大义。\n至今读谏疏，凛凛有生气。",
        "dynasty": "宋",
        "collection_info": null
    },
    {
        "uuid": "5891480d62dda94b497a0825db93dd1e",
        "title": "龙湖归",
        "author": "丘葵",
        "content": "策蹇下平岗，挂帆渡安流。\n平生不行险，间道旋故丘。\n高堂有鹤髮，安敢事远游。\n负米虽不多，过冬亦稍优。\n所愧无甘旨，一饱良易谋。\n兢兢保遗体，无遗慈颜忧。\n读书茅檐下，庶几少愆尤。",
        "dynasty": "宋",
        "collection_info": null
    },
    {
        "uuid": "16c4fb9e973e64353af8f9ee827b988f",
        "title": "夜坐读书",
        "author": "丘葵",
        "content": "茅檐晚来雨，东风忽吹晴。\n不暖亦不寒，夜气觉自清。\n书生澹无事，復恋旧短檠。\n开卷见圣贤，愧我犹编氓。\n便思澡尘虑，肃然奉天明。\n出门视斗极，敬心由之生。\n姿年舍我去，老学何由成。",
        "dynasty": "宋",
        "collection_info": null
    },
    {
        "uuid": "46a7165e14fc5eec4a54b55ada61946f",
        "title": "风雨中与吕之寿读文公诗传",
        "author": "丘葵",
        "content": "冷冷叶上风，瑟瑟檐头雨。\n天分本无私，人性皆相似。\n譬之入山林，斧斤随所取。\n姿年舍我去，初心日以负。\n勖君岁寒心，保此栋梁具。\n圣域廓悠悠，修途未容驻。",
        "dynasty": "宋",
        "collection_info": null
    },
    {
        "uuid": "51efe61f8d9454dfb9db97eaf5b32528",
        "title": "跋巨然晓意图",
        "author": "丘葵",
        "content": "秋曙已生白，朝暾尚潜红。\n是时天地气，正在贞元中。\n千峰虽历历，众树犹蒙蒙。\n群动又将作，平秩一日东。\n洒然人欲尽，天理将昭融。\n静窗自展玩，妙处谁能穷。",
        "dynasty": "宋",
        "collection_info": null
    },
    {
        "uuid": "825be5135aa70bbddc236cc480471f9d",
        "title": "观赤石龙潭",
        "author": "丘葵",
        "content": "豢扰久不氏，神物失所从。\n碪岩石壁下，岂足为龙宫。\n亦有万仞海，茫茫与天通。\n谁言汝为智，出入人鬼中。\n穷冬天地闭，风云末由逢。\n泠泠一掬溜，于焉托孤踪。",
        "dynasty": "宋",
        "collection_info": null
    },
    {
        "uuid": "69459f8ada560097214a3d8d39cefdbd",
        "title": "信儿有作依韵勉之",
        "author": "丘葵",
        "content": "母鸡啄儿粟，一啄还一呼。\n细腰日祝子，自怜族鳏孤。\n赋形在穹壤，此情谁独无。\n古来骨肉间，爱深色自愉。\n愧我无黄金，贻以竹与蒲。\n勉哉读父书，尧桀性不殊。",
        "dynasty": "宋",
        "collection_info": null
    },
    {
        "uuid": "b7a7a469192a910f11ca396ffbf8bd10",
        "title": "寻从子伯恭不遇",
        "author": "丘葵",
        "content": "我行独踽踽，聊復寻诸孙。\n诸孙名有役，谁復相温存。\n彼茁者汀芦，上有鹪鹩喧。\n衡门可栖迟，清风自妍暄。\n汲井欲灌圜，灌园当灌根。\n澡身欲树德，树德当树淳。",
        "dynasty": "宋",
        "collection_info": null
    },
    {
        "uuid": "91fd0368bec1b697999f47bc0f7afaa7",
        "title": "赵廷俊毁淫祠诗以美之",
        "author": "丘葵",
        "content": "风霆妙流行，日月互出没。\n鬼神本良能，一气自伸屈。\n南方有妖魂，缁衣而血食。\n因讼默祈呼，桎梏脱顷刻。\n逆迪曾靡分，唯事是凶谲。\n吏有廷俊者，谓此非正直。\n宜加以鈇钺，而焚其宫室。\n予闻而壮之，作诗纪其实。\n自从政教弛，刑祸众所怵。\n凭依以为奸，白日成异物。\n廷俊慎旃哉，刚方乃终吉。",
        "dynasty": "宋",
        "collection_info": null
    },
    {
        "uuid": "ce5206829b55469015ed20111e47614e",
        "title": "送熊退斋归武夷",
        "author": "丘葵",
        "content": "穆穆朱夫子，于道集大成。\n嗟予亦私淑，奥义终难明。\n退翁独何幸，而乃同乡生。\n虽后百余载，玄机若亲承。\n斯人幸未坠，载道来桐城。\n平生疑惑处，喜得相考评。\n秋风吹庭树，忽然作离声。\n吾侪各衰老，何时重合并。\n愿言且少住，勿弃斯文盟。\n圣贤千万语，只在知与行。\n前修倘可企，勖哉共修程。",
        "dynasty": "宋",
        "collection_info": null
    },
    {
        "uuid": "8cf4b0f1eb44d6abdfe32abdb41fc302",
        "title": "古愚兄戒食",
        "author": "丘葵",
        "content": "有美者庭花，谨毋纵牛羊。\n方苞亦方折，其叶何牂牂。\n敦笃哉吾兄，一食不我忘。\n有酒既醑我，又以嘉殽将。\n感兄此意厚，起奉千年觞。\n何以报嘉惠，作善天降祥。",
        "dynasty": "宋",
        "collection_info": null
    },
    {
        "uuid": "96f3f641847fafb975a8bd98b979d658",
        "title": "北山",
        "author": "丘葵",
        "content": "朝见北山青，暮见北山紫。\n顽然土与石，此色何处起。\n无情草木含清辉，朝露夕阳助明媚。\n四时烟雨姿态异，天机滚滚何曾已。\n人见山上有青天，谁知天在青山裏。\n欲问巨灵知不知，孤鸢飞处白云起。",
        "dynasty": "宋",
        "collection_info": null
    },
    {
        "uuid": "1fc1c65c93290d159a7da1aadbd8922f",
        "title": "次放翁梅花韵",
        "author": "丘葵",
        "content": "冰崖雪谷物未芽，造物破荒开此花。\n神全形枯近有道，意庄正色知无邪。\n高坚正要饱忧患，放弃何遽愁荒遐。\n移根上苑亦早计，竹篱茅舍真吾家。\n平生自嫌亦自许，妙处可识不可夸。\n金樽翠杓未免俗，篝灯为试江南茶。",
        "dynasty": "宋",
        "collection_info": null
    },
    {
        "uuid": "e4b832372ce33e644b43d172cc73688b",
        "title": "禽言",
        "author": "丘葵",
        "content": "春泥滑滑雨潇潇，田父力作收坠樵。\n归来不敢道姑恶，我自忘却婆餠焦。\n去年冬旱无麦熟，阿婆餠焦难再得。\n门前忽报谷公来，竈冷樽空难接客。\n阿兄提壶沽浊醪，阿弟布谷披短簔。\n不时脱却布裤渡溪水，只愁行不得也哥哥。",
        "dynasty": "宋",
        "collection_info": null
    },
    {
        "uuid": "00a0a3b4df9f9c782ffbe05610488f5e",
        "title": "次韵吴静能秦桧",
        "author": "丘葵",
        "content": "故老相传为秦桧，飞仙时立冻蛟背。\n疑是当年丫髻人，凭虚驭气今安在。\n百千年树见栽时，新承雨露入昭代。\n托根南极殿下生，巍巍直与天枢对。\n纷纷牛马已成尘，露叶风枝今几载。\n是时鸾凤一来栖，枭狐不敢鸣妖怪。\n一朝名字动至尊，不见尊形空粉绘。\n多少黄冠尽白头，依神正直人再拜。\n老榛何物敢干名，直根惟有苏仙爱。\n方今南北同一天，孤标不见贞元会。",
        "dynasty": "宋",
        "collection_info": null
    },
    {
        "uuid": "1c7ed56cdccfff6a021ed295627713c1",
        "title": "李养吾董教同安为作长编",
        "author": "丘葵",
        "content": "一元之根贞下起，勾萌甲拆春阳敷。\n千红万紫弄晴霁，忽然暗绿绕丘墟。\n霜风厉厉百物遂，枝叶剥落留根株。\n一诚通復心无愧，虽千万往犹褐夫。\n浩然之气非袭取，所要与道与义俱。\n勿正勿忘勿助长，活泼泼地惟鸢鱼。\n子思吃紧为人处，邹孟得之曰养吾。\n千载断脉无人续，往往舐痔夸得车。\n何期邑泮乃亲见，铎音之来自方壶。\n加之卿相心不动，顾乃下教青衿徒。\n古来揖逊三杯酒，至和熏蒸遍八极。\n圣门狂者得气象，童冠浴沂风舞雩。\n叹子养浩亦已久，读书窗前草不除。\n明年春风二三月，不知先生与点无。",
        "dynasty": "宋",
        "collection_info": null
    },
    {
        "uuid": "f6a1ca179216395c935b19c696d33aa0",
        "title": "七歌效杜陵体  其一",
        "author": "丘葵",
        "content": "景炎元年北人至，撒花初令豪家备。\n谁梯祸乱敷我民，敲朴日烦无处避。\n富者有银犹可苏，贫者无银卖田地。\n呜呼一歌兮歌已衰，天日不见惟阴霾。",
        "dynasty": "宋",
        "collection_info": null
    },
    {
        "uuid": "7e556b6b39d4c5b4aac837603eab51e8",
        "title": "七歌效杜陵体  其二",
        "author": "丘葵",
        "content": "三宫北狩何时返，猿啼鬼哭尘沙远。\n李陵卫律甘匪人，岂无蔡琰吹胡管。\n江南江北骨成山，箭瘢纷纷剑痕满。\n呜呼二歌兮歌未休，潸然出涕滂沱流。",
        "dynasty": "宋",
        "collection_info": null
    },
    {
        "uuid": "ba69d4385114d6ee49b082bde0ebe3de",
        "title": "七歌效杜陵体  其三",
        "author": "丘葵",
        "content": "山林啸聚繁有徒，州家买尽勤招呼。\n县官被命不敢逊，麒麟出模群狐孤。\n昨者参州红帕首，高官厚禄恣狂图。\n呜呼三歌兮歌三发，天翻地覆纲常灭。",
        "dynasty": "宋",
        "collection_info": null
    },
    {
        "uuid": "d3f8d82b077ed8552bc0ec5fe4bd34b6",
        "title": "七歌效杜陵体  其四",
        "author": "丘葵",
        "content": "督府养兵如养子，帛堆其家粟崇庾。\n少不如意出怨言，恃功偃蹇骄其主。\n道旁老甿哭告予，未被贼苦被军苦。\n呜呼四歌兮歌始宣，悲风为我吹尘寰。",
        "dynasty": "宋",
        "collection_info": null
    },
    {
        "uuid": "f0bf43b501238242dee82519eb26de9b",
        "title": "七歌效杜陵体  其五",
        "author": "丘葵",
        "content": "富儿谐了西园债，身着绿衣足夸诧。\n那知又有价高人，昨日新官今日罢。\n近来书满只月余，白头老吏慵送迓。\n呜呼五歌兮歌未足，末世由来多反覆。",
        "dynasty": "宋",
        "collection_info": null
    },
    {
        "uuid": "7cf75c2317f37bdda638b999a76e161c",
        "title": "七歌效杜陵体  其六",
        "author": "丘葵",
        "content": "十家九室厨无烟，儿夫仆后妻僵前。\n米珠薪桂肉如玉，野无青草飞乌鸢。\n手持空券向何许，官司有印侬无钱。\n呜呼六歌兮歌愈悲，天下太平竟何时。",
        "dynasty": "宋",
        "collection_info": null
    },
    {
        "uuid": "d3b98ee9baa2634bafc0d2c279797def",
        "title": "七歌效杜陵体  其七",
        "author": "丘葵",
        "content": "我生不辰逢乱离，四方蹙蹙何所之。\n欲登山兮有虎豹，欲入海兮有蛟螭。\n归来归来磨兜坚，毋与蛟斗兮毋充虎饥。\n呜呼七歌兮歌曲罢，猿啼清昼虫鸣夜。",
        "dynasty": "宋",
        "collection_info": null
    },
    {
        "uuid": "944d1f8559d3994a7062e116432f7239",
        "title": "秋园桃花",
        "author": "丘葵",
        "content": "秋园八月开桃花，数枝冷淡无光华。\n北风萧萧吹汝寒，汝发非时谁復看。\n墙下牵月颜色鲜，故园欺汝相萦缠。\n何不藏英待时发，自有阳春三月天。",
        "dynasty": "宋",
        "collection_info": null
    },
    {
        "uuid": "6d511eb795cc169ab43559ff73b12b03",
        "title": "寄龙湖庄",
        "author": "丘葵",
        "content": "鹤髮重来客，龙湖旧日庄。\n乡心忽摇曳，春事又苍茫。\n聒聒水泉动，荒荒野日长。\n残年厌声利，吾道在耕桑。",
        "dynasty": "宋",
        "collection_info": null
    },
    {
        "uuid": "8ded690b4c8f0f3d7eeb8eefc5616bbb",
        "title": "初六日过江古愚兄送至渡口",
        "author": "丘葵",
        "content": "茅屋亦云好，萍踪不自由。\n看书犹几上，解缆已沙头。\n白髮兄和弟，清江夏亦秋。\n相看不忍别，斜日坠汀洲。",
        "dynasty": "宋",
        "collection_info": null
    },
    {
        "uuid": "ad2bb13269ad32351971718c4e1e6769",
        "title": "颜北城有约看梅徘徊花下",
        "author": "丘葵",
        "content": "千林共摇落，老树独蜿蜒。\n玉立无人处，黄昏欲雪天。\n临风情脉脉，倚竹静娟娟。\n身世寒香裏，相看意已仙。",
        "dynasty": "宋",
        "collection_info": null
    },
    {
        "uuid": "5b3959b294b5a5df4b181d047ecb91d3",
        "title": "入忠轩书院咏兰",
        "author": "丘葵",
        "content": "阶庭暂託根，只与绿苔亲。\n自少枝条分，不争花卉春。\n轻寒青瘦硬，出槛紫鲜新。\n风雨时吹洗，含芬待主人。",
        "dynasty": "宋",
        "collection_info": null
    },
    {
        "uuid": "1b14ae87353dab7ec17aa8bdf95d2710",
        "title": "与汝翔晚行",
        "author": "丘葵",
        "content": "偶值忘形友，田间步晚晴。\n四围山木合，一片夕阳明。\n倚杖数归翮，隔溪闻唤声。\n行来僧寺歇，又得问无生。",
        "dynasty": "宋",
        "collection_info": null
    },
    {
        "uuid": "0d91357fe52165151f6af6dbe7cd391f",
        "title": "呈大宗丞求笔戏",
        "author": "丘葵",
        "content": "咄咄人谁识，翩翩老更佳。\n王维不是画，苏晋已长斋。\n地静白生室，天秋黄落阶。\n日长用幽意，咫尺到无怀。",
        "dynasty": "宋",
        "collection_info": null
    },
    {
        "uuid": "96f558d9c37d72277fc849adef315651",
        "title": "次吕之寿韵寄肯体",
        "author": "丘葵",
        "content": "甚矣吾衰也，时哉道亦然。\n诗书舆脱輹，岁月箭辞弦。\n所欠惟一死，斯须便百年。\n细思禽与犊，等是食和眠。",
        "dynasty": "宋",
        "collection_info": null
    },
    {
        "uuid": "275d055418ebc33945c0193a28d23ffc",
        "title": "寄雪庭老子",
        "author": "丘葵",
        "content": "问讯紫云老，何时立雪参。\n生来将满百，空界直超三。\n泡幻修千劫，佛应同一龛。\n曾师蒙印可，玄谛老方谙。",
        "dynasty": "宋",
        "collection_info": null
    },
    {
        "uuid": "b2bb03331aa29d5bfce504147bdc2731",
        "title": "寿竹西",
        "author": "丘葵",
        "content": "中秋八月朔，人在竹之西。\n讲席朝齐听，吟寮夜独栖。\n交情今管鲍，清操古夷齐。\n却笑苔矶老，畏人头愈低。",
        "dynasty": "宋",
        "collection_info": null
    },
    {
        "uuid": "69c48de31cd78dcac84418e4c4feb9c7",
        "title": "寄南剑詹野渡先生",
        "author": "丘葵",
        "content": "贤圣已往古，吾侪空自今。\n六经寻断脉，千里遇知音。\n莫笑因缘浅，相期造道深。\n可怜山海隔，无路盍朋簪。",
        "dynasty": "宋",
        "collection_info": null
    },
    {
        "uuid": "1ca5a33d4a2d03024b5ed71aeaa1a1b4",
        "title": "送元鼎学士",
        "author": "丘葵",
        "content": "秋风甫联骑，朔雪又回车。\n北道奇男子，南游行秘书。\n碧幢留别句，丹陛庆新除。\n头白逢昭代，吾甘渭水渔。",
        "dynasty": "宋",
        "collection_info": null
    },
    {
        "uuid": "29a4b72c8193bdc029fdba156cc9aece",
        "title": "赠曹贯之",
        "author": "丘葵",
        "content": "一见如畴昔，人文两崛奇。\n豪来无一世，狂发有千诗。\n浩然干坤塞，修名台省知。\n就寻一勺水，神物自应移。",
        "dynasty": "宋",
        "collection_info": null
    },
    {
        "uuid": "82f30cb1e79ecee50b5c924778eb0eb7",
        "title": "送舶司李郎中",
        "author": "丘葵",
        "content": "朝家三尺法，海舶一帆风。\n物到琛声上，人行浪屋中。\n货因拚命得，廉故秉心公。\n行李清如洗，名应达陛枫。",
        "dynasty": "宋",
        "collection_info": null
    },
    {
        "uuid": "962c5b0f99ee6f98e81d296ef4ce8aa5",
        "title": "挽梁丹隠",
        "author": "丘葵",
        "content": "受用伯阳书，万缘都觉虚。\n达官直桎梏，大厦即籧篨。\n世谓求仙妄，谁知是道余。\n临终为土解，何必泪盈裾。",
        "dynasty": "宋",
        "collection_info": null
    },
    {
        "uuid": "64c9d5bbedc6b829630ac8bc0867ce6e",
        "title": "挽张樗堂",
        "author": "丘葵",
        "content": "与君虽远隔，自少即相亲。\n老失同年友，乡无好善人。\n樗堂春绝迹，蒿里暗伤神。\n丹旐归何处，风霜故冢滨。",
        "dynasty": "宋",
        "collection_info": null
    },
    {
        "uuid": "5f7bfbb21e16e7ad8bd59ea078202eaf",
        "title": "读石隠淡吟藁",
        "author": "丘葵",
        "content": "借师新藁读，睡睫不曾交。\n璧月沉寒濑，琪花着老梢。\n一吟三叹咏，双字几推敲。\n晓雨驱炎热，僧窗得尽钞。",
        "dynasty": "宋",
        "collection_info": null
    },
    {
        "uuid": "6a90bdc798b0c8a179ff02b9d4b1a513",
        "title": "寄陈儒正",
        "author": "丘葵",
        "content": "论心纔暑夕，别后已凉秋。\n月照陈蕃榻，风生王粲楼。\n哀音虫外笛，远棹雁边舟。\n欲写相思意，题诗寄水流。",
        "dynasty": "宋",
        "collection_info": null
    },
    {
        "uuid": "f18d0f28ff57c18456dfc3e5fd09999c",
        "title": "离相院",
        "author": "丘葵",
        "content": "一夕僧留宿，翛然万虑空。\n草分仙掌绿，花发御袍红。\n白鸟松梢雪，玄谈麈尾风。\n因悲人世上，终日业尘中。",
        "dynasty": "宋",
        "collection_info": null
    },
    {
        "uuid": "c5ed45fe746825294a734a36dea9c4eb",
        "title": "秘藏院",
        "author": "丘葵",
        "content": "纔入空门裏，尘心便欲抛。\n土花生石缝，野蔓上林梢。\n栋老蜂钻穴，檐低雀结巢。\n僧中无贾岛，得句自推敲。",
        "dynasty": "宋",
        "collection_info": null
    },
    {
        "uuid": "0e0c7c5dbd65210f4597cfb8518782ca",
        "title": "幽趣",
        "author": "丘葵",
        "content": "幅巾篁竹下，幽趣与僧同。\n坐对忘忧草，行歌解愠风。\n鸭头池水绿，猩血石榴红。\n解作晴天雪，松梢鹭一丛。",
        "dynasty": "宋",
        "collection_info": null
    },
    {
        "uuid": "f206978bbbb805baf57c21563563ae5a",
        "title": "寄呈张教谕",
        "author": "丘葵",
        "content": "天欲昌吾道，君来董县庠。\n坛荒犹杏树，水落且芹香。\n欲与二三子，皈依数仞墙。\n若为鸥鹭伴，留住水云乡。",
        "dynasty": "宋",
        "collection_info": null
    },
    {
        "uuid": "adb8385afcd171f6a203fb242e1c80b1",
        "title": "书山翁房壁",
        "author": "丘葵",
        "content": "山翁有山癖，尽日对山青。\n盂水晨煎茗，炉香夜诵经。\n雨畦蔬长甲，风径竹添丁。\n独有曾游客，清癯似鹤形。",
        "dynasty": "宋",
        "collection_info": null
    },
    {
        "uuid": "266aa0e96e4605ea701a973a46bcd6bc",
        "title": "出院门閒步",
        "author": "丘葵",
        "content": "出爱前村景，归穿薄暮烟。\n鸟飞虚碧裏，人在落红边。\n近晚山容淡，新晴稻色鲜。\n殷勤一溪水，清到院门前。",
        "dynasty": "宋",
        "collection_info": null
    },
    {
        "uuid": "3d7e6f952468958cd8c18ffca0f18344",
        "title": "偶成",
        "author": "丘葵",
        "content": "风雨三间屋，干坤一腐儒。\n营生妻笑拙，学古客言迂。\n坐久灯花落，吟成砚水枯。\n方书俱遍览，无药可医愚。",
        "dynasty": "宋",
        "collection_info": null
    },
    {
        "uuid": "01cfa5d01518c2feecee483f2329ef8b",
        "title": "白鹭",
        "author": "丘葵",
        "content": "众禽无此格，玉立一閒身。\n清似参禅客，癯如辟谷人。\n绿秧青草外，枯苇败荷滨。\n口体犹相累，终朝觅细鳞。",
        "dynasty": "宋",
        "collection_info": null
    },
    {
        "uuid": "a035c62c3275db9d8c32e4da9b7861a4",
        "title": "步院前溪水",
        "author": "丘葵",
        "content": "偶出山门去，乘凉步浅沙。\n溪流盘略彴，岸沫上槎枒。\n野拓天围大，风吹日脚科。\n吟成无与语，独立数归鸦。",
        "dynasty": "宋",
        "collection_info": null
    },
    {
        "uuid": "f5eae4a47fe571f0583d8f6a6dfa55cc",
        "title": "哭吕朴卿先生  其一",
        "author": "丘葵",
        "content": "已拟侍荷橐，俄抽似叶身。\n甘为南地鬼，不作北朝臣。\n屋壁遗文坏，邻州战血新。\n劫灰飞未尽，碑碣托何人。",
        "dynasty": "宋",
        "collection_info": null
    },
    {
        "uuid": "facde00329641856bcac2abeaea8eb84",
        "title": "哭吕朴卿先生  其二",
        "author": "丘葵",
        "content": "潮士瞻韩木，莆民爱召棠。\n名随天共远，身与物俱亡。\n血碧一时恨，汗青千载香。\n玄虬方陨蹶，螾蛭恣飞扬。",
        "dynasty": "宋",
        "collection_info": null
    },
    {
        "uuid": "37fa0dac9a44ed7e63d1d6624fb25b8a",
        "title": "哭吕朴卿先生  其三",
        "author": "丘葵",
        "content": "斯文天欲丧，疑义有谁祛。\n无復谆谆诱，空令咄咄书。\n秋风冢上木，夜月墓边庐。\n每与诸孤道，相看泪满裾。",
        "dynasty": "宋",
        "collection_info": null
    },
    {
        "uuid": "e6b7dfdd61b302a365cfc375359a9f3c",
        "title": "端午",
        "author": "丘葵",
        "content": "世乱逢端午，凄凉弔古心。\n空存蒲长绿，不见黍包金。\n蛇壑横人骨，鰲江绝古音。\n追思前日事，愁比海波深。",
        "dynasty": "宋",
        "collection_info": null
    },
    {
        "uuid": "d45931f37ab25601485fca88b9897822",
        "title": "倚杖",
        "author": "丘葵",
        "content": "为怜情景好，倚杖立还移。\n海近云来湿，波平日下迟。\n归牛行砾确，幽鸟语沦漪。\n觅句心将呕，傍人过不知。",
        "dynasty": "宋",
        "collection_info": null
    },
    {
        "uuid": "64f9282bcca1617066ab1fa449aa40c0",
        "title": "过野塘用杜老韵",
        "author": "丘葵",
        "content": "蛙浮成出字，雨点作圆纹。\n荷叶多于草，炊烟远似云。\n水清鱼可数，村近鸭成羣。\n何日营茅屋，来兹避世纷。",
        "dynasty": "宋",
        "collection_info": null
    },
    {
        "uuid": "758b00d286eae52594a61807dc1e0baf",
        "title": "月中与诸友还在沙溪",
        "author": "丘葵",
        "content": "为爱江头月，回环宿鹭汀。\n露浓如泼水，天淡欲无星。\n树色依月黑，萤光出竹青。\n夜深幽兴极，瘦影自伶俜。",
        "dynasty": "宋",
        "collection_info": null
    },
    {
        "uuid": "024411acd41fd7eb50d6c4316015e9dc",
        "title": "赠义上人",
        "author": "丘葵",
        "content": "足迹遍天涯，何年始出家。\n去时双不借，归日一袈裟。\n有句堪题壁，无魔敢散花。\n至今清夜话，犹自带烟霞。",
        "dynasty": "宋",
        "collection_info": null
    },
    {
        "uuid": "fd4b9b5738a31089f74aed98a55df486",
        "title": "送陈判之邑庠",
        "author": "丘葵",
        "content": "君去采芹藻，那知事不同。\n干坤已易主，礼乐尚儒宫。\n雨过山仍绿，春归花尽红。\n悠悠圣门意，千古独清风。",
        "dynasty": "宋",
        "collection_info": null
    },
    {
        "uuid": "273f184e6e9afceb56c1cc04cd7e1c31",
        "title": "游秘藏院呈老叟",
        "author": "丘葵",
        "content": "法藏千年在，何人结构功。\n寒潭空夜月，老桧易秋风。\n我问四奇观，师云一切空。\n因之悟真境，只在太虚中。",
        "dynasty": "宋",
        "collection_info": null
    },
    {
        "uuid": "7dff737ab25b50ac259a36abb69a65c5",
        "title": "寄林簿",
        "author": "丘葵",
        "content": "一别又一载，相思入梦频。\n以予拙生计，知子不为贫。\n鼠迹陶瓶粟，蛛丝范甑尘。\n莫将憔悴意，说与得时人。",
        "dynasty": "宋",
        "collection_info": null
    },
    {
        "uuid": "2b9956ea20049719630b256f9c39beab",
        "title": "尘世",
        "author": "丘葵",
        "content": "尘世无暇日，偷閒到晓亭。\n桥阴界水绿，烧迹断山青。\n石瘦牛磨角，檐空雀坠翎。\n暮笳风外响，愁坐若为听。",
        "dynasty": "宋",
        "collection_info": null
    },
    {
        "uuid": "eef521936f06e5fbb0034fc0b70a30cf",
        "title": "泛舟",
        "author": "丘葵",
        "content": "泛舟游碧渚，避世作渔翁。\n试问千钟禄，何如一钓筒。\n雨添春后水，帆涨晚来风。\n缗捲看鱼上，停桡倚荻丛。",
        "dynasty": "宋",
        "collection_info": null
    },
    {
        "uuid": "63b08c93fee008ce29054d83a353deab",
        "title": "田舍  其一",
        "author": "丘葵",
        "content": "久旱割丰穰，群童拾穗忙。\n早炊留客饭，新酿唤翁尝。\n庭上豆萁满，篱边蔬甲长。\n腰镰砍草木，准拟撑欹桑。",
        "dynasty": "宋",
        "collection_info": null
    },
    {
        "uuid": "42c57eb3d85d76601072f5d1e7ae5b45",
        "title": "田舍  其二",
        "author": "丘葵",
        "content": "乱后无鸡犬，昏到足蚋蚊。\n有翁如老鹤，蹙頞说官军。\n理谷为春种，鞭禾到夜分。\n与儿再三话，衣食在辛勤。",
        "dynasty": "宋",
        "collection_info": null
    },
    {
        "uuid": "31928e536dc7c6eab829bfc9f0e54c26",
        "title": "田舍  其三",
        "author": "丘葵",
        "content": "片云头上黑，冻雨自西来。\n促妇收余谷，呼童拾爨柴。\n堆禾披草盖，移菜傍畦栽。\n却忆翁年老，前村醉未回。",
        "dynasty": "宋",
        "collection_info": null
    },
    {
        "uuid": "ac037e575cbede0e7607f5c6217ca400",
        "title": "田舍  其四",
        "author": "丘葵",
        "content": "割余田有鹤，食罢案多蝇。\n裒谷为秋赛，燃薪当夜灯。\n老牛背觳觫，爨妇髻鬅鬙。\n应是无心问，朝家发与兴。",
        "dynasty": "宋",
        "collection_info": null
    },
    {
        "uuid": "5500f4ea939f25bab4ca8d785444b888",
        "title": "恶况",
        "author": "丘葵",
        "content": "恶况有谁知，僵妻与仆儿。\n无人乞颜米，有客泣杨岐。\n浩劫天难免，凶年鬼亦饥。\n但言身长在，不敢恨流离。",
        "dynasty": "宋",
        "collection_info": null
    },
    {
        "uuid": "170ec0b6a44eeb28e8f2e8221af1bda5",
        "title": "贫",
        "author": "丘葵",
        "content": "相见尽言贫，能贫得几人。\n文成休送鬼，钱乏那通神。\n形瘦何妨鹤，衣悬一任鹑。\n饥来眠仰屋，鼻息撼梁尘。",
        "dynasty": "宋",
        "collection_info": null
    },
    {
        "uuid": "2acd543c1ceac4c465e806202c7f5796",
        "title": "初六早过后浦庄",
        "author": "丘葵",
        "content": "秋晚村庄憩，青山对掩扉。\n轻风随步屧，残露湿征衣。\n水满菰蒲乱，田荒鹳鹤飞。\n欲行还小立，旅思重依依。",
        "dynasty": "宋",
        "collection_info": null
    },
    {
        "uuid": "d233a4cb52157e26f510431abb1e5d39",
        "title": "九日",
        "author": "丘葵",
        "content": "海山秋索莫，不见菊花开。\n节与贫相弃，年将老共催。\n艰难思故里，牢落对残杯。\n旧日登高伴，今无一个来。",
        "dynasty": "宋",
        "collection_info": null
    },
    {
        "uuid": "6380de6d44cb09ac85dd9b8802265cce",
        "title": "瑞光亭有作",
        "author": "丘葵",
        "content": "终年萧寺裏，人迹往来稀。\n雀踏梁尘落，蜂穿木屑飞。\n佛幡书古偈，僧壁挂禅衣。\n此景惟予爱，冷然契道机。",
        "dynasty": "宋",
        "collection_info": null
    },
    {
        "uuid": "f74638373083e53f4cc58a86661ab775",
        "title": "游贤坂书赠可大",
        "author": "丘葵",
        "content": "十月寒犹未，幽人乐自便。\n看山行觅句，扫石坐谈玄。\n一径藤萝月，数家桑柘烟。\n旧时钓鱼处，枯木倒寒泉。",
        "dynasty": "宋",
        "collection_info": null
    },
    {
        "uuid": "fd87a0d861901d2ad9e0c78208d984fa",
        "title": "雨后闲步",
        "author": "丘葵",
        "content": "洗天风雨过，炎暑漠然收。\n偶尔掩门去，因之入寺游。\n农畦瓜蔓长，僧圃贝花稠。\n自笑生涯拙，空余一髻秋。",
        "dynasty": "宋",
        "collection_info": null
    },
    {
        "uuid": "1ca804c7d5d05a55551621221a60a4f7",
        "title": "题章法山房",
        "author": "丘葵",
        "content": "四壁羲文卦，曾因学易居。\n今来三十载，只有一空庐。\n境寂含群动，窗明纳太虚。\n无人悟玄理，梅竹翠扶疏。",
        "dynasty": "宋",
        "collection_info": null
    },
    {
        "uuid": "a7a4034653ff4359806d44c213341261",
        "title": "寄吕之寿",
        "author": "丘葵",
        "content": "一灯清夜话，觉子颇真情。\n世已无前辈，方予畏后生。\n天涯共流落，岁晚独无成。\n桐下来春约，飞鸿望寄声。",
        "dynasty": "宋",
        "collection_info": null
    },
    {
        "uuid": "d1b4886593ff3a41e135fca05cdc0f55",
        "title": "入冬半月余二麦未种忽然一雨",
        "author": "丘葵",
        "content": "村庄三日雨，清晓怯凭栏。\n洒地纷纷白，随风阵阵寒。\n不愁客衣薄，且为老农欢。\n已有芃芃意，来春岁计宽。",
        "dynasty": "宋",
        "collection_info": null
    },
    {
        "uuid": "e9851c34fd4e5350481be6e553adeca3",
        "title": "乘除",
        "author": "丘葵",
        "content": "若问乘除法，须当健补贫。\n何如穷到骨，更有病缠身。\n忽忽又将老，苍苍更不神。\n此生吾自断，蓑笠一閒人。",
        "dynasty": "宋",
        "collection_info": null
    },
    {
        "uuid": "e26f78807bb26293fa32124a803e4c72",
        "title": "和匏斋菊花",
        "author": "丘葵",
        "content": "东篱曾手种，頼以制颓年。\n白髮经秋别，黄花入梦圆。\n一场蜂蝶后，老圃雪霜前。\n不是躭幽隠，渊明地自偏。",
        "dynasty": "宋",
        "collection_info": null
    },
    {
        "uuid": "0d3f3a8e3291b7af2377c0110fde90c1",
        "title": "秋夜",
        "author": "丘葵",
        "content": "中秋爱亲友，欲别不胜愁。\n此去无多日，羁情可奈秋。\n山寒犹碧树，水落正沧洲。\n莫道非吾土，今冬尚此留。",
        "dynasty": "宋",
        "collection_info": null
    },
    {
        "uuid": "e4a040482bcd683bc7cbaeeff3579788",
        "title": "寄槐庭",
        "author": "丘葵",
        "content": "吾道付沧浪，衰年尚异乡。\n畏人江草合，怀旧暮云长。\n老我已无用，如君终未忘。\n天寒无过雁，夜夜独鸣蛩。",
        "dynasty": "宋",
        "collection_info": null
    },
    {
        "uuid": "5b7030031857d5af223d16100324624f",
        "title": "悠悠",
        "author": "丘葵",
        "content": "江上形容老，竹间窗户秋。\n悠悠忘岁月，落落少交游。\n无食令儿瘦，有诗消客愁。\n古今多少事，卷易在床头。",
        "dynasty": "宋",
        "collection_info": null
    },
    {
        "uuid": "9504513a0480c938adeb27546b9b86c0",
        "title": "四月朔日晓起候吕之寿",
        "author": "丘葵",
        "content": "清辰未巾栉，远远望山阿。\n一夕已如此，长年其奈何。\n高斋空寂寞，今日始清和。\n可惜一樽酒，骊驹又欲歌。",
        "dynasty": "宋",
        "collection_info": null
    },
    {
        "uuid": "2938b0c3a62ed043549dae46ff489172",
        "title": "次韵吕之寿见忆",
        "author": "丘葵",
        "content": "日暮客送客，此情悲復悲。\n栖栖吾老矣，寂寂子何之。\n跬步便相忆，论心未有期。\n江湖成底事，空使素衣缁。",
        "dynasty": "宋",
        "collection_info": null
    },
    {
        "uuid": "e216096b98bad8c09abb8a73b2b64005",
        "title": "寿萧东海",
        "author": "丘葵",
        "content": "乐哉东海老，天与以遐龄。\n前一辈人物，为诸生典型。\n头因嗜书白，眼不要人青。\n岁岁桑蓬旦，人间活寿星。",
        "dynasty": "宋",
        "collection_info": null
    },
    {
        "uuid": "c43c1276492d9701df877ff720e96c52",
        "title": "范掌书",
        "author": "丘葵",
        "content": "出佐绣衣使，八州人共欢。\n一句司范笔，六计问周官。\n雁鹜手持进，豺狼胆自寒。\n岂惟重台省，风采动朝端。",
        "dynasty": "宋",
        "collection_info": null
    },
    {
        "uuid": "11bae4f74a52897c57663332c6b2a3fd",
        "title": "叶掌书",
        "author": "丘葵",
        "content": "阳復天心动，春回五叶中。\n梅梢足生意，柏府早清风。\n身任八州寄，手持三尺公。\n可怜芹泮士，空自献诗筒。",
        "dynasty": "宋",
        "collection_info": null
    },
    {
        "uuid": "4ef7e20517e2f105e3b91beb1426806a",
        "title": "贫病",
        "author": "丘葵",
        "content": "贫与病相约，贫来病亦来。\n有僧时馈药，无鬼敢输财。\n酒债偿仍欠，医书閤又开。\n安贫吾自爱，且遣病魔回。",
        "dynasty": "宋",
        "collection_info": null
    },
    {
        "uuid": "644700bdc39bb16f411d6a5a4eb908ff",
        "title": "浮名",
        "author": "丘葵",
        "content": "不起浮名想，都缘耐寂寥。\n小斋坐听雨，野渡立看潮。\n岁月吟边过，忧愁醉裏消。\n早知书分浅，悔不学渔樵。",
        "dynasty": "宋",
        "collection_info": null
    },
    {
        "uuid": "8b36dedbf0a21aa5cd6fae3087b302f2",
        "title": "养拙",
        "author": "丘葵",
        "content": "养拙干戈际，逃名山水边。\n疏泉妨蚁过，扫地惬牛眠。\n竟日云笼树，何时雨洗天。\n入门儿女聒，恨未断尘缘。",
        "dynasty": "宋",
        "collection_info": null
    },
    {
        "uuid": "080e17c7c801514e588f8b1c886252e3",
        "title": "慈济行祠",
        "author": "丘葵",
        "content": "上人栖息地，况近佛庄严。\n乱藓缄新甃，閒花覆古檐。\n浯山青入眼，榕树紫垂髯。\n独步秋祠晚，云间月一镰。",
        "dynasty": "宋",
        "collection_info": null
    },
    {
        "uuid": "9821b37e1192bce2a1d48d7b2b04e18b",
        "title": "閒居",
        "author": "丘葵",
        "content": "树月纷纷白，溪流练练青。\n畦蔬先雨种，径草未春生。\n井近通邻汲，桥崩断客行。\n閒居寂无事，觞咏叙幽情。",
        "dynasty": "宋",
        "collection_info": null
    },
    {
        "uuid": "fac2038fa60b9fbbaf6d135148481cbb",
        "title": "杜鹃花",
        "author": "丘葵",
        "content": "望帝千年魄，春山几度风。\n声声向谁白，岁岁作花红。\n寂寞荒烟裏，妖娆细雨中。\n可怜溅成血，无復见蚕丛。",
        "dynasty": "宋",
        "collection_info": null
    },
    {
        "uuid": "7790ed1f20d4d0c4e09ff3f3cf262784",
        "title": "送千岩摘稿还仲仁",
        "author": "丘葵",
        "content": "借得千岩一卷诗，吟窗尽日不停披。\n苍波溜雨岷峨柏，赤石封苔岣嵝碑。\n不是胸中横屴崱，如何笔下许瑰奇。\n还君此宝文房裏，应有神明为护持。",
        "dynasty": "宋",
        "collection_info": null
    },
    {
        "uuid": "4bad3bdcab67631b9f82da3cf561ba75",
        "title": "题谊上人石室",
        "author": "丘葵",
        "content": "接石为巢瓦缝欹，家风惟有白云知。\n连筒远取煎茶水，种竹先寻挂衲枝。\n庵小偏涵新世界，山空不见旧亭池。\n清宵一段西来意，林影参差月上时。",
        "dynasty": "宋",
        "collection_info": null
    },
    {
        "uuid": "3511af118c036672ac8eaeee46eac653",
        "title": "沙头玩月",
        "author": "丘葵",
        "content": "万片鱼鳞淡欲收，横空不碍素光流。\n山河寂寂千年事，风露娟娟五月秋。\n且作希夷閒枕石，惜无李白共登舟。\n细看白兔何曾夜，应使深山魍魉愁。",
        "dynasty": "宋",
        "collection_info": null
    },
    {
        "uuid": "65dadcd035cefa57dda3bfb8013d6be3",
        "title": "春花",
        "author": "丘葵",
        "content": "花萼相承二月时，深红浅紫总皆宜。\n好春安得长为主，落叶那能再上枝。\n烂漫不因晴日丽，披离非为晚风吹。\n世间荣耀霎时事，误尽世人人不知。",
        "dynasty": "宋",
        "collection_info": null
    },
    {
        "uuid": "70e39c81d781fbc7af4e6e607f095c23",
        "title": "答城中友人相勉求官",
        "author": "丘葵",
        "content": "愁来自唱五噫歌，名利场中脚岂牢。\n君看青衫求热炙，我怜赤子有寒号。\n鹤沾卫禄犹堪薄，松受秦封岂足高。\n家在荻芦丛畔住，分当蓑笠钓江皋。",
        "dynasty": "宋",
        "collection_info": null
    },
    {
        "uuid": "f26b5efb89147b4376e9e791695f1a02",
        "title": "题杨子岩",
        "author": "丘葵",
        "content": "抗尘走俗令人憎，因觅桃源作此行。\n畏日烧空时事恶，飞泉泻石道心生。\n青天尽处孤舟渺，好鸟鸣时万壑清。\n一老头陀癯似鹤，殷勤煮水爨风铛。",
        "dynasty": "宋",
        "collection_info": null
    },
    {
        "uuid": "cdeea878c335f2d15e2bbaf8c6de4765",
        "title": "闻復卿欲访诗以促之",
        "author": "丘葵",
        "content": "五年不见復卿回，有客传言卿欲来。\n苔石生尘亲手扫，蓬门久闭令儿开。\n苍波摇月银成片，白鹭巢松雪作堆。\n料得城中无此景，速宜相就倒金樽。",
        "dynasty": "宋",
        "collection_info": null
    },
    {
        "uuid": "17954aec3380517ed640f1c3b5312fc9",
        "title": "重游离相院",
        "author": "丘葵",
        "content": "三年挂搭此丛林，今日重来思转深。\n雨过残阳如月色，风来老树作潮音。\n青山历历留人住，白鹭悠悠契我心。\n日暮荒村苦无伴，虚廊曳杖自行吟。",
        "dynasty": "宋",
        "collection_info": null
    },
    {
        "uuid": "64e948fe3ce32e45af8a3354e30680ef",
        "title": "寄高尹",
        "author": "丘葵",
        "content": "桐下归来学钓鱼，岁寒相伴只鸥鳬。\n何期天上郎官宰，肯到江边处士庐。\n仲蔚自怜头似雪，阿勤岂解唾成珠。\n郎君东阁相看久，莫但清吟废读书。",
        "dynasty": "宋",
        "collection_info": null
    },
    {
        "uuid": "94abfb08704cb721ce504ffc49a331ad",
        "title": "吴天游竹庄诸公",
        "author": "丘葵",
        "content": "市尘不碍古招提，笑踏西风暂此栖。\n松喜客来如解语，鸟知僧定不曾啼。\n问禅爪向维摩合，觅句头因领当低。\n恐见黄花归未得，云间何处可攀跻。",
        "dynasty": "宋",
        "collection_info": null
    },
    {
        "uuid": "05e286f3e43904118f05b461d965b62d",
        "title": "与所盘诸君会石幡还和杜老曲江韵",
        "author": "丘葵",
        "content": "青禽竹上弄毛衣，飞来檐头唤不归。\n清景每于诗裏见，羁愁惟到海边稀。\n僧回古殿山矾落，客散风斋蝙蝠飞。\n独得青山已惆怅，此情犹是片时违。",
        "dynasty": "宋",
        "collection_info": null
    },
    {
        "uuid": "fdbf0e7b8967e5ad936aae0529878d0f",
        "title": "暮雨",
        "author": "丘葵",
        "content": "几月环城万骑屯，一朝闻鞑便南奔。\n龙枯未必还忧螘，牛瘠胡为莫偾豚。\n典午既衰无管仲，吐蕃方炽有怀恩。\n临风一掬英雄泪，散作弥天暮雨昏。",
        "dynasty": "宋",
        "collection_info": null
    },
    {
        "uuid": "4c4a751c707210f823c3e51ce7e9a347",
        "title": "秋兴  其一",
        "author": "丘葵",
        "content": "千年成败事悠悠，独眺川原满目秋。\n底处归航来远浦，何人吹笛倚高楼。\n山和迭迭寒云逈，水带潇潇暮雨流。\n回首故家零落尽，樽前谁与语离愁。",
        "dynasty": "宋",
        "collection_info": null
    },
    {
        "uuid": "39b60f63c9a9fa54b29b60cfd74635f8",
        "title": "秋兴  其二",
        "author": "丘葵",
        "content": "天下四时秋最惨，况于人世尚流离。\n向来犬吠鸡鸣处，今见猿啼鬼哭悲。\n泪洒黄花金灿烂，寒生白骨玉参差。\n满山寂寞秋梧冷，正是愁肠欲断时。",
        "dynasty": "宋",
        "collection_info": null
    },
    {
        "uuid": "06c17d9a19bf5a89e7957202848b33ab",
        "title": "怪事",
        "author": "丘葵",
        "content": "怪事年来见未曾，岸今为谷谷为陵。\n可怜龙向灵湫蛰，忍见猱来古木升。\n四载干戈多白骨，半宵风雨独青灯。\n腐儒未识皇天意，不信荆舒竟莫惩。",
        "dynasty": "宋",
        "collection_info": null
    },
    {
        "uuid": "ebf2a354979c21f28474e0adce7d2b0e",
        "title": "门巷",
        "author": "丘葵",
        "content": "门巷萧条绝市声，吟肩终日耸崚嶒。\n瘦如华表秋来鹤，贫似丛林旦过僧。\n渴吻漫消茶一碗，枯肠不饱稻三升。\n交游岂是相违意，四十无闻自可憎。",
        "dynasty": "宋",
        "collection_info": null
    },
    {
        "uuid": "318bffde530818bd51b2f545a3a8431f",
        "title": "和义兄诗毕忽忆竹庄石隠二老寄诗一首烦为问讯",
        "author": "丘葵",
        "content": "为向东林问起居，更询李白近何如。\n携琴想对青霞顶，觅句应巡碧玉除。\n无復风流陪二老，空怜憔悴似三闾。\n冰霜凛凛河流断，安得双鱼送尺书。",
        "dynasty": "宋",
        "collection_info": null
    },
    {
        "uuid": "b6e7da9a2ce5feca09208a529cdbcb96",
        "title": "独行",
        "author": "丘葵",
        "content": "孤烟落日是何村，向晚村舂隔水闻。\n白鸟远来全似蝶，红霞淡去却成云。\n愁同落叶飞无数，淡比秋山瘦几分。\n客寄他乡元寂寞，独行不是故离群。",
        "dynasty": "宋",
        "collection_info": null
    },
    {
        "uuid": "ef51fd8443108ebe9b4f7ff810e84909",
        "title": "与应得李洋归",
        "author": "丘葵",
        "content": "花时莫负此良辰，信杖閒行寂寞滨。\n日入山头成鹤顶，风吹沙碛皱鱼鳞。\n飞来白鹭全成雪，倒去枯松半树春。\n似此江山孤绝处，故应着此苦吟人。",
        "dynasty": "宋",
        "collection_info": null
    },
    {
        "uuid": "45ea8a1dfa27905a5a5e92d541d1391a",
        "title": "江乡",
        "author": "丘葵",
        "content": "芦荻丛边日正长，人间乐处是江乡。\n溪童钓艇分鱼闹，蚕妇山炉煮茧香。\n疏雨漏天青破碎，衝风滚浪白猖狂。\n鸥沙犊草皆诗思，毋怪幽人觅句忙。",
        "dynasty": "宋",
        "collection_info": null
    },
    {
        "uuid": "95d9bec2340aa65e5755315da6b2e395",
        "title": "自知",
        "author": "丘葵",
        "content": "古寺栖身又两期，西风吹我鬓成丝。\n俗儿往往貌相敬，吾道悠悠心自知。\n尽去皮毛方是学，若无情性定非诗。\n可怜千载相传授，只为秦人煨烬余。",
        "dynasty": "宋",
        "collection_info": null
    },
    {
        "uuid": "ef8a4f520770c7effa897bdd0a17d868",
        "title": "次所盘山村",
        "author": "丘葵",
        "content": "溪外青山山外村，数间茅屋掩柴门。\n青裙竈下偷窥客，白髮堂中笑弄孙。\n乞火煮茶烧土锉，隔篱贳酒举匏尊。\n梅花不解留人住，山路归来已夕昏。",
        "dynasty": "宋",
        "collection_info": null
    },
    {
        "uuid": "19acda882ab02c4c770ddd05295d81ea",
        "title": "寓居姚家村",
        "author": "丘葵",
        "content": "平头五十沧江叟，寄迹三家桑柘村。\n樽酒不知谁主客，柬书相伴过晨昏。\n有时独步来沙际，尽日清谈倚树根。\n一任傍人笑迂阔，此心欲与白鸥论。",
        "dynasty": "宋",
        "collection_info": null
    },
    {
        "uuid": "22c494044c2b343a41ffb1693935805b",
        "title": "麦秋和所盘休字韵",
        "author": "丘葵",
        "content": "片片桃花逐水流，三分春色二分休。\n禁烟时节家家雨，种麦田园处处秋。\n山际夕阳犹觳觫，林梢晓露忽軥辀。\n客中物候催人老，那更分成两地愁。",
        "dynasty": "宋",
        "collection_info": null
    },
    {
        "uuid": "5db196956db5fe7fbf1ca9b6e9bdc20c",
        "title": "和意行韵",
        "author": "丘葵",
        "content": "一枝筇竹度年华，自爱藤阴夹雨涯。\n野叟笑予衣落魄，牧童见客手交叉。\n染成众绿桑初椹，落尽千红楝始花。\n步至桥西水穷处，却随黄犊还吾家。",
        "dynasty": "宋",
        "collection_info": null
    },
    {
        "uuid": "4f34f56f16d9dc4860b099d7f4ede564",
        "title": "移居  其一",
        "author": "丘葵",
        "content": "移居山北向山南，天遣清风接笑谈。\n无数鳬雏穿稻塍，一群鸂鹜语茭潭。\n鹭临清泚贪心起，莲到黄昏笑靥含。\n却忆姚家古藤下，乌巾挂了旦眠酣。",
        "dynasty": "宋",
        "collection_info": null
    },
    {
        "uuid": "d7a0444172067fdf06a6c62e84ce86a0",
        "title": "移居  其二",
        "author": "丘葵",
        "content": "田家一路到村南，尽是农人野叟谈。\n鸟过江来平入树，牛沿堤去倒行潭。\n蜻蜓影下波纹皱，䆉䅉穗中秋意含。\n日暮东坡浑似画，倚风无数水荭酣。",
        "dynasty": "宋",
        "collection_info": null
    },
    {
        "uuid": "1196573907a4ffee7839668443be5d52",
        "title": "移居  其三",
        "author": "丘葵",
        "content": "断云将雨过桥南，谁想庄门憩雨谈。\n雀喜客来喧古棘，蛙嗔人过没深潭。\n莲房堕粉风初歇，稻叶抽珠水尚含。\n村酿沽来薄难醉，不妨此兴为诗酣。",
        "dynasty": "宋",
        "collection_info": null
    },
    {
        "uuid": "8fc91298b356e99bb2779519e9c45b5d",
        "title": "山斋",
        "author": "丘葵",
        "content": "草色苔痕挟雨骄，山斋一巷似渔樵。\n三叉路口时时犊，一曲溪流片片桥。\n风木参差泉上庙，烟帆来往海西潮。\n飘然忽起云间想，白鹤高飞不可招。",
        "dynasty": "宋",
        "collection_info": null
    },
    {
        "uuid": "0e5dcd7c683b1f5f79b91b616846a90c",
        "title": "和芸斋",
        "author": "丘葵",
        "content": "脱却簔衣下钓竿，岂无线路透玄关。\n斜风暂罢玄真去，明月来从太白攀。\n自是老怀俱惜别，偶陪清话不知还。\n夜来客枕秋声起，矶上苔痕入梦班。",
        "dynasty": "宋",
        "collection_info": null
    },
    {
        "uuid": "3e1754ed2cde2812a732c187905f9432",
        "title": "张可大甥与古愚家兄游阳孟岩已废而旧日之山屹然独存有诗因次其韵",
        "author": "丘葵",
        "content": "笑推窗户揖青山，茶鼎松风入耳潺。\n老去已知今世错，贫来剩得此身閒。\n潄流枕石心长在，涉水穿林步已难。\n六十年来醉题壁，那知尚在白云间。",
        "dynasty": "宋",
        "collection_info": null
    },
    {
        "uuid": "c408e98ecf3bce2cd13814739d3a11fe",
        "title": "秋夜  其一",
        "author": "丘葵",
        "content": "缺月黄昏照短垣，一灯明灭尚留残。\n衰颓但觉风霜苦，忧患不知天地宽。\n坐想兴亡成感慨，起瞻星象倍辛酸。\n冻琴弦断书帷冷，槭槭庭梧半夜寒。",
        "dynasty": "宋",
        "collection_info": null
    },
    {
        "uuid": "0d3f949c3f37f26ef31caeb567beb7e5",
        "title": "秋夜  其二",
        "author": "丘葵",
        "content": "纷纷败叶已辞林，四顾凄凉夜色深。\n月伴征人惊梦枕，风摇戌妇捣衣砧。\n失群孤雁千山影，无数寒虫四壁音。\n满目干坤都是恨，头毛白尽更愁吟。",
        "dynasty": "宋",
        "collection_info": null
    },
    {
        "uuid": "eb5a62c56a8f26801dd0a83cb1a3d103",
        "title": "和所盘端午韵",
        "author": "丘葵",
        "content": "槐夏阴中鬓已秋，天风吹梦堕江头。\n水应难洗湘纍恨，山岂能为柳子囚。\n尘世不知几端午，人生大抵一虚舟。\n愁来细把君诗看，压倒当时赵倚楼。",
        "dynasty": "宋",
        "collection_info": null
    },
    {
        "uuid": "f361fd0f5ca9a91462a33cca36970655",
        "title": "和所盘离相院山门纳凉韵",
        "author": "丘葵",
        "content": "槐对青山五月寒，朝朝暮暮此看山。\n风来翠瀑青松外，人在珠宫贝阙閒。\n诗客归时文几静，棋僧去后画枰閒。\n禅床一被清眠熟，梦把渔竿钓碧湾。",
        "dynasty": "宋",
        "collection_info": null
    },
    {
        "uuid": "25e7b361eaa490714f965e1daeda9ee5",
        "title": "和所盘自宽韵",
        "author": "丘葵",
        "content": "忧患熏心两鬓丝，倚栏瘦影却斜晖。\n凄其十载不儒服，老矣一生犹布衣。\n未信此身长坎坷，细看造物实玄微。\n五更风雨自秋至，不见蚊蝇跋扈飞。",
        "dynasty": "宋",
        "collection_info": null
    },
    {
        "uuid": "29d303f2fbb0e65521c2ddf2778df351",
        "title": "秋怀",
        "author": "丘葵",
        "content": "何处秋来在树间，旅中寂寞欲生寒。\n篔筜粉落见秋色，薜荔青凋带老颜。\n午枕尚犹飞豹脚，晓霜久已染鸡冠。\n流年偷向吟中换，老却诗人空等閒。",
        "dynasty": "宋",
        "collection_info": null
    },
    {
        "uuid": "52294a336a794609b021d23dbbb64b36",
        "title": "和所盘九日",
        "author": "丘葵",
        "content": "石铓如剑梦犹危，风帽桥边且任吹。\n山送落晖应恨速，月临归路不妨迟。\n欲从此夕颓如醉，试问明年健者谁。\n一笑樽前俱是客，可堪摇动菊花期。",
        "dynasty": "宋",
        "collection_info": null
    },
    {
        "uuid": "959084eb17d7292ba341d5568affda47",
        "title": "和所盘阑字韵",
        "author": "丘葵",
        "content": "遥想山斋客梦阑，朔风吹鬓怯栏干。\n黄花句裏空相忆，青镜朝来独自看。\n绝似东坡来海上，胜犹贾岛渡桑干。\n木奴千树何须问，怀抱时因骥子宽。",
        "dynasty": "宋",
        "collection_info": null
    },
    {
        "uuid": "29b592286ac203a573c3d688788b894e",
        "title": "元旦与可大江行",
        "author": "丘葵",
        "content": "日出潮回生紫烟，水光春色弄春妍。\n底须椒柏来为颂，且与鸥鳬叙隔年。\n风动微波靴面皱，苔粘枯石佛头圆。\n老来须与溪童乐，争倚芦花学放船。",
        "dynasty": "宋",
        "collection_info": null
    },
    {
        "uuid": "007df0ff7316c4185d33c48054e28f4b",
        "title": "与可大水头闲望",
        "author": "丘葵",
        "content": "暧入纱巾淡淡风，倚楼客思话无穷。\n前山倒影摇春水，野火飞烟入暮空。\n无数舟人相尔汝，一群沙鸟自西东。\n江流不碍钟声度，和雨收来八句中。",
        "dynasty": "宋",
        "collection_info": null
    },
    {
        "uuid": "8b38dd29083684f8d3a3e03c89a1bf40",
        "title": "过方广寺",
        "author": "丘葵",
        "content": "故人昔日此留题，因入招提为觅诗。\n石鼓长存僧屡换，窟泉尚在马安之。\n风檐落叶仍唐桧，苔壁生尘且宋碑。\n蝴蝶不知春已去，过墙犹顾旧花枝。",
        "dynasty": "宋",
        "collection_info": null
    },
    {
        "uuid": "220b14b736288f671dcded5695a0defc",
        "title": "呈古直",
        "author": "丘葵",
        "content": "芹泮西风寂寞滨，相逢不作白头新。\n人知叔向古遗直，谁识尧夫今逸民。\n自古文章差底病，历观贤圣莫非贫。\n老来安养浩然气，吾辈安能俯仰人。",
        "dynasty": "宋",
        "collection_info": null
    },
    {
        "uuid": "f0d15f0145780e80aae180dae15ceba9",
        "title": "呈张尚友",
        "author": "丘葵",
        "content": "秋风匹马柳江边，芹泮相逢意浩然。\n吏部文章悬日月，子长史记在山川。\n输君何啻百筹上，期我曾言千载前。\n造物无情吾辈老，后生谁可嘱遗编。",
        "dynasty": "宋",
        "collection_info": null
    },
    {
        "uuid": "89342c7cb0ecf272211c5e2cd524516a",
        "title": "自修",
        "author": "丘葵",
        "content": "昔髧两鬓今白头，肯将胸次着閒愁。\n无边风月随宜乐，有分江山取次游。\n但得扪心无愧怍，庶几省己少愆尤。\n荣枯寿夭无为二，未死之前盍自修。",
        "dynasty": "宋",
        "collection_info": null
    },
    {
        "uuid": "88d295abf2ab2373b9240548877f9705",
        "title": "重九",
        "author": "丘葵",
        "content": "病余惟有骨崚嶒，节物催人祇自惊。\n肩比寒山为独耸，心将秋水觉双清。\n正冠落帽俱儿戏，采菊囊萸不老成。\n寂寞空斋捲书坐，欲持杯酒为谁倾。",
        "dynasty": "宋",
        "collection_info": null
    },
    {
        "uuid": "f21232dd168322d0a27d8d0f9877c71d",
        "title": "晚行书所见",
        "author": "丘葵",
        "content": "夕阳半落红犹在，寒月初升白未匀。\n流水孤村天欲暮，颓檐败壁野无人。\n雀衔遗芥营巢急，蛛绎新丝织网频。\n欲问前朝无故老，髑髅落地路荆榛。",
        "dynasty": "宋",
        "collection_info": null
    },
    {
        "uuid": "cdddf982c5fcceb9168cfa65808a5da7",
        "title": "感遇",
        "author": "丘葵",
        "content": "本是畏人嫌我真，何人使我入城闉。\n客中谁问张仲蔚，夜半有呼祁孔宾。\n万象不离心内易，一私坏尽世间人。\n半生说过行无寸，石火光中寄此身。",
        "dynasty": "宋",
        "collection_info": null
    },
    {
        "uuid": "757d90506cf710161b4c86a40730734d",
        "title": "贫病",
        "author": "丘葵",
        "content": "贫似山僧瘦似猿，病躯只合老山村。\n空床鼿卼无毡卧，破褐繿縿有虱扪。\n作甫里翁垂钓艇，学猗玕子饮漥樽。\n前修追慕吾何敢，孤负西埔矩老言。",
        "dynasty": "宋",
        "collection_info": null
    },
    {
        "uuid": "fd950126cbd698b38c052c65eac61c69",
        "title": "吕所盘已回故居月余日忽忆旧时与游因约再访",
        "author": "丘葵",
        "content": "匆匆别后又秋凉，佳句遥知塞锦囊。\n闻道拾遗流落久，归寻小隠钓游乡。\n旧时邻曲浑如梦，此日江东欲断肠。\n拟待梅花携斗酒，访君船泊小溪傍。",
        "dynasty": "宋",
        "collection_info": null
    },
    {
        "uuid": "9c1c413129bedd1c10a5485248647679",
        "title": "东归拟再访吕所盘舟便不果盘有诗因次韵以谢",
        "author": "丘葵",
        "content": "对酒殷勤问后期，出门一步便相思。\n自从剡曲回舟后，长忆巴山听雨时。\n鹤髮无成应念我，貂裘已敝欲从谁。\n归途不向盘中过，却被清泉笑恶诗。",
        "dynasty": "宋",
        "collection_info": null
    },
    {
        "uuid": "e3da72cccf2b13ad4ab9e95774129162",
        "title": "寄肯体",
        "author": "丘葵",
        "content": "三年云卧一身閒，惟有君来萧寺间。\n既是君平为世弃，不妨巢父掉头还。\n平生学道鱼千里，晚岁参禅豹一班。\n惟有圣贤真实地，吾侪努力莫辞难。",
        "dynasty": "宋",
        "collection_info": null
    },
    {
        "uuid": "ab28b479a802fff90fe9db0519f87b5d",
        "title": "八十岁吟",
        "author": "丘葵",
        "content": "自愧身无济世才，茅斋高卧白云隈。\n堂堂玉立窗前竹，迭迭前铺砌上苔。\n白鸟去边春日落，青山断处晚潮来。\n逢人不必言时事，共把情怀对酒开。",
        "dynasty": "宋",
        "collection_info": null
    },
    {
        "uuid": "6de128269ee1785dd9a422841303d367",
        "title": "示儿",
        "author": "丘葵",
        "content": "吃紧为人毋自欺，吾犹失学况吾儿。\n人谁无过过须改，道不远人人莫知。\n一定万牛拖不动，少差驷马亦难追。\n如今老去空惆怅，八十年前尽背驰。",
        "dynasty": "宋",
        "collection_info": null
    },
    {
        "uuid": "c576f8b0d29b0c4f7499c0b3dc1ba1c2",
        "title": "八十四岁吟",
        "author": "丘葵",
        "content": "百年尚有一十六，天不穷人人自穷。\n未解寡尤并寡悔，若为知至又知终。\n如真可死何妨死，欲养不中那得中。\n无可奈何委诸命，狂澜终久必须东。",
        "dynasty": "宋",
        "collection_info": null
    },
    {
        "uuid": "e5300077c6f5e44542c617226402144b",
        "title": "求约",
        "author": "丘葵",
        "content": "求约未能休厌繁，每于得处自难言。\n书曾过眼平心看，道不依形触目存。\n木本草根如有见，山巅水际尽逢源。\n可怜日月惟空过，休听钟声送黄昏。",
        "dynasty": "宋",
        "collection_info": null
    },
    {
        "uuid": "8df0d971d68c687b114a968ffd10fa63",
        "title": "一中",
        "author": "丘葵",
        "content": "莫把三才别立根，此身亦自一中分。\n四时环绕天包地，万片捲舒山出云。\n道在灵台常泼泼，气归元海自沄沄。\n百年保合太和内，老学无成恐有闻。",
        "dynasty": "宋",
        "collection_info": null
    },
    {
        "uuid": "ae8587e89594ab47afc501d8e9442c67",
        "title": "白露日独立",
        "author": "丘葵",
        "content": "西风吹我鬓鬅鬙，独立庭中影随形。\n一岁露从今夜白，百年眼对老天青。\n经秋不脱无多树，近月能明有几星。\n惆怅前修人去尽，后生谁可嘱遗经。",
        "dynasty": "宋",
        "collection_info": null
    },
    {
        "uuid": "ae827023af749dce472a31dfdbd53dab",
        "title": "磊落",
        "author": "丘葵",
        "content": "磊落襟怀人不知，回头堪嘆亦堪悲。\n杯残炙冷穷工部，齿豁头童老退之。\n十事有九不如意，百年踰八欲何为。\n早知人世暗如漆，只合竈间食蛤蜊。",
        "dynasty": "宋",
        "collection_info": null
    },
    {
        "uuid": "86eeedc69273643e21b77f62503eb6c7",
        "title": "清昼",
        "author": "丘葵",
        "content": "谁信茅茨即玉堂，閒来清昼似宵长。\n二仪升降太虚内，一静消磨万意忙。\n忿欲俱空心自正，行持无力梦犹狂。\n可曾濯足沧江水，飞上云间千仞冈。",
        "dynasty": "宋",
        "collection_info": null
    },
    {
        "uuid": "ebc09b3093c9bddf3aaf7726763d68b6",
        "title": "用伯恭次信儿韵因以示之",
        "author": "丘葵",
        "content": "老至如斯更不愆，此生自断总由天。\n丈夫事到盖棺定，男子生随堕地缘。\n误读银车知昶拙，点成珠唾頼勤贤。\n孤槎欲泛千寻海，常望龙骧万斛牵。",
        "dynasty": "宋",
        "collection_info": null
    },
    {
        "uuid": "deade99258f1c881e303ad802379f9be",
        "title": "病中作",
        "author": "丘葵",
        "content": "独坐茅檐静养疴，亦知来日苦无多。\n此心不动穷无鬼，元气将衰病有魔。\n嘆老嗟卑非我事，贪生怛化欲如何。\n平生不为浮屠惑，自此幢峰土一窝。",
        "dynasty": "宋",
        "collection_info": null
    },
    {
        "uuid": "e7fa4bb02b7e8dbf1183c0e8bc006368",
        "title": "养疴",
        "author": "丘葵",
        "content": "八尺空床坐养疴，老来真是病维摩。\n虚皇大道无为尔，造物小儿如我何。\n许大干坤无处着，这些躯殻累人多。\n何当飞入虚空裏，骨肉收归土一窝。",
        "dynasty": "宋",
        "collection_info": null
    },
    {
        "uuid": "1cc30b6ec2c8d75b0357f5e11567a93b",
        "title": "跋信中隠秋江捕鱼图",
        "author": "丘葵",
        "content": "逸兴寄沧洲，高风落木秋。\n欲携我蓑笠，渡口上渔舟。",
        "dynasty": "宋",
        "collection_info": null
    },
    {
        "uuid": "29dc522cdbf13e8cdd8c949db7ea2c3f",
        "title": "晚行书所见",
        "author": "丘葵",
        "content": "山涧雨初收，涓涓水乱流。\n树根一片石，童子坐牵牛。",
        "dynasty": "宋",
        "collection_info": null
    },
    {
        "uuid": "3d5fb28319130d74887f7fb13b2c14f1",
        "title": "梅影",
        "author": "丘葵",
        "content": "山空年岁晚，老气寒峥嵘。\n耿耿霜月夜，相看直到明。",
        "dynasty": "宋",
        "collection_info": null
    },
    {
        "uuid": "ca12d1b5cab4862e25cb9d9b61ebf300",
        "title": "秋夜有感",
        "author": "丘葵",
        "content": "万斛秋愁强自宽，夜深风露伴孤寒。\n可怜万里长空月，只得窗前一片看。",
        "dynasty": "宋",
        "collection_info": null
    },
    {
        "uuid": "f29ae8ca6b5ceb39c3dc9b8b94f1b4e4",
        "title": "腊月二十九日陈万石石室吕潜心三兄相访夜坐分韵得年字",
        "author": "丘葵",
        "content": "二十年前旧师友，一灯相对坐谈玄。\n炉香茗椀不须睡，惟有今宵是旧年。",
        "dynasty": "宋",
        "collection_info": null
    },
    {
        "uuid": "6920da8f6a54db5716e6a4b16c2d8766",
        "title": "挽心泉蒲处士  其一",
        "author": "丘葵",
        "content": "把钓秋风辱赠诗，伤心无路送灵輀。\n欲书诔语应难尽，独倚寒梅照石漪。",
        "dynasty": "宋",
        "collection_info": null
    },
    {
        "uuid": "3dc9cbf3248462b6cece39713a02073e",
        "title": "挽心泉蒲处士  其二",
        "author": "丘葵",
        "content": "欲持鸡絮立坟前，俗了青霞顶上仙。\n只合化为溪畔鹭，乘风飞去弄清泉。",
        "dynasty": "宋",
        "collection_info": null
    },
    {
        "uuid": "4f2a6538e9010a093db8fccc034bc646",
        "title": "次欧阳少逸韵呈雪庭禅师  其一",
        "author": "丘葵",
        "content": "苹婆影镂日华明，照见枝头果已成。\n却是南风有吟思，时将万叶作秋声。",
        "dynasty": "宋",
        "collection_info": null
    },
    {
        "uuid": "377f6e9ed494f48932e5f99c5647bd1a",
        "title": "次欧阳少逸韵呈雪庭禅师  其二",
        "author": "丘葵",
        "content": "吟得秋声满院凉，不知六月有骄阳。\n禅心已是空诸相，无奈瓶花故故香。",
        "dynasty": "宋",
        "collection_info": null
    },
    {
        "uuid": "d2b2f42d248c720875c7fbdba2943f6a",
        "title": "次欧阳少逸韵呈雪庭禅师  其三",
        "author": "丘葵",
        "content": "瓶花故故透禅房，师自无心花自香。\n客散夜深归定裏，白生虚室月无光。",
        "dynasty": "宋",
        "collection_info": null
    },
    {
        "uuid": "789419f89fcdcdf372773c92f2e45555",
        "title": "北山闻钟亭",
        "author": "丘葵",
        "content": "晓来草木自澄鲜，不到山中又五年。\n惆怅闻钟人不见，空余古木锁寒烟。",
        "dynasty": "宋",
        "collection_info": null
    },
    {
        "uuid": "3560093280e3b04891c6512441830b41",
        "title": "游碧霄石镌一寿字今七十二年",
        "author": "丘葵",
        "content": "当时石上谁为镌，亭已荒芜字俨然。\n七十二年几陵谷，道人曾共字同年。",
        "dynasty": "宋",
        "collection_info": null
    },
    {
        "uuid": "c4909d6118703c2ecab3799c528f76dd",
        "title": "永宁庵",
        "author": "丘葵",
        "content": "路入永宁方午阴，禅师聊復坐沉吟。\n欲将门外葫芦水，倒作田间三日霖。",
        "dynasty": "宋",
        "collection_info": null
    },
    {
        "uuid": "bd2ca346b06e609c916a42bfcfd8f5f5",
        "title": "新晴",
        "author": "丘葵",
        "content": "新晴登㟝嵝，欣此冻初解。\n春风入条肄，枯枿依然在。\n有美北山薇，良苗正堪采。\n我欲携短筐，悠悠隔沧海。",
        "dynasty": "宋",
        "collection_info": null
    },
    {
        "uuid": "2bcf67f3f1dd82003064d49c09aae39e",
        "title": "仰高堂外看山",
        "author": "丘葵",
        "content": "半生劳仰止，今日忽堕前。\n如忘形骸友，相对亦屹然。\n此心有全体，动静无尘缘。\n遥睇层层碧，羣仙室其巅。\n我欲往从之，于道恐未然。\n但当安所止，万物同此天。",
        "dynasty": "宋",
        "collection_info": null
    },
    {
        "uuid": "42d4d136f13729745955c95c4b920e85",
        "title": "煮粥",
        "author": "丘葵",
        "content": "清晨扫松叶，旋復烘于煁。\n汲井手自淅，咄嗟香满鬵。\n母子共一饱，茅檐乐愔愔。\n虽无滫瀡奉，庶不愧此心。",
        "dynasty": "宋",
        "collection_info": null
    },
    {
        "uuid": "5021cd9b0b1983e63b3773da877c65a6",
        "title": "同景仁芝山赏梅",
        "author": "丘葵",
        "content": "西风杀羣卉，麋鹿觉悽怆。\n野菊亦憔悴，萧条不堪赏。\n主人庵中梅，的皪为谁放。\n当兹肃霜月，数枝春盎盎。\n真如得道人，形槁神独王。",
        "dynasty": "宋",
        "collection_info": null
    },
    {
        "uuid": "d5c7347720acad55e210fd9bd63a6932",
        "title": "闭户",
        "author": "丘葵",
        "content": "自我来兹泮，闭户交游绝。\n经生一二辈，长庚伴残月。\n芹藻自青青，谁与共采撷。\n唯于泼泼处，见得源头活。",
        "dynasty": "宋",
        "collection_info": null
    },
    {
        "uuid": "d241e3f481baf3d5dfc4413c7f83a47d",
        "title": "三月三十日",
        "author": "丘葵",
        "content": "盎盎天地春，万物日和煦。\n云胡生五谷，不若草木数。\n天地一小变，六龙不行雨。\n东皇讵忍归，田间已焦土。\n□□□□人，书生空自愁。\n饥死者不恨，特为苍生忧。\n我愿呼东皇，为我呼屏翳。\n沛为三日霖，枯苗有生意。\n皇天青荡荡，无繇诉衷情。\n空怜汝布谷，辛苦催人耕。",
        "dynasty": "宋",
        "collection_info": null
    },
    {
        "uuid": "f8f385813727227ad8ada493c74c6a69",
        "title": "怀古愚兄  其一",
        "author": "丘葵",
        "content": "紫帽之峰兮高且巍，白云一片兮空依依。\n我有兄兮在海湄，三月不见兮使我心悲。",
        "dynasty": "宋",
        "collection_info": null
    },
    {
        "uuid": "162090319847db365cf892ec7744ae94",
        "title": "怀古愚兄  其二",
        "author": "丘葵",
        "content": "紫帽之峰兮高且崷，白云一片兮空悠悠。\n我有兄兮在海陬，三月不见兮使我心忧。",
        "dynasty": "宋",
        "collection_info": null
    },
    {
        "uuid": "cba065038e7f0d6fa65f3b91c70d0cd3",
        "title": "怀古愚兄  其三",
        "author": "丘葵",
        "content": "有荷荐香，有竹荐凉。\n归哉归哉，一觥对床。",
        "dynasty": "宋",
        "collection_info": null
    },
    {
        "uuid": "f7c027c8535ce6b89d41c4c4ab1f4ee6",
        "title": "读元次山诗有感而作",
        "author": "丘葵",
        "content": "民病未苏息，谁为元道州。\n争趋热翕翕，不念冷飕飕。\n摧剥先虫户，差科及钓舟。\n君门千万里，欲往诉无由。",
        "dynasty": "宋",
        "collection_info": null
    },
    {
        "uuid": "34ca3cfa4d6d1fc0cfd0cd18834a360c",
        "title": "舟中避难",
        "author": "丘葵",
        "content": "拏舟来避难，别我钓鱼矶。\n帆卸遮春雨，衣濡晒落晖。\n南师闻鞑走，北马逐人飞。\n见说漳桥断，銮舆曷日归。",
        "dynasty": "宋",
        "collection_info": null
    },
    {
        "uuid": "20e3c6725510e4fae4f212c3fbb31b95",
        "title": "日入",
        "author": "丘葵",
        "content": "日入川原暝，风悲草木枯。\n时逢迂孔氏，我自哭唐衢。\n市有虎求食，村无鸡引雏。\n干坤空纳纳，何处着吾躯。",
        "dynasty": "宋",
        "collection_info": null
    },
    {
        "uuid": "148ed97006efbaaa2926996941193b9e",
        "title": "到郡城忆江钓",
        "author": "丘葵",
        "content": "谁使入州府，被人嫌我真。\n未归江上钓，且作梦中人。\n一片沧浪石，百年泡幻身。\n知心惟白鹭，相忆伴经纶。",
        "dynasty": "宋",
        "collection_info": null
    },
    {
        "uuid": "493e911b9e6f2ca9660743aa6ab93f70",
        "title": "六月寓章法寺",
        "author": "丘葵",
        "content": "暝色入招提，昏鸦已不啼。\n诸僧空院出，老子独山栖。\n堂面无人北，天形尽日西。\n寂寥应不恨，吾道与时睽。",
        "dynasty": "宋",
        "collection_info": null
    },
    {
        "uuid": "6eaaee74ff7ce803b3eab2eb5bbfe285",
        "title": "瑞光亭",
        "author": "丘葵",
        "content": "昔闻石幢寺，今见瑞光亭。\n一水东南碧，四榕冬夏青。\n往来多俗子，老病抱遗经。\n亲冢招提北，回头涕泗零。",
        "dynasty": "宋",
        "collection_info": null
    },
    {
        "uuid": "2682754459b10575fbdf6418dcef3ab4",
        "title": "赠富公",
        "author": "丘葵",
        "content": "师年过七十，万事总无心。\n猿鸟窥禅性，鱼龙避梵音。\n烟消香篆冷，霜入鬓根深。\n手种庵前树，苍苍十丈阴。",
        "dynasty": "宋",
        "collection_info": null
    },
    {
        "uuid": "3362905ea9cbadb9decd0996f11eb9d7",
        "title": "别城中亲友",
        "author": "丘葵",
        "content": "不堪离乱后，重别旧交游。\n到处无青眼，归家空白头。\n风霜秋一叶，山水暮多愁。\n后会知何日，临溪泪欲流。",
        "dynasty": "宋",
        "collection_info": null
    },
    {
        "uuid": "aa76a4a98484b042b7669a9cbfaa083a",
        "title": "赠云岫上人",
        "author": "丘葵",
        "content": "诸生多晚出，一老独高年。\n月照遗经匣，云生破衲褰。\n苔深埋屐齿，屋老带松烟。\n何日尘氛断，从师此话禅。",
        "dynasty": "宋",
        "collection_info": null
    },
    {
        "uuid": "37d40ec11e263ba25fb850cc9312440f",
        "title": "送谊上人归城",
        "author": "丘葵",
        "content": "恰是闻师到，持筇又欲归。\n去云黏木屐，飘叶泊禅衣。\n不敢生离思，应愁损道机。\n故人如见问，为说志渔矶。",
        "dynasty": "宋",
        "collection_info": null
    },
    {
        "uuid": "b742a4f6edfa9561cfb8e06eb5d8ba21",
        "title": "夜意",
        "author": "丘葵",
        "content": "茅斋人语寂，清坐独巑岏。\n有兴凭诗遣，无聊把剑看。\n香残金鸭冷，膏尽玉虫寒。\n出见庭无月，方知夜色阑。",
        "dynasty": "宋",
        "collection_info": null
    },
    {
        "uuid": "9e7fb2c8a43804c2974373a048744763",
        "title": "晓意",
        "author": "丘葵",
        "content": "邻窗鸡唱晓，客路马嘶风。\n夜色钟声外，晨光角韵中。\n蟾归曳残白，乌出浴新红。\n一点清明意，那无保养功。",
        "dynasty": "宋",
        "collection_info": null
    },
    {
        "uuid": "792d6157dc73e4419019248da3bcab91",
        "title": "孤客",
        "author": "丘葵",
        "content": "绿绿竹生笋，黄黄菜又花。\n一年今已夏，孤客未还家。\n夜对青灯减，朝看白髮加。\n由来事笔砚，不若艺桑麻。",
        "dynasty": "宋",
        "collection_info": null
    },
    {
        "uuid": "fa84a975a3820dd6b6c2f372f78343d9",
        "title": "雨后忆家",
        "author": "丘葵",
        "content": "客裏诗书债，人间骨肉情。\n一春不相见，四月又还经。\n梅雨年年事，田禽夜夜声。\n直思到蒲节，方得侍亲庭。",
        "dynasty": "宋",
        "collection_info": null
    },
    {
        "uuid": "3821cf8ea00006f291d83f20c27120f1",
        "title": "归侍",
        "author": "丘葵",
        "content": "村庄一罇酒，谁与语悲辛。\n衿佩空相负，诗书不救贫。\n天寒负米客，日暮倚门人。\n遥睇长江水，西风犹怆神。",
        "dynasty": "宋",
        "collection_info": null
    },
    {
        "uuid": "fda5babbe0121bdbef530e610abdb98c",
        "title": "病中",
        "author": "丘葵",
        "content": "数日喉何嗄，三年肺未苏。\n自知愁不禁，谁復问何如。\n病体仍冬夜，山庄独老夫。\n恐伤阿㜷意，不敢寄家书。",
        "dynasty": "宋",
        "collection_info": null
    },
    {
        "uuid": "66e6e935256728fc347df926dc9cdf06",
        "title": "龙湖道中",
        "author": "丘葵",
        "content": "冬行缘底意，倚杖陟高冈。\n日色带霜淡，风声过海狂。\n林鸦山外黑，野菜麦中黄。\n腊月明朝是，栖栖尚异乡。",
        "dynasty": "宋",
        "collection_info": null
    },
    {
        "uuid": "a095a851fdcb63cc457f5a13ad7206b0",
        "title": "寄曾子方",
        "author": "丘葵",
        "content": "别来俱不饮，相忆若为情。\n交态忘贫富，相知似弟兄。\n君殊非夙昔，予亦负平生。\n惟有子城月，年年是旧盟。",
        "dynasty": "宋",
        "collection_info": null
    },
    {
        "uuid": "cae96db7e9d8e3d5122a1172d040b525",
        "title": "题可翁塔",
        "author": "丘葵",
        "content": "至人埋骨地，草木总皆玄。\n未腊梅先觉，无风竹亦禅。\n灯缘千载燄，名共四松传。\n旧日经行处，瓶盂常俨然。",
        "dynasty": "宋",
        "collection_info": null
    },
    {
        "uuid": "fb746c6122c3671663240519e76cac31",
        "title": "哭矩斋先生",
        "author": "丘葵",
        "content": "早悟官为祟，晚将家付儿。\n公今成佛去，仆尚是人猗。\n柿叶收遗墨，梅花忆赠诗。\n自嫌闻道晚，有泪哭先师。",
        "dynasty": "宋",
        "collection_info": null
    },
    {
        "uuid": "a23095b8210a3c4e9430c42a25fdcaa7",
        "title": "和北城友人",
        "author": "丘葵",
        "content": "桐边一叶地，相望立秋风。\n昔别已三载，今来成两翁。\n醒初无异醉，穷亦岂殊通。\n却笑甲辰一，雌雄自不同。",
        "dynasty": "宋",
        "collection_info": null
    },
    {
        "uuid": "344af959a7142fe11ecb0afd4cbc032e",
        "title": "游龙湖庵",
        "author": "丘葵",
        "content": "一路野花开，春阴满树苔。\n旧时僧已去，前度客重来。\n浮世年年变，尘心事事灰。\n跏趺清昼永，玄奘壁间回。",
        "dynasty": "宋",
        "collection_info": null
    },
    {
        "uuid": "111fbf5b2e37b448aa9cf87eff4c21e8",
        "title": "和吕所盘韵",
        "author": "丘葵",
        "content": "春岂关侬去，愁缘老易生。\n一村俄绿暗，数日又朱明。\n细切银丝鲙，新尝玉版羹。\n便令闻杜宇，自不动乡情。",
        "dynasty": "宋",
        "collection_info": null
    },
    {
        "uuid": "e0c8c194cd9ea6f845377095519ff633",
        "title": "支筇",
        "author": "丘葵",
        "content": "天乎多往事，老矣负初心。\n病骨瘦又瘦，愁诗吟復吟。\n一生空碌碌，万绿自森森。\n多少关情处，支筇古树阴。",
        "dynasty": "宋",
        "collection_info": null
    },
    {
        "uuid": "d2336f65f421d11603e4569d552c56cc",
        "title": "雨后有便价寄所盘",
        "author": "丘葵",
        "content": "雨中正相忆，偶尔有来鸿。\n清况今何苦，新吟想渐工。\n近闻惠连病，似与长卿同。\n何日苍榕下，开筵水面红。",
        "dynasty": "宋",
        "collection_info": null
    },
    {
        "uuid": "9e67d80f927f84ae80472451bc82d922",
        "title": "宿镜山欲访之寿忽闻东浯思仲至约为南山之游不果",
        "author": "丘葵",
        "content": "镜山欲相访，马首已之东。\n常日对衿佩，此行如燕鸿。\n将归逢所与，有约竟成空。\n若到斋中日，为予传主翁。",
        "dynasty": "宋",
        "collection_info": null
    },
    {
        "uuid": "cda39f1288b3f18d36fabad2c631a75d",
        "title": "书陈氏小轩壁",
        "author": "丘葵",
        "content": "一榻自徜徉，悠然古意长。\n地幽如佛舍，轩小似船房。\n萱草依堂绿，荆花夹树香。\n我来访幽隠，话裏雨声凉。",
        "dynasty": "宋",
        "collection_info": null
    },
    {
        "uuid": "5f37effec3f8853bdcbf124b9f8f06aa",
        "title": "田间行乐",
        "author": "丘葵",
        "content": "一年又朱夏，残生如白鸥。\n未须愁热去，且得及清游。\n数点雨初下，千沟水尽流。\n谁家田万顷，绿到海西头。",
        "dynasty": "宋",
        "collection_info": null
    },
    {
        "uuid": "ac5576881f7ade7d2c6dd1e669459628",
        "title": "春日閒游过石所山",
        "author": "丘葵",
        "content": "盎盎春流水，微微风动苹。\n江山一片石，童冠两三人。\n落魄从渠笑，逍遥得我真。\n百年浑是客，一月几佳晨。",
        "dynasty": "宋",
        "collection_info": null
    },
    {
        "uuid": "e6d5cd93d687b795dac209fc69be2c51",
        "title": "初夏",
        "author": "丘葵",
        "content": "一信楝花风，一年春事空。\n池荷还揭揭，樱笋又匆匆。\n空嘆时光换，谁知造化工。\n尽将枝上色，并作石榴红。",
        "dynasty": "宋",
        "collection_info": null
    },
    {
        "uuid": "8bee13e7c0ca6c89817c426696b4319f",
        "title": "次长卿韵",
        "author": "丘葵",
        "content": "秋尽始相见，宵残即语离。\n将归悲宋玉，不饮愧袁丝。\n送远意未惬，思家兴颇随。\n可怜镜山夜，未与小盘期。",
        "dynasty": "宋",
        "collection_info": null
    },
    {
        "uuid": "d66ce324a45e48e9715536e948e2a194",
        "title": "次韵长卿仍招为桐下之游",
        "author": "丘葵",
        "content": "老怀原寂寞，非子竟谁倾。\n去矣无多日，缅然相与情。\n云山留共往，风雪渺孤征。\n更解同行否，无为岁暮惊。",
        "dynasty": "宋",
        "collection_info": null
    },
    {
        "uuid": "8afc339bb6f5b011dc6eb17be3779d39",
        "title": "雨中宿章法院",
        "author": "丘葵",
        "content": "潇潇一江雨，凉气入山扉。\n离舍本不远，连朝亦忘归。\n紫荆成子落，黑蚁化蛾飞。\n看尽浮生事，终输破衲衣。",
        "dynasty": "宋",
        "collection_info": null
    },
    {
        "uuid": "1dd4a0e60322c916127cbceae5827805",
        "title": "吕之寿诗到仍用前韵约为五峰之游同访老人",
        "author": "丘葵",
        "content": "客中枉佳句，三復喜还悲。\n冉冉岁暮矣，悠悠思何之。\n桐下不共往，梅花预作期。\n地炉风雪夜，同访五峰缁。",
        "dynasty": "宋",
        "collection_info": null
    },
    {
        "uuid": "c3a278c9cb592e1c6f7834ebec6075cc",
        "title": "用前韵寄几仲",
        "author": "丘葵",
        "content": "丈夫语意豁，不为别肠悲。\n有酒再醑我，缘君一中之。\n顾此风霜景，阔哉牛女期。\n梅花山馆裏，谁问敝衣缁。",
        "dynasty": "宋",
        "collection_info": null
    },
    {
        "uuid": "b948ba3766c8c2c41518aa3e946d7eb0",
        "title": "和颜北城梅花韵",
        "author": "丘葵",
        "content": "白髮寒丛裏，疏枝的烁明。\n风霜半夜后，南北一时晴。\n冷淡吟边景，啁嘈梦裏声。\n园中几许树，独汝最关情。",
        "dynasty": "宋",
        "collection_info": null
    },
    {
        "uuid": "06904d552758b905963ff01f7c4aa871",
        "title": "离相院暂憩",
        "author": "丘葵",
        "content": "一别已五载，重来得旧朋。\n秋风多败叶，童行半为僧。\n暂憩亦云好，长游愧未能。\n前山久相识，为我碧崚嶒。",
        "dynasty": "宋",
        "collection_info": null
    },
    {
        "uuid": "5485d4b7111157262436636df0b8fe78",
        "title": "过李氏山房清坐对雨",
        "author": "丘葵",
        "content": "千林同霢霂，一室淡虚明。\n余润浮窗眼，轻寒入鸟声。\n纷纷度陇白，亹亹逼人清。\n相对焚香坐，油然道气生。",
        "dynasty": "宋",
        "collection_info": null
    },
    {
        "uuid": "22ac5886ea083fba8b8c1500209e0288",
        "title": "对竹",
        "author": "丘葵",
        "content": "此君无媚色，耿耿合予衷。\n外直形容瘦，中虚忿慾空。\n炎凉多变态，潇潇独清风。\n幸免斧斤患，苍然保令终。",
        "dynasty": "宋",
        "collection_info": null
    },
    {
        "uuid": "f6f43e5cdf7cb0a0b665ad006f328c97",
        "title": "新月",
        "author": "丘葵",
        "content": "斗柄犹未酉，明生已自庚。\n月光本端正，人见有亏盈。\n寂感此太极，炎凉彼世情。\n徘徊花影下，独自掩柴扃。",
        "dynasty": "宋",
        "collection_info": null
    },
    {
        "uuid": "2333950e130d51115f9fa69f7df35168",
        "title": "夜诵",
        "author": "丘葵",
        "content": "夜诵琅琅罢，山斋人迹无。\n虫声助嘆息，月影伴清癯。\n黄卷十年子，青灯一腐儒。\n时危无用处，我自笑非夫。",
        "dynasty": "宋",
        "collection_info": null
    },
    {
        "uuid": "4053df3f0d318564494f3842a3b8bc84",
        "title": "浪出",
        "author": "丘葵",
        "content": "浪出鬼揶揄，归来失故吾。\n庭空榕落子，人静鸟呼雏。\n潮退石自出，天高日正晡。\n寥寥谁与语，怀古一长吁。",
        "dynasty": "宋",
        "collection_info": null
    },
    {
        "uuid": "b85e20da1b06a88bf07556115dad29a2",
        "title": "哭高氏妹",
        "author": "丘葵",
        "content": "寒月照幽闺，眉多客裏齐。\n飘零杜氏妹，隠约伯鸾妻。\n乌啄有新哺，凤飞无故栖。\n近闻犹子说，忆汝万行啼。",
        "dynasty": "宋",
        "collection_info": null
    },
    {
        "uuid": "16c6da4544afd1bd1f61d4f268dda645",
        "title": "钱侯寺",
        "author": "丘葵",
        "content": "福唐钱氏子，爵命古诸侯。\n老树护灵镇，神鸦迎客舟。\n晨昏两潮汐，尸祝几春秋。\n参佐凭风景，轻嚣走不休。",
        "dynasty": "宋",
        "collection_info": null
    },
    {
        "uuid": "0ef1e664ba9f89143a4844da6cbbd624",
        "title": "龙湖观人钓鱼",
        "author": "丘葵",
        "content": "野客双蓬鬓，溪童一钓竿。\n得鱼何与我，对境自成欢。\n日暮欲归去，支筇更一看。\n淡红千草烛，浓绿万花盘。",
        "dynasty": "宋",
        "collection_info": null
    },
    {
        "uuid": "a888dd0e9a82be7aa62fb9a556a10bbb",
        "title": "游承天寺海翁首座相与登月台因过方丈",
        "author": "丘葵",
        "content": "偶趁秋风一到城，市尘湫隘败人清。\n牵丝聊作逢场戏，举眼那知得月明。\n寂外幡幢皆古意，堂边萱草自秋声。\n因过方寸观心印，见得泥牛入海行。",
        "dynasty": "宋",
        "collection_info": null
    },
    {
        "uuid": "5c417af62316ca00b9c978ca32ee5a90",
        "title": "再次前韵呈吴天游居士",
        "author": "丘葵",
        "content": "心在江湖身在城，暂分禅座觉神清。\n秋深竹叶敲窗响，昼静蕉花照眼明。\n吟罢灯前窥佛偈，梦回枕上数钟声。\n未能参透庞居士，安得师门掉臂行。",
        "dynasty": "宋",
        "collection_info": null
    },
    {
        "uuid": "b63a7311b2f9ecf01bbefbf45336ad44",
        "title": "吕所盘以诗送茅柴酒与红螺用韵以谢",
        "author": "丘葵",
        "content": "玉液新篘彻底清，琼肌脱殻有余馨。\n嗜茶枉自为搜搅，食蛤空怜有典刑。\n脉脉客愁閒白昼，纷纷雨脚下青冥。\n此时一领仙家味，应使灵均悔独醒。",
        "dynasty": "宋",
        "collection_info": null
    },
    {
        "uuid": "e29a64eabfa8ede61a11b98d22d8c6e7",
        "title": "与汝翔池头清坐",
        "author": "丘葵",
        "content": "主人发兴在林泉，故凿方池翠竹边。\n波动日光翻素壁，水涵云影倒青天。\n蛙浮成字出復出，鳬没有纹圆又圆。\n却意盘翁初到此，共看杨柳碧丝悬。",
        "dynasty": "宋",
        "collection_info": null
    },
    {
        "uuid": "fe61d813db2705103aec0765d72f7b00",
        "title": "自湖尾至欧崎村一丘松竹步入其间乃白莲堂有一老妪揖客而坐道人云此师长娘也堂前有两树梅青腴可爱徘徊久之不觉日暮",
        "author": "丘葵",
        "content": "笑踏冬晴过一村，谁家松竹护柴门。\n初来犹似行婆室，良久方知鹿苑园。\n煮茗相邀论白业，据梧不觉到黄昏。\n娟娟梅树梢头月，不待开花已断魂。",
        "dynasty": "宋",
        "collection_info": null
    },
    {
        "uuid": "b40ed885efa2a7b5fd7a0b5d60507f8f",
        "title": "夜卧中庭",
        "author": "丘葵",
        "content": "一榻清风不用钱，卧看万里泬寥天。\n明星落落纔数十，孤月亭亭照大千。\n但见衣襟如泼水，不知身世是何年。\n可怜玉兔空辛苦，捣药终宵那得眠。",
        "dynasty": "宋",
        "collection_info": null
    },
    {
        "uuid": "d1a610daecfc8b5f3c2bdf6e15f59ba2",
        "title": "和所盘风字韵",
        "author": "丘葵",
        "content": "二十四番花信风，到头谁白又谁红。\n寻春不用苦多感，有酒且须时一中。\n吾辈于人长落落，浮生虽梦亦匆匆。\n未知今岁沧浯上，握手论心几度同。",
        "dynasty": "宋",
        "collection_info": null
    },
    {
        "uuid": "d4be204a62ec3ce310984a4bb0eabaa4",
        "title": "怀玉岩先生谪广州忽自古杭有书至",
        "author": "丘葵",
        "content": "十二年前旧师友，书来欲拆泪成行。\n几回相忆人千里，往事追思梦一场。\n琴剑知辞南国久，干戈尚任北方强。\n伤心吾道秋容冷，遥忆师门数仞墙。",
        "dynasty": "宋",
        "collection_info": null
    },
    {
        "uuid": "1d5d36eec37e61cf6fde828a5898a7cf",
        "title": "与所盘诸君会石幡还和杜老曲江韵  其一",
        "author": "丘葵",
        "content": "絮云初擘未成衣，笑踏青莎桥上归。\n诗酒堪过春日永，鶑花却恨海山稀。\n竹间弄笛留人住，麦外游丝绊鸟飞。\n满院东风不收拾，山僧何事苦相违。",
        "dynasty": "宋",
        "collection_info": null
    },
    {
        "uuid": "3d8b34016cab94f8377fd7e04db20224",
        "title": "与所盘诸君会石幡还和杜老曲江韵  其二",
        "author": "丘葵",
        "content": "青禽竹上弄毛衣，飞上檐头唤不归。\n清景每于诗裏见，羁愁惟到海边稀。\n僧回古殿山矾落，客散空斋蝙蝠飞。\n独对青山已惆怅，此情犹是月时违。",
        "dynasty": "宋",
        "collection_info": null
    },
    {
        "uuid": "8646503cb7c3c2d7e300290e6c265fdd",
        "title": "天阴",
        "author": "丘葵",
        "content": "天阴尽日黯无光，白骨纵纵横地霜。\n真鞑未多多僞鞑，拒王不罪罪勤王。\n昔持耒耜今兵革，人食糟糠马稻粱。\n正似镬汤无冷处，年三十六死为长。",
        "dynasty": "宋",
        "collection_info": null
    },
    {
        "uuid": "655bf1936ec9638a3129b25d0842a2c8",
        "title": "闻吴丞图漳倅",
        "author": "丘葵",
        "content": "黄屋南巡去不回，干坤举目是尘埃。\n风轻山鸟犹啼恨，露重园花亦溅哀。\n隻影独看西日落，满城争喜北人来。\n先生莫为浮云动，忧国双眉皱未开。",
        "dynasty": "宋",
        "collection_info": null
    },
    {
        "uuid": "4800e74bdc7d401e6ff14f52d75af519",
        "title": "吴丞远寄和章",
        "author": "丘葵",
        "content": "今古兴亡凡几回，垂芳遗臭等浮埃。\n蝶飞荒径趋时乐，燕宿颓梁为主哀。\n周粟不堪夷叔饱，汉车特载绮园来。\n书生恐被山灵诮，牢把柴门闭不开。",
        "dynasty": "宋",
        "collection_info": null
    },
    {
        "uuid": "c6c0eede40d437d3b1fd121396d9b50c",
        "title": "信步",
        "author": "丘葵",
        "content": "榻上残书已倦摊，幅巾藜杖出柴关。\n卜居宿鹭眠牛处，觅句残芦败苇间。\n心逐閒云横碧落，眼随飞鸟度青山。\n忽然信步苔矶上，又得渔翁作伴还。",
        "dynasty": "宋",
        "collection_info": null
    },
    {
        "uuid": "68ae1fd02cc4e0498a37dc625f8e0f7f",
        "title": "西兴寺值雨次吴警斋先生韵",
        "author": "丘葵",
        "content": "松风一道作秋声，阅尽山僧相送迎。\n佛法西来随处见，梅花老去为谁清。\n亦知身是客中客，试问朝来晴未晴。\n一笑大雄山下路，幽人携手每同行。",
        "dynasty": "宋",
        "collection_info": null
    },
    {
        "uuid": "1822bfb3cf464446237399488d73f169",
        "title": "七月望日再游弥陀岩",
        "author": "丘葵",
        "content": "弥陀岩下苍榕树，借我今年两度游。\n客思凄凉无奈老，水光潋滟最宜秋。\n便思乘兴归沧海，却恨知心远白鸥。\n日暮强随年少去，溪山好处尽成愁。",
        "dynasty": "宋",
        "collection_info": null
    },
    {
        "uuid": "1a2de5d660ae74d5447dfe6be9cb83e2",
        "title": "晚道过镜山寺借憩未及曙而返",
        "author": "丘葵",
        "content": "晚风残照岸乌巾，小借禅床憩旅身。\n坐对新花忘故我，行看古月照今人。\n聊为江畔骑馿客，难会云间驾鹤宾。\n泡沫风灯成一笑，近来东海又扬尘。",
        "dynasty": "宋",
        "collection_info": null
    },
    {
        "uuid": "3b41aeb11ec6fa3536c7808f2d2f3016",
        "title": "九日",
        "author": "丘葵",
        "content": "乱后黄花空满篱，惊心节序屡推移。\n微吟聊续潘邠老，一笑难逢杜牧之。\n浮蚁共伴今日醉，食糕空忆太平时。\n牛山泪落龙山宴，付与西风一样吹。",
        "dynasty": "宋",
        "collection_info": null
    },
    {
        "uuid": "523f192efc241584a5f1f6d5c420068b",
        "title": "次吴文之韵",
        "author": "丘葵",
        "content": "江湖漫浪两狂生，别后相思月一庭。\n期子未来灯是伴，逐贫不去笔无灵。\n诗书东阁头空白，势利迷人眼孰青。\n安得世无黄口辈，遍游天下作蜻蜓。",
        "dynasty": "宋",
        "collection_info": null
    },
    {
        "uuid": "d6ce9f9c5683c1a3d87b30ae28a0b32a",
        "title": "呈梅林颜宗之",
        "author": "丘葵",
        "content": "阳峰一别十余载，今日南关始见君。\n龟范马图俱寂寂，兽蹄鸟迹正纷纷。\n官名已逸归郯子，竹纪终须入汲坟。\n造物无情余辈老，后生谁可托斯文。",
        "dynasty": "宋",
        "collection_info": null
    },
    {
        "uuid": "929637692b5ca2b41fcefa80c684411a",
        "title": "江风",
        "author": "丘葵",
        "content": "江风淅淅日将暮，庭叶纷纷天已秋。\n对酒欲消今夕恨，挑灯又动昔年愁。\n月如有意穿窗罅，虫故移声近枕头。\n百感关心不能寐，起开尘匣看吴鈎。",
        "dynasty": "宋",
        "collection_info": null
    },
    {
        "uuid": "f2fb2014df9cc8bd7d6f81dc1c172b6d",
        "title": "赠浮曦柳秀才",
        "author": "丘葵",
        "content": "家在浮曦江上住，胡为来此市廛中。\n残杯冷炙成何味，隻研孤灯盍固穷。\n我本持竿钓鱼客，子缘识字入儒宫。\n何当共把丝纶去，明月矶头坐晚风。",
        "dynasty": "宋",
        "collection_info": null
    },
    {
        "uuid": "b6592f57769fac9bfd049b57a59baae8",
        "title": "读楚词",
        "author": "丘葵",
        "content": "鶗鴂一声天地闭，谁知风月有遗音。\n清醒已脱尘中蜕，枯槁何妨泽畔吟。\n渔父不来湘水阔，重华一去楚云深。\n青镫半夜书帏冷，照破三闾万古心。",
        "dynasty": "宋",
        "collection_info": null
    },
    {
        "uuid": "d343113e7db91620d15cfc71def01d19",
        "title": "读易彻章呈濠乐主人",
        "author": "丘葵",
        "content": "侬是寒江独钓人，曾偕樵叟见羲文。\n当时也似吞三画，今日翻难说七分。\n萱草不堪濒外望，梅花岂是野中群。\n解颐一笑明年事，未别先愁日暮云。",
        "dynasty": "宋",
        "collection_info": null
    },
    {
        "uuid": "a2a15e58d2b8d17d07dd3f07adeb06d6",
        "title": "次韵答必大",
        "author": "丘葵",
        "content": "越雪从来招犬吠，平生独欠是为师。\n早知穷达皆天赋，晚觉文章与道亏。\n万斛客愁吾老矣，一生心事子知之。\n残杯冷炙成何事，空过人间五十期。",
        "dynasty": "宋",
        "collection_info": null
    },
    {
        "uuid": "199835e3cefeb7fb3e8366b16cd40c49",
        "title": "雨后",
        "author": "丘葵",
        "content": "雨后溪虚有断云，绿阴拥出绛榴裙。\n一枝强续春余景，数点初收水上纹。\n今日高堂会宾客，去时此际避官军。\n人生若得长无事，莫遣匆匆别袂分。",
        "dynasty": "宋",
        "collection_info": null
    },
    {
        "uuid": "32674543458bf1a6eff58a3fbb0c44c0",
        "title": "别濠乐主人",
        "author": "丘葵",
        "content": "客中四月衣犹夹，桐下今年米似金。\n惘惘江山归兴动，悠悠岁月主恩深。\n三春已过仍淫雨，百事无缘空苦心。\n五十三年堪一笑，白头底用觅知音。",
        "dynasty": "宋",
        "collection_info": null
    },
    {
        "uuid": "3dbf7a0eebfaf0f4b084c5e7ba86d211",
        "title": "次韵寄苏仲质",
        "author": "丘葵",
        "content": "十年前事付流水，清梦悠悠何处寻。\n老去谁怜三献玉，生来不受四知金。\n穷途頼有陈雷友，大雅应殊郑卫音。\n俗子纷纷败人意，何时握手再论心。",
        "dynasty": "宋",
        "collection_info": null
    },
    {
        "uuid": "f34ec9b30789a4117b9cb7cd697586db",
        "title": "呈刘秋圃",
        "author": "丘葵",
        "content": "十年江上理丝纶，此日桐城喜见君。\n造化由来穷我辈，俗儒安得与斯文。\n人间腥腐荃俱化，圃内宽閒菊自芬。\n万里秋天愁不尽，取将风月与谁分。",
        "dynasty": "宋",
        "collection_info": null
    },
    {
        "uuid": "96b4b2daba984db38439c7bb922afc66",
        "title": "古藤",
        "author": "丘葵",
        "content": "古藤屈曲似龙蛇，飞上梢头故故遮。\n烟密真成一翠幄，风清不入五侯家。\n忽看落叶知秋早，偶坐吟诗到日斜。\n恐有飞仙林杪过，呼童为我整乌纱。",
        "dynasty": "宋",
        "collection_info": null
    },
    {
        "uuid": "d309e44201cc574ae37f8a02d4740df6",
        "title": "与所盘行溪边有一小屋可爱问之乃为南山主人盘翁欲买居越日诗来有孟光到老不晓事刚道还山活计非之句用韵以勉之",
        "author": "丘葵",
        "content": "相逢海上不须归，两鸟天教一处飞。\n何必盘中为子所，苟堪钓处是吾矶。\n主人合让泉边屋，吟友来敲月下扉。\n闻道山阳曾好隠，此回休道孟光非。",
        "dynasty": "宋",
        "collection_info": null
    },
    {
        "uuid": "48fc429e517cc2f46c1c53f0ce66a187",
        "title": "寓浯江识老魏秀才  其一",
        "author": "丘葵",
        "content": "衡茅萧索泣寒虫，独自吟诗句未工。\n败叶能令沟水黑，乱云不放夕阳红。\n半生辛苦空儒服，一岁蹉跎又朔风。\n不意穷乡有奇事，暮年得拜鹿门翁。",
        "dynasty": "宋",
        "collection_info": null
    },
    {
        "uuid": "be1f8ce9e1953eb8908abe72c82e1b48",
        "title": "寓浯江识老魏秀才  其二",
        "author": "丘葵",
        "content": "月澹蓬门揜候虫，穷通何必问天工。\n茶烹粟面纷纷白，灯吐花心灼灼红。\n屡改新吟添砚水，密翻旧稿护窗风。\n相逢莫道庞公老，览镜先惭似老翁。",
        "dynasty": "宋",
        "collection_info": null
    },
    {
        "uuid": "8e08a15f0f4700fd08073894501cbd83",
        "title": "小春",
        "author": "丘葵",
        "content": "落尽千林秋又冬，惭无生意岁将穷。\n是谁借得三春力，为我敷施十月中。\n种种草根含暖气，鳞鳞水面发和风。\n江梅剩放南枝蕊，欲策阳回第一功。",
        "dynasty": "宋",
        "collection_info": null
    },
    {
        "uuid": "fe8bd771519bb6fcb5c648bc56b2aafc",
        "title": "梅",
        "author": "丘葵",
        "content": "历尽风霜不受埃，始知渠是岁寒材。\n孤芳独洁无由俗，百卉争娇未敢开。\n江驿倾欹留月伴，雪山凝冱带春来。\n樗翁忘了桂花白，误道柴桑不咏梅。",
        "dynasty": "宋",
        "collection_info": null
    },
    {
        "uuid": "8fa168ffbd4646068e1458d8268ed834",
        "title": "和心泉问柳",
        "author": "丘葵",
        "content": "初晓晴曦为写真，嫣然一笑换千颦。\n缘谁青眼终无语，学得黄金不济贫。\n生怕蛮腰来习舞，取为蝉翳去瞒人。\n无端飞作漫天絮，撩乱东风祇自尘。",
        "dynasty": "宋",
        "collection_info": null
    },
    {
        "uuid": "740e085a180183ace899ae6af1ddf0a5",
        "title": "题心泉所赠李白画像",
        "author": "丘葵",
        "content": "太白仙人紫绮裘，千年遗像尚风流。\n狂来踏月共吟咏，醉后呼天与唱酬。\n唐室已无一抔土，浔阳今见几回秋。\n后身定是青霞老，何日分骑鲸背游。",
        "dynasty": "宋",
        "collection_info": null
    },
    {
        "uuid": "7801e684fa6cec0f4b1ce7fc59d9f9c9",
        "title": "初夏",
        "author": "丘葵",
        "content": "当春一脉生生意，直到如今始洁齐。\n千树向荣知靖节，一庭交翠见濂溪。\n柳塘花坞心应懒，葵扇桃笙手自携。\n犹自清和未蒸溽，可人日日竹亭西。",
        "dynasty": "宋",
        "collection_info": null
    },
    {
        "uuid": "c1fe50e6016c733f41646bb16d83f42c",
        "title": "寓石钟院作",
        "author": "丘葵",
        "content": "托身萧寺已踰年，独掩山门守我元。\n醉旭一生耽草圣，老叉几度发诗颠。\n雨中裹饭无嘉客，月下携瓶有老禅。\n自笑五穷挨不去，缚船未了又烧船。",
        "dynasty": "宋",
        "collection_info": null
    },
    {
        "uuid": "80c8c7f16ffa9ff8db9e87c87a140791",
        "title": "村学",
        "author": "丘葵",
        "content": "矛头淅米末途难，活计僧梳刖屦间。\n老去欢悰如泼水，向来愚见欲移山。\n身穿犊鼻朝朝冷，眼见蝇头字字艰。\n扶病来为村学究，始知穷乏累清閒。",
        "dynasty": "宋",
        "collection_info": null
    },
    {
        "uuid": "ca132c6e31d9fda7396bec0bd303a773",
        "title": "和吕之寿寄伯章韵",
        "author": "丘葵",
        "content": "一片閒云自在眠，人依乎地地依天。\n六经不朽道吾道，独学无成年又年。\n乡里小儿皆富贵，山川大海尽风烟。\n干坤无着吾侪处，子在禅房我亦禅。",
        "dynasty": "宋",
        "collection_info": null
    },
    {
        "uuid": "45f6fed14bd1b8e7efb7ca11b0ba5060",
        "title": "和张原斋见寄",
        "author": "丘葵",
        "content": "昔磨铁砚已成空，今掉孤舟作钓翁。\n百丈依依牵夜月，一丝袅袅弄秋风。\n梦回牧笛樵歌裏，身寄鸥沙犊草中。\n独把新诗轻万户，故人相问有张公。",
        "dynasty": "宋",
        "collection_info": null
    },
    {
        "uuid": "61f27509d911f3c8e407e0fe28b603ed",
        "title": "东归拟再访吕所盘不果所盘有诗因次韵",
        "author": "丘葵",
        "content": "何处啼鹃送落晖，江山信美不如归。\n子期死矣今安有，元亮来兮昨已非。\n世事悠悠春梦断，人才落落晓星稀。\n白头老伴惟君在，安得相随绕树飞。",
        "dynasty": "宋",
        "collection_info": null
    },
    {
        "uuid": "0d13b2ef72d06dabd71ed57a4462ff05",
        "title": "赏梅分韵得殊字",
        "author": "丘葵",
        "content": "梅是花中先觉者，天才迥与众芳殊。\n朔风如铁为寒骨，暖日投金作细鬚。\n吐出奇芬春意思，描成疏影月工夫。\n玉容清润丰腴甚，无限诗人错道癯。",
        "dynasty": "宋",
        "collection_info": null
    },
    {
        "uuid": "e11006ca5cedf32ee7ea0c3e44a736a7",
        "title": "破屋",
        "author": "丘葵",
        "content": "数间破屋住陈人，八尺空床卧病身。\n赤脚婢沽深巷酒，苍头奴买对江鳞。\n匣中菱镜难藏老，阶下苔钱不济贫。\n百念已灰何自苦，迩来喜与孟家邻。",
        "dynasty": "宋",
        "collection_info": null
    },
    {
        "uuid": "dad23d4083e69d67d1744653fd770e94",
        "title": "晚步",
        "author": "丘葵",
        "content": "片月黄昏挂客愁，杖藜閒过水西头。\n婵娟正喜临清沼，菡萏无端枕碧流。\n入暮江山浑似画，向南门巷已先秋。\n稻田尽处为沧海，时见乘风万斛舟。",
        "dynasty": "宋",
        "collection_info": null
    },
    {
        "uuid": "39ab0228ac946fc64e871f637c9f1886",
        "title": "次韵徐学正九日",
        "author": "丘葵",
        "content": "秋逢重九亦将阑，换得黄花青草颜。\n节物只能催我老，人生那得似云閒。\n有心采菊非知菊，无意看山却见山。\n欲识渊明得真趣，夕阳倦鸟正飞还。",
        "dynasty": "宋",
        "collection_info": null
    },
    {
        "uuid": "8e68e74a27f57e5eaf01e201dd53574e",
        "title": "寄题朱推官竹斋",
        "author": "丘葵",
        "content": "万紫千红转眼非，高斋惟与竹相宜。\n自从出地有清节，直至参天无曲枝。\n六月高标寒凛凛，三冬秀色绿猗猗。\n此君妙处无心得，道在虚中人不知。",
        "dynasty": "宋",
        "collection_info": null
    },
    {
        "uuid": "b880360cbefea16170f5b8c0dbd236a5",
        "title": "章法院中作",
        "author": "丘葵",
        "content": "一入紫云深更深，游僧亦喜不相寻。\n已无尘事败人意，时有书声杂梵音。\n浩气养成天地小，欲心扫尽鬼神钦。\n人生能有几七十，自爱当如百炼金。",
        "dynasty": "宋",
        "collection_info": null
    },
    {
        "uuid": "525bd11ab4dbae0d1be2e28e4e0b032b",
        "title": "御史马伯庸与达鲁花赤征币不出",
        "author": "丘葵",
        "content": "皇帝书征老秀才，秀才懒下读书台。\n张良本为韩仇出，黄石特因汉祚来。\n太守枉劳阶下拜，使臣空向日边回。\n床头一卷春秋笔，斧钺胸中独自裁。",
        "dynasty": "宋",
        "collection_info": null
    },
    {
        "uuid": "448e7e48a20547ef5e91abd0d14a7ed7",
        "title": "极目",
        "author": "丘葵",
        "content": "羣形寂无声，四野澹将夕。\n中庭聊极目，一鸟渡空碧。",
        "dynasty": "宋",
        "collection_info": null
    },
    {
        "uuid": "1a7fdfc36df58b4403fb68af6f2f0b5d",
        "title": "梅影",
        "author": "丘葵",
        "content": "冷蘂疏疏密密，老枝怪怪奇奇。\n孤高不得春力，雅淡惟应月知。",
        "dynasty": "宋",
        "collection_info": null
    },
    {
        "uuid": "1a9b909183d643c1674ecd08c82fa826",
        "title": "六月初二日作",
        "author": "丘葵",
        "content": "万古青天万古山，颓然形气太虚间。\n氤氲开门无穷妙，只见飞云日往还。",
        "dynasty": "宋",
        "collection_info": null
    },
    {
        "uuid": "590be59ca89a3b4ae38c89b6855dc2b7",
        "title": "客中  其一",
        "author": "丘葵",
        "content": "孤客思家坐似瘖，溪风吹树为悲吟。\n溪中流水深千尺，未扺慈亲忆子心。",
        "dynasty": "宋",
        "collection_info": null
    },
    {
        "uuid": "5620c1beced0efb42995482f44934629",
        "title": "客中  其二",
        "author": "丘葵",
        "content": "晓起征衫瘦渐宽，可堪秋入鬓丝寒。\n客中万叶皆归本，自把床头易卷看。",
        "dynasty": "宋",
        "collection_info": null
    },
    {
        "uuid": "ee48970d6ed53f3c4c3c29077906897a",
        "title": "秋夜前韵",
        "author": "丘葵",
        "content": "触事嫌猜只一瘖，出门固羡砌虫吟。\n无情河汉西流去，惟有白云知此心。",
        "dynasty": "宋",
        "collection_info": null
    },
    {
        "uuid": "b465f0d4200671eed3278ac7a8f7dbd1",
        "title": "章法院堂中清坐",
        "author": "丘葵",
        "content": "到此人空法亦空，跏趺独坐夜方中。\n清还风去明还月，自己清明只在躬。",
        "dynasty": "宋",
        "collection_info": null
    },
    {
        "uuid": "4b9f9bed0c95ab761c9e3cf072132f31",
        "title": "鰲山阁",
        "author": "丘葵",
        "content": "阁上南熏声作秋，俯看木末翠光浮。\n倚窗忽见金鸡落，滚出前溪一线流。",
        "dynasty": "宋",
        "collection_info": null
    },
    {
        "uuid": "787abc2e54f0fba238e26d9b68c132f2",
        "title": "下洞",
        "author": "丘葵",
        "content": "天香亭下影婆娑，四畔高林结绿萝。\n云外飞仙不曾见，唯应翠树阅人多。",
        "dynasty": "宋",
        "collection_info": null
    },
    {
        "uuid": "3353bf8e680fd6a6ae711f00b1d48f5b",
        "title": "百丈石",
        "author": "丘葵",
        "content": "北风吹我过峥嵘，片石中间水一泓。\n世事由来总如此，枉教辛苦为虚名。",
        "dynasty": "宋",
        "collection_info": null
    },
    {
        "uuid": "5c73a88de095686f62a19a14c9be5ca8",
        "title": "腊月二十九日陈万石石室吕潜心三兄相访夜来分韵得年字",
        "author": "丘葵",
        "content": "一年一度一除夜，趱得世人霜满颠。\n七十三年除过了，未知除尽是何年。",
        "dynasty": "宋",
        "collection_info": null
    },
    {
        "uuid": "ec65017f50648b6775d40c6813c31580",
        "title": "归憩涧亭桥",
        "author": "丘葵",
        "content": "雨后溪流深更深，倚栏照见一生心。\n青山只在桥南北，枉自穿云渡水寻。",
        "dynasty": "宋",
        "collection_info": null
    },
    {
        "uuid": "5210c87f59be03457ca8f93a4b7df395",
        "title": "溪西李家",
        "author": "丘葵",
        "content": "秧鍼初出未全青，昨夜冈头冷雨晴。\n日暮采樵人去后，一痕淡月乱蛙鸣。",
        "dynasty": "宋",
        "collection_info": null
    },
    {
        "uuid": "3fa80bf19b706075bfe087de1c029635",
        "title": "观湖  其一",
        "author": "丘葵",
        "content": "潮来沙石没，潮去沙石露。\n士生那无学，学则词章富。",
        "dynasty": "宋",
        "collection_info": null
    },
    {
        "uuid": "d0d725f39ed80106acd5fd9d907a34c5",
        "title": "观湖  其二",
        "author": "丘葵",
        "content": "潮来舴艋正，潮去舴艋欹。\n士生那无学，学则气习移。",
        "dynasty": "宋",
        "collection_info": null
    },
    {
        "uuid": "cfe976488cf57c9b647af5a98d012037",
        "title": "观湖  其三",
        "author": "丘葵",
        "content": "潮来鱼网设，潮去鱼网收。\n士生那无学，学则德业优。",
        "dynasty": "宋",
        "collection_info": null
    },
    {
        "uuid": "cba715e602730fd6b494a7f4088aa61e",
        "title": "观湖  其四",
        "author": "丘葵",
        "content": "飞飞洲上禽，亦能戾于天。\n圣域尚能臻，吾车安敢旋。",
        "dynasty": "宋",
        "collection_info": null
    },
    {
        "uuid": "cb56293f27ba92d629e48f6a885ee025",
        "title": "太阳  其一",
        "author": "丘葵",
        "content": "太阳一入地，亦足蒸成霞。\n老学傥能勉，声绩岂不华。",
        "dynasty": "宋",
        "collection_info": null
    },
    {
        "uuid": "4e3371219d1d16e7e94f77267c6b9016",
        "title": "太阳  其二",
        "author": "丘葵",
        "content": "太阳一入地，尚能掣成电。\n老学傥能勉，气质岂不变。",
        "dynasty": "宋",
        "collection_info": null
    },
    {
        "uuid": "7d5a7502f36371c3c285f334bbb27781",
        "title": "太阳  其三",
        "author": "丘葵",
        "content": "太阳一入地，照月还生光。\n老学傥能勉，缮性岂不臧。",
        "dynasty": "宋",
        "collection_info": null
    },
    {
        "uuid": "1954cfd67a42d453d6ad879076680346",
        "title": "太阳  其四",
        "author": "丘葵",
        "content": "太阳一入地，经天返復返。\n老学傥能勉，去圣岂云远。",
        "dynasty": "宋",
        "collection_info": null
    },
    {
        "uuid": "f3e917812e712f185da192983c71179c",
        "title": "太阳  其五",
        "author": "丘葵",
        "content": "君子之于学，没身而后已。\n苟未至陨越，敢不湛攸止。",
        "dynasty": "宋",
        "collection_info": null
    },
    {
        "uuid": "83837eedb8df32b7cb7621d6b8dfcf1f",
        "title": "石榴花",
        "author": "丘葵",
        "content": "莫峙而匪山，莫流而匪川。\n人生有懿德，万性同此天。\n云胡不自责，听此六贼牵。",
        "dynasty": "宋",
        "collection_info": null
    },
    {
        "uuid": "f54f459ba1b01876187b6b7afd6cf758",
        "title": "观物  其一",
        "author": "丘葵",
        "content": "太虚寂无朕，妙感何絪缊。\n清浊一浮沈，二仪奠干坤。\n客形与客感，万变日纷纷。\n形感本来无，志诚谅斯存。",
        "dynasty": "宋",
        "collection_info": null
    },
    {
        "uuid": "0380396bcc7cb5decdaad3f647994c2a",
        "title": "观物  其二",
        "author": "丘葵",
        "content": "气聚则明施，气散则明匿。\n孰能知其妙，聚散乃为客。\n法象乃糟糠，真机乃虚寂。\n大哉无方体，是谓神与易。",
        "dynasty": "宋",
        "collection_info": null
    },
    {
        "uuid": "8d6359d0ab3b51305fc211991c6fd673",
        "title": "观物  其三",
        "author": "丘葵",
        "content": "万物即一物，一物即一身。\n妙合气与灵，知觉日以新。\n物物为过化，性性为存神。\n践形者惟肖，其斯之谓人。",
        "dynasty": "宋",
        "collection_info": null
    },
    {
        "uuid": "48e2cae1cbdab87044e5bed973ab38cc",
        "title": "观物  其四",
        "author": "丘葵",
        "content": "春蒲发华滋，潮涨失沙嘴。\n好风自西来，吹皱一江水。\n何人掉孤舟，撑入春浦裏。\n不见舟中人，一阵鸥飞起。",
        "dynasty": "宋",
        "collection_info": null
    },
    {
        "uuid": "74b98ae311523e3d86cdb3389051677c",
        "title": "钓鱼",
        "author": "丘葵",
        "content": "钓鱼如之何，亦惟钓与丝。\n为学如之何，亦惟行与知。\n择善必固执，诚意毋自欺。\n博我復约我，至之而终之。\n先民莫不然，予曷敢有亏。\n但恐寒者至，庄敬以自持。",
        "dynasty": "宋",
        "collection_info": null
    },
    {
        "uuid": "3c6eeb81d0a323cc945f232c2c340022",
        "title": "勉吕之寿",
        "author": "丘葵",
        "content": "泛泛水中舟，有绋以丽维。\n荡荡人之情，有礼以执持。\n武公年九十，犹思慎其仪。\n吾侪未耄老，盍亦相箴规。\n云胡工诵说，志行乃有亏。\n此病当自省，所差只毫釐。\n勉哉为己学，先民不我欺。",
        "dynasty": "宋",
        "collection_info": null
    },
    {
        "uuid": "29b3b77d5a2c823a0a63a622ba57d5e1",
        "title": "雀",
        "author": "丘葵",
        "content": "雀在在屋上，雀在在屋下。\n喧啾各有声，食息同晨夜。\n所以异者何，仁义非外假。\n云胡不自养，乃至为物化。\n嗟余虽老倦，亦少知取舍。\n凛然保厥衷，贵富直土苴。",
        "dynasty": "宋",
        "collection_info": null
    },
    {
        "uuid": "044ebf6112ddce45a5908a76d59441af",
        "title": "怡园先生",
        "author": "丘葵",
        "content": "三朝秉枢要，鉅文饰皇猷。\n中原争一髮，忘却君父雠。\n暮年玉和堂，抱膝空隠忧。",
        "dynasty": "宋",
        "collection_info": null
    },
    {
        "uuid": "a2352ffb910fb0a6911b7e23cb13b8d2",
        "title": "闭户",
        "author": "丘葵",
        "content": "芝兰岂是为人香，浊世纷纷贵自藏。\n闭户不求如意事，读书自得养心方。\n卓然有见如参倚，操则常存勿助忘。\n但使天根常活泼，小园花卉亦相羊。",
        "dynasty": "宋",
        "collection_info": null
    },
    {
        "uuid": "0355bbedd8f3d131060fab326c6eb091",
        "title": "养气",
        "author": "丘葵",
        "content": "养气须令四体充，饥寒不动是英雄。\n常羞仲子徒三咽，稍似颜渊只屡空。\n举动未尝为物碍，精神若可与天通。\n氤氲开阖无穷妙，祇在绵绵一息中。",
        "dynasty": "宋",
        "collection_info": null
    },
    {
        "uuid": "37216c3793db55bfba3ebedf2b112901",
        "title": "亦足轩中试墨",
        "author": "丘葵",
        "content": "濴河无復见龙马，车子鉏商乃获麟。\n虞夏不存暴易暴，诗书何罪秦又秦。\n古来尚有拏舟者，今世那无伐木人。\n天地闭时应且隠，确乎不拔为潜鳞。",
        "dynasty": "宋",
        "collection_info": null
    },
    {
        "uuid": "412f9d5d520278a6eefd80c0813b380e",
        "title": "理欲",
        "author": "丘葵",
        "content": "理欲分明有两途，何为捷径世争趋。\n岂愁今古无公论，长恨干坤有腐儒。\n甘与徂徕为鬼怪，肯犹介甫接浮图。\n从来逆迪分凶吉，于穆昭昭不可诬。",
        "dynasty": "宋",
        "collection_info": null
    },
    {
        "uuid": "5b51083ce856027b9c486c900959453c",
        "title": "六十六岁吟",
        "author": "丘葵",
        "content": "维天于穆命无殊，人性皆由气与虚。\n贵贱何须为物役，芳菲祇合返吾初。\n读书自觉年年误，学道惟应念念除。\n辅世长民今已矣，某丘某水且樵渔。",
        "dynasty": "宋",
        "collection_info": null
    },
    {
        "uuid": "da146ad18af7f4dad7cf7dffc48d3a89",
        "title": "次晦庵先生韵自警",
        "author": "丘葵",
        "content": "我非欠缺圣非余，此性皆由气与虚。\n欲认存亡为出入，莫嫌粗粝慕膏腴。\n仰钻未得有门入，酬酢方知讲学疏。\n一息犹存毋敢懈，从今要下死工夫。",
        "dynasty": "宋",
        "collection_info": null
    },
    {
        "uuid": "272159a5a3b07e15b407e5a8624b8d6b",
        "title": "八十",
        "author": "丘葵",
        "content": "一裘一葛一纶巾，包裹父生师教身。\n不见分毫裨世界，空遗八十有年人。\n老无闻道安可死，间得读书惟一贫。\n四万八千毛孔裏，从头看得总皆仁。",
        "dynasty": "宋",
        "collection_info": null
    },
    {
        "uuid": "e446274bee1293f1e097ff8699ee973b",
        "title": "视夜",
        "author": "丘葵",
        "content": "我兴视夜夜未明，抬头观星敬自生。\n万古不动惟北极，列宿环拱俱西倾。\n天光昭回泰宇定，人欲凈尽灵台清。\n但能勿使旦昼牿，天理触处尽流行。",
        "dynasty": "宋",
        "collection_info": null
    },
    {
        "uuid": "4cb80629d85787d83dc442834081fbb1",
        "title": "送春",
        "author": "丘葵",
        "content": "一物生生无尽时，落花啼鸟总天机。\n三千界内知音少，九十日余回首非。\n世事只今看烂熟，诗人自古爱芳菲。\n年年岁岁送春去，何日春能送我归。",
        "dynasty": "宋",
        "collection_info": null
    },
    {
        "uuid": "7730c0384ef961928b4037239e294329",
        "title": "老学忽有所得",
        "author": "丘葵",
        "content": "刊落閒枝叶，推寻到本根。\n始知酬酢处，无地不干坤。",
        "dynasty": "宋",
        "collection_info": null
    },
    {
        "uuid": "5c73e54f29e804274bb24031b077f977",
        "title": "记先贤",
        "author": "丘葵",
        "content": "进学在致知，涵养须用敬。\n廓然而大公，物来则顺应。",
        "dynasty": "宋",
        "collection_info": null
    },
    {
        "uuid": "09ff922e16ccb56ffc7ad2ede29dc38f",
        "title": "观物  其一",
        "author": "丘葵",
        "content": "雪中梅带春来，火裏麦将秋至。\n一动一静互根，阴阳未尝相离。",
        "dynasty": "宋",
        "collection_info": null
    },
    {
        "uuid": "9cc4da6da28af9aa0157b99ab943a3c4",
        "title": "观物  其二",
        "author": "丘葵",
        "content": "维天于穆不已，维圣之德之纯。\n人人皆可尧舜，物物各具干坤。",
        "dynasty": "宋",
        "collection_info": null
    },
    {
        "uuid": "fb392f2ec3eb9a2d16589f9acb38071a",
        "title": "暗室",
        "author": "丘葵",
        "content": "一几善恶未分时，善本无为莫僞为。\n暗室休言人不见，此心纔动鬼神知。",
        "dynasty": "宋",
        "collection_info": null
    },
    {
        "uuid": "4ff06a16d3528cfec774e5ecd452f9ab",
        "title": "有感",
        "author": "丘葵",
        "content": "万古有条平坦路，东西南北甚分明。\n世间多少惺惺汉，尽向荆榛裏面行。",
        "dynasty": "宋",
        "collection_info": null
    },
    {
        "uuid": "e54f4eaaaa37469d921c0f28f4936e13",
        "title": "和晦庵启蒙韵",
        "author": "丘葵",
        "content": "有人见得地中雷，三十六宫从此回。\n尽太虚中俱是易，底须龙马负图来。",
        "dynasty": "宋",
        "collection_info": null
    },
    {
        "uuid": "d41bb987974821323699d88c167cd459",
        "title": "芝山",
        "author": "丘葵",
        "content": "床头枕是溪中石，井底泉通竹下池。\n宿客不还过鸟语，独闻山雨对花时。",
        "dynasty": "宋",
        "collection_info": null
    },
    {
        "uuid": "2a49bd77d7ad058b9cebd715d65ca3df",
        "title": "句",
        "author": "丘葵",
        "content": "万机分子路，一局笑颜回。",
        "dynasty": "宋",
        "collection_info": null
    }
]