[
    {
        "uuid": "55316f4d43247bcc24fb4d5b62204d2c",
        "title": "相和歌辞 燕歌行",
        "author": "高适",
        "content": "汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌旗逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭凌杂风雨。\n战士军前半死生，美人帐下犹歌舞。\n大漠穷秋塞草衰，孤城落日鬬兵稀。\n身当恩遇常轻敌，力尽关山未解围。\n铁衣远戍辛勤久，玉箸应啼别离后。\n少妇城南欲断肠，征人蓟北空回首。\n边风飘飘那可度，绝域苍茫更何有。\n杀气三日作阵云，寒声一夜传刁斗。\n相看白刃血纷纷，死节从来岂顾勋。\n君不见沙场征战苦，至今犹忆李将军。",
        "dynasty": "唐",
        "collection_info": null
    },
    {
        "uuid": "7b29c01c033366853ce4042c20d67240",
        "title": "相和歌辞 秋胡行",
        "author": "高适",
        "content": "妾本邯郸未嫁时，容华倚翠人未知。\n一朝结髮从君子，将妾迢迢东路陲。\n时逢大道无难阻，君方游宦从陈汝。\n蕙楼独卧频度春，彩落辞君几徂暑。\n三月垂杨蚕未眠，携笼结侣南陌边。\n道逢行子不相识，赠妾黄金买少年。\n妾家夫壻轻离久，寸心誓与长相守。\n愿言行路莫多情，送妾贞心在人口。\n日暮蚕饥相命归，携笼端饰来庭闱。\n劳心苦力终无恨，所冀君恩那可依。\n闻说行人已归止，乃是向来赠金子。\n相看颜色不復言，相顾怀惭有何已。\n从来自隐无疑背，直为君情也相会。\n如何咫尺仍有情，况復迢迢千里外。\n此时顾恩不顾身，念君此日赴河津。\n莫道向来不得意，故欲留规诫后人。",
        "dynasty": "唐",
        "collection_info": null
    },
    {
        "uuid": "0331aa1a1fb4fc7825f8a1233c0ce03d",
        "title": "杂曲歌辞 蓟门行五首 一",
        "author": "高适",
        "content": "边城十一月，雨雪乱霏霏。\n元戎号令严，人马亦轻肥。\n羌胡无尽日，征战几人归。",
        "dynasty": "唐",
        "collection_info": null
    },
    {
        "uuid": "830e707f5b8f00534d9772ee9744317c",
        "title": "杂曲歌辞 蓟门行五首 二",
        "author": "高适",
        "content": "幽州多骑射，结髮重横行。\n一朝事将军，出入有声名。\n纷纷猎秋草，相向角弓鸣。",
        "dynasty": "唐",
        "collection_info": null
    },
    {
        "uuid": "a2999f223d979566da6f90dbe557a110",
        "title": "杂曲歌辞 蓟门行五首 三",
        "author": "高适",
        "content": "蓟门逢古老，独立思氛氲。\n一身既零丁，头鬓白纷纷。\n勋庸今已矣，不识霍将军。",
        "dynasty": "唐",
        "collection_info": null
    },
    {
        "uuid": "92f8666ee3d0644ddc12fa3feec3f159",
        "title": "杂曲歌辞 蓟门行五首 四",
        "author": "高适",
        "content": "茫茫长城外，日没更烟尘。\n胡骑虽凭陵，汉兵不顾身。\n古树满空塞，黄云愁杀人。",
        "dynasty": "唐",
        "collection_info": null
    },
    {
        "uuid": "7ce12a83c472679420fba1b7e2b8ba9f",
        "title": "杂曲歌辞 蓟门行五首 五",
        "author": "高适",
        "content": "汉家能用武，开拓穷异域。\n戍卒厌糠覈，降胡饱衣食。\n开亭试一望，吾欲涕霑臆。",
        "dynasty": "唐",
        "collection_info": null
    },
    {
        "uuid": "e68cadf7ad6a37ea9983b133bc29c9a8",
        "title": "杂曲歌辞 邯郸少年行",
        "author": "高适",
        "content": "邯郸城南游侠子，自矜生长邯郸裏。\n千场纵博家仍富，几度报讐身不死。\n宅中歌笑日纷纷，门外车马如云屯。\n未知肝胆向谁是，令人却忆平原君。\n君不见今人交态薄，黄金用尽还疎索。\n以兹感激辞旧游，更于时事无所求。\n且与少年饮美酒，往来射猎西山头。",
        "dynasty": "唐",
        "collection_info": null
    },
    {
        "uuid": "2456e570c3ae8361d5442d6efa9d382c",
        "title": "杂曲歌辞 行路难二首 一",
        "author": "高适",
        "content": "君不见富家翁，昔时贫贱谁比数。\n一朝金多结豪贵，万事胜人健如虎。\n子孙成长满眼前，妻能管弦妾能舞。\n自矜一朝忽如此，却笑傍人独悲苦。\n东邻少年安所如，席门穷巷出无车。",
        "dynasty": "唐",
        "collection_info": null
    },
    {
        "uuid": "4e6ff918f4da505f8134cf38375297fc",
        "title": "杂曲歌辞 行路难二首 二",
        "author": "高适",
        "content": "长安少年不少钱，能骑骏马鸣金鞭。\n五侯相逢大道边，美人弦管争留连。\n黄金如斗不敢惜，片言如山莫弃捐。\n安知顦顇读书者，暮宿虚台私自怜。",
        "dynasty": "唐",
        "collection_info": null
    },
    {
        "uuid": "c5c0533734b5136c4928e943c6add87f",
        "title": "铜雀妓",
        "author": "高适",
        "content": "日暮铜雀迥，秋深玉座清。\n萧森松柏望，委郁绮罗情。\n君恩不再得，妾舞为谁轻。",
        "dynasty": "唐",
        "collection_info": null
    },
    {
        "uuid": "dcdfa0bf77005b8417414b29542aa7a8",
        "title": "塞下曲",
        "author": "高适",
        "content": "结束浮云骏，翩翩出从戎。\n且凭天子怒，復倚将军雄。\n万鼓雷殷地，千旗火生风。\n日轮驻霜戈，月魄悬琱弓。\n青海阵云匝，黑山兵气衡。\n战酣太白高，战罢旄头空。\n万里不惜死，一朝得成功。\n画图骐麟阁，入朝明光宫。\n大笑向文士，一经何足穷。\n古人昧此道，往往成老翁。",
        "dynasty": "唐",
        "collection_info": null
    },
    {
        "uuid": "39c40244de106e586982a972f2d2e811",
        "title": "塞上",
        "author": "高适",
        "content": "东出卢龙塞，浩然客思孤。\n亭堠列万里，汉兵犹备胡。\n边尘涨北溟，虏骑正南驱。\n转鬬岂长策，和亲非远图。\n惟昔李将军，按节出皇都。\n总戎扫大漠，一战擒单于。\n常怀感激心，愿效纵横谟。\n倚劒欲谁语，关河空郁纡。",
        "dynasty": "唐",
        "collection_info": null
    },
    {
        "uuid": "e8db5b55ee3bb778555fc2207844fcc1",
        "title": "蓟门行五首 一",
        "author": "高适",
        "content": "蓟门逢古老，独立思氛氲。\n一身既零丁，头鬓白纷纷。\n勋庸今已矣，不识霍将军。",
        "dynasty": "唐",
        "collection_info": null
    },
    {
        "uuid": "268df0c7cdabbad687d5b7932deda87e",
        "title": "蓟门行五首 二",
        "author": "高适",
        "content": "汉家能用武，开拓穷异域。\n戍卒厌糠覈，降胡饱衣食。\n关亭试一望，吾欲泪沾臆。",
        "dynasty": "唐",
        "collection_info": null
    },
    {
        "uuid": "ebc73969b2dae4058c914492a333c576",
        "title": "蓟门行五首 三",
        "author": "高适",
        "content": "边城十一月，雨雪乱霏霏。\n元戎号令严，人马亦轻肥。\n羌胡无尽日，征战几时归。",
        "dynasty": "唐",
        "collection_info": null
    },
    {
        "uuid": "7ff513cbffd1282194ccc7a502642195",
        "title": "蓟门行五首 四",
        "author": "高适",
        "content": "幽州多骑射，结髮重横行。\n一朝事将军，出入有声名。\n纷纷猎秋草，相向角弓鸣。",
        "dynasty": "唐",
        "collection_info": null
    },
    {
        "uuid": "b571e2ef3c1f5f46534332b8806eaa04",
        "title": "蓟门行五首 五",
        "author": "高适",
        "content": "黯黯长城外，日没更烟尘。\n胡骑虽凭陵，汉兵不顾身。\n古树满空塞，黄云愁杀人。",
        "dynasty": "唐",
        "collection_info": null
    },
    {
        "uuid": "acc335c45f658ca8f8484b38585348f6",
        "title": "效古赠崔二",
        "author": "高适",
        "content": "十月河洲时，一看有归思。\n风飙生惨烈，雨雪暗天地。\n我辈今胡为，浩哉迷所至。\n缅怀当涂者，济济居声位。\n邈然在云霄，宁肯更沦踬。\n周旋多燕乐，门馆列车骑。\n美人芙蓉姿，狭室兰麝气。\n金鑪陈兽炭，谈笑正得意。\n岂论草泽中，有此枯槁士。\n我惭经济策，久欲甘弃置。\n君负纵横才，如何尚顦顇。\n长歌增郁怏，对酒不能醉。\n穷达自有时，夫子莫下泪。",
        "dynasty": "唐",
        "collection_info": null
    },
    {
        "uuid": "c853e6bdffe7e12ec7065b332a682458",
        "title": "鉅鹿赠李少府",
        "author": "高适",
        "content": "李侯虽薄宦，时誉何籍籍。\n骏马常借人，黄金每留客。\n投壶华馆静，纵酒凉风夕。\n即此遇神仙，吾欣知损益。",
        "dynasty": "唐",
        "collection_info": null
    },
    {
        "uuid": "1b98793a7a37f433f46f258c33fd383c",
        "title": "东平留赠狄司马",
        "author": "高适",
        "content": "古人无宿诺，兹道以为难。\n万里赴知己，一言诚可叹。\n马蹄经月窟，劒术指楼兰。\n地出北庭尽，城临西海寒。\n森然瞻武库，则是弄儒翰。\n入幕绾银绶，乘轺兼铁冠。\n练兵日精锐，杀敌无遗残。\n献捷见天子，论功俘可汗。\n激昂丹墀下，顾盼青云端。\n谁谓纵横策，翻为权势干。\n将军既坎壈，使者亦辛酸。\n耿介挹三事，羇离从一官。\n知君不得意，他日会鹏抟。",
        "dynasty": "唐",
        "collection_info": null
    },
    {
        "uuid": "2e3a58d71ac065281f8a448343f817ae",
        "title": "过卢明府有赠",
        "author": "高适",
        "content": "良吏不易得，古人今可传。\n静然本诸已，以此知其贤。\n我行挹高风，羡尔兼少年。\n胸怀豁清夜，史汉如流泉。\n明日復行春，逶迤出郊坛。\n登高见百里，桑野郁芊芊。\n时平俯鹊巢，岁熟多人烟。\n奸猾唯闭户，逃亡归种田。\n回轩自郭南，老幼满马前。\n皆贺蚕农至，而无徭役牵。\n君观黎庶心，抚之诚万全。\n何幸逢大道，愿言烹小鲜。\n能奏明廷主，一试武城弦。",
        "dynasty": "唐",
        "collection_info": null
    },
    {
        "uuid": "de427662f8f49e49bce3f7ecde68a27a",
        "title": "单父逢邓司仓覆仓库因而有赠",
        "author": "高适",
        "content": "邦牧今坐啸，羣贤趋纪纲。\n四人忽不扰，耕者遥相望。\n粲粲府中妙，授词如履霜。\n炎炎伏热时，草木无晶光。\n匹马度睢水，清风何激扬。\n校缗阅帑藏，发廪欣斯箱。\n邂逅得相逢，欢言至夕阳。\n开襟自公余，载酒登琴堂。\n举桮挹山川，寓目穷毫芒。\n白鸟向田尽，青蝉归路长。\n醉中不惜别，况乃正游梁。",
        "dynasty": "唐",
        "collection_info": null
    },
    {
        "uuid": "4721003b011a8b85ad35a7af6b87df3a",
        "title": "蓟门不遇王之[涣]郭密之因以留赠",
        "author": "高适",
        "content": "适远登蓟丘，兹晨独搔屑。\n贤交不可见，吾愿终难说。\n迢递千里游，羇离十年别。\n才华仰清兴，功业嗟芳节。\n旷荡阻云海，萧条带风雪。\n逢时事多谬，失路心弥折。\n行矣勿重陈，怀君但愁绝。",
        "dynasty": "唐",
        "collection_info": null
    },
    {
        "uuid": "753f3646577baf7fb25127197c986949",
        "title": "寄孟五少府",
        "author": "高适",
        "content": "秋气落穷巷，离忧兼暮蝉。\n后时已如此，高兴亦徒然。\n知君念淹泊，忆我屡周旋。\n征路见来雁，归人悲远天。\n平生感千里，相望在贞坚。",
        "dynasty": "唐",
        "collection_info": null
    },
    {
        "uuid": "2fdad8543c59dbeb7e867b68c2b33d42",
        "title": "苦雨寄房四昆季",
        "author": "高适",
        "content": "独坐见多雨，况兹兼索居。\n茫茫十月交，穷阴千里余。\n弥望无端倪，北风击林箊。\n白日渺难覩，黄云争卷舒。\n安得造化功，旷然一扫除。\n滴沥檐宇愁，寥寥谈笑疎。\n泥涂拥城郭，水潦盘丘墟。\n惆怅悯田农，裴回伤里闾。\n曾是力井税，曷为无斗储。\n万事切中怀，十年思上书。\n君门嗟缅邈，身计念居诸。\n沈吟顾草茅，郁怏任盈虚。\n黄鹄不可羡，鸡鸣时起予。\n故人平台侧，高馆临通衢。\n兄弟方荀陈，才华冠应徐。\n弹棊自多暇，饮酒更何如。\n知人想林宗，直道惭史鱼。\n携手风流在，开襟鄙吝祛。\n宁能访穷巷，相与对园蔬。",
        "dynasty": "唐",
        "collection_info": null
    },
    {
        "uuid": "2774d7ea8bf1a50e75efb082324f80f1",
        "title": "和贺兰判官望北海作",
        "author": "高适",
        "content": "圣代务平典，輶轩推上才。\n迢遥溟海际，旷望沧波开。\n四牡未遑息，三山安在哉。\n巨鳌不可钓，高浪何崔嵬。\n湛湛朝百谷，茫茫连九垓。\n挹流纳广大，观异增迟回。\n日出见鱼目，月圆知蚌胎。\n迹非想像到，心以精灵猜。\n远色带孤屿，虚声涵殷雷。\n风行越裳贡，水遏天吴灾。\n揽辔隼将击，忘机鸥復来。\n缘情韵骚雅，独立遗尘埃。\n吏道竟殊用，翰林仍忝陪。\n长鸣谢知己，所媿非龙媒。",
        "dynasty": "唐",
        "collection_info": null
    },
    {
        "uuid": "678c7532d88467807bf41ff352fa1165",
        "title": "和崔二少府登楚丘城作",
        "author": "高适",
        "content": "故人亦不遇，异县久栖託。\n辛勤失路意，感叹登楼作。\n清晨眺原野，独立穷寥廓。\n云散芒砀山，水还睢阳郭。\n绕梁即襟带，封卫多漂泊。\n事古悲城池，年丰爱墟落。\n相逢俱未展，携手空萧索。\n何意千里心，仍求百金诺。\n公侯皆我辈，动用在谋略。\n圣心思贤才，朅来刈葵藿。",
        "dynasty": "唐",
        "collection_info": null
    },
    {
        "uuid": "3b30f6a88bbd095c4be64a084e67d9c4",
        "title": "酬司空璲少府",
        "author": "高适",
        "content": "飘飖未得意，感激与谁论。\n昨日遇夫子，仍欣吾道存。\n江山满词赋，札翰起凉温。\n吾见风雅作，人知德业尊。\n惊飙荡万木，秋气屯高原。\n燕赵何苍茫，鸿雁来翩翻。\n此时与君别，握手欲无言。",
        "dynasty": "唐",
        "collection_info": null
    },
    {
        "uuid": "5fee2b7af5be63a24de09425a52fd84c",
        "title": "酬李少府",
        "author": "高适",
        "content": "出塞魂屡惊，怀贤意难说。\n谁知吾道间，乃在客中别。\n日夕捧琼瑶，相思无休歇。\n伊人虽薄宦，举代推高节。\n述作凌江山，声华满冰雪。\n一登蓟丘上，四顾何惨烈。\n来雁无尽时，边风正骚屑。\n将从崖谷遁，且与沈浮绝。\n君若登青云，余当投魏阙。",
        "dynasty": "唐",
        "collection_info": null
    },
    {
        "uuid": "8db21ad06231118977ad5198684194fc",
        "title": "酬裴秀才",
        "author": "高适",
        "content": "男儿贵得意，何必相知早。\n飘荡与物永，踌跎觉年老。\n长卿无产业，季子惭妻嫂。\n此事难重陈，未于众人道。",
        "dynasty": "唐",
        "collection_info": null
    },
    {
        "uuid": "e7523931f61ec32c814d5e983bb8e3af",
        "title": "酬陆少府",
        "author": "高适",
        "content": "朝临淇水岸，还望卫人邑。\n别意在山阿，征途背原隰。\n萧萧前村口，唯见转蓬入。\n水渚人去迟，霜天雁飞急。\n固应不远别，所与路未及。\n欲济川上舟，相思空伫立。",
        "dynasty": "唐",
        "collection_info": null
    },
    {
        "uuid": "b528ba978ce5be920ebc8bfd323382a1",
        "title": "奉酬北海李太守丈人夏日平阴亭",
        "author": "高适",
        "content": "天子股肱守，丈人山岳灵。\n出身侍丹墀，举翮凌青冥。\n当昔皇运否，人神俱未宁。\n谏官莫敢议，酷吏方专刑。\n谷永独言事，匡衡多引经。\n两朝纳深衷，万乘无不听。\n盛烈播南史，雄词豁东溟。\n谁谓整隼旟，翻然忆柴扃。\n寄书汶阳客，回首平阴亭。\n开封见千里，结念存百龄。\n隐轸江山丽，氛氲兰茝馨。\n自怜遇时休，漂泊随流萍。\n春野变木德，夏天临火星。\n一生徒羡鱼，四十犹聚萤。\n从此日闲放，焉能怀拾青。",
        "dynasty": "唐",
        "collection_info": null
    },
    {
        "uuid": "6ccf490f15e29c04b1f7b09f0d61f62f",
        "title": "酬马八效古见赠",
        "author": "高适",
        "content": "深崖无绿竹，秀色徒氛氲。\n时代种桃李，无人顾此君。\n奈何冰雪操，尚与蒿莱羣。\n愿託灵仙子，一声吹入云。",
        "dynasty": "唐",
        "collection_info": null
    },
    {
        "uuid": "04c2c819bb2c32faa157c1ce3f4785d5",
        "title": "酬鸿胪裴主簿雨后睢阳北楼见赠之作",
        "author": "高适",
        "content": "暮霞照新晴，归云犹相逐。\n有怀晨昏暇，相见登眺目。\n问礼侍彤襜，题诗访茅屋。\n高楼多古今，陈事满陵谷。\n地久微子封，台余孝王筑。\n裴回顾霄汉，豁达俯川陆。\n远水对秋城，长天向乔木。\n公门何清净，列戟森已肃。\n不叹携手稀，恆思着鞭速。\n终当拂羽翰，轻举随鸿鹄。",
        "dynasty": "唐",
        "collection_info": null
    },
    {
        "uuid": "1dc2ec969c1c23634e1c99e99a743edb",
        "title": "酬裴员外以诗代书",
        "author": "高适",
        "content": "少时方浩荡，遇物犹尘埃。\n脱略身外事，交游天下才。\n单车入燕赵，独立心悠哉。\n宁知戎马间，忽展平生怀。\n且欣清论高，岂顾夕阳颓。\n题诗碣石馆，纵酒燕王台。\n北望沙漠垂，漫天雪皑皑。\n临边无策略，览古空裴回。\n乐毅吾所怜，拔齐翻见猜。\n荆卿吾所悲，适秦不復回。\n然诺多死地，公忠成祸胎。\n与君从此辞，每恐流年催。\n如何俱老大，始復忘形骸。\n兄弟真二陆，声名连八裴。\n乙未将星变，贼臣候天灾。\n胡骑犯龙山，乘舆经马嵬。\n千官无倚着，万姓徒悲哀。\n诛吕鬼神动，安刘天地开。\n奔波走风尘，倏忽值云雷。\n拥旄出淮甸，入幕征楚材。\n誓当剪鲸鲵，永以竭驽骀。\n小人胡不仁，谗我成死灰。\n赖得日月明，照耀无不该。\n留司洛阳宫，詹府唯蒿莱。\n是时扫氛祲，尚未歼渠魁。\n背河列长围，师老将亦乖。\n归军剧风火，散卒争椎埋。\n一夕瀍洛空，生灵悲曝腮。\n衣冠投草莽，予欲驰江淮。\n登顿宛叶下，栖遑襄邓隈。\n城池何萧条，邑屋更崩摧。\n纵横荆棘丛，但见瓦砾堆。\n行人无血色，战骨多青苔。\n遂除彭门守，因得朝玉阶。\n激昂仰鹓鹭，献替欣盐梅。\n驱传及远蕃，忧思郁难排。\n罢人纷争讼，赋税如山崖。\n所思在畿甸，曾是鲁宓侪。\n自从拜郎官，列宿焕天街。\n那能访遐僻，还復寄琼瓌。\n金玉本高价，埙箎终易谐。\n朗咏临清秋，凉风下庭槐。\n何意寇盗间，独称名义偕。\n辛酸陈侯诔，叹息季鹰杯。\n白日屡分手，青春不再来。\n卧看中散论，愁忆太常斋。\n酬赠徒为尔，长歌还自咍。",
        "dynasty": "唐",
        "collection_info": null
    },
    {
        "uuid": "7a3febd31154acd16e28e53a41f5fa0b",
        "title": "酬庞十兵曹",
        "author": "高适",
        "content": "忆昔游京华，自言生羽翼。\n怀书访知己，末路空相识。\n许国不成名，还家有惭色。\n託身从𤱶亩，浪迹初自得。\n雨泽感天时，耕耘忘帝力。\n同人洛阳至，问我睢水北。\n遂尔款津涯，净然见胸臆。\n高谈悬物象，逸韵投翰墨。\n别岸迥无垠，海鹤鸣不息。\n梁城多古意，携手共悽恻。\n怀贤想邹枚，登高思荆棘。\n世情恶疵贱，之子怜孤直。\n酬赠感幷深，离忧岂终极。",
        "dynasty": "唐",
        "collection_info": null
    },
    {
        "uuid": "57d6a38e883a964854613020eb237490",
        "title": "同吕员外酬田着作幕门军西宿盘山秋夜作",
        "author": "高适",
        "content": "碛路天早秋，边城夜应永。\n遥传戎旅作，已报关山冷。\n上将顿盘阪，诸军徧泉井。\n绸缪阃外书，慷慨幕中请。\n能使勋业高，动令氛雾屏。\n远途能自致，短步终难骋。\n羽翮时一看，穷愁始三省。\n人生感然诺，何啻若形影。\n白髮知苦心，阳春见佳境。\n星河连塞络，刁斗兼山静。\n忆君霜露时，使我空引领。",
        "dynasty": "唐",
        "collection_info": null
    },
    {
        "uuid": "dd4b7b6cb088ea45fd41e8154563d2df",
        "title": "酬秘书弟兼寄幕下诸公",
        "author": "高适",
        "content": "亚相膺时杰，羣才遇良工。\n翩翩幕下来，拜赐甘泉宫。\n信知命世奇，适会非常功。\n侍御执邦宪，清词焕春丛。\n末路望绣衣，他时常发蒙。\n孰云三军壮，惧我弹射雄。\n谁谓万里遥，在我樽俎中。\n光禄经济器，精微自深衷。\n前席屡荣问，长城兼在躬。\n高纵激颓波，逸翮驰苍穹。\n将副节制筹，欲令沙漠空。\n司业志应徐，雅度思冲融。\n相思三十年，忆昨犹儿童。\n今来抱青紫，忽若披鹓鸿。\n说劒增慷慨，论交持始终。\n秘书即吾门，虚白无不通。\n多才陆平原，硕学郑司农。\n献封到关西，独步归山东。\n永意久知处，嘉言能亢宗。\n客从梁宋来，行役随转蓬。\n酬赠欣元弟，忆贤瞻数公。\n游鳞戏沧浪，鸣凤栖梧桐。\n并负垂天翼，俱乘破浪风。\n眈眈天府间，偃仰谁敢同。\n何意构广厦，翻然顾雕虫。\n应知阮步兵，惆怅此途穷。",
        "dynasty": "唐",
        "collection_info": null
    },
    {
        "uuid": "f7e29228a281426a68439ec69fbeaa61",
        "title": "淇上酬薛三据兼寄郭少府微",
        "author": "高适",
        "content": "自从别京华，我心乃萧索。\n十年守章句，万事空寥落。\n北上登蓟门，茫茫见沙漠。\n倚劒对风尘，慨然思卫霍。\n拂衣去燕赵，驱马怅不乐。\n天长沧洲路，日暮邯郸郭。\n酒肆或淹留，渔潭屡栖泊。\n独行备艰险，所见穷善恶。\n永愿拯刍荛，孰云干鼎镬。\n皇情念淳古，时俗何浮薄。\n理道资任贤，安人在求瘼。\n故交负灵奇，逸气抱謇谔。\n隐轸经济具，纵横建安作。\n才望忽先鸣，风期无宿诺。\n飘飖劳州县，迢递限言谑。\n东驰眇贝丘，西顾弥虢略。\n淇水徒自流，浮云不堪託。\n吾谋适可用，天路岂寥廓。\n不然买山田，一身与耕凿。\n且欲同鹪鹩，焉能志鸿鹄。",
        "dynasty": "唐",
        "collection_info": null
    },
    {
        "uuid": "29f657d20d6ec0ab2ae512304e35f14b",
        "title": "酬岑二十主簿秋夜见赠之作",
        "author": "高适",
        "content": "舍下蛩乱鸣，居然自萧索。\n缅怀高秋兴，忽枉清夜作。\n感物我心劳，凉风惊二毛。\n池枯菡萏死，月出梧桐高。\n如何异乡县，復得交才彦。\n汨没嗟后时，蹉跎耻相见。\n箕山别来久，魏阙谁不恋。\n独有江海心，悠悠未尝倦。",
        "dynasty": "唐",
        "collection_info": null
    },
    {
        "uuid": "92c2d0b50b92383e2be1797e47a2946d",
        "title": "答侯少府",
        "author": "高适",
        "content": "常日好读书，晚年学垂纶。\n漆园多乔木，睢水清粼粼。\n诏书下柴门，天命敢逡巡。\n赫赫三伏时，十日到咸秦。\n褐衣不得见，黄绶翻在身。\n吏道顿羁束，生涯难重陈。\n北使经大寒，关山饶苦辛。\n边兵若刍狗，战骨成埃尘。\n行矣勿復言，归欤伤我神。\n如何燕赵陲，忽遇平生亲。\n开馆纳征骑，弹絃娱远宾。\n飘飖天地间，一别方兹晨。\n东道有佳作，南朝无此人。\n性灵出万象，风骨超常伦。\n吾党谢王粲，羣贤推郄诜。\n明时取秀才，落日过蒲津。\n节苦名已富，禄微家转贫。\n相逢愧薄游，抚己荷陶钧。\n心事正堪尽，离居宁太频。\n两河归路遥，二月芳草新。\n柳接滹沱暗，莺连渤海春。\n谁谓行路难，猥当希代珍。\n提握每终日，相思犹比邻。\n江海有扁舟，丘园有角巾。\n君意定何适，我怀知所遵。\n浮沈各异宜，老大贵全真。\n莫作云霄计，遑遑随缙绅。",
        "dynasty": "唐",
        "collection_info": null
    },
    {
        "uuid": "4d60833b5e34b972f3700160fdf3590c",
        "title": "宋中别周梁李三子",
        "author": "高适",
        "content": "曾是不得意，适来兼别离。\n如何一尊酒，翻作满堂悲。\n周子负高价，梁生多逸词。\n周旋梁宋间，感激建安时。\n白雪正如此，青云无自疑。\n李侯怀英雄，骯脏乃天资。\n方寸且无间，衣冠当在斯。\n俱为千里游，忽念两乡辞。\n且见壮心在，莫嗟携手迟。\n凉风吹北原，落日满西陂。\n露下草初白，天长云屡滋。\n我心不可问，君去定何之。\n京洛多知己，谁能忆左思。",
        "dynasty": "唐",
        "collection_info": null
    },
    {
        "uuid": "c03b9c14bc9f40c26693702f18d6a415",
        "title": "宋中别李八",
        "author": "高适",
        "content": "岁晏谁不归，君归意可说。\n将趋倚门望，还念同人别。\n驻马临长亭，飘然事明发。\n苍茫眺千里，正值苦寒节。\n旧国多转蓬，平台下明月。\n世情薄疵贱，夫子怀贤哲。\n行矣各勉旃，吾当挹余烈。",
        "dynasty": "唐",
        "collection_info": null
    },
    {
        "uuid": "16c35af6aa3b2d8d56c96d45ff8dcc97",
        "title": "别王彻",
        "author": "高适",
        "content": "归客自南楚，怅然思北林。\n萧条秋风暮，回首江淮深。\n留君终日欢，或为梁父吟。\n时辈想鹏举，他人嗟陆沈。\n载酒登平台，赠君千里心。\n浮云暗长路，落日有归禽。\n离别未足悲，辛勤当自任。\n吾知十年后，季子多黄金。",
        "dynasty": "唐",
        "collection_info": null
    },
    {
        "uuid": "bfca1a04ca928140b869aec877055f96",
        "title": "送萧十八与房侍御回还",
        "author": "高适",
        "content": "常苦古人远，今见斯人古。\n澹泊遗声华，周旋必邹鲁。\n故交在梁宋，游方出庭户。\n匹马鸣朔风，一身济河浒。\n辛勤采兰咏，款曲翰林主。\n岁月催别离，庭围远风土。\n寥寥寒烟静，莽莽夕阴吐。\n明发不在兹，青天眇难覩。",
        "dynasty": "唐",
        "collection_info": null
    },
    {
        "uuid": "ad31e33f545764fcc0846f572994edd0",
        "title": "宋中送族侄式颜",
        "author": "高适",
        "content": "大夫击东胡，胡尘不敢起。\n胡人山下哭，胡马海边死。\n部曲尽公侯，舆台亦朱紫。\n当时有勋业，末路遭谗毁。\n转斾燕赵间，剖符括苍裏。\n弟兄莫相见，亲族远枌梓。\n不改青云心，仍招布衣士。\n平生怀感激，本欲候知己。\n去矣难重陈，飘然自兹始。\n游梁且未遇，适越今何以。\n乡山西北愁，竹箭东南美。\n峥嵘缙云外，苍莽几千里。\n旅雁悲啾啾，朝昏孰云已。\n登临多瘴疠，动息在风水。\n虽有贤主人，终为客行子。\n我携一尊酒，满酌聊劝尔。\n劝尔惟一言，家声勿沦滓。",
        "dynasty": "唐",
        "collection_info": null
    },
    {
        "uuid": "0ace6f6354e9bc995b5a097ec57dfbe6",
        "title": "又送族侄式颜",
        "author": "高适",
        "content": "惜君才未遇，爱君才若此。\n世上五百年，吾家一千里。\n俱游帝城下，忽在梁园裏。\n我今行山东，离忧不能已。",
        "dynasty": "唐",
        "collection_info": null
    },
    {
        "uuid": "1fd3ac60053c821b869c86f33bfd2447",
        "title": "赠别王十七管记",
        "author": "高适",
        "content": "故交吾未测，薄宦空年岁。\n晚节踪曩贤，雄词冠当世。\n堂中皆食客，门外多酒债。\n产业曾未言，衣裘与人敝。\n飘飖戎幕下，出入关山际。\n转战轻壮心，立谈有边计。\n云沙自回合，天海空迢递。\n星高汉将骄，月盛胡兵锐。\n沙深冷陉断，雪暗辽阳闭。\n亦谓扫欃枪，旋惊陷蜂虿。\n归旌告东捷，鬬骑传西败。\n遥飞绝汉书，已筑长安第。\n画龙俱在叶，宠鹤先居卫。\n勿辞部曲勋，不藉将军势。\n相逢季冬月，伥望穷海裔。\n折劒留赠人，严装遂云迈。\n我行将悠𥾝，及此还羁滞。\n曾非济代谋，且有临深诫。\n随波混清浊，与物同丑丽。\n眇忆青岩栖，宁忘褐衣拜。\n自言爱水石，本欲亲兰蕙。\n何意薄松筠，翻然重菅蒯。\n恆深取与分，孰慢平生契。\n欵曲鸡黍期，酸辛别离袂。\n逢时愧名节，遇坎悲沦替。\n适赵非解纷，游燕往无说。\n浩歌方振荡，逸翮思凌励。\n倏若异鹏抟，吾当学蝉蜕。",
        "dynasty": "唐",
        "collection_info": null
    },
    {
        "uuid": "135893831746bb6029400425ec3deb97",
        "title": "涟上别王秀才",
        "author": "高适",
        "content": "飘飖经远道，客思满穷秋。\n浩荡对长涟，君行殊未休。\n崎岖山海侧，想像无前俦。\n何意照乘珠，忽然欲暗投。\n东路方萧条，楚歌復悲愁。\n暮帆使人感，去鸟兼离忧。\n行矣当自爱，壮年莫悠悠。\n余亦从此辞，异乡难久留。\n赠言岂终极，慎勿滞沧洲。",
        "dynasty": "唐",
        "collection_info": null
    },
    {
        "uuid": "3d18929037688245fe6ca3817a3d3e6e",
        "title": "赠别沈四逸人",
        "author": "高适",
        "content": "沈侯未可测，其况信浮沈。\n十载常独坐，几人知此心。\n乘舟蹈沧海，买劒投黄金。\n世务不足烦，有田西山岑。\n我来遇知己，遂得开清襟。\n何意阃阈间，沛然江海深。\n疾风扫秋树，濮上多鸣砧。\n耿耿尊酒前，联雁飞愁音。\n平生重离别，感激对孤琴。",
        "dynasty": "唐",
        "collection_info": null
    },
    {
        "uuid": "cbe162957bee86f3aec3cfc0d10da0ba",
        "title": "送韩九",
        "author": "高适",
        "content": "惆怅别离日，裴回岐路前。\n归人望独树，匹马随秋蝉。\n常与天下士，许君兄弟贤。\n良时正可用，行矣莫徒然。",
        "dynasty": "唐",
        "collection_info": null
    },
    {
        "uuid": "16400267a06a946eccfc324dd8ec99f4",
        "title": "送崔录事赴宣城",
        "author": "高适",
        "content": "大国非不理，小官皆用才。\n欲行宣城印，住饮洛阳桮。\n晚景为人别，长天无鸟回。\n举帆风波渺，倚棹江山来。\n羡尔兼乘兴，芜湖千里开。",
        "dynasty": "唐",
        "collection_info": null
    },
    {
        "uuid": "8f4d465b0936465c6b338b1bd77e9d3e",
        "title": "别张少府",
        "author": "高适",
        "content": "归客留不住，朝云纵復横。\n马头向春草，斗柄临高城。\n嗟我久离别，羡君看弟兄。\n归心更难道，回首一伤情。",
        "dynasty": "唐",
        "collection_info": null
    },
    {
        "uuid": "4100bc46e07518034549584f6cca6934",
        "title": "淇上别刘少府子英",
        "author": "高适",
        "content": "近来住淇上，萧条惟空林。\n又非耕种时，闲散多自任。\n伊君独知我，驱马欲招寻。\n千里忽携手，十年同苦心。\n求仁见交态，于道喜甘临。\n逸思乃天纵，微才应陆沈。\n飘然归故乡，不復问离襟。\n南登黎阳渡，莽苍寒云阴。\n桑叶原上起，河凌山下深。\n途穷更远别，相对益悲吟。",
        "dynasty": "唐",
        "collection_info": null
    },
    {
        "uuid": "5b1ea7027cc2c6bd95ff2071e0a95624",
        "title": "别耿都尉",
        "author": "高适",
        "content": "四十能学劒，时人无此心。\n如何耿夫子，感激投知音。\n翩翩白马来，二月青草深。\n别易小千里，兴酣倾百金。",
        "dynasty": "唐",
        "collection_info": null
    },
    {
        "uuid": "8e6108ed4f2c01e193587a52bac626f5",
        "title": "宋中遇林卢杨十七山人因而有别",
        "author": "高适",
        "content": "昔余涉漳水，驱车行邺西。\n遥见林虑山，苍苍戛天倪。\n邂逅逢尔曹，说君彼岩栖。\n萝径垂野蔓，石房倚云梯。\n秋韭何青青，药苗数百畦。\n栗林隘谷口，栝树森回溪。\n耕耘有山田，纺绩有山妻。\n人生苟如此，何必组与珪。\n谁谓远相访，曩情殊不迷。\n檐前举醇醪，竈下烹双鸡。\n朔风忽振荡，昨夜寒螀啼。\n游子益思归，罢琴伤解携。\n出门尽原野，白日黯已低。\n始惊道路难，终念言笑暌。\n因声谢岑壑，岁暮一攀跻。",
        "dynasty": "唐",
        "collection_info": null
    },
    {
        "uuid": "d28c5b1ddb8e0a52dc0aa8e01c9b1522",
        "title": "酬别薛三蔡大留简韩十四主簿",
        "author": "高适",
        "content": "迢递辞京华，辛勤异乡县。\n登高俯沧海，回首泪如霰。\n同人久离别，失路还相见。\n薛侯怀直道，德业应时选。\n蔡子负清才，当年擢宾荐。\n韩公有奇节，词赋凌羣彦。\n读书嵩岑间，作吏沧海甸。\n伊余寡栖託，感激多愠见。\n纵诞非尔情，飘沦任疵贱。\n忽枉琼瑶作，乃深平生眷。\n始谓吾道存，终嗟客游倦。\n归心无昼夜，别事除言宴。\n復值凉风时，苍茫夏云变。",
        "dynasty": "唐",
        "collection_info": null
    },
    {
        "uuid": "2e37d5ba11d33c6a99ac95970ddf8019",
        "title": "送虞城刘明府谒魏郡苗太守",
        "author": "高适",
        "content": "天官苍生望，出入承明庐。\n肃肃领旧藩，皇皇降玺书。\n茂宰多感激，良将復吹嘘。\n永怀一言合，谁谓千里疎。\n对酒忽命驾，兹情何起予。\n炎天昼如火，极目无行车。\n长路出雷泽，浮云归孟诸。\n魏郡十万家，歌钟喧里闾。\n传道贤君至，闭关常晏如。\n君将挹高论，定是问樵渔。\n今日逢明圣，吾为陶隐居。",
        "dynasty": "唐",
        "collection_info": null
    },
    {
        "uuid": "f8d49d43ea002218e0b2c90e49cc7fa2",
        "title": "途中酬李少府赠别之作",
        "author": "高适",
        "content": "西上逢节换，东征私自怜。\n故人今卧疾，欲别还留连。\n举酒临南轩，夕阳满中筵。\n宁知江上兴，乃在河梁偏。\n行李多光辉，札翰忽相鲜。\n谁谓岁月晚，交情尚贞坚。\n终嗟州县劳，官谤復迍邅。\n虽负忠信美，其如方寸悬。\n连帅扇清风，千里犹眼前。\n曾是趋藻镜，不应翻弃捐。\n日来知自强，风气殊未痊。\n可以加药物，胡为輙忧煎。\n驱马出大梁，原野一悠然。\n柳色感行客，云阴愁远天。\n皇明烛幽遐，德泽普照宣。\n鹓鸿列霄汉，燕雀何翩翩。\n余亦惬所从，渔樵十二年。\n种瓜漆园裏，凿井卢门边。\n去去勿重陈，生涯难勉旃。\n或期遇春事，与尔復周旋。\n投报空回首，狂歌谢比肩。",
        "dynasty": "唐",
        "collection_info": null
    },
    {
        "uuid": "7fd94d6d09c5bfe8eb42c44675fb099e",
        "title": "睢阳酬别畅大判官",
        "author": "高适",
        "content": "吾友遇知己，策名逢圣朝。\n高才擅白雪，逸翰怀青霄。\n承诏选嘉宾，慨然即驰轺。\n清昼下公馆，尺书忽相邀。\n留欢惜别离，毕景驻行镳。\n言及沙漠事，益令胡马骄。\n丈夫拔东蕃，声冠霍嫖姚。\n兜鍪衝矢石，铁甲生风飙。\n诸将出冷陉，连营济石桥。\n酋豪尽俘馘，子弟输征徭。\n边庭绝刁斗，战地成渔樵。\n榆关夜不扃，塞口长萧萧。\n降胡满蓟门，一一能射鵰。\n军中多宴乐，马上何轻趫。\n戎狄本无厌，羇縻非一朝。\n饥附诚足用，饱飞安可招。\n李牧制儋蓝，遗风岂寂寥。\n君还谢幕府，慎勿轻刍荛。",
        "dynasty": "唐",
        "collection_info": null
    },
    {
        "uuid": "fc5e86be2b3ba9e604360a7fcdc9ea14",
        "title": "宴韦司户山亭院",
        "author": "高适",
        "content": "人幽想灵山，意惬怜远水。\n习静务为适，所居还復尔。\n汲流涨华池，开酌宴君子。\n苔径试窥践，石屏可攀倚。\n入门见中峰，携手如万里。\n横琴了无事，垂钓应有以。\n高馆何沈沈，飒然凉风起。",
        "dynasty": "唐",
        "collection_info": null
    },
    {
        "uuid": "8828d9d0eeb93b817940b8374d9ae239",
        "title": "同诸公登慈恩寺浮图",
        "author": "高适",
        "content": "香界泯羣有，浮图岂诸相。\n登临骇孤高，披拂欣大壮。\n言是羽翼生，迥出虚空上。\n顿疑身世别，乃觉形神王。\n宫阙皆户前，山河尽檐向。\n秋风昨夜至，秦塞多清旷。\n千里何苍苍，五陵郁相望。\n盛时惭阮步，末宦知周防。\n输效独无因，斯焉可游放。",
        "dynasty": "唐",
        "collection_info": null
    },
    {
        "uuid": "85a0bf8a3f9f154235d734e34846c0c3",
        "title": "同薛司直诸公秋霁曲江俯见南山作",
        "author": "高适",
        "content": "南山郁初霁，曲江湛不流。\n若临瑶池前，想望昆崙丘。\n回首见黛色，眇然波上秋。\n深沈俯峥嵘，清浅延阻修。\n连潭万木影，插岸千岩幽。\n杳霭信难测，渊沦无暗投。\n片云对渔父，独鸟随虚舟。\n我心寄青霞，世事惭白鸥。\n得意在乘兴，忘怀非外求。\n良辰自多暇，欣与数子游。",
        "dynasty": "唐",
        "collection_info": null
    },
    {
        "uuid": "01fe816e25f11127637d0e6b172485d7",
        "title": "登广陵栖灵寺塔",
        "author": "高适",
        "content": "淮南富登临，兹塔信奇最。\n直上造云族，凭虚纳天籁。\n迥然碧海西，独立飞鸟外。\n始知高兴尽，适与赏心会。\n连山黯吴门，乔木吞楚塞。\n城池满窗下，物象归掌内。\n远思驻江帆，暮时结春霭。\n轩车疑蠢动，造化资大块。\n何必了无身，然后知所退。",
        "dynasty": "唐",
        "collection_info": null
    },
    {
        "uuid": "51a09d58f0f0343426de5ed68c9d56b9",
        "title": "登百丈峰二首 一",
        "author": "高适",
        "content": "朝登百丈峰，遥望燕支道。\n汉垒青冥间，胡天白如扫。\n忆昔霍将军，连年此征讨。\n匈奴终不灭，寒山徒草草。\n唯见鸿雁飞，令人伤怀抱。",
        "dynasty": "唐",
        "collection_info": null
    },
    {
        "uuid": "304f1f3e061c8c0de68abce3fa3ff143",
        "title": "登百丈峰二首 二",
        "author": "高适",
        "content": "晋武轻后事，惠皇终已昏。\n豺狼塞瀍洛，胡羯争干坤。\n四海如鼎沸，五原徒自尊。\n而今白庭路，犹对青阳门。\n朝市不足问，君臣随草根。",
        "dynasty": "唐",
        "collection_info": null
    },
    {
        "uuid": "11ee72451b05d34b864623266249ffd2",
        "title": "同羣公秋登琴台",
        "author": "高适",
        "content": "古迹使人感，琴台空寂寥。\n静然顾遗尘，千载如昨朝。\n临眺自兹始，羣贤久相邀。\n德与形神高，孰知天地遥。\n四时何倏忽，六月鸣秋蜩。\n万象归白帝，平川横赤霄。\n犹是对夏伏，几时有凉飙。\n燕雀满檐楹，鸿鹄抟扶摇。\n物性各自得，我心在渔樵。\n兀然还復醉，尚握尊中瓢。",
        "dynasty": "唐",
        "collection_info": null
    },
    {
        "uuid": "8469db46fc04297f38721b28d453687f",
        "title": "同羣公出猎海上",
        "author": "高适",
        "content": "畋猎自古昔，况伊心赏俱。\n偶与羣公游，旷然出平芜。\n层阴涨溟海，杀气穷幽都。\n鹰隼何翩翩，驰骤相传呼。\n豺狼窜榛莽，麋鹿罹艰虞。\n高鸟下骍弓，困兽鬬匹夫。\n尘惊大泽晦，火燎深林枯。\n失之有余恨，获者无全躯。\n咄彼工拙间，恨非指踪徒。\n犹怀老氏训，感叹此欢娱。",
        "dynasty": "唐",
        "collection_info": null
    },
    {
        "uuid": "67fe2d62c94f766b207b17b359e8c1c8",
        "title": "同羣公题郑少府田家",
        "author": "高适",
        "content": "郑侯应悽惶，五十头尽白。\n昔为南昌尉，今作东郡客。\n与语多远情，论心知所益。\n秋林既清旷，穷巷空淅沥。\n蝶舞园更闲，鸡鸣日云夕。\n男儿未称意，其道固无适。\n劝君且杜门，勿叹人事隔。",
        "dynasty": "唐",
        "collection_info": null
    },
    {
        "uuid": "a76e38c3cacf9e82f442394a359b62a9",
        "title": "同羣公题中山寺",
        "author": "高适",
        "content": "平原十里外，稍稍云岩深。\n遂及清净所，都无人世心。\n名僧既礼谒，高阁復登临。\n石壁倚松径，山田多栗林。\n超遥尽巘崿，逼侧仍岖嵚。\n吾欲休世事，于焉聊自任。",
        "dynasty": "唐",
        "collection_info": null
    },
    {
        "uuid": "860ec92423b487171c9d2cb067e6a0a5",
        "title": "同羣公宿开善寺赠陈十六所居",
        "author": "高适",
        "content": "驾车出人境，避暑投僧家。\n裴回龙象侧，始见香林花。\n读书不及经，饮酒不胜茶。\n知君悟此道，所未搜袈裟。\n谈空忘外物，持诫破诸邪。\n则是无心地，相看唯月华。",
        "dynasty": "唐",
        "collection_info": null
    },
    {
        "uuid": "ba11fc44e5d773aa0968bf7c3a408b49",
        "title": "同韩四薛三东亭翫月",
        "author": "高适",
        "content": "远游怅不乐，兹赏吾道存。\n款曲故人意，辛勤清夜言。\n东亭何寥寥，佳境无朝昏。\n阶墀近洲渚，户牖当郊原。\n矧乃穷周旋，游时怡讨论。\n树阴荡瑶瑟，月气延清尊。\n明河带飞雁，野火连荒村。\n对此更愁予，悠哉怀故园。",
        "dynasty": "唐",
        "collection_info": null
    },
    {
        "uuid": "22003324012a4a79bc77e63b1cb42279",
        "title": "同敬八卢五泛河间清河",
        "author": "高适",
        "content": "清川在城下，沿泛多所宜。\n同济惬数公，翫物欣良时。\n飘飖波上兴，燕婉舟中词。\n昔陟乃平原，今来忽涟漪。\n东流达沧海，西流延滹池。\n云树共晦明，井邑相逶迤。\n稍随归月帆，若与沙鸥期。\n渔父更留我，前潭水未滋。",
        "dynasty": "唐",
        "collection_info": null
    },
    {
        "uuid": "a26138850556f9725b5eed0c64b52c52",
        "title": "同房侍御山园新亭与邢判官同游",
        "author": "高适",
        "content": "隐隐春城外，朦胧陈迹深。\n君子顾榛莽，兴言伤古今。\n决河导新流，疏径踪旧林。\n开亭俯川陆，时景宜招寻。\n肃穆逢使轩，夤缘事登临。\n忝游芝兰室，还对桃李阴。\n岸远白波来，气喧黄鸟吟。\n因睹歌颂作，始知经济心。\n灌坛有遗风，单父多鸣琴。\n谁为久州县，苍生怀德音。",
        "dynasty": "唐",
        "collection_info": null
    },
    {
        "uuid": "ddf1ec200279ff98162fb065ab2bdec3",
        "title": "同马太守听九思法师讲金刚经",
        "author": "高适",
        "content": "吾师晋阳宝，杰出山河最。\n途经世谛间，心到空王外。\n鸣钟山虎伏，说法天龙会。\n了义同建瓴，梵法若吹籁。\n深知亿劫苦，善喻恆沙大。\n舍施割肌肤，攀缘去亲爱。\n招提何清净，良牧驻轻盖。\n露冕众香中，临人觉苑内。\n心持佛印久，标割魔军退。\n愿开初地因，永奉弥天对。",
        "dynasty": "唐",
        "collection_info": null
    },
    {
        "uuid": "fee37e65f7a46006ec7bd22cfccefee6",
        "title": "涟上题樊氏水亭",
        "author": "高适",
        "content": "涟上非所趣，偶为世务牵。\n经时驻归棹，日夕对平川。\n莫论行子愁，且得主人贤。\n亭上酒初熟，厨中鱼每鲜。\n自说宦游来，因之居住偏。\n煮盐沧海曲，种稻长淮边。\n四时常晏如，百口无饥年。\n菱芋藩篱下，渔樵耳目前。\n异县少朋从，我行復迍邅。\n向不逢此君，孤舟已言旋。\n明日又分首，风涛还眇然。",
        "dynasty": "唐",
        "collection_info": null
    },
    {
        "uuid": "499fbad141a8c5db5c0e0382f6c4e368",
        "title": "同吕判官从哥舒大夫破洪济城回登积石军多福七级浮图",
        "author": "高适",
        "content": "塞口连浊河，辕门对山寺。\n宁知鞍马上，独有登临事。\n七级凌太清，千崖列苍翠。\n飘飘方寓目，想像见深意。\n高兴殊未平，凉风飒然至。\n拔城阵云合，转斾胡星坠。\n大将何英灵，官军动天地。\n君怀生羽翼，本欲附骐骥。\n款段苦不前，清冥信难致。\n一歌阳春后，三叹终自愧。",
        "dynasty": "唐",
        "collection_info": null
    },
    {
        "uuid": "833cc3e93c26957af0ccaecea2b93402",
        "title": "三君咏 魏郑公",
        "author": "高适",
        "content": "郑公经纶日，隋氏风尘昏。\n济代取高位，逢时敢直言。\n道光先帝业，义激旧君恩。\n寂寞卧龙处，英灵千载魂。",
        "dynasty": "唐",
        "collection_info": null
    },
    {
        "uuid": "c04032395d0b3f48332ea67133d77be6",
        "title": "三君咏 郭代公",
        "author": "高适",
        "content": "代公实英迈，津涯浩难识。\n拥兵抗矫征，仗节归有德。\n纵横负才智，顾盻安社稷。\n流落勿重陈，怀哉为悽恻。",
        "dynasty": "唐",
        "collection_info": null
    },
    {
        "uuid": "c6f09feb5186d04e8ed1052281b99291",
        "title": "三君咏 狄梁公",
        "author": "高适",
        "content": "梁公乃贞固，勋烈垂竹帛。\n昌言太后朝，潜运储君策。\n待贤开相府，共理登方伯。\n至今青云人，犹是门下客。",
        "dynasty": "唐",
        "collection_info": null
    },
    {
        "uuid": "033c3f5ebf8d7255867b68e4b8def32a",
        "title": "宓公琴台诗三首 一",
        "author": "高适",
        "content": "宓子昔为政，鸣琴登此台。\n琴和人亦闲，千载称其才。\n临眺忽悽怆，人琴安在哉？悠悠此天壤，唯有颂声来。",
        "dynasty": "唐",
        "collection_info": null
    },
    {
        "uuid": "a77511c301f1d496c2e4d8e4fe4c9e81",
        "title": "宓公琴台诗三首 二",
        "author": "高适",
        "content": "邦伯感遗事，慨然建琴堂。\n乃知静者心，千载犹相望。\n入室想其人，出门何茫茫。\n唯见白云合，东临邹鲁乡。",
        "dynasty": "唐",
        "collection_info": null
    },
    {
        "uuid": "026061c6ffd594bb45f561daad08e481",
        "title": "宓公琴台诗三首 三",
        "author": "高适",
        "content": "皤皤邑中老，自夸邑中理。\n何必升君堂，然后知君美。\n开门无犬吠，早卧常晏起。\n昔人不忍欺，今我还復尔。",
        "dynasty": "唐",
        "collection_info": null
    },
    {
        "uuid": "1d8216f35cf44c31e1dac8b459888818",
        "title": "李云南征蛮诗",
        "author": "高适",
        "content": "圣人赫斯怒，诏伐西南戎。\n肃穆庙堂上，深沈节制雄。\n遂令感激士，得建非常功。\n料死不料敌，顾恩宁顾终。\n鼓行天海外，转战蛮夷中。\n梯巘近高鸟，穿林经毒虫。\n鬼门无归客，北户多南风。\n蜂虿隔万里，云雷随九攻。\n长驱大浪破，急击羣山空。\n饷道忽已远，悬军垂欲穷。\n精诚动白日，愤薄连苍穹。\n野食掘田鼠，晡餐兼僰僮。\n收兵列亭堠，拓地弥西东。\n临事耻苟免，履危能饬躬。\n将星独照耀，边色何溟蒙。\n泸水夜可涉，交州今始通。\n归来长安道，召见甘泉宫。\n廉蔺若未死，孙吴知暗同。\n相逢论意气，慷慨谢深衷。",
        "dynasty": "唐",
        "collection_info": null
    },
    {
        "uuid": "74856087c8e3ef6ae7d491788d235773",
        "title": "题尉迟将军新庙",
        "author": "高适",
        "content": "周室既板荡，贼臣立婴儿。\n将军独激昂，誓欲酬恩私。\n孤城日无援，高节终可悲。\n家国共沦亡，精魂空在斯。\n沈沈积冤气，寂寂无人知。\n良牧怀深仁，与君建明祠。\n父子俱血食，轩车每逶迤。\n我来荐苹蘩，感叹兴此词。\n晨光上阶闼，杀气翻旌旗。\n明明幽冥理，至诚信莫欺。\n唯夫二千石，多庆方自兹。",
        "dynasty": "唐",
        "collection_info": null
    },
    {
        "uuid": "e01fa33d8aa76d86332ee3a1f52113bb",
        "title": "观李九少府翥树宓子贱神祠碑",
        "author": "高适",
        "content": "吾友吏兹邑，亦尝怀宓公。\n安知梦寐间，忽与精灵通。\n一见兴永叹，再来激深衷。\n宾从何逶迤，二十四老翁。\n于焉建层碑，突兀长林东。\n作者无愧色，行人感遗风。\n坐令高岸尽，独对秋山空。\n片石勿谓轻，斯言固难穷。\n龙盘色丝外，鹊顾偃波中。\n形胜驻羣目，坚贞指苍穹。\n我非王仲宣，去矣徒发蒙。",
        "dynasty": "唐",
        "collection_info": null
    },
    {
        "uuid": "44a9b4b883c266f1e9702e2fd809179a",
        "title": "同观陈十六史兴碑",
        "author": "高适",
        "content": "荆衡气偏秀，江汉流不歇。\n此地多精灵，有时生才杰。\n伊人今独步，逸思能间发。\n永怀掩风骚，千载常矻矻。\n新碑亦崔嵬，佳句悬日月。\n则是刊石经，终然继梼杌。\n我来观雅制，慷慨变毛髮。\n季主尽荒淫，前王徒贻厥。\n东周既削弱，两汉更沦没。\n西晋何披猖，五胡相唐突。\n作歌乃彰善，比物仍恶讦。\n感叹将谓谁，对之空咄咄。",
        "dynasty": "唐",
        "collection_info": null
    },
    {
        "uuid": "633d7e8e34d8354cf9f3837cb3814bbc",
        "title": "宋中十首 一",
        "author": "高适",
        "content": "梁王昔全盛，宾客復多才。\n悠悠一千年，陈迹唯高台。\n寂寞向秋草，悲风千里来。",
        "dynasty": "唐",
        "collection_info": null
    },
    {
        "uuid": "46f70ee59c1ae5f51def00c7eb91142e",
        "title": "宋中十首 二",
        "author": "高适",
        "content": "朝临孟诸上，忽见芒砀间。\n赤帝终已矣，白云长不还。\n时清更何有，禾黍徧空山。",
        "dynasty": "唐",
        "collection_info": null
    },
    {
        "uuid": "1599612a0682b75ff27815736fad5aca",
        "title": "宋中十首 三",
        "author": "高适",
        "content": "景公德何广，临变莫能欺。\n三请皆不忍，妖星终自移。\n君心本如此，天道岂无知。",
        "dynasty": "唐",
        "collection_info": null
    },
    {
        "uuid": "8d39e228397aa73932a1d72b63ba2c08",
        "title": "宋中十首 四",
        "author": "高适",
        "content": "梁苑白日暮，梁山秋草时。\n君王不可见，修竹令人悲。\n九月桑叶尽，寒风鸣树枝。",
        "dynasty": "唐",
        "collection_info": null
    },
    {
        "uuid": "f4429a71fcba136c2cb6613d9f54152e",
        "title": "宋中十首 五",
        "author": "高适",
        "content": "登高临旧国，怀古对穷秋。\n落日鸿雁度，寒城砧杵愁。\n昔贤不復有，行矣莫淹留。",
        "dynasty": "唐",
        "collection_info": null
    },
    {
        "uuid": "74c096349b48dfd5fa8437947e3ff815",
        "title": "宋中十首 六",
        "author": "高适",
        "content": "出门望终古，独立悲且歌。\n忆昔鲁仲尼，悽悽此经过。\n众人不可向，伐树将如何。",
        "dynasty": "唐",
        "collection_info": null
    },
    {
        "uuid": "f5c11a4b09bd42de7b9b118586186154",
        "title": "宋中十首 七",
        "author": "高适",
        "content": "逍遥漆园吏，冥没不知年。\n世事浮云外，闲居大道边。\n古来同一马，今我亦忘筌。",
        "dynasty": "唐",
        "collection_info": null
    },
    {
        "uuid": "ef8b6a251eff0453a77b8d09d9fd8448",
        "title": "宋中十首 八",
        "author": "高适",
        "content": "五霸递征伐，宋人无战功。\n解围幸奇说，易子伤吾衷。\n唯见卢门外，萧条多转蓬。",
        "dynasty": "唐",
        "collection_info": null
    },
    {
        "uuid": "d5763bf5a10b1147423c308a9a11a282",
        "title": "宋中十首 九",
        "author": "高适",
        "content": "常爱宓子贱，鸣琴能自亲。\n邑中静无事，岂不由其身。\n何意千年后，寂寞无此人。",
        "dynasty": "唐",
        "collection_info": null
    },
    {
        "uuid": "c65c83a03ca34235ccb7cf05b216c7cf",
        "title": "宋中十首 十",
        "author": "高适",
        "content": "阏伯去已久，高丘临道傍。\n人皆有兄弟，尔独为参商。\n终古犹如此，而今安可量。",
        "dynasty": "唐",
        "collection_info": null
    },
    {
        "uuid": "dfcecf163ee19c5f4ca482112c76dde5",
        "title": "蓟中作",
        "author": "高适",
        "content": "策马自沙漠，长驱登塞垣。\n边城何萧条，白日黄云昏。\n一到征战处，每愁胡虏翻。\n岂无安边书，诸将已承恩。\n惆怅孙吴事，归来独闭门。",
        "dynasty": "唐",
        "collection_info": null
    },
    {
        "uuid": "e18233965de72fb7117b986e3028d6d5",
        "title": "自淇涉黄河途中作十三首 一",
        "author": "高适",
        "content": "川上常极目，世情今已闲。\n去帆带落日，征路随长山。\n亲友若云霄，可望不可攀。\n于兹任所惬，浩荡风波间。",
        "dynasty": "唐",
        "collection_info": null
    },
    {
        "uuid": "cf217f37aa359d3ac37abafea191008f",
        "title": "自淇涉黄河途中作十三首 二",
        "author": "高适",
        "content": "清晨泛中流，羽族满汀渚。\n黄鹄何处来，昂藏寡俦侣。\n飞鸣无人见，饮啄岂得所。\n云汉尔固知，胡为不轻举。",
        "dynasty": "唐",
        "collection_info": null
    },
    {
        "uuid": "660cd7de686873d4588cd3033e36e4d4",
        "title": "自淇涉黄河途中作十三首 三",
        "author": "高适",
        "content": "野人头尽白，与我忽相访。\n手持青竹竿，日暮淇水上。\n虽老美容色，虽贫亦闲放。\n钓鱼三十年，中心无所向。",
        "dynasty": "唐",
        "collection_info": null
    },
    {
        "uuid": "dda18c294391d5630adaedec4de71d8c",
        "title": "自淇涉黄河途中作十三首 四",
        "author": "高适",
        "content": "南登滑台上，却望河淇间。\n竹树夹流水，孤城对远山。\n念兹川路阔，羡尔沙鸥闲。\n长想别离处，犹无音信还。",
        "dynasty": "唐",
        "collection_info": null
    },
    {
        "uuid": "0c3ead9aa9a10c6fe125c404c3933c91",
        "title": "自淇涉黄河途中作十三首 五",
        "author": "高适",
        "content": "东入黄河水，茫茫泛纡直。\n北望太行山，峨峨半天色。\n山河相暎带，深浅未可测。\n自昔有贤才，相逢不相识。",
        "dynasty": "唐",
        "collection_info": null
    },
    {
        "uuid": "f4e28eebcb94ea35a28af691a5ee3d22",
        "title": "自淇涉黄河途中作十三首 六",
        "author": "高适",
        "content": "秋日登滑台，台高秋已暮。\n独行既未惬，怀土怅无趣。\n晋宋何萧条，羌胡散驰骛。\n当时无战略，此地即边戍。\n兵革徒自勤，山河孰云固。\n乘闲喜临眺，感物伤游寓。\n惆怅落日前，飘飖远帆处。\n北风吹万里，南雁不知数。\n归意方浩然，云沙更回互。",
        "dynasty": "唐",
        "collection_info": null
    },
    {
        "uuid": "a9ae5cb4312513080037dccbc32bbb71",
        "title": "自淇涉黄河途中作十三首 七",
        "author": "高适",
        "content": "乱流自兹远，倚檝时一望。\n遥见楚汉城，崔嵬高山上。\n天道昔未测，人心无所向。\n屠钓称侯王，龙蛇争霸王。\n缅怀多杀戮，顾此生惨怆。\n圣代休甲兵，吾其得闲放。",
        "dynasty": "唐",
        "collection_info": null
    },
    {
        "uuid": "6a18e04402e5a1fc706e9454bf855602",
        "title": "自淇涉黄河途中作十三首 八",
        "author": "高适",
        "content": "兹川方悠邈，云沙无前后。\n古堰对河壖，长林出淇口。\n独行非吾意，东向日已久。\n忧来谁得知，且酌尊中酒。",
        "dynasty": "唐",
        "collection_info": null
    },
    {
        "uuid": "7ca0eb26cb11d4ca3deca844547ac1fa",
        "title": "自淇涉黄河途中作十三首 九",
        "author": "高适",
        "content": "朝从北岸来，泊船南河浒。\n试共野人言，深觉农夫苦。\n去秋虽薄熟，今夏犹未雨。\n耕耘日勤劳，租税兼舃卤。\n园蔬空寥落，产业不足数。\n尚有献芹心，无因见明主。",
        "dynasty": "唐",
        "collection_info": null
    },
    {
        "uuid": "756f678ef4272759731bff61b53eb443",
        "title": "自淇涉黄河途中作十三首 十",
        "author": "高适",
        "content": "茫茫浊河注，怀古临河滨。\n禹功本豁达，汉迹方因循。\n坎德昔滂沱，冯夷胡不仁。\n激潏陵堤防，东郡多悲辛。\n天子忽惊悼，从官皆负薪。\n畚筑岂无谋，祈祷如有神。\n宣房今安在，高岸空嶙峋。",
        "dynasty": "唐",
        "collection_info": null
    },
    {
        "uuid": "8c7048395c75e8441d6e484d1dfde5bb",
        "title": "自淇涉黄河途中作十三首 十一",
        "author": "高适",
        "content": "我行倦风湍，辍棹将问津。\n空传歌瓠子，感慨独愁人。\n孟夏桑叶肥，秾阴夹长津。\n蚕农有时节，田野无闲人。\n临水狎渔樵，望山怀隐沦。\n谁能去京洛，顦顇对风尘。",
        "dynasty": "唐",
        "collection_info": null
    },
    {
        "uuid": "4e39795cf0e5f2ef8b16e3cca8d67b11",
        "title": "自淇涉黄河途中作十三首 十二",
        "author": "高适",
        "content": "朝景入平川，川长復垂柳。\n遥看魏公墓，突兀前山后。\n忆昔大业时，羣雄角奔走。\n伊人何电迈，独立风尘首。\n传檄举敖仓，拥兵屯洛口。\n连营一百万，六合如可有。\n方项终比肩，乱隋将假手。\n力争固难恃，骄战曷能久。\n若使学萧曹，功名当不朽。",
        "dynasty": "唐",
        "collection_info": null
    },
    {
        "uuid": "a7abadcd198ee02bf8731e945cb876f3",
        "title": "自淇涉黄河途中作十三首 十三",
        "author": "高适",
        "content": "皤皤河滨叟，相遇似有耻。\n辍榜聊问之，荅言尽终结。\n一生虽贫贱，九十年未死。\n且喜对儿孙，弥惭远城市。\n结庐黄河曲，垂钓长河裏。\n漫漫望云沙，萧条听风水。\n所思强饭食，永愿在乡里。\n万事吾不知，其心只如此。",
        "dynasty": "唐",
        "collection_info": null
    },
    {
        "uuid": "529dcbba98a533292114b9826a4f3170",
        "title": "宋中遇陈二",
        "author": "高适",
        "content": "常忝鲍叔义，所期王佐才。\n如何守苦节，独此无良媒。\n离别十年外，飘飖千里来。\n安知罢官后，惟见柴门开。\n穷巷隐东郭，高堂咏南陔。\n篱根长花草，井上生莓苔。\n伊昔望霄汉，于今倦蒿莱。\n男儿命未达，且尽手中桮。",
        "dynasty": "唐",
        "collection_info": null
    },
    {
        "uuid": "7cb976fa14b77535570af99aaa33526c",
        "title": "宋中遇刘书记有别",
        "author": "高适",
        "content": "何代无秀士，高门生此才。\n森然覩毛髮，若见河山来。\n几载困常调，一朝时运催。\n白身谒明主，待诏登云台。\n相逢梁宋间，与我醉蒿莱。\n寒楚眇千里，雪天昼不开。\n末路终离别，不能强悲哀。\n男儿争富贵，劝尔莫迟回。",
        "dynasty": "唐",
        "collection_info": null
    },
    {
        "uuid": "2a352cfa3afdd309bab1b2158ce90010",
        "title": "鲁郡途中遇徐十八录事",
        "author": "高适",
        "content": "谁谓嵩颍客，遂经邹鲁乡。\n前临少昊墟，始觉东蒙长。\n独行岂吾心，怀古激中肠。\n圣人久已矣，游夏遥相望。\n裴回野泽间，左右多悲伤。\n日出见阙里，川平知汶阳。\n弱冠负高节，十年思自强。\n终然不得意，去去任行藏。",
        "dynasty": "唐",
        "collection_info": null
    },
    {
        "uuid": "f3e37bcb64966148a024a75a29bdc691",
        "title": "遇冲和先生",
        "author": "高适",
        "content": "冲和生何代，或谓游东溟。\n三命谒金殿，一言拜银青。\n自云多方术，往往通神灵。\n万乘亲问道，六宫无敢听。\n昔去限霄汉，今来覩仪形。\n头戴鹖鸟冠，手遥白鹤翎。\n终日饮醇酒，不醉復不醒。\n常忆鸡鸣山，每诵西昇经。\n拊背念离别，依然出户庭。\n莫见今如此，曾为一客星。",
        "dynasty": "唐",
        "collection_info": null
    },
    {
        "uuid": "f849101efa68d7cec257c54732a962fa",
        "title": "鲁西至东平",
        "author": "高适",
        "content": "沙岸拍不定，石桥水横流。\n问津见鲁俗，怀古伤家丘。\n寥落千载后，空传褒圣侯。",
        "dynasty": "唐",
        "collection_info": null
    },
    {
        "uuid": "075c9489623945c9af33e7e9b1652388",
        "title": "东平路作三首 一",
        "author": "高适",
        "content": "南图适不就，东走岂吾心。\n索索凉风动，行行秋水深。\n蝉鸣木叶落，兹夕更愁霖。",
        "dynasty": "唐",
        "collection_info": null
    },
    {
        "uuid": "47349ec50f89457046734c82c54662b6",
        "title": "东平路作三首 二",
        "author": "高适",
        "content": "明时好画策，动欲干王公。\n今日无成事，依依亲老农。\n扁舟向何处？吾爱汶阳中。",
        "dynasty": "唐",
        "collection_info": null
    },
    {
        "uuid": "e9375251a8c91f5e6cba6ede8e01270e",
        "title": "东平路作三首 三",
        "author": "高适",
        "content": "清旷凉夜月，裴回孤客舟。\n渺然风波上，独爱前山秋。\n秋至復摇落，空令行者愁。",
        "dynasty": "唐",
        "collection_info": null
    },
    {
        "uuid": "7146b7a5210c3f3a02c9b32aad8cb572",
        "title": "东平路中遇大水",
        "author": "高适",
        "content": "天灾自古有，昏垫弥今秋。\n霖霪溢川原，澒洞涵田畴。\n指途适汶阳，挂席经芦洲。\n永望齐鲁郊，白云何悠悠。\n傍沿鉅野泽，大水纵横流。\n虫蛇拥独树，麋鹿奔行舟。\n稼穑随波澜，西成不可求。\n室居相枕藉，蛙黾声啾啾。\n仍怜穴蚁漂，益羡云禽游。\n农夫无倚着，野老生殷忧。\n圣主当深仁，庙堂运良筹。\n仓廪终尔给，田租应罢收。\n我心胡郁陶，征旅亦悲愁。\n纵怀济时策，谁肯论吾谋。",
        "dynasty": "唐",
        "collection_info": null
    },
    {
        "uuid": "1e8f30eab1bd3a139fd23bd4d234e7a5",
        "title": "登壠",
        "author": "高适",
        "content": "壠头远行客，壠上分流水。\n流水无尽期，行人未云已。\n浅才登一命，孤劒通万里。\n岂不思故乡，从来感知己。",
        "dynasty": "唐",
        "collection_info": null
    },
    {
        "uuid": "4a6804756ad9c4fe466041b55175d20f",
        "title": "苦雪四首 一",
        "author": "高适",
        "content": "二月犹北风，天阴雪冥冥。\n寥落一室中，怅然惭百龄。\n苦愁正如此，门柳復青青。",
        "dynasty": "唐",
        "collection_info": null
    },
    {
        "uuid": "266ceab3e482d4cce20bb779017946e3",
        "title": "苦雪四首 二",
        "author": "高适",
        "content": "惠连发清兴，袁安念高卧。\n余故非斯人，为性兼懒惰。\n赖兹尊中酒，终日聊自过。",
        "dynasty": "唐",
        "collection_info": null
    },
    {
        "uuid": "e1ab62d6453dcbfb24124aa6585d178d",
        "title": "苦雪四首 三",
        "author": "高适",
        "content": "蒙蒙洒平陆，淅沥至幽居。\n且喜润羣物，焉能悲斗储。\n故交久不见，鸟雀投吾庐。",
        "dynasty": "唐",
        "collection_info": null
    },
    {
        "uuid": "c3ae70e9026eb8a4b3af2f657328a379",
        "title": "苦雪四首 四",
        "author": "高适",
        "content": "孰云久闲旷，本自保知寡。\n穷巷独无成，春条秪盈把。\n安能羡鹏举，且欲歌牛下。\n乃知古时人，亦有如我者。",
        "dynasty": "唐",
        "collection_info": null
    },
    {
        "uuid": "4899f46064e638b4b7eca3a8401612de",
        "title": "哭单父梁九少府",
        "author": "高适",
        "content": "开箧泪沾臆，见君前日书。\n夜台今寂寞，独是子云居。\n畴昔探云奇，登临赋山水。\n同舟南浦下，望月西江裏。\n契阔多别离，绸缪到生死。\n九原即何处，万事皆如此。\n晋山徒峨峨，斯人已冥冥。\n常时禄且薄，殁后家復贫。\n妻子在远道，弟兄无一人。\n十上多苦辛，一官恆自哂。\n青云将可致，白日忽先尽。\n唯有身后名，空留无远近。",
        "dynasty": "唐",
        "collection_info": null
    },
    {
        "uuid": "52262621f886c0a08bd5bfd89056d1cc",
        "title": "哭裴少府",
        "author": "高适",
        "content": "世人谁不死，嗟君非生虑。\n扶病适到官，田园在何处？公才羣吏感，葬事他人助。\n余亦未识君，深悲哭君去。",
        "dynasty": "唐",
        "collection_info": null
    },
    {
        "uuid": "5a5824375aa3efae9c624d28f784fce3",
        "title": "行路难二首 一",
        "author": "高适",
        "content": "长安少年不少钱，能骑骏马鸣金鞭。\n五侯相逢大道边，美人弦管争留连。\n黄金如斗不敢惜，片言如山莫弃捐。\n安知顦顇读书者，暮宿灵台私自怜。",
        "dynasty": "唐",
        "collection_info": null
    },
    {
        "uuid": "652a7b86681e7d172bb3a9925eee145c",
        "title": "行路难二首 二",
        "author": "高适",
        "content": "君不见富家翁，旧时贫贱谁比数。\n一朝金多结豪贵，万事胜人健如虎。\n子孙成行满眼前，妻能管絃妾能舞。\n自矜一身忽如此，却笑傍人独愁苦。\n东邻少年安所如，席门穷巷出无车。\n有才不肯学干谒，何用年年空读书。",
        "dynasty": "唐",
        "collection_info": null
    },
    {
        "uuid": "b82c2ddac46e8682a5fb6d7d392b450a",
        "title": "秋胡行",
        "author": "高适",
        "content": "妾本邯郸未嫁时，容华倚翠人未知。\n一朝结髮从君子，将妾迢迢东鲁陲。\n时逢大道无艰阻，君方游宦从陈汝。\n蕙楼独卧频度春，彩阁辞君几徂暑。\n三月垂杨蚕未眠，携笼结侣南陌边。\n道逢行子不相识，赠妾黄金买少年。\n妾家夫壻经离久，寸心誓与长相守。\n愿言行路莫多情，道妾贞心在人口。\n日暮蚕饥相命归，携笼端饰来庭闱。\n劳心苦力终无恨，所冀君恩即可依。\n闻说行人已归止，乃是向来赠金子。\n相看颜色不復言，相顾怀惭有何已。\n从来自隐无疑背，直为君情也相会。\n如何咫尺仍有情，况復迢迢千里外。\n誓将顾恩不顾身，念君此日赴河津。\n莫道向来不得意，故欲留规诫后人。",
        "dynasty": "唐",
        "collection_info": null
    },
    {
        "uuid": "1c628713f2517256e73e4f52ac17a6c1",
        "title": "古大梁行",
        "author": "高适",
        "content": "古城莽苍饶荆榛，驱马荒城愁杀人。\n魏王宫观尽禾黍，信陵宾客随灰尘。\n忆昨雄都旧朝市，轩车照耀歌钟起。\n军容带甲三十万，国步连营一千里。\n全盛须臾那可论，高台曲池无復存。\n遗墟但见狐狸迹，古地空余草木根。\n暮天摇落伤怀抱，倚劒悲歌对秋草。\n侠客犹传朱亥名，行人尚识夷门道。\n白璧黄金万户侯，宝刀骏马填山丘。\n年代凄凉不可问，往来唯有水东流。",
        "dynasty": "唐",
        "collection_info": null
    },
    {
        "uuid": "b5ab74dbe8a989fd6386d31f97c4cc00",
        "title": "邯郸少年行",
        "author": "高适",
        "content": "邯郸城南游侠子，自矜生长邯郸裏。\n千塲纵博家仍富，几度报讐身不死。\n宅中歌笑日纷纷，门外车马常如云。\n未知肝胆向谁是，令人却忆平原君。\n君不见今人交态薄，黄金用尽还疎索。\n以兹感叹辞旧游，更于时事无所求。\n且与少年饮美酒，往来射猎西山头。",
        "dynasty": "唐",
        "collection_info": null
    },
    {
        "uuid": "7285082c84af5f1cbb6eb9e9afadc500",
        "title": "燕歌行",
        "author": "高适",
        "content": "汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌斾逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭陵杂风雨。\n战士军前半死生，美人帐下犹歌舞。\n大漠穷秋塞草腓，孤城落日鬬兵稀。\n身当恩遇恆轻敌，力尽关山未解围。\n铁衣远戍辛勤久，玉筯应啼别离后。\n少妇城南欲断肠，征人蓟北空回首。\n边庭飘飖那可度，绝域苍茫更何有。\n杀气三时作阵云，寒声一夜传刁斗。\n相看白刃血纷纷，死节从来岂顾勋。\n君不见沙场征战苦，至今犹忆李将军。",
        "dynasty": "唐",
        "collection_info": null
    },
    {
        "uuid": "311598dd5a5b1342532a0b40f678abad",
        "title": "古歌行",
        "author": "高适",
        "content": "君不见汉家三叶从代至，高皇旧臣多富贵。\n天子垂衣方晏如，庙堂拱手无余议。\n苍生偃卧休征战，露台百金以为费。\n田舍老翁不出门，洛阳少年莫论事。",
        "dynasty": "唐",
        "collection_info": null
    },
    {
        "uuid": "eaf437344f912b875649aeb64c257398",
        "title": "人日寄杜二拾遗",
        "author": "高适",
        "content": "人日题诗寄草堂，遥怜故人思故乡。\n柳条弄色不忍见，梅花满枝空断肠。\n身在远藩无所预，心怀百忧復千虑。\n今年人日空相忆，明年人日知何处。\n一卧东山三十春，岂知书劒老风尘。\n龙钟还忝二千石，愧尔东西南北人。",
        "dynasty": "唐",
        "collection_info": null
    },
    {
        "uuid": "8068d84f7002e323441924b8940157f7",
        "title": "九日酬颜少府",
        "author": "高适",
        "content": "檐前白日应可惜，篱下黄花为谁有。\n行子迎霜未授衣，主人得钱始沽酒。\n苏秦顦顇人多厌，蔡泽栖迟世看丑。\n纵使登高只断肠，不如独坐空搔首。",
        "dynasty": "唐",
        "collection_info": null
    },
    {
        "uuid": "40b7d3a04fea382cf7c5b2bba336e929",
        "title": "留别郑三韦九兼洛下诸公",
        "author": "高适",
        "content": "忆昨相逢论久要，顾君哂我轻常调。\n羁旅虽同白社游，诗书已作青云料。\n蹇质蹉跎竟不成，年过四十尚躬耕。\n长歌达者桮中物，大笑前人身后名。\n幸逢明盛多招隐，高山大泽征求尽。\n此时亦得辞渔樵，青袍裹身荷圣朝。\n犂牛钓竿不復见，县人邑吏来相邀。\n远路鸣蝉秋兴发，华堂美酒离忧销。\n不知何日更携手，应念兹晨去折腰。",
        "dynasty": "唐",
        "collection_info": null
    },
    {
        "uuid": "39b3195e273480f55396f5b633aed42c",
        "title": "送杨山人归嵩阳",
        "author": "高适",
        "content": "不到嵩阳动十年，旧时心事已徒然。\n一二故人不復见，三十六峰犹眼前。\n夷门二月柳条色，流莺数声泪沾臆。\n凿井耕田不我招，知君以此忘帝力。\n山人好去嵩阳路，惟余眷眷长相忆。",
        "dynasty": "唐",
        "collection_info": null
    },
    {
        "uuid": "3a5fc5c0ef2584d94eb2377dfa4ea228",
        "title": "送别",
        "author": "高适",
        "content": "昨夜离心正郁陶，三更白露西风高。\n萤飞木落何淅沥，此时梦见西归客。\n曙钟寥亮三四声，东邻嘶马使人惊。\n揽衣出户一相送，唯见归云纵復横。",
        "dynasty": "唐",
        "collection_info": null
    },
    {
        "uuid": "b4e3b0969b7fb3de22365c456eaeaf08",
        "title": "赠别晋三处士",
        "author": "高适",
        "content": "有人家住清河源，渡河问我游梁园。\n手持道经注已毕，心知内篇口不言。\n卢门十年见秋草，此心惆怅谁能道。\n知己从来不易知，慕君为人与君好。\n别时九月桑叶疎，出门千里无行车。\n爱君且欲君先达，今上求贤早上书。",
        "dynasty": "唐",
        "collection_info": null
    },
    {
        "uuid": "5312a2b32573c1278335cf6de8fb42e2",
        "title": "送浑将军出塞",
        "author": "高适",
        "content": "将军族贵兵且强，汉家已是浑邪王。\n子孙相承在朝野，至今部曲燕支下。\n控弦尽用阴山儿，登阵常骑大宛马。\n银鞍玉勒绣蝥弧，每逐嫖姚破骨都。\n李广从来先将士，卫青未肯学孙吴。\n传有沙场千万骑，昨日边庭羽书至。\n城头画角三四声，匣裏宝刀昼夜鸣。\n意气能甘万里去，辛勤判作一年行。\n黄云白草无前后，朝建旌旄夕刁斗。\n塞下应多侠少年，关西不见春杨柳。\n从军借问所从谁，击劒酣歌当此时。\n远别无轻绕朝策，平戎早寄仲宣诗。",
        "dynasty": "唐",
        "collection_info": null
    },
    {
        "uuid": "405f6b571ef2427fc2895ae4999320b0",
        "title": "送蔡山人",
        "author": "高适",
        "content": "东山布衣明古今，自言独未逢知音。\n识者阅见一生事，到处豁然千里心。\n看书学劒长辛苦，近日方思谒明主。\n斗酒相留醉復醒，悲歌数年泪如雨。\n丈夫遭遇不可知，买臣主父皆如斯。\n我今蹭蹬无所似，看尔崩腾何若为。",
        "dynasty": "唐",
        "collection_info": null
    },
    {
        "uuid": "70f0a987b5eb52c7c72698d6e428718b",
        "title": "封丘作",
        "author": "高适",
        "content": "我本渔樵孟诸野，一生自是悠悠者。\n乍可狂歌草泽中，宁堪作吏风尘下。\n秪言小邑无所为，公门百事皆有期。\n拜迎官长心欲碎，鞭挞黎庶令人悲。\n归来向家问妻子，举家尽笑今如此。\n生事应须南亩田，世情付与东流水。\n梦想旧山安在哉，为衔君命且迟回。\n乃知梅福徒为尔，转忆陶潜归去来。",
        "dynasty": "唐",
        "collection_info": null
    },
    {
        "uuid": "142b012398b7005203955e7d9c51ab79",
        "title": "题李别驾壁",
        "author": "高适",
        "content": "去乡不远逢知己，握手相欢得如此。\n礼乐遥传鲁伯禽，宾客争过魏公子。\n酒筵暮散明月上，枥马长鸣春风起。\n一生称意能几人，今日从君问终始。",
        "dynasty": "唐",
        "collection_info": null
    },
    {
        "uuid": "cad4107f2fa3073c0bf8699460bb33f1",
        "title": "寄宿田家",
        "author": "高适",
        "content": "田家老翁住东陂，说道平生隐在兹。\n鬓白未曾记日月，山青每到识春时。\n门前种柳深成巷，野谷流泉添入池。\n牛壮日耕十亩地，人闲常扫一茅茨。\n客来满酌清尊酒，感兴平吟才子诗。\n岩际窟中藏鼹鼠，潭边竹裏隐鸬鹚。\n村墟日落行人少，醉后无心怯路岐。\n今夜只应还寄宿，明朝拂曙与君辞。",
        "dynasty": "唐",
        "collection_info": null
    },
    {
        "uuid": "2eb71fbe2c473e7d046c22d77e100db9",
        "title": "别韦参军",
        "author": "高适",
        "content": "二十解书劒，西游长安城。\n举头望君门，屈指取公卿。\n国风冲融迈三五，朝廷欢乐弥寰宇。\n白璧皆言赐近臣，布衣不得干明主。\n归来洛阳无负郭，东过梁宋非吾土。\n兔苑为农岁不登，雁池垂钓心长苦。\n世人遇我同众人，唯君于我最相亲。\n且喜百年有交态，未尝一日辞家贫。\n弹棊击筑白日晚，纵酒高歌杨柳春。\n欢娱未尽分散去，使我惆怅惊心神。\n丈夫不作儿女别，临岐涕泪沾衣巾。",
        "dynasty": "唐",
        "collection_info": null
    },
    {
        "uuid": "e31424507006d5774ebe6f3be0a882bd",
        "title": "送田少府贬苍梧",
        "author": "高适",
        "content": "沈吟对迁客，惆怅西南天。\n昔为一官未得意，今向万里令人怜。\n念兹斗酒成暌间，停舟叹君日将晏。\n远树应怜北地春，行人却羡南归雁。\n丈夫穷达未可知，看君不合长数奇。\n江山到处堪乘兴，杨柳青青那足悲。",
        "dynasty": "唐",
        "collection_info": null
    },
    {
        "uuid": "d7e826d7515e665216b5fdde966e2f38",
        "title": "平台夜遇李景参有别",
        "author": "高适",
        "content": "离心忽怅然，策马对秋天。\n孟诸薄暮凉风起，归客相逢渡睢水。\n昨时携手已十年，今日分途各千里。\n岁物萧条满路岐，此行浩荡令人悲。\n家贫羡尔有微禄，欲往从之何所之。",
        "dynasty": "唐",
        "collection_info": null
    },
    {
        "uuid": "e50a929619f3e8e1c236ed1fac29dbf4",
        "title": "送郭处士往莱芜兼寄茍山人",
        "author": "高适",
        "content": "君为东蒙客，往来东蒙畔。\n云卧临峄阳，山行穷日观。\n少年词赋皆可听，秀眉白面风清泠。\n身上未曾染名利，口中犹未知膻腥。\n今日还山意无极，岂辞世路多相识。\n归见莱芜九十翁，为论别后长相忆。",
        "dynasty": "唐",
        "collection_info": null
    },
    {
        "uuid": "7a33baa69429919dd94ab15331a7309e",
        "title": "赋得还山吟送沈四山人",
        "author": "高适",
        "content": "还山吟，天高日暮寒山深。\n送君还山识君心，人生老大须恣意。\n看君解作一生事，山间偃仰无不至。\n石泉淙淙若风雨，桂花松子常满地。\n卖药囊中应有钱，还山服药又长年。\n白云劝尽桮中物，明月相随何处眠。\n眠时忆问醒时事，梦魂可以相周旋。",
        "dynasty": "唐",
        "collection_info": null
    },
    {
        "uuid": "e34edfc2d0727f51978dc15df27c219e",
        "title": "崔司录宅燕大理李卿",
        "author": "高适",
        "content": "多雨殊未已，秋云更沈沈。\n洛阳故人初解印，山东小吏来相寻。\n上卿才大名不朽，早朝至尊暮求友。\n豁达常推海内贤，殷勤但酌尊中酒。\n饮醉欲言归剡溪，门前驷马光照衣。\n路傍观者徒唧唧，我公不以为是非。",
        "dynasty": "唐",
        "collection_info": null
    },
    {
        "uuid": "d07de69505b7d5d9d82707a68884e703",
        "title": "同鲜于洛阳于毕员外宅观画马歌",
        "author": "高适",
        "content": "知君爱鸣琴，仍好千里马。\n永日恆思单父中，有时心到宛城下。\n遇客丹青天下才，白生胡雏控龙媒。\n主人娱宾画障开，只言骐骥西极来。\n半壁䟃𧽼势不住，满堂风飘飒然度。\n家僮愕视欲先鞭，枥马惊嘶还屡顾。\n始知物妙皆可怜，燕昭市骏岂徒然。\n纵令剪拂无所用，犹胜驽骀在眼前。",
        "dynasty": "唐",
        "collection_info": null
    },
    {
        "uuid": "a975da0373ff8b5a55c51329e2c4c827",
        "title": "同河南李少尹毕员外宅夜饮时洛阳告捷遂作春酒歌",
        "author": "高适",
        "content": "故人美酒胜浊醪，故人清词合风骚。\n长歌满酌惟吾曹，高谈正可挥麈毛。\n半醉忽然持蟹螯，洛阳告捷倾前后。\n武侯腰间印如斗，郎官无事时饮酒。\n桮中绿蚁吹转来，瓮上飞花拂还有。\n前年持节将楚兵，去年留司在东京。\n今年復拜二千石，盛夏五月西南行。\n彭门劒门蜀山裏，昨逢军人刦夺我。\n到家但见妻与子，赖得饮君春酒数十桮，不然令我愁欲死。",
        "dynasty": "唐",
        "collection_info": null
    },
    {
        "uuid": "271ffa7035738967f32297b92c8ce88e",
        "title": "同李九士曹观壁画云作",
        "author": "高适",
        "content": "始知帝乡客，能画苍梧云。\n秋天万里一片色，只疑飞尽犹氛氲。",
        "dynasty": "唐",
        "collection_info": null
    },
    {
        "uuid": "15fd273c7b3c14e2277dfd3bb0014fd2",
        "title": "见薛大臂鹰作",
        "author": "高适",
        "content": "寒楚十二月，苍鹰八九毛。\n寄言燕雀莫相啅，自有云霄万里高。",
        "dynasty": "唐",
        "collection_info": null
    },
    {
        "uuid": "d4e082fabcfa04029516cd29c1b23304",
        "title": "画马篇",
        "author": "高适",
        "content": "君侯枥上骢，貌在丹青中。\n马毛连钱蹄铁色，图画光辉骄玉勒。\n马行不动势若来，权奇蹴踏无尘埃。\n感兹绝代称妙手，遂令谈者不容口。\n麒麟独步自可珍，驽骀万匹知何有，终未如他枥上骢。\n载华毂，聘飞鸿，荷君剪拂与君用，一日千里如旋风。",
        "dynasty": "唐",
        "collection_info": null
    },
    {
        "uuid": "ae4e63289c32e524fa4ce7fd35eca99d",
        "title": "咏马鞭",
        "author": "高适",
        "content": "龙竹养根凡几年，工人截之为长鞭。\n一节一目皆天然，珠重重，星连连。\n绕指柔，纯金坚，绳不直，规不圆。\n把向空中捎一声，良马有心日驰千。",
        "dynasty": "唐",
        "collection_info": null
    },
    {
        "uuid": "5f4c92961565d70f215bb31a0ae07986",
        "title": "塞下曲",
        "author": "高适",
        "content": "君不见芳树枝，春花落尽蜂不窥。\n君不见梁上泥，秋风始高燕不栖。\n荡子从军事征战，蛾眉婵娟守空闺。\n独宿自然堪下泪，况復时闻鸟夜啼。",
        "dynasty": "唐",
        "collection_info": null
    },
    {
        "uuid": "ebf9442e31809e5a7e67d8e72714c9f8",
        "title": "渔父歌",
        "author": "高适",
        "content": "曲岸深潭一山叟，驻眼看鈎不移手。\n世人欲得知姓名，良久问他不开口。\n笋皮笠子荷叶衣，心无所营守钓矶。\n料得孤舟无定止，日暮持竿何处归。",
        "dynasty": "唐",
        "collection_info": null
    },
    {
        "uuid": "4f822154686b00add6d62d8d89d6c27b",
        "title": "部落曲",
        "author": "高适",
        "content": "蕃军傍塞游，代马喷风秋。\n老将垂金甲，阏支着锦裘。\n琱戈蒙豹尾，红斾插狼头。\n日暮天山下，鸣笳汉使愁。",
        "dynasty": "唐",
        "collection_info": null
    },
    {
        "uuid": "3cf33f9870ca8db89569d813761c3cf0",
        "title": "赠杜二拾遗",
        "author": "高适",
        "content": "传道招[提]客，诗书自讨论。\n佛香时入院，僧饭屡过门。\n听法还应难，寻经剩欲翻。\n草玄今已毕，此外復何言。",
        "dynasty": "唐",
        "collection_info": null
    },
    {
        "uuid": "2189d9b2aef68907714e2fcf1f797d6a",
        "title": "醉后赠张九旭",
        "author": "高适",
        "content": "世上谩相识，此翁殊不然。\n兴来书自圣，醉后语尤颠。\n白髮老闲事，青云在目前。\n床头一壶酒，能更几回眠。",
        "dynasty": "唐",
        "collection_info": null
    },
    {
        "uuid": "662b381b32965b9ba89601b70f0626ee",
        "title": "途中寄徐录事",
        "author": "高适",
        "content": "落日风雨至，秋天鸿雁初。\n离忧不堪比，旅馆復何如。\n君又几时去，我知音信疎。\n空多箧中赠，长见右军书。",
        "dynasty": "唐",
        "collection_info": null
    },
    {
        "uuid": "99bdf3e23fbb481cc9dbd936c247b444",
        "title": "酬卫八雪中见寄",
        "author": "高适",
        "content": "季冬忆淇上，落日归山樊。\n旧宅带流水，平田临古村。\n雪中望来信，醉裏开衡门。\n果得希代宝，缄之那可论。",
        "dynasty": "唐",
        "collection_info": null
    },
    {
        "uuid": "b8b7092091c048f3e51f77d60d57af8a",
        "title": "送白少府送兵之陇右",
        "author": "高适",
        "content": "践更登陇首，远别指临洮。\n为问关山事，何如州县劳。\n军容随赤羽，树色引青袍。\n谁断单于臂，今年太白高。",
        "dynasty": "唐",
        "collection_info": null
    },
    {
        "uuid": "877e45336ccccb07f8d5f7fcdb1c29a0",
        "title": "河西送李十七",
        "author": "高适",
        "content": "边城多远别，此去莫徒然。\n问礼知才子，登科及少年。\n出门看落日，驱马向秋天。\n高价人争重，行当早着鞭。",
        "dynasty": "唐",
        "collection_info": null
    },
    {
        "uuid": "8da6896c4fef40f55f316b4ebbcf96fd",
        "title": "送张瑶贬五溪尉",
        "author": "高适",
        "content": "他日维桢干，明时悬镆铘。\n江山遥去国，妻子独还家。\n离别无嫌远，沈浮勿强嗟。\n南登有词赋，知尔弔长沙。",
        "dynasty": "唐",
        "collection_info": null
    },
    {
        "uuid": "65f1ba5794f66dc8068b5807fc08314b",
        "title": "别韦五",
        "author": "高适",
        "content": "徒然酌桮酒，不觉散人愁。\n相识仍远别，欲归翻旅游。\n夏云满郊甸，明月照河洲。\n莫恨征途远，东看漳水流。",
        "dynasty": "唐",
        "collection_info": null
    },
    {
        "uuid": "dac6df1c10811ce0a7954c58595f9f40",
        "title": "别刘大校书",
        "author": "高适",
        "content": "昔日京华去，知君才望新。\n应犹作赋好，莫叹在官贫。\n且復伤远别，不然愁此身。\n清风几万里，江上一归人。",
        "dynasty": "唐",
        "collection_info": null
    },
    {
        "uuid": "36bd6a2139df52aa7084e042e4f34fd1",
        "title": "宋中别司功叔各赋一物得商丘",
        "author": "高适",
        "content": "商丘试一望，隐隐带秋天。\n地与辰星在，城将大路迁。\n干戈悲昔事，墟落对穷年。\n即此伤离绪，悽悽赋酒筵。",
        "dynasty": "唐",
        "collection_info": null
    },
    {
        "uuid": "738ba3489f77ab804185349a69c2abe5",
        "title": "送蔡十二之海上",
        "author": "高适",
        "content": "黯然何所为，相对但悲酸。\n季弟念离别，贤兄救急难。\n河流冰处尽，海路雪中寒。\n尚有南飞雁，知君不忍看。",
        "dynasty": "唐",
        "collection_info": null
    },
    {
        "uuid": "4bd9eb42f6fae9a1bed85f58cccc38f1",
        "title": "别韦兵曹",
        "author": "高适",
        "content": "离别长千里，相逢数十年。\n此心应不变，他事已徒然。\n惆怅春光裏，蹉跎柳色前。\n逢时当自取，看尔欲先鞭。",
        "dynasty": "唐",
        "collection_info": null
    },
    {
        "uuid": "a9d7a55aaf3b69880070f124ef69f314",
        "title": "独孤判官部送兵",
        "author": "高适",
        "content": "饯君嗟远别，为客念周旋。\n征路今如此，前军犹眇然。\n出关逢汉壁，登陇望胡天。\n亦是封侯地，期君早着鞭。",
        "dynasty": "唐",
        "collection_info": null
    },
    {
        "uuid": "1376a568781774ed6b103227be8d6995",
        "title": "别从甥万盈",
        "author": "高适",
        "content": "诸生曰万盈，四十乃知名。\n宅相予偏重，家丘人莫轻。\n美才应自料，苦节岂无成。\n莫以山田薄，今春又不耕。",
        "dynasty": "唐",
        "collection_info": null
    },
    {
        "uuid": "1ee27ddbb9548228091b793cae1bbd43",
        "title": "别崔少府",
        "author": "高适",
        "content": "知君少得意，汶上掩柴扉。\n寒食仍留火，春风未授衣。\n皆言黄绶屈，早向青云飞。\n借问他乡事，今年归不归。",
        "dynasty": "唐",
        "collection_info": null
    },
    {
        "uuid": "d242ca3762512f7141e145aa8305b079",
        "title": "别冯判官",
        "author": "高适",
        "content": "碣石辽西地，渔阳蓟北天。\n关山唯一道，雨雪尽三边。\n才子方为客，将军正渴贤。\n遥知幕府下，书记日翩翩。",
        "dynasty": "唐",
        "collection_info": null
    },
    {
        "uuid": "489840af7263b94e89f1d4d3e6ee2b3f",
        "title": "淇上送韦司仓往滑台",
        "author": "高适",
        "content": "饮酒莫辞醉，醉多适不愁。\n孰知非远别，终念对穷秋。\n滑台门外见，淇水眼前流。\n君去应回首，风波满渡头。",
        "dynasty": "唐",
        "collection_info": null
    },
    {
        "uuid": "0b3b68b0ddd726a761c9882f57cd6ef6",
        "title": "送崔功曹赴越",
        "author": "高适",
        "content": "传有东南别，题诗报客居。\n江山知不厌，州县復何如。\n莫恨吴歈曲，尝看越绝书。\n今朝欲乘兴，随尔食鲈鱼。",
        "dynasty": "唐",
        "collection_info": null
    },
    {
        "uuid": "29fd23d78f585361a43d5b44af560634",
        "title": "送蹇秀才赴临洮",
        "author": "高适",
        "content": "怅望日千里，如何今二毛。\n犹思阳谷去，莫厌陇山高。\n倚马见雄笔，随身唯宝刀。\n料君终自致，勋业在临洮。",
        "dynasty": "唐",
        "collection_info": null
    },
    {
        "uuid": "d81014c077939479bd38c6225867c42c",
        "title": "广陵别郑处士",
        "author": "高适",
        "content": "落日知分手，春风莫断肠。\n兴来无不惬，才在亦何伤。\n溪水堪垂钓，江田耐插秧。\n人生只为此，亦足傲羲皇。",
        "dynasty": "唐",
        "collection_info": null
    },
    {
        "uuid": "b95356f8d166ba7c409139a635998769",
        "title": "别孙欣",
        "author": "高适",
        "content": "离人去復留，白马黑貂裘。\n屈指论前事，停鞭惜旧游。\n帝乡那可忘，旅馆日堪愁。\n谁念无知己，年年睢水流。",
        "dynasty": "唐",
        "collection_info": null
    },
    {
        "uuid": "4f654ceea189ef3df17a9c15d4c78495",
        "title": "送刘评事充朔方判官赋得征马嘶",
        "author": "高适",
        "content": "征马向边州，萧萧嘶不休。\n思深应带别，声断为兼秋。\n岐路风将远，关山月共愁。\n赠君从此去，何日大刀头。",
        "dynasty": "唐",
        "collection_info": null
    },
    {
        "uuid": "602e6fd7548982703c13495e0f4f076f",
        "title": "送魏八",
        "author": "高适",
        "content": "更沽淇上酒，还泛驿前舟。\n为惜故人去，復怜嘶马愁。\n云山行处合，风雨兴中秋。\n此路无知己，明珠莫暗投。",
        "dynasty": "唐",
        "collection_info": null
    },
    {
        "uuid": "56e2178148fa1d07269aed51dd39f315",
        "title": "赠别褚山人",
        "author": "高适",
        "content": "携手赠将行，山人道姓名。\n光阴蓟子训，才术褚先生。\n墙上梨花白，尊中桂酒清。\n洛阳无二价，犹是慕风声。",
        "dynasty": "唐",
        "collection_info": null
    },
    {
        "uuid": "d3fcaf8cf960b2efd0eb5b07fca10047",
        "title": "别王八",
        "author": "高适",
        "content": "征马嘶长路，离人挹佩刀。\n客来东道远，归去北风高。\n时候何萧索，乡心正郁陶。\n传君遇知己，行日有绨袍。",
        "dynasty": "唐",
        "collection_info": null
    },
    {
        "uuid": "154051a66c97e12502f9041f36cfbf03",
        "title": "送董判官",
        "author": "高适",
        "content": "逢君说行迈，倚劒别交亲。\n幕府为才子，将军作主人。\n近关多雨雪，出塞有风尘。\n长策须当用，男儿莫顾身。",
        "dynasty": "唐",
        "collection_info": null
    },
    {
        "uuid": "4d422b24dae13d94cbbc1760bc0a54d8",
        "title": "送郑侍御谪闽中",
        "author": "高适",
        "content": "谪去君无恨，闽中我旧过。\n大都秋雁少，只是夜猿多。\n东路云山合，南天瘴疠和。\n自当逢雨露，行矣慎风波。",
        "dynasty": "唐",
        "collection_info": null
    },
    {
        "uuid": "ed2a9e63ad4159cc7ab650f3fbc779ff",
        "title": "送李侍御赴安西",
        "author": "高适",
        "content": "行子对飞蓬，金鞭指铁骢。\n功名万里外，心事一桮中。\n虏障燕支北，秦城太白东。\n离魂莫惆怅，看取宝刀雄。",
        "dynasty": "唐",
        "collection_info": null
    },
    {
        "uuid": "a2c0ed5c1fb799c108ff952eb99f5094",
        "title": "送裴别将之安西",
        "author": "高适",
        "content": "绝域眇难跻，悠然信马蹄。\n风尘经跋涉，摇落怨暌携。\n地出流沙外，天长甲子西。\n少年无不可，行矣莫悽悽。",
        "dynasty": "唐",
        "collection_info": null
    },
    {
        "uuid": "b658bb5b6280d1c3fca02cc066cd30f2",
        "title": "宴郭校书因之有别",
        "author": "高适",
        "content": "綵服趋庭训，分交载酒过。\n芸香名早着，蓬转事仍多。\n苦战知机息，穷愁奈别何。\n云霄莫相待，年鬓已蹉跎。",
        "dynasty": "唐",
        "collection_info": null
    },
    {
        "uuid": "2ba59fabca989206d74a03a6ed22f03a",
        "title": "同李太守北池泛舟宴高平郑太守",
        "author": "高适",
        "content": "每揖龚黄事，还陪李郭舟。\n云从四岳起，水向百城流。\n幽意随登陟，嘉言即献酬。\n乃知缝掖贵，今日对诸侯。",
        "dynasty": "唐",
        "collection_info": null
    },
    {
        "uuid": "b698fda37ab08c89a4e723b7350813f7",
        "title": "同崔员外綦毋拾遗九日宴京兆府李士曹",
        "author": "高适",
        "content": "今日好相见，羣贤仍废曹。\n晚晴催翰墨，秋兴引风骚。\n绛叶拥虚砌，黄花随浊醪。\n闭门无不可，何事更登高。",
        "dynasty": "唐",
        "collection_info": null
    },
    {
        "uuid": "9b53b8a627f800deae7785c8e82c25c3",
        "title": "同羣公十月朝宴李太守宅",
        "author": "高适",
        "content": "良牧征高赏，褰帷问考槃。\n岁时当正月，甲子入初寒。\n已听甘棠颂，欣陪旨酒欢。\n仍怜门下客，不作布衣看。",
        "dynasty": "唐",
        "collection_info": null
    },
    {
        "uuid": "da0574d5587d8ee64bdef824d3562bfa",
        "title": "武威同诸公过杨七山人得藤字",
        "author": "高适",
        "content": "幕府日多暇，田家岁復登。\n相知恨不早，乘兴乃无恆。\n穷巷在乔木，深斋垂古藤。\n边城唯有醉，此外更何能。",
        "dynasty": "唐",
        "collection_info": null
    },
    {
        "uuid": "19ade542c3281bdaca40ce53f0948fdf",
        "title": "同羣公登濮阳圣佛寺阁",
        "author": "高适",
        "content": "落日登临处，悠然意不穷。\n佛因初地识，人觉四天空。\n来雁清霜后，孤帆远树中。\n裴回伤寓目，萧索对寒风。",
        "dynasty": "唐",
        "collection_info": null
    },
    {
        "uuid": "acb7c8eea4c64cc9b7e6c70f2851374f",
        "title": "同卫八题陆少府书斋",
        "author": "高适",
        "content": "知君薄州县，好静无冬春。\n散帙至栖鸟，明灯留故人。\n深房腊酒熟，高院梅花新。\n若是周旋地，当令风义亲。",
        "dynasty": "唐",
        "collection_info": null
    },
    {
        "uuid": "0f6c6c3e32ce918d32b576694d25512d",
        "title": "淇上别业",
        "author": "高适",
        "content": "依依西山下，别业桑林边。\n庭鸭喜多雨，邻鸡知暮天。\n野人种秋菜，古老开原田。\n且向世情远，吾今聊自然。",
        "dynasty": "唐",
        "collection_info": null
    },
    {
        "uuid": "df0e4b83fcaad2905ef0eabc14de25e9",
        "title": "入昌松东界山行",
        "author": "高适",
        "content": "鸟道几登顿，马蹄无暂闲。\n崎岖出长坂，合沓犹前山。\n石激水流处，天寒松色间。\n王程应未尽，且莫顾刀环。",
        "dynasty": "唐",
        "collection_info": null
    },
    {
        "uuid": "df9ad8237d81ace607901b58a0421492",
        "title": "使青夷军入居庸三首 一",
        "author": "高适",
        "content": "匹马行将久，征途去转难。\n不知边地别，秪讶客衣单。\n溪冷泉声苦，山空木叶干。\n莫言关塞极，云雪尚漫漫。",
        "dynasty": "唐",
        "collection_info": null
    },
    {
        "uuid": "3f78c6fc3f29f029cae27a749fdf0ea0",
        "title": "使青夷军入居庸三首 二",
        "author": "高适",
        "content": "古镇青山口，寒风落日时。\n岩峦鸟不过，冰雪马堪迟。\n出塞应无策，还家赖有期。\n东山足松桂，归去结茅茨。",
        "dynasty": "唐",
        "collection_info": null
    },
    {
        "uuid": "0c23dc34a810dd1a1fe4ecce4686c5c0",
        "title": "使青夷军入居庸三首 三",
        "author": "高适",
        "content": "登顿驱征骑，栖迟愧宝刀。\n远行今若此，微禄果徒劳。\n绝坂水连下，羣峰云共高。\n自堪成白首，何事一青袍。",
        "dynasty": "唐",
        "collection_info": null
    },
    {
        "uuid": "4221a2f6f467e1ee2dbcbc803d29878a",
        "title": "自蓟北归",
        "author": "高适",
        "content": "驱马蓟门北，北风边马哀。\n苍茫远山口，豁达胡天开。\n五将已深入，前军止半回。\n谁怜不得意，长劒独归来。",
        "dynasty": "唐",
        "collection_info": null
    },
    {
        "uuid": "3c50c11ff88966aa572395fd8872494c",
        "title": "东平别前卫县李寀少府",
        "author": "高适",
        "content": "黄鸟翩翩杨柳垂，春风送客使人悲。\n怨别自惊千里外，论交却忆十年时。\n云开汶水孤帆远，路绕梁山匹马迟。\n此地从来可乘兴，留君不住益凄其。",
        "dynasty": "唐",
        "collection_info": null
    },
    {
        "uuid": "71087661dc0399c18f88f9f153204f8d",
        "title": "夜别韦司士得城字",
        "author": "高适",
        "content": "高馆张灯酒復清，夜钟残月雁归声。\n只言啼鸟堪求侣，无那春风欲送行。\n黄河曲裏沙为岸，白马津边柳向城。\n莫怨他乡暂离别，知君到处有逢迎。",
        "dynasty": "唐",
        "collection_info": null
    },
    {
        "uuid": "5ef17e73a115da6c21ccc606a98b260c",
        "title": "送李少府贬峡中王少府贬长沙",
        "author": "高适",
        "content": "嗟君此别意何如，驻马衔桮问谪居。\n巫峡啼猿数行泪，衡阳归雁几封书。\n青枫江上秋天远，白帝城边古木疎。\n圣代即今多雨露，暂时分手莫踌躇。",
        "dynasty": "唐",
        "collection_info": null
    },
    {
        "uuid": "b4aad05017c6d0a5dbc5d89124ebe16b",
        "title": "同陈留崔司户早春宴蓬池",
        "author": "高适",
        "content": "同官载酒出郊圻，晴日东驰雁北飞。\n隔岸春云邀翰墨，傍檐垂柳报芳菲。\n池边转觉虚无尽，台上偏宜酩酊归。\n州县徒劳那可度，后时连骑莫相违。",
        "dynasty": "唐",
        "collection_info": null
    },
    {
        "uuid": "93a9f65e5ad7b6652e8bf21bea11cbac",
        "title": "金城北楼",
        "author": "高适",
        "content": "北楼西望满晴空，积水连山胜画中。\n湍上急流声若箭，城头残月势如弓。\n垂竿已羡磻溪老，体道犹思塞上翁。\n为问边庭更何事，至今羌笛怨无穷。",
        "dynasty": "唐",
        "collection_info": null
    },
    {
        "uuid": "99a164b49d115a9e69c89a74d694f9d0",
        "title": "同颜六少府旅宦秋中之作",
        "author": "高适",
        "content": "传君昨夜怅然悲，独坐新斋木落时。\n逸气旧来凌燕雀，高才何得混妍媸。\n迹留黄绶人多叹，心在青云世莫知。\n不是鬼神无正直，从来州县有瑕疵。",
        "dynasty": "唐",
        "collection_info": null
    },
    {
        "uuid": "af591dbc4265871df5be6d6c0d1b9815",
        "title": "重阳",
        "author": "高适",
        "content": "节物惊心两鬓华，东篱空绕未开花。\n百年将半仕三已，五亩就荒天一涯。\n岂有白衣来剥啄，一从乌帽自攲斜。\n真成独坐空搔首，门柳萧萧噪暮鸦。",
        "dynasty": "唐",
        "collection_info": null
    },
    {
        "uuid": "5301639d3ac5df8b00d7021845e3f68b",
        "title": "古乐府飞龙曲留上陈左相",
        "author": "高适",
        "content": "德以精灵降，时膺梦寐求。\n苍生谢安石，天子富平侯。\n尊俎资高论，岩廊挹大猷。\n相门连户牖，卿族嗣弓裘。\n豁达云开霁，清明月映秋。\n能为吉甫颂，善用子房筹。\n阶砌思攀陟，门阑尚阻修。\n高山不易仰，大匠本难投。\n迹与松乔合，心缘启沃留。\n公才山吏部，书癖杜荆州。\n幸沐千年圣，何辞一尉休。\n折腰知宠辱，回首见沈浮。\n天地庄生马，江湖范蠡舟。\n逍遥堪自乐，浩荡信无忧。\n去此从黄绶，归欤任白头。\n风尘与霄汉，瞻望日悠悠。",
        "dynasty": "唐",
        "collection_info": null
    },
    {
        "uuid": "d32da8429a6fda54444e452e5cc7c58e",
        "title": "留上李右相",
        "author": "高适",
        "content": "风俗登淳古，君臣挹大庭。\n深沈谋九德，密勿契千龄。\n独立调元气，清心豁窅冥。\n本枝连帝系，长策冠生灵。\n傅说明殷道，萧何律汉刑。\n钧衡持国柄，柱石总朝经。\n隐轸江山藻，氛氲鼎鼐铭。\n兴中皆白雪，身外即丹青。\n江海呼穷鸟，诗书问聚萤。\n吹嘘成羽翼，提握动芳馨。\n倚伏悲还笑，栖迟醉復醒。\n恩荣初就列，含育忝宵形。\n有窃丘山惠，无时枕席宁。\n壮心瞻落景，生事感浮萍。\n莫以才难用，终期善易听。\n未为门下客，徒谢少微星。",
        "dynasty": "唐",
        "collection_info": null
    },
    {
        "uuid": "27bc591fcbb6f378612b416066d6a5f6",
        "title": "同李员外贺哥舒大夫破九曲之作",
        "author": "高适",
        "content": "遥传副丞相，昨日破西蕃。\n作气羣山动，扬军大斾翻。\n奇兵邀转战，连孥绝归奔。\n泉喷诸戎血，风驱死虏魂。\n头飞攒万戟，面缚聚辕门。\n鬼哭黄埃暮，天愁白日昏。\n石城与岩险，铁骑皆云屯。\n长策一言决，高踪百代存。\n威棱慑沙漠，忠义感干坤。\n老将黯无色，儒生安敢论。\n解围凭庙算，止杀报君恩。\n唯有关河渺，苍茫空树墩。",
        "dynasty": "唐",
        "collection_info": null
    },
    {
        "uuid": "d7572b3628b0935250ddbae9db248057",
        "title": "信安王幕府诗",
        "author": "高适",
        "content": "云纪轩皇代，星高太白年。\n庙堂咨上策，幕府制中权。\n盘石藩维固，昇坛礼乐先。\n国章荣印绶，公服贵貂蝉。\n乐善旌深德，输忠格上玄。\n剪桐光宠锡，题劒美贞坚。\n圣祚雄图广，师贞武德虔。\n雷霆七校发，旌斾五营连。\n华省征羣乂，霜台举二贤。\n岂伊公望远，曾是茂才迁。\n并秉韬钤术，兼该翰墨筵。\n帝思麟阁像，臣献柏梁篇。\n振玉登辽甸，摐金历蓟壖。\n度河飞羽檄，横海泛楼船。\n北伐声逾迈，东征务以专。\n讲戎喧涿野，料敌静居延。\n军势持三略，兵戎自九天。\n朝瞻授钺去，时听偃戈旋。\n大漠风沙裏，长城雨雪边。\n云端临碣石，波际隐朝鲜。\n夜壁冲高斗，寒空驻彩旃。\n倚弓玄兔月，饮马白狼川。\n庶物随交泰，苍生解倒悬。\n四郊增气象，万里绝风烟。\n关塞鸿勋着，京华甲第全。\n落梅横吹后，春色凯歌前。\n直道常兼济，微才独弃捐。\n曳裾诚已矣，投笔尚悽然。\n作赋同元淑，能诗匪仲宣。\n云霄不可望，空欲仰神仙。",
        "dynasty": "唐",
        "collection_info": null
    },
    {
        "uuid": "2b8351e6cf35c15defbac884ec53c70a",
        "title": "东平旅游奉赠薛太守二十四韵",
        "author": "高适",
        "content": "颂美驰千古，钦贤仰大猷。\n晋公标逸气，汾水注长流。\n神与公忠节，天生将相俦。\n青云本自负，赤县独推尤。\n御史风逾劲，郎官草屡修。\n鹓鸾粉署起，鹰隼柏台秋。\n出入交三事，飞鸣揖五侯。\n军书陈上策，廷议借前筹。\n肃肃趋朝列，雝雝引帝求。\n一麾俄出守，千里再分忧。\n不改任棠水，仍传晏子裘。\n歌谣随举扇，旌斾逐鸣驺。\n郡国长河绕，川原大野幽。\n地连尧泰岳，山向禹青州。\n汶上春帆渡，秦亭晚日愁。\n遗墟当少昊，悬象逼奎娄。\n即此逢清鉴，终然喜暗投。\n叨承解榻礼，更得问缣游。\n高兴陪登陟，嘉言忝献酬。\n观棊知战胜，探象会冥搜。\n眺听情何限，冲融惠勿休。\n祗应齐语默，宁肯问沈浮。\n然诺长怀季，栖遑輙累丘。\n平生感知己，方寸岂悠悠。",
        "dynasty": "唐",
        "collection_info": null
    },
    {
        "uuid": "88b635666b4b460ff4339a79891a710b",
        "title": "真定即事奉赠韦使君二十八韵",
        "author": "高适",
        "content": "飘泊怀书客，迟迴此路隅。\n问津惊弃置，投刺忽踟蹰。\n方伯恩弥重，苍生咏已苏。\n郡称廉叔度，朝议管夷吾。\n乃继三台侧，仍将四岳俱。\n江山澄气象，崖谷倚冰壶。\n诏宠金门策，官荣叶县凫。\n擢才登粉署，飞步蹑云衢。\n起草征调墨，焚香即宴娱。\n光华扬盛矣，霄汉在兹乎。\n隐轸推公望，逶迤协帝俞。\n轩车辞魏阙，旌节副幽都。\n始佩仙郎印，俄兼太守符。\n尤多蜀郡理，更得颍川谟。\n城邑推雄镇，山川列简图。\n旧燕当绝漠，全赵对平芜。\n旷野何瀰漫，长亭復郁纡。\n始泉遗俗近，活水战场无。\n月换思乡陌，星回记斗枢。\n岁容归万象，和气发鸿垆。\n沦落而谁遇，栖遑有是夫。\n不才羞拥肿，干禄谢侏儒。\n契阔惭行迈，羁离忆友于。\n田园同季子，储蓄异陶朱。\n方欲呈高义，吹嘘揖大巫。\n永怀吐肝胆，犹惮阻荣枯。\n解榻情何限，忘言道未殊。\n从来贵缝掖，应是念穷途。",
        "dynasty": "唐",
        "collection_info": null
    },
    {
        "uuid": "559c1cb1bed47af5c5895bc56438adcd",
        "title": "和窦侍御登凉州七级浮图之作",
        "author": "高适",
        "content": "化塔屹中起，孤高宜上跻。\n铁冠雄赏眺，金界宠招携。\n空色在轩户，边声连鼓鼙。\n天寒万里北，地豁九州西。\n清兴揖才彦，峻风和端倪。\n始知阳春后，具物皆筌蹄。",
        "dynasty": "唐",
        "collection_info": null
    },
    {
        "uuid": "dc8bacbfea9328cd2dca0c8a6acad1ab",
        "title": "酬河南节度使贺兰大夫见赠之作",
        "author": "高适",
        "content": "高阁凭栏槛，中军倚斾旌。\n感时常激切，于己即忘情。\n河华屯妖气，伊瀍有战声。\n媿无戡难策，多谢出师名。\n秉钺知恩重，临戎觉命轻。\n股肱瞻列岳，唇齿赖长城。\n隐隐摧锋势，光光弄印荣。\n鲁连真义士，陆逊岂书生。\n直道宁殊智，先鞭忽抗行。\n楚云随去马，淮月尚连营。\n抚劒堪投分，悲歌益不平。\n从来重然诺，况值欲横行。",
        "dynasty": "唐",
        "collection_info": null
    },
    {
        "uuid": "a4c01723b78cc2bd5ffa96b6d76eafb3",
        "title": "奉酬睢阳路太守见赠之作",
        "author": "高适",
        "content": "盛才膺命代，高价动良时。\n帝简登藩翰，人和发咏思。\n神仙去华省，鹓鹭忆丹墀。\n清净能无事，优游即赋诗。\n江山纷想像，云物共萎蕤。\n逸气刘公干，玄言向子期。\n多惭汲引速，翻愧激昂迟。\n相马知何限，登龙反自疑。\n风尘吏道迫，行迈旅心悲。\n拙疾徒为尔，穷愁欲问谁。\n秋庭一片叶，朝镜数茎丝。\n州县甘无取，丘园悔莫追。\n琼瑶生箧笥，光景借茅茨。\n他日青霄裏，犹应访所知。",
        "dynasty": "唐",
        "collection_info": null
    },
    {
        "uuid": "f9b50cd11b3af340fdbb4f6c5fd8053f",
        "title": "奉酬睢阳李太守",
        "author": "高适",
        "content": "公族称王佐，朝经允帝求。\n本枝疆我李，盘石冠诸刘。\n礼乐光辉盛，山河气象幽。\n系高周柱史，名重晋阳秋。\n华省膺推择，青云宠宴游。\n握兰多具美，前席有嘉谋。\n赋得黄金赐，言皆白璧酬。\n着鞭驱驷马，操刃解全牛。\n出镇兼方伯，承家復列侯。\n朝瞻孔北海，时用杜荆州。\n广固纔登陟，毘陵忽阻修。\n三台冀入梦，四岳尚分忧。\n郡邑连京口，山川望石头。\n海门当建节，江路引鸣驺。\n俗见中兴理，人逢至道休。\n先移白额横，更息赭衣偷。\n梁国歌来晚，徐方怨不留。\n岂伊齐政术，将以变浇浮。\n讼简知能吏，刑宽察要囚。\n坐堂风偃草，行县雨随辀。\n地是蒙庄宅，城遗阏伯丘。\n孝王余井径，微子故田畴。\n冬至招摇转，天寒螮蝀收。\n猿岩飞雨雪，兔苑落梧楸。\n列戟霜侵户，褰帏月在鈎。\n好贤常解榻，乘兴每登楼。\n逸足横千里，高谈注九流。\n诗题青玉案，衣赠黑貂裘。\n穷巷轩车静，闲斋耳目愁。\n未能方管乐，翻欲慕巢由。\n讲德良难敌，观风岂易俦。\n寸心仍有适，江海一扁舟。",
        "dynasty": "唐",
        "collection_info": null
    },
    {
        "uuid": "24681c994a1311a27aa707d1b290c55e",
        "title": "送柴司户充刘卿判官之岭外",
        "author": "高适",
        "content": "岭外资雄镇，朝端宠节旄。\n月卿临幕府，星使出词曹。\n海对羊城阔，山连象郡高。\n风霜驱瘴疠，忠信涉波涛。\n别恨随流水，交情脱宝刀。\n有才无不适，行矣莫徒劳。",
        "dynasty": "唐",
        "collection_info": null
    },
    {
        "uuid": "31e6e64c0f8b1f1210e2f2fb5acfe8f4",
        "title": "送蔡少府赴登州推事",
        "author": "高适",
        "content": "胶东连即墨，莱水入沧溟。\n国小常多事，人讹屡抵刑。\n公才征郡邑，诏使出郊垧。\n标格谁当犯，风谣信可听。\n峥嵘大岘口，逦迤汶阳亭。\n地迥云偏白，天秋山更青。\n祖筵方卜昼，王事急侵星。\n劝尔将为德，斯言盖有听。",
        "dynasty": "唐",
        "collection_info": null
    },
    {
        "uuid": "2ba69b938012bec52f01c7ada900e674",
        "title": "秦中送李九赴越",
        "author": "高适",
        "content": "携手望千里，于今将十年。\n如何每离别，心事復迍邅。\n适越虽有以，出关终耿然。\n愁霖不可向，长路或难前。\n吴会独行客，山阴秋夜船。\n谢家征故事，禹穴访遗编。\n镜水君所忆，莼羹余旧便。\n归来莫忘此，兼示济江篇。",
        "dynasty": "唐",
        "collection_info": null
    },
    {
        "uuid": "af7d1fbe612d0d8280aadb77920b9486",
        "title": "饯宋八充彭中丞判官之岭南",
        "author": "高适",
        "content": "覩君济时略，使我气填膺。\n长策竟不用，高才徒见称。\n一朝知己达，累日诏书征。\n羽翮忽然就，风飙谁敢凌。\n举鞭趋岭峤，屈指冒炎蒸。\n北雁送驰驿，南人思饮冰。\n彼邦本倔强，习俗多骄矜。\n翠羽干平法，黄金挠直绳。\n若将除害马，慎勿信苍蝇。\n魑魅宁无患，忠贞适有凭。\n猿啼山不断，鸢跕路难登。\n海岸出交趾，江城连始兴。\n绣衣当节制，幕府盛威棱。\n勿惮九嶷险，须令百越澄。\n立谈多感激，行李即严凝。\n离别胡为者，云霄迟尔昇。",
        "dynasty": "唐",
        "collection_info": null
    },
    {
        "uuid": "7048ed86b590f2736fe84d8a498f969e",
        "title": "陪窦侍御泛灵云池",
        "author": "高适",
        "content": "白露时先降，清川思不穷。\n江湖仍塞上，舟楫在军中。\n舞换临津树，歌饶向迥风。\n夕阳连积水，边色满秋空。\n乘兴宜投辖，邀欢莫避骢。\n谁怜持弱羽，犹欲伴鹓鸿。",
        "dynasty": "唐",
        "collection_info": null
    },
    {
        "uuid": "1ff3599dc313e839871fbe1fbef0e597",
        "title": "陪窦侍御灵云南亭宴诗得雷字",
        "author": "高适",
        "content": "人幽宜眺听，目极喜亭台。\n风景知愁在，关山忆梦迴。\n秪言殊语默，何意忝游陪。\n连唱波澜动，冥搜物象开。\n新秋归远树，残雨拥轻雷。\n檐外长天尽，尊前独鸟来。\n常吟塞下曲，多谢幕中才。",
        "dynasty": "唐",
        "collection_info": null
    },
    {
        "uuid": "538b3c85a862f4919af84a4fc1841388",
        "title": "同熊少府题卢主簿茅斋",
        "author": "高适",
        "content": "虚院野情在，茅斋秋兴存。\n孝廉趋下位，才子出高门。\n乃继幽人静，能令学者尊。\n江山归谢客，神鬼下刘根。\n阶树时攀折，窗书任讨论。\n自堪成独往，何必武陵源。",
        "dynasty": "唐",
        "collection_info": null
    },
    {
        "uuid": "d7b0b0e2262253c58b6c6755bb7e2986",
        "title": "同朱五题卢使君义井",
        "author": "高适",
        "content": "高义唯良牧，深仁自下车。\n宁知凿井处，还是饮冰余。\n地即泉源久，人当汲引初。\n体清能鉴物，色洞每含虚。\n上善滋来往，中和浃里闾。\n济时应未竭，怀惠復何如。",
        "dynasty": "唐",
        "collection_info": null
    },
    {
        "uuid": "73c2bcd6ca22da5c67f6e9053a587d0d",
        "title": "同郭十题杨主簿新厅",
        "author": "高适",
        "content": "华馆曙沈沈，惟良正在今。\n用材兼柱石，闻物象高深。\n更得芝兰地，兼营枳棘林。\n向风扃戟户，当署近棠阴。\n勿改安卑节，聊闲理剧心。\n多君有知己，一和郢中吟。",
        "dynasty": "唐",
        "collection_info": null
    },
    {
        "uuid": "cbd751a74425a15b3bb3b8e0a2a3b65e",
        "title": "秋日作",
        "author": "高适",
        "content": "端居值秋节，此日更愁辛。\n寂寞无一事，蒿莱通四邻。\n闭门生白髮，回首忆青春。\n岁月不相待，交游随众人。\n云霄何处託，愚直有谁亲。\n举酒聊自劝，穷通信尔身。",
        "dynasty": "唐",
        "collection_info": null
    },
    {
        "uuid": "41fb2afbffaddeb07afffa5911244c0c",
        "title": "辟阳城",
        "author": "高适",
        "content": "荒城在高岸，凌眺俯清淇。\n传道汉天子，而封审食其。\n奸淫且不戮，茅土孰云宜。\n何得英雄主，返令儿女欺。\n母仪良已失，臣节岂如斯。\n太息一朝事，乃令人所嗤。",
        "dynasty": "唐",
        "collection_info": null
    },
    {
        "uuid": "a2444f3c1ec04d48a8275f7a270fa26c",
        "title": "赴彭州山行之作",
        "author": "高适",
        "content": "峭壁连崆峒，攒峰迭翠微。\n鸟声堪驻马，林色可忘机。\n怪石时侵径，轻萝乍拂衣。\n路长愁作客，年老更思归。\n且悦岩峦胜，宁嗟意绪违。\n山行应未尽，谁与玩芳菲。",
        "dynasty": "唐",
        "collection_info": null
    },
    {
        "uuid": "4cf3d6aa3ec1ff0174881a07c202ab0f",
        "title": "咏史",
        "author": "高适",
        "content": "尚有绨袍赠，应怜范叔寒。\n不知天下士，犹作布衣看。",
        "dynasty": "唐",
        "collection_info": null
    },
    {
        "uuid": "77781304667f44230aecc9d605cdd630",
        "title": "送兵到蓟北",
        "author": "高适",
        "content": "积雪与天迥，屯军连塞愁。\n谁知此行迈，不为觅封侯。",
        "dynasty": "唐",
        "collection_info": null
    },
    {
        "uuid": "bb6a8d4f6a6a12fc48440404bdb3bb6e",
        "title": "同羣公题张处士菜园",
        "author": "高适",
        "content": "耕地桑柘间，地肥菜常熟。\n为问葵藿资，何如庙堂肉。",
        "dynasty": "唐",
        "collection_info": null
    },
    {
        "uuid": "14121ac9d2b661c157e3bc17f6368a83",
        "title": "逢谢偃",
        "author": "高适",
        "content": "红颜怆为别，白髮始相逢。\n唯余昔时泪，无復旧时容。",
        "dynasty": "唐",
        "collection_info": null
    },
    {
        "uuid": "a5709d1ffc2c9e0897d9d21be4c3d8cb",
        "title": "田家春望",
        "author": "高适",
        "content": "出门何所见，春色满平芜。\n可叹无知己，高阳一酒徒。",
        "dynasty": "唐",
        "collection_info": null
    },
    {
        "uuid": "febf5e22eee514e0538c03f14fdeb5a2",
        "title": "闲居",
        "author": "高适",
        "content": "柳色惊心事，春风厌索居。\n方知一杯酒，犹胜百家书。",
        "dynasty": "唐",
        "collection_info": null
    },
    {
        "uuid": "aa0091820ac4c29695b18d8b64ea4ea5",
        "title": "封丘作",
        "author": "高适",
        "content": "州县才难适，云山道欲穷。\n揣摩惭黠吏，栖隐谢愚公。",
        "dynasty": "唐",
        "collection_info": null
    },
    {
        "uuid": "dc8a73d40951c75f61f403cff54906ae",
        "title": "九曲词三首 一",
        "author": "高适",
        "content": "许国从来彻庙堂，连年不为在疆塲。\n将军天上封侯印，御史台中异姓王。",
        "dynasty": "唐",
        "collection_info": null
    },
    {
        "uuid": "344c23a1131311f15e86a43e068cff47",
        "title": "九曲词三首 二",
        "author": "高适",
        "content": "万骑争歌杨柳春，千塲对舞绣骐驎。\n到处尽逢欢洽事，相看总是太平人。",
        "dynasty": "唐",
        "collection_info": null
    },
    {
        "uuid": "75f18fd3cce9620a60e63fd57a302f0f",
        "title": "九曲词三首 三",
        "author": "高适",
        "content": "铁骑横行铁岭头，西看逻逤取封侯。\n青海只今将饮马，黄河不用更防秋。",
        "dynasty": "唐",
        "collection_info": null
    },
    {
        "uuid": "1c9b620a42128c2a163287fdc6cc6c5b",
        "title": "营州歌",
        "author": "高适",
        "content": "营州少年厌原野，狐裘蒙茸猎城下。\n虏酒千钟不醉人，胡儿十岁能骑马。",
        "dynasty": "唐",
        "collection_info": null
    },
    {
        "uuid": "a0a69d3fac39795563335c8adeb02e80",
        "title": "玉真公主歌 一",
        "author": "高适",
        "content": "常言龙德本天仙，谁谓仙人每学仙。\n更道玄元指李白，多于王母种桃年。",
        "dynasty": "唐",
        "collection_info": null
    },
    {
        "uuid": "6087198b8420e921794a0862b15bda51",
        "title": "玉真公主歌 二",
        "author": "高适",
        "content": "仙宫仙府有真仙，天宝天仙秘莫传。\n为问轩皇三百岁，何如大道一千年。",
        "dynasty": "唐",
        "collection_info": null
    },
    {
        "uuid": "f92948f29324f58d286423b52c85b128",
        "title": "和王七玉门关听吹笛",
        "author": "高适",
        "content": "胡人吹笛戍楼间，楼上萧条海月闲。\n借问落梅凡几曲，从风一夜满关山。",
        "dynasty": "唐",
        "collection_info": null
    },
    {
        "uuid": "68818d39c5c8d94e278296992e852338",
        "title": "别董大二首 一",
        "author": "高适",
        "content": "十里黄云白日曛，北风吹雁雪纷纷。\n莫愁前路无知己，天下谁人不识君。",
        "dynasty": "唐",
        "collection_info": null
    },
    {
        "uuid": "43aceba9a351b5610efa2031198ae8c0",
        "title": "别董大二首 二",
        "author": "高适",
        "content": "六翮飘飖私自怜，一离京洛十余年。\n丈夫贫贱应未足，今日相逢无酒钱。",
        "dynasty": "唐",
        "collection_info": null
    },
    {
        "uuid": "039d3ebdca06555ac9440e283a583fb7",
        "title": "送桂阳孝廉",
        "author": "高适",
        "content": "桂阳年少西入秦，数经甲科犹白身。\n即今江海一归客，他日云霄万里人。",
        "dynasty": "唐",
        "collection_info": null
    },
    {
        "uuid": "0f55540ef5d8fc2bda221b8830c4f862",
        "title": "送李少府时在客舍作",
        "author": "高适",
        "content": "相逢旅馆意多违，暮雪初晴候雁飞。\n主人酒尽君未醉，薄暮途遥归不归。",
        "dynasty": "唐",
        "collection_info": null
    },
    {
        "uuid": "1e54fca9c249b0214c2d4270bb919256",
        "title": "听张立本女吟",
        "author": "高适",
        "content": "危冠广袖楚宫妆，独步闲庭逐夜凉。\n自把玉钗敲砌竹，清歌一曲月如霜。",
        "dynasty": "唐",
        "collection_info": null
    },
    {
        "uuid": "e837cfccf8ea728fca6247151594f34e",
        "title": "初至封丘作",
        "author": "高适",
        "content": "可怜薄暮宦游子，独卧虚斋思无已。\n去家百里不得归，到官数日秋风起。",
        "dynasty": "唐",
        "collection_info": null
    },
    {
        "uuid": "b8d4e21819246612047f18107faaefc6",
        "title": "除夜作",
        "author": "高适",
        "content": "旅馆寒灯独不眠，客心何事转悽然。\n故乡今夜思千里，愁鬓明朝又一年。",
        "dynasty": "唐",
        "collection_info": null
    },
    {
        "uuid": "24350d2ff5e1bf0b22ac565ba43710f6",
        "title": "遇崔二[一]有别（伯三八六二下同）",
        "author": "高适",
        "content": "大国多任士[二]，（蒋、项皆云「任士」不误，用《庄子·秋水》语。\n）明时遗此人。\n颐颔尚丰盈，毛骨未合迍。\n逸足望千里，商歌悲四隣。\n谁谓多才富，却令家道贫。\n秋风吹别马，携手更伤神。\n（[一]《适集》卷一有「效古赠崔二」，应是一人。\n《赠崔二》有云：「君负纵横才，如何尚顦顇。\n」又云：「穷达自有时，夫子莫下泪。\n」这次「遇崔二」，还是「明时遗此人」，所以还叹息着说「谁谓多才富，却令家道贫！」[二]「任士」刘疑「佳士」。\n）。",
        "dynasty": "唐",
        "collection_info": null
    },
    {
        "uuid": "7bb668902657e87f730851f7b5d16890",
        "title": "奉寄平原颜太守（幷序）",
        "author": "高适",
        "content": "皇皇平原守，驷马出关东。\n银印垂腰下，天书在箧中。\n自承到官后，高枕扬清风。\n豪富已低首，逋逃还力农。\n始余梁宋间，甘予（与）[一]麋鹿同。\n散髮对浮云，浩歌追钓翁，如何顾疵贱，遂肯偕穷通。\n耿介出宪司，慨然见羣公，赋诗感知己，独立争愚蒙。\n金石谁不仰，波澜殊未穷；微躯枉多价，朽木惭良工。\n上将拓边西，薄才忝从戎，岂论济代心，愿効匹夫雄。\n骅骝满长皂，弱翮依雕笼，行军动若飞，旋斾信严终[二]。\n屡陪投醪醉，窃贺铭山功；虽无汗马劳，且熟沙塞空。\n去去勿復道，所思积深衷。\n一为天崖（涯）[三]客，三见南飞鸿，应念萧关外，飘飖随转蓬。\n（[一]依俞校。\n[二]刘云：「严助终军也。\n二人乃汉武帝时文士有武略者。\n苏东坡诗：一时冠盖尽严终。\n」[三]依刘校。\n）。",
        "dynasty": "唐",
        "collection_info": null
    },
    {
        "uuid": "c7af6a06a2d026bd2f59e82005998360",
        "title": "双六头赋送李参军",
        "author": "高适",
        "content": "有物兮四方故城，六面砥平，白质黑文，花攒星明。\n主张尔手谈，决断尔心争，推得失似关乎天命，而消息乃用乎人情。\n若行之尤[一]，思之精，虽邂逅而小比[二]，（「小比」，蒋云作「小屯」是，「屯」、「亨」，皆《易》用语；项云「比」为「北」之形讹，赌戏中败者称「北」，或称「奔北」。\n）必指掌而大亨。\n李侯李侯保令名，无怨𥎪于垂成。\n（「𥎪」，蒋、项皆云当作「败」。\n）朝影入平川，川长復垂柳[三]，（刘开扬云此二句乃误钞《自淇涉黄河途中作十三首》之文，当删。\n）明年有一掷分[四]，（项疑「分」字为衍文。\n）君不先鸣谁先鸣？（[一]游国恩先生云：「『尤』字似系『久』字之误。\n」俞云：「行之尤不误。\n这是一种近乎双六的赌具，行之尤者行之最，言他这碁走得很好，虽然有时会失着，但转眼反手〖指掌〗间，又亨通了。\n若作久，便与下文指掌大亨不合。\n」[二]俞云：「『小比』疑当作『小疵』。\n」刘云：「当作『小屯』。\n」[三]刘云：「『柳』字不叶韵，疑是『平』之误，此句说古练不已。\n」[四]「明年有一掷分」不成句，疑「分」字是衍文。\n俞云：「似亦不误，说明年还有一掷的机会〖大约指官场的攷绩等事〗，您一定便得意的。\n『分』字仄声。\n」刘疑「有」当作「傥有」。\n）。",
        "dynasty": "唐",
        "collection_info": null
    },
    {
        "uuid": "ca6273cda5d5f381048d46ad1dce5856",
        "title": "自武威赴临洮谒大夫不及因书即事寄河西陇右幕下诸公（伯二五五二下同）（「巅」，蒋、刘、项皆云当作「颠」。）",
        "author": "高适",
        "content": "浩荡去乡县，飘飖瞻节旄。\n扬鞭发武威，落日至临洮。\n主人未相识，客子心忉忉。\n顾见征战归，始知士马豪。\n戈鋋耀崖谷，声气如风涛。\n隐轸戎旅间，功业竞相褒。\n献状陈首级，飨军烹太牢。\n俘囚駈面缚，长幼随巅毛。\n（「巅」，蒋、刘、项皆云当作「颠」。\n）毡裘何蒙茸，血食本羶臊。\n汉将乃儿戏，秦人空自劳。\n立马眺洪河，惊风吹但白蒿。\n云屯寒色苦，雪合羣山高。\n远戍际天末，边烽连贼壕。\n我本江海游，逝将心利逃[一]。\n一朝感推荐，万里从英旄（髦）[二]。\n飞鸣盖殊伦，俯仰忝诸曹。\n鷰鸽（颔）[三]知有待，龙泉惟所操。\n相士惭入幕，怀贤愿同袍。\n清抡挥尘尾，乘酣持蟹螯。\n此行岂易酬，深意方郁陶。\n微効傥不遂，终然辞佩刀。\n（[一]俞云：「『心利逃』不可解，疑当作『名利逃』。\n」[二]依刘校。\n[三]依俞校。\n）。",
        "dynasty": "唐",
        "collection_info": null
    },
    {
        "uuid": "a7737f91db547ec596687e08cd91132c",
        "title": "同李司仓早春宴睢阳东亭（得花）",
        "author": "高适",
        "content": "春皋宜晚景，芳树杂流霞。\n鸎鷰知三月，池台称百花。\n竹根初带笋，槐色正开牙。\n且莫催行骑，归时有月华。\n。",
        "dynasty": "唐",
        "collection_info": null
    },
    {
        "uuid": "9ff420293a8e198a9cd6f3302153eda1",
        "title": "在哥舒大夫幕下请辞退託兴奉诗（伯三八一二。下同）",
        "author": "高适",
        "content": "自从嫁与君，不省一日乐。\n遣妾作歌舞，好时还道恶。\n不是妾无堪，君家妇难作。\n下堂辞君去，去后君莫错。\n（项云：「《才调集》卷六李白《寒女吟》，后幅与此诗大略相同。\n」《寒女吟》收《全唐诗续补遗》李白名下，兹不重录。\n）。",
        "dynasty": "唐",
        "collection_info": null
    },
    {
        "uuid": "20704c7d82e24cd3b63d1b5bc4cac03f",
        "title": "闺情（为落殊蕃陈上相知人）",
        "author": "高适",
        "content": "自从沦落到天涯，一片真心恋着□。\n（缺字，检原卷似应为「查」字。\n）顦顇不缘思旧国，行渧（啼）只是为寃家。\n（〖1〗右两首，同写在一卷上。\n第一首标题作「高适在哥舒大夫幕下请辞退，託兴奉诗」，疑是后人依託或拟作，细玩修辞与用意，也不像高适的作品，因为是使用高适的故事，故附于此。\n《闺情》原卷不题撰人，「顦顇不缘思旧国」，也一定不是高适的话，盖与前一首同为一个沦落在敦煌的文人所作，因此，也连类附及。\n「为落殊蕃陈上相知人」的闺情以后，还有四首闺情，好像是妓女的歌辞。\n也不着撰人，不知是否佚诗，姑附于后：）。",
        "dynasty": "唐",
        "collection_info": null
    },
    {
        "uuid": "98cb65a235b4f86335a8a7c8e836dc7d",
        "title": "闺情（为落殊蕃陈上相知人） 闺情 一",
        "author": "高适",
        "content": "相随万里泣胡风，疋偶将期一世终。\n早知中路生离别，悔不深怜沙碛中。",
        "dynasty": "唐",
        "collection_info": null
    },
    {
        "uuid": "7d460d2a3f1813b0e0b04ddc791c12ba",
        "title": "闺情（为落殊蕃陈上相知人） 闺情 二",
        "author": "高适",
        "content": "不须推道委人猜，只是君心自不开。\n今夜闺门凭莫闭，孤魂拟向梦中来。",
        "dynasty": "唐",
        "collection_info": null
    },
    {
        "uuid": "956faea57a1ea76217c207a8136d084f",
        "title": "闺情（为落殊蕃陈上相知人） 闺情 三",
        "author": "高适",
        "content": "祗今桃李正堪攀，所恨枝高引手难。\n原君垂下方便叶，袖卷将归看復看。",
        "dynasty": "唐",
        "collection_info": null
    },
    {
        "uuid": "96f378bffc61c8d31b6467b65bb78a6f",
        "title": "闺情（为落殊蕃陈上相知人） 闺情 四",
        "author": "高适",
        "content": "自处长信宫，每向孤灯泣。\n闺门镇不开，梦从何处入。\n。",
        "dynasty": "唐",
        "collection_info": null
    },
    {
        "uuid": "8a269d525ec5ccf2610a28dfc8ae9b0a",
        "title": "赠任华",
        "author": "高适",
        "content": "丈夫结交须结贫，贫者结交交始亲。\n世人不解结交者，唯重黄金不重人。\n黄金虽多有尽时，结交一成无竭期。\n君不见管仲与鲍叔，至今留名名不移。\n（《唐诗纪事》二二《任华》）。",
        "dynasty": "唐",
        "collection_info": null
    },
    {
        "uuid": "cb0d6463ac28dc05806029ba8711b135",
        "title": "饯故人",
        "author": "高适",
        "content": "祈君辞丹豁（孙疑为「丹墀」之误），负仗（孙疑为「杖」字之误）归海隅。\n离庭自萧索，别心何郁纡。\n天高白云断，野旷青山孤。\n欲知肠断处，明月照江湖。\n（〖1〗孙钦善云：「此诗原集缺佚，据敦煌残卷伯三六一九补。\n当作于天宝十一载秋，时在长安。\n」）。",
        "dynasty": "唐",
        "collection_info": null
    },
    {
        "uuid": "bf8d3328f1b8279fee995207ee65381c",
        "title": "送萧判官赋得黄花戍",
        "author": "高适",
        "content": "君不见黄花曲裏黄，戍日萧萧带寒树。\n（孙云：「以上二句疑有缺字，姑作此断。\n」）楼上篇（孙云「借作偏」）临北斗星，门前宜（孙云「当作直，与上句偏成对文」）至西州路。\n每到爪时（孙云：「爪，《集韵》：『本又作叉，或作蚤、骚。\n』爪时，即早时。\n」今按：「爪时」应为「瓜时」之误，用《左传》典。\n作早时解亦不可通）更卒来，祇对黄花□□□。\n（孙云：「外句末字模糊不清。\n」今按：此句疑缺末三字）楼中几度哭明月，笛裏何人吹《落梅》？多君莫不推才杰（孙云：「原作𭪪杰俗字」），欲奏平戎赴天阙。\n辕门杯酒别交亲，去去云霄羽翼新。\n知君马上貂裘暖，须念黄花久戍人。\n（以上三首均录自孙钦善《高适集校注》）（〖1〗孙钦善云：「此诗作于任职哥舒翰幕府期间。\n原集缺佚，据敦煌残集伯三一九五补。\n」）。",
        "dynasty": "唐",
        "collection_info": null
    },
    {
        "uuid": "0374473af6b5642e16b74c5a983fd4ee",
        "title": "奉赠贺郎诗一首",
        "author": "高适",
        "content": "报[贺]（驾）郎，莫潜藏。\n障门终不免，何用漫思量。\n清酒浓如鸡，臛㹠与白羊。\n不论空蒜酢，兼要好椒姜。\n姑娣能无语，多言有侍娘。\n不知何日办，急共妇平章。\n如其意不决，请问阿耶孃。\n（见伯二九七六卷）（按：原卷连录四首诗，不署作者。\n前三首为《自蓟北归》、《宴别郭尚书》、《题李别驾壁》〖原卷缺题〗皆高适作，疑此诗亦为其所作。\n）。",
        "dynasty": "唐",
        "collection_info": null
    },
    {
        "uuid": "739ef464f37abb761f39d3119621ed7f",
        "title": "相和歌辞：燕歌行",
        "author": "高适",
        "content": "汉家烟尘在东北，汉将辞家破残贼。\n男儿本自重横行，校尉羽书飞瀚海，单于猎火照狼山。\n山川萧条极边土，大漠穷秋塞草衰，孤城落日斗兵稀。\n身当恩遇常轻敌，少妇城南欲断肠。\n征人蓟北空回首。\n边风飘飘那可度，相看白刃血纷纷，死节从来岂顾勋。\n君不见沙场征战苦，至今犹忆李将军。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "uuid": "18589133257c155c423f574280667ebc",
        "title": "相和歌辞：秋胡行",
        "author": "高适",
        "content": "妾本邯郸未嫁时，容华倚翠人未知。\n一朝结髮从君子，蕙楼独卧频度春，彩落辞君几徂暑。\n三月垂杨蚕未眠，妾家夫婿轻离久，寸心誓与长相守。\n愿言行路莫多情，劳心苦力终无恨，所冀君恩那可依。\n闻说行人已归止，从来自隐无疑背，直为君情也相会。\n如何咫尺仍有情，莫道向来不得意，故欲留规诫后人。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "uuid": "1ef70bb70bd498425c97414e5db9e55c",
        "title": "杂曲歌辞：蓟门行五首",
        "author": "高适",
        "content": "边城十一月，雨雪乱霏霏。\n元戎号令严，人马亦轻肥。\n羌胡无尽日，征战几人归。\n幽州多骑射，结髮重横行。\n一朝事将军，出入有声名。\n纷纷猎秋草，相向角弓鸣。\n蓟门逢古老，独立思氛氲。\n一身既零丁，头鬓白纷纷。\n勋庸今已矣，不识霍将军。\n茫茫长城外，日没更烟尘。\n胡骑虽凭陵，汉兵不顾身。\n古树满空塞，黄云愁杀人。\n汉家能用武，开拓穷异域。\n戍卒厌糠核，降胡饱衣食。\n开亭试一望，吾欲涕沾臆。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "uuid": "128267533f8344e94e162f66a3a0a48e",
        "title": "杂曲歌辞：邯郸少年行",
        "author": "高适",
        "content": "邯郸城南游侠子，自矜生长邯郸裏。\n千场纵博家仍富，未知肝胆向谁是，令人却忆平原君。\n君不见今人交态薄，且与少年饮美酒，往来射猎西山头。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "uuid": "1e29dee958a6992f91d08377ede8ddb4",
        "title": "杂曲歌辞：行路难二首",
        "author": "高适",
        "content": "君不见富家翁，昔时贫贱谁比数。\n一朝金多结豪贵，自矜一朝忽如此，却笑傍人独悲苦。\n东邻少年安所如，长安少年不少钱，能骑骏马鸣金鞭。\n五侯相逢大道边，安知憔悴读书者，暮宿虚台私自怜。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "uuid": "45b195fd72716f4fdbbbb80cff580085",
        "title": "塞下曲",
        "author": "高适",
        "content": "结束浮云骏，翩翩出从戎。\n且凭天子怒，复倚将军雄。\n万鼓雷殷地，千旗火生风。\n日轮驻霜戈，月魄悬雕弓。\n青海阵云匝，黑山兵气冲。\n战酣太白高，战罢旄头空。\n万里不惜死，一朝得成功。\n画图麒麟阁，入朝明光宫。\n大笑向文士，一经何足穷。\n古人昧此道，往往成老翁。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "5f9b3ae626b64896952eb74c560937b0",
        "title": "塞上",
        "author": "高适",
        "content": "东出卢龙塞，浩然客思孤。\n亭堠列万里，汉兵犹备胡。\n边尘涨北溟，虏骑正南驱。\n转斗岂长策，和亲非远图。\n惟昔李将军，按节出皇都。\n总戎扫大漠，一战擒单于。\n常怀感激心，愿效纵横谟。\n倚剑欲谁语，关河空郁纡。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "937f8d74f82de91d85e5f05e756da6cb",
        "title": "蓟门行五首",
        "author": "高适",
        "content": "蓟门逢古老，独立思氛氲。\n一身既零丁，头鬓白纷纷。\n勋庸今已矣，不识霍将军。\n汉家能用武，开拓穷异域。\n戍卒厌糠核，降胡饱衣食。\n关亭试一望，吾欲泪沾臆。\n边城十一月，雨雪乱霏霏。\n元戎号令严，人马亦轻肥。\n羌胡无尽日，征战几时归。\n幽州多骑射，结髮重横行。\n一朝事将军，出入有声名。\n纷纷猎秋草，相向角弓鸣。\n黯黯长城外，日没更烟尘。\n胡骑虽凭陵，汉兵不顾身。\n古树满空塞，黄云愁杀人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "7253965b8d84b0beac5242ec04984483",
        "title": "效古赠崔二",
        "author": "高适",
        "content": "十月河洲时，一看有归思。\n风飙生惨烈，雨雪暗天地。\n我辈今胡为，浩哉迷所至。\n缅怀当途者，济济居声位。\n邈然在云霄，宁肯更沦踬。\n周旋多燕乐，门馆列车骑。\n美人芙蓉姿，狭室兰麝气。\n金炉陈兽炭，谈笑正得意。\n岂论草泽中，有此枯槁士。\n我惭经济策，久欲甘弃置。\n君负纵横才，如何尚憔悴。\n长歌增郁怏，对酒不能醉。\n穷达自有时，夫子莫下泪。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "b9e11a8472af76178c3be70ef80a371b",
        "title": "东平留赠狄司马",
        "author": "高适",
        "content": "古人无宿诺，兹道以为难。\n万里赴知己，一言诚可叹。\n马蹄经月窟，剑术指楼兰。\n地出北庭尽，城临西海寒。\n森然瞻武库，则是弄儒翰。\n入幕绾银绶，乘轺兼铁冠。\n练兵日精锐，杀敌无遗残。\n献捷见天子，论功俘可汗。\n激昂丹墀下，顾盼青云端。\n谁谓纵横策，翻为权势干。\n将军既坎壈，使者亦辛酸。\n耿介挹三事，羁离从一官。\n知君不得意，他日会鹏抟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "4a28e4e519d0b5015b88607126ae9d8d",
        "title": "过卢明府有赠",
        "author": "高适",
        "content": "良吏不易得，古人今可传。\n静然本诸己，以此知其贤。\n我行挹高风，羡尔兼少年。\n胸怀豁清夜，史汉如流泉。\n明日复行春，逶迤出郊坛。\n登高见百里，桑野郁芊芊。\n时平俯鹊巢，岁熟多人烟。\n奸猾唯闭户，逃亡归种田。\n回轩自郭南，老幼满马前。\n皆贺蚕农至，而无徭役牵。\n君观黎庶心，抚之诚万全。\n何幸逢大道，愿言烹小鲜。\n能奏明廷主，一试武城弦。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "a7fbf34076c323e8e7b9530b5e9faae4",
        "title": "单父逢邓司仓覆仓库，因而有赠",
        "author": "高适",
        "content": "邦牧今坐啸，群贤趋纪纲。\n四人忽不扰，耕者遥相望。\n粲粲府中妙，授词如履霜。\n炎炎伏热时，草木无晶光。\n匹马度睢水，清风何激扬。\n校缗阅帑藏，发廪欣斯箱。\n邂逅得相逢，欢言至夕阳。\n开襟自公余，载酒登琴堂。\n举杯挹山川，寓目穷毫芒。\n白鸟向田尽，青蝉归路长。\n醉中不惜别，况乃正游梁。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "2186a9b12b02cb47f319ac44b90f099c",
        "title": "蓟门不遇王之涣、郭密之，因以留赠",
        "author": "高适",
        "content": "适远登蓟丘，兹晨独搔屑。\n贤交不可见，吾愿终难说。\n迢递千里游，羁离十年别。\n才华仰清兴，功业嗟芳节。\n旷荡阻云海，萧条带风雪。\n逢时事多谬，失路心弥折。\n行矣勿重陈，怀君但愁绝。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "44eba6966a2adfebaf37ca7296afb6e1",
        "title": "苦雨寄房四昆季",
        "author": "高适",
        "content": "独坐见多雨，况兹兼索居。\n茫茫十月交，穷阴千里余。\n弥望无端倪，北风击林箊。\n白日渺难睹，黄云争卷舒。\n安得造化功，旷然一扫除。\n滴沥檐宇愁，寥寥谈笑疏。\n泥涂拥城郭，水潦盘丘墟。\n惆怅悯田农，裴回伤裏闾。\n曾是力井税，曷为无斗储。\n万事切中怀，十年思上书。\n君门嗟缅邈，身计念居诸。\n沉吟顾草茅，郁怏任盈虚。\n黄鹄不可羡，鸡鸣时起予。\n故人平台侧，高馆临通衢。\n兄弟方荀陈，才华冠应徐。\n弹棋自多暇，饮酒更何如。\n知人想林宗，直道惭史鱼。\n携手风流在，开襟鄙吝祛。\n宁能访穷巷，相与对园蔬。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "7b6513288d1da6fe64e295f5cc95feb2",
        "title": "和贺兰判官望北海作",
        "author": "高适",
        "content": "圣代务平典，輶轩推上才。\n迢遥溟海际，旷望沧波开。\n四牡未遑息，三山安在哉。\n巨鳌不可钓，高浪何崔嵬。\n湛湛朝百谷，茫茫连九垓。\n挹流纳广大，观异增迟回。\n日出见鱼目，月圆知蚌胎。\n迹非想像到，心以精灵猜。\n远色带孤屿，虚声涵殷雷。\n风行越裳贡，水遏天吴灾。\n揽辔隼将击，忘机鸥复来。\n缘情韵骚雅，独立遗尘埃。\n吏道竟殊用，翰林仍忝陪。\n长鸣谢知己，所愧非龙媒。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "d226083a12c95bb23e11612f54044433",
        "title": "和崔二少府登楚丘城作",
        "author": "高适",
        "content": "故人亦不遇，异县久栖托。\n辛勤失路意，感叹登楼作。\n清晨眺原野，独立穷寥廓。\n云散芒砀山，水还睢阳郭。\n绕梁即襟带，封卫多漂泊。\n事古悲城池，年丰爱墟落。\n相逢俱未展，携手空萧索。\n何意千里心，仍求百金诺。\n公侯皆我辈，动用在谋略。\n圣心思贤才，朅来刈葵藿。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "dd556fc3e5013943ccee4bf2de245743",
        "title": "酬李少府",
        "author": "高适",
        "content": "出塞魂屡惊，怀贤意难说。\n谁知吾道间，乃在客中别。\n日夕捧琼瑶，相思无休歇。\n伊人虽薄宦，举代推高节。\n述作凌江山，声华满冰雪。\n一登蓟丘上，四顾何惨烈。\n来雁无尽时，边风正骚屑。\n将从崖谷遁，且与沉浮绝。\n君若登青云，余当投魏阙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "cd4628588a7d0f1d0b134465bb394b25",
        "title": "酬裴秀才",
        "author": "高适",
        "content": "男儿贵得意，何必相知早。\n飘荡与物永，蹉跎觉年老。\n长卿无产业，季子惭妻嫂。\n此事难重陈，未于众人道。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "67e9bc2ccd25a93e8b417b7d78f68008",
        "title": "酬马八效古见赠",
        "author": "高适",
        "content": "深崖无绿竹，秀色徒氛氲。\n时代种桃李，无人顾此君。\n奈何冰雪操，尚与蒿莱群。\n愿托灵仙子，一声吹入云。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "692a2b75976f1abc484ac5738002f1e9",
        "title": "酬鸿胪裴主簿雨后睢阳北楼见赠之作",
        "author": "高适",
        "content": "暮霞照新晴，归云犹相逐。\n有怀晨昏暇，相见登眺目。\n问礼侍彤襜，题诗访茅屋。\n高楼多古今，陈事满陵谷。\n地久微子封，台余孝王筑。\n裴回顾霄汉，豁达俯川陆。\n远水对秋城，长天向乔木。\n公门何清净，列戟森已肃。\n不叹携手稀，恒思着鞭速。\n终当拂羽翰，轻举随鸿鹄。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "793a87090f64e374350fb62e5bf4b816",
        "title": "酬裴员外以诗代书",
        "author": "高适",
        "content": "少时方浩荡，遇物犹尘埃。\n脱略身外事，交游天下才。\n单车入燕赵，独立心悠哉。\n宁知戎马间，忽展平生怀。\n且欣清论高，岂顾夕阳颓。\n题诗碣石馆，纵酒燕王台。\n北望沙漠垂，漫天雪皑皑。\n临边无策略，览古空裴回。\n乐毅吾所怜，拔齐翻见猜。\n荆卿吾所悲，适秦不復回。\n然诺多死地，公忠成祸胎。\n与君从此辞，每恐流年催。\n如何俱老大，始复忘形骸。\n兄弟真二陆，声名连八裴。\n乙未将星变，贼臣候天灾。\n胡骑犯龙山，乘舆经马嵬。\n千官无倚着，万姓徒悲哀。\n诛吕鬼神动，安刘天地开。\n奔波走风尘，倏忽值云雷。\n拥旄出淮甸，入幕征楚材。\n誓当剪鲸鲵，永以竭驽骀。\n小人胡不仁，谗我成死灰。\n赖得日月明，照耀无不该。\n留司洛阳宫，詹府唯蒿莱。\n是时扫氛祲，尚未歼渠魁。\n背河列长围，师老将亦乖。\n归军剧风火，散卒争椎埋。\n一夕瀍洛空，生灵悲曝腮。\n衣冠投草莽，予欲驰江淮。\n登顿宛叶下，栖遑襄邓隈。\n城池何萧条，邑屋更崩摧。\n纵横荆棘丛，但见瓦砾堆。\n行人无血色，战骨多青苔。\n遂除彭门守，因得朝玉阶。\n激昂仰鹓鹭，献替欣盐梅。\n驱传及远蕃，忧思郁难排。\n罢人纷争讼，赋税如山崖。\n所思在畿甸，曾是鲁宓侪。\n自从拜郎官，列宿焕天街。\n那能访遐僻，还复寄琼瑰。\n金玉本高价，埙篪终易谐。\n朗咏临清秋，凉风下庭槐。\n何意寇盗间，独称名义偕。\n辛酸陈侯诔，叹息季鹰杯。\n白日屡分手，青春不再来。\n卧看中散论，愁忆太常斋。\n酬赠徒为尔，长歌还自咍。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "6d25c0213e53d16aadc09f5a9e48e86a",
        "title": "酬庞十兵曹",
        "author": "高适",
        "content": "忆昔游京华，自言生羽翼。\n怀书访知己，末路空相识。\n许国不成名，还家有惭色。\n托身从畎亩，浪迹初自得。\n雨泽感天时，耕耘忘帝力。\n同人洛阳至，问我睢水北。\n遂尔款津涯，净然见胸臆。\n高谈悬物象，逸韵投翰墨。\n别岸迥无垠，海鹤鸣不息。\n梁城多古意，携手共凄恻。\n怀贤想邹枚，登高思荆棘。\n世情恶疵贱，之子怜孤直。\n酬赠感并深，离忧岂终极。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "76439f77d5b1b4b286081887e4fe55b9",
        "title": "同吕员外酬田着作幕门军西宿盘山秋夜作",
        "author": "高适",
        "content": "碛路天早秋，边城夜应永。\n遥传戎旅作，已报关山冷。\n上将顿盘阪，诸军遍泉井。\n绸缪阃外书，慷慨幕中请。\n能使勋业高，动令氛雾屏。\n远途能自致，短步终难骋。\n羽翮时一看，穷愁始三省。\n人生感然诺，何啻若形影。\n白髮知苦心，阳春见佳境。\n星河连塞络，刁斗兼山静。\n忆君霜露时，使我空引领。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "7263bd7a454a285c871ac7706d343b12",
        "title": "酬秘书弟兼寄幕下诸公",
        "author": "高适",
        "content": "亚相膺时杰，群才遇良工。\n翩翩幕下来，拜赐甘泉宫。\n信知命世奇，适会非常功。\n侍御执邦宪，清词焕春丛。\n末路望绣衣，他时常发蒙。\n孰云三军壮，惧我弹射雄。\n谁谓万里遥，在我樽俎中。\n光禄经济器，精微自深衷。\n前席屡荣问，长城兼在躬。\n高纵激颓波，逸翮驰苍穹。\n将副节制筹，欲令沙漠空。\n司业志应徐，雅度思冲融。\n相思三十年，忆昨犹儿童。\n今来抱青紫，忽若披鹓鸿。\n说剑增慷慨，论交持始终。\n秘书即吾门，虚白无不通。\n多才陆平原，硕学郑司农。\n献封到关西，独步归山东。\n永意久知处，嘉言能亢宗。\n客从梁宋来，行役随转蓬。\n酬赠欣元弟，忆贤瞻数公。\n游鳞戏沧浪，鸣凤栖梧桐。\n并负垂天翼，俱乘破浪风。\n眈眈天府间，偃仰谁敢同。\n何意构广厦，翻然顾雕虫。\n应知阮步兵，惆怅此途穷。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "30a50dca09558791d51db651ab3ec73d",
        "title": "淇上酬薛三据，兼寄郭少府微",
        "author": "高适",
        "content": "自从别京华，我心乃萧索。\n十年守章句，万事空寥落。\n北上登蓟门，茫茫见沙漠。\n倚剑对风尘，慨然思卫霍。\n拂衣去燕赵，驱马怅不乐。\n天长沧洲路，日暮邯郸郭。\n酒肆或淹留，渔潭屡栖泊。\n独行备艰险，所见穷善恶。\n永愿拯刍荛，孰云干鼎镬。\n皇情念淳古，时俗何浮薄。\n理道资任贤，安人在求瘼。\n故交负灵奇，逸气抱謇谔。\n隐轸经济具，纵横建安作。\n才望忽先鸣，风期无宿诺。\n飘飖劳州县，迢递限言谑。\n东驰眇贝丘，西顾弥虢略。\n淇水徒自流，浮云不堪托。\n吾谋适可用，天路岂寥廓。\n不然买山田，一身与耕凿。\n且欲同鹪鹩，焉能志鸿鹄。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "784c5e30453d5e302911c19845f648e3",
        "title": "酬岑二十主簿秋夜见赠之作",
        "author": "高适",
        "content": "舍下蛩乱鸣，居然自萧索。\n缅怀高秋兴，忽枉清夜作。\n感物我心劳，凉风惊二毛。\n池枯菡萏死，月出梧桐高。\n如何异乡县，复得交才彦。\n汩没嗟后时，蹉跎耻相见。\n箕山别来久，魏阙谁不恋。\n独有江海心，悠悠未尝倦。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "8d6f05096f7219330b774e9f5597ea5c",
        "title": "答侯少府",
        "author": "高适",
        "content": "常日好读书，晚年学垂纶。\n漆园多乔木，睢水清粼粼。\n诏书下柴门，天命敢逡巡。\n赫赫三伏时，十日到咸秦。\n褐衣不得见，黄绶翻在身。\n吏道顿羁束，生涯难重陈。\n北使经大寒，关山饶苦辛。\n边兵若刍狗，战骨成埃尘。\n行矣勿复言，归欤伤我神。\n如何燕赵陲，忽遇平生亲。\n开馆纳征骑，弹弦娱远宾。\n飘飖天地间，一别方兹晨。\n东道有佳作，南朝无此人。\n性灵出万象，风骨超常伦。\n吾党谢王粲，群贤推郄诜。\n明时取秀才，落日过蒲津。\n节苦名已富，禄微家转贫。\n相逢愧薄游，抚己荷陶钧。\n心事正堪尽，离居宁太频。\n两河归路遥，二月芳草新。\n柳接滹沱暗，莺连渤海春。\n谁谓行路难，猥当希代珍。\n提握每终日，相思犹比邻。\n江海有扁舟，丘园有角巾。\n君意定何适，我怀知所遵。\n浮沉各异宜，老大贵全真。\n莫作云霄计，遑遑随缙绅。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "2b610da7844409abd3963316ed821a82",
        "title": "宋中别周、梁、李三子",
        "author": "高适",
        "content": "曾是不得意，适来兼别离。\n如何一尊酒，翻作满堂悲。\n周子负高价，梁生多逸词。\n周旋梁宋间，感激建安时。\n白雪正如此，青云无自疑。\n李侯怀英雄，骯脏乃天资。\n方寸且无间，衣冠当在斯。\n俱为千里游，忽念两乡辞。\n且见壮心在，莫嗟携手迟。\n凉风吹北原，落日满西陂。\n露下草初白，天长云屡滋。\n我心不可问，君去定何之。\n京洛多知己，谁能忆左思。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "f934a723e240dab583fcd6d30645fd1c",
        "title": "别王彻",
        "author": "高适",
        "content": "归客自南楚，怅然思北林。\n萧条秋风暮，回首江淮深。\n留君终日欢，或为梁父吟。\n时辈想鹏举，他人嗟陆沉。\n载酒登平台，赠君千里心。\n浮云暗长路，落日有归禽。\n离别未足悲，辛勤当自任。\n吾知十年后，季子多黄金。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "6a5d08c315f429a19c38226221a17019",
        "title": "送萧十八与房侍御回还",
        "author": "高适",
        "content": "常苦古人远，今见斯人古。\n澹泊遗声华，周旋必邹鲁。\n故交在梁宋，游方出庭户。\n匹马鸣朔风，一身济河浒。\n辛勤采兰咏，款曲翰林主。\n岁月催别离，庭闱远风土。\n寥寥寒烟静，莽莽夕阴吐。\n明发不在兹，青天眇难睹。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "d9c6c5909d2c82249c0248405f773278",
        "title": "宋中送族侄式颜",
        "author": "高适",
        "content": "大夫击东胡，胡尘不敢起。\n胡人山下哭，胡马海边死。\n部曲尽公侯，舆台亦朱紫。\n当时有勋业，末路遭谗毁。\n转旆燕赵间，剖符括苍裏。\n弟兄莫相见，亲族远枌梓。\n不改青云心，仍招布衣士。\n平生怀感激，本欲候知己。\n去矣难重陈，飘然自兹始。\n游梁且未遇，适越今何以。\n乡山西北愁，竹箭东南美。\n峥嵘缙云外，苍莽几千里。\n旅雁悲啾啾，朝昏孰云已。\n登临多瘴疠，动息在风水。\n虽有贤主人，终为客行子。\n我携一尊酒，满酌聊劝尔。\n劝尔惟一言，家声勿沦滓。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "59304672f5dac66f946af00731eded22",
        "title": "赠别王十七管记",
        "author": "高适",
        "content": "故交吾未测，薄宦空年岁。\n晚节踪曩贤，雄词冠当世。\n堂中皆食客，门外多酒债。\n产业曾未言，衣裘与人敝。\n飘飖戎幕下，出入关山际。\n转战轻壮心，立谈有边计。\n云沙自回合，天海空迢递。\n星高汉将骄，月盛胡兵锐。\n沙深冷陉断，雪暗辽阳闭。\n亦谓扫欃枪，旋惊陷蜂虿。\n归旌告东捷，斗骑传西败。\n遥飞绝汉书，已筑长安第。\n画龙俱在叶，宠鹤先居卫。\n勿辞部曲勋，不藉将军势。\n相逢季冬月，怅望穷海裔。\n折剑留赠人，严装遂云迈。\n我行将悠缅，及此还羁滞。\n曾非济代谋，且有临深诫。\n随波混清浊，与物同丑丽。\n眇忆青岩栖，宁忘褐衣拜。\n自言爱水石，本欲亲兰蕙。\n何意薄松筠，翻然重菅蒯。\n恒深取与分，孰慢平生契。\n款曲鸡黍期，酸辛别离袂。\n逢时愧名节，遇坎悲沦替。\n适赵非解纷，游燕往无说。\n浩歌方振荡，逸翮思凌励。\n倏若异鹏抟，吾当学蝉蜕。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "54e89d79eddf0aa22085262cba1f8f4d",
        "title": "涟上别王秀才",
        "author": "高适",
        "content": "飘飖经远道，客思满穷秋。\n浩荡对长涟，君行殊未休。\n崎岖山海侧，想像无前俦。\n何意照乘珠，忽然欲暗投。\n东路方箫条，楚歌复悲愁。\n暮帆使人感，去鸟兼离忧。\n行矣当自爱，壮年莫悠悠。\n余亦从此辞，异乡难久留。\n赠言岂终极，慎勿滞沧洲。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "7aa389330e66a4e0de06450247ea6316",
        "title": "赠别沈四逸人",
        "author": "高适",
        "content": "沈侯未可测，其况信浮沉。\n十载常独坐，几人知此心。\n乘舟蹈沧海，买剑投黄金。\n世务不足烦，有田西山岑。\n我来遇知己，遂得开清襟。\n何意阃阈间，沛然江海深。\n疾风扫秋树，濮上多鸣砧。\n耿耿尊酒前，联雁飞愁音。\n平生重离别，感激对孤琴。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "3c7f464f2cd67e9b0e714721db94d392",
        "title": "送韩九",
        "author": "高适",
        "content": "惆怅别离日，裴回歧路前。\n归人望独树，匹马随秋蝉。\n常与天下士，许君兄弟贤。\n良时正可用，行矣莫徒然。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "41851aceea4110ddeb9b79ef5f0b5616",
        "title": "送崔录事赴宣城",
        "author": "高适",
        "content": "大国非不理，小官皆用才。\n欲行宣城印，住饮洛阳杯。\n晚景为人别，长天无鸟回。\n举帆风波渺，倚棹江山来。\n羡尔兼乘兴，芜湖千里开。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "cf508235d2b8a2915bbeac62b6580c90",
        "title": "别张少府",
        "author": "高适",
        "content": "归客留不住，朝云纵复横。\n马头向春草，斗柄临高城。\n嗟我久离别，羡君看弟兄。\n归心更难道，回首一伤情。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "0d2a93467c9f7336fc15987158118cdb",
        "title": "淇上别刘少府子英",
        "author": "高适",
        "content": "近来住淇上，萧条惟空林。\n又非耕种时，閒散多自任。\n伊君独知我，驱马欲招寻。\n千里忽携手，十年同苦心。\n求仁见交态，于道喜甘临。\n逸思乃天纵，微才应陆沉。\n飘然归故乡，不復问离襟。\n南登黎阳渡，莽苍寒云阴。\n桑叶原上起，河凌山下深。\n途穷更远别，相对益悲吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "9af90ae0c4f0fcf46ee3c0b09f8ad9e0",
        "title": "别耿都尉",
        "author": "高适",
        "content": "四十能学剑，时人无此心。\n如何耿夫子，感激投知音。\n翩翩白马来，二月青草深。\n别易小千里，兴酣倾百金。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十一"
        }
    },
    {
        "uuid": "eb610c83da2df15dac0446969278b0ee",
        "title": "宋中遇林虑杨十七山人，因而有别",
        "author": "高适",
        "content": "昔余涉漳水，驱车行邺西。\n遥见林虑山，苍苍戛天倪。\n邂逅逢尔曹，说君彼岩栖。\n萝径垂野蔓，石房倚云梯。\n秋韭何青青，药苗数百畦。\n栗林隘谷口，栝树森回溪。\n耕耘有山田，纺绩有山妻。\n人生苟如此，何必组与珪。\n谁谓远相访，曩情殊不迷。\n檐前举醇醪，灶下烹只鸡。\n朔风忽振荡，昨夜寒螀啼。\n游子益思归，罢琴伤解携。\n出门尽原野，白日黯已低。\n始惊道路难，终念言笑暌。\n因声谢岑壑，岁暮一攀跻。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "ae3efb55574dcc4bf151c8112b22e848",
        "title": "酬别薛三、蔡大，留简韩十四主簿",
        "author": "高适",
        "content": "迢递辞京华，辛勤异乡县。\n登高俯沧海，回首泪如霰。\n同人久离别，失路还相见。\n薛侯怀直道，德业应时选。\n蔡子负清才，当年擢宾荐。\n韩公有奇节，词赋凌群彦。\n读书嵩岑间，作吏沧海甸。\n伊余寡栖托，感激多愠见。\n纵诞非尔情，飘沦任疵贱。\n忽枉琼瑶作，乃深平生眷。\n始谓吾道存，终嗟客游倦。\n归心无昼夜，别事除言宴。\n复值凉风时，苍茫夏云变。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "93425613e65a44fd92c19d6ca3d7b4b1",
        "title": "送虞城刘明府谒魏郡苗太守",
        "author": "高适",
        "content": "天官苍生望，出入承明庐。\n肃肃领旧藩，皇皇降玺书。\n茂宰多感激，良将复吹嘘。\n永怀一言合，谁谓千里疏。\n对酒忽命驾，兹情何起予。\n炎天昼如火，极目无行车。\n长路出雷泽，浮云归孟诸。\n魏郡十万家，歌钟喧裏闾。\n传道贤君至，闭关常晏如。\n君将挹高论，定是问樵渔。\n今日逢明圣，吾为陶隐居。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "e7c146cbb872a6f94bb7065bc64233fc",
        "title": "途中酬李少府赠别之作",
        "author": "高适",
        "content": "西上逢节换，东征私自怜。\n故人今卧疾，欲别还留连。\n举酒临南轩，夕阳满中筵。\n宁知江上兴，乃在河梁偏。\n行李多光辉，札翰忽相鲜。\n谁谓岁月晚，交情尚贞坚。\n终嗟州县劳，官谤复迍邅。\n虽负忠信美，其如方寸悬。\n连帅扇清风，千里犹眼前。\n曾是趋藻镜，不应翻弃捐。\n日来知自强，风气殊未痊。\n可以加药物，胡为辄忧煎。\n驱马出大樑，原野一悠然。\n柳色感行客，云阴愁远天。\n皇明烛幽遐，德泽普照宣。\n鹓鸿列霄汉，燕雀何翩翩。\n余亦惬所从，渔樵十二年。\n种瓜漆园裏，凿井卢门边。\n去去勿重陈，生涯难勉旃。\n或期遇春事，与尔复周旋。\n投报空回首，狂歌谢比肩。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "b586a487789daa82c19ad2707e21c1e6",
        "title": "睢阳酬别畅大判官",
        "author": "高适",
        "content": "吾友遇知己，策名逢圣朝。\n高才擅白雪，逸翰怀青霄。\n承诏选嘉宾，慨然即驰轺。\n清昼下公馆，尺书忽相邀。\n留欢惜别离，毕景驻行镳。\n言及沙漠事，益令胡马骄。\n丈夫拔东蕃，声冠霍嫖姚。\n兜鍪冲矢石，铁甲生风飙。\n诸将出冷陉，连营济石桥。\n酋豪尽俘馘，子弟输征徭。\n边庭绝刁斗，战地成渔樵。\n榆关夜不扃，塞口长萧萧。\n降胡满蓟门，一一能射雕。\n军中多宴乐，马上何轻趫。\n戎狄本无厌，羁縻非一朝。\n饥附诚足用，饱飞安可招。\n李牧制儋蓝，遗风岂寂寥。\n君还谢幕府，慎勿轻刍荛。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "612a4008991877f861f514e069be8ec4",
        "title": "宴韦司户山亭院",
        "author": "高适",
        "content": "人幽想灵山，意惬怜远水。\n习静务为适，所居还复尔。\n汲流涨华池，开酌宴君子。\n苔径试窥践，石屏可攀倚。\n入门见中峰，携手如万里。\n横琴了无事，垂钓应有以。\n高馆何沉沉，飒然凉风起。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "11f97eb2fb4225d81e2a135cc238f3ed",
        "title": "同诸公登慈恩寺浮图",
        "author": "高适",
        "content": "香界泯群有，浮图岂诸相。\n登临骇孤高，披拂欣大壮。\n言是羽翼生，迥出虚空上。\n顿疑身世别，乃觉形神王。\n宫阙皆户前，山河尽檐向。\n秋风昨夜至，秦塞多清旷。\n千里何苍苍，五陵郁相望。\n盛时惭阮步，末宦知周防。\n输效独无因，斯焉可游放。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "daac1487794b8dbd232d62a6e8bbfd1a",
        "title": "同薛司直诸公秋霁曲江俯见南山作",
        "author": "高适",
        "content": "南山郁初霁，曲江湛不流。\n若临瑶池前，想望昆仑丘。\n回首见黛色，眇然波上秋。\n深沉俯峥嵘，清浅延阻修。\n连潭万木影，插岸千岩幽。\n杳霭信难测，渊沦无暗投。\n片云对渔父，独鸟随虚舟。\n我心寄青霞，世事惭白鸥。\n得意在乘兴，忘怀非外求。\n良辰自多暇，欣与数子游。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "1fd32b3c83fb3322e00aca3235b94ea5",
        "title": "登百丈峰二首",
        "author": "高适",
        "content": "朝登百丈峰，遥望燕支道。\n汉垒青冥间，胡天白如扫。\n忆昔霍将军，连年此征讨。\n匈奴终不灭，寒山徒草草。\n唯见鸿雁飞，令人伤怀抱。\n晋武轻后事，惠皇终已昏。\n豺狼塞瀍洛，胡羯争干坤。\n四海如鼎沸，五原徒自尊。\n而今白庭路，犹对青阳门。\n朝市不足问，君臣随草根。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "ed428b7ec148a577ed45e7ad4e826308",
        "title": "同群公秋登琴台",
        "author": "高适",
        "content": "古迹使人感，琴台空寂寥。\n静然顾遗尘，千载如昨朝。\n临眺自兹始，群贤久相邀。\n德与形神高，孰知天地遥。\n四时何倏忽，六月鸣秋蜩。\n万象归白帝，平川横赤霄。\n犹是对夏伏，几时有凉飙。\n燕雀满檐楹，鸿鹄抟扶摇。\n物性各自得，我心在渔樵。\n兀然还复醉，尚握尊中瓢。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "52862872cccc7f096db895b8b3109246",
        "title": "同群公出猎海上",
        "author": "高适",
        "content": "畋猎自古昔，况伊心赏俱。\n偶与群公游，旷然出平芜。\n层阴涨溟海，杀气穷幽都。\n鹰隼何翩翩，驰骤相传呼。\n豺狼窜榛莽，麋鹿罹艰虞。\n高鸟下骍弓，困兽斗匹夫。\n尘惊大泽晦，火燎深林枯。\n失之有余恨，获者无全驱。\n咄彼工拙间，恨非指踪徒。\n犹怀老氏训，感叹此欢娱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "dc45451f1519336cb2f75ebe032dfa08",
        "title": "同群公题郑少府田家",
        "author": "高适",
        "content": "郑侯应悽惶，五十头尽白。\n昔为南昌尉，今作东郡客。\n与语多远情，论心知所益。\n秋林既清旷，穷巷空淅沥。\n蝶舞园更闲，鸡鸣日云夕。\n男儿未称意，其道固无适。\n劝君且杜门，勿叹人事隔。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "5041fc582b4cd47af73e797be5b373f6",
        "title": "同群公题中山寺",
        "author": "高适",
        "content": "平原十裏外，稍稍云岩深。\n遂及清净所，都无人世心。\n名僧既礼谒，高阁复登临。\n石壁倚松径，山田多栗林。\n超遥尽巘崿，逼侧仍岖嵚。\n吾欲休世事，于焉聊自任。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "5fb10a393f9d89a197c831fb7cf666e0",
        "title": "同群公宿开善寺，赠陈十六所居",
        "author": "高适",
        "content": "驾车出人境，避暑投僧家。\n裴回龙象侧，始见香林花。\n读书不及经，饮酒不胜茶。\n知君悟此道，所未搜袈裟。\n谈空忘外物，持诫破诸邪。\n则是无心地，相看唯月华。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "60bc6bc08f500e0b9572f4294118ae08",
        "title": "同韩四、薛三东亭玩月",
        "author": "高适",
        "content": "远游怅不乐，兹赏吾道存。\n款曲故人意，辛勤清夜言。\n东亭何寥寥，佳境无朝昏。\n阶墀近洲渚，户牖当郊原。\n矧乃穷周旋，游时怡讨论。\n树阴荡瑶瑟，月气延清尊。\n明河带飞雁，野火连荒村。\n对此更愁予，悠哉怀故园。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "7f90904a49bf78ab267117a27891d69a",
        "title": "同敬八、卢五泛河间清河",
        "author": "高适",
        "content": "清川在城下，沿泛多所宜。\n同济惬数公，玩物欣良时。\n飘飖波上兴，燕婉舟中词。\n昔陟乃平原，今来忽涟漪。\n东流达沧海，西流延滹池。\n云树共晦明，井邑相逶迤。\n稍随归月帆，若与沙鸥期。\n渔父更留我，前潭水未滋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "9331d1f377d5fd62e6e32236c509ff9a",
        "title": "同马太守听九思法师讲金刚经",
        "author": "高适",
        "content": "吾师晋阳宝，杰出山河最。\n途经世谛间，心到空王外。\n鸣钟山虎伏，说法天龙会。\n了义同建瓴，梵法若吹籁。\n深知亿劫苦，善喻恒沙大。\n舍施割肌肤，攀缘去亲爱。\n招提何清净，良牧驻轻盖。\n露冕众香中，临人觉苑内。\n心持佛印久，标割魔军退。\n愿开初地因，永奉弥天对。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "dad9a784123c8b3e18d9df34f1691d22",
        "title": "涟上题樊氏水亭",
        "author": "高适",
        "content": "涟上非所趣，偶为世务牵。\n经时驻归棹，日夕对平川。\n莫论行子愁，且得主人贤。\n亭上酒初熟，厨中鱼每鲜。\n自说宦游来，因之居住偏。\n煮盐沧海曲，种稻长淮边。\n四时常晏如，百口无饥年。\n菱芋藩篱下，渔樵耳目前。\n异县少朋从，我行复迍邅。\n向不逢此君，孤舟已言旋。\n明日又分首，风涛还眇然。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "c60373ec9d8f4f425ca1fe480f9b5652",
        "title": "同吕判官从哥舒大夫破洪济城回登积石军多福七级浮图",
        "author": "高适",
        "content": "塞口连浊河，辕门对山寺。\n宁知鞍马上，独有登临事。\n七级凌太清，千崖列苍翠。\n飘飘方寓目，想像见深意。\n高兴殊未平，凉风飒然至。\n拔城阵云合，转旆胡星坠。\n大将何英灵，官军动天地。\n君怀生羽翼，本欲附骐骥。\n款段苦不前，青冥信难致。\n一歌阳春后，三叹终自愧。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "b3cef9b7a3c36fe866319442b8608462",
        "title": "三君咏：魏郑公",
        "author": "高适",
        "content": "郑公经纶日，隋氏风尘昏。\n济代取高位，逢时敢直言。\n道光先帝业，义激旧君恩。\n寂寞卧龙处，英灵千载魂。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "c610aab185ea7cd08281c2463d772b71",
        "title": "三君咏：郭代公",
        "author": "高适",
        "content": "代公实英迈，津涯浩难识。\n拥兵抗矫征，仗节归有德。\n纵横负才智，顾盼安社稷。\n流落勿重陈，怀哉为凄恻。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "bb1ac2a30a94d7a47c8324162301c375",
        "title": "三君咏：狄梁公",
        "author": "高适",
        "content": "梁公乃贞固，勋烈垂竹帛。\n昌言太后朝，潜运储君策。\n待贤开相府，共理登方伯。\n至今青云人，犹是门下客。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "bf2be45b7bc8904e61470bb018dfd1e1",
        "title": "宓公琴台诗三首",
        "author": "高适",
        "content": "宓子昔为政，鸣琴登此台。\n琴和人亦闲，千载称其才。\n临眺忽悽怆，人琴安在哉。\n悠悠此天壤，唯有颂声来。\n邦伯感遗事，慨然建琴堂。\n乃知静者心，千载犹相望。\n入室想其人，出门何茫茫。\n唯见白云合，东临邹鲁乡。\n皤皤邑中老，自夸邑中理。\n何必升君堂，然后知君美。\n开门无犬吠，早卧常晏起。\n昔人不忍欺，今我还复尔。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "d7139a77f19623b3abf08a7590886e97",
        "title": "李云南征蛮诗",
        "author": "高适",
        "content": "圣人赫斯怒，诏伐西南戎。\n肃穆庙堂上，深沉节制雄。\n遂令感激士，得建非常功。\n料死不料敌，顾恩宁顾终。\n鼓行天海外，转战蛮夷中。\n梯巘近高鸟，穿林经毒虫。\n鬼门无归客，北户多南风。\n蜂虿隔万里，云雷随九攻。\n长驱大浪破，急击群山空。\n饷道忽已远，悬军垂欲穷。\n精诚动白日，愤薄连苍穹。\n野食掘田鼠，晡餐兼僰僮。\n收兵列亭堠，拓地弥西东。\n临事耻苟免，履危能饬躬。\n将星独照耀，边色何溟蒙。\n泸水夜可涉，交州今始通。\n归来长安道，召见甘泉宫。\n廉蔺若未死，孙吴知暗同。\n相逢论意气，慷慨谢深衷。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "f2ae4a939e040ba3caa7a294db99fd6e",
        "title": "题尉迟将军新庙",
        "author": "高适",
        "content": "周室既板荡，贼臣立婴儿。\n将军独激昂，誓欲酬恩私。\n孤城日无援，高节终可悲。\n家国共沦亡，精魂空在斯。\n沉沉积冤气，寂寂无人知。\n良牧怀深仁，与君建明祠。\n父子俱血食，轩车每逶迤。\n我来荐苹蘩，感叹兴此词。\n晨光上阶闼，杀气翻旌旗。\n明明幽冥理，至诚信莫欺。\n唯夫二千石，多庆方自兹。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "f4e4d4aebf57db390fcee70f9e51242f",
        "title": "观李九少府翥树宓子贱神祠碑",
        "author": "高适",
        "content": "吾友吏兹邑，亦尝怀宓公。\n安知梦寐间，忽与精灵通。\n一见兴永叹，再来激深衷。\n宾从何逶迤，二十四老翁。\n于焉建层碑，突兀长林东。\n作者无愧色，行人感遗风。\n坐令高岸尽，独对秋山空。\n片石勿谓轻，斯言固难穷。\n龙盘色丝外，鹊顾偃波中。\n形胜驻群目，坚贞指苍穹。\n我非王仲宣，去矣徒发蒙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "31319b23c98f9950c2cf94067043d79b",
        "title": "宋中十首",
        "author": "高适",
        "content": "梁王昔全盛，宾客复多才。\n悠悠一千年，陈迹唯高台。\n寂寞向秋草，悲风千里来。\n朝临孟诸上，忽见芒砀间。\n赤帝终已矣，白云长不还。\n时清更何有，禾黍遍空山。\n景公德何广，临变莫能欺。\n三请皆不忍，妖星终自移。\n君心本如此，天道岂无知。\n梁苑白日暮，梁山秋草时。\n君王不可见，修竹令人悲。\n九月桑叶尽，寒风鸣树枝。\n登高临旧国，怀古对穷秋。\n落日鸿雁度，寒城砧杵愁。\n昔贤不復有，行矣莫淹留。\n出门望终古，独立悲且歌。\n忆昔鲁仲尼，凄凄此经过。\n众人不可向，伐树将如何。\n逍遥漆园吏，冥没不知年。\n世事浮云外，閒居大道边。\n古来同一马，今我亦忘筌。\n五霸递征伐，宋人无战功。\n解围幸奇说，易子伤吾衷。\n唯见卢门外，萧条多转蓬。\n常爱宓子贱，鸣琴能自亲。\n邑中静无事，岂不由其身。\n何意千年后，寂寞无此人。\n阏伯去已久，高丘临道傍。\n人皆有兄弟，尔独为参商。\n终古犹如此。\n而今安可量。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "10acd3c110431be1ed1b776035ba65b1",
        "title": "自淇涉黄河途中作十三首",
        "author": "高适",
        "content": "川上常极目，世情今已闲。\n去帆带落日，征路随长山。\n亲友若云霄，可望不可攀。\n于兹任所惬，浩荡风波间。\n清晨泛中流，羽族满汀渚。\n黄鹄何处来，昂藏寡俦侣。\n飞鸣无人见，饮啄岂得所。\n云汉尔固知，胡为不轻举。\n野人头尽白，与我忽相访。\n手持青竹竿，日暮淇水上。\n虽老美容色，虽贫亦闲放。\n钓鱼三十年，中心无所向。\n南登滑台上，却望河淇间。\n竹树夹流水，孤城对远山。\n念兹川路阔，羡尔沙鸥闲。\n长想别离处，犹无音信还。\n东入黄河水，茫茫泛纡直。\n北望太行山，峨峨半天色。\n山河相映带，深浅未可测。\n自昔有贤才，相逢不相识。\n秋日登滑台，台高秋已暮。\n独行既未惬，怀土怅无趣。\n晋宋何萧条，羌胡散驰鹜。\n当时无战略，此地即边戍。\n兵革徒自勤，山河孰云固。\n乘闲喜临眺，感物伤游寓。\n惆怅落日前，飘飖远帆处。\n北风吹万里，南雁不知数。\n归意方浩然，云沙更回互。\n乱流自兹远，倚楫时一望。\n遥见楚汉城，崔嵬高山上。\n天道昔未测，人心无所向。\n屠钓称侯王，龙蛇争霸王。\n缅怀多杀戮，顾此生惨怆。\n圣代休甲兵，吾其得閒放。\n兹川方悠邈，云沙无前后。\n古堰对河壖，长林出淇口。\n独行非吾意，东向日已久。\n忧来谁得知，且酌尊中酒。\n朝从北岸来，泊船南河浒。\n试共野人言，深觉农夫苦。\n去秋虽薄熟，今夏犹未雨。\n耕耘日勤劳，租税兼舄卤。\n园蔬空寥落，产业不足数。\n尚有献芹心，无因见明主。\n茫茫浊河注，怀古临河滨。\n禹功本豁达，汉迹方因循。\n坎德昔滂沱，冯夷胡不仁。\n激潏陵堤防，东郡多悲辛。\n天子忽惊悼，从官皆负薪。\n畚筑岂无谋，祈祷如有神。\n宣房今安在，高岸空嶙峋。\n我行倦风湍，辍棹将问津。\n空传歌瓠子，感慨独愁人。\n孟夏桑叶肥，秾阴夹长津。\n蚕农有时节，田野无閒人。\n临水狎渔樵，望山怀隐沦。\n谁能去京洛，憔悴对风尘。\n朝景入平川，川长复垂柳。\n遥看魏公墓，突兀前山后。\n忆昔大业时，群雄角奔走。\n伊人何电迈，独立风尘首。\n传檄举敖仓，拥兵屯洛口。\n连营一百万，六合如可有。\n方项终比肩，乱隋将假手。\n力争固难恃，骄战曷能久。\n若使学萧曹，功名当不朽。\n皤皤河滨叟，相遇似有耻。\n辍榜聊问之，答言尽终始。\n一生虽贫贱，九十年未死。\n且喜对儿孙，弥惭远城市。\n结庐黄河曲，垂钓长河裏。\n漫漫望云沙，萧条听风水。\n所思强饭食，永愿在乡里。\n万事吾不知，其心只如此。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "2ba1c88453426292b6d2f30f5a866867",
        "title": "宋中遇陈二",
        "author": "高适",
        "content": "常忝鲍叔义，所期王佐才。\n如何守苦节，独此无良媒。\n离别十年外，飘飖千里来。\n安知罢官后，惟见柴门开。\n穷巷隐东郭，高堂咏南陔。\n篱根长花草，井上生莓苔。\n伊昔望霄汉，于今倦蒿莱。\n男儿命未达，且尽手中杯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "badf58f4ad8690d19ac3699aace69e3d",
        "title": "宋中遇刘书记有别",
        "author": "高适",
        "content": "何代无秀士，高门生此才。\n森然睹毛髮，若见河山来。\n几载困常调，一朝时运催。\n白身谒明主，待诏登云台。\n相逢梁宋间，与我醉蒿莱。\n寒楚眇千里，雪天昼不开。\n末路终离别，不能强悲哀。\n男儿争富贵，劝尔莫迟回。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "8c83d9a19e055c398f432ee8a0f628c6",
        "title": "鲁郡途中遇徐十八录事",
        "author": "高适",
        "content": "谁谓嵩颍客，遂经邹鲁乡。\n前临少昊墟，始觉东蒙长。\n独行岂吾心，怀古激中肠。\n圣人久已矣，游夏遥相望。\n裴回野泽间，左右多悲伤。\n日出见阙裏，川平知汶阳。\n弱冠负高节，十年思自强。\n终然不得意，去去任行藏。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "4255a5fd8957fc9d76e694a53e039433",
        "title": "遇冲和先生",
        "author": "高适",
        "content": "冲和生何代，或谓游东溟。\n三命谒金殿，一言拜银青。\n自云多方术，往往通神灵。\n万乘亲问道，六宫无敢听。\n昔去限霄汉，今来睹仪形。\n头戴鹖鸟冠，手摇白鹤翎。\n终日饮醇酒，不醉复不醒。\n常忆鸡鸣山，每诵西升经。\n拊背念离别，依然出户庭。\n莫见今如此，曾为一客星。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "70fc60823a7ff1b90c347c0eed9a5403",
        "title": "东平路作三首",
        "author": "高适",
        "content": "南图适不就，东走岂吾心。\n索索凉风动，行行秋水深。\n蝉鸣木叶落，兹夕更愁霖。\n明时好画策，动欲干王公。\n今日无成事，依依亲老农。\n扁舟向何处，吾爱汶阳中。\n清旷凉夜月，裴回孤客舟。\n渺然风波上，独爱前山秋。\n秋至复摇落，空令行者愁。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "ddea9e3c4a4119ca62aa83162dffe200",
        "title": "登垄",
        "author": "高适",
        "content": "垄头远行客，垄上分流水。\n流水无尽期，行人未云已。\n浅才登一命，孤剑通万里。\n岂不思故乡，从来感知己。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "62d1d2aa745b3c3ef002c1ecbf4378b3",
        "title": "苦雪四首",
        "author": "高适",
        "content": "二月犹北风，天阴雪冥冥。\n寥落一室中，怅然惭百龄。\n苦愁正如此，门柳复青青。\n惠连发清兴，袁安念高卧。\n余故非斯人，为性兼懒惰。\n赖兹尊中酒，终日聊自过。\n蒙蒙洒平陆，淅沥至幽居。\n且喜润群物，焉能悲斗储。\n故交久不见，鸟雀投吾庐。\n孰云久闲旷，本自保知寡。\n穷巷独无成，春条只盈把。\n安能羡鹏举，且欲歌牛下。\n乃知古时人，亦有如我者。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "04efdedc3e157852d74a563476ddb393",
        "title": "哭单父梁九少府",
        "author": "高适",
        "content": "开箧泪沾臆，见君前日书。\n夜台今寂寞，独是子云居。\n畴昔探云奇，登临赋山水。\n同舟南浦下，望月西江裏。\n契阔多别离，绸缪到生死。\n九原即何处，万事皆如此。\n晋山徒峨峨，斯人已冥冥。\n常时禄且薄，殁后家复贫。\n妻子在远道，弟兄无一人。\n十上多苦辛，一官恒自哂。\n青云将可致，白日忽先尽。\n唯有身后名，空留无远近。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "104945e99ae1880d69ef036bd4d5d2bb",
        "title": "哭裴少府",
        "author": "高适",
        "content": "世人谁不死，嗟君非生虑。\n扶病适到官，田园在何处。\n公才群吏感，葬事他人助。\n余亦未识君，深悲哭君去。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十二"
        }
    },
    {
        "uuid": "7116a53e6a3ce438ef61b1ca8f00d534",
        "title": "行路难二首",
        "author": "高适",
        "content": "长安少年不少钱，能骑骏马鸣金鞭。\n五侯相逢大道边，安知憔悴读书者，暮宿灵台私自怜。\n君不见富家翁，旧时贫贱谁比数。\n一朝金多结豪贵，自矜一身忽如此，却笑傍人独愁苦。\n东邻少年安所如，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "aac6434e4a29bcee9275ac8722e007e4",
        "title": "秋胡行",
        "author": "高适",
        "content": "妾本邯郸未嫁时，容华倚翠人未知。\n一朝结髮从君子，蕙楼独卧频度春，彩阁辞君几徂暑。\n三月垂杨蚕未眠，妾家夫婿经离久，寸心誓与长相守。\n愿言行路莫多情，劳心苦力终无恨，所冀君恩即可依。\n闻说行人已归止，从来自隐无疑背，直为君情也相会。\n如何咫尺仍有情，莫道向来不得意，故欲留规诫后人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "75200635f5ef955719e8c953a205797e",
        "title": "古大樑行",
        "author": "高适",
        "content": "古城莽苍饶荆榛，驱马荒城愁杀人。\n魏王宫观尽禾黍，军容带甲三十万，国步连营一千里。\n全盛须臾那可论，暮天摇落伤怀抱，倚剑悲歌对秋草。\n侠客犹传朱亥名，年代凄凉不可问，往来唯有水东流。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "907954b1da44e3f1d9c2b16e8e65ee3f",
        "title": "邯郸少年行",
        "author": "高适",
        "content": "邯郸城南游侠子，自矜生长邯郸裏。\n千场纵博家仍富，未知肝胆向谁是，令人却忆平原君。\n君不见今人交态薄，且与少年饮美酒，往来射猎西山头。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "b99cb1e4ffe8dfd78f6ff653b3d4a679",
        "title": "燕歌行",
        "author": "高适",
        "content": "汉家烟尘在东北，汉将辞家破残贼。\n男儿本自重横行，校尉羽书飞瀚海，单于猎火照狼山。\n山川萧条极边土，大漠穷秋塞草腓，孤城落日斗兵稀。\n身当恩遇恒轻敌，少妇城南欲断肠，征人蓟北空回首。\n边庭飘飖那可度，相看白刃血纷纷，死节从来岂顾勋。\n君不见沙场征战苦，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "08a799080e2db680078eda2c3a7acd77",
        "title": "古歌行",
        "author": "高适",
        "content": "君不见汉家三叶从代至，高皇旧臣多富贵。\n天子垂衣方晏如，庙堂拱手无余议。\n苍生偃卧休征战，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "5fe14aa25c27d7de8a578b0015d6f7ad",
        "title": "人日寄杜二拾遗",
        "author": "高适",
        "content": "人日题诗寄草堂，遥怜故人思故乡。\n柳条弄色不忍见，今年人日空相忆，明年人日知何处。\n一卧东山三十春，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "4f27a8adb98c4efba2f9d5b2e2f82fbc",
        "title": "九日酬颜少府",
        "author": "高适",
        "content": "檐前白日应可惜，篱下黄花为谁有。\n行子迎霜未授衣，纵使登高只断肠，不如独坐空搔首。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "822432c0c5fc8153a3082733c8222a5d",
        "title": "留别郑三、韦九兼洛下诸公",
        "author": "高适",
        "content": "忆昨相逢论久要，顾君哂我轻常调。\n羁旅虽同白社游，长歌达者杯中物，大笑前人身后名。\n幸逢明盛多招隐，犁牛钓竿不復见，县人邑吏来相邀。\n远路鸣蝉秋兴发，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "a3cb17b51706dfbaa05892a9cce92dde",
        "title": "送杨山人归嵩阳",
        "author": "高适",
        "content": "不到嵩阳动十年，旧时心事已徒然。\n一二故人不復见，凿井耕田不我招，知君以此忘帝力。\n山人好去嵩阳路，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "4b36187aa61117d6c87f23f9a2c3fe90",
        "title": "送别",
        "author": "高适",
        "content": "昨夜离心正郁陶，三更白露西风高。\n萤飞木落何淅沥，揽衣出户一相送，唯见归云纵复横。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "decd9975e8d9e6065145931e6045a25b",
        "title": "赠别晋三处士",
        "author": "高适",
        "content": "有人家住清河源，渡河问我游梁园。\n手持道经注已毕，知己从来不易知，慕君为人与君好。\n别时九月桑叶疏，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "589489ada983db6c02ed1521da3a4821",
        "title": "送浑将军出塞",
        "author": "高适",
        "content": "将军族贵兵且强，汉家已是浑邪王。\n子孙相承在朝野，银鞍玉勒绣蝥弧，每逐嫖姚破骨都。\n李广从来先将士，城头画角三四声，匣裏宝刀昼夜鸣。\n意气能甘万里去，塞下应多侠少年，关西不见春杨柳。\n从军借问所从谁，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "d4296028bcd93921c7701ba06d50d1b0",
        "title": "送蔡山人",
        "author": "高适",
        "content": "东山布衣明古今，自言独未逢知音。\n识者阅见一生事，斗酒相留醉复醒，悲歌数年泪如雨。\n丈夫遭遇不可知，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "a299fdab5a7aaa6906897a8b1273553a",
        "title": "封丘作",
        "author": "高适",
        "content": "我本渔樵孟诸野，一生自是悠悠者。\n乍可狂歌草泽中，拜迎官长心欲碎，鞭挞黎庶令人悲。\n归来向家问妻子，梦想旧山安在哉，为衔君命且迟回。\n乃知梅福徒为尔，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "e18a720f6c3a922e7c5327903d7e5af8",
        "title": "题李别驾壁",
        "author": "高适",
        "content": "去乡不远逢知己，握手相欢得如此。\n礼乐遥传鲁伯禽，一生称意能几人，今日从君问终始。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "5f2462c6efdbaac69d93b2cbc2ae480a",
        "title": "寄宿田家",
        "author": "高适",
        "content": "田家老翁住东陂，说道平生隐在兹。\n鬓白未曾记日月，牛壮日耕十亩地，人闲常扫一茅茨。\n客来满酌清尊酒，村墟日落行人少，醉后无心怯路歧。\n今夜只应还寄宿，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "06defbc46915bd9ae5508b84dc034583",
        "title": "别韦参军",
        "author": "高适",
        "content": "二十解书剑，西游长安城。\n举头望君门，屈指取公卿。\n国风冲融迈三五，朝廷欢乐弥寰宇。\n白璧皆言赐近臣，兔苑为农岁不登，雁池垂钓心长苦。\n世人遇我同众人，弹棋击筑白日晚，纵酒高歌杨柳春。\n欢娱未尽分散去，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "1b5531fcca0a4ad227cf0568154d9c25",
        "title": "送田少府贬苍梧",
        "author": "高适",
        "content": "沉吟对迁客，惆怅西南天。\n昔为一官未得意，远树应怜北地春，行人却羡南归雁。\n丈夫穷达未可知，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "6a6336585b1996d135e2f6f30646a568",
        "title": "平台夜遇李景参有别",
        "author": "高适",
        "content": "离心忽怅然，策马对秋天。\n孟诸薄暮凉风起，岁物萧条满路歧，此行浩荡令人悲。\n家贫羡尔有微禄，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "f24c28b2104a67dae61ae3a99a3dd82b",
        "title": "送郭处士往莱芜，兼寄苟山人",
        "author": "高适",
        "content": "君为东蒙客，往来东蒙畔。\n云卧临峄阳，山行穷日观。\n少年词赋皆可听，秀眉白麵风清泠。\n身上未曾染名利，归见莱芜九十翁，为论别后长相忆。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "18ec694dc3fa1777455e0ee808e2dfc0",
        "title": "赋得还山吟，送沈四山人",
        "author": "高适",
        "content": "还山吟，天高日暮寒山深，送君还山识君心。\n人生老大须恣意，看君解作一生事，山间偃仰无不至。\n石泉淙淙若风雨，桂花松子常满地。\n卖药囊中应有钱，眠时忆问醒时事，梦魂可以相周旋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "e30cf7b7e029613242c48491e2ebec17",
        "title": "崔司录宅燕大理李卿",
        "author": "高适",
        "content": "多雨殊未已，秋云更沉沉。\n洛阳故人初解印，豁达常推海内贤，殷勤但酌尊中酒。\n饮醉欲言归剡溪，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "ec482a845148539d8f4c2f00a6369fcd",
        "title": "同鲜于洛阳于毕员外宅观画马歌",
        "author": "高适",
        "content": "知君爱鸣琴，仍好千里马。\n永日恒思单父中，主人娱宾画障开，只言骐骥西极来。\n半壁䟃𧽼势不住，始知物妙皆可怜，燕昭市骏岂徒然。\n纵令剪拂无所用，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "02b27aa7ccfaea79d91a9022315175ad",
        "title": "同河南李少尹毕员外宅夜饮时洛阳告捷遂作春酒歌",
        "author": "高适",
        "content": "故人美酒胜浊醪，故人清词合风骚。\n长歌满酌惟吾曹，武侯腰间印如斗，郎官无事时饮酒。\n杯中绿蚁吹转来，赖得饮君春酒数十杯，不然令我愁欲死。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "7025b43e4f919e993874bfc73e45ac94",
        "title": "同李九士曹观壁画云作",
        "author": "高适",
        "content": "始知帝乡客，能画苍梧云。\n秋天万里一片色，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "8a7ed5c1f3a484c8e6153c95a08afcd0",
        "title": "见薛大臂鹰作",
        "author": "高适",
        "content": "寒楚十二月，苍鹰八九毛。\n寄言燕雀莫相啅，",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "163584302f7450c5403705dc49f922bd",
        "title": "画马篇",
        "author": "高适",
        "content": "君侯枥上骢，貌在丹青中。\n马毛连钱蹄铁色，感兹绝代称妙手，遂令谈者不容口。\n麒麟独步自可珍，荷君剪拂与君用，一日千里如旋风。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "6687f0c44efba74be21f448abaf44ffb",
        "title": "咏马鞭",
        "author": "高适",
        "content": "龙竹养根凡几年，工人截之为长鞭，一节一目皆天然。\n珠重重，星连连。\n绕指柔，纯金坚。\n绳不直，规不圆。\n把向空中捎一声，良马有心日驰千。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "ea3106ec37e9330bfa07bb9e7ec96361",
        "title": "塞下曲",
        "author": "高适",
        "content": "君不见芳树枝，春花落尽蜂不窥。\n君不见梁上泥，独宿自然堪下泪，况复时闻鸟夜啼。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "07f3224d97435845e75818ea9bd45192",
        "title": "渔父歌",
        "author": "高适",
        "content": "曲岸深潭一山叟，驻眼看钩不移手。\n世人欲得知姓名，料得孤舟无定止，日暮持竿何处归。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十三"
        }
    },
    {
        "uuid": "30f09c065123b15b2e68d191e53e0412",
        "title": "部落曲",
        "author": "高适",
        "content": "蕃军傍塞游，代马喷风秋。\n老将垂金甲，阏支着锦裘。\n雕戈蒙豹尾，红旆插狼头。\n日暮天山下，鸣笳汉使愁。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "6db4e4f138b02466ce5978eb06af1d21",
        "title": "赠杜二拾遗",
        "author": "高适",
        "content": "传道招提客，诗书自讨论。\n佛香时入院，僧饭屡过门。\n听法还应难，寻经剩欲翻。\n草玄今已毕，此外复何言。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "a16257e9c59d7793b8f0ef3099b4093e",
        "title": "醉后赠张九旭",
        "author": "高适",
        "content": "世上谩相识，此翁殊不然。\n兴来书自圣，醉后语尤颠。\n白髮老閒事，青云在目前。\n床头一壶酒，能更几回眠。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "e82906541bdcc2b7dbf641c0ed17df4e",
        "title": "途中寄徐录事",
        "author": "高适",
        "content": "落日风雨至，秋天鸿雁初。\n离忧不堪比，旅馆复何如。\n君又几时去，我知音信疏。\n空多箧中赠，长见右军书。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "c2104dbc175e5da2844c2ee73db439ab",
        "title": "送张瑶贬五溪尉",
        "author": "高适",
        "content": "他日维桢干，明时悬镆铘。\n江山遥去国，妻子独还家。\n离别无嫌远，沉浮勿强嗟。\n南登有词赋，知尔吊长沙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "a79446baef2e2d5fa58fb6cc37ba4e92",
        "title": "别韦五",
        "author": "高适",
        "content": "徒然酌杯酒，不觉散人愁。\n相识仍远别，欲归翻旅游。\n夏云满郊甸，明月照河洲。\n莫恨征途远，东看漳水流。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "7ac35520f4aa175567b825bd771e4339",
        "title": "别刘大校书",
        "author": "高适",
        "content": "昔日京华去，知君才望新。\n应犹作赋好，莫叹在官贫。\n且复伤远别，不然愁此身。\n清风几万里，江上一归人。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "cced00b68c340d8a3a95e96d07e98fd7",
        "title": "宋中别司功叔，各赋一物得商丘",
        "author": "高适",
        "content": "商丘试一望，隐隐带秋天。\n地与辰星在，城将大路迁。\n干戈悲昔事，墟落对穷年。\n即此伤离绪，凄凄赋酒筵。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "f5c9da2bed159f40a2ce5c8d77463947",
        "title": "送崔功曹赴越",
        "author": "高适",
        "content": "传有东南别，题诗报客居。\n江山知不厌，州县复何如。\n莫恨吴歈曲，尝看越绝书。\n今朝欲乘兴，随尔食鲈鱼。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "1681fea25c80603b1c6bdd1e1462cb05",
        "title": "别孙欣",
        "author": "高适",
        "content": "离人去复留，白马黑貂裘。\n屈指论前事，停鞭惜旧游。\n帝乡那可忘，旅馆日堪愁。\n谁念无知己，年年睢水流。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "c28d6913712a0210edff1b7e73d5db73",
        "title": "送刘评事充朔方判官，赋得征马嘶",
        "author": "高适",
        "content": "征马向边州，萧萧嘶不休。\n思深应带别，声断为兼秋。\n歧路风将远，关山月共愁。\n赠君从此去，何日大刀头。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "5c3e3fbbf506a0dadf2ff69ffc1e6894",
        "title": "送魏八",
        "author": "高适",
        "content": "更沽淇上酒，还泛驿前舟。\n为惜故人去，复怜嘶马愁。\n云山行处合，风雨兴中秋。\n此路无知己，明珠莫暗投。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "8ab634c20157ff0309ed7e818cc0b29f",
        "title": "送董判官",
        "author": "高适",
        "content": "逢君说行迈，倚剑别交亲。\n幕府为才子，将军作主人。\n近关多雨雪，出塞有风尘。\n长策须当用，男儿莫顾身。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "c537ebefbaa6adb0eb1a3cd98c8fd998",
        "title": "送李侍御赴安西",
        "author": "高适",
        "content": "行子对飞蓬，金鞭指铁骢。\n功名万里外，心事一杯中。\n虏障燕支北，秦城太白东。\n离魂莫惆怅，看取宝刀雄。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "e9e8edc3594dc46593ea10852ba80333",
        "title": "送裴别将之安西",
        "author": "高适",
        "content": "绝域眇难跻，悠然信马蹄。\n风尘经跋涉，摇落怨暌携。\n地出流沙外，天长甲子西。\n少年无不可，行矣莫凄凄。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "427119ca07f49dfcc86a8744fb4b3277",
        "title": "宴郭校书，因之有别",
        "author": "高适",
        "content": "彩服趋庭训，分交载酒过。\n芸香名早着，蓬转事仍多。\n苦战知机息，穷愁奈别何。\n云霄莫相待，年鬓已蹉跎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "5aec08e717735fcf7470135d99a5a2e7",
        "title": "同李太守北池泛舟，宴高平郑太守",
        "author": "高适",
        "content": "每揖龚黄事，还陪李郭舟。\n云从四岳起，水向百城流。\n幽意随登陟，嘉言即献酬。\n乃知缝掖贵，今日对诸侯。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "4fa016d85a1849fdaff12d7a874701f7",
        "title": "同崔员外、綦毋拾遗九日宴京兆府李士曹",
        "author": "高适",
        "content": "今日好相见，群贤仍废曹。\n晚晴催翰墨，秋兴引风骚。\n绛叶拥虚砌，黄花随浊醪。\n闭门无不可，何事更登高。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "d69d5f34c076bfddaaf7fd4e6d8e7ca5",
        "title": "同群公十月朝宴李太守宅",
        "author": "高适",
        "content": "良牧征高赏，褰帷问考盘。\n岁时当正月，甲子入初寒。\n已听甘棠颂，欣陪旨酒欢。\n仍怜门下客，不作布衣看。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "51af1206116b13c8b07fad9b7c35e768",
        "title": "武威同诸公过杨七山人，得藤字",
        "author": "高适",
        "content": "幕府日多暇，田家岁复登。\n相知恨不早，乘兴乃无恒。\n穷巷在乔木，深斋垂古藤。\n边城唯有醉，此外更何能。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "8979687117cf5e2e9f0b2ebd1f9441cf",
        "title": "同群公登濮阳圣佛寺阁",
        "author": "高适",
        "content": "落日登临处，悠然意不穷。\n佛因初地识，人觉四天空。\n来雁清霜后，孤帆远树中。\n裴回伤寓目，萧索对寒风。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "7db92bc629627748aab45b7545c8e73e",
        "title": "入昌松东界山行",
        "author": "高适",
        "content": "鸟道几登顿，马蹄无暂闲。\n崎岖出长阪，合沓犹前山。\n石激水流处，天寒松色间。\n王程应未尽，且莫顾刀环。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "deafdc47350ad5fdd11cd0cd875ba5f6",
        "title": "使青夷军入居庸三首",
        "author": "高适",
        "content": "匹马行将久，征途去转难。\n不知边地别，只讶客衣单。\n溪冷泉声苦，山空木叶干。\n莫言关塞极，云雪尚漫漫。\n古镇青山口，寒风落日时。\n岩峦鸟不过，冰雪马堪迟。\n出塞应无策，还家赖有期。\n东山足松桂，归去结茅茨。\n登顿驱征骑，栖迟愧宝刀。\n远行今若此，微禄果徒劳。\n绝阪水连下，群峰云共高。\n自堪成白首，何事一青袍。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "3babdec3eae3468e74074c84c8dad1e5",
        "title": "自蓟北归",
        "author": "高适",
        "content": "驱马蓟门北，北风边马哀。\n苍茫远山口，豁达胡天开。\n五将已深入，前军止半回。\n谁怜不得意，长剑独归来。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "d17ebc584d33d12345a1a62acbde9f1e",
        "title": "东平别前卫县李寀少府",
        "author": "高适",
        "content": "黄鸟翩翩杨柳垂，春风送客使人悲。\n怨别自惊千裏外，此地从来可乘兴，留君不住益凄其。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "5ae0f63f7a6ea8a3ef201de1ae29ad5f",
        "title": "夜别韦司士，得城字",
        "author": "高适",
        "content": "高馆张灯酒复清，夜钟残月雁归声。\n只言啼鸟堪求侣，莫怨他乡暂离别，知君到处有逢迎。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "d9b934ca385a6e78b5f5e5bfed57caf5",
        "title": "送李少府贬峡中，王少府贬长沙",
        "author": "高适",
        "content": "嗟君此别意何如，驻马衔杯问谪居。\n巫峡啼猿数行泪，圣代即今多雨露，暂时分手莫踌躇。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "92b807d3cd0a47b5c53ff9d4255de001",
        "title": "同陈留崔司户早春宴蓬池",
        "author": "高适",
        "content": "同官载酒出郊圻，晴日东驰雁北飞。\n隔岸春云邀翰墨，州县徒劳那可度，后时连骑莫相违。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "3162aa39c5783a98b123be7411eb7bdd",
        "title": "金城北楼",
        "author": "高适",
        "content": "北楼西望满晴空，积水连山胜画中。\n湍上急流声若箭，为问边庭更何事，至今羌笛怨无穷。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "874bfc8dcdfb03bdef61657bfeefd601",
        "title": "同颜六少府旅宦秋中之作",
        "author": "高适",
        "content": "传君昨夜怅然悲，独坐新斋木落时。\n逸气旧来凌燕雀，不是鬼神无正直，从来州县有瑕疵。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "adba877e48e18bb04b16277c4bdd1508",
        "title": "重阳",
        "author": "高适",
        "content": "节物惊心两鬓华，东篱空绕未开花。\n百年将半仕三已，真成独坐空搔首，门柳萧萧噪暮鸦。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "499ebdeefad950b6bc39f81854c33e41",
        "title": "古乐府飞龙曲，留上陈左相",
        "author": "高适",
        "content": "德以精灵降，时膺梦寐求。\n苍生谢安石，天子富平侯。\n尊俎资高论，岩廊挹大猷。\n相门连户牖，卿族嗣弓裘。\n豁达云开霁，清明月映秋。\n能为吉甫颂，善用子房筹。\n阶砌思攀陟，门阑尚阻修。\n高山不易仰，大匠本难投。\n迹与松乔合，心缘启沃留。\n公才山吏部，书癖杜荆州。\n幸沐千年圣，何辞一尉休。\n折腰知宠辱，回首见沉浮。\n天地庄生马，江湖范蠡舟。\n逍遥堪自乐，浩荡信无忧。\n去此从黄绶，归欤任白头。\n风尘与霄汉，瞻望日悠悠。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "4ede47af84cb099a05e2f9b63b0764c3",
        "title": "留上李右相",
        "author": "高适",
        "content": "风俗登淳古，君臣挹大庭。\n深沉谋九德，密勿契千龄。\n独立调元气，清心豁窅冥。\n本枝连帝系，长策冠生灵。\n傅说明殷道，萧何律汉刑。\n钧衡持国柄，柱石总朝经。\n隐轸江山藻，氛氲鼎鼐铭。\n兴中皆白雪，身外即丹青。\n江海呼穷鸟，诗书问聚萤。\n吹嘘成羽翼，提握动芳馨。\n倚伏悲还笑，栖迟醉复醒。\n恩荣初就列，含育忝宵形。\n有窃丘山惠，无时枕席宁。\n壮心瞻落景，生事感浮萍。\n莫以才难用，终期善易听。\n未为门下客，徒谢少微星。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "a7055f179d70105b3ad8f87735f3aa7d",
        "title": "同李员外贺哥舒大夫破九曲之作",
        "author": "高适",
        "content": "遥传副丞相，昨日破西蕃。\n作气群山动，扬军大旆翻。\n奇兵邀转战，连孥绝归奔。\n泉喷诸戎血，风驱死虏魂。\n头飞攒万戟，面缚聚辕门。\n鬼哭黄埃暮，天愁白日昏。\n石城与岩险，铁骑皆云屯。\n长策一言决，高踪百代存。\n威棱慑沙漠，忠义感干坤。\n老将黯无色，儒生安敢论。\n解围凭庙算，止杀报君恩。\n唯有关河渺，苍茫空树墩。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "b3bbbf3bf1ce12d9e1ce96f4660995ad",
        "title": "信安王幕府诗",
        "author": "高适",
        "content": "云纪轩皇代，星高太白年。\n庙堂咨上策，幕府制中权。\n盘石藩维固，升坛礼乐先。\n国章荣印绶，公服贵貂蝉。\n乐善旌深德，输忠格上玄。\n剪桐光宠锡，题剑美贞坚。\n圣祚雄图广，师贞武德虔。\n雷霆七校发，旌旆五营连。\n华省征群乂，霜台举二贤。\n岂伊公望远，曾是茂才迁。\n并秉韬钤术，兼该翰墨筵。\n帝思麟阁像，臣献柏梁篇。\n振玉登辽甸，摐金历蓟壖。\n度河飞羽檄，横海泛楼船。\n北伐声逾迈，东征务以专。\n讲戎喧涿野，料敌静居延。\n军势持三略，兵戎自九天。\n朝瞻授钺去，时听偃戈旋。\n大漠风沙裏，长城雨雪边。\n云端临碣石，波际隐朝鲜。\n夜壁冲高斗，寒空驻彩旃。\n倚弓玄兔月，饮马白狼川。\n庶物随交泰，苍生解倒悬。\n四郊增气象，万里绝风烟。\n关塞鸿勋着，京华甲第全。\n落梅横吹后，春色凯歌前。\n直道常兼济，微才独弃捐。\n曳裾诚已矣，投笔尚凄然。\n作赋同元淑，能诗匪仲宣。\n云霄不可望，空欲仰神仙。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "e71d83baaa129c329d82233b77bf2ec4",
        "title": "东平旅游，奉赠薛太守二十四韵",
        "author": "高适",
        "content": "颂美驰千古，钦贤仰大猷。\n晋公标逸气，汾水注长流。\n神与公忠节，天生将相俦。\n青云本自负，赤县独推尤。\n御史风逾劲，郎官草屡修。\n鹓鸾粉署起，鹰隼柏台秋。\n出入交三事，飞鸣揖五侯。\n军书陈上策，廷议借前筹。\n肃肃趋朝列，雍雍引帝求。\n一麾俄出守，千里再分忧。\n不改任棠水，仍传晏子裘。\n歌谣随举扇，旌旆逐鸣驺。\n郡国长河绕，川原大野幽。\n地连尧泰岳，山向禹青州。\n汶上春帆渡，秦亭晚日愁。\n遗墟当少昊，悬象逼奎娄。\n即此逢清鉴，终然喜暗投。\n叨承解榻礼，更得问缣游。\n高兴陪登陟，嘉言忝献酬。\n观棋知战胜，探象会冥搜。\n眺听情何限，冲融惠勿休。\n只应齐语默，宁肯问沉浮。\n然诺长怀季，栖遑辄累丘。\n平生感知己，方寸岂悠悠。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "899a5170299a136056d070a3210f01b5",
        "title": "真定即事，奉赠韦使君二十八韵",
        "author": "高适",
        "content": "飘泊怀书客，迟回此路隅。\n问津惊弃置，投刺忽踟蹰。\n方伯恩弥重，苍生咏已苏。\n郡称廉叔度，朝议管夷吾。\n乃继三台侧，仍将四岳俱。\n江山澄气象，崖谷倚冰壶。\n诏宠金门策，官荣叶县凫。\n擢才登粉署，飞步蹑云衢。\n起草征调墨，焚香即宴娱。\n光华扬盛矣，霄汉在兹乎。\n隐轸推公望，逶迤协帝俞。\n轩车辞魏阙，旌节副幽都。\n始佩仙郎印，俄兼太守符。\n尤多蜀郡理，更得颍川谟。\n城邑推雄镇，山川列简图。\n旧燕当绝漠，全赵对平芜。\n旷野何弥漫，长亭复郁纡。\n始泉遗俗近，活水战场无。\n月换思乡陌，星回记斗枢。\n岁容归万象，和气发鸿炉。\n沦落而谁遇，栖遑有是夫。\n不才羞拥肿，干禄谢侏儒。\n契阔惭行迈，羁离忆友于。\n田园同季子，储蓄异陶朱。\n方欲呈高义，吹嘘揖大巫。\n永怀吐肝胆，犹惮阻荣枯。\n解榻情何限，忘言道未殊。\n从来贵缝掖，应是念穷途。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "39bd2145777eadeff36c613f38119263",
        "title": "酬河南节度使贺兰大夫见赠之作",
        "author": "高适",
        "content": "高阁凭栏槛，中军倚旆旌。\n感时常激切，于己即忘情。\n河华屯妖气，伊瀍有战声。\n愧无戡难策，多谢出师名。\n秉钺知恩重，临戎觉命轻。\n股肱瞻列岳，唇齿赖长城。\n隐隐摧锋势，光光弄印荣。\n鲁连真义士，陆逊岂书生。\n直道宁殊智，先鞭忽抗行。\n楚云随去马，淮月尚连营。\n抚剑堪投分，悲歌益不平。\n从来重然诺，况值欲横行。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "77a79812e4d9f6f6231065762a3bc718",
        "title": "奉酬睢阳李太守",
        "author": "高适",
        "content": "公族称王佐，朝经允帝求。\n本枝疆我李，盘石冠诸刘。\n礼乐光辉盛，山河气象幽。\n系高周柱史，名重晋阳秋。\n华省膺推择，青云宠宴游。\n握兰多具美，前席有嘉谋。\n赋得黄金赐，言皆白璧酬。\n着鞭驱驷马，操刃解全牛。\n出镇兼方伯，承家复列侯。\n朝瞻孔北海，时用杜荆州。\n广固才登陟，毗陵忽阻修。\n三台冀入梦，四岳尚分忧。\n郡邑连京口，山川望石头。\n海门当建节，江路引鸣驺。\n俗见中兴理，人逢至道休。\n先移白额横，更息赭衣偷。\n梁国歌来晚，徐方怨不留。\n岂伊齐政术，将以变浇浮。\n讼简知能吏，刑宽察要囚。\n坐堂风偃草，行县雨随辀。\n地是蒙庄宅，城遗阏伯丘。\n孝王余井径，微子故田畴。\n冬至招摇转，天寒螮蝀收。\n猿岩飞雨雪，兔苑落梧楸。\n列戟霜侵户，褰帏月在钩。\n好贤常解榻，乘兴每登楼。\n逸足横千里，高谈注九流。\n诗题青玉案，衣赠黑貂裘。\n穷巷轩车静，闲斋耳目愁。\n未能方管乐，翻欲慕巢由。\n讲德良难敌，观风岂易俦。\n寸心仍有适，江海一扁舟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "c85e9b1346051954f6be05c67e44f912",
        "title": "秦中送李九赴越",
        "author": "高适",
        "content": "携手望千里，于今将十年。\n如何每离别，心事复迍邅。\n适越虽有以，出关终耿然。\n愁霖不可向，长路或难前。\n吴会独行客，山阴秋夜船。\n谢家征故事，禹穴访遗编。\n镜水君所忆，莼羹余旧便。\n归来莫忘此，兼示济江篇。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "f5110a669afdbaa4baa6c88d9c12142d",
        "title": "饯宋八充彭中丞判官之岭南",
        "author": "高适",
        "content": "睹君济时略，使我气填膺。\n长策竟不用，高才徒见称。\n一朝知己达，累日诏书征。\n羽翮忽然就，风飙谁敢凌。\n举鞭趋岭峤，屈指冒炎蒸。\n北雁送驰驿，南人思饮冰。\n彼邦本倔强，习俗多骄矜。\n翠羽干平法，黄金挠直绳。\n若将除害马，慎勿信苍蝇。\n魑魅宁无患，忠贞适有凭。\n猿啼山不断，鸢跕路难登。\n海岸出交趾，江城连始兴。\n绣衣当节制，幕府盛威棱。\n勿惮九嶷险，须令百越澄。\n立谈多感激，行李即严凝。\n离别胡为者，云霄迟尔升。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "110fad5e7d7fa614819d6752bb7d5752",
        "title": "陪窦侍御灵云南亭宴，诗得雷字",
        "author": "高适",
        "content": "人幽宜眺听，目极喜亭台。\n风景知愁在，关山忆梦回。\n只言殊语默，何意忝游陪。\n连唱波澜动，冥搜物象开。\n新秋归远树，残雨拥轻雷。\n檐外长天尽，尊前独鸟来。\n常吟塞下曲，多谢幕中才。\n河汉徒相望，嘉期安在哉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "c61930dbef5b007a0572311d69d22e98",
        "title": "同朱五题卢使君义井",
        "author": "高适",
        "content": "高义唯良牧，深仁自下车。\n宁知凿井处，还是饮冰余。\n地即泉源久，人当汲引初。\n体清能鉴物，色洞每含虚。\n上善滋来往，中和浃裏闾。\n济时应未竭，怀惠复何如。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "96af07c744bde0bb6bde34272a3c772f",
        "title": "同郭十题杨主簿新厅",
        "author": "高适",
        "content": "华馆曙沉沉，惟良正在今。\n用材兼柱石，闻物象高深。\n更得芝兰地，兼营枳棘林。\n向风扃戟户，当署近棠阴。\n勿改安卑节，聊闲理剧心。\n多君有知己，一和郢中吟。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "2ddf96fc8bb3539f918c43b3427b3255",
        "title": "秋日作",
        "author": "高适",
        "content": "端居值秋节，此日更愁辛。\n寂寞无一事，蒿莱通四邻。\n闭门生白髮，回首忆青春。\n岁月不相待，交游随众人。\n云霄何处托，愚直有谁亲。\n举酒聊自劝，穷通信尔身。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "c7bfc4f5ad4e255eac85f56870a26999",
        "title": "辟阳城",
        "author": "高适",
        "content": "荒城在高岸，凌眺俯清淇。\n传道汉天子，而封审食其。\n姦淫且不戮，茅土孰云宜。\n何得英雄主，返令儿女欺。\n母仪良已失，臣节岂如斯。\n太息一朝事，乃令人所嗤。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "b7162a74f930ac30ca2a71f56f05188c",
        "title": "同群公题张处士菜园",
        "author": "高适",
        "content": "耕地桑柘间，地肥菜常熟。\n为问葵藿资，何如庙堂肉。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "ee00e98fd4c4892a647b9e4fca261d74",
        "title": "閒居",
        "author": "高适",
        "content": "柳色惊心事，春风厌索居。\n方知一杯酒，犹胜百家书。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "9ce939621cb653413cf5baa418da73a4",
        "title": "九曲词三首",
        "author": "高适",
        "content": "许国从来彻庙堂，连年不为在疆场。\n将军天上封侯印，御史台上异姓王。\n万骑争歌杨柳春，千场对舞绣骐驎。\n到处尽逢欢洽事，相看总是太平人。\n铁骑横行铁岭头，西看逻逤取封侯。\n青海只今将饮马，黄河不用更防秋。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "ce5944ca75c9f0fdea88bb9b411f9d49",
        "title": "玉真公主歌",
        "author": "高适",
        "content": "常言龙德本天仙，谁谓仙人每学仙。\n更道玄元指李日，多于王母种桃年。\n仙宫仙府有真仙，天宝天仙秘莫传。\n为问轩皇三百岁，何如大道一千年。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "300dd849a4662878dd0e32af95f4be0f",
        "title": "别董大二首",
        "author": "高适",
        "content": "十裏黄云白日曛，北风吹雁雪纷纷。\n莫愁前路无知己，天下谁人不识君。\n六翮飘飖私自怜，一离京洛十余年。\n丈夫贫践应未足，今日相逢无酒钱。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "8fe573a0aee3cb86e7a19bf929e8e218",
        "title": "送李少府，时在客舍作",
        "author": "高适",
        "content": "相逢旅馆意多违，暮雪初晴候雁飞。\n主人酒尽君未醉，薄暮途遥归不归。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "f943a8c937b35c6d96b366df8d6223f9",
        "title": "听张立本女吟",
        "author": "高适",
        "content": "危冠广袖楚宫妆，独步閒庭逐夜凉。\n自把玉钗敲砌竹，清歌一曲月如霜。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    },
    {
        "uuid": "eeacb7d8b269dfa081b87cc4f2e15b93",
        "title": "除夜作",
        "author": "高适",
        "content": "旅馆寒灯独不眠，客心何事转凄然。\n故乡今夜思千里，愁鬓明朝又一年。",
        "dynasty": "唐",
        "collection_info": {
            "collection": "御定全唐诗",
            "volume": "卷二百一十四"
        }
    }
]