[
    {
        "uuid": "58edc917c4947409de7b99cbb3d7bb53",
        "title": "菩萨蛮 乳羝属国归来早",
        "author": "邓肃",
        "content": "乳羝属国归来早。\n知君胆大身犹小。\n一节不须论。\n功名看致君。\n镇西楼上酒。\n父老为君寿。\n更寿太夫人。\n年年封诏新。",
        "dynasty": "宋",
        "collection_info": null
    },
    {
        "uuid": "c97cd782f3c9ca15089b127362cc364d",
        "title": "瑞鹧鸪 北书一纸惨天容",
        "author": "邓肃",
        "content": "北书一纸惨天容。\n花柳春风不敢秾。\n未学宣尼歌凤德，姑从阮籍哭途穷。\n此身已落千山外，旧事回思一梦中。\n何日中兴烦吉甫，洗开阴翳放晴空。",
        "dynasty": "宋",
        "collection_info": null
    },
    {
        "uuid": "e24d47c3807cd2d2d3d4b9a8361fb7ec",
        "title": "临江仙 带雨梨花看上马",
        "author": "邓肃",
        "content": "带雨梨花看上马，问人底事匆匆。\n于飞有愿恨难从。\n大鹏抟九万，鹦鹉锁金笼。\n忽忽便为千里隔，危岑已接高穹。\n回头那忍问前踪。\n家留烟雨外，人在斗牛中。",
        "dynasty": "宋",
        "collection_info": null
    },
    {
        "uuid": "033d917cad074805638159eeccc3d62f",
        "title": "临江仙 百尺危楼初过雨",
        "author": "邓肃",
        "content": "百尺危楼初过雨，清风凛作轻寒。\n一声渔笛在云端。\n黄昏帘幕卷，新月半阑干。\n青翼不来音信断，云窗杳隔三山。\n何当携手便骖鸾。\n今宵同胜景，玉斝不留残。",
        "dynasty": "宋",
        "collection_info": null
    },
    {
        "uuid": "8074fed33b6a6636400f05d5df2e6151",
        "title": "临江仙 春雪一瓯扶醉玉",
        "author": "邓肃",
        "content": "春雪一瓯扶醉玉，翩翩两腋生风。\n柳腰无力殢云踪。\n陈郎投辖意，分袂忍匆匆。\n白玉琢杯龙麝泛，瀼瀼天酒争浓。\n何妨一饮上青骢。\n晴空行夜月，缓辔水晶宫。",
        "dynasty": "宋",
        "collection_info": null
    },
    {
        "uuid": "2fc93ffce4cada7497c9b99d84997b26",
        "title": "临江仙 剑水泠泠行碧玉",
        "author": "邓肃",
        "content": "剑水泠泠行碧玉，扁舟一叶吹风。\n玉人招手画桥东。\n浩歌随月去，春在小楼中。\n帘幕低垂围笃耨，雕觞笑捧春葱。\n谩将雨意作云浓。\n单于吹未彻，门外响玲珑。",
        "dynasty": "宋",
        "collection_info": null
    },
    {
        "uuid": "8a69d1fe7371a16350e00e7d2abd20ac",
        "title": "临江仙 雨过荼縻春欲放",
        "author": "邓肃",
        "content": "雨过荼縻春欲放，轻寒约住馀芳。\n南园今日被朝阳。\n琼葩开万点，尘世满天香。\n百卉丛中红紫乱，玉肌自笑孤光。\n清风翦翦过纱窗。\n馀酲空一洗，不数寿阳妆。",
        "dynasty": "宋",
        "collection_info": null
    },
    {
        "uuid": "91a4e1885442371dfc2b9270f72ee3ce",
        "title": "临江仙 独宿禅房清梦断",
        "author": "邓肃",
        "content": "独宿禅房清梦断，鸡声唤起晨钟。\n出门晓月耿寒空。\n小池凝翡翠，竹外跨飞虹。\n梅坞不知何处了，傍篱临水重重。\n啸歌都在冷香中。\n人间那有此，天上广寒宫。",
        "dynasty": "宋",
        "collection_info": null
    },
    {
        "uuid": "5f8ed86493014bab133aab9887844420",
        "title": "临江仙 夜饮不知更漏永",
        "author": "邓肃",
        "content": "夜饮不知更漏永，馀酣困染朝阳。\n庭前莺燕乱丝簧。\n醉眠犹未起，花影满晴窗。\n帘外报言天色好，水沈已染罗裳。\n檀郎欲起趁春狂。\n佳人嗔不语，劈面噀丁香。",
        "dynasty": "宋",
        "collection_info": null
    },
    {
        "uuid": "66b817b9268024d4c49bde2ef4d0967b",
        "title": "临江仙 夜静黄云承宝袜",
        "author": "邓肃",
        "content": "夜静黄云承宝袜，九疑人到羊家。\n蕊宫仙曲送流霞。\n东陵分玉井，远胜隔荷花。\n绰约旗亭沾一笑，众惊食枣如瓜。\n画桥烟柳忽翻鸦。\n醉鬟倾绿醑，参月共横斜。",
        "dynasty": "宋",
        "collection_info": null
    },
    {
        "uuid": "88739c843190547d23f55eceec224582",
        "title": "临江仙 楼北楼南青不断",
        "author": "邓肃",
        "content": "楼北楼南青不断，晴空总是春容。\n先来无处问郎踪。\n那堪风不定，雨尽一窗红。\n初恨水中徒捉月，而今水月俱空。\n谩将雨意伴云浓。\n临风千点泪，不到浙江东。",
        "dynasty": "宋",
        "collection_info": null
    },
    {
        "uuid": "0c3bb56be6f80ff453af7bb21e7c3428",
        "title": "浣溪沙 雨入空阶滴夜长",
        "author": "邓肃",
        "content": "雨入空阶滴夜长。\n月行云外借孤光。\n独将心事步长廊。\n深锁重门飞不去，巫山何日梦襄王。\n一床衾枕冷凄香。",
        "dynasty": "宋",
        "collection_info": null
    },
    {
        "uuid": "269d4c0b91db07231ea1c12d808148af",
        "title": "浣溪沙 傍竹柴门俯碧流",
        "author": "邓肃",
        "content": "傍竹柴门俯碧流。\n见人无语眼横秋。\n鸣机轧轧弄纤柔。\n定有回文传窦子，何时银汉渡牵牛。\n归来风雨夜飕飕。",
        "dynasty": "宋",
        "collection_info": null
    },
    {
        "uuid": "c11ea6438ad939bcffcfcd5e91e05574",
        "title": "浣溪沙 宿雨潜回海宇春",
        "author": "邓肃",
        "content": "宿雨潜回海宇春。\n晓风徐散日边云。\n熙熙人意一番新。\n破睡海棠能媚客，舞风垂柳似招人。\n春衫归去马蹄轻。",
        "dynasty": "宋",
        "collection_info": null
    },
    {
        "uuid": "89c9de948fff8e1eaf7105a1af937800",
        "title": "浣溪沙 阑外彤云已满空",
        "author": "邓肃",
        "content": "阑外彤云已满空。\n帘旌不动石榴红。\n谁将秋色到楼中。\n玛瑙一泓浮翠玉，瓠犀终日凛天风。\n炎洲人到广寒宫。",
        "dynasty": "宋",
        "collection_info": null
    },
    {
        "uuid": "0259da634a99fcb03e1c93b6eaa2d9af",
        "title": "浣溪沙 高会横山酒八仙",
        "author": "邓肃",
        "content": "高会横山酒八仙。\n烟云不减九华妍。\n暖风琼树倚楼前。\n妙唱一声尘暗落，靓妆四座玉相连。\n骖鸾何日共翩翩。",
        "dynasty": "宋",
        "collection_info": null
    },
    {
        "uuid": "0c4328a843756d1bed327edbc6e067e2",
        "title": "浣溪沙 二八佳人宴九仙",
        "author": "邓肃",
        "content": "二八佳人宴九仙。\n华堂清静斗春妍。\n琼枝相倚妙无前。\n良夜黄云来缥缈，东风碧酒意留连。\n花间蝶梦想翩翩。",
        "dynasty": "宋",
        "collection_info": null
    },
    {
        "uuid": "6969b882a5b4ac654bce7891e7f8fc0d",
        "title": "浣溪沙 半醉倚人落珥簪",
        "author": "邓肃",
        "content": "半醉倚人落珥簪。\n天香不数海南沈。\n时倾秋水话春心。\n已觉吹箫归碧落，从今禊饮笑山阴。\n金杯休惜十分深。",
        "dynasty": "宋",
        "collection_info": null
    },
    {
        "uuid": "1cdeb9eaedd68aaee0aa2f18c72d4132",
        "title": "浣溪沙 海畔山如碧玉簪",
        "author": "邓肃",
        "content": "海畔山如碧玉簪。\n天涯消息叹鱼沈。\n赖逢倾国洗愁心。\n莫为世情生旅况，且因乐事惜光阴。\n明朝红雨已春深。",
        "dynasty": "宋",
        "collection_info": null
    },
    {
        "uuid": "ef22c9f7774f1fc1028b5cb0a7b8eab5",
        "title": "菩萨蛮 隔窗瑟瑟闻飞雪",
        "author": "邓肃",
        "content": "隔窗瑟瑟闻飞雪。\n洞房半醉回春色。\n银烛照更长。\n罗屏围夜香。\n玉山幽梦晓。\n明日天涯杳。\n倚户黯芙蓉。\n涓涓秋露浓。",
        "dynasty": "宋",
        "collection_info": null
    },
    {
        "uuid": "5aebaa7bfcdb8c619b8b4bc67eb08a75",
        "title": "菩萨蛮 萋萋欲遍池塘草",
        "author": "邓肃",
        "content": "萋萋欲遍池塘草。\n轻寒却怕春光老。\n微雨湿昏黄。\n梨花啼晚妆。\n低垂帘四面。\n沈水环深院。\n太白困鸳鸯。\n天风吹梦长。",
        "dynasty": "宋",
        "collection_info": null
    },
    {
        "uuid": "0d838274244125ea17138b709ac904bf",
        "title": "菩萨蛮 飞红欲带春风去",
        "author": "邓肃",
        "content": "飞红欲带春风去。\n柳丝却织春风住。\n去住任春风。\n只愁尊俎空。\n今朝鞭马去。\n又得高阳侣。\n半醉踏花归。\n霜蹄骄欲飞。",
        "dynasty": "宋",
        "collection_info": null
    },
    {
        "uuid": "bdd1afc71f0fd17ac5ad14d6e4f9d338",
        "title": "菩萨蛮 帘旌不动熏馀热",
        "author": "邓肃",
        "content": "帘旌不动熏馀热。\n高堂谁送能言雪。\n一笑下人间。\n天风袭坐寒。\n歌声云外去。\n句句苏仙语。\n曲罢一尊空。\n飘然欲驭风。",
        "dynasty": "宋",
        "collection_info": null
    },
    {
        "uuid": "50c4509a8dd1da164ded5226cd41457a",
        "title": "菩萨蛮 廉纤细雨连天远",
        "author": "邓肃",
        "content": "廉纤细雨连天远。\n纱窗不隔斜风冷。\n花柳自生春。\n无聊空闭门。\n双双携手处。\n回首烟汀暮。\n嬉笑在高楼。\n知人牢落否。",
        "dynasty": "宋",
        "collection_info": null
    },
    {
        "uuid": "df3e5369909c17d2eb1c7930d0f5a949",
        "title": "菩萨蛮 垂杨袅袅腰肢软",
        "author": "邓肃",
        "content": "垂杨袅袅腰肢软。\n寒溪练练琉璃浅。\n短艇卧吹风。\n生涯一叶中。\n五湖须径去。\n何用若耶女。\n烟雨暝沙汀。\n花香唤酒醒。",
        "dynasty": "宋",
        "collection_info": null
    },
    {
        "uuid": "3c04ae1bbcef53a0c63845e3f8de8432",
        "title": "菩萨蛮 腰肢欲趁杨花去",
        "author": "邓肃",
        "content": "腰肢欲趁杨花去。\n歌声能遏行云住。\n杯酒醉东风。\n羁愁一洗空。\n谪仙清饮露。\n意在飞琼侣。\n未醉即求归。\n新词句欲飞。",
        "dynasty": "宋",
        "collection_info": null
    },
    {
        "uuid": "9dfa4126a188c1dbb3b64c5ac11185ae",
        "title": "菩萨蛮 归心谩逐飞云去",
        "author": "邓肃",
        "content": "归心谩逐飞云去。\n欢情却为芳菲住。\n翠袖拥香风。\n宁辞玉斝空。\n主人承湛露。\n元是皋夔侣。\n早晚定遄归。\n商霖四海飞。",
        "dynasty": "宋",
        "collection_info": null
    },
    {
        "uuid": "08b041036e97a98fa7dbda0c2a332c56",
        "title": "菩萨蛮 骑鲸好向云端去",
        "author": "邓肃",
        "content": "骑鲸好向云端去。\n踏花偶为狂朋住。\n笑语凛生风。\n眼高四海空。\n羊裘冲雨露。\n我是渔樵侣。\n已趁白鸥归。\n长江自在飞。",
        "dynasty": "宋",
        "collection_info": null
    },
    {
        "uuid": "2e62bb5089789b7034ce452d446997f0",
        "title": "菩萨蛮 一心唯欲南园去",
        "author": "邓肃",
        "content": "一心唯欲南园去。\n东山着意留难住。\n曾惯识追风。\n马群今已空。\n金盘盛玉露。\n情绝鸳鸯侣。\n破贼凯还归。\n冲天看一飞。",
        "dynasty": "宋",
        "collection_info": null
    },
    {
        "uuid": "e337d4784bc2af382ab8c6dc16aa087f",
        "title": "南歌子 竹影窥灯暗",
        "author": "邓肃",
        "content": "竹影窥灯暗，泉声语夜长。\n小窗无梦到高唐。\n独引三杯长啸、步修廊。\n月午衣衫冷，莲开风露香。\n阑干西角下银潢。\n我欲乘槎天上、泛寒光。",
        "dynasty": "宋",
        "collection_info": null
    },
    {
        "uuid": "f260d3d12bbd9c6e4360da8997d4dd52",
        "title": "南歌子 皓月明腮雪",
        "author": "邓肃",
        "content": "皓月明腮雪，冷风乱鬓云。\n高楼帘幕夜生春。\n半醉倚人秋水、欲斜倾。\n晓雨双溪涨，归舟一叶轻。\n杳无青翼寄殷勤。\n目断烟波渔火、又黄昏。",
        "dynasty": "宋",
        "collection_info": null
    },
    {
        "uuid": "dc0fa20b8e7acdc8772deb94fb14bdc1",
        "title": "南歌子 云绕风前鬓",
        "author": "邓肃",
        "content": "云绕风前鬓，春开槛里妆。\n凤屏清昼蔼龙香。\n浅画娥眉新样、远山长。\n比翼曾同梦，双鱼隔异乡。\n玉楼依旧暗垂杨。\n楼下落花流水、自斜阳。",
        "dynasty": "宋",
        "collection_info": null
    },
    {
        "uuid": "3dd879a5c6763b84aa65f30c79e38358",
        "title": "南歌子 驿畔争挦草",
        "author": "邓肃",
        "content": "驿畔争挦草，车前自喂牛。\n凤城一别几经秋。\n身在天涯海角、忍回头。\n旅梦惊残月，劳生寄小舟。\n都人应也望宸游。\n早晚葱葱佳气、满皇州。",
        "dynasty": "宋",
        "collection_info": null
    },
    {
        "uuid": "c8c11653f805bc68fd324d526deedb20",
        "title": "诉衷情 乘鸾缥缈过三山",
        "author": "邓肃",
        "content": "乘鸾缥缈过三山。\n游戏下人间。\n金尊不辞频倒，春色上朱颜。\n依暖玉，掠风鬟。\n语关关。\n惟愁漏短，雨散云飞，骑月空还。",
        "dynasty": "宋",
        "collection_info": null
    },
    {
        "uuid": "b55dbb80d0e8ec200673608b7a417a9a",
        "title": "诉衷情 龙头一语定闽山",
        "author": "邓肃",
        "content": "龙头一语定闽山。\n黄色上眉间。\n诏书促归金阙，玉带侍天颜。\n拢象板，亸宫鬟。\n唱阳关。\n从容禁闼，若念林泉，应寄书还。",
        "dynasty": "宋",
        "collection_info": null
    },
    {
        "uuid": "9d27386aa6d9bcd7e09c96693550062b",
        "title": "诉衷情 从来云雨过巫山",
        "author": "邓肃",
        "content": "从来云雨过巫山。\n只托梦魂间。\n何如醉逢倾国，春到一瓢颜。\n歌窈窕，舞双鬟。\n掩云关。\n重城五鼓，月下西楼，不忍轻还。",
        "dynasty": "宋",
        "collection_info": null
    },
    {
        "uuid": "2ab1248cc468beaea3162796d1452b72",
        "title": "长相思令・长相思 一重山",
        "author": "邓肃",
        "content": "一重山。\n两重山。\n山远天高烟水寒。\n相思枫叶丹。\n菊花开，菊花残。\n雁已西飞人未还。\n一帘风月闲。",
        "dynasty": "宋",
        "collection_info": null
    },
    {
        "uuid": "ea144a3d85783456553b7e5a1ff70278",
        "title": "长相思令・长相思 一重溪",
        "author": "邓肃",
        "content": "一重溪。\n两重溪。\n溪转山回路欲迷。\n朱阑出翠微。\n梅花飞。\n雪花飞。\n醉卧幽亭不掩扉。\n冷香寻梦归。",
        "dynasty": "宋",
        "collection_info": null
    },
    {
        "uuid": "6f66dafa0f38ec95f29b7331fbb66c68",
        "title": "长相思令・长相思 红花飞",
        "author": "邓肃",
        "content": "红花飞。\n白花飞。\n郎与春风同别离。\n春归郎不归。\n雨霏霏。\n雪霏霏。\n又是黄昏独掩扉。\n孤灯隔翠帷。",
        "dynasty": "宋",
        "collection_info": null
    },
    {
        "uuid": "786bfbe74aa4262b974d10b11fe21ca1",
        "title": "西江月 腊雪犹埋石巘",
        "author": "邓肃",
        "content": "腊雪犹埋石巘，春风已入梅梢。\n冷香随马上琼瑶。\n不与时人同到。\n拍手恐惊星斗，高歌已在烟霄。\n醉呼玉女解金貂。\n笑问何如蓬岛。",
        "dynasty": "宋",
        "collection_info": null
    },
    {
        "uuid": "9c5dc9a50aabe71e3784e9a3e0c1945b",
        "title": "西江月 风荐荷香翦翦",
        "author": "邓肃",
        "content": "风荐荷香翦翦，月行竹影徐徐。\n微闻环佩过庭除。\n恐是阳台行雨。\n玉笋轻笼乐句，流莺夜转诗馀。\n酒酣风劲露凝珠。\n我欲骖鸾归去。",
        "dynasty": "宋",
        "collection_info": null
    },
    {
        "uuid": "823c17ea073bcd5d5a7cd883721c2873",
        "title": "生查子 执手两潸然",
        "author": "邓肃",
        "content": "执手两潸然，情极都无语。\n去马更匆匆，一息迷回顾。\n孤馆得村醪，一醉空离绪。\n酒醒却无人，帘外三更雨。",
        "dynasty": "宋",
        "collection_info": null
    },
    {
        "uuid": "42afaa68d0b861284f5135f4ded00afc",
        "title": "感皇恩 翠竹谩连云",
        "author": "邓肃",
        "content": "翠竹谩连云，天风不到。\n帘幕重重自热恼。\n冷香忽至，爱惜当同芝草。\n井花浮碧玉，炎威扫。\n酒渴想东邻，忧心如捣。\n纳履生疑谩悔懊。\n未容沈李，相对尊前倾倒。\n报君惟短句，琼琚好。",
        "dynasty": "宋",
        "collection_info": null
    },
    {
        "uuid": "3811460e8ca266ab25197ba26d800d0d",
        "title": "一剪梅・一翦梅 雨过春山翠欲浮",
        "author": "邓肃",
        "content": "雨过春山翠欲浮。\n影落寒溪碧玉流。\n片帆乘兴挂东风，夹岸花香拥去舟。\n尊酒时追李郭游。\n醉卧烟波万事休。\n梦回风定斗杓寒，渔笛一声天地秋。",
        "dynasty": "宋",
        "collection_info": null
    },
    {
        "uuid": "77c47548546a4379bc8e60216b59ca4e",
        "title": "蝶恋花 执手长亭无一语",
        "author": "邓肃",
        "content": "执手长亭无一语。\n泪眼汪汪，滴下阳关句。\n牵马欲行还复住。\n春风吹断梨花雨。\n海角三千千叠路。\n归侍玉皇，那复回头顾。\n旌旆已因风月驻。\n何妨醉过清明去。",
        "dynasty": "宋",
        "collection_info": null
    },
    {
        "uuid": "11fb9bdc93cd23da6d1b7085d77fb048",
        "title": "江城子 酒阑携手过回廊",
        "author": "邓肃",
        "content": "酒阑携手过回廊。\n夜初凉。\n月如霜。\n笑问木樨，何日吐天香。\n待插一枝归斗帐，和云雨，殢襄王。\n如今满目雨新黄。\n绕高堂。\n自芬芳。\n不见堂中，携手旧鸳鸯。\n已对秋光成感慨，更夜永，漏声长。",
        "dynasty": "宋",
        "collection_info": null
    },
    {
        "uuid": "1e62f41dd7ba9278db199cb6c3023aef",
        "title": "花石诗十一章  其一",
        "author": "邓肃",
        "content": "蔽江载石巧玲珑，雨过嶙峋万玉峰。\n舻尾相衔贡天子，坐移蓬岛到深宫。",
        "dynasty": "宋",
        "collection_info": null
    },
    {
        "uuid": "24e823164265743322421d0d6b692b4d",
        "title": "花石诗十一章  其二",
        "author": "邓肃",
        "content": "浮花浪蕊自朱白，月窟鬼方更奇绝。\n缤纷万里来如云，上林玉砌酣春色。",
        "dynasty": "宋",
        "collection_info": null
    },
    {
        "uuid": "858db4c49bbd1dca6a7d2a486237730b",
        "title": "花石诗十一章  其三",
        "author": "邓肃",
        "content": "守令讲求争效忠，誓将花石扫地空。\n那知臣子力可尽，报上之德要难穷。",
        "dynasty": "宋",
        "collection_info": null
    },
    {
        "uuid": "b1d90574df0ddbaa519fd4bd8e648569",
        "title": "花石诗十一章  其四",
        "author": "邓肃",
        "content": "天为黎民生父母，胜景直须尽寰宇。\n岂同臣庶作园池，但隔墙篱分尔汝。",
        "dynasty": "宋",
        "collection_info": null
    },
    {
        "uuid": "f31940fd44d744443c70c0dac8b57191",
        "title": "花石诗十一章  其五",
        "author": "邓肃",
        "content": "皇帝之圃浩无涯，日月所照同一家。\n北连幽蓟南交趾，东极蟠木西流沙。",
        "dynasty": "宋",
        "collection_info": null
    },
    {
        "uuid": "746aa105a69c00bbef4a954432be3ce5",
        "title": "花石诗十一章  其六",
        "author": "邓肃",
        "content": "是中嵩岳磨星斗，下视羣山真培塿。\n千年老木矫龙蛇，天风夜作雷霆吼。",
        "dynasty": "宋",
        "collection_info": null
    },
    {
        "uuid": "e793b1f29c480084db9ac8ae1668241a",
        "title": "花石诗十一章  其七",
        "author": "邓肃",
        "content": "三月和风塞太空，天涯海角竞青红。\n不知花卉何远近，六合内外俱春容。",
        "dynasty": "宋",
        "collection_info": null
    },
    {
        "uuid": "b7a527dc34bd0abe60670577e87e0b10",
        "title": "花石诗十一章  其八",
        "author": "邓肃",
        "content": "圣主胸襟包率土，天锡园池乃如许。\n坐观块石与根茎，无乃卑凡不足数。",
        "dynasty": "宋",
        "collection_info": null
    },
    {
        "uuid": "524cf042b194ab629bd1ba613f359119",
        "title": "花石诗十一章  其九",
        "author": "邓肃",
        "content": "饱食官吏不深思，务求新巧日孳孳。\n不知均是圃中物，迁远而近盖其私。",
        "dynasty": "宋",
        "collection_info": null
    },
    {
        "uuid": "4fe439a48ff7bbcfc5f7b67a05998cee",
        "title": "花石诗十一章  其一○",
        "author": "邓肃",
        "content": "恭惟圣德高舜禹，一圃岂尝分彼此。\n世人用管妄窥天，水陆驱驰烦赤子。",
        "dynasty": "宋",
        "collection_info": null
    },
    {
        "uuid": "c582f4259fd845c3798c0cf547169567",
        "title": "花石诗十一章  其一一",
        "author": "邓肃",
        "content": "安得守令体宸衷，不復区区踵前踪。\n但为君王安百姓，圃中无日不春风。",
        "dynasty": "宋",
        "collection_info": null
    },
    {
        "uuid": "55671188a0347b7427f38fa305caf15c",
        "title": "岩桂",
        "author": "邓肃",
        "content": "雨过西风作晚凉，连云老翠出新黄。\n清芬一日来天阙，世上龙涎不敢香。",
        "dynasty": "宋",
        "collection_info": null
    },
    {
        "uuid": "311010a39898f0c885ba4bedaaf0379d",
        "title": "梅",
        "author": "邓肃",
        "content": "不顾冬残自在妍，笑将疏影弄婵娟。\n小轩不用垂帘幕，我醉花香自得仙。",
        "dynasty": "宋",
        "collection_info": null
    },
    {
        "uuid": "2b49ea06b65c9a6458c9ff3a604394cb",
        "title": "泛江",
        "author": "邓肃",
        "content": "风迴浪急月初圆，携得鱼竿下钓船。\n自是高歌星斗上，不须骑气夜行天。",
        "dynasty": "宋",
        "collection_info": null
    },
    {
        "uuid": "1d5748dca04993d26aadf3a2ae1e8186",
        "title": "姜池源庙二首  其一",
        "author": "邓肃",
        "content": "樽酒源头一拜神，麕羊瓮茧便青春。\n当年旱魃矜余虐，祷去阳侯失旧津。",
        "dynasty": "宋",
        "collection_info": null
    },
    {
        "uuid": "44d85dde0ace2aab27f6f1cbc4cb973b",
        "title": "姜池源庙二首  其二",
        "author": "邓肃",
        "content": "博带峩冠新庙像，长衫紫领乐耕民。\n雨旸从此如常德，愿作常山荐号人。",
        "dynasty": "宋",
        "collection_info": null
    },
    {
        "uuid": "b071e51d51a2ffec14a4d9131803a9a6",
        "title": "灵应寺二首  其一",
        "author": "邓肃",
        "content": "松篁拥翠入云间，雅称高人卷道闲。\n自是红尘飞不到，一溪流水遶青山。",
        "dynasty": "宋",
        "collection_info": null
    },
    {
        "uuid": "3ddcd51d2bfd378810db778e862919f2",
        "title": "灵应寺二首  其二",
        "author": "邓肃",
        "content": "老木森森小径斜，淡烟横锁两三家。\n晚来欲写潇疏景，举目遥岑更望赊。",
        "dynasty": "宋",
        "collection_info": null
    },
    {
        "uuid": "a396f911f5b41e1a29608b0ca9c3d6d2",
        "title": "偶题",
        "author": "邓肃",
        "content": "一叶渔舠破晓烟，山环碧玉水连天。\n满倾竹叶倚红玉，天遣行云慰谪仙。",
        "dynasty": "宋",
        "collection_info": null
    },
    {
        "uuid": "d239a47e7f59fab46c6f3880628ed346",
        "title": "靖节先生祠下",
        "author": "邓肃",
        "content": "五柳归来昔陶公，七闽召还今邓子。\n不将出处作殊观，便了陶邓无生死。",
        "dynasty": "宋",
        "collection_info": null
    },
    {
        "uuid": "4213f91ee42148fccc52aa85a4c80f6a",
        "title": "郸州道中早行",
        "author": "邓肃",
        "content": "疏帘不下纵荷香，梦破纱厨月满廊。\n笑尽一杯鞭马走，恍疑山色是家乡。",
        "dynasty": "宋",
        "collection_info": null
    },
    {
        "uuid": "e18484a2da96206bac2e7314e001e2a6",
        "title": "寄张应和运副二首  其一",
        "author": "邓肃",
        "content": "当年曾忝从官班，再拜天颜咫尺间。\n今历千山嫌未稳，芒鞋明日又登山。",
        "dynasty": "宋",
        "collection_info": null
    },
    {
        "uuid": "54506287471e528ef9215bc7bb6ec80d",
        "title": "寄张应和运副二首  其二",
        "author": "邓肃",
        "content": "土屋茅茨山万重，阴云不解雨蒙蒙。\n桃源目断知何处，身在杜陵诗句中。",
        "dynasty": "宋",
        "collection_info": null
    },
    {
        "uuid": "031ce2e33fbcf624771178982d867a46",
        "title": "咏史二首  其一",
        "author": "邓肃",
        "content": "雨过东山春意浓，但携桃李步春风。\n眼高四海无勍敌，百万胡奴一□空。",
        "dynasty": "宋",
        "collection_info": null
    },
    {
        "uuid": "24f0494fe9308cd80d002138b4ff2d39",
        "title": "咏史二首  其二",
        "author": "邓肃",
        "content": "五湖范蠡携西子，三国周郎嫁小乔。\n盖世功名聊唾手，何妨樽酒醉妖娆。",
        "dynasty": "宋",
        "collection_info": null
    },
    {
        "uuid": "fa6f4fe37ffe5924e9d076cf56a7f302",
        "title": "戏题",
        "author": "邓肃",
        "content": "我欲开樽百物无，邻家酒熟各觞吾。\n扶杖出门又应供，三生恐是宾头卢。",
        "dynasty": "宋",
        "collection_info": null
    },
    {
        "uuid": "d6beaa505a2de73f33539bc43c52d0f1",
        "title": "访故人",
        "author": "邓肃",
        "content": "天寒岁暮两无聊，访戴那辞千里遥。\n直上洞天三十六，马蹄迤逦步琼瑶。",
        "dynasty": "宋",
        "collection_info": null
    },
    {
        "uuid": "8313feee07b4609623a07f37ca8e9f35",
        "title": "题枕碧阁",
        "author": "邓肃",
        "content": "清流绳断炎洲境，松响挟将寒意来。\n坐上逸情留不住，欲随风月过蓬莱。",
        "dynasty": "宋",
        "collection_info": null
    },
    {
        "uuid": "e672e67c23142d1565981963af0c3c30",
        "title": "次韵李状元送酒",
        "author": "邓肃",
        "content": "年来樽酒是生涯，赤脚曾无解语花。\n明日可来文字饮，新诗共吐半天霞。",
        "dynasty": "宋",
        "collection_info": null
    },
    {
        "uuid": "21e3dc77f9b83de713e30969466c1017",
        "title": "次韵顺之奏雅四首  其一",
        "author": "邓肃",
        "content": "谁回厄会作民禄，凭君上天厌人欲。\n要将勋业称貂蝉，世间岂曰无衣六。",
        "dynasty": "宋",
        "collection_info": null
    },
    {
        "uuid": "f7dd06c515c833d5c629a04885b32cf8",
        "title": "次韵顺之奏雅四首  其二",
        "author": "邓肃",
        "content": "谪仙酒渴要吞江，刘毅一呼从此欲。\n当知明琼亦有神，引上洞天三十六。",
        "dynasty": "宋",
        "collection_info": null
    },
    {
        "uuid": "9d7337a9d5b74d8a0c4a954c21503c79",
        "title": "次韵顺之奏雅四首  其三",
        "author": "邓肃",
        "content": "梦蝶庄周心槁木，入柳穿花本无欲。\n杯酒行春当此时，忽遇清明一百六。",
        "dynasty": "宋",
        "collection_info": null
    },
    {
        "uuid": "ffaa96482f0b2ad9a1429516dcaddf10",
        "title": "次韵顺之奏雅四首  其四",
        "author": "邓肃",
        "content": "神仙醉歌天上曲，暖春肯念人间欲。\n谩将郊岛继韩豪，五出那配天葩六。",
        "dynasty": "宋",
        "collection_info": null
    },
    {
        "uuid": "8b05aff41f060bbd68c7c7f11366b928",
        "title": "凤池小饮",
        "author": "邓肃",
        "content": "北山知有出郊心，为霁春寒十日阴。\n水石本为迁客共，一枝端欲寄深林。",
        "dynasty": "宋",
        "collection_info": null
    },
    {
        "uuid": "b94e8eb3ddeba6ee71d8720d452db7ee",
        "title": "落梅二首  其一",
        "author": "邓肃",
        "content": "一夕狂风雨万英，醉扶筇竹踏疏星。\n归来衫袖天香冷，一洗人间龙麝腥。",
        "dynasty": "宋",
        "collection_info": null
    },
    {
        "uuid": "7639e7cfbb36e79c0aa1453cfb34c0bb",
        "title": "落梅二首  其二",
        "author": "邓肃",
        "content": "飘零不用嘆春工，风味端期鼎鼐中。\n欲揽阳和归宇宙，何妨飞舞作先锋。",
        "dynasty": "宋",
        "collection_info": null
    },
    {
        "uuid": "bf6c8ca02cda530870d2a98fe9d4c946",
        "title": "和邓成材五绝  其一",
        "author": "邓肃",
        "content": "扶筇欲过北山来，政赖诗囊一笑开。\n故走溪山寻胜景，为君携向笔端来。",
        "dynasty": "宋",
        "collection_info": null
    },
    {
        "uuid": "2982c72bf45a77a1e46240eabd66ec4b",
        "title": "和邓成材五绝  其二",
        "author": "邓肃",
        "content": "酒兵招我破愁城，顿觉春风拂面生。\n却廹豺狼飞小艇，当知捩手又翻羹。",
        "dynasty": "宋",
        "collection_info": null
    },
    {
        "uuid": "aeb72e4efdf1a19e64a89bc65804f0c2",
        "title": "和邓成材五绝  其三",
        "author": "邓肃",
        "content": "朱紫纷趋左衽班，羡君不动屹如山。\n卷将禹稷平生志，掉首归为陋巷颜。",
        "dynasty": "宋",
        "collection_info": null
    },
    {
        "uuid": "cfbab55b0b52ba182b5df1051277b9c0",
        "title": "和邓成材五绝  其四",
        "author": "邓肃",
        "content": "句法徒能泣鬼神，文穷欲饯嘆无因。\n临存多谢知音鲍，为洗胸中万斛尘。",
        "dynasty": "宋",
        "collection_info": null
    },
    {
        "uuid": "cbef0037f84c7d361d6fb5a1f005c18a",
        "title": "和邓成材五绝  其五",
        "author": "邓肃",
        "content": "卧龙何日起南阳，万骑追风竞挽强。\n射落长庚作顽石，坐令四海復农桑。",
        "dynasty": "宋",
        "collection_info": null
    },
    {
        "uuid": "9e5c5251b375875e78de34f42e9f2bbf",
        "title": "南归醉题家圃二首  其一",
        "author": "邓肃",
        "content": "填海我如精卫，当车人笑螳螂。\n六合羣黎有补，一身万段何妨。",
        "dynasty": "宋",
        "collection_info": null
    },
    {
        "uuid": "36093396a9fd4b2153b5ff1628f962e1",
        "title": "南归醉题家圃二首  其二",
        "author": "邓肃",
        "content": "近辅暴迫狼虎，圣君德大干坤。\n万里去黄金阙，一杯得杏花村。",
        "dynasty": "宋",
        "collection_info": null
    },
    {
        "uuid": "2867efa1f728a6c8cfaf1d8111446f3b",
        "title": "凝翠阁陪李梁溪次韵",
        "author": "邓肃",
        "content": "栏前碧玉四围宽，满座清风文字欢。\n霜气袭人秋更爽，溪光耿月夜生寒。\n登临顾我那能赋，姓字从公遂不漫。\n此景此时难再得，相思但把锦囊看。",
        "dynasty": "宋",
        "collection_info": null
    },
    {
        "uuid": "1d279fe9c3eaf534533fad4a2dace01a",
        "title": "谢见招者",
        "author": "邓肃",
        "content": "机锋不契更何图，便合浮杯出上都。\n此去定须安短褐，平生那肯曳长裾。\n迴天傥是奇男子，绾印原非大丈夫。\n挥手出门殊不恶，一帆秋水及鲈鱼。",
        "dynasty": "宋",
        "collection_info": null
    },
    {
        "uuid": "6fe16e8850494eac322725f6faec15d1",
        "title": "谢朱乔年",
        "author": "邓肃",
        "content": "归帽纳毫真得策，要笺留带计何疏。\n公如买莱苦求益，我已忘要何用渠。\n闭户羽衣聊自适，堆窗柿叶对人书。\n帝都声价君知否，寄付新传折槛朱。",
        "dynasty": "宋",
        "collection_info": null
    },
    {
        "uuid": "1da0198bb2b5f47252b8f6e313897103",
        "title": "哭陈兴宗先生三首  其一",
        "author": "邓肃",
        "content": "森森松竹锁春风，半掩柴门一径通。\n独步水云情似鹤，对人谈论气如虹。\n诗书当日三冬富，光燄他时万丈雄。\n忽驭冷风径归去，长庚依旧耿秋空。",
        "dynasty": "宋",
        "collection_info": null
    },
    {
        "uuid": "2e1398131eb19f195af9a3fb5dde5037",
        "title": "哭陈兴宗先生三首  其二",
        "author": "邓肃",
        "content": "虀盐昔者谩儒宫，苇白茅黄处处同。\n十载从公烦点铁，寸毫令我稍披聋。\n一泓渐笑牛蹄水，万里初观羊角风。\n欲反三隅嗟已矣，两行衰泪付春风。",
        "dynasty": "宋",
        "collection_info": null
    },
    {
        "uuid": "1ca07e4229acd6b0cf515143669ad776",
        "title": "哭陈兴宗先生三首  其三",
        "author": "邓肃",
        "content": "满腹悲辛谁与言，叩门不应更依然。\n一斑昔我尝窥豹，五色还公自补天。\n新陇只今堪挂剑，枯桐从此不调絃。\n典刑今有阿戎在，定与相从对白莲。",
        "dynasty": "宋",
        "collection_info": null
    },
    {
        "uuid": "1bdf0ec8f2e7cb2584ef5d3d123d6f13",
        "title": "无题",
        "author": "邓肃",
        "content": "风行水上偶成文，暖入园林自在春。\n换国虽工非我有，呕心得句为谁珍。\n三生戒老诗堪画，千古长庚笔有神。\n不用临风嘆奔逸，箪瓢一笑舜何人。",
        "dynasty": "宋",
        "collection_info": null
    },
    {
        "uuid": "0fcaaf65a1809a4a484bda7bd2d4d286",
        "title": "西庵饯春",
        "author": "邓肃",
        "content": "傍水禅房半掩门，乍晴帘幕捲黄昏。\n风驱红雨春何在，酒入香肌玉自温。\n勿笑饥肠充笋蕨，须将醉眼盖干坤。\n杖头更有百钱在，明日还寻未到村。",
        "dynasty": "宋",
        "collection_info": null
    },
    {
        "uuid": "0ff4ba9e55af7ccb4116b2ac2cf095bc",
        "title": "喜雨二章  其一",
        "author": "邓肃",
        "content": "万里炎洲政鬰蒸，阿香搥鼓忽砰轰。\n云驱铁骑千山合，雨挽银河一夜倾。\n龟坼有田皆灌灌，猬毛无稻不生生。\n高楼破晓朱帘卷，六合无尘万象清。",
        "dynasty": "宋",
        "collection_info": null
    },
    {
        "uuid": "9b0907f962ac5badb059421dd2dfe3a7",
        "title": "喜雨二章  其二",
        "author": "邓肃",
        "content": "旸虫赫赫欲流金，夹岸垂杨失翠阴。\n已恐人间被汤旱，谁从天上作商霖。\n崇墉定有千箱积，果腹同倾四海心。\n我亦不须忧脱粟，聊赓既醉入瑶琴。",
        "dynasty": "宋",
        "collection_info": null
    },
    {
        "uuid": "caf5ce4dbc4b6d9f00514b819ca860ec",
        "title": "再和宰公二首  其一",
        "author": "邓肃",
        "content": "谁向人间脱甑蒸，烦公大句激雷轰。\n高才自是百夫特，出语当令四座倾。\n霖雨虽从天上降，烟云要自笔端生。\n吹嘘六合无凡骨，例欲乘风款太清。",
        "dynasty": "宋",
        "collection_info": null
    },
    {
        "uuid": "c395d6c6b8f4cec0ab6a37f885f6bc8e",
        "title": "再和宰公二首  其二",
        "author": "邓肃",
        "content": "斗枢不见走蛇金，万里晴空无寸阴。\n郗扇虽交更挥汗，嵩车才出辄成霖。\n诗如翻水惊黄绢，力可迴天在赤心。\n百里敢烦天下手，丰年无事但鸣琴。",
        "dynasty": "宋",
        "collection_info": null
    },
    {
        "uuid": "c036806c720936f2b7818f9dc1455ca2",
        "title": "次韵龙学丈",
        "author": "邓肃",
        "content": "水色山光入画屏，浩然相对自由身。\n芳菲莫恨无情去，天地常藏不尽春。\n傥得江河化酒醴，何须瓦砾点金银。\n花开花谢两休问，且向樽前一笑频。",
        "dynasty": "宋",
        "collection_info": null
    },
    {
        "uuid": "a455bb540a9ec02ef45be5d8519fce73",
        "title": "和姜季资",
        "author": "邓肃",
        "content": "入手新诗夺化机，一天星斗夜无辉。\n想君佳思真泉涌，索我强辞似箭飞。\n平昔端为覆酱用，临时那得锦囊归。\n不如且遣长鬚去，兀坐冥搜更下帷。",
        "dynasty": "宋",
        "collection_info": null
    },
    {
        "uuid": "d2e736c6555023f95052486c06c717a6",
        "title": "云际岭",
        "author": "邓肃",
        "content": "狂直初无涉世才，雷公斥下九天来。\n面衝风雪吹三月，马避干戈易四迴。\n带雪烧柴平体粟，沥槽沽酒慰饥雷。\n如闻明日登闽岭，茅舍春风夜满怀。",
        "dynasty": "宋",
        "collection_info": null
    },
    {
        "uuid": "4518f23becbd5347072f9ff435d9059e",
        "title": "和邹宣教",
        "author": "邓肃",
        "content": "未须绝迹便餐霞，且饮当朝谏议茶。\n法水有缘随远浪，污泥无计染莲花。\n千篇信笔初无语，万里浮螺触处家。\n已悟色空元不两，夔蚿何用更怜蛇。",
        "dynasty": "宋",
        "collection_info": null
    },
    {
        "uuid": "ae508a89d936d8f1e2d583b1a282169d",
        "title": "仲子叔明二邦君兼济子安德和文明四使者同过逐客于文殊偶食无肉客既满意而主人略无愧色作诗一首",
        "author": "邓肃",
        "content": "谪宦亡聊又出奔，敢期冠盖也临存。\n豪华自厌蒸人乳，冷落能来叩席门。\n莫嘆愁肠充苜蓿，从来醉眼盖干坤。\n相知政在世情外，赐达回穷不足论。",
        "dynasty": "宋",
        "collection_info": null
    },
    {
        "uuid": "4d5046b00c7305b0a356bcaca3616deb",
        "title": "送丹霞",
        "author": "邓肃",
        "content": "白莲结社记前缘，偶到人间共一年。\n对学三生形已改，相逢一笑性犹全。\n法缘振地公今佛，逸思磨天我亦仙。\n明日清风飞短棹，羡师先去得林泉。",
        "dynasty": "宋",
        "collection_info": null
    },
    {
        "uuid": "40e87acb337bceafce348b5abdd80d62",
        "title": "遣妓",
        "author": "邓肃",
        "content": "吾徒得酒便超然，何用红粧恼醉眠。\n密约自怜非宋玉，官差聊復浼梅仙。\n樽前起舞无鸜鹆，坐上求归似杜鹃。\n去去眼中无俗物，却将诗律绊春妍。",
        "dynasty": "宋",
        "collection_info": null
    },
    {
        "uuid": "f11c71678579fc5bc1ee2f4dbc594c91",
        "title": "游山",
        "author": "邓肃",
        "content": "花柳年来不忍春，出郊聊復写忧熏。\n天因御史欲飞雨，山为文公却霁云。\n寸舌不须论理乱，一犁安得遂耕耘。\n凭君且尽杯中物，酒恶花香自在闻。",
        "dynasty": "宋",
        "collection_info": null
    },
    {
        "uuid": "7b84248aa19141c61786949cfabe8b95",
        "title": "谢吕友善见和",
        "author": "邓肃",
        "content": "扶筇西去谩寻春，独学无人沐且熏。\n便欲问津从桀溺，当时折槛愧朱云。\n阴霾满目凭谁扫，芳草连空未易耘。\n家学定须兴尚父，威声一振九夷闻。",
        "dynasty": "宋",
        "collection_info": null
    },
    {
        "uuid": "ac04296a1f860470f4c2f1bf04a44a32",
        "title": "谢吴少綝和",
        "author": "邓肃",
        "content": "茅斋对语夜生春，帘幕低园沉水熏。\n冷坐顾余心似铁，题诗羡子气如云。\n山巅有蕨应同采，郭外无田可独耘。\n市酒盈樽且狂饮，儿曹昵昵不须闻。",
        "dynasty": "宋",
        "collection_info": null
    },
    {
        "uuid": "01237a4854ca59a10deba374ea2e8821",
        "title": "次韵茂实之才",
        "author": "邓肃",
        "content": "谪官谁道不知春，出郭犹能一醉熏。\n银笔争题追鲍谢，席门琢句拟机云。\n东垣敢念百朋锡，南亩当从千耦耘。\n剩乞新诗殊不恶，恐因叩角彻天闻。",
        "dynasty": "宋",
        "collection_info": null
    },
    {
        "uuid": "e3d5863dae216e35e43bd68d64204d2f",
        "title": "秋日白莲",
        "author": "邓肃",
        "content": "竹外玻璃十顷宽，水芝高下刻琅玕。\n冷香翦翦秋风动，孤艷泠泠晓月寒。\n康乐气豪犹出社，易之韵俗更谁看。\n笑谈今日亲姑射，太华高吟不数韩。",
        "dynasty": "宋",
        "collection_info": null
    },
    {
        "uuid": "7c0789738a09b7820acc9e4056e7f2b1",
        "title": "访故人",
        "author": "邓肃",
        "content": "扁舟载月随夜风，晓到溪源访老农。\n水骨借风鸣活活，涧毛被雨绿茸茸。\n竹萌已削琼瑶白，村酒仍沽琥珀浓。\n醉倒田间无一事，九衢车马自衝衝。",
        "dynasty": "宋",
        "collection_info": null
    },
    {
        "uuid": "e5e59c68937c311e6177f5350689ae2f",
        "title": "瑞鹧鸪",
        "author": "邓肃",
        "content": "北书一纸惨天容，花柳春风不敢秾。\n未学宣尼歌凤德，姑从阮籍哭途穷。\n此身已落千山外，旧事迴思一梦中。\n何日中兴烦吉甫，洗开阴翳放晴空。",
        "dynasty": "宋",
        "collection_info": null
    },
    {
        "uuid": "896c568d4b1020d24ff75c8cdf035b83",
        "title": "罗知县挽诗",
        "author": "邓肃",
        "content": "闭门经史自优游，气宇凌凌上斗牛。\n从政逝将驱鸟鼠，传家那肯坠箕裘。\n人间端欲挥银笔，天上俄闻记玉楼。\n山北山南何处问，翩翩丹旐舞残秋。",
        "dynasty": "宋",
        "collection_info": null
    },
    {
        "uuid": "cdc6e8f7d2a5b1627b3c4bea3dd8d307",
        "title": "次宋左司韵",
        "author": "邓肃",
        "content": "往事无如今日新，銮舆一再冒胡尘。\n阳微阴极故多雨，柳怨花愁不忍春。\n已遣侈心倾虏帐，行收泪眼拜枫宸。\n眼前恶景君休问，胜负相资臂屈伸。",
        "dynasty": "宋",
        "collection_info": null
    },
    {
        "uuid": "8f06e40fcf33d4bd31dc9694ceca56f9",
        "title": "戏彦成端友",
        "author": "邓肃",
        "content": "一天梅雨乱缤纷，二陆超然乐事并。\n师命炙牛携越妥，相如涤器对文君。\n闭门嗟我如孙敬，载酒谁人过子云。\n窥窦有心公肯否，要将文字杂红裙。",
        "dynasty": "宋",
        "collection_info": null
    },
    {
        "uuid": "bb77c4177071657eab79de2f1438b8f2",
        "title": "寄张子猷",
        "author": "邓肃",
        "content": "九州胡马闇尘埃，政恐狂澜不可迴。\n敢念陶潜旧彭泽，当寻阮肇过天台。\n三朝我乏迴天力，一壑君还钓月来。\n便好相从长夜饮，箪瓢新有脯青苔。",
        "dynasty": "宋",
        "collection_info": null
    },
    {
        "uuid": "589fb9e3e98cab3d5b2601b62fcab97b",
        "title": "自嘲",
        "author": "邓肃",
        "content": "踪迹平生半九区，醉倒时得蛾眉扶。\n连年兵火四方沸，一饱鸡豚半月无。\n住世今非孔北海，分司自到宾头卢。\n卷帘月色招人醉，三百青铜径自沽。",
        "dynasty": "宋",
        "collection_info": null
    },
    {
        "uuid": "a605b52648ee05d42f4967dc52e17039",
        "title": "偶成三首  其一",
        "author": "邓肃",
        "content": "苍苔白石两清幽，缥缈虹桥跨碧流。\n日过窗间腾野马，雨余墙角篆蜗牛。\n饥寒不作妻孥念，笑语那知天地秋。\n一炷水沉参鼻观，扫空六凿自天游。",
        "dynasty": "宋",
        "collection_info": null
    },
    {
        "uuid": "b315d64e0faae591cc78d95e8c3984e6",
        "title": "偶成三首  其二",
        "author": "邓肃",
        "content": "梦破南窗袅水沉，卧看素壁挂瑶琴。\n丝丝细雨晚烟合，阁阁鸣蛙蔓草深。\n但得瓮边眠吏部，不妨跨下辱淮阴。\n何时楼上登晴景，一醉聊舒万里心。",
        "dynasty": "宋",
        "collection_info": null
    },
    {
        "uuid": "639137be47a40515d81685b387b036c4",
        "title": "偶成三首  其三",
        "author": "邓肃",
        "content": "万里归来卧白云，蚍蜉撼树政纷纷。\n大儿文举知何在，巨擘于陵亦谩云。\n空洞能容数百辈，蒙胧如见二三分。\n小槽谁有真珠滴，径觅吾徒作半醺。",
        "dynasty": "宋",
        "collection_info": null
    },
    {
        "uuid": "cf016406f37ed7b912d0f46863e6776c",
        "title": "次韵王信州三首  其一",
        "author": "邓肃",
        "content": "逐客难参国士忧，扶筇万里过闽瓯。\n藜羹充腹初无憾，楛矢踰江生计愁。\n长夜漫漫不肯旦，梅霖灌灌未应休。\n醉中我欲呼风伯，一扫阴霾霁九州。",
        "dynasty": "宋",
        "collection_info": null
    },
    {
        "uuid": "05b7cd140441867ab9de885189636b41",
        "title": "次韵王信州三首  其二",
        "author": "邓肃",
        "content": "风波未暇怨浮萍，多谢朋来慰此情。\n君似张凭真理窟，我惭侯喜得诗声。\n酒杯莫向吾徒浅，句法当令叔世惊。\n又恐诸公连茹去，堂堂王室要扶倾。",
        "dynasty": "宋",
        "collection_info": null
    },
    {
        "uuid": "d0b3e2d3dfaf4935d8ba4907cbcca8c5",
        "title": "次韵王信州三首  其三",
        "author": "邓肃",
        "content": "平生耻为一身谋，枘凿方员两不投。\n虮虱但知贪肉食，酰鸡何足语天游。\n雪余自闭袁安户，月皎时登王粲楼。\n更得吾人诗句好，当知此乐与天侔。",
        "dynasty": "宋",
        "collection_info": null
    },
    {
        "uuid": "c4fd4080ab36366dc1ff48445548c919",
        "title": "和李梁溪春雪韵二首  其一",
        "author": "邓肃",
        "content": "白白朱朱春已深，那知雪意更阴阴。\n落花几阵遮山密，穿褐余寒赖酒禁。\n骑马不前真有恨，留衣过腊岂无心。\n等为迁客俱逢雪，谁似梁溪独醉吟。",
        "dynasty": "宋",
        "collection_info": null
    },
    {
        "uuid": "af451c1782229af2bc560d137beba923",
        "title": "和李梁溪春雪韵二首  其二",
        "author": "邓肃",
        "content": "玄冥忽欲作春容，不许东君利自封。\n已使素英拖暖絮，更摧妖艷别寒松。\n那知往事思飞燕，预庆丰年免象龙。\n向有谪仙诗句好，何妨闭户醉金钟。",
        "dynasty": "宋",
        "collection_info": null
    },
    {
        "uuid": "b800dcff9da4df2464d37e0558e90227",
        "title": "送春",
        "author": "邓肃",
        "content": "宿雨初开万翠屏，相携云水自由身。\n寸心未逐莺花老，一笑能留天地春。\n傥得新诗同刻烛，不妨浊酒共倾银。\n往来一气何须问，蝙蝠飞时日正晨。",
        "dynasty": "宋",
        "collection_info": null
    },
    {
        "uuid": "21882c2e76e1207cf8050b98e20e138c",
        "title": "分岁",
        "author": "邓肃",
        "content": "余腊羁人少共欢，那堪瑞雪降云端。\n四时欲尽三更鼓，六出番成两岁寒。\n欺压岭梅残艷白，密敲亭竹碎声干。\n公卿休扫黉堂下，留与来朝贺客看。",
        "dynasty": "宋",
        "collection_info": null
    },
    {
        "uuid": "171dfd2a430446372a5422a6537feeeb",
        "title": "邻家翁挽辞二首  其一",
        "author": "邓肃",
        "content": "凛然风韵老尤癯，方寸经营包九区。\n窖粟巧为任氏策，缚船冷笑退之迂。\n深藏未肯骄僮仆，俭德端能率里闾。\n故使考终踰七十，不因财害似齐奴。",
        "dynasty": "宋",
        "collection_info": null
    },
    {
        "uuid": "223c5711a6b51f4a3f7ed0cb196b37bf",
        "title": "邻家翁挽辞二首  其二",
        "author": "邓肃",
        "content": "高堂宴坐亦何忙，金水聊观毁与穰。\n远配刁间笼桀黠，未饶倚顿埒侯王。\n桑麻有亩今千计，牛马难言用谷量。\n可惜一朝螺变麦，千金无药治膏肓。",
        "dynasty": "宋",
        "collection_info": null
    },
    {
        "uuid": "1cf3ce64fbf2df40ffd101be4aff70fd",
        "title": "从昭祖乞糖霜",
        "author": "邓肃",
        "content": "甜满中边一夜冰，璀璀璨璨自天成。\n冷香入骨追琼液，秀色当筵莹水晶。\n绛阙不须餐沆瀣，玉池何事养胎津。\n从公乞取洗蒸鬰，一驭寒风上太清。",
        "dynasty": "宋",
        "collection_info": null
    },
    {
        "uuid": "b93df2f52681d7987620c9b3682a50ff",
        "title": "避地过雷霹滩",
        "author": "邓肃",
        "content": "门前又见马如流，兵革缤纷几日休。\n岭似车盘方税驾，滩如雷霹更行舟。\n豺狼敢侮干坤大，江海徒深虮虱忧。\n安得将坛登李郭，挽回羲御照神州。",
        "dynasty": "宋",
        "collection_info": null
    },
    {
        "uuid": "523f4b091c85e6cce6bc9604c487d212",
        "title": "偶题",
        "author": "邓肃",
        "content": "才薄难趋供奉班，归来作意水云闲。\n谪官谩说九年计，客枕曾无一夕安。\n渭水不应藏钓艇，淮阴便合起登坛。\n唤回胜景凭夫子，使我甘归苜蓿盘。",
        "dynasty": "宋",
        "collection_info": null
    },
    {
        "uuid": "18f108f8a6dfc68143842e7e9253676c",
        "title": "次韵谢明远和",
        "author": "邓肃",
        "content": "乞身天上为溪山，征鼓不容蓑笠闲。\n酷暑扁舟同海角，暖风杯酒念长安。\n高情我自归莲社，妙誉君应冠杏坛。\n更约三山少从款，赪虬吐卵粲金盘。",
        "dynasty": "宋",
        "collection_info": null
    },
    {
        "uuid": "ea5de2cce3dbeff530f15c3b38708ffc",
        "title": "题步瀛阁",
        "author": "邓肃",
        "content": "玲珑画阁入鸿冥，隐约鸿冥入太清。\n紫气氤氲随去步，青霞杳霭逐行旌。\n桃花浪透三山近，龟角屏高七朵横。\n解逐梅仙在尘世，谁知尘世有蓬瀛。",
        "dynasty": "宋",
        "collection_info": null
    },
    {
        "uuid": "5bd4f419f6b25d0c253b59b05b4a8f5f",
        "title": "子安提举二首  其一",
        "author": "邓肃",
        "content": "南奔千里已途穷，更向长江避贼锋。\n十口未容谋去住，片帆那暇择西东。\n乞钱不忍从司业，食粥新来似鲁公。\n赖有诗情摧不老，时将新句吐长虹。",
        "dynasty": "宋",
        "collection_info": null
    },
    {
        "uuid": "4ba02a9fd98f19043391fabd4ce915e3",
        "title": "子安提举二首  其二",
        "author": "邓肃",
        "content": "征鼓驱人夜发船，别来无处写忧煎。\n高吟自答㗀嘤啸，旅食时开鬰屈筵。\n君去青天纔尺五，我今白髮已三千。\n何当却饮南湖月，颠倒衣裳舞谪仙。",
        "dynasty": "宋",
        "collection_info": null
    },
    {
        "uuid": "acee2499fe6ddbe13a75f2716420f083",
        "title": "次韵二首  其一",
        "author": "邓肃",
        "content": "玉殿曾叨侍冕旒，才疏意广误旁求。\n彙征那敢私连茹，勇退何妨在急流。\n蓬荜已无原宪室，江山要饱子长游。\n西庵轩槛多风月，幸子时来共茗瓯。",
        "dynasty": "宋",
        "collection_info": null
    },
    {
        "uuid": "31061a68e34b48dbb20118c694544037",
        "title": "次韵二首  其二",
        "author": "邓肃",
        "content": "怪底祥光夜满门，朝来入社得诗人。\n空疏嗟我句无眼，俊逸知君笔有神。\n共隐兵戈不到处，相携云水自由身。\n便当痛饮追河朔，红雪缤纷脍锦鳞。",
        "dynasty": "宋",
        "collection_info": null
    },
    {
        "uuid": "ee63d03b27dbecfc664d70c6c4892c69",
        "title": "次韵郭宰兼简丞尉三首  其一",
        "author": "邓肃",
        "content": "独领诗坛卧北窗，故应落笔士夫降。\n笑谈自扫剡籐万，声价曾高魏阙双。\n六合便当归化笔，一同聊復赏澄江。\n初无肯綮烦游刃，夜饮何妨取万缸。",
        "dynasty": "宋",
        "collection_info": null
    },
    {
        "uuid": "dc124b7b55c582edba03a739f3aa1ef8",
        "title": "次韵郭宰兼简丞尉三首  其二",
        "author": "邓肃",
        "content": "只将诗律对晴窗，我本无为人自降。\n曹子棒头施色五，崔侯厅下植松双。\n千篇堪友骑鲸李，八咏当奴梦笔江。\n文字兴余行乐耳，肯容碧玉自盈缸。",
        "dynasty": "宋",
        "collection_info": null
    },
    {
        "uuid": "1bbaed600e097213d686e6c6d2085885",
        "title": "次韵郭宰兼简丞尉三首  其三",
        "author": "邓肃",
        "content": "一点萤灯续晓窗，已千人十未甘降。\n见闻仅得豹斑一，胜负犹争蛙角双。\n山耸剑锋登九坂，浪翻银屋度三江。\n归来自在春风裏，时得萱堂献酒缸。",
        "dynasty": "宋",
        "collection_info": null
    },
    {
        "uuid": "98bdafe77e35e2af020fdffc6f84057c",
        "title": "洪丞和来再次韵  其一",
        "author": "邓肃",
        "content": "堂堂国士洪夫子，刻烛从渠心自降。\n妙手故应钓鰲六，得君那用射鸢双。\n定随国老兴东海，肯效骚人恸楚江。\n酒醴祇今须麯糵，要今六合共盈缸。",
        "dynasty": "宋",
        "collection_info": null
    },
    {
        "uuid": "179433fbff60e6f9570cf9c491c0d3a9",
        "title": "洪丞和来再次韵  其二",
        "author": "邓肃",
        "content": "世事无由到竹窗，只余心赏独难降。\n雨余翡翠山连七，春涨玻璃溪自双。\n万壑不须看越峤，千寻端可配吴江。\n抠衣便欲同清景，安得黄封列万缸。",
        "dynasty": "宋",
        "collection_info": null
    },
    {
        "uuid": "84c51863350ecdf4ba9132c9bd8479c9",
        "title": "洪丞和来再次韵  其三",
        "author": "邓肃",
        "content": "万里归来一小窗，利名心灭不须降。\n虽无何子食钱万，未到潘郎雪鬓双。\n楼上诗狂欲骑月，晚来酒渴思吞江。\n从今痛饮须论日，琐琐那能问几缸。",
        "dynasty": "宋",
        "collection_info": null
    },
    {
        "uuid": "1438a6ca5a047adb8b6f0078b53deffd",
        "title": "成彦女奴琵琶",
        "author": "邓肃",
        "content": "婷婷袅袅出纱窗，坐使红妆万目降。\n翠袖薄笼春笋十，玉钗初合绿云双。\n四絃对客追三迭，万唤令人忆九江。\n曼倩酒狂本无量，为渠潋滟倒银缸。",
        "dynasty": "宋",
        "collection_info": null
    },
    {
        "uuid": "2b5f63da9a6fcd3ad801dab90c688fa6",
        "title": "寄璨老西轩",
        "author": "邓肃",
        "content": "水沉一炷袅晴窗，默坐无心可得降。\n浥露菖蒲能寸寸，语晴新燕自双双。\n祇今得兔不钻纸，那用浮杯更度江。\n前世远公只师是，好从元亮供千缸。",
        "dynasty": "宋",
        "collection_info": null
    },
    {
        "uuid": "eee898e006a3b6893fa0187a226731eb",
        "title": "林提学挽词",
        "author": "邓肃",
        "content": "文阵曾惊贤士关，青衿袖手仰登坛。\n当年声价辉旸谷，晚节清贫奈岁寒。\n地下修文屈颜子，人间谈易失丁宽。\n传家赖有千人杰，三接天衢不作难。",
        "dynasty": "宋",
        "collection_info": null
    },
    {
        "uuid": "f926583a57fc4dc6e2362288d30300b3",
        "title": "和陈少卿",
        "author": "邓肃",
        "content": "懒从蒿目世间忧，缓步招提味九丘。\n正论羡君无郑卫，穷途慰我在商周。\n飘然忽作迁乔兴，卓尔难追跨海游。\n别去词源应万斛，幸分涓滴洗离愁。",
        "dynasty": "宋",
        "collection_info": null
    },
    {
        "uuid": "ce150e3acdd96ff00775a55cb1e97b51",
        "title": "谨次第三章",
        "author": "邓肃",
        "content": "海角谁能写客忧，童颜鹤髮顾崇丘。\n风流君似东山谢，勋业余惭赤壁周。\n落笔敢陪风雨疾，扶筇时共水云游。\n明朝却羡先生去，万顷烟波醉莫愁。",
        "dynasty": "宋",
        "collection_info": null
    },
    {
        "uuid": "42fe7d41e34b68de0d45ef76c84c6f7a",
        "title": "别陈少卿",
        "author": "邓肃",
        "content": "平生杯酒百无忧，四海风流陈太丘。\n据景笔端凌鲍谢，当年门下得伊周。\n那知避世嵚𡼭迹，也许从公汗漫游。\n闻说片帆今又举，三山无处着人愁。",
        "dynasty": "宋",
        "collection_info": null
    },
    {
        "uuid": "4c36e79791c3bcc950833769b9a5a3a5",
        "title": "偶成二首  其一",
        "author": "邓肃",
        "content": "我生诗酒弄林泉，紫诏三呼出洞天。\n高视尘寰但蚊睫，冷看时辈耸鸢肩。\n山间已袖婴鳞手，物外今还钓月船。\n若使儿曹知此乐，人人同得地行仙。",
        "dynasty": "宋",
        "collection_info": null
    },
    {
        "uuid": "21012cad3bc0ae1cad80b0f2c03bd1c3",
        "title": "偶成二首  其二",
        "author": "邓肃",
        "content": "数椽茅屋傍山隈，野草如云径不开。\n小院纵横行蚁阵，孤灯明灭纵蚊雷。\n并包益见干坤大，扫灭何时风雪来。\n磊块胸中何处洗，酒行到手莫停杯。",
        "dynasty": "宋",
        "collection_info": null
    },
    {
        "uuid": "a1cf1afbb36079bfacc5b8a41a88036f",
        "title": "凤池小饮",
        "author": "邓肃",
        "content": "愁见孤城万马屯，山行飘若出尘樊。\n临池想凤心皆妄，据槛观鱼道更尊。\n笑吸百川淋酒渴，旁看三峡倒词源。\n人生适意须觞咏，世事升沉不足论。",
        "dynasty": "宋",
        "collection_info": null
    },
    {
        "uuid": "6cc8e76211f54a9fca9c9ac401e46768",
        "title": "次韵邓成彦",
        "author": "邓肃",
        "content": "枪榆不羡贴天飞，冷落柴门半掩扉。\n花榭水轩催客老，饭囊酒瓮与心违。\n风流沈约自应瘦，美好陈平今已非。\n谁似宗盟重山岳，九环金带称腰围。",
        "dynasty": "宋",
        "collection_info": null
    },
    {
        "uuid": "cc8aca52059b0191963ff24d3e8a3619",
        "title": "戏洪丞",
        "author": "邓肃",
        "content": "万里归来云水乡，逢春得酒且彷徨。\n好贤谁似双松吏，使我时终一石狂。\n忽与高唐来鼠目，却令朱户锁梅粧。\n先生取瑟吾知己，安得从今不举觞。",
        "dynasty": "宋",
        "collection_info": null
    },
    {
        "uuid": "20b015e24c325db5b1e6b3f9a655ea31",
        "title": "次韵凝翠阁看水",
        "author": "邓肃",
        "content": "栏桿十二俯烟涛，冒雨从君一醉陶。\n颇觉寒窗侵岛瘦，故将胜景助韩豪。\n波声裂岸鱼歌远，水势横天钓艇高。\n前日主人今国老，乘桴何处泛滔滔。",
        "dynasty": "宋",
        "collection_info": null
    },
    {
        "uuid": "6025e45279f02c36cd2fb90416e2fc5e",
        "title": "再次前韵二首  其一",
        "author": "邓肃",
        "content": "萧条门巷半莱蒿，杯酒田间亦自陶。\n采栗久要工部拙，骑鲸偶厕谪仙豪。\n狂波故作风雷噫，逸兴何妨日月高。\n胜景赖君佳句压，胸中江汉更滔滔。",
        "dynasty": "宋",
        "collection_info": null
    },
    {
        "uuid": "6cadc520f90b9350bd90d5d6cc004eca",
        "title": "再次前韵二首  其二",
        "author": "邓肃",
        "content": "琢磨佳句敌离骚，赖得朋来漉酒陶。\n时遣纡余资卓荦，更将华妙济雄豪。\n阁临巨浸南溟近，帘捲晴空北极高。\n更约高谈句法外，可怜天下政滔滔。",
        "dynasty": "宋",
        "collection_info": null
    },
    {
        "uuid": "bac8e01f2668739a0bbc5b1896a9babd",
        "title": "陈大夫华严阁",
        "author": "邓肃",
        "content": "星郎德望欲摩天，坎止流行任自然。\n直道不回真铁石，高怀未老已林泉。\n宗门夙了风幡动，杰阁聊修香火缘。\n顾我驱驰成底事，羡公真是地行仙。",
        "dynasty": "宋",
        "collection_info": null
    },
    {
        "uuid": "944cd6e2336191ea24cbaea182a0a878",
        "title": "靖康迎驾行",
        "author": "邓肃",
        "content": "女真作意厌人肝，挥鞭直视无长安。\n南渡黄河如履地，东有太行不能山。\n帝城周遭八十里，二十万兵气裂眦。\n旌旗城上乱云烟，腰间宝剑凝秋水。\n雪花一日故蒙蒙，皂帜登城吹黑风。\n我师举头不敢视，脱兔放豚一扫空。\n夜起火光迷凤阙，钲鼓砰轰地欲裂。\n斯民嗷嗷将焉之，相顾无言惟泣血。\n仆射何公叩龙墀，围闭相臣臣噬脐。\n奇兵化作乞和使，誓捐一死生羣黎。\n游谈似霁胡帅怒，九鼎如山疑弗顾。\n郊南期税上皇舆，截破黄流径归去。\n陛下仁孝有虞均，忍令胡骑耸吾亲。\n不龟太史自鞭马，一出唤回社稷春。\n虏人慕得犹贪利，千乘载金未满意。\n钗钿那为六宫留，大索民居几卷地。\n六龙再为苍生出，身磨虎牙恬不恤。\n重城突兀万胡奴，杳隔銮舆今十日。\n南门赤子日骈阗，争掬香膏自顶然。\n忿气为云泪为雨，漫漫白昼无青天。\n太王事狄空金帛，坐使卜年踰八百。\n天听端在民心耳，苍苍谁云九万隔。\n会看春风拥赭黄，万民歌呼喜欲狂。\n天宇无尘瞻北极，旄头落地化顽石。",
        "dynasty": "宋",
        "collection_info": null
    },
    {
        "uuid": "1bc693df339eb54794d602e471784455",
        "title": "寄司录朝奉兼简伯寿",
        "author": "邓肃",
        "content": "老松古柏争清劲，社稷元勋李文正。\n风流千古照人寒，家有白眉声益振。\n十年游宦落穷山，妾无衣帛日号寒。\n只余凈业磨不去，骎骎笔势江河宽。\n阿戎作诗更难偶，银鈎仍復规颜柳。\n苍藤千尺练敲冰，万轴晶荧照窗牖。\n明月夜光两相酬，束笋堆床曾不休。\n公家自有呕心戒，岂容雕琢损天游。\n嗟我无文出月胁，惟有蓬窗堆柿叶。\n如何分我三百万，试扫危言助调燮。",
        "dynasty": "宋",
        "collection_info": null
    },
    {
        "uuid": "57c32b8114b3857576008f9b7ec25469",
        "title": "道原惠茗以长句报谢",
        "author": "邓肃",
        "content": "太丘官清百物无，青衫半作蕉叶枯。\n尚念故人家四壁，郝原春雪随双鱼。\n榴火雨余烘满院，宿酒攻人剧刀箭。\n李白起观仙人掌，卢仝欣覩谏议面。\n瓶笙已作鱼眼从，杨花傍碾轻随风。\n击拂共看三昧手，白云洞中腾玉龙。\n堆胸磊块一浇散，乘风便欲款天汉。\n却怜世士不偕来，为借干将诛赵赞。",
        "dynasty": "宋",
        "collection_info": null
    },
    {
        "uuid": "791b5da06e19030cee12086b43ecf124",
        "title": "大雨",
        "author": "邓肃",
        "content": "夜夜阴云如泼墨，雨势欲挽银河竭。\n春工十八落泥涂，骤雨谁云不终日。\n魏紫姚黄业已空，嬉游何足介心胸。\n只恐年年禾黍地，浸淫尽入阳侯宫。\n凭谁为我呼少女，扫空阴翳开天宇。\n光风霁日暖层霄，坐令六合同歌舞。",
        "dynasty": "宋",
        "collection_info": null
    },
    {
        "uuid": "99697a5f96bc2bfb507c995d0bd1bf34",
        "title": "芙蓉轩",
        "author": "邓肃",
        "content": "我闻幽轩榜芙蓉，琉璃十顷浸新红。\n此来踏雪空无有，黄芦败苇争号风。\n却坐明窗弄书史，新词仍试佳毫楮。\n香风忽到帘幕开，一朵芙蓉却能语。\n我生眼中万妖娆，为渠还作梦魂劳。\n炙牛未数刘师命，骖鸾便学王子乔。",
        "dynasty": "宋",
        "collection_info": null
    },
    {
        "uuid": "3ac4d903e7194c471ae9e3a393838d8e",
        "title": "贺朱乔年生日",
        "author": "邓肃",
        "content": "三春一半入羣芳，朱朱白白竞天香。\n人间无处着此景，付与长庚作肺肠。\n长庚乘风下天宇，明窗万卷饱今古。\n笔端着处皆春容，文墨林中三角虎。\n祇今声价高云烟，要辙故应岁九迁。\n便当折槛追家世，与国同休亿万年。",
        "dynasty": "宋",
        "collection_info": null
    },
    {
        "uuid": "f2ca26b1a4e3858dc16f0a3f41b1f2b0",
        "title": "谢虞守送酒",
        "author": "邓肃",
        "content": "瑟瑟严风鼓蓬户，对话春围两亡趣。\n使君送酒唤春来，坐使漫空翻柳絮。\n雪榭悬知雪未消，一目千里皆琼瑶。\n诗仙冷坐清入骨，便合九万抟扶摇。\n迴首故园归未得，天意留人亦奇绝。\n我今幸得贤主人，公亦未易有此客。",
        "dynasty": "宋",
        "collection_info": null
    },
    {
        "uuid": "1f2491ead4444caf1d21f007e43f722f",
        "title": "别虞守",
        "author": "邓肃",
        "content": "闽山去天惟尺五，傍立怪石如蹲虎。\n点额龙墀万里归，未能赤脚走风雨。\n惭愧使君肯相延，十日倾酒如流泉。\n文字兴余亦不恶，红粧执乐艷神仙。\n明日冯驩出有车，远借仁风归故庐。\n不用回头重引领，行矣商霖到海隅。",
        "dynasty": "宋",
        "collection_info": null
    },
    {
        "uuid": "15faab21d6c4df33b99cde89c58e8ca4",
        "title": "昭祖送韩文",
        "author": "邓肃",
        "content": "两鸟相酬不肯休，欲令日月无旋辀。\n斯文未丧得韩子，扫灭阴霾霁九州。\n古来散文与诗律，二手方圆不兼笔。\n独渠星斗列心胸，散落毫端俱第一。\n陋巷嗟余四壁空，恶本雕残付蠹虫。\n虽得一班时可意，鱼鲁纷纷意莫穷。\n好古谁似城南杜，平生不矜润屋富。\n力刊善本妙毫釐，日费千金曾不顾。\n老藤截玉奴侧理，千古松煤腾碧烟。\n入手五行俱可下，兀兀短檠忘夜眠。\n我生嗜好随时改，独有此书心不解。\n欲酬厚意锥也无，更为先生作阿买。",
        "dynasty": "宋",
        "collection_info": null
    },
    {
        "uuid": "f6fe6c484bb1ad14943091f3a880f05e",
        "title": "偶成",
        "author": "邓肃",
        "content": "乘风上天款天语，天公不怒雷公怒。\n烟霄一斥下人间，豺狼旁午归无路。\n欲度三吴血盈川，欲泛九江兵闇天。\n扶筇却出徽城去，去天一握五危巅。\n水陆辛勤已足矣，雪花更开九万里。\n英雄困饿古犹今，莫学儿曹生愠喜。",
        "dynasty": "宋",
        "collection_info": null
    },
    {
        "uuid": "4f4a91243e0a06edda00e3f56d998a40",
        "title": "题显亲庵谨次严韵",
        "author": "邓肃",
        "content": "寒芦败苇秋风严，魏紫姚黄春色妍。\n谁能不随天地转，开阖自我古无前。\n秋花忽从三月盛，引得好诗来相庆。\n为见漫空儿女姿，义气稍回君子正。\n我顷失鱼缘鈎直，抱璞未酬不须泣。\n天生我辈岂偶然，但驱百怪归篇什。\n惭愧梅仙情最亲，期我看花三省身。\n已趁春风聊一笑，更仿秋霜不改春。",
        "dynasty": "宋",
        "collection_info": null
    },
    {
        "uuid": "73ce89db228e4a4eb6678a2844ac1140",
        "title": "送思道福唐",
        "author": "邓肃",
        "content": "狂风一过天如洗，四卷阴云空万里。\n高楼月色三更寒，鱼歌相应起寒苇。\n一樽初对谪仙人，只用澜翻细论文。\n半夜拂衣翩欲往，飘飘逸兴凌秋云。\n破浪扁舟一叶细，问君去去端君意。\n笑言演峡隘心胸，要观闽海浩无际。\n顾我虀盐尚泮宫，安得化云便从龙。\n好景欲观今未遂，凭君驱入锦囊中。",
        "dynasty": "宋",
        "collection_info": null
    },
    {
        "uuid": "0bd8f79ee81f8e4904b780009e3347e8",
        "title": "与郭舜钦朝请",
        "author": "邓肃",
        "content": "成均冷坐穷吞纸，额叩龙墀滨九死。\n背负琴书偶生还，赖有春风满故里。\n故里渺居天一隅，因仍蔓草不堪除。\n多谢先生肯游刃，号令雷霆一扫驱。\n旧弊忽消新庆长，老稚相携纷击壤。\n坐使牛蹄一泓中，九万共抟羊角上。\n只恐朝廷急英雄，割鸡不用烦屠龙。\n政须太山来压卵，金阙唤回小令公。\n陋巷嗟余空四壁，饿死平生无枉尺。\n知音今有昌黎公，玉川得卧三竿日。",
        "dynasty": "宋",
        "collection_info": null
    },
    {
        "uuid": "c2ec3b8fb4c8669889e1f635b79ba4f9",
        "title": "遣兴",
        "author": "邓肃",
        "content": "醉中飞梦到神清，夜半高楼借水明。\n下瞰寒溪凝水晶，孺子相呼同濯缨。\n楼上天人百宝璎，瑞色天香充栋楹。\n步云一曲语春莺，千山洗空烟雾横。\n酒醒帘外竹阴行，夜风更为芭蕉生。\n愁肠起向谪仙呈，梦境凭君指顾成。\n一开后堂花柳盈，香肌可万六出霙。\n佩玉步莲不自轻，寒眼那能更指令。\n春葱斜捧玉壶倾，真珠红滴浓无声。\n一醉花间岂易营，归来十日寸心萦。\n兰亭家风类帝京，为余亦復出花城。\n柳腰随风万里征，安焉不復数归程。\n坐令铁心宋广平，夜揩醉眼赏梅英。\n歌燕舞赵艺更精，遏云迴雪未可评。\n人间不復数娥嬴，神仙游戏肉眼惊。\n我生不顾万钟荣，对花有酒即蓬瀛。\n高会何须四者并，赤脚亦能写高情。\n最恨苏公世公卿，家声往往九夷倾。\n风流阵中却寝兵，酒瓯但借邻姬擎。\n何日高堂钟鼓鸣，如我心醉如春酲。",
        "dynasty": "宋",
        "collection_info": null
    },
    {
        "uuid": "0f57a271fd3fd7c34b7fe22a88cb1ece",
        "title": "题天庆观",
        "author": "邓肃",
        "content": "真人蹑身凌紫霞，下悯浊世长咨嗟。\n崇楼杰阁耀金碧，开阐至道非雄夸。\n仙茅连山可度世，守此规规如井蛙。\n灵云一笑万事毕，到今福地空桃花。",
        "dynasty": "宋",
        "collection_info": null
    },
    {
        "uuid": "b8c2bef2bfa9b852682178f9f355f3ab",
        "title": "寒梅上李舍人",
        "author": "邓肃",
        "content": "穷山触目纷茅苇，此意昏昏谁可洗。\n竹间忽破一枝梅，对月嫣然耿寒水。\n吟诗索酒满高堂，穿帘的皪射晶光。\n世上羶荤来不到，翦翦天风吹冷香。\n人言百花睡未起，独冠羣芳差可喜。\n那知和羹自有期，未用争雄压桃李。\n但怜雨雪正蒙蒙，寒意未舒万象穷。\n故作选锋驱残腊，挽回天地变春风。",
        "dynasty": "宋",
        "collection_info": null
    },
    {
        "uuid": "66c22974629535919ee271d82511486a",
        "title": "送李状元还朝",
        "author": "邓肃",
        "content": "元戎帘幕海滨开，谪仙骑鲸天上来。\n尊前谈笑赞筹画，一洗八郡无氛埃。\n功成挥鞭朝玉阙，九重阊阖开春色。\n要传天意下人间，翰苑政须万人杰。\n我今去国已五年，天子令伴黄冠仙。\n邂逅相逢君復去，林泉还我擅云烟。\n君去上天款天语，莫畏雷霆作强御。\n人间疾苦欲扣天，天门嵯峨隔云雨。\n红巾十万今已无，致此红巾本何如。\n拨乱傥知原始末，制梃自可鞭匈奴。",
        "dynasty": "宋",
        "collection_info": null
    },
    {
        "uuid": "d7c69c4ae4685a2b866a455a83b31c42",
        "title": "霹雳松",
        "author": "邓肃",
        "content": "老榦千年如削铁，蛰龙酿春未肯泄。\n阿香推车动地来，振起虬髭上天阙。\n砰轰一声惊倒人，雨势更挽银河倾。\n炎洲六月尘生海，一朝化作无边春。",
        "dynasty": "宋",
        "collection_info": null
    },
    {
        "uuid": "2441b33fce741dd89979c5b50b93536b",
        "title": "题梅斋",
        "author": "邓肃",
        "content": "江边芦苇风飕飕，东君一点破寒愁。\n窗间疏影横春瘦，枕上冷香寻梦幽。\n夜半竹折惊残雪，醉起捲帘千山月。\n肺腑洗空龙麝腥，落笔天香鬬清绝。",
        "dynasty": "宋",
        "collection_info": null
    },
    {
        "uuid": "cab074767e7aa74807484a5ba915e3e1",
        "title": "贺梁溪李先生除右府",
        "author": "邓肃",
        "content": "虏兵震地喧鼙鼓，黑帜插城遍楼橹。\n蔽空戈甲来如云，羣盗相随剧豺虎。\n胡尘漠漠四壁昏，诸将变名窜军伍。\n十万兵譟龙德宫，上皇避狄几无所。\n嗣君匹马诣行营，朕躬有罪非君父。\n奸臣草表遽书降，身率百官先拜舞。\n那知冯道冷笑渠，立晋犹存中国主。\n翠华竟作沙漠行，望云顿有关河阻。\n九天宫殿鬰岧嶤，目断离离变禾黍。\n生灵日夕望中兴，犹幸君王自神武。\n相公特起为苍生，下视萧曹无足数。\n词议云涌纷盈庭，羣策但以二三取。\n老谋大节数子并，行见犂庭灭金虏。\n立马常依仗下鸣，日咏杜鹃怀杜甫。\n飞鸟犹尊古帝魂，激烈浩歌来义旅。\n规模共佐李西平，庙貌不移旧钟簴。",
        "dynasty": "宋",
        "collection_info": null
    },
    {
        "uuid": "ef1d8d261bf1d5da676912663d637209",
        "title": "上先生",
        "author": "邓肃",
        "content": "疲马踏残月，荷策来泮宫。\n入门见先生，先生何雍容。\n循循言语能下诱，青蒿因得附长松。\n短檠挑灯一千二百夜，高谈雄辩磊落沃胸中。\n吾皇求士苦匆匆，不许先生久卧龙。\n玉鞭斜指长安道，祇缘此去何犹从。\n呜唏吁，小轩从此冷如水，虀盐朝暮欣欣尔。\n空留绛帐照孤灯，窗外西风起寒苇。",
        "dynasty": "宋",
        "collection_info": null
    },
    {
        "uuid": "912a15893f3b3780a916ca8b50404d25",
        "title": "龙兴避难",
        "author": "邓肃",
        "content": "傍山怪石如蹲虎，绝顶去天无尺五。\n却披丛棘下山腰，丹碧照空飞栋宇。\n道人养道厌尘劳，避世只嫌山不高。\n那知行空老曼倩，窃食不遗王母桃。\n松桧参天门昼闭，碧玉撷蔬饭炊雪。\n百年冷坐无车音，一旦偕来真恶客。\n当知喧寂无殊观，出世何妨在世间。\n能致吾人师作古，龙兴今日始开山。",
        "dynasty": "宋",
        "collection_info": null
    },
    {
        "uuid": "4d700ab84134b0200e2ea57c3c3f27f0",
        "title": "和明远喜雨作",
        "author": "邓肃",
        "content": "绛狗鸣空朱虎攫，神焦鬼烂不堪虐。\n自嗟笔力无韩豪，不敢谗风干鼎镬。\n闻说祥符物外臣，能将念力苏罢民。\n挽出洞天肩未息，飞云驱雨已生春。\n曹侯德我诗如洗，无乃采葑遗下体。\n当知此雨非人功，政赖曹溪浩无底。\n君看连天六日阴，檐声夜和蓬窗吟。\n羲和知师今日去，自行天上约秋霖。",
        "dynasty": "宋",
        "collection_info": null
    },
    {
        "uuid": "2f40781c9e8e1c715e1d54b4f4cd822f",
        "title": "寄亨甫",
        "author": "邓肃",
        "content": "晴空当昼栖旸虫，目林欲焚深甑中。\n多谢吾君肯相访，袖中诗句来清风。\n爱主我堪犬马比，采蕨山巅行饿死。\n岂能五绝比天人，疾读君诗汗如洗。\n君今师友人中豪，琢磨事业当日高。\n若扣天门自求试，速为奉天留陆贽。",
        "dynasty": "宋",
        "collection_info": null
    },
    {
        "uuid": "051361170bfc3ba857c01ee688ac9ce0",
        "title": "东林一枝庵",
        "author": "邓肃",
        "content": "世间杰栋俯飞翰，帘旌不动天风寒。\n但得一身自安逸，谁思寒士三万间。\n东林天下推第一，凈几明窗万禅客。\n主人幽栖仅一枝，便觉宽容无迫窄。\n一身六尺何足患，蠢动当知俱欲安。\n谁识曹溪一滴许，能令法雨遍尘寰。",
        "dynasty": "宋",
        "collection_info": null
    },
    {
        "uuid": "76827c8d57616f83a8e3591a0fbf56da",
        "title": "醉吟轩",
        "author": "邓肃",
        "content": "渊明句法古无有，头上幅巾供漉酒。\n李白豪篇惊倒人，举目望天不计斗。\n二子风流不可追，公作幽轩为唤迴。\n长鲸渴兴沉江海，锦囊妙句生风雷。\n安得一廛在公侧，时时去作孔融客。\n愁肠得酒生和风，也向毫端写春色。",
        "dynasty": "宋",
        "collection_info": null
    },
    {
        "uuid": "6ea5f127ce86f486441b111a8b2ebe2b",
        "title": "嘲蛇伤足",
        "author": "邓肃",
        "content": "责官只得林泉幽，也有曲膂潜相雠。\n肆毒不知分彼是，后身那解癖春秋。\n我婴逆鳞龙不怒，谁知蠢蠢敢当路。\n要我迷阳不作难，祇恐寿光劾君去。",
        "dynasty": "宋",
        "collection_info": null
    },
    {
        "uuid": "561a06977035ef3ee66b9ce00dbd7ed6",
        "title": "送丹霞",
        "author": "邓肃",
        "content": "山压浓阴势欲颓，阿香推车振不开。\n君来论诗风四起，挽出羲和照九垓。\n别君八年惊电扫，霜髭已失童颜好。\n逝者姑从造物流，吾人一笑初不老。\n明朝飞锡过平津，浩歌归耕陇上云。\n岩窦不应藏一滴，要须化作无边春。",
        "dynasty": "宋",
        "collection_info": null
    },
    {
        "uuid": "fe82514e7a92666d2686a393f7b709a4",
        "title": "玩芳亭",
        "author": "邓肃",
        "content": "蔓草芊芊迷旧圃，日号狐猩走鼯鼠。\n世欲去之嗟未能，竭力米盐汗如雨。\n先生人间第一流，目中万事无全牛。\n割鸡已觉无多子，斩新亭柳作清游。\n纷纷姚魏争黄紫，醉眼虽观心似水。\n但搜佳景付吟魂，吐作新诗烂盈纸。\n惭愧知音太史公，为榜佳名字画雄。\n二公连茹归霄汉，此亭万古扬清风。",
        "dynasty": "宋",
        "collection_info": null
    },
    {
        "uuid": "5b5848bc421b4ebde37e012ddef8c063",
        "title": "小饮",
        "author": "邓肃",
        "content": "断臂一朝续狼肉，楛矢漫空夜相逐。\n海凫乱飞三丈毛，蓝田不行四寸玉。\n何如南岳追祖风，云间坐致桃李秾。\n笑尽酒船三百斛，醉吹箫管上晴空。",
        "dynasty": "宋",
        "collection_info": null
    },
    {
        "uuid": "31bc3373a2aa8cd576f3f80af120ba11",
        "title": "质夫和来",
        "author": "邓肃",
        "content": "我生不顾四壁空，千金买笑醉春风。\n半夜酒红潮玉颊，亭亭秋水影芙蓉。\n作文忽慕元和格，遂入贤关亲眉白。\n遽闻皇甫语穿天，渊源盖是退之客。\n琢句出人数等高，要令天下无英豪。\n击节一观百忧失，不觉此身犹布袍。\n平生自足牛蹄水，为公辟易数百里。\n愿得佳句时飞来，此间幸有子期耳。\n雨意朝来犹许重，安得相从恣嘲弄。\n虀盐充腹灯一萤，兀坐亡聊真梦梦。\n会鞭匹马城东陬，对床臭味两相投。\n归来笔下饱奇怪，不须更事子长游。",
        "dynasty": "宋",
        "collection_info": null
    },
    {
        "uuid": "255f784b95697a42c94660f1c3d579ea",
        "title": "紫芝和来",
        "author": "邓肃",
        "content": "雨余榴火欲烧空，宫槐老翠闇熏风。\n即今此景那可恃，忽观玉露泣芙蓉。\n请公文急出新格，一变茅黄兼苇白。\n坐令鼠辈扫地空，毋使再来相主客。\n异日光芒李杜高，声价岂但一时豪。\n故应高视空四海，纷纷过眼万银袍。\n我生作意游弱水，蓬莱杳隔三万里。\n何如平地揖诗仙，一洗从来郑卫耳。\n期公便作九鼎重，云水未容扁舟弄。\n漫天霖雨在胸襟，半夜吹作高宗梦。\n鬼方月窟虽殊陬，愿治之心辄相投。\n泽民事业无多子，要使人人鼓腹游。",
        "dynasty": "宋",
        "collection_info": null
    },
    {
        "uuid": "54465a8477e736fe2efa7012c7d87aa9",
        "title": "邂逅宇文",
        "author": "邓肃",
        "content": "闽山去天余尺五，渔浦撼舟滨九死。\n临水登山万里来，却向春围饮墨水。\n白云目断无飞翰，夜将剑铗于谁弹。\n世人相马例嫌瘦，饿死首阳不作难。\n侧闻天下有人杰，洗出新诗耿冰雪。\n年来亦復坐文穷，空使品流居第一。\n抠衣浩歌起相从，雨意那忧泼墨浓。\n匆匆对语一笑粲，万斛穷愁一洗空。\n公今清誉高星斗，我乃栖迟事奔走。\n收拾政赖退之豪，瘦寒不復麾郊岛。",
        "dynasty": "宋",
        "collection_info": null
    },
    {
        "uuid": "c09f678aec51656cf351e16bef6661b3",
        "title": "别施君叔异",
        "author": "邓肃",
        "content": "泮水儒生急寸禄，白袍干人如立鹄。\n争注虫鱼股置锥，世外语言不到目。\n我嫌人醉还啜醨，常嗟心迹两相离。\n邂逅得君能我意，笔端聊復出新奇。\n爱君未冠少年郎，语出辄惊鹓鹭行。\n若不纷华替初志，事业他时未易量。\n今被青衫走尘土，满面春风归仕路。\n拄笏政可望西山，莫见輶轩腰伛偻。\n我今絷维犹未释，相思何处访纵迹。\n为君时望斗牛间，期君光芒高万尺。",
        "dynasty": "宋",
        "collection_info": null
    },
    {
        "uuid": "19fbdd7ef0ba9b325aeaebfc89a27fb6",
        "title": "雨花轩",
        "author": "邓肃",
        "content": "君不见解空宴坐寂无侣，宝花忽尔窥岩户。\n已将精进耸人天，是用色相旌其苦。\n又不见毗耶居士坐高堂，四落天花趁挥麈。\n若人犹有空可谈，真机何处遁天女。\n丰岩寂寂梵王家，谁把幽岩名雨花。\n我知此诚齐人耳，但识解空与毗耶。\n谁知丰岩了无取，口角澜翻初不语。\n吾宗未出天莫窥，岂復有花可为雨。",
        "dynasty": "宋",
        "collection_info": null
    },
    {
        "uuid": "89f213b73e9d626ed933bbd9253461fa",
        "title": "访丹霞",
        "author": "邓肃",
        "content": "烟云着天无寸空，寒窗瑟瑟夜号风。\n浩歌出门何所诣，故人飞锡梵王宫。\n扣门兀坐寂无语，衲破蒙头面如土。\n逢场聊復触机锋，千偈澜翻疾风雨。\n我生鼻孔自撩天，笑将龙肉比谈禅。\n针水相投得吾子，帖肉汗衫今脱然。\n但怜凈业犹诗酒，醉笔时作蛟龙走。\n傥惟语默两无妨，凭公刻烛联千首。\n况是雪意政相留，慎勿匆匆抚刀头。\n明日谈笑作春色，同在琼瑶十二楼。",
        "dynasty": "宋",
        "collection_info": null
    },
    {
        "uuid": "57207abd5dcbf76002d89a7b1d0c6bb6",
        "title": "戏吴少綝",
        "author": "邓肃",
        "content": "短檠对君同泮水，虀盐不给穷吞纸。\n君今载纸连数艘，贫富相悬九万里。\n崇宁政事先方田，纷纷讼牒乱云烟。\n祗今列屋饱虫蠹，官折羊酒寿高年。\n夫子谈笑收余庆，不復尘埃生釜甑。\n便当痛饮天津桥，一网尽呼天下俊。",
        "dynasty": "宋",
        "collection_info": null
    },
    {
        "uuid": "cff260042e5d5d203e7831bf0d3304e3",
        "title": "寄兴国福圣二老",
        "author": "邓肃",
        "content": "我本穷山采薇蕨，偶上丹霄骑日月。\n云端不着痴仙人，天公虽笑雷公斥。\n今我在陈粮殆绝，不梦杏浆浇细肋。\n詹成炊饭似抟沙，牛革荐甘真嚼铁。\n惭愧忘形二禅客，倒屣相迎作禅悦。\n竹萌瀹水莹琼瑶，土芝借糟凝琥珀。\n余不供僧僧供余，是事颠倒古所无。\n要知人我两无有，此饱便当均太虚。\n昨日龙兴飞尺书，挽我登山有篮舆。\n试问二师肯俱否，一饱还君欲借渠。",
        "dynasty": "宋",
        "collection_info": null
    },
    {
        "uuid": "b907f9ab5b3d3e19429f782fb7900a8f",
        "title": "送游教授",
        "author": "邓肃",
        "content": "世事龊龊饥寒语，恩怨嘈然相尔汝。\n蝇营狗苟端可怜，不见秋风黄鹄举。\n君看三山夜降神，钟成人杰超不羣。\n堂堂劲气薄霄汉，藐视四海岂无人。\n箪瓢陋巷谁知己，自足一樽钓秋水。\n谁使文星射紫微，天书遂敕川龙起。\n笑来南国开绛帐，议论清明森万象。\n已令炉锤无顽金，九万却抟羊角上。\n飘飘归兴凌秋空，莫恨丁宽易已东。\n天生若人不私子，当令四海遍春风。",
        "dynasty": "宋",
        "collection_info": null
    },
    {
        "uuid": "56c529332415c75748fa41873d932127",
        "title": "庐山",
        "author": "邓肃",
        "content": "平生作意庐山游，往来却贪吴越舟。\n陛下许臣鞭匹马，芒鞋因得款清幽。\n是时六月蒸炎暑，六合黄尘空一雨。\n上方冷翠袭衣襟，便觉笑谈在天宇。",
        "dynasty": "宋",
        "collection_info": null
    },
    {
        "uuid": "b332bec57d856cbea73d474d15b43a5f",
        "title": "和谢吏部铁字韵三十四首 纪德十一首 其一",
        "author": "邓肃",
        "content": "切切寒虫常在耳，未识词源万斛水。\n忽开玉轴见奇文，光怪摩空乱眸子。\n太傅江左风流人，灵运在家元不嗔。\n家世千年今復振，落笔飘飘语更真。\n顿足忘言惊妙绝，欲续貂蝉恨才拙。\n铅刀那敢望神剑，舒屈无方岂常铁。",
        "dynasty": "宋",
        "collection_info": null
    },
    {
        "uuid": "d9c37e8e01a1f2a6a2619060996ed5c1",
        "title": "和谢吏部铁字韵三十四首 纪德十一首 其二",
        "author": "邓肃",
        "content": "穷居如将豆塞耳，一泓自足牛蹄水。\n那知邻境有人豪，笑观造化但儿子。\n笔端万字惊倒人，春色秋风随喜嗔。\n一读锦囊殆仙去，欲借云軿遂朝真。\n更当负笈慰愁绝，凭公一扫平生拙。\n门人益亲自得回，会观踏破门限铁。",
        "dynasty": "宋",
        "collection_info": null
    },
    {
        "uuid": "9bc8eb444992e0e87db4b960e5a6f559",
        "title": "和谢吏部铁字韵三十四首 纪德十一首 其三",
        "author": "邓肃",
        "content": "世上区区蝇狗耳，不復解缨濯清水。\n只知贪雀不留珠，可怜认贼翻为子。\n珍重谢公天下人，冷居林泉曾不嗔。\n云烟万木观不足，却把新诗为写真。\n高节凌云亦奇绝，不绾六印未为拙。\n何妨笑学杜陵翁，只有布衾冷似铁。",
        "dynasty": "宋",
        "collection_info": null
    },
    {
        "uuid": "561b19e0868420727ff1a03815b0dfc4",
        "title": "和谢吏部铁字韵三十四首 纪德十一首 其四",
        "author": "邓肃",
        "content": "仕途例皆谄笑耳，随盘方圆无定水。\n前年天子思奇才，霜台曾擢古君子。\n泛观中外傥非人，髮上衝冠聊一嗔。\n那顾城狐并社鼠，好恶无私喜怒真。\n底事年来迹又绝，笑遁林泉似藏拙。\n凭谁去斩佞臣头，请公速铸楚山铁。",
        "dynasty": "宋",
        "collection_info": null
    },
    {
        "uuid": "528a5c71a0313463b16e53bb2f363e6e",
        "title": "和谢吏部铁字韵三十四首 纪德十一首 其五",
        "author": "邓肃",
        "content": "四海纷纷筝笛耳，谁识子期志流水。\n韵高调古自难酬，得意政须副墨子。\n我公声价第一人，积薪居上笑不嗔。\n但将佳句妙今古，逝变雕虫返太真。\n孟轲尝续吾道绝，功与神禹论工拙。\n先生今復迴狂澜，岂减旌阳柱铸铁。",
        "dynasty": "宋",
        "collection_info": null
    },
    {
        "uuid": "283cd730ecbb2c95609d80e1a9bb855b",
        "title": "和谢吏部铁字韵三十四首 纪德十一首 其六",
        "author": "邓肃",
        "content": "引领门墙数舍耳，剑之水源自樵水。\n裹粮问道嗟未能，参前倚衡见夫子。\n自笑昔为尘土人，春狂时逐卖符嗔。\n年来懒惰百事废，洗空人僞惟葆真。\n更余凈业磨未绝，强继弥明不知拙。\n岂是螳螂敢当车，貘兽从来食铜铁。",
        "dynasty": "宋",
        "collection_info": null
    },
    {
        "uuid": "f9147c919078d0ac8862d2faf4333c11",
        "title": "和谢吏部铁字韵三十四首 纪德十一首 其七",
        "author": "邓肃",
        "content": "李白尝言人有耳，不当径洗颍川水。\n男儿出处自有时，何须锐意楚狂子。\n公今无意世间人，北山有灵定不嗔。\n天子政作唐虞计，谷口那留郑子真。\n伫观大手称奇绝，致君却笑前贤拙。\n坐使梯航到鬼方，来寻九州贡璆铁。",
        "dynasty": "宋",
        "collection_info": null
    },
    {
        "uuid": "fc93b1ff05415e914f27e92abfb23606",
        "title": "和谢吏部铁字韵三十四首 纪德十一首 其八",
        "author": "邓肃",
        "content": "眼中儒生聊尔耳，仅免春闱饮墨水。\n可怜四海万青衿，却愧建安六七子。\n谁似丘侯独可人，日无千篇即怒嗔。\n腐语陈言俱扫灭，奇文秀句出天真。\n虎头固已称诗绝，更逢安石分工拙。\n新诗为侯特发挥，照人之明鑑磨铁。",
        "dynasty": "宋",
        "collection_info": null
    },
    {
        "uuid": "a42846f62dfea44aa95a53a63a17d61c",
        "title": "和谢吏部铁字韵三十四首 纪德十一首 其九",
        "author": "邓肃",
        "content": "结交要在相知耳，趣向不殊水投水。\n请看丘侯对谢公，箭锋相契无多子。\n丘侯平日论律人，详及谢公喜与嗔。\n一得新诗即传借，许久夸谈今见真。\n车马争看纷不绝，新诗那简茅檐拙。\n脱腕供人嗟未能，安得毕昇二板铁。",
        "dynasty": "宋",
        "collection_info": null
    },
    {
        "uuid": "2efcce9db4564a45de96b816b49a30a3",
        "title": "和谢吏部铁字韵三十四首 纪德十一首 其一○",
        "author": "邓肃",
        "content": "三吴恶少飞绿耳，杀人如麻壅流水。\n余风往往到七闽，鱼烂鸟惊父离子。\n纷然回顾作流人，我侯正色聊一嗔。\n坐使仓黄万老弱，復歌太平养性真。\n百弊纷纷俱杜绝，四境无虞安朴拙。\n方信哲夫自成城，不须十仞坚削铁。",
        "dynasty": "宋",
        "collection_info": null
    },
    {
        "uuid": "50926888133b5f49360e8f162ec7874d",
        "title": "和谢吏部铁字韵三十四首 纪德十一首 其一一",
        "author": "邓肃",
        "content": "忘心政须麯糵耳，醉仙如吸百川水。\n男儿不復问圣贤，杯酒力辞真竖子。\n我侯度量压千人，不满金钟却怒嗔。\n酒酣那復迷朱碧，苗莠犹分僞与真。\n人言狂药要须绝，恐溃肺肠语亦拙。\n那知真气不可侵，乌府如今肝是铁。",
        "dynasty": "宋",
        "collection_info": null
    },
    {
        "uuid": "0a4c85e00fa57e28c8c4b8e0f3ce0fb9",
        "title": "和谢吏部铁字韵三十四首 邑官有和者亦以诗寄之其人自云御方寇有功",
        "author": "邓肃",
        "content": "寂寞相如四壁耳，陋巷萧然穷饮水。\n虽似退之厌权门，时作封人慕君子。\n惭愧知音个中人，近前不学丞相嗔。\n掀髯抵掌论今古，肺腑恢然笑语真。\n顷余学问非三绝，操瑟干齐谋更拙。\n栖迟何以酬己知，吾道不移砚铸铁。",
        "dynasty": "宋",
        "collection_info": null
    },
    {
        "uuid": "9d7c9d55fcc3bca80a1f66d201001a6f",
        "title": "和谢吏部铁字韵三十四首 丘宰生日二首 其一",
        "author": "邓肃",
        "content": "律管才吹九寸耳，帝遣玄冥下司水。\n天度稍多百四十，爱日差长斗建子。\n已剥羣阴驱小人，四海熙熙语復嗔。\n因闢金关谪太白，不许天庭久练真。\n太白尘缘固未绝，肯将天巧形世拙。\n会施霖雨满人间，归对千年忘恙铁。",
        "dynasty": "宋",
        "collection_info": null
    },
    {
        "uuid": "38d6866cf92ae3341ce7bbecdd92f754",
        "title": "和谢吏部铁字韵三十四首 丘宰生日二首 其二",
        "author": "邓肃",
        "content": "阳復朋来七日耳，黎明当动有泉水。\n阴阴寒谷未生春，天闵斯民如赤子。\n遂因天下生奇人，俾歌襦袴无怨嗔。\n朅来割鸡多暇日，逸韵飘飘腾九真。\n琼室瑶池津不绝，冷笑人间卫生拙。\n三窃蟠桃颜益童，那復虬髯面如铁。",
        "dynasty": "宋",
        "collection_info": null
    },
    {
        "uuid": "24098e4720d168bc3ad0451dba295d08",
        "title": "和谢吏部铁字韵三十四首 和谢吏部",
        "author": "邓肃",
        "content": "昔年怨声常满耳，纷纷女巫未沉水。\n天教我侯慰远人，坐令盗贼化君子。\n期年仁政遍人人，抚之如子不须嗔。\n吏民欲欺亦不忍，出言洞见胸中真。\n要图书问久已绝，人皆巧中渠宁拙。\n优游黄卷有余欢，此志不回端截铁。",
        "dynasty": "宋",
        "collection_info": null
    },
    {
        "uuid": "3d1b75d1c260041d9c0edb74feb16a3c",
        "title": "和谢吏部铁字韵三十四首 自叙三首 其一",
        "author": "邓肃",
        "content": "瑟瑟霜风夜聒耳，小院枕衾如泼水。\n夜清火冷不成眠，起就短檠阅诸子。\n掩卷嗟嗟今古人，遗风可喜仍可嗔。\n风日相怜纷无已，一笑玄之妄亦真。\n我今是非两俱绝，百巧百中不如拙。\n寂然无復一念邪，那有黄冠下鞭铁。",
        "dynasty": "宋",
        "collection_info": null
    },
    {
        "uuid": "b27e9357b0b26b9873822600b35c1649",
        "title": "和谢吏部铁字韵三十四首 自叙三首 其二",
        "author": "邓肃",
        "content": "恶声不入伯夷耳，严陵拂袖钓寒水。\n古来豪杰例幽居，佩𩍚肯随舟人子。\n造化炉中忽为人，笑笑随缘又何嗔。\n细语粗言俱入妙，醉中不必更陶真。\n年来三復韦编绝，得趣无多一味拙。\n物外翛然我已仙，不愁石髓坚如铁。",
        "dynasty": "宋",
        "collection_info": null
    },
    {
        "uuid": "f55dcb5781208b50b61f13c4f64fa84e",
        "title": "和谢吏部铁字韵三十四首 自叙三首 其三",
        "author": "邓肃",
        "content": "万物纷纷一马耳，百川不同均一水。\n不将彼是作殊观，坐使须弥纳芥子。\n李白高视空无人，审言更作牙官嗔。\n可怜纸上较轻重，画饼象龙俱未真。\n我师宣尼四病绝，抱瓮宁作汉阴拙。\n万变纷纷不敢侵，真室何须枢楗铁。",
        "dynasty": "宋",
        "collection_info": null
    },
    {
        "uuid": "d551c67e88652faefe0e8c43794ca26e",
        "title": "和谢吏部铁字韵三十四首 游山三首 其一",
        "author": "邓肃",
        "content": "高岩去天尺五耳，下飞瀑布千寻水。\n山间瘦竹映枯松，岁寒相对凛君子。\n杖藜去去寻幽人，剥啄扣门公勿嗔。\n凡骨膻腥傥不厌，愿供薪水看修真。\n高人隐几语言绝，大巧深藏端若拙。\n无乃误游天目山，偶见唐公冠带铁。",
        "dynasty": "宋",
        "collection_info": null
    },
    {
        "uuid": "e85aa5c1ff79018c2c7a2b6168bf6d27",
        "title": "和谢吏部铁字韵三十四首 游山三首 其二",
        "author": "邓肃",
        "content": "人生要在行乐耳，四化相磨逝流水。\n溪山佳处饱遨游，莫为羶荤亲俗子。\n解龟谁顾谪仙人，玉局题墙亦遭嗔。\n世人例作叶公解，但喜画龙谁识真。\n何如便与尘寰绝，醉倒莫嫌茅店拙。\n青骢门外繫垂杨，旋乞青禾剉白铁。",
        "dynasty": "宋",
        "collection_info": null
    },
    {
        "uuid": "95410d27a4b5435086b8b2626b7c4c54",
        "title": "和谢吏部铁字韵三十四首 游山三首 其三",
        "author": "邓肃",
        "content": "门前如市不入耳，忘言隐几心如水。\n纷华时逐长安儿，清爽何似毛锥子。\n我虽事业未如人，天公不等吾弗嗔。\n独步高山寻兀室，默坐烧香已悟真。\n世事缤纷俱谢绝，叩角自歌愚且拙。\n谁暇投书追贾谊，更忧铜弊杂铅铁。",
        "dynasty": "宋",
        "collection_info": null
    },
    {
        "uuid": "e8062fb8bc60d2cec70bceec1040af10",
        "title": "和谢吏部铁字韵三十四首 对酒二首 其一",
        "author": "邓肃",
        "content": "世上纷华蚁穴耳，东流不作西归水。\n号寒那用学孟郊，捉月要须追李子。\n一樽忽尔逢故人，高谈往往鬼神嗔。\n人间目下多忌讳，忘形惟有醉乡真。\n但得如意酒不绝，四壁莫愁生事拙。\n铸成此错吾安之，何妨与费数州铁。",
        "dynasty": "宋",
        "collection_info": null
    },
    {
        "uuid": "826a9638f6e93a127cea409b1f001a61",
        "title": "和谢吏部铁字韵三十四首 对酒二首 其二",
        "author": "邓肃",
        "content": "八斗一倾聊热耳，开匣时观三尺水。\n指天喝月使倒行，扬波直欲斩蛟子。\n安得知音吾党人，相看青眼不余嗔。\n笑驱八蛮有奇策，开怀聊与话诚真。\n可怜吐哺风流绝，乞巧未遑姑守拙。\n坐观明月侵虾蟆，空使玉川怀寸铁。",
        "dynasty": "宋",
        "collection_info": null
    },
    {
        "uuid": "0df0d4b3386729c3df0d6f37f3a6546f",
        "title": "和谢吏部铁字韵三十四首 送成彦尉邵武三首 其一",
        "author": "邓肃",
        "content": "万窍于喁风割耳，梅影横斜耿烟水。\n杀鸡为黍政追随，七峰共作隐君子。\n忽举阳关饯行人，去去莫愁官长嗔。\n但知所领马曹似，清谈更觉子猷真。\n谷风尝讥朋友绝，子贡毋轻原宪拙。\n期公鸿雁不空回，开缄八行划如铁。",
        "dynasty": "宋",
        "collection_info": null
    },
    {
        "uuid": "97999e68d5066548eb69749982ce0b81",
        "title": "和谢吏部铁字韵三十四首 送成彦尉邵武三首 其二",
        "author": "邓肃",
        "content": "汗血神驹卓锥耳，去似苍崖决积水。\n据鞍年少笑西征，神仙中人梅氏子。\n平生胸抱不由人，点额再归曾未嗔。\n仪舌尚存斯足矣，卞玉那愁无识真。\n一官聊续箕裘绝，登山莫厌芒鞋拙。\n会使狗偷扫地无，不须蜂虿挥鉅铁。",
        "dynasty": "宋",
        "collection_info": null
    },
    {
        "uuid": "86d47b1ca209473e266e83230e64de3d",
        "title": "和谢吏部铁字韵三十四首 送成彦尉邵武三首 其三",
        "author": "邓肃",
        "content": "山头枯木半生耳，山下琉璃剪碧水。\n登山临水两超然，刻烛千篇对夫子。\n我生也是不羁人，白眼望天人共嗔。\n相逢赖有知音鲍，挥麈不疑咳唾真。\n子今更与竹林绝，我独凄然守株拙。\n望公声誉腾九天，不惟去作铮铮铁。",
        "dynasty": "宋",
        "collection_info": null
    },
    {
        "uuid": "ac425a92171b432297b4baf41c3e6e26",
        "title": "和谢吏部铁字韵三十四首 别僧永肩",
        "author": "邓肃",
        "content": "号寒啼饥自聒耳，火中莲花那着水。\n超然不復顾尘寰，空色两冥舍利子。\n冠巾贾岛齿平人，当时仅免退之嗔。\n何如伯升云水去，万劫不磨一点真。\n公今更恐情难绝，泛作飞蓬谋未拙。\n挽袖牵裳浩不迴，当知若人是真铁。",
        "dynasty": "宋",
        "collection_info": null
    },
    {
        "uuid": "bdccc069924053d28b88acc3015044af",
        "title": "和谢吏部铁字韵三十四首 谢杨休三首 其一",
        "author": "邓肃",
        "content": "人生相值梗萍耳，无酒投钱亦饮水。\n况公家世足风流，封胡羯末又贤子。\n匹马来寻物外人，坐上无毡寒不嗔。\n倾盖相逢已如故，洗空机械情更真。\n公今在陈粮屡绝，恶圆喜方我尤拙。\n穷愁相守两萧然，富骄何事如意铁。",
        "dynasty": "宋",
        "collection_info": null
    },
    {
        "uuid": "e7e329c2379126af195674fb95998c3b",
        "title": "和谢吏部铁字韵三十四首 谢杨休三首 其二",
        "author": "邓肃",
        "content": "半夜丝簧纷养耳，舞袖香风散沉水。\n高堂嬉笑坐生春，不诵式微惊游子。\n孟公投辖虽知人，故乡千里儿曹嗔。\n毅然竟把刀头舞，百日梦归今日真。\n依前瘦马登高绝，未应却笑此行拙。\n邑人脂膏子弗求，况是丘侯帽无铁。",
        "dynasty": "宋",
        "collection_info": null
    },
    {
        "uuid": "77341b18ce8b6dced9297c276a4a875a",
        "title": "和谢吏部铁字韵三十四首 谢杨休三首 其三",
        "author": "邓肃",
        "content": "一岁无多数日耳，归心应逐东流水。\n遥想解鞍在于门，满室生春舞妻子。\n明朝去拜绛帷人，迟迟他邦冀勿嗔。\n愿及散才求入社，寓诗千里欲寻真。\n医门不与多病绝，无盐自献那羞拙。\n谁知此质非良金，政须乃翁为点铁。",
        "dynasty": "宋",
        "collection_info": null
    },
    {
        "uuid": "abde8785737dc6d816da540d9be80788",
        "title": "和谢吏部铁字韵三十四首 呈几叟仪曹四首 其一",
        "author": "邓肃",
        "content": "管中窥豹一斑耳，敢对江海更言水。\n赖公不作扬雄尾，舞雩曾许随童子。\n绨袍至今念故人，世人欲杀渠不嗔。\n更将妙语为高价，坐令玉表欲侔真。\n期公终始不相绝，回愚参鲁余亦拙。\n异时报德但修身，那用张良袖中铁。",
        "dynasty": "宋",
        "collection_info": null
    },
    {
        "uuid": "24e9b29e1c1e16159a0c2c7611677161",
        "title": "和谢吏部铁字韵三十四首 呈几叟仪曹四首 其二",
        "author": "邓肃",
        "content": "世上乞怜帖双耳，得失毫芒汗流水。\n辕驹厕鼠端可怜，笑杀物外奇男子。\n先生眼中无可人，将军污足渠亦嗔。\n傥欲眠时遣客去，两忘物我渊明真。\n世间势位日悬绝，不能变渠平日拙。\n政如强弓五十步，无力可贯青唐铁。",
        "dynasty": "宋",
        "collection_info": null
    },
    {
        "uuid": "b077a9284be34332999b351fe9582cf5",
        "title": "和谢吏部铁字韵三十四首 呈几叟仪曹四首 其三",
        "author": "邓肃",
        "content": "岭云去天一握耳，取死一分山下水。\n不辞舟车千里来，赖有陈蕃知孺子。\n当堂得酒觞故人，醉倒花前夜不嗔。\n我来一见欣如故，险语聊摅肺腑真。\n安得眼边万事绝，与君千首较工拙。\n乐死初无锸自随，那学祠东墓费铁。",
        "dynasty": "宋",
        "collection_info": null
    },
    {
        "uuid": "610b2799115792c7b0c611a0d63aa54a",
        "title": "和谢吏部铁字韵三十四首 呈几叟仪曹四首 其四",
        "author": "邓肃",
        "content": "忽忽百年石火耳，偃鼠不踰一腹水。\n胡椒百斛何为哉，箪瓢便可安颜子。\n君看世间容悦人，胁肩摇尾恐人嗔。\n所得仅能毛髮许，抵掌无由一笑真。\n期公便与此曹绝，折脚铛中归养拙。\n富贵鼎来即应之，鄂公未遇姑冶铁。",
        "dynasty": "宋",
        "collection_info": null
    },
    {
        "uuid": "999dbe4b1b45e0459666a17051f71d05",
        "title": "刘忠显挽词",
        "author": "邓肃",
        "content": "城头皂帜作云飞，城中不纵胡马嘶。\n虎狼那顾百万众，政期生载人杰归。\n天王遣公赴狂虏，胡奴列拜听奇语。\n军中相庆得左车，便觉笑谈混天宇。\n先生一笑凛长虹，此膝那屈穹庐中。\n平生数奇似李广，自许孤忠如鲁公。\n毡帐归来眦欲裂，北望紫微湮涕血。\n更期结草报君王，夜半无人径自绝。\n城门初开闻讣书，参骞哭往万人俱。\n义色忠躯略不变，忠言凛凛在襟裾。\n当时中国满朱紫，不臣女真即臣楚。\n闻公高节端不回，身虽亡恙气先死。\n英风吹到新冕旒，天恩夜破九泉幽。\n佳城可葬不可没，时有红光上斗牛。\n我昔从公子弟列，欲报公知效公节。\n公骑箕尾我谁依，独上山巅采薇蕨。",
        "dynasty": "宋",
        "collection_info": null
    },
    {
        "uuid": "88a0f6f7527d5d4703c55a8eec27bcd0",
        "title": "寄德裕县丞",
        "author": "邓肃",
        "content": "世人龊龊例卑嘶，枪榆不识南冥飞。\n邂逅逢公能可意，笑呼文举作羣儿。\n扁舟十日繫杨柳，未忍愤然夸疾走。\n官长虽嗔渠不闻，且觅吾徒绝诗酒。\n笑谈便觉无樊笼，胜景况復烦天公。\n眼前突兀万银屋，河伯欲以山为宫。\n期公定非哙等伍，爱公高气塞寰宇。\n此行要须上九天，利磨干将斩张禹。",
        "dynasty": "宋",
        "collection_info": null
    },
    {
        "uuid": "7b33130f18d515c259cf4e63787e2c69",
        "title": "再韵明復和来",
        "author": "邓肃",
        "content": "男儿匹马追风嘶，朝燕暮越去如飞。\n谈笑功名在钟鼎，卵破草折驱胡儿。\n悲吟误学愚溪柳，落笔幸无龙蛇走。\n诗成不直水一杯，谁解金龟与换酒。\n能言嗟我闭雕笼，九万扶摇政属公。\n好振雷威养霖雨，要须奏赋未央宫。\n游戏诗坛整部伍，笔锋光怪横天宇。\n异时请赓七月篇，恶食卑宫赞神禹。",
        "dynasty": "宋",
        "collection_info": null
    },
    {
        "uuid": "2547b18c2dfa53d8b978bf5925979f50",
        "title": "口占",
        "author": "邓肃",
        "content": "白鹤一去断消息，白鹤岭高高无极。\n仙人望汝久不归，珠花撩乱瑶海碧。\n当时同伴有飞鸾，雪浪掀天翻綵翼。\n世间千岁会重来，过眼不须寻鸟迹。",
        "dynasty": "宋",
        "collection_info": null
    },
    {
        "uuid": "690c441bad83f8580a4b702ccdf92d93",
        "title": "送李君上洞天",
        "author": "邓肃",
        "content": "北风于喁万窍号，落雪纷纷燖鹄毛。\n好向高堂护帷幕，新醪入脸殷春桃。\n居士何为嚣不顾，叩户长歌辞我去。\n行行逸兴高白云，千里江山入芒屦。\n问君无乃急所求，笑指南安作胜游。\n南安老师初不死，一闻消息即归休。\n嗟我平生污诗酒，未能赤脚走岩窦。\n在家自得忘家禅，託问老师印可否。",
        "dynasty": "宋",
        "collection_info": null
    },
    {
        "uuid": "ca7b62cc3d914d1730366998a419ad66",
        "title": "戏天启作时文",
        "author": "邓肃",
        "content": "君不见晋阳作垣期自固，中藏荻蒿劲箘簵。\n知音会遇张孟谈，安赵有才终一顾。\n人生会遇自有时，两股何须欲置锥。\n快将好景供诗酒，嗟嗟戚戚非男儿。",
        "dynasty": "宋",
        "collection_info": null
    },
    {
        "uuid": "322a6f25a2b6c8a768cc917af8ad2f76",
        "title": "哭施叔异",
        "author": "邓肃",
        "content": "天上楼成求俊笔，今古共嗟李长吉。\n那知施侯更可怜，只向人间二十一。\n平生疾恶端如雠，高视青衫气横秋。\n岂惟落笔动惊俗，政事入眼无全牛。\n汗血共期千里足，狂风忽已摧秀木。\n生前万事且置之，白头老母将焉属。\n管鲍交情我最深，讣来一恸几失音。\n相思通昔不作梦，对床蟋蟀更秋吟。",
        "dynasty": "宋",
        "collection_info": null
    },
    {
        "uuid": "2f98a3fef32909e871244edeef4d4801",
        "title": "招成老",
        "author": "邓肃",
        "content": "万窍于喁北风烈，乌云贴地欲飞雪。\n醉乘一叶上玻璃，忽霁阴威行夜月。\n凤凰山头想大颠，芒鞋竹杖弄清泉。\n胸中得句自春色，散入草木腾云烟。\n安得今宵对挥麈，快然别作二岁语。\n遥知今吾非故吾，便当刻烛追风雨。",
        "dynasty": "宋",
        "collection_info": null
    },
    {
        "uuid": "6c883cbc5c08c136ca6d95e8a1c98a2a",
        "title": "送成材",
        "author": "邓肃",
        "content": "伯夷自甘首阳蕨，商臣不戴周日月。\n那知世人冷笑渠，却言冯道有全节。\n纷纷过眼万飞蚊，何如闭目日饮醇。\n议论不从流俗变，吾宗赖有谪仙人。\n谪仙品流居第一，射策王庭恣狂直。\n不知天上闻不闻，见说奸臣俱辟易。\n秋风鞭马衫蓝，一官聊渡试江南。\n羣从相从得髯尹，家学当须与剧谈。\n江南风月归诗酒，二陆相从真得友。\n无人肯伴栟榈狂，为我唤回脱帽张。",
        "dynasty": "宋",
        "collection_info": null
    },
    {
        "uuid": "da1fa468f9a895b14744dc3bd4fd57fa",
        "title": "避贼引",
        "author": "邓肃",
        "content": "羽檄星驰暴客起，西望烽烟无百里。\n夜半惊呼得渔舠，老稚相携三百指。\n蠖屈蛇盘破蓬底，忽欲骞身风刮耳。\n沙汀𫇢岸少依刘，万斛愁情空一洗。\n迴思当年侍玉皇，禁垣夜直宫漏长。\n驱驰谁谓遽如许，客枕不安云水乡。\n前日蹇驴衝火烈，今此扁舟压残雪。\n隆暑祁寒欲少休，钲鼓迫人如地裂。\n草庐安得无卧龙，奉天政赖陆宣公。\n凭谁急呼人杰起，使我叩角歌尧风。",
        "dynasty": "宋",
        "collection_info": null
    },
    {
        "uuid": "120e1dce1deb4a54931f8a0bd2a95afc",
        "title": "次韵师皋",
        "author": "邓肃",
        "content": "平生论兵轻白起，端欲采芝追甪里。\n谁遣声名到人间，役役十年空血指。\n天狗堕地嗟未已，雷声屡迫君王耳。\n闽山今復暗旌旗，四望长安泪如洗。\n羡君好古慕羲皇，品流不减刘真长。\n舍我帡幪得甘寝，彷徨忽在无何乡。\n安得大明如火烈，坐令鼠辈消春雪。\n六合内外还桑田，干坤不容异姓裂。\n看君躣马如游龙，醉中脱帽造王公。\n高堂请志中兴事，吉甫作诵穆清风。",
        "dynasty": "宋",
        "collection_info": null
    },
    {
        "uuid": "9db03e44f64190aaff330c7aee95463a",
        "title": "聚星行",
        "author": "邓肃",
        "content": "昴星下天扶汉德，长庚乃向开元谪。\n光芒相照数百年，一尊不得闻风月。\n何如今日出城闉，高堂共享无边春。\n风流皆在烟霞表，不数当年荀与陈。\n江湖我今方卷舌，君等上天环北极。\n箕斗虚名不必多，要斥旄头作顽石。",
        "dynasty": "宋",
        "collection_info": null
    },
    {
        "uuid": "c8d443e3973e998c52f3fdfcfbe8a07e",
        "title": "寄李状元",
        "author": "邓肃",
        "content": "渡头送君泛小舟，丝丝细雨织寒愁。\n自闻君来天亦喜，急扫阴霾霁九州。\n聚星高会古难续，也欲从君勤秉烛。\n期君指顾苏瓯闽，一笑春风不忍独。",
        "dynasty": "宋",
        "collection_info": null
    },
    {
        "uuid": "f2e0a3784698e945f0740f0443c9683c",
        "title": "送张巨源",
        "author": "邓肃",
        "content": "我顷天上遭雷斥，万里南归弄泉石。\n惭愧张侯着眼看，诗卷光芒射奎壁。\n一朝逸气见眉间，浩歌依刘出闽山。\n渠今得客君得主，宁復回首更悲酸。\n阴雨初生腐草翼，破併行空夜的皪。\n何时归伴栟榈狂，一吐长虹贯白日。",
        "dynasty": "宋",
        "collection_info": null
    },
    {
        "uuid": "d0110e7f258c99b51ef0445e07deb64e",
        "title": "送吕友善",
        "author": "邓肃",
        "content": "火云烧空汗如雨，江北江南俱豺虎。\n君侯不顾溪山幽，鞭马一朝去莫御。\n挽君少竢秋风清，君言倚门有双亲。\n千里归从綵衣舞，死生不计万钟轻。\n过眼纷纷青与紫，颠倒重轻真可鄙。\n凭君天上整干坤，自古忠臣多孝子。",
        "dynasty": "宋",
        "collection_info": null
    },
    {
        "uuid": "c086594f7c14794cbcd42bcb6e804acc",
        "title": "黄杨岩",
        "author": "邓肃",
        "content": "石壁巉岩惊鬼划，异草幽花锁春色。\n羣山迤逦不能高，突兀独磨霄汉碧。\n芒鞋千尺上崔嵬，手摘星辰脚底雷。\n拨破烟云得洞户，醉眼恐是天门开。\n入门嵯峨森紫玉，冷风吹面天香馥。\n箕踞胡床挥麈尾，万指未充空洞腹。\n我因避地访名山，扁舟夜渡沙溪寒。\n辛勤博此一笑喜，太平犹在水云间。\n猛将今无三角虎，狐狸昼号鳅鳝舞。\n灵岩知有老龙藏，挽出人间作霖雨。",
        "dynasty": "宋",
        "collection_info": null
    },
    {
        "uuid": "6c3e23c143b4678cf8bd3e3acf4c4eb0",
        "title": "雹",
        "author": "邓肃",
        "content": "黑云压山山欲颓，阿香推车震不开。\n广寒宫中珠径寸，狂风倾下九天来。\n高堂砰轰倒四壁，万瓦飞空如转石。\n灯火青荧不敢明，世间谁有胆三尺。\n年来蠢动敢争豪，鳅鳝起舞狐狸嗥。\n一振天威百怪息，夜半云收北极高。",
        "dynasty": "宋",
        "collection_info": null
    },
    {
        "uuid": "b743a950088456bb469a38f3e907f136",
        "title": "送李丞相四路宣抚",
        "author": "邓肃",
        "content": "冷风吹海烟雾开，绣衣使者天上来。\n手持天书传天语，促起天下豪杰魁。\n下堂拜命汗如雨，上堂鸣鼓旌旄举。\n要令南国生清风，不辞马上蒸溽暑。\n平生直气高苍穹，四海草木闻威风。\n业以自任如伊尹，那使流言动周公。\n君臣今日机锋契，六十九州归重寄。\n屠龙事业警狗偷，谈笑定缚吴元济。\n功成上天相都俞，指呼瓦皪化华胥。\n日闢农桑三万里，二十四考书中书。\n我今流落穷吞纸，蟾蜍爬沙鞭不起。\n归欤自筑茅三间，为作野史书雄伟。",
        "dynasty": "宋",
        "collection_info": null
    },
    {
        "uuid": "b08e5fb1ffb92c8f9be2a3d7716d429c",
        "title": "大水杂言",
        "author": "邓肃",
        "content": "前日雨如丝，缤纷杂朝雾。\n昨日雨如注，万壑争驰骛。\n今朝有霁色，作意在芒屦。\n那知復如倾，漫天飞瀑布。\n介休借车振苍穹，十八叶幡如火红。\n涛头起伏万银屋，河伯尽以山为宫。\n门前小艇疾飞鸿，挽我同趋急流中。\n人生如梦贵适意，乘此可食千头龙。\n醉中举杯谢舟子，口腹自营吁可鄙。\n不闻大禹不过门，血指为疏九年水。\n何如乘风拜张坚，唤取女娲来补天。\n坐令赤子脱鱼腹，六合内外还桑田。\n柳枝却下蛟龙约，谈笑支奇付铁索。\n异时天上敢惊呼，斥作人间铛折脚。",
        "dynasty": "宋",
        "collection_info": null
    },
    {
        "uuid": "4d2bb952af44e319167af9505c0932bb",
        "title": "次韵王信州",
        "author": "邓肃",
        "content": "煤炱飞上天，沉沉三日雾。\n银河一压摧，狂雨恣横骛。\n我恐铁骑来，疾驰不纳屦。\n气豪如项羽，势猛似黥布。\n瀰漫江海接高穹，石牛未洗血泥红。\n天吴八首真奇怪，咄嗟平地作银宫。\n我贫家火不星竈，赤脚灭没泥涂中。\n目断晓风生少女，又復茅檐飞白龙。\n惭愧北来王夫子，籍籍声名满都鄙。\n朝吟千赋暮千诗，松腴亦须枯海水。\n莫倚文章似孟坚，未用风流追乐天。\n且以光芒破阴晦，挽回日色到桑田。\n乐岁天公有严约，斥落旄头沉贯索。\n从公日醉三百杯，不怕西风动旗脚。",
        "dynasty": "宋",
        "collection_info": null
    },
    {
        "uuid": "6c5cb0568a02442dfbc8fe81896adc8f",
        "title": "再次韵",
        "author": "邓肃",
        "content": "我闻张微子，仰天能服雾。\n又闻填海神，挥鞭石欲骛。\n二子呼不来，登山自纠屦。\n雷鼓速云阵，忽忽千岩布。\n谁云九万隔高穹，玉女笑眼逼人红。\n银浦遂倾瓜蔓水，雪浪欲浮天梁宫。\n孤孙得糟时哺翁，泛泛浮家烟浪中。\n竞呼力士来西域，临江吹缩十丈龙。\n那知夏雨逢甲子，身如猪鸭不须鄙。\n赤松作此岂无谋，门生主兵渠主水。\n长江正欲截苻坚，夜亡智伯水如天。\n此功朝成暮可霁，便当对月饮青田。\n一雨从今十日约，要赓丰年入絃索。\n凭君唤取阿戎俱，笑上天门同软脚。",
        "dynasty": "宋",
        "collection_info": null
    },
    {
        "uuid": "a76166c33e73ae0a89cd27e2f35d4d22",
        "title": "鼓腹谣",
        "author": "邓肃",
        "content": "当时大镬四十石，馅粗如柱饼八尺。\n饱食起来舞金刚，挥戈天上驻斜日。\n底事年来到骨穷，炙蒲脯苔诳腹空。\n鬬牛一饭期五日，一半又听阇黎钟。\n啄腐吞腥将日削，天公作意殊不恶。\n十围渐化杨柳轻，因驭冷风上寥廓。",
        "dynasty": "宋",
        "collection_info": null
    },
    {
        "uuid": "d91698987831169660ffa170158e75e6",
        "title": "次鼓腹谣元韵",
        "author": "邓肃",
        "content": "我心不转本非石，世路爬沙任退尺。\n杯酒高怀独未忘，只有三万六千日。\n原宪虽贫亦非穷，石髮溪毛放筯空。\n已遣寸毫饱风月，安得高堂列鼎钟。\n明朝莫怕山如削，夹路花香破酒恶。\n世间得失竞鸡虫，一笑危岑天地廓。",
        "dynasty": "宋",
        "collection_info": null
    },
    {
        "uuid": "6855ccabbbd625ceb36ecb853055ca7c",
        "title": "戏王子和",
        "author": "邓肃",
        "content": "豪华相陵豆粥石，坐上珊瑚碎三尺。\n那知萧条洙泗间，竈火不星连七日。\n我生不復饯文穷，醉眼从来四海空。\n一饱便令百忧失，三合红陈等万钟。\n君家况有柳枝弱，客恶不容主人恶。\n造门果腹姑置之，杜陵寒眼凭君廓。",
        "dynasty": "宋",
        "collection_info": null
    },
    {
        "uuid": "3547672c78096dc3e5b6a4952a662bca",
        "title": "鼓腹谣谢许令",
        "author": "邓肃",
        "content": "东坡不恋二千石，却羡黄州芋径尺。\n一饱何妨作许难，千古光芒贯白日。\n我生不暇哭途穷，入户青钱转手空。\n肉食不容久青琐，齿牢但可叩天钟。\n许侯诗成谢斲削，飞流来洗徐凝恶。\n开缄百里已生春，九州更赖此心廓。",
        "dynasty": "宋",
        "collection_info": null
    },
    {
        "uuid": "90474965a01cf94a70b1e36d667922e5",
        "title": "风雨损荔子",
        "author": "邓肃",
        "content": "前日雨声如陨石，昨日风狂退六鹢。\n荔子吐华漫如云，结实定知无十一。\n南来无以慰愁煎，端期一饱果中仙。\n山头看花日千转，默想香味空流涎。\n事类翻羹慎勿恤，风雨在天非人力。\n要及丰年天下同，那为海邦私一物。",
        "dynasty": "宋",
        "collection_info": null
    },
    {
        "uuid": "1a5121a6c50b1e7b90dc5a6b67c1782f",
        "title": "题吹衣亭",
        "author": "邓肃",
        "content": "马上衣衫涴尘土，敛板权门腰伛偻。\n冷风天上呼不来，厚颜如甲汗如雨。\n星郎高韵凌云烟，天籁唤归酌流泉。\n人间热恼醺不到，亭上鹤衣飘欲仙。\n君方醉乐人愁绝，何如御此登天阙。\n叩天借取衣上风，吹下九州作春色。",
        "dynasty": "宋",
        "collection_info": null
    },
    {
        "uuid": "ef61078894de97671753d9b26e0d1779",
        "title": "游鼓山",
        "author": "邓肃",
        "content": "兰桡𫇢岸雷霆骇，疾雨狂风欲翻海。\n吾人作意水石间，素志岂因风雨改。\n悟适当如未悟人，衡山不知为开云。\n鲁阳莫试挥戈手，郭泰何妨垫角巾。\n山僧导我飞芒屦，要看渠师得道处。\n雪喷鼎烹一斥迴，千古涧流不东注。\n我笑老师太豪雄，故令鬼物窥吾踪。\n安得廓然无圣解，苍崖依旧飞白龙。",
        "dynasty": "宋",
        "collection_info": null
    },
    {
        "uuid": "479ab87dfd258c2d8c50ce5994c12ba3",
        "title": "别珠公",
        "author": "邓肃",
        "content": "我顷诗成准敕恶，寒江夜度秋萧索。\n曳杖从师得摩尼，洗空愁肠天地廓。\n年来狂妄婴逆鳞，去国三秋又出奔。\n隔墙后得绨袍旧，一笑唤回逆旅春。\n我心不转嗟匪石，方壮两遭天上斥。\n处处逢君道价高，万指方袍趋法席。\n白云天下妙林泉，看君又作新法缘。\n傥能容此无归客，便当结社追白莲。",
        "dynasty": "宋",
        "collection_info": null
    },
    {
        "uuid": "4876988fc05e26003192415b65ba2c97",
        "title": "送许丈赴行在",
        "author": "邓肃",
        "content": "狄犬夜吠夷门月，干坤易位人泣血。\n那知千官舞蹈迴，马上洋洋面不热。\n许侯逆风敢孤骞，黄金围腰挽不前。\n大明昇天狐兔遯，再拜丹墀吾节全。\n我时上天恣狂直，权臣舌端飞霹雳。\n当时陷穽皆交游，侯独临存真铁石。\n此来邂逅一笑间，夜倾闽酒赤如丹。\n胸中磊块浇未下，征旆匆匆又吴山。\n山前鲛鰐翻平陆，杀人如麻未充腹。\n凭君仗剑追祖风，坐令四海桑田復。",
        "dynasty": "宋",
        "collection_info": null
    },
    {
        "uuid": "02b2d776cd754a2b66fc68e58452c11f",
        "title": "后迎驾行",
        "author": "邓肃",
        "content": "挥鞭衝晓露，归鞍载夕阳。\n一日復一日，不见御袍黄。\n左衽须文绣，毡车奉珪璋。\n作意礼乐盛，而乃访毛嫱。\n上皇袭太平，珍怪乘四方。\n奇器惊鬼划，舞要欲云翔。\n端为大盗积，万里来贪狼。\n文移急星火，搜抉到毫芒。\n伐柯则不远，吾道其復昌。\n君看天宇间，紫微已辉光。\n躣马今朝去，定拜御炉香。\n恶衣供禹御，茅茨覆尧堂。\n为邦消底物，人心归则王。",
        "dynasty": "宋",
        "collection_info": null
    },
    {
        "uuid": "f212c5a099c19ca32365848c060ca957",
        "title": "邓成彦邀李益之朱乔年及某一饭适忌日无侑觞者遂迟明日成彦偶在式假以食素谢吾三人朱且行仆因以诗促之",
        "author": "邓肃",
        "content": "点额万里归，兀坐冷如水。\n惭愧北阮贤，为余欣设醴。\n既邀折槛朱，仍约骑鲸李。\n人乳已方丈，清歌迟皓齿。\n那知事大谬，反误占食指。\n得鹿傥是梦，翻羹得无鬼。\n我生饮红裙，万事空一洗。\n所失如猬毛，岂惟一饭耳。\n端恐荀陈会，自此参辰矣。\n凭公反高阳，勿专兰亭美。\n主人或素餐，苏晋端可拟。\n何妨具大烹，肉食从客鄙。",
        "dynasty": "宋",
        "collection_info": null
    },
    {
        "uuid": "64124dea38a42b0a38a198002d187301",
        "title": "偶成",
        "author": "邓肃",
        "content": "我涉江东路，平地雪盈尺。\n明日登芙蓉，晴天开晓日。\n朅自婺源来，阴雨连朝夕。\n瘦马逼云际，又断檐间滴。\n顾我亦何人，市朝欲扫迹。\n平生诗酒交，落井仍下石。\n那知涉畏途，乃烦造化力。\n要知万里行，人谪非天谪。\n衡云霁韩愈，海市呈苏轼。\n君知此理不，鬼物护狂直。",
        "dynasty": "宋",
        "collection_info": null
    },
    {
        "uuid": "1a2d13c03711dd88cb9075bf831ce4ec",
        "title": "古意三首  其一",
        "author": "邓肃",
        "content": "妾身如暮云，阴霾愁渐浓。\n郎来如晓色，日高云自空。\n晓色未应夜，愁云不可重。\n会持一杯酒，举室生春风。",
        "dynasty": "宋",
        "collection_info": null
    },
    {
        "uuid": "eeade13d1f2b2ee2fc4c47c24d6921e3",
        "title": "古意三首  其二",
        "author": "邓肃",
        "content": "妾心如寒梅，随郎遍江东。\n妾身如飞雪，知落何亭中。\n雪花故清绝，何人能击节。\n梅花岁岁春，千秋香不灭。",
        "dynasty": "宋",
        "collection_info": null
    },
    {
        "uuid": "fd32f061b30afe008116ad7215432cf1",
        "title": "古意三首  其三",
        "author": "邓肃",
        "content": "妾如傍篱菊，不肯嫁春风。\n郎如出谷莺，飞鸣醉乱红。\n乱红有何好，风雨一夕空。\n菊英虽枯淡，不愁霜露浓。",
        "dynasty": "宋",
        "collection_info": null
    },
    {
        "uuid": "2921d2a78c9e6f01551a7f3b4216e654",
        "title": "观子陵画像",
        "author": "邓肃",
        "content": "陶朱防狡兔，渭滨兆非熊。\n先生但钓月，君王友不从。\n我昔访其迹，溪光磨青铜。\n呼公公不应，天籁自号空。\n何人知此景，携归梵王宫。\n乃知夜半力，端在寸毫中。",
        "dynasty": "宋",
        "collection_info": null
    },
    {
        "uuid": "1f8b9f04ba236d9254c661f44aa2d12d",
        "title": "谒南斋诸友",
        "author": "邓肃",
        "content": "青青门外竹，练练涧中流。\n水竹自相激，天壤无炎洲。\n我友有高韵，来为扶策游。\n氛埃飞不到，轩窗寸寸秋。\n高文穿天心，细字编蝇头。\n气豪欲骑月，志锐定焚舟。\n我来初过雨，衣衫空翠浮。\n平生百斛尘，一洗空不留。\n归来短檠下，清风入梦幽。\n不知白莲社，肯容灵运不。",
        "dynasty": "宋",
        "collection_info": null
    },
    {
        "uuid": "0c84926958994afa736fad93bbf43302",
        "title": "再用南斋韵谢",
        "author": "邓肃",
        "content": "沙溪清可啜，远山翠欲流。\n翩然航一苇，浩歌入芦洲。\n高堂上木杪，幽人事胜游。\n但足箪瓢乐，不知天地秋。\n我笔嗟无口，冥搜空掉头。\n何如三才杰，等是济川舟。\n开卷腾光怪，天上卿云浮。\n阿云又嗣音，吾砚不欲留。\n平生浪诗声，寒虫号清幽。\n已对狂道士，从此敢吟不。",
        "dynasty": "宋",
        "collection_info": null
    },
    {
        "uuid": "0b5d555f073048002f37705d49b0c1eb",
        "title": "登妙峰阁",
        "author": "邓肃",
        "content": "维舟古木阴，故人能倒屣。\n相携步高阁，千尺夸雄伟。\n雨余天气清，宇宙空如洗。\n对面碧玉峰，去天不盈咫。\n凭栏一超然，欲抟九万里。\n下视嚣尘间，蠢蠢鱼虫耳。\n平生浪自苦，马上肉消髀。\n匆匆欲何之，烧香更隐几。\n入夜寂无人，波声栏下起。\n坐觉非尘寰，雷霆生脚底。",
        "dynasty": "宋",
        "collection_info": null
    },
    {
        "uuid": "bdca36a6ce18c7a3f33bbf6081270fd2",
        "title": "游东山",
        "author": "邓肃",
        "content": "草木得新露，袭人吹冷香。\n泉水夜相激，衾枕自清凉。\n我携谪仙人，眉目秀而长。\n高怀洗尘累，抵掌论老庄。\n若人不世有，此景那可忘。\n终当跨皓鹤，同作云间翔。",
        "dynasty": "宋",
        "collection_info": null
    },
    {
        "uuid": "5cb433e76f2e360faf4637f50e857f31",
        "title": "云际岭",
        "author": "邓肃",
        "content": "苍苍九万里，拍塞雨天葩。\n云际在天上，我去更携家。\n不知山高低，晶荧浩无涯。\n迴头见侍香，蒙蒙隔琼花。",
        "dynasty": "宋",
        "collection_info": null
    },
    {
        "uuid": "a76a268a10b7fa4b8f218706a080896d",
        "title": "谢丹霞老师",
        "author": "邓肃",
        "content": "丹霞修何行，天花雨红英。\n草莽化金碧，宴坐十年成。\n落笔多奇语，酬唱皆名卿。\n微言寄祸福，无心天籁鸣。\n顷年来七峰，见我眼增明。\n西来的的意，一语贯三乘。\n坐令尘土人，弹指悟无生。\n别来今许久，夜梦飞爽灵。\n新诗忽入手，春风死草萌。\n公以慧生定，我自明而诚。\n相望虽千里，秋风共一清。\n去去勿作念，明鑑无将迎。",
        "dynasty": "宋",
        "collection_info": null
    },
    {
        "uuid": "117d6fabd70184a9b6e82946cbe13339",
        "title": "玉山避寇",
        "author": "邓肃",
        "content": "前年十月间，胡兵满大梁。\n小臣阻天对，血涕夜霑裳。\n去年十月间，左省谪征商。\n扁舟归无处，江浙俱豺狼。\n今年十月间，叛卒起南方。\n官兵且二万，一旦忽已亡。\n一身幸无责，奉亲走穷荒。\n天宇如许大，八口无处藏。\n空山四十日，画饼诳饥肠。\n朅来古招提，和气霭修廊。\n迎门有禅伯，梵行照穹苍。\n却念客无归，烧猪饭苏郎。\n方袍二百指，祖灯其復光。\n中有护法人，义气干天枪。\n倒床得甘寝，不知冬夜长。\n明朝曹夫子，破浪飞危樯。\n入门郁春色，满船载琼浆。\n高谈惊霹雳，佳句刻琳琅。\n那知奔窜中，一乐得未尝。\n何当扫阴雪，四海共春阳。\n便携我辈人，浩歌归醉乡。\n世事如奕棋，臧否均亡羊。\n簑衣可钓月，底处是金章。",
        "dynasty": "宋",
        "collection_info": null
    },
    {
        "uuid": "d829819c63b1293a4342c505320786fd",
        "title": "次韵李舍人",
        "author": "邓肃",
        "content": "道山文章伯，杖履作幽栖。\n笔砚为戏事，业落翻墨螭。\n平生百万言，定相初不离。\n更怜世间士，尘网深相闱。\n笑踵双林辙，誓破万夫疑。\n八面列神王，剑戟森携持。\n怒目干龙宫，机缄绝谋惟。\n佛语浩无际，天地如可弥。\n笑谈一转毕，璇玑时未移。\n见者皆了了，钝根化神机。\n不然分三藏，谁能俱不遗。\n白头钻故纸，底是出头时。\n此恩今欲报，四顾将谁依。\n在佛本无说，于公亦何为。\n珍重谪仙人，登山力未疲。\n天涯渺万里，着处即为归。\n随缘作赞嘆，妙语何奇奇。\n置之天壤间，千古无敢非。\n我生多肉障，烦公示宝篦。\n请作一言蔽，牟尼即仲尼。",
        "dynasty": "宋",
        "collection_info": null
    },
    {
        "uuid": "d5fd89f7dc27f86569a26b61c1f909c5",
        "title": "送李司录西赴",
        "author": "邓肃",
        "content": "晴云耸奇峰，烈日破昏雾。\n谪仙有行色，朋僚伤远送。\n嗟哉君子人，簿书久倥偬。\n文星应长庚，劲气模螮蝀。\n幡然玉京去，伫听朝阳凤。\n岩野岂能留，端肖高宗梦。",
        "dynasty": "宋",
        "collection_info": null
    },
    {
        "uuid": "bd665438b2525737b1bf6123eef32bf9",
        "title": "尘外堂",
        "author": "邓肃",
        "content": "俯仰天地间，纷纷尘垢耳。\n市井与山林，累人均一体。\n有真故有妄，无彼那取此。\n谓是为尘外，政应在尘裏。\n凭师一埽空，六尘不用洗。\n渊默即雷声，万川同一水。",
        "dynasty": "宋",
        "collection_info": null
    },
    {
        "uuid": "5ee7c5184f3ebae3cf239af52a4f2c4e",
        "title": "谢李舍人题额",
        "author": "邓肃",
        "content": "寸草春未报，秋风树不停。\n三年真忽尔，过隙白驹奔。\n庐坟吾岂敢，北堂有老人。\n作庵居释子，佛事勤朝昏。\n太史怜此意，高额揭显亲。\n梁间垂玉筯，壁上霭飞云。\n顾我何为者，传家空一经。\n栖迟已三十，寒灯尚短檠。\n北辕将适楚，捩手或翻羹。\n那能为亲显，只可充添丁。\n但念我先人，白首困飘零。\n射策不逢赏，青衫脱王庭。\n今焉逢太史，发挥身后名。\n坐令九泉下，冷骨復生春。\n显扬政在此，松楸万世荣。\n作诗敢论报，欲为肌上铭。",
        "dynasty": "宋",
        "collection_info": null
    },
    {
        "uuid": "350d78375dcf8dfdc3195a4542c46f57",
        "title": "陪李梁溪游泛碧",
        "author": "邓肃",
        "content": "凉天夜无云，寒江秋更碧。\n冷照月华中，水天同一色。\n画船渺中流，三更羣动寂。\n清风远相随，芦花秋瑟瑟。\n近山得桂香，隔烟起渔笛。\n楼台半有无，疑是化人国。\n我生本无事，钓竿勤水石。\n今宵更可人，仍侍君子侧。\n浪登元礼舟，本非谪仙敌。\n敛手看挥毫，光芒腾万尺。",
        "dynasty": "宋",
        "collection_info": null
    },
    {
        "uuid": "b1589fc0dcce7d1245db97ba5ff71af5",
        "title": "本上人",
        "author": "邓肃",
        "content": "乞食自王城，骏笔挥万纸。\n开缄动心目，忽忽龙蛇起。\n便可老烟霞，声价日千里。\n那知未满意，更访栟榈子。\n栟榈亦何人，是心如灰死。\n恶语满人间，春风自桃李。\n凭君一笑挥，万事空一洗。\n但了风动幡，在处针投水。\n愿将广长舌，语出亦糠粃。\n迴到我辈人，政堪覆酱耳。",
        "dynasty": "宋",
        "collection_info": null
    },
    {
        "uuid": "59d7daef340e8fcab82b24f72903d1fb",
        "title": "和作哲送令德",
        "author": "邓肃",
        "content": "我瓠非五石，安能枵不用。\n但恃少年气，未肯就羁鞚。\n越人已断髮，章甫浪出宋。\n何如子建文，脱口人争讽。\n笑示善者机，绮语时一弄。\n妙竟秘不传，尺管阁云梦。\n固应羞芹藻，清明奴隶共。\n明年鬰梧桐，定作喈喈凤。\n归来访原宪，慎毋学子贡。\n故人犹未病，反己能求中。",
        "dynasty": "宋",
        "collection_info": null
    },
    {
        "uuid": "8e8aab9548caac7a6639bd26617ee081",
        "title": "宴坐轩",
        "author": "邓肃",
        "content": "客食突不黔，马上肉消髀。\n所得知几何，此生亦茅靡。\n何如丰岩公，一室万缘止。\n竹林能清幽，岩窦富奇伟。\n关门寂无人，烧香坐隐几。\n今年忽猿惊，杖屦数百里。\n持此凝宴坐，老师一启齿。\n我岂死灰如，春风吹不起。\n请君看九渊，止水即一洗。",
        "dynasty": "宋",
        "collection_info": null
    },
    {
        "uuid": "9332245f32678981df5896af02dc8df2",
        "title": "舫斋",
        "author": "邓肃",
        "content": "寓形天宇间，一枝慎所处。\n到眼无溪山，堆胸自尘土。\n陈子作舫斋，端能世外趣。\n笑傲风波境，恬无风波虑。\n循本鱼可观，灰心鸥自舞。\n风景虽可人，公乎聊四顾。\n纷纷逐末流，谁援沉迷苦。\n吾事在济川，慎勿五湖去。",
        "dynasty": "宋",
        "collection_info": null
    },
    {
        "uuid": "3d410b6375e106ff3502bd0bf9101d31",
        "title": "泛舟示子",
        "author": "邓肃",
        "content": "秋江十日雨，破浪飞危樯。\n恍如在天上，万顷烟茫茫。\n狂风自南来，桂华雨新黄。\n停杯不须饮，且饮空中香。\n平生四海心，老大愧周郎。\n聊復随孺子，解缨濯沧浪。\n北斗挹酒浆，天孙织衣裳。\n乘兴拏舟去，一笑上银潢。",
        "dynasty": "宋",
        "collection_info": null
    },
    {
        "uuid": "d84ab2aaab36ddf899f47b48e8a5bd61",
        "title": "万卷堂",
        "author": "邓肃",
        "content": "世人无远韵，挟策干浮云。\n识字仅有数，得志无短檠。\n太丘妙家法，不肯卤耕耘。\n藏书浩无际，兀坐观沧溟。\n寒陋鄙李邕，假书勤朝昏。\n过眼如杜甫，散为笔下神。\n一家今四杰，射策到王庭。\n自视犹细事，家塾方讨论。\n嗟我未闻道，政作钻纸蝇。\n会同阿戎去，从公问斲轮。",
        "dynasty": "宋",
        "collection_info": null
    },
    {
        "uuid": "0e75f8822900e01c076cc97f4a5a8f9d",
        "title": "过黄杨岩",
        "author": "邓肃",
        "content": "朔风夜号空，于喁几枝木。\n深山自春色，芳草不凋绿。\n朋来得佳游，招提藏翠麓。\n新酒赤如丹，竹萌肥胜肉。\n一醉出门去，缺月挂修竹。\n归路沙溪浅，危桥践寒玉。\n夜过渭滨居，门庭故不俗。\n对坐寂无语，泉声如击筑。\n宗盟更可人，相邀勤秉烛。\n开缄得捷音，豺狼俱面北。\n迴棹今可矣，赏心嗟未足。\n西去有奇岩，佳名配王屋。\n箕踞列十人，未充空洞腹。\n更约林宗俱，来伴白云宿。",
        "dynasty": "宋",
        "collection_info": null
    },
    {
        "uuid": "885513812ad5f22c406844ba3b3cfdf3",
        "title": "飞萤",
        "author": "邓肃",
        "content": "谷雨已十日，不散阴云顽。\n夜风翼腐草，借光蒲苇间。\n往来自相照，似欣天地宽。\n何时东方白，红日开云端。",
        "dynasty": "宋",
        "collection_info": null
    },
    {
        "uuid": "eb263e08587eaaf47ea8561d7ff2d8bd",
        "title": "次韵王信州古风",
        "author": "邓肃",
        "content": "我昔少年日，气与风雷壮。\n一言既不合，掉头归望望。\n誓将老烟霞，叩角耕闲旷。\n一日烦干旌，叩天舒孟浪。\n自譬舟一叶，沙溪春荡漾。\n百川傥已东，吾力那能障。\n尚赖天地宽，未即崇山放。\n栟榈付冷居，乃为世所长。\n老妻画纸棋，赤脚沽村酿。\n醉起舞彩衣，吾道颇休畅。\n人杰又鼎来，不怕供诗帐。\n酬唱激清风，洗空烟雨瘴。\n故人化鹤仙，穹庐共悽怆。\n生还义更高，裹饭远相饷。\n演山见长庚，醉眼不敢仰。\n便结骑鲸游，不知飞燕谤。\n兰亭最后来，德齿均所尚。\n伤时虽慷慨，论事尤倜傥。\n杯酒七峰下，逸思九天上。\n万事俱可人，祇欠蛾眉唱。",
        "dynasty": "宋",
        "collection_info": null
    },
    {
        "uuid": "b6545f47d4d737441f10217a9c0bf001",
        "title": "再次韵谢之  其一",
        "author": "邓肃",
        "content": "四海王信州，志气老益壮。\n家学九夷闻，人物万夫望。\n若使在庙堂，天下无怨旷。\n胡为一叶舟，也泛闽溪浪。\n顾余真断梗，江淮付摇漾。\n逢人辄倾倒，涉世无堤障。\n既念越人瘠，仍欲郑声放。\n斥下九天来，宜似幽怪长。\n邂逅忽相逢，琥珀倾新酿。\n大急赓歌诗，胸臆赖舒畅。\n我语无余韵，日书甲乙帐。\n得君驱鰐手，不忧潮阳瘴。\n三年去国心，海隅日悽怆。\n东家久不燔，稚子将无饷。\n诗成皆置之，万事吾不仰。\n那復思重裘，区区欲止谤。\n明朝更可人，芒鞋穷好尚。\n遥知翠微中，高谈得纵傥。\n至乐麯糵间，虚名钟鼎上。\n轻重不须论，杯行且酬唱。",
        "dynasty": "宋",
        "collection_info": null
    },
    {
        "uuid": "1e366a8d9289acb8bbc1417a10843a91",
        "title": "再次韵谢之  其二",
        "author": "邓肃",
        "content": "昌黎论佛骨，南行气亦壮。\n献书请镂玉，却起北归望。\n香山最风流，诗酒事夷旷。\n那知闻琵琶，泪溅九江浪。\n此身苦海中，风波随荡漾。\n妄见分南北，无乃眼中障。\n嗟我果何人，楚狂本天放。\n外物不须论，有身今已长。\n斥归水云乡，日醉莲花酿。\n茗饮过陆羽，禅悦得文畅。\n安此更何求，万里脱毡帐。\n死生则置之，北邙岂俱瘴。\n使君怜我愚，了无逐客怆。\n谓我耕白云，不独齐眉饷。\n诗来觅欢处，光芒不可仰。\n欲醉桃李春，那忧贝锦谤。\n赤脚敢云无，社舞非时尚。\n侯门列蛾眉，一见吾其傥。\n抛砖此当先，积薪君在上。\n更为李与苏，两家按新唱。",
        "dynasty": "宋",
        "collection_info": null
    },
    {
        "uuid": "0776dcd7f18915c2167658122bd4750b",
        "title": "第四章兼简其子",
        "author": "邓肃",
        "content": "虱卜虽萧条，虎筮固豪壮。\n要皆有得失，未息胸中望。\n那知方寸地，太空等虚旷。\n川逝水不流，石高风自浪。\n郑五相府荣，谢三渔舟漾。\n穷达安在哉，但瞒肉眼障。\n鼓瑟铿尔舍，扶杖曝然放。\n在我本不亏，底处更求长。\n独挂百钱游，无人捉私酿。\n醉归一腹春，满纸挥琴畅。\n珍重江左王，德卲宜绛帐。\n天遣千里来，不顾闽山瘴。\n人言臭味同，政可慰悽怆。\n谁知金玉予，诗成即相饷。\n笔力到天心，开卷人争仰。\n但勿赋兔葵，小儿易生谤。\n献之诗更奇，句法晋宋尚。\n从渠得精深，嗟余真恍傥。\n何当日相从，烦君更语上。\n径追太古风，三嘆聊十唱。",
        "dynasty": "宋",
        "collection_info": null
    },
    {
        "uuid": "6ae386ffb968476adc84ddc0d57e5996",
        "title": "荔子",
        "author": "邓肃",
        "content": "荔子有佳品，乃在府城东。\n我来方秀发，黄云几万重。\n遥知香味色，已具碎花中。\n凭栏一念足，不食意自充。\n人世如梦耳，当体色即空。\n谓是为真实，便可侑千钟。\n谓是为非实，真饱亦何从。\n虚实两无有，楼高雨蒙蒙。",
        "dynasty": "宋",
        "collection_info": null
    },
    {
        "uuid": "842acbfa32a9982560404e5d2e098640",
        "title": "避地山谷",
        "author": "邓肃",
        "content": "大禹不到处，石壁谁凿开。\n云端欲相搏，飞出白云来。\n余沫乱飞雪，雄声敌春雷。\n泝流涌百尺，银山陟崔嵬。\n顾我虽逐客，解雨已春迴。\n嗟此天尽处，胡为乎来哉。\n萱堂有垂白，蓬室纷提孩。\n内外三百指，奔窜若为怀。\n我疑云水间，亦有天下才。\n何时日三锡，一振纪律颓。\n羲和傥中天，六合无氛埃。\n鼠壤与蚁穴，不风当自摧。\n坐令陋巷中，依旧乐颜回。\n亦能书夷狄，朝会叩天阶。",
        "dynasty": "宋",
        "collection_info": null
    },
    {
        "uuid": "9b6f1370d7edc6fa2b000ca31529c65e",
        "title": "次韵王信州游栖云",
        "author": "邓肃",
        "content": "胜游出林杪，参天仅一分。\n从君如附骥，顾我愿为云。\n野色连空碧，幽香袭露熏。\n耦耕当卜此，横笛夜相闻。",
        "dynasty": "宋",
        "collection_info": null
    }
]