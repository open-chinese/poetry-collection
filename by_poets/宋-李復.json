[
    {
        "uuid": "a510f9fbbbd52fc79d8f8d735cd6202e",
        "title": "杂诗  其一",
        "author": "李復",
        "content": "猗兰生幽林，秀叶凝绿滋。\n含芬静不发，默与清风期。\n美人闲婉娈，遗世从云螭。\n袖中双珠明，照人冰玉姿。\n羣动溺忧患，閟光无同嘻。\n寂寥岁将晚，独往歌紫芝。",
        "dynasty": "宋",
        "collection_info": null
    },
    {
        "uuid": "be48a076f11893b26013f7ba1acd998c",
        "title": "杂诗  其二",
        "author": "李復",
        "content": "应龙出重渊，矫矫昇天行。\n奋迅弥宇宙，雨施品物形。\n收藏入无间，脗合元气冥。\n神变不可测，乃知至阳精。\n圣人炼阴魄，调御元功成。\n乘时万类睹，廓然日月明。\n体用符龙变，潜跃惟时亨。\n颜伏德方求，舜见位已升。",
        "dynasty": "宋",
        "collection_info": null
    },
    {
        "uuid": "de9a59d12f3f82796cdecc53da9191ae",
        "title": "杂诗  其三",
        "author": "李復",
        "content": "霜叶下高枝，纷纷拥寒根。\n惊风度虚庭，槭槭愁飞翻。\n草木虽无知，养本亦足论。\n人生感元化，道贵穷性原。\n滋口芬羶乱，悦耳声音繁。\n众攻日外战，目暗天地昏。\n不问昆仑清，但爱长波浑。\n神驰正气溃，白日鬼瞰门。",
        "dynasty": "宋",
        "collection_info": null
    },
    {
        "uuid": "bd14be9302df1fe72c77ddd8d372f7f0",
        "title": "杂诗  其四",
        "author": "李復",
        "content": "春鸠啄晴屋，露蝉吟高枝。\n羣物感气动，飞鸣不自知。\n冥心观物化，浩劫密推移。\n欲从扶桑翁，云间玩阳曦。",
        "dynasty": "宋",
        "collection_info": null
    },
    {
        "uuid": "e92be5def6c9bb18e5eb54bccd8e5a54",
        "title": "杂诗  其五",
        "author": "李復",
        "content": "珍图出荣河，八卦开奥秘。\n圣人重因袭，已极露隠细。\n大衍四十九，周流通一气。\n阴阳穷必变，往反无终始。\n元化密推移，消长先默契。\n鬼神无遁情，垂诏亿万世。\n如何扬子云，求名夸谲诡。\n藻绘太初历，设画随启闭。\n盈缩无常运，踦赢谩拟议。\n安得宇宙间，别更有天地。\n文字但艰苦，白首困心志。\n侯芭何所知，枝指徒为赘。",
        "dynasty": "宋",
        "collection_info": null
    },
    {
        "uuid": "08bf8e853e0cfcb49dc11452b594d67d",
        "title": "杂诗  其六",
        "author": "李復",
        "content": "阳刚形发辉，阴凝体受照。\n金魄遡火乌，进退见朒朓。\n气引潮海壮，象推介虫小。\n南北应坎离，东西正昏晓。",
        "dynasty": "宋",
        "collection_info": null
    },
    {
        "uuid": "6cb3e869c0006e5f96706034519aa2a3",
        "title": "杂诗  其七",
        "author": "李復",
        "content": "万物忘我难，圣人出同忧。\n女娲断鳌足，轩辕殛蚩尤。\n禹命洪水乂，稷播百谷修。\n元德与天通，珍符告帝休。\n起皆不得已，本非功业谋。\n应龙潜深渊，睢盱寒水秋。\n乘时御风雷，雨施化形流。\n体异灵气同，默契神变求。",
        "dynasty": "宋",
        "collection_info": null
    },
    {
        "uuid": "ac8b4cc1f4c3977cdd033f4b785989a1",
        "title": "杂诗  其八",
        "author": "李復",
        "content": "阴阳体合气，氛氲极无际。\n卦气交孕毓，旁滋六爻备。\n圣人繫爻辞，鈎赜推母子。\n观应以知来，随方推象类。\n灵龟通火志，黄牛革得地。\n復应干龙潜，兑乘履虎尾。\n周流纷参错，往来精妙义。\n懵懵妄穿凿，执一千百废。\n孰能访太极，与游两仪外。",
        "dynasty": "宋",
        "collection_info": null
    },
    {
        "uuid": "ed28b0bf49b27e653b8c7b101a445b61",
        "title": "杂诗  其九",
        "author": "李復",
        "content": "众辐共一毂，利用本在无。\n制法应世变，欲返民心愚。\n巧智起颓波，但逐末流趋。\n鸟乱毕弋多，真风日更疏。",
        "dynasty": "宋",
        "collection_info": null
    },
    {
        "uuid": "1ea4df4a721f7e2c56c73021c43ce7cd",
        "title": "杂诗  其一○",
        "author": "李復",
        "content": "一气偶暂聚，灵府含虚明。\n至人遗世氛，妙静无将迎。\n索珠迷罔象，鼓琴有亏成。\n淼淼千海波，全潮浮沤轻。",
        "dynasty": "宋",
        "collection_info": null
    },
    {
        "uuid": "846a9af1aa4b94af4da732ed642494df",
        "title": "杂诗  其一一",
        "author": "李復",
        "content": "杯水入沧溟，浩浩通无际。\n原心方寸间，混合周天地。\n后稷勤稼穑，颜渊甘箪食。\n行己在一时，流芳播万世。\n至道不远人，安行近且易。",
        "dynasty": "宋",
        "collection_info": null
    },
    {
        "uuid": "4a56c4391c36d2449c1d38427702f221",
        "title": "杂诗  其一二",
        "author": "李復",
        "content": "高松怀正气，挺特入空碧。\n短棘无直枝，千钩未成尺。\n松生倚云冈，棘散傍道侧。\n道侧侵行人，牵衣去不得。\n丝蔓乱附託，狐貍喜偃息。\n美恶类相感，庸讵分知识。\n秋风叶落时，碍眼如矛戟。\n斤斧不得施，怅然空叹息。",
        "dynasty": "宋",
        "collection_info": null
    },
    {
        "uuid": "61fcf9920cbb8e6fcdc2568b9b21f17b",
        "title": "杂诗  其一三",
        "author": "李復",
        "content": "翩翩云间鸟，翠羽光葳蕤。\n结巢占远林，意与深静期。\n盲飈忽号怒，万木无停枝。\n欹摇不容息，簸荡孤巢危。\n遐睇昆崙冈，玉树蔚仙姿。\n溟海皆震荡，秀立影不移。\n空怀高举心，感叹鼓翼迟。",
        "dynasty": "宋",
        "collection_info": null
    },
    {
        "uuid": "4ee6ce9c628c11a55147c833534ddcba",
        "title": "杂诗  其一四",
        "author": "李復",
        "content": "晨炊未登盘，饥肠已戚戚。\n欲问堂上人，先闻发叹息。\n苟念一饷饥，况艰终岁食。\n茫茫九州间，几人悲罄室。\n吾欲呼天工，驱雷驾云龙。\n十日一风雨，五谷年常丰。\n佩刀化为农，孙哺百岁翁。\n完助阴阳功，不顾吾盘空。",
        "dynasty": "宋",
        "collection_info": null
    },
    {
        "uuid": "7a087111a21db098c2a8cbab42a74c98",
        "title": "杂诗  其一五",
        "author": "李復",
        "content": "沙虚路傍泉，江通石上井。\n泉挹浅沙黄，井汲深江冷。\n六月火云生，旱乌炎午影。\n烦心欲清涤，呼儿问修绠。",
        "dynasty": "宋",
        "collection_info": null
    },
    {
        "uuid": "9376fb2c50caf2c26d8e8af3f40ffbb0",
        "title": "杂诗  其一六",
        "author": "李復",
        "content": "黄河走东溟，不知几万里。\n奔腾鼓风雷，势欲卷厚地。\n百川随呼吸，浑浑失气类。\n正德不可乱，横绝见清济。\n诡士富纵横，机辩回天地。\n观其投说时，揣摩探人意。\n高论未能窥，茫然何所试。\n彷佛一隙开，汹涌惊涛起。\n阴阖拒其恶，阳开示其喜。\n危冠揖时君，担簦擅国势。\n六印黄金多，双璧连城贵。\n岁晚客子来，倾变心若死。",
        "dynasty": "宋",
        "collection_info": null
    },
    {
        "uuid": "671b07e5b4ac1dc08dadb94f2368ef29",
        "title": "杂诗  其一七",
        "author": "李復",
        "content": "权利为祸根，苟合非纯士。\n嗟哉凭轼生，行见烹齐市。\n晴鸠不逐妇，猛虎不食子。\n魏国将乐羊，齐人疑吴起。\n凶险甚鸟兽，妻子自烹死。\n呜呼天壤间，亲无骨肉比。\n残毒就功名，于君安可恃。\n中山昔置相，尝取放麑翁。\n异类犹有恩，事君必致忠。",
        "dynasty": "宋",
        "collection_info": null
    },
    {
        "uuid": "3b257033e0f5e2e37a5d1d89b48bcda3",
        "title": "杂诗  其一八",
        "author": "李復",
        "content": "经界废已久，王者无尺土。\n强力喜饕吞，含血不肯吐。\n孱弱困道傍，性命轻毫缕。\n为政须务本，析薪何匪斧。",
        "dynasty": "宋",
        "collection_info": null
    },
    {
        "uuid": "7cdeea7434dd2a7b2fe43eefc475beb5",
        "title": "杂诗  其一九",
        "author": "李復",
        "content": "浚泉少汲水，汲多泉水污。\n力穑莫揠苗，揠苗苗必枯。\n心清事自简，气和体必舒。\n古人有至言，治民如烹鱼。",
        "dynasty": "宋",
        "collection_info": null
    },
    {
        "uuid": "c3d01f021aca44abeaf6fcaa078fa112",
        "title": "杂诗  其二○",
        "author": "李復",
        "content": "先王急民事，分吏察壠亩。\n田荒宅无毛，置法责粟布。\n壤壤一岁勤，暴暴三年聚。\n农政久不修，几家有禾黍。",
        "dynasty": "宋",
        "collection_info": null
    },
    {
        "uuid": "a13471e2cc6e278a0dd04605dd3521e2",
        "title": "杂诗  其二一",
        "author": "李復",
        "content": "当路莫张机，张机不可行。\n潜深巢高杪，鱼鸟知爱生。\n立义禁为非，意欲求无刑。\n刻核苟太至，视死心亦轻。",
        "dynasty": "宋",
        "collection_info": null
    },
    {
        "uuid": "5e57caf00ff60f4ae23593781c6aebf9",
        "title": "杂诗  其二二",
        "author": "李復",
        "content": "善学必探本，知本贵善养。\n种木既得地，柯叶日滋长。\n纷纷绮语工，汩汩良心丧。\n多闻竟无益，不如鸡犬放。",
        "dynasty": "宋",
        "collection_info": null
    },
    {
        "uuid": "3da821fcc6fecce8f5097859074fd94e",
        "title": "杂诗  其二三",
        "author": "李復",
        "content": "姬旦相孺子，不为召公知。\n洛阳贾年少，岂免绛灌疑。\n论远必为迂，举高遂有危。\n更无反禾风，但起弔湘悲。",
        "dynasty": "宋",
        "collection_info": null
    },
    {
        "uuid": "426effb51975455d81a94cdac3f4d7bb",
        "title": "读陶渊明诗",
        "author": "李復",
        "content": "渊明才力高，诗语最萧散。\n矫首捐末事，阔步探幽远。\n初若不相属，再味意方见。\n旷然闲寂中，奇趣高蹇嵼。\n众辞肆滂葩，姦怪露舒惨。\n雕刻虽云工，真风在平澹。\n距今几百年，有作皆媿赧。\n予尝跂清尘，忽忽气相感。\n安得起从游，绝顶与同览。",
        "dynasty": "宋",
        "collection_info": null
    },
    {
        "uuid": "0c5f94e65bb42cb45192d1808ce0c1f2",
        "title": "明月入我牖",
        "author": "李復",
        "content": "明月入我牖，娟娟满衣裳。\n惊风飘疏竹，凌乱舞清光。\n静坐不能眠，稍知秋夜长。\n却思古人书，探编开缥囊。\n一读三四反，人远心茫茫。\n投编出庭宇，回步影徜徉。\n长空散白露，暗落点青黄。\n肃肃晨气动，满地自为霜。",
        "dynasty": "宋",
        "collection_info": null
    },
    {
        "uuid": "4b2bc2ef5474a1d02802a76ed33436aa",
        "title": "山中有桂树题得绿字",
        "author": "李復",
        "content": "山中有桂树，樛虬散岩曲。\n高枝动秋风，霜凝不改绿。\n美人与世远，啸歌乐幽独。\n挥手弄浮云，寒光满空谷。\n忽忽自搔首，神驰逐清躅。\n何时山下泉，一濯飞尘足。",
        "dynasty": "宋",
        "collection_info": null
    },
    {
        "uuid": "dba30aab04aa5706bc52032a5878d89a",
        "title": "和人子夜四时歌  其一",
        "author": "李復",
        "content": "井上梧桐树，花黄落点衣。\n夜深花裏鸟，相并不相离。\n美人朝汲水，惊起却双飞。",
        "dynasty": "宋",
        "collection_info": null
    },
    {
        "uuid": "3269f69c371a376f64d06a53e351cc62",
        "title": "和人子夜四时歌  其二",
        "author": "李復",
        "content": "缲丝丝缕长，当窗织流黄。\n纤纤弄龙杼，不作舞衣裳。\n裁缝付边使，岂待见秋霜。",
        "dynasty": "宋",
        "collection_info": null
    },
    {
        "uuid": "dd2b2c622d24af149786589abe2b1c94",
        "title": "和人子夜四时歌  其三",
        "author": "李復",
        "content": "萧萧庭下柳，曾学舞腰支。\n秋风吹暮夜，半落小蛾眉。\n人生自无定，空叹叶辞枝。",
        "dynasty": "宋",
        "collection_info": null
    },
    {
        "uuid": "dea1ae26bf2ec1678b3f323dc64efe73",
        "title": "和人子夜四时歌  其四",
        "author": "李復",
        "content": "窈窕月华来，对月理瑶筝。\n将心託絃语，几弄未成声。\n非关霜气涩，不忍苦分明。",
        "dynasty": "宋",
        "collection_info": null
    },
    {
        "uuid": "43f1205559d1b0191f8a32990b796fb3",
        "title": "有客山中来",
        "author": "李復",
        "content": "有客山中来，遗我双云松。\n身虽咫尺长，势有百丈容。\n空庭土花碧，不种夭桃红。\n春悲香魄尽，秋怨绿枝空。\n喜见石上根，移从最高峰。\n爱植朝暮勤，待看凌霜风。\n何时旧山云，出随渊中龙。\n沛然洒好雨，助我栽培功。",
        "dynasty": "宋",
        "collection_info": null
    },
    {
        "uuid": "6fb2ba986a73bccfa0b1d650809ec29f",
        "title": "翠碧",
        "author": "李復",
        "content": "翠碧曳长啼，翩然上庭树。\n花枝摇未定，惊顾却飞去。\n岂不爱芳阴，自怜好毛羽。\n苦为艷粧求，刻镂点金素。\n五陵游侠儿，挟弹驰长路。\n华狨毛垂金，丰豹文濯雾。\n怀珠蚌必剖，戴角犀多忤。\n志士无怀璧，怀璧出逢怒。",
        "dynasty": "宋",
        "collection_info": null
    },
    {
        "uuid": "9caeb42f3697b4e28eeb077c3d728092",
        "title": "病目",
        "author": "李復",
        "content": "昔年勤细书，广博求多益。\n谓经手一抄，可胜读数百。\n矻矻三十年，尝废寝与食。\n磨墨见砚穿，败笔如丘积。\n高编连大轴，不知几万亿。\n当时气血盛，未觉损目力。\n今年四十六，百病乘其隙。\n双瞳旧劳甚，凝血聚成脉。\n虚炎更上攻，常若包芒棘。\n远视但䨥䨥，浮空乱花黑。\n少功跂前修，钻仰极窥测。\n志欲继绝学，九万希鹏翼。\n求于形器外，脱然有所得。\n上友千古魂，神遇展良觌。\n年来老且病，筋骸当少息。\n六物已熬成，昏气须清涤。",
        "dynasty": "宋",
        "collection_info": null
    },
    {
        "uuid": "7f59e575e7706bdb7e0a9ace2b6e5819",
        "title": "物我",
        "author": "李復",
        "content": "万物生芸芸，与我本同气。\n氤氲随所感，形体偶然异。\n丘岳孰为高，尘粒孰为细。\n忘物亦忘我，优游何所觊。",
        "dynasty": "宋",
        "collection_info": null
    },
    {
        "uuid": "8596e6c0a246a3cffd0667cbbed1bafd",
        "title": "自省",
        "author": "李復",
        "content": "理容本求妍，造次遽成丑。\n兢兢早夜思，犹或失于偶。\n放而不知察，美种杂稂莠。\n吾居日三省，参也吾所友。",
        "dynasty": "宋",
        "collection_info": null
    },
    {
        "uuid": "9201a791c19cd153e8d1702df2dce3d2",
        "title": "自讼",
        "author": "李復",
        "content": "前善后随非，失于任私意。\n短长莫可欺，明者未免蔽。\n改过心每惮，责人夫何易。\n芸苗舍己田，无获亦蹈厉。",
        "dynasty": "宋",
        "collection_info": null
    },
    {
        "uuid": "3282551cf077bbf6fdf29f87c50e4f7c",
        "title": "自暴",
        "author": "李復",
        "content": "交际知其心，莫良占辞气。\n声音施施然，已拒弗肯至。\n忿戾无少容，安能喻美意。\n人惧有失言，恝尔绝于世。",
        "dynasty": "宋",
        "collection_info": null
    },
    {
        "uuid": "c762e85239e2e4ca7e2a158d7504dd99",
        "title": "白日",
        "author": "李復",
        "content": "白日悬虚空，春秋变寒暄。\n但流地上影，不照地下魂。\n惨惨暗陋巷，炎炎曜荜门。\n浮生荡无根，万古悲黄昏。",
        "dynasty": "宋",
        "collection_info": null
    },
    {
        "uuid": "0e3bce192570d8c38adbef2b01598179",
        "title": "感春  其一",
        "author": "李復",
        "content": "新槐未成阴，藤花如紫云。\n蒙羃出高杪，花叶不可分。\n双鸠接翼飞，摇荡花纷纷。\n曦车不肯留，感嘆愁夕曛。",
        "dynasty": "宋",
        "collection_info": null
    },
    {
        "uuid": "58b870cd2a6c6363d4f9ae3e01cc04d9",
        "title": "感春  其二",
        "author": "李復",
        "content": "三月无余旬，此日足可惜。\n桃李不自由，相期偶相失。\n黄黄芜菁花，青青陵陂麦。\n林间晚蝶飞，翩翩竟何益。\n前晨游百花，夭艷斗颜色。\n柳枝弱而细，闲垂亦自得。\n今日偶再来，羣枝空寂寂。",
        "dynasty": "宋",
        "collection_info": null
    },
    {
        "uuid": "6ed75219174cc5301035eef233d7fbb2",
        "title": "感春  其三",
        "author": "李復",
        "content": "桐花开最晚，香泛已羃羃。\n高榆散枯钱，狼藉走荒陌。\n闻歌情亦倦，对酒意不怿。\n非伤春遽回，第觉老相逼。\n愿诉东皇君，抚辔留归迹。\n百年虽无多，亦稍缓偪侧。",
        "dynasty": "宋",
        "collection_info": null
    },
    {
        "uuid": "4dc0e31f4eae1e783a99a805366c35f1",
        "title": "早起",
        "author": "李復",
        "content": "羣鸠啄屋鸣，乱雀翻檐噪。\n喜呼怒争逐，往来竞酣闹。\n阳气动飞潜，得意相陵暴。\n晓枕不能眠，开门适情好。\n酌泉供清盥，短髮巾野帽。\n中心旷无事，焚香诵真诰。\n人生袭元精，含和百神抱。\n失足落阴界，久困羣邪耗。\n漂溺孰能回，浩劫沉波潦。\n玉镜动悲云，慈航引清棹。\n惟予久冥寞，区区谢初少。\n三迭舞胎僊，八景驻霞翿。\n稽首蹑祖风，中天延羲照。",
        "dynasty": "宋",
        "collection_info": null
    },
    {
        "uuid": "4c5899b2a55caaf2e68bb1514b6fdf25",
        "title": "登上党郡楼",
        "author": "李復",
        "content": "羣山合沓来，回抱东林缺。\n紫翠不可解，环城如玉玦。\n龙飞晋水清，天转旄头灭。\n萧萧古战场，春耕拥残雪。",
        "dynasty": "宋",
        "collection_info": null
    },
    {
        "uuid": "71c5333d1ca1eb64eb3004651dc69d5f",
        "title": "正月五日游曲江",
        "author": "李復",
        "content": "今日意何适，出游曲江湄。\n野晴天澄穆，风柔物閒熙。\n浅岸冰已尽，长原麦含滋。\n跃鳞向日光，浴羽侵水嬉。\n悠悠南山云，浮空久不移。\n斓斑壠东雉，鸣呼声喔咿。\n春序兹方交，春物已若斯。\n眷予同来者，酌酒衣淋漓。\n莫学少陵翁，泪点吞声垂。\n且效陶渊明，为题斜川诗。",
        "dynasty": "宋",
        "collection_info": null
    },
    {
        "uuid": "bb294abe7e28db1ff9ca2186ce9a796c",
        "title": "乐游原",
        "author": "李復",
        "content": "重冈带南山，起伏波涛惊。\n古原枕隑洲，森爽东西横。\n阴宿忽自开，秦川一半明。\n莫动兴废悲，惟喜禾黍晴。",
        "dynasty": "宋",
        "collection_info": null
    },
    {
        "uuid": "36c8e9f7a4778c286fc237e9cb25d6d1",
        "title": "过弹筝峡",
        "author": "李復",
        "content": "悠悠薄洛水，东出弹筝峡。\n昔人感秋声，舞跃中音节。\n我来跨官马，屡渡随曲折。\n水寒石齿涩，鸣调苦悲咽。\n应有征人泪，泠然洒清血。\n含恨变旧音，冷照关山月。\n衮衮东入海，余情流未歇。\n掩耳不能听，挥鞭急超越。\n穿云望前垒，晚路山雨滑。\n去远犹自闻，回肠危欲绝。",
        "dynasty": "宋",
        "collection_info": null
    },
    {
        "uuid": "fbb990c7b47f8b7f3c4953d58d4c1844",
        "title": "曲江",
        "author": "李復",
        "content": "唐址莽荆榛，安知秦宫殿。\n常因秋雨多，时有微泉泫。\n菰蒲春自生，鳬鹜秋犹恋。\n千古蔽一言，物极理必变。",
        "dynasty": "宋",
        "collection_info": null
    },
    {
        "uuid": "ceae26341330d1b5d796dec3f2174751",
        "title": "玄都观",
        "author": "李復",
        "content": "龟刻露藓暗，石坛霜草黄。\n断瓦出耕土，犹有金碧光。\n甘泉分远脉，来自惠山长。\n桃花久不开，空余葵麦荒。",
        "dynasty": "宋",
        "collection_info": null
    },
    {
        "uuid": "0d6623f4db4e7357fd2df75489f41e15",
        "title": "清明渠",
        "author": "李復",
        "content": "清明三十里，疏凿高下通。\n西南引潏水，北入太极宫。\n居民昔为利，旧迹今可穷。\n时见断石甃，龙盘戏云风。",
        "dynasty": "宋",
        "collection_info": null
    },
    {
        "uuid": "43749fd789d0b750def9ffd170f09b61",
        "title": "登高丘望远海",
        "author": "李復",
        "content": "登高望远海，冥冥湿天际。\n百川趋东南，奔腾卷厚地。\n自从开闢来，溶渟不可计。\n浩浩无增亏，周流在一气。\n怒风驾高浪，雪山寒赑屃。\n飞火掣电光，神怪时出戏。\n却疑蓬莱峰，只是鲛人髻。\n会当见清浅，乘月弄兰枻。\n去问蟠桃花，结根几千岁。",
        "dynasty": "宋",
        "collection_info": null
    },
    {
        "uuid": "779104fee7f9fe580ce2a508adab02e5",
        "title": "江行至黄牛庙山特奇秀晚檥舟庙下留诗于壁",
        "author": "李復",
        "content": "层峰浮云空，亭亭出众峤。\n芬敷如青莲，飞光乱寒照。\n霜枫杂丹碧，瀑布垂窈窕。\n秀色纷异状，争奇动奔峭。\n欻失畏崄心，颇惬赏幽好。\n舟行不暇徐，粗得领其要。\n随风转隈曲，晚泊黄牛庙。\n杖策登东岑，周睇万山奥。\n临岸理晚饷，问客卖早稻。\n明朝走夷陵，便入襄阳道。\n从此步平陆，归程已可料。",
        "dynasty": "宋",
        "collection_info": null
    },
    {
        "uuid": "2b4e02fbf3290b65c36c26a0e51c1948",
        "title": "峡山遇雨",
        "author": "李復",
        "content": "侵晓登楚山，山峻苦难陟。\n半山忽阴晦，举手不可识。\n跻攀穿云过，赫然见日出。\n俯视云气中，汹涌浩无极。\n滉瀁雪海翻，兀硉寒冰立。\n蛟龙见或没，鬐鬛火旆赤。\n风雷恣訇磕，万车无辙迹。\n神君互麾诃，众怪争跳踯。\n变异从何来，万态不可测。\n峰顶日晴明，下方惊雨急。\n倏尔寂无声，昏翳豁开释。\n返照光景新，岩岫翠欲滴。\n瀑泉缟带垂，稻塍清流溢。\n高路静无泥，牵挽望前驿。\n世俗信耳目，天地度以臆。\n安知视听外，奇骇可穷索。\n孰知沧溟宽，但见蹄涔窄。\n兹事非传闻，吾行所自觌。",
        "dynasty": "宋",
        "collection_info": null
    },
    {
        "uuid": "4bb00722b71c122cc5accc31f53be9e8",
        "title": "西湖寺",
        "author": "李復",
        "content": "旧闻宣律师，戒行极精苦。\n眉毫出宝珠，锡杖解斗虎。\n登坛三十年，布萨度缁侣。\n故物今余何，石像暴风雨。",
        "dynasty": "宋",
        "collection_info": null
    },
    {
        "uuid": "5500ff200d7eb40a5fded08895f14729",
        "title": "周巨寺",
        "author": "李復",
        "content": "长杨夹通津，修竹带北冈。\n寻行不知远，时闻芝朮香。\n渡溪陟翠巘，松柏高苍苍。\n木杪见栌檐，塔庙居上方。\n盘步曲折峻，入门庭宇荒。\n道人貌清羸，趺坐临朝阳。\n手持天竺书，贝叶翻金光。\n炉残柏子烧，龛续明灯长。\n见我默不语，举杖鸣匡床。\n以示清静观，妙出转徙乡。\n我从绝塞来，尘侵两鬓霜。\n形骸久颠顿，思逐归鸟藏。\n偶来叩禅扃，夐与人世忘。\n金篦刮病膜，清冰沃烦肠。\n铁牛耕石田，海底种扶桑。\n超然越初地，青莲泥中芳。",
        "dynasty": "宋",
        "collection_info": null
    },
    {
        "uuid": "53fb1e713b078f2652419b7fd18f6af1",
        "title": "阳华夫人祠",
        "author": "李復",
        "content": "阳华少夫人，飞香度青冥。\n轻明弄余妍，疏云含晓星。\n粲然启玉齿，流电交回荧。\n立久忽飘去，暮山风泠泠。",
        "dynasty": "宋",
        "collection_info": null
    },
    {
        "uuid": "95c5df2dbd7cfd150163c26adf1e43ab",
        "title": "因何常德招游西塔有诗遂和",
        "author": "李復",
        "content": "支提压西城，境绝天香集。\n招邀乘逸兴，步驶追随急。\n到门病眼明，晓逐秋云入。\n浮屠喜跻攀，万象在拱揖。\n古洞积阴霭，暗澹龛像湿。\n登兹翻百忧，履危非我习。\n南山西出秦，迤逦序等级。\n北渭东赴海，汹涌动都邑。\n林梢见新月，整归尚依鬰。\n兴来莫重辞，时节不可及。",
        "dynasty": "宋",
        "collection_info": null
    },
    {
        "uuid": "0ad8d31da3ca2843b09905cda1cf9ff7",
        "title": "观西华摧",
        "author": "李復",
        "content": "高山何时摧，谽谺作空谷。\n拥土起重冈，断石大如屋。\n洑泉尽涌发，散漫流新渌。\n南渊势最广，百亩亭澳曲。\n龙威俨睢盱，神灵不敢触。\n兹旧多园囿，修篁带乔木。\n今忽掀阜乱，高下眩人目。\n惟羡势雄尊，作镇屹西服。\n严威物所仰，宜滋万生福。\n胡不静归根，震荡屡翻覆。\n天地域中大，奔驰犹未足。\n世事百年间，反衍如转毂。\n开闢浩劫来，揽之不盈掬。\n纷纷祇如此，于予幸乞独。\n归来拂虚榻，孤坐但冥默。",
        "dynasty": "宋",
        "collection_info": null
    },
    {
        "uuid": "77ff4c36cc6ce1fc28e028491a6a0ab0",
        "title": "美原县北轩",
        "author": "李復",
        "content": "渊明昔遯世，北窗朝脱巾。\n清风一披拂，自谓羲皇人。\n冥冥孤鸿姿，真与浮云亲。\n寂寞千载后，遐躅空遗尘。\n嗟予敢言勇，斗禄徒为贫。\n形骸强包束，种种秋毛新。\n朅来渭水阴，讼简民风淳。\n因喜纵懒僻，凿牖开星辰。\n吏散鸟下阶，清谈可娱宾。\n归去终亦赋，聊此蟠穷鳞。",
        "dynasty": "宋",
        "collection_info": null
    },
    {
        "uuid": "4eb414b8e4aa2c48a26ed05d8092db45",
        "title": "西崦人家",
        "author": "李復",
        "content": "处阴体生痾，居高地多风。\n结庐西崦间，温凊适炎冬。\n长杨带疏篱，绿畦分西东。\n门前涧水流，繫柳横桥通。\n汲浅泉更甘，种沃年长丰。\n生理左右足，家有百岁翁。\n乃知淳朴全，能完造化功。\n何必济渌河，晏寝玄华宫。",
        "dynasty": "宋",
        "collection_info": null
    },
    {
        "uuid": "dffbfe0883828a9d711894896359c4db",
        "title": "晚出西郊",
        "author": "李復",
        "content": "晚日登西原，劲风飘我衣。\n萧萧班马鸣，野旷行人稀。\n抚辔无与语，目送新鸿飞。\n俗尘嘆久艰，故山多蕨薇。",
        "dynasty": "宋",
        "collection_info": null
    },
    {
        "uuid": "bf86f5eccd86c8f3ee91af11f1da2e94",
        "title": "同刘君俞城西寺避暑",
        "author": "李復",
        "content": "节欲春秋交，寒暑争愈悍。\n故知阴阳气，盛极暑方变。\n七月庚伏末，困弱但流汗。\n天地一大炉，造物虐相玩。\n早衰虚实反，举动多颠眩。\n安得甘露浆，凿顶沃清灌。\n招提古浮图，岿壮压西甸。\n烈风无时休，寂阴却炎暵。\n几有篮舆兴，客来发我愿。\n共游不暇徐，到寺日未旦。\n童儿青芒屩，洁洒花雨散。\n斌駮溪石枕，凝滑水纹簟。\n张置相对卧，境闲心不乱。\n有时闻妙香，忽来传静饭。\n饱起摩腹行，看尽长廊徧。\n却呼竹窗僧，汲泉具茗椀。\n道在语嘿间，浅深随所见。\n同将烦恼蠲，尽洗清凉观。\n兹游岂无益，欲继慎莫缓。",
        "dynasty": "宋",
        "collection_info": null
    },
    {
        "uuid": "1003ac9f3c8642573e7dd7ba3376dc60",
        "title": "陈元常醉眠庵",
        "author": "李復",
        "content": "渊明喜閒放，自号葛天民。\n我眠君且去，人谓此语真。\n无机物莫猜，鸥鸟犹狎驯。\n欲眠何遣客，一念已生尘。\n岂如庞德公，相对忘主宾。\n陈生性嗜酒，大白举浮身。\n众中时酣卧，常贮满腹春。\n澒洞更何物，知容几辈人。",
        "dynasty": "宋",
        "collection_info": null
    },
    {
        "uuid": "b04f3a6dce5ec0462a801924e087e5b8",
        "title": "首夏端居",
        "author": "李復",
        "content": "美木交柔柯，薿薿众叶光。\n余春归未尽，叶间有遗芳。\n空庭午阴寂，黄鸟转新吭。\n微风从何来，穆然和且凉。\n虚堂面清池，文簟舒藜床。\n憩偃神意适，形骸亦相忘。\n萧然无杂尘，始觉日稍长。\n寒暑迭往返，物生安有常。\n百年只瞬息，忍使生理伤。\n起坐理素琴，曲罢取酒尝。\n既饮復又酌，仰看闲云翔。\n得为太古民，优游见羲皇。",
        "dynasty": "宋",
        "collection_info": null
    },
    {
        "uuid": "66595309c5b533e8f4e54589fb0a724e",
        "title": "居山",
        "author": "李復",
        "content": "居山不出山，日饭鲜盐酪。\n野菜芼山米，欢若屠门嚼。\n苍苍百岁翁，常如一日乐。\n人劝出山住，掉头终弗诺。\n子孙入市门，卖薪食羹臛。\n归来举糜杯，持匕意自恶。\n市门负薪飧，滋味固甚薄。\n甘脆前方丈，入腹毒于药。\n山翁意甚长，慎无厌澹泊。",
        "dynasty": "宋",
        "collection_info": null
    },
    {
        "uuid": "0038a26da1b7fb75162d8cf936167ed1",
        "title": "次韵君俞三诗时在山下  其一",
        "author": "李復",
        "content": "西陵大火流，南融已颓征。\n凉风拂庭树，槭槭起秋声。\n遥夜抱膝坐，耿耿河汉明。\n岂无尊中酒，非君谁与倾。",
        "dynasty": "宋",
        "collection_info": null
    },
    {
        "uuid": "2369494e8621366a607cfb54ab903112",
        "title": "次韵君俞三诗时在山下  其二",
        "author": "李復",
        "content": "流水会大壑，层岑出遥林。\n结茅穷窈窱，细路下嵚崟。\n风露浩满野，默坐掩孤衾。\n孤衾无与写，秋色日向深。",
        "dynasty": "宋",
        "collection_info": null
    },
    {
        "uuid": "fc05a748eee44c40c29293c341e2e40a",
        "title": "次韵君俞三诗时在山下  其三",
        "author": "李復",
        "content": "朝采南山薇，暮采南山蕨。\n零霜百草腓，薇蕨行亦绝。\n清溪有白石，欲煮未可热。\n故人在东山，幽桂安得结。",
        "dynasty": "宋",
        "collection_info": null
    },
    {
        "uuid": "7974951cf828a5d6c32bc6dde92ee6d4",
        "title": "郊居五首  其一",
        "author": "李復",
        "content": "牛羊归近篱，鸟雀喧前林。\n天旷白露下，皓月吐东岑。\n呼儿掩柴门，孤灯茅屋深。\n欲寐问故裘，中夜霜气侵。",
        "dynasty": "宋",
        "collection_info": null
    },
    {
        "uuid": "f7d399fcc41ad34da5ca37ff1151292d",
        "title": "郊居五首  其二",
        "author": "李復",
        "content": "禾黍已登场，壠菽叶亦稀。\n天晴日气暖，稚子负薪归。\n妇姑具饷出，饭豆菜叶肥。\n白髮不自闲，但怅筋力微。",
        "dynasty": "宋",
        "collection_info": null
    },
    {
        "uuid": "f971965aad6fdb358c07c719daf508c6",
        "title": "郊居五首  其三",
        "author": "李復",
        "content": "楸花不结实，花落绿蔕肥。\n雕零先众木，叶落蔕亦稀。\n枝直鸟不巢，野藤相缠依。\n藤蔓日更长，楸觉生意微。",
        "dynasty": "宋",
        "collection_info": null
    },
    {
        "uuid": "431d8864130d0761e4b47fd27b9605b2",
        "title": "郊居五首  其四",
        "author": "李復",
        "content": "岁回秋向闰，九日菊未华。\n青青东篱下，强起折还家。\n岂无樽中酒，对之空嘆嗟。\n后日开已晚，弃置今如何。",
        "dynasty": "宋",
        "collection_info": null
    },
    {
        "uuid": "9dda6fdee9bbbe019a84795061dca582",
        "title": "郊居五首  其五",
        "author": "李復",
        "content": "种稻满南泽，露下稻已黄。\n雨足暗泉满，秷穉各自长。\n侵晓负镰去，日暮积我场。\n从今有晨炊，璨璨珠玉光。",
        "dynasty": "宋",
        "collection_info": null
    },
    {
        "uuid": "7146b85540daabed6b9dc5586eb38959",
        "title": "出门  其一",
        "author": "李復",
        "content": "出门復入门，所向常默默。\n积阴久未开，凄风起空谷。\n孤鸿铩翮悲，黄鹄飞亦独。\n旧耕半荒芜，自叹力不足。",
        "dynasty": "宋",
        "collection_info": null
    },
    {
        "uuid": "538c33f5cb8bdfb262f961320a46cf5a",
        "title": "出门  其二",
        "author": "李復",
        "content": "静僻懒慢久，烦喧厌入耳。\n过客吐新谈，意况殊不美。\n火炎几车薪，难救一杯水。\n但坐问邻醅，余事莫挂齿。",
        "dynasty": "宋",
        "collection_info": null
    },
    {
        "uuid": "eaa3932f5e0bb621aeef4bba92d15891",
        "title": "出门  其三",
        "author": "李復",
        "content": "种禾满东坡，薿薿尺许长。\n初苦夏日暴，今为秋雨伤。\n耘耔不能施，丛杂众草荒。\n农夫荷锄归，无语空徊徨。",
        "dynasty": "宋",
        "collection_info": null
    },
    {
        "uuid": "63c8dad215ca4aa4ab77a490d777e2f1",
        "title": "出门  其四",
        "author": "李復",
        "content": "夹径梧十寻，隠映柴舍深。\n日期凤鸟至，柯叶交繁阴。\n昏鸦接翅归，不闻凤鸟音。\n秋风黄叶落，感嘆伤我心。",
        "dynasty": "宋",
        "collection_info": null
    },
    {
        "uuid": "2b5daad512308c287e37a07f2954cce2",
        "title": "和石苍舒喜雨",
        "author": "李復",
        "content": "元佑丁卯春，旱日透地赤。\n三农失岁事，嗷嗷嗟艰食。\n宸心动恻怛，祠祷驰星驿。\n张图绘玄龟，探穴求苍蜴。\n荒潭几挈瓶，方坛徒舞觋。\n神龙忽应求，飞洒自前夕。\n荡涤六合清，万物湔蒸疫。\n阴阳有沴气，备御须多术。\n圣人不罪岁，能助天地力。\n风流仍叔诗，宣王中兴日。",
        "dynasty": "宋",
        "collection_info": null
    },
    {
        "uuid": "c223dc4598ef95cead698d034aae292f",
        "title": "东斋独坐",
        "author": "李復",
        "content": "飞雨日萧萧，秋风收晚暑。\n掩关兀然坐，默与玄相遇。\n坐久忽相忘，玄我无宾主。\n神游出八纮，鸿蒙见气母。",
        "dynasty": "宋",
        "collection_info": null
    },
    {
        "uuid": "d6d64d75bddbd9862397fe617ec9ef37",
        "title": "和人伏日",
        "author": "李復",
        "content": "太极剖元气，五行均四时。\n代谢密循环，母子相挈维。\n土散无定位，金德乘火驰。\n天刑发杀机，闭藏不敢施。\n胚胎势力弱，炽赫畏炎离。\n圣人御阴阳，恐侵西极亏。\n遇庚防畏祸，用晦将待时。\n旷然达生理，燕息潜深思。\n马迁纪秦事，德公初置祠。\n后世着令典，赐告休百司。\n曲学虽拘忌，消长自可推。\n岁星东方出，隠迹游天墀。\n诙谐动汉帝，割肉蒙酒卮。",
        "dynasty": "宋",
        "collection_info": null
    },
    {
        "uuid": "be6766f89fc67c668bf4cb8f811e5c66",
        "title": "负暄",
        "author": "李復",
        "content": "朝坐前庑西，晚坐前庑东。\n日当正午时，置榻两楹中。\n予生本多羸，忧患百箭攻。\n三十已白髮，岁常苦严冬。\n凝阴昼墐户，拥火裘蒙茸。\n寒气深刺骨，有如婴利锋。\n晨曦忽入牖，心喜旧疹空。\n开门曝晴暖，暄酣春意融。\n温温百骸舒，渐发两颊红。\n乃知万物生，阳德有全功。\n天轮浩无际，冥冥转洪蒙。\n卢敖游八极，妄欲求初终。\n卒然至蒙谷，见呵鸢肩翁。\n阳乌出扶桑，振辔驰六龙。\n转盼亿万里，夸父走追踪。\n遗策化邓林，狂奔如捕风。\n我今观天运，四序周无穷。\n东西逐日车，不出环堵宫。\n上古有至人，御风登璇穹。\n手挈日月行，返景回高舂。\n阴阳在掌握，默坐与天通。\n固知二子愚，可嘆如蠰虫。",
        "dynasty": "宋",
        "collection_info": null
    },
    {
        "uuid": "23c02510431ff4b68b9e2fcd2e3179ec",
        "title": "冬日",
        "author": "李復",
        "content": "日出东南隅，转侧下西陆。\n不经中天行，但惊六龙速。\n愁寒余月阴，云重欲压屋。\n霰雪飞不断，凝冰介万木。\n怒风中夜起，呼号鬼神哭。\n鼓荡溟渤倾，势欲翻坤轴。\n十日未肯回，冻埋蛟龙缩。\n城市百贾闭，衾裯换斗粟。\n萧条触事艰，更觉生意促。\n安得青帝回，爱景变邹谷。\n气温筋骸舒，负暄一饭足。\n岂愿北邻富，甲第厌粱肉。",
        "dynasty": "宋",
        "collection_info": null
    },
    {
        "uuid": "a7979a5274a6bce260ec607a5448ebae",
        "title": "题朱老壁",
        "author": "李復",
        "content": "居无百亩田，廪有三年粟。\n舍北几株桑，晚蚕食亦足。\n近水理蔬畦，面山结茅屋。\n夏风苇簟凉，冬烟土床燠。\n堂前蒲萄架，新实初垂绿。\n清浄语不烦，事任鞅掌仆。\n邻里通有无，泉甘草无毒。\n谁知庚桑子，今此居南麓。\n予非市朝人，受性本幽独。\n愿就谋一廛，余外百无欲。",
        "dynasty": "宋",
        "collection_info": null
    },
    {
        "uuid": "b3ab0daf91f40a2ad9acfec977dd5e02",
        "title": "谒隠士段庭",
        "author": "李復",
        "content": "人生何多谋，常苦饥寒侵。\n裘完甑有炊，于世澹无心。\n筑室清涧曲，窈窕幽径深。\n闭门长松下，岁无车马音。\n古书束高阁，兀然遗屦簪。\n悠悠不记年，日月徒光阴。\n儿童城市还，得酒或自斟。\n隠几望南山，閒云起孤岑。",
        "dynasty": "宋",
        "collection_info": null
    },
    {
        "uuid": "789adb000a7189270967834ad7eabe62",
        "title": "秉文荐对报罢赴任有诗示予遂和",
        "author": "李復",
        "content": "广文予所知，京国十年旧。\n出背锦囊归，人嘲饭山瘦。\n去岁近臣荐，三接期在昼。\n孤鸿铩翮久，高举或可就。\n惨淡辞都门，颠顿不可救。\n荡荡万斛舟，失在一孔漏。\n相见嗟塌翼，谁与格困兽。\n危根逐轻流，蹇步难远骤。\n予庭有疏松，风声响泉溜。\n墙阴多杂花，晴日渐妍秀。\n都城帝子家，碧香寄新酎。\n期君一来过，猎猎直飞袖。",
        "dynasty": "宋",
        "collection_info": null
    },
    {
        "uuid": "f11171ccc28d9b49003e59c9c0620910",
        "title": "秋晚谒秉文有诗遂用其韵",
        "author": "李復",
        "content": "庭木叶萧萧，广文官舍冷。\n闭门过客稀，读书秋夜永。\n病起絮帽额，闻风挈裘领。\n一堂东西横，乍若登虚艇。\n相对两无言，孤灯弔形影。\n云翼未鶱翥，光阴惜俄顷。\n双璧君羡虞，三龙吾与邴。\n世异泣伤麟，意激轼怒黾。\n万事非偶然，屈伸难可并。\n无逐颓波流，自觉嚣尘静。\n丹台有珠宫，眺听极疏迥。\n君能喜清游，登览见殊景。",
        "dynasty": "宋",
        "collection_info": null
    },
    {
        "uuid": "c9b454c716838a5570706b16a3b12bfe",
        "title": "出承天院候客",
        "author": "李復",
        "content": "晓动人语喧，门开探骑发。\n冠盖相后先，烟尘互明灭。\n出城寒寺静，苍松带余雪。\n驱马傍前庑，投鞭坐僧榻。\n畏风依蒲团，拥裘学趺结。\n曈眬晓日昇，逶迤旆成列。\n到官今年五，踽踽几持谒。\n执板手有痕，脱冠顶无髮。\n将迎迹愈多，应接面常热。\n野性素旷荡，人事苦羁绁。\n久愿整归驾，渡汾寻旧辙。\n躬耕望云岑，筑室俯清潏。",
        "dynasty": "宋",
        "collection_info": null
    },
    {
        "uuid": "d4826ed087c271f726afa568843ffec5",
        "title": "泛舟潏水君俞用韩泛南溪韵作诗三首遂和  其一",
        "author": "李復",
        "content": "出城泛南溪，朝暮可往返。\n东西韦杜间，尺五天不远。\n舟转皇陂曲，岸带青龙坂。\n夷犹一篙足，不待双絙挽。\n回临市桥舣，走就僧居饭。\n面山高阁重，入门苍松偃。\n黯黯雨意来，苍苍野色晚。\n更欲穷上方，理履惭尚蹇。",
        "dynasty": "宋",
        "collection_info": null
    },
    {
        "uuid": "0adf40de08c40dc9004f5f099d46c8ae",
        "title": "泛舟潏水君俞用韩泛南溪韵作诗三首遂和  其二",
        "author": "李復",
        "content": "溪水秋更清，天晴好行舟。\n叩舷发吴歌，荡漾无时休。\n朝戏朱坡下，暮宿青岭头。\n胜事或有得，随意终日留。\n往年思此乐，屡嘆来无由。\n今我方求田，意欲营东畴。\n兹计傥能就，遂免卒岁忧。\n身随鸥泛泛，心逐鱼悠悠。\n南舍与北邻，杖策步可投。\n更祈旸雨时，禾稌常有秋。",
        "dynasty": "宋",
        "collection_info": null
    },
    {
        "uuid": "699e690355d8c4a33e083316859f9325",
        "title": "泛舟潏水君俞用韩泛南溪韵作诗三首遂和  其三",
        "author": "李復",
        "content": "山亏一篑功，泉废九仞蹟。\n精神去不回，虚牝黄金掷。\n泝舟望南麓，近岸多巨石。\n溪流曲折多，波喧奔湍激。\n野竹拥杂树，纷纷两参列。\n古松气不羣，苍然数百尺。\n晚花发幽丛，浮云动遥壁。\n优游可忘年，去此皆妄役。",
        "dynasty": "宋",
        "collection_info": null
    },
    {
        "uuid": "d168d246e89a2dad343529b3f49ffdb0",
        "title": "侯书记二子席上乞诗遂赠",
        "author": "李復",
        "content": "植蒿不为栋，豢豚不成虎。\n本非英特姿，虽长何足数。\n男儿生堕地，便要立门户。\n谢凤炳有毛，羊豹兆于乳。\n探根咀其芽，已足知甘苦。\n吾党有侯生，高门映东鲁。\n翘然出二子，发祥自其祖。\n小儿肌骨明，珠光照合浦。\n大儿神宇深，崇鼎气象古。\n学作四韵诗，已无近俗语。\n燃灯夜读书，义颇识其觕。\n来客见尽倾，喜叹立如堵。\n积庆固有获，力穑刈麰稌。\n人知须有成，青云张步武。\n惜吾已老矣，异日众必睹。",
        "dynasty": "宋",
        "collection_info": null
    },
    {
        "uuid": "98ef696f220b97bbfb2a8ff38ce7a32f",
        "title": "送章发运楶",
        "author": "李復",
        "content": "乡农不寓兵，经费半非古。\n天下虽无事，禁虣必备武。\n浚郊开王畿，屹然根本固。\n鈎陈拥帝居，百万环貔虎。\n军声潮海惊，牙帐屯云聚。\n临难责死力，温饱当有素。\n投身占尺籍，张口坐待哺。\n梁野川渎交，掘泉不见土。\n种沙禾穟短，官租阁王府。\n国用取东南，舳舻引吴楚。\n浩浩九十州，连樯输太庾。\n秋风满汴渠，栉比不可数。\n登陛献岁额，供亿足赢数。\n储偫如丘山，司农视新腐。\n老幼无馁腹，谁復问旸雨。\n天子念大计，置官忧败蛊。\n苟非简帝衷，未肯轻付与。\n诏书忽西下，秦台更使斧。\n精忠感帝聪，异宠褒圣语。\n实资经济术，尽委浩剧务。\n狼荒极海壖，蜀江出荆渚。\n提封半禹迹，综错均周赋。\n际天耸风威，列城归刺举。\n西北敌骑飞，今犹急宸顾。\n百姓疮未平，何处易星驭。\n国事有重轻，先后存渊宁。\n本根势有重，暂辍营调度。\n大庭访众议，舍公孰可去。\n惟公德宇深，完养无惊惧。\n砉刀发新硎，音中桑林舞。\n远画垂后世，耻为目前虑。\n冰雪浄聪明，泾渭包肺腑。\n纵横富万术，一一廊庙具。\n出入未尽展，舆论嗟龃龉。\n岧峣云间阙，晓曦媚金羽。\n双旌过对扬，当契君臣遇。\n拜赐亲天光，高议愿一吐。\n从容动凝旒，必叹相见暮。\n庶几慰美俗，丹衢翔阔步。\n萧条耕岩客，窃食惭无补。\n蹒跚世揶揄，拳曲逃规矩。\n旧学谩屠龙，巧伎羞刻楮。\n芘頼托商阴，濩落容魏瓠。\n附骥仰后尘，荐鹗玷过誉。\n宴坐接乌九，妙谭奉犀麈。\n重借鹩枝栖，不责马曹误。\n摧颓已半生，踊跃临晚路。\n今朝对行色，悲风激林莽。\n乱山雨报秋，荒野阴多雾。\n孤禽失侣鸣，回飞气如缕。",
        "dynasty": "宋",
        "collection_info": null
    },
    {
        "uuid": "1dc6bca97bb242c079c0db676c19dbc9",
        "title": "送吕思道",
        "author": "李復",
        "content": "东平贵公子，意气区中窄。\n手捻金仆姑，青丝飞赭白。\n欲系单于颈，封侯取鼎食。\n四十心未展，垂翅渭川侧。\n前日来坐上，天庭见黄色。\n今朝报恩书，戎幕进新职。\n崆峒古用武，高旌出锋镝。\n君当谐素期，洗剑秋泉碧。\n嗟予病摧颓，对别还悽恻。\n待君载旆归，我作山中客。",
        "dynasty": "宋",
        "collection_info": null
    },
    {
        "uuid": "7d6ad1342f756f29960de0e02942bd6d",
        "title": "送僧惠本",
        "author": "李復",
        "content": "山僧青芒屩，厌踏城中土。\n水风寒萧萧，片影过沙渡。\n晚云迎归锡，低飞暗石路。\n暮钟落前峰，去衝后山雨。",
        "dynasty": "宋",
        "collection_info": null
    },
    {
        "uuid": "3b5ba3ee827ab3f5a6ad3fa9063e32f9",
        "title": "送人之邓城",
        "author": "李復",
        "content": "哀弄发危絃，苦调出促管。\n伤别骨欲销，坐失重纩暖。\n仙鹄顾徘徊，千里襄江潬。\n此去衮衮情，江水流不断。",
        "dynasty": "宋",
        "collection_info": null
    },
    {
        "uuid": "7b7e4b5fa7367bc0fa4e3e095d83a61d",
        "title": "送解敞",
        "author": "李復",
        "content": "昔惜结懽浅，今嗟伤别促。\n离怀动秋云，清霜落羣木。\n穷山行路难，岁晚自驱毂。\n飞魂不可关，昨夜先到蜀。",
        "dynasty": "宋",
        "collection_info": null
    },
    {
        "uuid": "124093d862dcc2a2315d34348fc32c77",
        "title": "答刘君俞",
        "author": "李復",
        "content": "悠悠东武云，来抱南山岑。\n南山有寒泉，云影落泉心。\n泉古湛不流，云静閒不飞。\n相与待明月，千载发光辉。",
        "dynasty": "宋",
        "collection_info": null
    },
    {
        "uuid": "badf2756754c1c70a4524687eda3fe21",
        "title": "答严隠之",
        "author": "李復",
        "content": "美树多来巢，确土无报耕。\n不问彼如何，但责己所营。\n闻昔荆有鸮，荆人恶其声。\n自荆将迁吴，鸤鸠止其行。\n尔欲人不恶，无若革尔鸣。\n鸣声尚犹尔，荆吴无异情。\n晋子父母邦，乡闾皆弟兄。\n踽踽异嗜好，遽云居齐城。\n齐虽山川殊，是非如晋明。\n己私不自胜，齐人安肯平。\n子行求吾诗，吾诗岂妄成。\n赠子当发药，期子沉疴轻。",
        "dynasty": "宋",
        "collection_info": null
    },
    {
        "uuid": "0ecf6dcbf3eceacdc93fdd038970947d",
        "title": "答屈爽",
        "author": "李復",
        "content": "至人喜旷达，所遇无形迹。\n非乐重其放，中心本纯一。\n东晋尚书令，简文用王述。\n论事匪卓越，动意皆真率。\n以此能过人，谢安亦降挹。\n微物器褊浅，举趣半出匿。\n静坐本无事，城府强扃鐍。\n终日如寒虫，啾啾復唧唧。\n计校不满毫，血尽死犹泣。\n疾趋赴冥嚣，但如水就湿。\n竟老何能为，纷然众恶集。\n古先有至言，小人长戚戚。",
        "dynasty": "宋",
        "collection_info": null
    },
    {
        "uuid": "44f0be5948cb0912f9ab0589038e9e6c",
        "title": "答公孙及",
        "author": "李復",
        "content": "辗转卧不周，遥夜何漫漫。\n娟娟竹间月，照我影零乱。\n繁虫哀阴壁，轻风泛帏幔。\n节物自感人，寤言兴永叹。\n颓坐易销沉，去甚春冰泮。\n万事随俯仰，飘忽浮云散。\n芳槿曜朱华，荣好常在旦。\n百年无期度，白日岁已晏。\n余生能几何，可进投忧患。\n驾矣追欢好，东方明星烂。",
        "dynasty": "宋",
        "collection_info": null
    },
    {
        "uuid": "47b3447e8751a869899576fb8dfb4b60",
        "title": "答吴与几二首  其一",
        "author": "李復",
        "content": "人心如惊飈，飘忽无定时。\n默与身为雠，昼夜万里驰。\n兀兀形未雕，茫茫神先疲。\n所丧甚丘山，所得微稗稊。\n日月不相饶，矧可自伤夷。\n志憯剧镘锄，欲问孰能知。\n种苗须善本，本善苗必滋。\n养生须养心，心怡气不衰。\n学问自可求，予言岂汝欺。",
        "dynasty": "宋",
        "collection_info": null
    },
    {
        "uuid": "5e03132992ab20d2992f8d2aae92d76f",
        "title": "答吴与几二首  其二",
        "author": "李復",
        "content": "旧庐邻通衢，先畴接近郊。\n居无风雨忧，岁免粒食劳。\n生理亦已愉，胸中胡鬰陶。\n楹桷思丹刻，久厌处衡茅。\n服味喜鲜甘，每羞视锄薅。\n德业倦时修，凭虚事华豪。\n郑真耕岩石，张蔚隠蓬蒿。\n内省重千钧，外物轻一毛。\n当时笑寂寞，清节后世高。\n原思贫非病，赐也气徒骄。\n尔视季子金，何如颜氏瓢。",
        "dynasty": "宋",
        "collection_info": null
    },
    {
        "uuid": "15c59cc711775f2ed8bf0ff368bc5b89",
        "title": "和苏内翰赵伯坚大卿清池诗",
        "author": "李復",
        "content": "清池有华光，深夜闇不发。\n繁星虽灿灿，含光待明月。\n荧荧孤萤飞，来助明月辉。\n明月出东屋，萤向故林归。",
        "dynasty": "宋",
        "collection_info": null
    },
    {
        "uuid": "c8a459452eef8020d18ff82b3bc3e610",
        "title": "平阳民杜裕民因买薪得紫石于薪中石有黝理自然成观音像相好端具观察",
        "author": "李復",
        "content": "至心不可求，虚明旷无迹。\n应物乃现形，遗影留兹石。\n若以色见我，洋海尘三尺。\n诸像皆非相，于兹何所得。",
        "dynasty": "宋",
        "collection_info": null
    },
    {
        "uuid": "a04627b98729ced73fddc6df4ecd2d29",
        "title": "十一月二十二日朝辞",
        "author": "李復",
        "content": "朝辞承明殿，暮下金马门。\n伏读明诏意，仰思圣主恩。\n蠢彼獯鬻氏，礼数乃弟昆。\n帝初为息民，缯帛代更屯。\n嗣皇谨遵业，使传交塞垣。\n下臣非知古，有舌讵得论。\n恭承丁宁命，敢不夙夜奔。",
        "dynasty": "宋",
        "collection_info": null
    },
    {
        "uuid": "1ea551125bdab01038224ef5c8b4b5ba",
        "title": "辛顺忠唐得道之士真身今在河州寺",
        "author": "李復",
        "content": "少年游嵩丘，登高吾独见。\n西游渡陇坂，脱屣古河县。\n削髮俗网裂，绝味诸漏断。\n卧胁三十年，凝尘满羌簟。\n六月大地燋，炉中结冰霰。\n牛头实栴檀，降出九重殿。\n正就寂灭时，泉竭悲禽散。\n直从开元初，到今色不变。\n破屋闭真相，野鼠嗅香篆。\n时有碧眼人，酌乳供新献。",
        "dynasty": "宋",
        "collection_info": null
    },
    {
        "uuid": "7f84b96c0c09bd84b635912e796ec5eb",
        "title": "观梅次豫章公饮润甫家韵",
        "author": "李復",
        "content": "江梅犯晨霜，喷薄弄晴景。\n坐遣塞葅胸，化作陂万顷。\n论交贵皓首，枯澹味方永。\n戏探茱萸水，饱食云门餠。\n日下烟渚寒，长歌敲柳瘿。",
        "dynasty": "宋",
        "collection_info": null
    },
    {
        "uuid": "b778afb55b530306b6492d62819925b7",
        "title": "后园双松",
        "author": "李復",
        "content": "羣木喜春妍，雕落寒霜苦。\n昂藏两大夫，森然鬚鬣古。\n坚姿不可回，正色少媚妩。\n清风发好音，和气琴中语。",
        "dynasty": "宋",
        "collection_info": null
    },
    {
        "uuid": "3727f1c8355bd593784579082c1fff21",
        "title": "庭下牡丹",
        "author": "李復",
        "content": "春晚午景迟，气暄困妍姿。\n乘酣意纵放，霞裾半纷披。\n晨起露风清，肃肃争自持。\n相对默无语，含羞畏人知。",
        "dynasty": "宋",
        "collection_info": null
    },
    {
        "uuid": "a9225caf3ae8af0962c1310bfce9cc62",
        "title": "雨中观池荷",
        "author": "李復",
        "content": "急雨过池荷，飞洒来纵横。\n光圆走青盘，的皪寒珠明。\n炫转势不定，积多忽自倾。\n浩然江湖思，蓬窗听秋声。",
        "dynasty": "宋",
        "collection_info": null
    },
    {
        "uuid": "e2d26bd705d8b7819bf9fd1e5c7dd903",
        "title": "梧桐",
        "author": "李復",
        "content": "猗猗梧桐树，前日繁花馥。\n西风不相饶，影疏不可暴。\n坐看一叶落，余怀念羣木。\n漫有千岁忧，流光如急毂。",
        "dynasty": "宋",
        "collection_info": null
    },
    {
        "uuid": "2084144f198761757cf62b35f8a331e5",
        "title": "种罂粟",
        "author": "李復",
        "content": "前年阳亢骄，旱日赤如血。\n万里随羽书，挥鞭无留辙。\n炎毒乘我虚，两岁苦病暍。\n遇夏火气高，烦蒸不可活。\n饱闻食罂粟，能涤胃中热。\n问邻乞嘉种，欲往愧屑屑。\n适蒙故人惠，筠箧裹山叶。\n堂下开新畦，布艺自区别。\n经春甲未坼，边冷伤晚雪。\n清和气忽动，地面龟兆裂。\n含滋竞出土，新绿如短髮。\n常虑蒿莠生，锄不敢阙。\n时雨近霑足，乘凌争秀发。\n开花如芙蕖，红白两妍洁。\n纷纷金蘂落，稍稍青莲结。\n玉粒渐满房，露下期采折。\n攻疾虽未知，适愿已自悦。\n呼童问山鼎，芳乳将可设。",
        "dynasty": "宋",
        "collection_info": null
    },
    {
        "uuid": "15ab0082e10ed0cebe13a528e9782d46",
        "title": "梨",
        "author": "李復",
        "content": "柿垂黄尚微，枣熟赤可剥。\n新梨接亦成，实大何磊落。\n纍纍如碧罂，器宇极恢廓。\n悬枝细恐折，植竹仰撑托。\n露下色渐变，逼霜味不酢。\n采摘置中筵，气压百果弱。\n忆昔壮少时，酒酣病痟作。\n取食不论数，甘寒胜发药。\n今嗟老且病，滋味意雕索。\n对之未能忘，欲探引復却。\n晴檐午景暄，尚或思咀嚼。\n齿朽啮亦难，把玩时自噱。",
        "dynasty": "宋",
        "collection_info": null
    },
    {
        "uuid": "f65d5df6875cb80362e180269ea18057",
        "title": "慈恩寺枸杞",
        "author": "李復",
        "content": "枸杞始甚微，短枝如棘生。\n今兹七十年，巨干何忻荣。\n偶以遗樵薪，遂有嘉树名。\n雨露养秋实，错落丹乳明。\n细蔓如牵牛，半枯犹络萦。\n晚叶已老硬，不堪芼吾羹。\n根大多灵异，岁久精气成。\n为取入刀圭，颓颠扫霜茎。",
        "dynasty": "宋",
        "collection_info": null
    },
    {
        "uuid": "6c2e1a9bc10dbfe0e732fb74c2e4a1f2",
        "title": "薙草",
        "author": "李復",
        "content": "众草费薙锄，回首已荒翳。\n随处竞茀冗，苟生无远意。\n时亦吐柔蔓，牵引强附离。\n端居叹力寡，门庭媿芜秽。",
        "dynasty": "宋",
        "collection_info": null
    },
    {
        "uuid": "e1d935faa4134ab0ed88ea0a5552fd79",
        "title": "放鱼",
        "author": "李復",
        "content": "有客持巨鱼，造门前自陈。\n敢致子产馈，可待姜侯宾。\n野人不知薄，但媿心美芹。\n横盘五尺余，飞光生目轮。\n高鬣丹砂尾，长鬚黄金鳞。\n倔强忽起立，意气如有神。\n口颊虽噞喁，哀诉何能伸。\n嗟哉自潜泳，胡遘网罟屯。\n使居江湖间，藏器养其身。\n得时感灵变，呼吸乘风云。\n奋迅弥宇宙，洗涤万物新。\n胡忍事一饭，遽使刀俎亲。\n无罪就死地，恻然伤吾仁。\n解之谢来客，放尔归通津。\n不期明珠报，相忘乃吾真。\n此去戒前祸，芳饵为祸因。\n送尔吾自往，世有郑校人。",
        "dynasty": "宋",
        "collection_info": null
    },
    {
        "uuid": "218d3e95749f1590d3bc582670abd305",
        "title": "种菜",
        "author": "李復",
        "content": "同墙茅屋东，有地十亩余。\n蒿蓬杂毒草，壅闇恶木俱。\n岁久人迹绝，乱穴狐虺居。\n今晨杖藜出，顾步良踌躇。\n默嗟咫尺间，荒秽侵吾庐。\n散米饭羣仆，操具亟剪锄。\n攘剔先丛棘，斩伐多高樗。\n乘湿束故急，积供爨我厨。\n耕土如蒸麵，治畦将种蔬。\n时雨近霑洽，膏脉涵如酥。\n问邻地所宜，嘉种愿乞诸。\n异有出戎夷，远或传蜀吴。\n根移甘或辛，色剖玄或朱。\n芜菁饭之半，布艺广数区。\n牙甲助芬味，琐细不可无。\n霜降百物肃，御冬必此须。\n居贫寡营办，亲宾间招呼。\n盘飧多造次，麤粝鲜毳腴。\n收藏资举筯，率野真腐儒。\n澹薄味可久，万钱非我图。\n樊迟请学圃，予今老为模。\n但媿公仪休，拔葵谢园夫。",
        "dynasty": "宋",
        "collection_info": null
    },
    {
        "uuid": "1ffe69a9d575bb9809a3d5faba8fc4ef",
        "title": "松明",
        "author": "李復",
        "content": "亢龙泄流津，津融身自化。\n苍鳞困摧剥，古鬣渐雕谢。\n无地逃斧斤，岂愿耀深夜。\n万牛空回首，踌躇叹广厦。",
        "dynasty": "宋",
        "collection_info": null
    },
    {
        "uuid": "332fb6960ea2bf73ebb44a197e2f215a",
        "title": "昼坐东轩忽十三蝴蝶颜色鲜碧飞舞近人移时方去纪之以诗",
        "author": "李復",
        "content": "天上宝玉琴，星徽点瑟瑟。\n仙人手摩拂，变化通灵术。\n忽随琴声起，委蜕如蝉质。\n飞翔下绿云，风翅含寒碧。\n人间清昼长，游览喜自得。\n见我瓶中花，羣游过帘额。\n高戏乱疏幌，低舞侵堕帻。\n却疑午梦酣，身是濠梁客。\n栩栩出虚庭，兴阑有归色。\n应闻调絃声，惊去欻无迹。",
        "dynasty": "宋",
        "collection_info": null
    },
    {
        "uuid": "ffa9bedb28838e51cc0166c027594d6a",
        "title": "登蚕  其一",
        "author": "李復",
        "content": "林间叶半空，腹中丝欲生。\n已老意更急，食如风雨声。\n纬萧外周防，条枝中交萦。\n鼠雀尔无来，共愿十日晴。",
        "dynasty": "宋",
        "collection_info": null
    },
    {
        "uuid": "976a2c04d407e5ad04d2112d695efee0",
        "title": "登蚕  其二",
        "author": "李復",
        "content": "细细玄蚁浮，蠕蠕寸蠖伸。\n抱叶食嗫嗫，负彩斑彬彬。\n假息方委蜕，吐棼非谋身。\n万生尔甚微，趋死成其仁。",
        "dynasty": "宋",
        "collection_info": null
    },
    {
        "uuid": "4ae200bb2d51ad0a01c73f38e143fd78",
        "title": "浴蚕",
        "author": "李復",
        "content": "柳暖柔可结，川晴流放光。\n繫柳浴晴川，簇簇古渡傍。\n春阳涵余润，斓斑色青苍。\n衣被天壤周，卵化初微芒。",
        "dynasty": "宋",
        "collection_info": null
    },
    {
        "uuid": "6cbb4e6af98fbaca074f577125ef16d7",
        "title": "原蚕",
        "author": "李復",
        "content": "蚕马巨细殊，异物同精气。\n物生不两大，此衰彼所致。\n周人礼有禁，蚕为马之祟。\n织女天上明，多蚕今为利。",
        "dynasty": "宋",
        "collection_info": null
    },
    {
        "uuid": "aa26e9794f8e802c9d519142d0e4e7fc",
        "title": "咏蝉  其一",
        "author": "李復",
        "content": "委蜕疏竹根，舒翼高梧枝。\n攀缘择阴翳，意求物弗知。\n清晓喜零露，晴昼弄凉飔。\n长吟不能休，自喜方得时。",
        "dynasty": "宋",
        "collection_info": null
    },
    {
        "uuid": "454123d59b7064ca20002d27114239e0",
        "title": "咏蝉  其二",
        "author": "李復",
        "content": "转丸能升高，藏丸必穴深。\n么形感气变，默得幽憩心。\n遇冬潜厚地，应暑登高林。\n仙术尔何知，动静役阳阴。",
        "dynasty": "宋",
        "collection_info": null
    },
    {
        "uuid": "6ceb3d6c04b6da0f2152dfe121228a26",
        "title": "咏蝉  其三",
        "author": "李復",
        "content": "地僻小园静，羣木阴交浮。\n蝉声忽入耳，物意飒惊秋。\n嘒嘒促徂暑，西风动萧飕。\n满林青青叶，渐有摇落愁。",
        "dynasty": "宋",
        "collection_info": null
    },
    {
        "uuid": "47355a7fa698749a321bc57dc61fb079",
        "title": "题载记",
        "author": "李復",
        "content": "河鱼出龙门，云雷走平地。\n飞腾不上天，临流夜生子。\n生子子有神，怒风翻海水。\n长爪探阳乌，中原苦腥气。\n钳奴不耕作，扬鞭断其尾。\n黄犊养成斑，奔登邺城址。\n豹来抱虎儿，新棘多鈎刺。\n洛阳金凤凰，飞入漳河底。\n东南寒日短，满地边尘起。",
        "dynasty": "宋",
        "collection_info": null
    },
    {
        "uuid": "d9c52b27e17727bfd58c13d779d78e67",
        "title": "种松",
        "author": "李復",
        "content": "移松自南山，昔种十三株。\n连岁苦久旱，十一已雕枯。\n两株偶得生，喻年未自如。\n近觉稍得地，翠柯渐扶疏。\n乘春抽芳心，岁长二尺余。\n渐有干云势，轩昂出楸梧。\n对立耸奇姿，秀发动吾庐。\n纷纷视众木，雀鷇望凤雏。\n清风为我来，飘爽洒我裾。\n足为送老资，日待偃盖舒。\n予今亦已老，顾步良踌躇。\n想当千载后，黛色凌天衢。",
        "dynasty": "宋",
        "collection_info": null
    },
    {
        "uuid": "f705453f907945e49e3fefe67c173586",
        "title": "秋夜曲",
        "author": "李復",
        "content": "玉刻麒麟烟缕直，生色屏风龟甲碧。\n青娥无声满空白，兔影西流转斜隙。\n仙人莲花殷叶开，当心吐光照愁魄。\n缦缨短后易水客，气动燕山骄子泣。\n挽下天河倚渴倾，昆崙流断无五色。\n铜匣新开北斗高，电光惊飞走空壁。\n鲸鱼斗死海水红，欃枪西出屯云黑。\n酒酣挥舞七星寒，金精圯下留素策。",
        "dynasty": "宋",
        "collection_info": null
    },
    {
        "uuid": "f418ac977d75553d9fbab523c1c93f11",
        "title": "出城",
        "author": "李復",
        "content": "今日何日我心伤，出门下马走东冈。\n东冈路高人迹断，独立矫首望八荒。\n长空澹澹地莽莽，停云黯淡山凄苍。\n回薄浩劫何渺茫，冥默销沉寂无光。\n矜雄挟诈争强梁，百年在世如风狂。\n变化俯仰旋销亡，一丘已有万骨殭。\n旧骨未朽新骨藏，丘壠纍纍争相望。\n万事意欲一槩量，赍志愤死世更长。\n九月穷秋天欲霜，悲风烈烈吹我裳。\n哀鸿求羣鸣且翔，原野具腓草木黄。\n百川东驰但汤汤，安得曦车挂扶桑。\n高持北斗𣂏酒浆，美人对坐举瑶觞，与我笑歌忧弭忘。",
        "dynasty": "宋",
        "collection_info": null
    },
    {
        "uuid": "2a9ec88b69c77f256fefdb4527ad5f56",
        "title": "流泉引",
        "author": "李復",
        "content": "泉涓涓兮出重山，回抱山麓兮入于苍渊。\n流来孔多兮自溢于林间，出始一勺兮下合成川。\n塍有稻兮壠有黍，聚以时兮令以鼓。\n削高增卑兮酾渠络缕，人不爱力兮挥锸如雨。\n川流浚兮来无穷，泥五斗兮水一钟。\n旱暵则引兮淫潦则通，自今以往兮乐我良农。\n礼有经兮岁有蜡，羊豕盈牢兮农舞于社。\n椒香桂绿兮云车满野，敬谢有功兮宜奠于泉下。\n吾之将归兮星律回秋，告邦人兮导畎浍之常流。\n欲泉利之专兮先耘耨之不偷，无忘吾语兮若吾岁之来游。",
        "dynasty": "宋",
        "collection_info": null
    },
    {
        "uuid": "e57b93ab36986714b77c15848c91b886",
        "title": "惜花谣",
        "author": "李復",
        "content": "摇摇墙头花，浅深争灼灼。\n容冶不自持，飘扬成轻薄。\n只知朝为春风开，不知暮为春风落。\n人心爱春见花喜，看花却嫌花结子。\n别愁常乱空中絮，年光付与东流水。\n今朝还是见花开，明日清阴满绿苔。\n寂寞流鶑归去后，忍看落日上高台。",
        "dynasty": "宋",
        "collection_info": null
    },
    {
        "uuid": "cc9c1badf1974b8d3f6803e5b3459762",
        "title": "别鹤曲",
        "author": "李復",
        "content": "碧海漫漫烟雾低，三山风惊别鹤飞。\n千年华表会能归，不及双乌乘夜栖。\n乌来相喜哑哑啼，寒月影移庭树枝。\n枝上营巢庭下食，追随应笑尘中客。\n人生聚散羡双乌，乌若别离头已白。\n光阴百岁共有几，空有相思泪如水。\n因君试写别鹤吟，拂絃欲动悲风起。",
        "dynasty": "宋",
        "collection_info": null
    },
    {
        "uuid": "20de335c87131cfcfd4e933da6421396",
        "title": "湖水叹",
        "author": "李復",
        "content": "岷山中断洮水来，分入西湖浸城址。\n一落城阴不復回，余波日转皋兰尾。\n阴风凄冽寒气早，愁雾惨澹边思起。\n谁言秋水澹无情，默观意亦有悲喜。\n天轩地闢沧溟开，百川东奔如激矢。\n龟龙受职日夜趋，万折必东效臣子。\n发源本愿盈科进，筑防岂期因坎止。\n日升不及浴云龙，泥润空能养萑苇。\n停波寂寞虽无语，物情得失应如此。\n淮阴野外乞余食，留侯圯下收堕履。\n当年或失龙准翁，冷落功名千古耻。\n我欲鸠工聚长锸，齐平决堤如决纸。\n直看惊湍万里潮，免嗟穷涸千山底。",
        "dynasty": "宋",
        "collection_info": null
    },
    {
        "uuid": "c3d1fe4833d83304c1af9cf56d3419e0",
        "title": "夔州旱",
        "author": "李復",
        "content": "夔人耕山灰作土，散火满山龟卜雨。\n春日不知秋有饥，下种计粒手中数。\n七月八月旱天红，日脚散血龙似鼠。\n污邪瓯窭高下荒，草根木皮何甘苦。\n蛮商姦利乘人急，缘江转米贸儿女，己身死重别离轻。\n归州州南神有灵，归人刲羊求山神。\n驱风洒润应香火，飞点不到巫山村。\n巫山县南也伐鼓，不告归神告神女。\n江心黑气卷江流，雷车载鬼云中语。\n太守身作劝农官，子粒今朝多贷汝。\n春种须作三年计，上满隆原下水浒。\n他时更勉后来人，老去子孙无莽卤。",
        "dynasty": "宋",
        "collection_info": null
    },
    {
        "uuid": "41fffb749448e95903fea6980303e503",
        "title": "兵馈行",
        "author": "李復",
        "content": "调丁团甲差民兵，一路一十五万人。\n鸣金伐鼓别旗帜，持刀带甲如官军。\n儿妻牵衣父抱哭，泪出流泉血满身。\n前去不知路远近，刻日要渡黄河津。\n人负六斗兼蓑笠，米供两兵更自食。\n高卑日槩给二升，六斗纔可供十日。\n大军夜泊须择地，地非安行有程驿。\n更远不过三十里，或有攻围或鏖击。\n十日未便行十程，所负一空无可索。\n丁夫南运军北行，相去愈远不接迹。\n敌闻兵侵退散隠，狡筭极深不可测。\n师老冻饿无斗心，精锐方出来战敌。\n古师远行不裹粮，因粮于敌吾必得。\n不知何人画此计，徒困生灵甚非策。\n但愿身在得还家，死生向前须努力。\n征人白骨浸河水，水声呜咽伤人耳。\n来时一十五万人，雕没经时存者几。\n运粮惧恐乏军兴，再符差点催馈军。\n比户追索丁口绝，县官不敢言无人。\n尽将妇妻作男子，数少更及羸老身。\n尪残病疾不堪役，室中长女将问亲。\n暴吏入门便驱去，脱尔恐为官怒嗔。\n纽麻缠腰袍印字，两胫束布头裹巾。\n冥冥东西不能辨，被驱不异犬豕羣。\n到官未定已催发，哭声不出心酸辛。\n负米出门时相语，妻求见夫女见父。\n在家孤苦恨竛竮，军前死生或同处。\n冰雪皲瘃徧两脚，悬泪寻亲望沙漠。\n将军帐下鼓无声，妇人在军军气弱。\n星使奔问来几时，下令仓黄皆遣归。\n闻归南欲奔汉界，中途又为西贼窥。\n悽恻自叹生意促，不见父夫不得哭。\n一身去住两茫然，欲向南归却望北。",
        "dynasty": "宋",
        "collection_info": null
    },
    {
        "uuid": "12d68fb9de1c41fcf605956569ba479c",
        "title": "唐秘书省书目石刻",
        "author": "李復",
        "content": "蓬莱高阁凌浮云，天上图书奎壁明。\n荣河温洛龟龙呈，鲁壁汲冢科斗行。\n森罗万目分纬经，大官供烹集羣英。\n鲁鱼亥豕校雠精，垂籤甲乙刻坚珉。\n怀素无量元崇名，唐兴百年人文成。\n大盗一炬甚秦坑，碑落人间如碎星，埋没草莽荆棘平。\n刊刻欲传千万龄，毁灭今与粪壤并。\n牧童敲击看火生，铿然清圆犹磬声。",
        "dynasty": "宋",
        "collection_info": null
    },
    {
        "uuid": "ba4c394c77803eb75f76a262ab22941c",
        "title": "玉泉寺",
        "author": "李復",
        "content": "道人东立海上山，锡飞西落大江北。\n双屦还乘海云起，西过当阳驻山曲。\n倚岩引锡神泉涌，一道明虹出幽谷。\n兀然孤冥踞盘石，清夜鬼神礼白足。\n化城自化非人谋，七日焕然一何速。\n雄楼杰阁鬰相望，拥路十里长松绿。\n鸣钟击鼓四百年，法席巍巍倾楚蜀。\n堂上提印云门孙，闻我足音下山麓。\n门衔大路久惯入，客馆萧萧荫寒竹。\n春茶自造始开尝，色味甘新气芬馥。\n更穷上方纵登览，峰嶂四环森万木。\n投老经过得少留，明发飞尘暗征毂。",
        "dynasty": "宋",
        "collection_info": null
    },
    {
        "uuid": "b0b976026617dd0cd166890b0bc48d16",
        "title": "过兴德寺",
        "author": "李復",
        "content": "行雨忽过渐细微，冉冉傍马残云飞。\n乱溪争流经屡渡，近水短畦菘叶肥。\n跻欹到寺石磴滑，红叶拥门人迹稀。\n升堂坐定闻鱼鼓，亦传斋钵慰我饥。\n久阴忽开日色薄，初见竹影摇窗扉。\n开山宝塔真相在，瞻拜入炉香霏霏。\n塔前苍松尽手植，到今百尺森相围。\n登览未尽夜气冷，拂榻置枕舒寝衣。\n明星耿耿东方白，仆夫结束马已鞿。\n老僧送客有勤意，静境幸到何遽归。",
        "dynasty": "宋",
        "collection_info": null
    },
    {
        "uuid": "9dcf3379e2dc62e99137fd1a132d9f8a",
        "title": "下元日朝谒回与李秉文冒雪过承天寺因题二诗于僧壁  其一",
        "author": "李復",
        "content": "北风吹空天欲破，急雪如簁塞空堕。\n焚香初自蘂宫归，投鞭来就僧庐坐。\n干坤一色飞鸟绝，市井无声百贾饿。\n贫粟未给贫民啼，空屋漏穿不可过。",
        "dynasty": "宋",
        "collection_info": null
    },
    {
        "uuid": "13c8cd0fcfb81a6591572037a40694cc",
        "title": "下元日朝谒回与李秉文冒雪过承天寺因题二诗于僧壁  其二",
        "author": "李復",
        "content": "僧炉有令禁触火，袖手指直冻欲堕。\n缾暖微闻蚯蚓鸣，客寒对作橐驼坐。\n叩钟击鱼呼众起，持钵分糜救晨饿。\n一参木佛古因缘，试举丹霞有何过。",
        "dynasty": "宋",
        "collection_info": null
    },
    {
        "uuid": "649a5a5a06d74af8094dcb429e674d06",
        "title": "督运宿明堂川",
        "author": "李復",
        "content": "督运晚宿明堂川，凿冰饮马沙冈窟。\n风沙正面立不得，骁骑轻兵忽驰突。\n密雪拥渡无定河，河带血流浸人骨。\n帐中令下星骑来，半夜促行更仓猝。",
        "dynasty": "宋",
        "collection_info": null
    },
    {
        "uuid": "674d96bad7ef11e5589dae4419a36826",
        "title": "鲧庙",
        "author": "李復",
        "content": "治水弗绩鲧当殛，逃入羽渊为黄能。\n韩山东北有荒庙，豕象冕服吁怪哉。\n乡社养牲禁畜豕，恐触神怒风雷灾。\n秦汉以来不读礼，祝尸鼎俎如优俳。\n魂魄久与魑魅杂，野妖阴怪凭草莱。\n高山南北二千里，谽豁凿断龙门开。\n昆仑长河走出海，神禹功大不可偕。\n后王书称嗣天子，永为万世严祠斋。\n为崇王像备冠舄，寝庑敞侈完倾摧。\n明饬有司正祀典，春秋致祭吾自来。",
        "dynasty": "宋",
        "collection_info": null
    },
    {
        "uuid": "0cc33e9dd0e9604ff0314998006eae65",
        "title": "过高平县",
        "author": "李復",
        "content": "蚩尤食昴乘鬼车，韩国为窟秦为蛇。\n韩人畏蛇渡河走，杀气吹断邯山斜。\n秦鼓一击赵括死，四十万人坑黄沙。\n白日忽落天地黑，鸮衔碧火来人家。\n至今野土尽血色，古镞渍血生铜花。\n髑髅衔恨骨不朽，千岁开口生齿牙。\n秦怒垂涎急饥腹，孱赵轻搏婴其毒。\n折戟沉枪铁半消，洗磨赤璺曾封肉。\n冤气不绝起凄风，满眼山川无草木。\n昼阴夜惨少行人，愁雨荒烟闻鬼哭。\n秦兵扫荡六国尘，兵祸弗戢须焚身。\n博浪金椎击不死，亡秦终是韩国人。",
        "dynasty": "宋",
        "collection_info": null
    },
    {
        "uuid": "82dfa35adbb62a068307d9a8f8d99911",
        "title": "过澶州感事",
        "author": "李復",
        "content": "孙村黄河决北流，北使年年过澶州。\n澶州两城战格尽，七十余年废不修。\n昔岁契丹倾国起，欲投马棰渡河水。\n烽火夜夜照前殿，殿前羣臣色如死。\n心忧社稷输至忠，殿上只有寇相公。\n默使敌计堕吾计，独屈黄屋亲临戎。\n敌惊溃奔虎北门，从此愿讲兄弟亲。\n平时危冠尽肉食，一旦仓猝方见人。",
        "dynasty": "宋",
        "collection_info": null
    },
    {
        "uuid": "13683e2cedbedce543716d6177d26d3f",
        "title": "和游赵韩王园",
        "author": "李復",
        "content": "剥剥啄啄初叩扃，主人立门双眼青。\n篮舆遽下屏徒御，脱帽解带风泠泠。\n倦思经时一日纵，乍离涸辙游沧溟。\n靓深曲折任吾向，度桥绕径足不停。\n芍药晚花犹泫露，樱桃满树垂繁星。\n万竹森严拥幢盖，苍松夭矫呼风霆。\n空嘆春时不得到，枯香落蒂今飘零。\n徙倚历览意稍满，自具野饭追渌醽。\n却呼主人坐对酌，脯醢间错鱼虾腥。\n共叹羁缰鲜休暇，一饷聊尔消沉冥。\n病余量隘不禁醉，骑马归舍犹未醒。\n解衣拂榻欲假寐，传呼有客来造庭。",
        "dynasty": "宋",
        "collection_info": null
    },
    {
        "uuid": "6686823131f01129d9b0f45357a18840",
        "title": "蒲城道中",
        "author": "李復",
        "content": "羣虎锁颈鷄连羣，弓刀后先路暗尘。\n劫钱杀人弃尸去，近山白昼无行人。\n格捕死斗血狼藉，解衣黄金犹在身。\n傍云纵恶坏官法，自来赴愬官中嗔。",
        "dynasty": "宋",
        "collection_info": null
    },
    {
        "uuid": "a17632b866ffc98c8991ef76a0803596",
        "title": "伊川道中",
        "author": "李復",
        "content": "溪流冰尽摇日光，夹岸弱柳千缕长。\n野鸟深藏但闻语，山花半开初有香。\n今朝伊川首西路，昔年潏水过南塘。\n安得春风生两腋，从教吹到故山傍。",
        "dynasty": "宋",
        "collection_info": null
    },
    {
        "uuid": "f6d43a8eb60145804a5afc0aa62f939e",
        "title": "过平泉铺",
        "author": "李復",
        "content": "去家十日九有雨，林间怒鸠犹逐妇。\n村店泥深昼闭门，繫马临河自炊黍。\n生桑烟重不供爨，麤粝如沙聊把筯。\n推盘急起却问程，黄昏更望山颠戍。",
        "dynasty": "宋",
        "collection_info": null
    },
    {
        "uuid": "16802e8130c74e44a0ebd9be702736e6",
        "title": "下铁礓岭望秦川晚宿九谷",
        "author": "李復",
        "content": "六月登壠如登天，腾夷铁礓须判年。\n过险欲涉渭水渡，快眼喜见秦州川。\n溪塍青秧下白鹭，驿亭秀木含疏烟。\n投鞭清盥且展簟，明日去酌北流泉。",
        "dynasty": "宋",
        "collection_info": null
    },
    {
        "uuid": "41a58f7bef3ad3450db666457523cb95",
        "title": "题步生所居",
        "author": "李復",
        "content": "君今移居涧水东，涧水暴涨侵近路。\n尽取涧石成垣墙，生凿岸柳作桥柱。\n结茅构屋十数间，取次面势分几处。\n看山看水督耕耨，随意自在不计步。\n到处或坐或偃息，尽有室庐庇风雨。\n土床竹簟虽草草，已足自适奉寒暑。\n窗下瓦榼漆生光，贳酒提携老无数。\n客来安更问谁何，漉鱼拾蟹共烹煮。\n青黄错杂出木盘，野蔌山蔬四时具。\n久厌轻动踏市尘，未尝开口论世故。\n究竟得意此最多，向老尤要知其趣。\n一生遇事皆任真，仰首高风继巢许。",
        "dynasty": "宋",
        "collection_info": null
    },
    {
        "uuid": "99238f9568cfc9f84c1b5ad51b41eb6a",
        "title": "和沈潜诚崔氏园九尾龟",
        "author": "李復",
        "content": "天生神物非偶然，此龟不知今几年。\n世传一尾直百岁，计应生在晋魏前。\n长江不挂豫且网，得来佳处游林泉。\n穹然苍甲大如屋，欲负三山翔羣仙。\n奇宫偶卦天地位，爻画夐出大易先。\n惟昔宁王重为宝，閟藏欲永万世传。\n今兹此宝世莫识，但爱金字毛绿鲜。\n仰视朝阳俯引气，一闭千息常绵绵。\n默然无言观物化，寿比彭籛犹更贤。\n阴阳灵变固莫测，时或轻举来巢莲。",
        "dynasty": "宋",
        "collection_info": null
    },
    {
        "uuid": "8d7c50cd7ae673e26b47dfba522ecd83",
        "title": "督粮宿盐州东",
        "author": "李復",
        "content": "怒风吹雪急鞭马，匪兕匪虎率旷野。\n护粮将军夜不来，敦然独宿在车下。\n夏人骄狃敢予侮，王师问罪在一举。\n半岁力尽竟无功，哀哀生人命如土。",
        "dynasty": "宋",
        "collection_info": null
    },
    {
        "uuid": "3e23c80488638a051f448b76aacbec3f",
        "title": "西洨晚归",
        "author": "李復",
        "content": "今日雨晴云出溪，疏林荒僻色愀悽。\n杖藜出步洨水曲，白沙细草浄无泥。\n渔人截流张巨网，击水惊鱼鱼更迷。\n儿童喜见鱼网重，得鱼贯柳毕提携。\n林竹翛翛久不到，夏笋迸篱生不齐。\n或蓑或笠荷尺棰，牛羊羣过乔木西。\n野旷衣润露已下，回寻归径登故畦。\n吾茅遥见隠暝霭，到门邻舍鸡亦栖。",
        "dynasty": "宋",
        "collection_info": null
    },
    {
        "uuid": "73cd5b7a13727aaac2a6aba2194368d5",
        "title": "村步",
        "author": "李復",
        "content": "东阡南陌常经过，腊破已觉春气和。\n出门仰视天宇静，暄暖自闻人语多。\n青青短麦徧原隰，耿耿残雪明陵阿。\n身閒心适欲追酒，惜无佳客来当歌。",
        "dynasty": "宋",
        "collection_info": null
    },
    {
        "uuid": "59e00c4ef0a662be526942c142971b89",
        "title": "和李夷行游西溪醉归",
        "author": "李復",
        "content": "轻舆共登大堤路，左手持螯不问数。\n风回惊怨落红飞，把酒临溪倚花树。\n杯中神物换凡骨，直欲呼云上天去。\n茂陵刘郎老更痴，夜守铜盘饮寒露。",
        "dynasty": "宋",
        "collection_info": null
    },
    {
        "uuid": "e2f9e897849cbe511c1eaaef8744cffe",
        "title": "雪中观梅花",
        "author": "李復",
        "content": "破萼江梅争初吐，汉宫妙香闻百步。\n耐寒蛱蝶何自来，绕花翩翩那忍去。\n幽芳不载蔚宗谱，绝俗韵高吾最许。\n直疑滕王百幅图，淡墨濡毫添老树。\n冷蘂疏枝整復斜，倚杖时时暗香度。\n惜无璧月悬中天，令渠交光映当户。\n莫作桓伊一笛风，要看冰姿娇挟曙。",
        "dynasty": "宋",
        "collection_info": null
    },
    {
        "uuid": "39bdcbca200dcac2f9197abf14a067fc",
        "title": "种桃",
        "author": "李復",
        "content": "西郊移桃园散植，东风一吹高数尺。\n开花满树乱蔫绵，结实压枝杂红碧。\n初年采摘不知几，三年花稀实少得。\n阴虫食根胶自流，今岁春余愁寂历。\n须知花多必易朽，人间颜色安能久。\n寒松森严少媚妩，回视众木尔何有。\n不作羣花十日红，欲献主人千岁寿。",
        "dynasty": "宋",
        "collection_info": null
    },
    {
        "uuid": "123141ae01a9bbe1a0348b2339728258",
        "title": "李花",
        "author": "李復",
        "content": "桃花争红色空深，李花浅白开自好。\n前日含青意涩缩，今晨碎玉乱高杪。\n暖风借助开更多，余阴鬰芘花还少。\n天晴不愁不烂漫，后花开时先已老。",
        "dynasty": "宋",
        "collection_info": null
    },
    {
        "uuid": "dc74f0721332e3d3b446650733857e73",
        "title": "牧童曲",
        "author": "李復",
        "content": "牧童喜晴卧溪曲，羣牛互斗残我竹。\n惊起旁行不肯来，闻呼却走如生鹿。\n园夫奋詈辱其翁，老翁操棰自驱逐。\n牛奔衝狂乱坏篱，补篱更剪溪边木。",
        "dynasty": "宋",
        "collection_info": null
    },
    {
        "uuid": "aaf2d6aadcf1d61c9694e943d85a89fc",
        "title": "书饮客言",
        "author": "李復",
        "content": "御史在前执法后，先生饮酒不濡口。\n脱巾露顶两脚赤，先生饮酒不论石。\n试问先生饮何如，举手指腹此谁测。\n东家闭门强偪仄，刻骨胶筋束形迹。\n一生寂寞养声光，谁肯回头顾枯魄。\n南邻矜夸尚驰骛，平明跨马朝天去。\n车从导骑如云屯，谤辱丘山盈后路。\n赐铜铸钱终饿死，深居巷内还逢虎。\n高天苍苍地茫茫，与君举首望八荒。\n人生优游本无事，自置冰炭毒肺肠。\n鹏飞鷃跃何高卑，菌短椿寿何彭殇。\n百年倏忽不再得，争夺纷纷世界仄。\n浑沌不凿人不死，但知饮酒志愿毕。\n东方明星高，西山江水流。\n明星却回江不断，与君常醉消白头。",
        "dynasty": "宋",
        "collection_info": null
    },
    {
        "uuid": "c9184d135364e9c9a6e2cf32e1f38118",
        "title": "温泉行",
        "author": "李復",
        "content": "骊山鸿蒙凝白烟，山根阴火煮玉泉。\n阴灵炎炎燃礜石，石焰不灭何千年。\n珠阁缥缈飞凤来，素衣仙人坐高台。\n台前香引流水出，白玉莲花九叶开。\n泓渟分去浮轻碧，中有纯阳无限力。\n四时独不放春归，散向人间消百疾。\n琼树他年日月新，霓裳舞动蜀山尘。\n寒云怨锁遗宫冷，林叶岩花秋復春。\n灵泉有灵天降福，山神严呵不可触。\n祖龙心秽慢神天，毛髮流腥身被毒。",
        "dynasty": "宋",
        "collection_info": null
    },
    {
        "uuid": "79a3f97704424aff83b158082814d9e7",
        "title": "孤鹜",
        "author": "李復",
        "content": "孤鹜何时失旧羣，空郊迥立如长人。\n疾风拂地忽惊顾，欲起不起低昂频。\n辽东八月霜气早，万里旅飞来南宾。\n云间翩翩羽相接，沙上雝雝情更亲。\n空江误骇虚絃响，飘乱哀惊争爱身。\n仓皇离散意奔翥，形迹漂零心苦辛。\n拳曲悲鸣求遗穗，稻粱收尽原野贫。\n暮天萧条侣影过，侧头仰望空伤神。\n想能高鶱投别伴，思故未忍重求新。\n会向北归却相见，当看刷翮向前春。",
        "dynasty": "宋",
        "collection_info": null
    },
    {
        "uuid": "e7c6452d6b813165960e5e9a6631dde8",
        "title": "襄州大悲像",
        "author": "李復",
        "content": "宝伽如来出海山，隠身自画如来像。\n三日开门孤鹤飞，满壁晬容现殊相。\n一首千臂眼在手，一一手执各异状。\n日月山岳星宿明，钟鼓磬铎琴筑响。\n矛戟戈剑利兵锋，缾钵螺巾宝锡杖。\n左右上下满大千，应机妙用不可量。\n金光宛转徧沙界，亿万人天尽回向。\n昔闻如来发洪誓，慧目无边破诸妄。\n我今祝愿果初心，销灭含生多劫障。",
        "dynasty": "宋",
        "collection_info": null
    },
    {
        "uuid": "215e62ef167c8d5fd0de807b8c7b7adc",
        "title": "论交",
        "author": "李復",
        "content": "市井苟喜毫釐亲，节义动以肝胆许。\n余耳兆乱在交初，管鲍论财偶多与。\n情僞安能尽一言，是非必欲期千古。\n尼父已远不得復，梦寐恍惚与神遇。",
        "dynasty": "宋",
        "collection_info": null
    },
    {
        "uuid": "b9b528cdbced848a3de1e37ea172863c",
        "title": "元日",
        "author": "李復",
        "content": "元日拥户如盘蜗，门前轣辘多行车。\n拥门喧呼客投刺，惊风舞雪翻飞沙。\n幽室置火引就坐，持杯暖腹客气华。\n三杯油然众客去，庭树瑟缩蹲山鸦。",
        "dynasty": "宋",
        "collection_info": null
    },
    {
        "uuid": "b0bd6470f684514f15403460595fef4b",
        "title": "上巳成季召会于西溪会上赋诗须多韵仍用故事或旧诗十事已上未终席而成违者浮以三大白罚者四人予与成季免焉",
        "author": "李復",
        "content": "华林园中千金堤，铜龙吐水天泉池。\n八公山下刘安台，城郭周围杂花开。\n流金宝剑为秦出，綵鹢羽觞浮洛来。\n着处祓除务是日，西关千人万人出。\n修修美竹带林高，激湍远照崇山碧。\n主人济南旧词伯，芸阁铅丹事书册。\n载酒展席俯长流，一饭未尝留俗客。\n拂地低回舞袖翻，箫管哀吟动魂魄。\n天晴初暖云自娇，风柔徐动花无力。\n气酣倾倒不自惜，屡顾空尊有愁色。\n岂学飞蚊一饷乐，论文清心听鸣镝。\n诗坛誓众军令严，立表下漏不容刻。\n神意惨淡諠谑寂，迭简摇毫辞举白。\n欲征故事入新语，挚虞追叹惭束皙。\n山阴衣冠交履舄，千载风流传不息。\n茧纸墨妙龙凤飞，远近家鸡皆敛翼。\n明年此会恐难得，俯仰之间已陈迹。\n来者兴叹感斯文，后之视今今视昔。",
        "dynasty": "宋",
        "collection_info": null
    },
    {
        "uuid": "8750b2f3053dfc661ca8bcfbc39675d8",
        "title": "夏旱",
        "author": "李復",
        "content": "浮云蔽空旱日炽，日酷烧云云散裂。\n云怒漏穿未肯去，日光迸射千道血。\n蔽天顽狠斗不歇，天工默默无与决。\n乘时争胜更苦热，鱼龙戢戢愁海竭。",
        "dynasty": "宋",
        "collection_info": null
    },
    {
        "uuid": "da131d57d982645bcae05bc6ab2fb701",
        "title": "七夕和韵",
        "author": "李復",
        "content": "东方牵牛西织女，饮犊弄机隔河渚。\n西风忽起怨夜长，相望盈盈不得语。\n走投上帝贷金钱，五云飞来结香軿。\n曳裾拂露天榆冷，照影回身桂叶偏。\n银潢七月秋浪高，黄昏欲渡未成桥。\n却向人间借乌鹊，衔石欲半河已落。\n碧雾为帐霞为裳，绛节欲尽两旗张。\n灿然一星中耀芒，前瞻汉曲喜色长。\n飈轮俨雅灵龙翔，相迎交赠双明珰。\n临席举袖开雕扇，故人有似新相见。\n共持深愿祝天工，海底乌沉参不转。\n世间共传牛女喜，绮楼百尺排空起。\n垂绥插竹动云阴，玉豆珠盘罗飺饵。\n壶开绿酒浄于空，秋满虚庭气如水。\n儿童不眠看星会，白光奕奕摇飞旆。\n整衣低首祝深心，未祝焚香先再拜。\n曈眬晓动斗车移，小雨班班怨别离。\n天上还应分凤轸，人间又喜见蛛丝。\n空堂野老头如雪，不解祈巧但祈拙。",
        "dynasty": "宋",
        "collection_info": null
    },
    {
        "uuid": "62ebe37eeeb39bfe98657a9cd8124ba1",
        "title": "重阳日独居洨水君俞出游杜曲惠诗酬以来韵",
        "author": "李復",
        "content": "众人有钱竞沽酒，嗟我独醒坐搔首。\n荒径蓬蒿深映门，茅舍三间傍疏柳。\n南山奔腾呼欲来，云散山容一笑开。\n何似齐山江上客，菊花须插满头回。",
        "dynasty": "宋",
        "collection_info": null
    },
    {
        "uuid": "9abb784e3e76922d7b3b7e7df78c3761",
        "title": "和李教授摅游溪阻风",
        "author": "李復",
        "content": "去年春尽送春归，溪边曾与春风期。\n共期今岁春风到，却话去年相别时。\n二月天回斗杓转，沙际春风犹未知。\n咄咄向空但书怪，常有孤愁来两眉。\n南巷佳人佩兰客，去年把叶同题诗。\n能传芳信慰枯槁，问我溪边来何迟。\n明发招邀出城去，欲傍垂杨举酒巵。\n盲飈东来忽作恶，掀簸地轴摇天维。\n坐客隔手不相见，缩颈尽如藏殻龟。\n昏沙欲定日更黑，浩浩崩奔阴云垂。\n苍茫催人雨势急，促辔竞路争先驰。\n归途邂逅过萧寺，投鞭思弈云房棋。\n道人呼童拂广榻，笑我尘土两目眵。\n漫展纹楸第袖手，瞑依团蒲神意疲。\n朝来共寻一饷乐，龃龉似为神物欺。\n况乎人生百年间，世事万里多崄巇。\n纷纷智巧日夜斗，一身浪苦宁非痴。\n试向道人问实相，指我自求无言师。",
        "dynasty": "宋",
        "collection_info": null
    },
    {
        "uuid": "e61df085f28bcbd8fef3a8fa52af236c",
        "title": "和朱公掞祷雨五龙庙",
        "author": "李復",
        "content": "太师占岁验律管，气来姑洗声犹短。\n野人告病三月余，公堂严斋五日满。\n相招祷雨陟南山，出城鞭马追飞伞。\n林鸠怒鸣竞逐妇，穴蚁移居自衔卵。\n迎路商羊舞若飞，随车少女风不断。\n阴昇阳交兆已见，神意感通知悯旱。\n焚香沥酒洒枯地，草根清流忽盈碗。\n兹事旧传或未信，诚祷灵答知非诞。\n祠亭丰碑高突兀，岁纪神䴥魏所纂。\n道武开国始南征，矫首据鞍思胜筭。\n云间仰见黑龙来，翔戏下山五为伴。\n考卜推为受命符，将拜帝休先沐澣。\n前瞻雷电塞空山，筑宫岧峣敢辞懒。\n鬼神填委焕丹青，草木森严无冗散。\n登山层级绕岩峦，趣门一径极平坦。\n箫鼓于今几百年，旸雨无愆雩禜罕。\n今朝霢霂千里苏，太守忧民罄诚款。\n四郊宿麦远青青，土膏脉润天已暖。\n明朝牲币躬修报，岂惮陟降步巘窾。\n鲁无禾麦书春秋，须知民事不可缓。",
        "dynasty": "宋",
        "collection_info": null
    },
    {
        "uuid": "0824a588beaf11d325f07d2b37ed5253",
        "title": "依韵酬朱公掞给事",
        "author": "李復",
        "content": "沧溟酌蠡天窥管，龟兆何长筮何短。\n什百倍蓰情不齐，斛龠釜钟难槩满。\n东西地缺如断玦，西北天倾犹倚伞。\n山䍽何由蔚豹班，荆鸡岂解伏鹄卵。\n虽许驽骀可累驰，所贵镆铘能立断。\n东陵瓜地久已荒，南山豆苗岁常旱。\n日随羣影尘满衣，愧窃太仓米盈碗。\n默嗟世事意难期，却怪古书语多诞。\n往来迅景急川流，怅惘无闻归鬼纂。\n今年短髮飒惊秋，余日骎骎岂容筭。\n逸骥空勤足未舒，寒灯静弔影为伴。\n数朝忽喜挹高风，烦心执热逢清澣。\n仰观眉睫意可见，巳许交臂心无懒。\n飘零铩翮感鸾悲，绳墨呈材媿樗散。\n须思汲古得修绠，却步归愚识夷坦。\n惟君早岁嘆淹回，白雪调高和宜罕。\n谏垣密疏藁常焚，琐闼旧风笔不款。\n云间遽与鸳鹭分，邑里新歌襦袴暖。\n与我晤语若合契，锄去陵谷无隙窾。\n因君相见慰蹉跎，再激平生嗟已缓。",
        "dynasty": "宋",
        "collection_info": null
    },
    {
        "uuid": "cfb0fd315a413c4d008fc3dcc9c8d87f",
        "title": "酬邢先生迭前韵",
        "author": "李復",
        "content": "道人海南游五管，野服褷褵鹤羽短。\n飞符分药济炎州，阴功早约三千满。\n细葺柔蔓作重茵，密缀圆荷为翠伞。\n丹回七返已成珠，宝养三田如抱卵。\n一身天畔若云浮，万事世间皆刃断。\n行山书篆虎逃穴，临水呼风龙救旱。\n弄琴得趣或忘絃，遇酒无辞任倾碗。\n试持旧说叩真诠，深笑浮言多诡诞。\n须知至道甚无烦，岂若俗书务集纂。\n向走天下四十年，利口妄谈何可筭。\n引枝逐叶尽无根，神与形离不相伴。\n超然自得方自知，天下一新如澡澣。\n生平闻风已默契，今者相从敢纵懒。\n事来酬酢外须应，心不将迎意自散。\n喜予双眼烂荧荧，知予灵台常坦坦。\n宝身好事求虽多，诚言出口识还罕。\n赤水遗珠若为求，五云瑶阙何时款。\n凌空未便御风行，跨马先觉双镫暖。\n轮扁运斤弃绳墨，庖丁解牛游綮窾。\n太清吾祖遗真风，欲逐青牛媿驽缓。",
        "dynasty": "宋",
        "collection_info": null
    },
    {
        "uuid": "3bf4b6c2fb56a861c8c84cfa382512a5",
        "title": "按视沙苑",
        "author": "李復",
        "content": "南濒清渭北洛水，寒沙东西横百里。\n中条太华塞秦关，众川无归皆潴此。\n地维忽断两山高，帝罚罔功五丁死。\n波飞浪激走东溟，积雪回汀拥都鄙。\n坡陀起伏接城门，荐草甘泉国马屯。\n云昏雾暗天驷下，星宫夜失房宿尊。\n骅骝骐骥种各有，一一六印官字存。\n开元籍马七十万，监苑旧政宜讨论。\n过都历块汗流血，朝刷幽并暮楚越。\n天边不从銮辂行，岁久空老狐狟窟。\n去年驹生风雨腥，戴角肉鬣自有鳞。\n厩人见怪弃于野，腾入渭水方知神。",
        "dynasty": "宋",
        "collection_info": null
    },
    {
        "uuid": "e67be4db800227bc6c3aa2d916d41780",
        "title": "与任鲲同按沙苑",
        "author": "李復",
        "content": "寒空暗澹风满衣，萦回林薄相追随。\n野花班班隠乱草，暮叶翩翩辞高枝。\n渭水无烟但闻哭，延州筑城犹出师。\n四顾干坤莽回互，溅溅洛水东南驰。",
        "dynasty": "宋",
        "collection_info": null
    },
    {
        "uuid": "4c3abe3c4ba4edfda21963ad2351c271",
        "title": "送人赴雅州任",
        "author": "李復",
        "content": "去年送君走边州，今年送君入蜀道。\n上官南北不自知，风卷孤云离海峤。\n场屋争飞二十年，垂翼空归嘆潦倒。\n绿衣晚出外家来，一命初忻慰枯槁。\n忆昨当途数论荐，谓君逸足须腾趠。\n故为羁絷尚淹蟠，区区课额量登耗。\n辞尊有义不辞卑，屈身斗禄贫亲老。\n蒙峰正在岷山西，新月残时行始到。\n连江地暖春无雪，天际春来气常早。\n君今此去春已尽，江山绿满花枝少。\n人生离别难为情，莫恋异乡风景好。\n杜鹃忽傍耳边啼，回首秦川泪斑草。",
        "dynasty": "宋",
        "collection_info": null
    },
    {
        "uuid": "0960b250b29071997fc526e3d7a0c6d9",
        "title": "晋州会上送卫伯绍休官南归",
        "author": "李復",
        "content": "叔宝风流喜高简，非意相干以理遣。\n胜日一言能造微，众许冲情去人远。\n斑斑气韵见诸孙，秋水神清惊俗眼。\n追风逸骥自龙来，照夜灵珠须海产。\n结髮读书弃人事，南上衡庐宿云巘。\n穷源欲探昆崙深，导河犹恨积石浅。\n十年业白出石壁，错落青钱宜万选。\n长衢骧首向云嘶，千里霜蹄思一展。\n辛勤久未脱羁衔，蹀足蚁封嗟踠踠。\n去冬怀绶到并州，投鞭三月春风满。\n溪边行听踏踏歌，草露忽惊人世短。\n地下枯骨不沽名，便弃华簪独恨晚。\n寻山高顶白纶巾，寄食但乞青精饭。\n醮坛龙虎夜星寒，海峤云霞春洞暖。\n忆昔相逢洛水桥，偶来促坐襄陵宴。\n半生契阔一日逢，互嘆参差不相见。\n新鬓早惊蒲柳衰，旧事重论风雨散。\n我今渐叹暮骎骎，长卿多病嵇康懒。\n肯强尘沙立暝途，逆流理檝厌牵挽。\n待君植杖武夷山，南去寻君任双趼。",
        "dynasty": "宋",
        "collection_info": null
    },
    {
        "uuid": "29e7747aaf657b497f9e605551ff7479",
        "title": "赵㠓惠二诗酬以来韵",
        "author": "李復",
        "content": "广汉诸孙用心苦，亹亹妍谭殊可数。\n江南春意满芳洲，长袭幽香佩兰杜。\n世缘嚼蜡久无情，喜闻叔起有新声。\n着书半百悬罄久，蹑屩一日双璧明。\n顾予画脂已心朽，看君着鞭方力生。\n他时负云纵六翮，上抟扶摇游太清。",
        "dynasty": "宋",
        "collection_info": null
    },
    {
        "uuid": "1288a0322064687c5406c7ef3eee284a",
        "title": "戏酬杨次公",
        "author": "李復",
        "content": "法云说法元非法，六月洪炉舞飞雪。\n宝香一瓣下天来，须弥座上金光发。\n三界风雨动雷音，八部人天归象设。\n昔年关西旧夫子，今日淮南大檀越。\n扬眉师利倾千偈，隠几维摩无一说。\n试开门户立家风，顿超初地无生灭。\n百川万折必朝宗，东南到海无分别。\n紫陌红尘拂面来，铁壁不容通水泄。\n众形毕现明镜静，浮云飞盖秋空澈。\n眼见亿万归弹指，境落毫釐差永劫。\n野犴不是师子儿，磨了觜头三尺铁。\n全湖巨浸一浮沤，结果开花今几叶。\n昔人卷帘仰天笑，得道固应由慧业。\n一言可尽千语迷，不如静看水中月。",
        "dynasty": "宋",
        "collection_info": null
    },
    {
        "uuid": "cc8f8689dcb822611814a625c6ed763f",
        "title": "答郎涣",
        "author": "李復",
        "content": "萧生陆沉自信笃，白首抱关羞碌碌。\n尔期速售耻干时，行为徒涉惭濡足。\n鸿飞冥冥凌高秋，南来亦有稻粱谋。\n无言尽恋江湖乐，未肯相随腐鼠求。",
        "dynasty": "宋",
        "collection_info": null
    },
    {
        "uuid": "6379aaa9f0a9cd919b36ba77ac8106ab",
        "title": "依韵戏答胡沙汲",
        "author": "李復",
        "content": "去年闻君到漳浦，庭树鹊鸣帘燕舞。\n今年闻君入战场，眉间黄气如蒸雾。\n风霜往回太行道，空解寄声託飞鸟。\n南城百里不着鞭，轻逐归云高缥缈。\n知君苦吟尚如旧，他日相逢更惊瘦。\n明年射策对明光，曾听人歌扊扅否。",
        "dynasty": "宋",
        "collection_info": null
    },
    {
        "uuid": "b82f2dcd891f959cdf09bffb55dbed3c",
        "title": "依韵答胡直孺",
        "author": "李復",
        "content": "东蒙野老工何拙，刻楮三年不成叶。\n迂途独往自名愚，举足常嫌投险捷。\n忽然开口向时人，机士笑惊多脱颊。\n半生长饿首慵回，厌见糟醨能腐胁。\n惟与孤云静往还，胎仙戏舞琴三迭。\n江南墨客貌虽癯，战胜当前轻勇侠。\n润身不贮世间珍，别有骊珠光满箧。\n北游一见潜魄动，双目烂烂岩光晔。\n新诗几幅起秋风，使我静观但嚅嗫。\n相逢便欲苦死留，恐跨飞鲸动归鬣。",
        "dynasty": "宋",
        "collection_info": null
    },
    {
        "uuid": "6457d6e803ef0029ea8549cfbbe20297",
        "title": "答李师载",
        "author": "李復",
        "content": "早岁贤关初闯首，五色长虹出君手。\n孤坐傲兀若老罴，满场输伏甘居后。\n巨榜清晓揭宫墙，名姓喧传天下口。\n天子未见已先知，云路风生看驰骤。\n一官纔得坠惊波，颠顿衝风嗟莫救。\n冥冥阴祸鬼发机，罗网恢恢疏不漏。\n幽囚束缚落空山，蝉腹龟肠饿荒薮。\n黄雏乳鷇飞刺天，病翼伤垂自看丑。\n男儿性命绝可怜，万事填臆难出口。\n天高地远无消息，日月回环岁闰九。\n情之所钟正在我，几度寄音藏客袖。\n辟书抆拭召从军，寒出绨袍怜范叟。\n孤童匹马渡盟津，白髮青衫亦何有。\n相逢握手话契阔，怀昔感今嗟嘆久。\n巨干坚姿老不衰，霜雪苍松性依旧。\n骐骥不合驾鼓车，镆铘鬰鬰犹衝斗。\n惟君与我同襟期，为君扫榻开东牖。\n相对惆怅怀抱恶，聊且拨置共尊酒。\n天地氤氲何事无，白云须臾变苍狗。\n冥心委顺观我生，任有垂杨生左肘。",
        "dynasty": "宋",
        "collection_info": null
    },
    {
        "uuid": "c67fa783a00bec55f1d13ffdf1f8cd5a",
        "title": "依来韵答谢教授敞还鄙藁语",
        "author": "李復",
        "content": "老便收气自暖腹，厌见先浆动人目。\n乘间萦思似秋虫，终日牵丝不成幅。\n广文嗜好背时利，妙律开云发孤竹。\n已惊垂蚓得鲸归，更愧并貂持狗续。\n可嗟按剑夜投珠，何异剖岩朝泣玉。\n昨宵月暗风凄凄，灯阴神物来听读。",
        "dynasty": "宋",
        "collection_info": null
    },
    {
        "uuid": "c820518a813177401b2dbb433b4b994d",
        "title": "调李教授",
        "author": "李復",
        "content": "君不见屈平放逐南辞楚，顦顇行吟羣江浦。\n一闻鼓枻笑独醒，搔首低回愧渔父。\n又不见渊明彭泽投簪缨，退隠衡门依五柳。\n凝尘满匣不鸣絃，头上接䍦亲漉酒。\n尔后寥寥几百年，醉乡途路隔云烟。\n空看青鑑悲毛髮，不向芳尊问圣贤。\n天边酒星叹寂寞，太白相逢发嘲谑。\n悲风苦雾动星愁，欲恼寒蟾对杯酌。\n舞袖低回双鶂退，曾忆婆娑拂仙桂。\n云间月下两茫然，牢落江山无胜气。\n星星今古梦中身，巧力争求身后名。\n卫鹤莫矜轩冕贵，鲁鶋曾见鼓钟惊。\n园林昨夜春风满，待得花开春已半。\n流鶑才怨晓红飞，布谷已催秋种晚。\n藻间养子碧鱼肥，石上拳牙紫蕨齐。\n柳下惊逢金騕褭，花深闻唱白铜鞮。\n须知向眼光阴好，忍困饥肠守枯槁。\n明年虽见旧花开，却恐花枝笑人老。\n终南紫翠倚天高，渭水东流入海潮。\n水去不回山不改，茫茫曾历几昏朝。\n君看旷达是刘伶，宠辱冥心过一生。\n枕曲潄醪方自得，任从耳畔发雷霆。",
        "dynasty": "宋",
        "collection_info": null
    },
    {
        "uuid": "7237bb276c9013eb33d692d4177ae478",
        "title": "戏谢漕食豆粥",
        "author": "李復",
        "content": "石泉清甘出山麓，瓦釜贮泉烹豆粥。\n太行苦雾朝塞门，相与持杯暖寒腹。\n集仙学士着绣衣，瑞节前驱光照玉。\n入境风生三十州，高廪临边溢红粟。\n公台深静兵卫严，部吏趋承冠履肃。\n剪毛胡羊小耳肥，列瓮酿香浮螘绿。\n尽嫌豪侈彻丰俎，坐刻黳煤温冻足。\n拥炉招客学僧禅，争听敲鱼醒睡目。\n太师论诗歌蟋蟀，千载遗音流晋曲。\n何曾方丈裂餠多，武子琉璃蒸乳熟。\n只知齿颊快芳羶，岂料年龄愁嗜欲。\n但能举钵厌饥肠，便觉古风亲土俗。\n君不见锦帐匝地石季伦，又不见冰澌渡河刘文叔。\n竈间燎湿困滹沱，席上争先出金谷。\n岂惟暂饱济艰难，犹贵速成胜珠玉。\n昔人不愿五侯鲭，今我何知九鼎肉。\n杜陵春晚把锄归，常喜朝盘堆苜蓿。\n莫嗟粗粝百年飧，且免祸盈鬼瞰屋。",
        "dynasty": "宋",
        "collection_info": null
    },
    {
        "uuid": "ab32f3cd20c36bae7a167ce24558be37",
        "title": "题谢子高易义",
        "author": "李復",
        "content": "东风吹园未曾出，隠几潜心读大易。\n低头不知客入门，但见开编时点笔。\n天开地闢日月明，四时变化万物成。\n伏羲画卦混沌死，纷纷智巧雕元精。",
        "dynasty": "宋",
        "collection_info": null
    },
    {
        "uuid": "3838038ec20ccd4c1c7f687b93f59603",
        "title": "梁山",
        "author": "李復",
        "content": "梁山苍苍寒日低，武皇昔年留羽旗。\n层宫突兀天上出，举手欲引仙人衣。\n仙人不来怨空老，索莫时从东海归。\n铜盘千里渡漳水，茂陵草荒秋萤飞。",
        "dynasty": "宋",
        "collection_info": null
    },
    {
        "uuid": "46846b569623ebdfff8f05d1ca7b5cfd",
        "title": "野蚕",
        "author": "李復",
        "content": "野蚕缘桑自成茧，羣儿采茧残桑枝。\n明年家蚕黑蚁出，田中桑死蚕忍饥。\n野茧更采不满筥，家蚁岁生无尽时。\n翁乎驱儿无残桑，叶长蚕成长有丝。",
        "dynasty": "宋",
        "collection_info": null
    },
    {
        "uuid": "c7d5c3e1eebbf9cdcbc858eb10740828",
        "title": "酬愍长老退院作",
        "author": "李復",
        "content": "掣电机锋不容拟，已逐惊飈落千里。\n人生万事孰为大，世上百年能有几。\n余蔬残肉岂能饱，包束干坤归一指。\n今朝斋钵挂空墙，山前山后松风起。",
        "dynasty": "宋",
        "collection_info": null
    },
    {
        "uuid": "16ad1ad3da12442577691f3b545b421a",
        "title": "山寺禅者",
        "author": "李復",
        "content": "败屋数间丛万笴，虎豹到庭门下鏁。\n自种石田一饭足，与语略能言璨可。\n天昏霏霏小雪堕，拾薪吹炉劝亲火。\n叶藏巨栗大如拳，拨灰炮栗来馈我。",
        "dynasty": "宋",
        "collection_info": null
    },
    {
        "uuid": "bcf62f8123fdaa113b1b93bead09574b",
        "title": "过万泉县",
        "author": "李復",
        "content": "邑屋连山麓，萧条去路斜。\n卤田无美井，旱港足飞沙。\n逃室多欹栋，残林有断槎。\n荒墟人不见，墙角自开花。",
        "dynasty": "宋",
        "collection_info": null
    },
    {
        "uuid": "e9752abd630b756807adea477ecd35ab",
        "title": "自寿安之长水",
        "author": "李復",
        "content": "夜宿锦屏下，晓行伊水长。\n露寒荷叶紫，秋晚稻花香。\n女几仙风断，连昌辇路荒。\n二年浑作客，山驿过重阳。",
        "dynasty": "宋",
        "collection_info": null
    },
    {
        "uuid": "5b0f46abdd8513a16f4cc1072e2f7c60",
        "title": "白沙驿",
        "author": "李復",
        "content": "转侧下层巅，江流出断壖。\n寒云生古戍，野店引山泉。\n雨暗疏茅湿，堂危倒石悬。\n去程无限险，心落渭城边。",
        "dynasty": "宋",
        "collection_info": null
    },
    {
        "uuid": "17e8467ad77afa6900c565112649b2e3",
        "title": "再过方山驿",
        "author": "李復",
        "content": "春过方山驿，依然柳色新。\n昔游尝弭节，旧记已埋尘。\n往岁雠书客，新恩守土臣。\n南来心不竞，时羡北归人。",
        "dynasty": "宋",
        "collection_info": null
    },
    {
        "uuid": "bc16727433fabeda861ae867331bc6c3",
        "title": "自吴岳归",
        "author": "李復",
        "content": "鸣凤冈边路，秋风动夕岚。\n閒云依绝壁，独鸟下空潭。\n畴昔经行惯，重来委曲谙。\n试寻遗墨在，投策访僧龛。",
        "dynasty": "宋",
        "collection_info": null
    },
    {
        "uuid": "6b8d512c65eeb54ba65102f40fa4c5d0",
        "title": "圣容寺",
        "author": "李復",
        "content": "应感虽无地，栖真自有缘。\n宝坊开泗水，香露散秦川。\n草乱遗庵废，珠明旧相圆。\n丰碑传异事，细字刻诚悬。",
        "dynasty": "宋",
        "collection_info": null
    },
    {
        "uuid": "98ad4e65e43f6039b7f637add66448af",
        "title": "游宝雨寺",
        "author": "李復",
        "content": "信步出江𦪽，庭松立两龙。\n晨僧自汲水，高阁忽鸣钟。\n浄饭多山蜜，新羹供野葑。\n传闻初祖锡，犹挂最西峰。",
        "dynasty": "宋",
        "collection_info": null
    },
    {
        "uuid": "654564e658465425a3782c35d90d9f94",
        "title": "重游宝雨寺",
        "author": "李復",
        "content": "题墨暗颓垣，峥嵘岁序迁。\n旧僧霜髮满，老柏瘦根穿。\n客少庭多草，村饥供乏钱。\n重来犹晚暑，清盥挹寒泉。",
        "dynasty": "宋",
        "collection_info": null
    },
    {
        "uuid": "35a0b0bf720845e717ea6f62aebc31ab",
        "title": "兴慈寺观君俞旧题",
        "author": "李復",
        "content": "松院前年到，同君共五人。\n今来观旧蹟，君已是前身。\n遽掩千秋夜，空伤两岁春。\n向风无可语，泪洒壁间尘。",
        "dynasty": "宋",
        "collection_info": null
    },
    {
        "uuid": "40b76176280c2e1d5a475307367ae5d6",
        "title": "峡州渡江入寺  其一",
        "author": "李復",
        "content": "雪暗离秦地，春归入楚邦。\n平生怜匹马，将老渡长江。\n解缆辞亭树，中流见寺窗。\n舟人喜风色，略得寸心降。",
        "dynasty": "宋",
        "collection_info": null
    },
    {
        "uuid": "8537f1cd4e36683962635ed25053e004",
        "title": "峡州渡江入寺  其二",
        "author": "李復",
        "content": "江上招提古，萧疏对郡城。\n延宾竹榻静，过雨石堂清。\n斋接荆州供，题多蜀士名。\n老僧飞锡倦，归坐听江声。",
        "dynasty": "宋",
        "collection_info": null
    },
    {
        "uuid": "47fad0796d68f00a73144b95465f4ef7",
        "title": "兴德寺逢张居士",
        "author": "李復",
        "content": "扫叶开新径，携缾汲晓泉。\n偶逢岩下客，来问室中禅。\n鸟去空还寂，薪穷火自传。\n四方行已徧，归老旧林边。",
        "dynasty": "宋",
        "collection_info": null
    },
    {
        "uuid": "f420f8f7ed36e7bfd8087d85fd976da6",
        "title": "登青龙寺",
        "author": "李復",
        "content": "疏爽岩边寺，秋登更晚晴。\n连冈横野断，远水隔林明。\n废井余荒甃，残碑有旧名。\n几经兵火劫，禾黍徧新耕。",
        "dynasty": "宋",
        "collection_info": null
    },
    {
        "uuid": "dcb268374ece5b00c5578c532c3e0bdf",
        "title": "游观音院",
        "author": "李復",
        "content": "秋林晴簇簇，野竹静娟娟。\n台殿横高绝，山河满大千。\n莫论金屑贵，且契布毛缘。\n试问庭前柏，干戈动几年。",
        "dynasty": "宋",
        "collection_info": null
    },
    {
        "uuid": "10d57af568886d8ecff8cefa845d75de",
        "title": "慜禅师",
        "author": "李復",
        "content": "湘南衡岳水，分得一支来。\n宴坐秋峰静，澄心夜月开。\n清风生虎锡，惊电护龙杯。\n昨夜飞香动，山神礼宝台。",
        "dynasty": "宋",
        "collection_info": null
    },
    {
        "uuid": "7fca0bfb81f96e58bd90743208c5890a",
        "title": "新罗寺唐有新罗僧咒草愈疾卵塔今在閒来因题",
        "author": "李復",
        "content": "断石传遗事，唐年刻永徽。\n庭荒灵草尽，塔坏礼僧稀。\n古殿含凉气，空堂照夕晖。\n独来人不问，行听暮钟归。",
        "dynasty": "宋",
        "collection_info": null
    },
    {
        "uuid": "7a8d41e90157dab79182e356fe64a9aa",
        "title": "甘罗庙",
        "author": "李復",
        "content": "纵横争擅势，之子独尊秦。\n弱齿能专国，奇谋不借人。\n拳峰凌九仞，勺粒动千钧。\n过客瞻遗构，临溪野草春。",
        "dynasty": "宋",
        "collection_info": null
    },
    {
        "uuid": "9746b7207235c88559f7c35930ad7336",
        "title": "九日过介之推庙",
        "author": "李復",
        "content": "荒祠久零落，秋日故山阿。\n椒菊持新奠，龙蛇忆旧歌。\n论功嗟晋粟，流怨动汾波。\n千岁遗灵在，乡民禁火多。",
        "dynasty": "宋",
        "collection_info": null
    },
    {
        "uuid": "a9a219c7fc7f27ec91c6f208dce5fc85",
        "title": "清明日北园亭作",
        "author": "李復",
        "content": "锦乱筠遗箨，青浮水结衣。\n乳鸠呼却逐，斗雀堕还飞。\n客过残樽在，年侵冷食稀。\n去年今日意，渡峡雨霏霏。",
        "dynasty": "宋",
        "collection_info": null
    },
    {
        "uuid": "f7d819a071d7f59dc03ed8c4c44e2d66",
        "title": "春日北园早起",
        "author": "李復",
        "content": "雨断云犹在，风回气已明。\n林花含宿润，露沼散余清。\n喜静心常澹，居閒意寡营。\n流光随转盼，所向达吾生。",
        "dynasty": "宋",
        "collection_info": null
    },
    {
        "uuid": "111e2d5e19f6d2487cb7fb018470fd1d",
        "title": "秋晚北园",
        "author": "李復",
        "content": "野兴乘俄顷，扶行锦竹长。\n碎蔬残宿圃，乱叶散寒塘。\n地僻柴门静，人稀草径荒。\n晓霜今几见，犹有菊花黄。",
        "dynasty": "宋",
        "collection_info": null
    },
    {
        "uuid": "754b98e52619269a6f677612f38737d0",
        "title": "晨起东轩",
        "author": "李復",
        "content": "影暗纔分竹，烟低正满檐。\n雨斜侵药裹，风过乱书籤。\n篆灭香犹在，尘昏砚未添。\n静中时有兴，着论不为潜。",
        "dynasty": "宋",
        "collection_info": null
    },
    {
        "uuid": "8ed0f0a81c4f3146f14b8dc31cef5c7b",
        "title": "晓至西郊",
        "author": "李復",
        "content": "墟落隋城外，西郊路可寻。\n带霜残黍短，过雨旧溪深。\n近港来迎犬，荒篱散宿禽。\n邻翁邀具饷，烟火动疏林。",
        "dynasty": "宋",
        "collection_info": null
    },
    {
        "uuid": "650c723ce573f1e8b7b23c8caf8f27b9",
        "title": "江晦叔邀游吴氏园为约月余始能一往吴生某求留题遂书石上",
        "author": "李復",
        "content": "竹屋横虚舫，松屏展翠帆。\n柳条晴后弱，花态晓来严。\n乐意难逢暇，清游久嘆淹。\n主人求客语，乘醉写云岩。",
        "dynasty": "宋",
        "collection_info": null
    },
    {
        "uuid": "d0d24326576582837926f8d8ff1d323a",
        "title": "出村",
        "author": "李復",
        "content": "风露已凄凄，郊原百草腓。\n负樵山木下，转粟戍人归。\n野旷羊牛远，场荒鸟雀稀。\n南山经月雨，犹有乱云飞。",
        "dynasty": "宋",
        "collection_info": null
    },
    {
        "uuid": "9ae3761043a3e752a12f218c22c42166",
        "title": "西溪酬孙倚李珪二同年依韵",
        "author": "李復",
        "content": "水部张员外，中书白舍人。\n曾闻三绝句，同赏曲江春。\n且逐追随旧，休悲老大身。\n花今千树发，有底不来因。",
        "dynasty": "宋",
        "collection_info": null
    },
    {
        "uuid": "9d59838b174ef699514044817a73def7",
        "title": "病起",
        "author": "李復",
        "content": "病起秋将晚，高林叶半黄。\n梳惊残髮少，瘦觉旧衣长。\n尚怯扶藜杖，犹勤检药囊。\n喜抛乌帽去，曝背卧朝阳。",
        "dynasty": "宋",
        "collection_info": null
    },
    {
        "uuid": "1c17a84f45e1787e56f311af03ddb9cb",
        "title": "云岩",
        "author": "李復",
        "content": "径转随高下，欹危乱石中。\n寒岩朝起雾，空谷夜生风。\n疏竹连残屋，惊麏逐断蓬。\n求栖问茅舍，非浅爱田翁。",
        "dynasty": "宋",
        "collection_info": null
    },
    {
        "uuid": "2fd189b3664e8d29aeb069196f4ce488",
        "title": "夜意",
        "author": "李復",
        "content": "山雾连城白，虚庭待月生。\n雨余秋叶润，露重葛衣轻。\n阴壁鸣虫涩，风枝宿鸟惊。\n淹留禾黍兴，怅望故园情。",
        "dynasty": "宋",
        "collection_info": null
    },
    {
        "uuid": "7273008a5321c7abfc8b0b93d2a30bc9",
        "title": "和楚倅怀归",
        "author": "李復",
        "content": "雨断他乡梦，风沉故国音。\n山城黄叶落，兰畹白云深。\n寄食衣裘敝，凭鞍岁月侵。\n流尘昏斗剑，万里愧初心。",
        "dynasty": "宋",
        "collection_info": null
    },
    {
        "uuid": "4bdb077d630e5c2b2c4b22457d0968a9",
        "title": "留客",
        "author": "李復",
        "content": "秋堂留晓客，密雨拥柴门。\n石鼎燃松叶，山樽捧竹根。\n买鱼催网急，尝栗破皱繁。\n村黑归泥滑，移床醉夜轩。",
        "dynasty": "宋",
        "collection_info": null
    },
    {
        "uuid": "9d978e5112fd892076c86d348e52887b",
        "title": "送客至黎城",
        "author": "李復",
        "content": "二年三送客，空復往来情。\n野色浩无主，秋风暮独行。\n山连长狄国，水过邺王城。\n试问式微咏，犹歌怨卫声。",
        "dynasty": "宋",
        "collection_info": null
    },
    {
        "uuid": "9a3af59a617794c70d02175551d8c57e",
        "title": "答徐耘朝散",
        "author": "李復",
        "content": "昔年汾水上，曾遇海南翁。\n欲问三山路，先知一溉功。\n万纷销寂默，一气抱冲融。\n更约丹砂诀，他时访葛洪。",
        "dynasty": "宋",
        "collection_info": null
    },
    {
        "uuid": "5a210ce526cdcd3aba7321beb0efec96",
        "title": "催发诸邑民兵至朝邑县官未至遂宿其驿",
        "author": "李復",
        "content": "羸马趋程晚，衝风雪满衣。\n城荒更鼓暗，市冷吏民稀。\n乌垒兵初起，河桥客未归。\n北行殊未已，捧檄寸心违。",
        "dynasty": "宋",
        "collection_info": null
    },
    {
        "uuid": "3e1d4af3498d8037fca5ac00e5bf8629",
        "title": "月",
        "author": "李復",
        "content": "玉露漳川月，相看几上弦。\n气横秋浦白，轮带女城偏。\n半魄蟾犹隠，分枝桂未圆。\n云衢谁可到，柅辙驻流年。",
        "dynasty": "宋",
        "collection_info": null
    },
    {
        "uuid": "9ac7d1257b9e518c45bee92bc96aedf4",
        "title": "竹",
        "author": "李復",
        "content": "园竹三年种，今春绿始稠。\n未知能却暑，但爱不悲秋。\n影补颓垣缺，枝多暮翼留。\n近因开小径，时有客相投。",
        "dynasty": "宋",
        "collection_info": null
    },
    {
        "uuid": "cb14c3e028b31acd7926d6613728d7dc",
        "title": "虾蟆碚水",
        "author": "李復",
        "content": "泉出虾蟆碚，名高陆羽经。\n细分寒乳白，散落晓岩青。\n归客停松檝，临江贮藓缾。\n神仙云母液，烹饮养颓龄。",
        "dynasty": "宋",
        "collection_info": null
    },
    {
        "uuid": "02da762c2b2a6e218dc314e2fe3a2a2e",
        "title": "江公着举棋无偶忽败于予有诗戏用其韵",
        "author": "李復",
        "content": "忘暑怜楸局，含风爱竹窗。\n料兵闻旧怯，筑垒纳新降。\n舟渡焚秦水，兵分泣楚江。\n君知猿臂将，国誉世无双。",
        "dynasty": "宋",
        "collection_info": null
    },
    {
        "uuid": "e345491c17742e406b495f4e7eff0c66",
        "title": "观山郊阅武  其一",
        "author": "李復",
        "content": "迭锦联貂帽，飞光散羽旗。\n虎文双箙重，金粟小秋垂。\n望鹘翻云没，呼鹰驻马迟。\n更闻传令去，先促羽林儿。",
        "dynasty": "宋",
        "collection_info": null
    },
    {
        "uuid": "b7d35ee7b5d1c4ead56a6a86fdf2162f",
        "title": "观山郊阅武  其二",
        "author": "李復",
        "content": "榆落山连垒，川平水带城。\n张兵图野旷，吹角怨秋清。\n移帐高云动，开镡碧海惊。\n归风回胜气，西北埽欃枪。",
        "dynasty": "宋",
        "collection_info": null
    },
    {
        "uuid": "71f374aaaf91f915de3a398fd8a95a86",
        "title": "晚客狎至应接不一或有疑者作此诗示谢敞教授",
        "author": "李復",
        "content": "岸帻扶藜杖，移床傍晚林。\n形骸犹是累，语默更何心。\n望外浮云薄，凉生古汲深。\n自怜多懒僻，尘色闷孤琴。",
        "dynasty": "宋",
        "collection_info": null
    },
    {
        "uuid": "06eda014578bccd347fcd582f418791e",
        "title": "答分守魏大夫",
        "author": "李復",
        "content": "坐忆金台别，于今十四年。\n新恩乘五马，北首渡三川。\n县急均鹾户，边停助饷钱。\n晋民衣食薄，移柱听调絃。",
        "dynasty": "宋",
        "collection_info": null
    },
    {
        "uuid": "e740ca95e97f51cb771c7835d08244f8",
        "title": "舟行出峡先寄峡州太守荣子邕同年",
        "author": "李復",
        "content": "几日方离峡，舟浮任所之。\n江开平岸阔，天远去云迟。\n心折襟分后，身存痛定时。\n晚亭登至喜，归信半年期。",
        "dynasty": "宋",
        "collection_info": null
    },
    {
        "uuid": "cf83aa2a7325d016659112479c6a509b",
        "title": "依韵酬赵令之",
        "author": "李復",
        "content": "相逢三十载，少耻事骁雄。\n封植思嘉树，交游嘆谷风。\n云山轮迹少，葵藿岁时充。\n冉冉秋还暮，霜寒泣候虫。",
        "dynasty": "宋",
        "collection_info": null
    },
    {
        "uuid": "0c2568a6157ed4b225f06c664e543e12",
        "title": "吕子固置会有诗张芸叟邀予席上依韵和",
        "author": "李復",
        "content": "故国归来晚，相逢共老年。\n聊从浮白饮，莫拟畔牢篇。\n花近红侵坐，槐新绿媚天。\n还丹消息断，无惜放杯传。",
        "dynasty": "宋",
        "collection_info": null
    },
    {
        "uuid": "35ce697e5e1943ff955dc265661989ef",
        "title": "还王天倪诗卷",
        "author": "李復",
        "content": "素尚跻遐旷，平生厌浅浮。\n锦囊刀尺古，江渚蕙荃幽。\n翘首孤云远，疏林暮叶秋。\n十年人不问，寂默老荒丘。",
        "dynasty": "宋",
        "collection_info": null
    },
    {
        "uuid": "648ccc191635c22dc425f4aae3c9ec57",
        "title": "酬乔世材推官",
        "author": "李復",
        "content": "地僻人来少，公庭吏散时。\n乱蝉号晚日，凉叶下高枝。\n仰羡知归鸟，先书寄远诗。\n只应今夜月，偏解照相思。",
        "dynasty": "宋",
        "collection_info": null
    },
    {
        "uuid": "cf9670aeb83d49593d139c692bb0b67a",
        "title": "答推官李珪",
        "author": "李復",
        "content": "吾族柯条茂，人称孝子贤。\n新游思我共，旧学欲谁传。\n每爱鸾鸿志，徒嗟犬马年。\n青云如得路，骧首看扬鞭。",
        "dynasty": "宋",
        "collection_info": null
    },
    {
        "uuid": "bfb8844a619a207e0c29310911342b4e",
        "title": "和张裁推官游湖",
        "author": "李復",
        "content": "閒弄香兰楫，斜开紫绮襟。\n回风收雨脚，静月到湖心。\n高柳留疏翠，前山动夕阴。\n兴来行处惬，乐罢感还深。",
        "dynasty": "宋",
        "collection_info": null
    },
    {
        "uuid": "6090cfabfaf9edfed1be1ed26592fadc",
        "title": "寄延帅赵龙图卨",
        "author": "李復",
        "content": "瘴岭有毒雾，鸣沙无美田。\n干坤滋孕毓，山海限腥羶。\n干舞旄星落，弓櫜译舌传。\n但能思上策，何必勒燕然。",
        "dynasty": "宋",
        "collection_info": null
    },
    {
        "uuid": "bb348b6ae5ddc6740cb77790c484d2f3",
        "title": "戏答山人赵颖忆山居",
        "author": "李復",
        "content": "绿髮年来改，相看忆去频。\n青山不厌客，黄屦自迷尘。\n耳冷泉声淡，松残药竈贫。\n白云他日见，应问世间春。",
        "dynasty": "宋",
        "collection_info": null
    },
    {
        "uuid": "e7ca647ef19c2e3b6ec6e46b6a9e5037",
        "title": "新蝉",
        "author": "李復",
        "content": "病耳不堪听，仍愁露下时。\n纔能升木杪，便解入云吹。\n漫有真仙契，犹多风树悲。\n美阴如可託，后患亦须知。",
        "dynasty": "宋",
        "collection_info": null
    },
    {
        "uuid": "9ee877f7690ee1a631155c6871efc5f7",
        "title": "太学试驾幸后苑观谷",
        "author": "李復",
        "content": "禁籞开清晓，宸心喜豫游。\n鸣鸾迎霁日，嘉谷茂高秋。\n秀颖晴光烂，雕舆睿鉴留。\n晨光照金粟，喜色动珠旒。\n绿野勤农力，青编蔼帝猷。\n周人豳颂在，王业起耕畴。",
        "dynasty": "宋",
        "collection_info": null
    },
    {
        "uuid": "30eb8bde64cd6943e9815062dd1e80b6",
        "title": "依韵酬沈仍长官惠葡萄",
        "author": "李復",
        "content": "异果乘秋熟，分来道路长。\n缄封湘箧重，题咏剡藤光。\n气蓄西河润，山围大谷凉。\n龙鬚初引水，马乳晚经霜。\n衣薄轻铅粉，包圆小紫囊。\n膏腴凝绀液，甘酢溢云浆。\n蔗浥含余润，醅浮带旧香。\n药经难彷佛，画笔漫形相。\n泾洛宜秦土，汾岚利晋乡。\n鳞差分万叶，珠实缀千房。\n楚瑞惭萍实，江奴笑橘黄。\n破酲生静爽，涤热慰新尝。\n契阔初心在，提携远意将。\n茂陵遗客老，痟病证仙方。",
        "dynasty": "宋",
        "collection_info": null
    },
    {
        "uuid": "7e441fd28dcec2bb7ee547fff2c1e267",
        "title": "垂拱殿赐对蒙恩入省",
        "author": "李復",
        "content": "黼座亲瞻咫尺威，恭承天语慰衰迟。\n锦书殿陛初传赐，白髮郎潜且漫为。\n九日重分番直夜，六参便赴早朝时。\n自知麋鹿难驯习，深媿鹓鸾接羽仪。",
        "dynasty": "宋",
        "collection_info": null
    },
    {
        "uuid": "d28426449738ade3c964c0f1ca1d426a",
        "title": "雪中早朝",
        "author": "李復",
        "content": "正衙冠剑拱星齐，清晓天花舞御墀。\n玉殿影深分扇早，金炉烟湿散香迟。\n云低含润侵珠络，风乱飞花拂羽旗。\n班退便疑凡骨变，自惊身得到瑶池。",
        "dynasty": "宋",
        "collection_info": null
    },
    {
        "uuid": "c364916a50d3f55cd2e6de1f2542ce26",
        "title": "会圣宫朝谒",
        "author": "李復",
        "content": "七叶丹成不可攀，蘂珠宫殿翠微间。\n千年空怨龙髯断，亿世曾闻宝筴还。\n宫女祠归朝路静，岳神綦退晓风閒。\n五云高宴蟠桃罢，鹤驭时应会此山。",
        "dynasty": "宋",
        "collection_info": null
    },
    {
        "uuid": "6a7b5728e4c95614980d5d47fb2e3fa6",
        "title": "省中寓直次刘巨济职方韵兼示祠部张台卿",
        "author": "李復",
        "content": "锒铛司钥禁门重，寓直高秋此夜同。\n楼外归云迎霁月，宫中传漏带疏风。\n衰迂岂合参新论，俊少何堪接野翁。\n华省分曹占列宿，经时饱食愧无功。",
        "dynasty": "宋",
        "collection_info": null
    },
    {
        "uuid": "21b71b17a6a9e95a47efa749d97a26ed",
        "title": "再任提点云台观",
        "author": "李復",
        "content": "天光垂碧抱琼台，蘂殿珠宫对岳开。\n峡口巴猿初别去，海东辽鹤又飞来。\n三生难转灵源静，六岁空惊迅景催。\n欲挹莲花峰顶水，普将甘冽浄浮埃。",
        "dynasty": "宋",
        "collection_info": null
    },
    {
        "uuid": "4fe62a965a87227511b268acae33c100",
        "title": "守郑易陈方及境改信都过大名书呈吕太尉",
        "author": "李復",
        "content": "淮阳闭閤欲偷閒，新捧除书墨未干。\n五日御风方假翼，两河试郡别移官。\n生缘有定随流易，世事无端用力难。\n今日得陪门下客，一枝容息便心安。",
        "dynasty": "宋",
        "collection_info": null
    },
    {
        "uuid": "07b055d3021d42866f0705ab423f63d2",
        "title": "京西初归作",
        "author": "李復",
        "content": "少年轻喜欲凭虚，误落尘中二纪余。\n生事萧条寒叶散，故人寥落晓星疏。\n残骸已脱风波晚，清枕方回醉梦初。\n却觅渔蓑寻旧钓，一溪烟雨伴春锄。",
        "dynasty": "宋",
        "collection_info": null
    },
    {
        "uuid": "82232406ddf99f3bf3be36ac2a298ae7",
        "title": "乞罢未报承延晋秦庆皆惠书",
        "author": "李復",
        "content": "东西南北阅光阴，边意萧条老境侵。\n四府飞书惭过誉，数畴废壤媿初心。\n倾怀敢望时情合，论事须思后计深。\n髀肉久消筋力倦，但能操笔谢知音。",
        "dynasty": "宋",
        "collection_info": null
    },
    {
        "uuid": "72eb37b55eff8b66b798ddad6e4e138f",
        "title": "九月十三日夜偶书",
        "author": "李復",
        "content": "林叶纷纷已半凋，阴云不放眼周遭。\n稍知风逐青娥动，更觉天腾北海高。\n万里无心思假翼，百年多事喜持螯。\n山前沙井通幽圃，待得春深弄桔槹。",
        "dynasty": "宋",
        "collection_info": null
    },
    {
        "uuid": "6daac18e186790f36520c52ad35c981b",
        "title": "熙州再乞罢",
        "author": "李復",
        "content": "末途潦倒媿知音，幕府重来岁月侵。\n狂见请缨憎往策，礼容着帽感虚襟。\n白头久厌戎衣窄，黧面空嗟寒色深。\n东望故山今有约，清秋应得访云林。",
        "dynasty": "宋",
        "collection_info": null
    },
    {
        "uuid": "684cf4d2f38b6e62cd2d8935e16644c9",
        "title": "乙卯七月十六日忽报罢任",
        "author": "李復",
        "content": "掩关忽报被刑书，自笑无堪涉世疏。\n白昼曾闻惊市虎，残灰今见祸池鱼。\n莫嗟静影逢沙矢，犹恐余猜及鼠蔬。\n逆境自观还自喜，片心无碍一舟虚。",
        "dynasty": "宋",
        "collection_info": null
    },
    {
        "uuid": "d34f4a3bdad829271da1b3f3c6a21e90",
        "title": "上延帅沈内翰  其一",
        "author": "李復",
        "content": "昔年图史守岩幽，每仰高文动斗牛。\n千里来登徐孺榻，一时如上李膺舟。\n激昂囊颖思先出，慰藉泥涂欲晚收。\n曾笑王筠无事业，但题草木作风流。",
        "dynasty": "宋",
        "collection_info": null
    },
    {
        "uuid": "336ce43aee26a3af924ba5ccb6cf4dd8",
        "title": "上延帅沈内翰  其二",
        "author": "李復",
        "content": "荣路回翔简帝衷，坐烦谈笑静西戎。\n金銮学士承新诏，乌垒将军有古风。\n关塞星烽葱岭远，尘沙毳幕贺兰空。\n平时未便知颇牧，今日亲逢出禁中。",
        "dynasty": "宋",
        "collection_info": null
    },
    {
        "uuid": "f170f33db4b1a0be6a7e499179c6e5b5",
        "title": "答夔州旧僚被召见寄",
        "author": "李復",
        "content": "圣恩优厚得西还，又向云台作地仙。\n顾我全生如苦李，喜君频酌似甘泉。\n一篙已占南溪水，二顷初无负郭田。\n他日题诗如欲寄，为寻茅屋白云边。",
        "dynasty": "宋",
        "collection_info": null
    },
    {
        "uuid": "482a03ce3f24b7ba6a4231e4122b2a23",
        "title": "捣药岩世传昔人炼丹得道今隠于此山下土中时得丹粒服之愈疾",
        "author": "李復",
        "content": "超世犹存救世心，深山相遇不知名。\n岩前时得丹砂粒，云裏尝闻玉杵声。\n汩汩流光愁易促，冥冥浊劫苦难清。\n如何为我开灵鼎，徧使苍生病骨轻。",
        "dynasty": "宋",
        "collection_info": null
    },
    {
        "uuid": "21a1b45e124a92fdc846d2f1b3580188",
        "title": "登北原望京城有作",
        "author": "李復",
        "content": "五季兵销帝业新，霏烟双阙照夷门。\n地盘王气千龄会，势据中天万国尊。\n剑佩辉光新日月，风雷鼓舞变寒温。\n开先神发随人意，轳轴于今转海垠。",
        "dynasty": "宋",
        "collection_info": null
    },
    {
        "uuid": "b061482b78493f50b480585095f26a2a",
        "title": "登美原县楼",
        "author": "李復",
        "content": "三月春光入眼稀，试寻高处看芳菲。\n影行平野孤云过，点破青山白鸟飞。\n秦甸气回惊绿满，渭川势稳竞东归。\n凭虚便欲乘凌去，清吹飘飘已拂衣。",
        "dynasty": "宋",
        "collection_info": null
    },
    {
        "uuid": "21576c3fede832a0fa1d54de9ff5aba7",
        "title": "登夔州城楼",
        "author": "李復",
        "content": "夔州城高楼崔嵬，浮空绕槛云徘徊。\n百川东会大江出，羣山中断三峡开。\n关塞最与荆楚近，舟帆远自吴越来。\n雄心乘险争割据，功业俯仰归尘埃。",
        "dynasty": "宋",
        "collection_info": null
    },
    {
        "uuid": "fee695777cd6c5d46145135f4d87f741",
        "title": "夔州制胜楼",
        "author": "李復",
        "content": "野蜑荒獠南北羣，西接庸蜀东荆门。\n高城独控江山险，胜算争先日月昏。\n散火烧畬连近岸，归云带雨过孤村。\n二仪开闢虽重阻，须引流波及后昆。",
        "dynasty": "宋",
        "collection_info": null
    },
    {
        "uuid": "6d0025aca60d06cb54e6a27cacda0190",
        "title": "自京之楚州",
        "author": "李復",
        "content": "隋柳桥边一问津，便将行止付舟人。\n土风入眼乡闾异，客路关心童仆亲。\n淮水烟开渔市晓，龟山云动佛香春。\n共传米价年来贱，取次东游不畏贫。",
        "dynasty": "宋",
        "collection_info": null
    },
    {
        "uuid": "431f4157a3bf64d720df0a68cd9b5528",
        "title": "过黄牛峡",
        "author": "李復",
        "content": "转首黄牛百里西，便风不断满归旗。\n青山随客岂辞远，白浪催船常恐迟。\n多米渐闻荆渚近，故宫欲问楚人知。\n今朝共话平安喜，更得长鱼伴晚炊。",
        "dynasty": "宋",
        "collection_info": null
    },
    {
        "uuid": "681da8d509591ac7e8780ae18d8226dc",
        "title": "大江",
        "author": "李復",
        "content": "西南水会大江出，万里奔激瞿塘开。\n神宫龙府云雾暗，涡转峡盘天地回。\n岷山发源四渎长，庐峰白浪九道来。\n刳舟济涉万世頼，积金覆舟吁可哀。",
        "dynasty": "宋",
        "collection_info": null
    },
    {
        "uuid": "a2615ae11880e83ec13e2f98ff962952",
        "title": "荆门军蒙泉",
        "author": "李復",
        "content": "远山分脉发岩陬，六月虚堂客意秋。\n无限寒云喷不去，有多鸣玉碎无休。\n清涵锦石斑斑丽，秀吐金莲熠熠幽。\n美润散分周下泽，余波还入楚江流。",
        "dynasty": "宋",
        "collection_info": null
    },
    {
        "uuid": "351b071e1d553eeb2c57fff1b0fd09a7",
        "title": "过叶县",
        "author": "李復",
        "content": "南对黄山百里峰，双溪夹路碧溶溶。\n难追旧事飞仙舄，但有余风喜画龙。\n柳际秋晴分䆉稏，亭阴晚色见芙蓉。\n襄城已远方城近，图志分疆入楚封。",
        "dynasty": "宋",
        "collection_info": null
    },
    {
        "uuid": "a0cd7c5d328080c2f715d52d245795ee",
        "title": "移官庆阳过定平县",
        "author": "李復",
        "content": "春郊二月浴蚕时，傍岸溪流可染衣。\n谷转城深惊柳暗，地寒春早见花稀。\n三年厌应西烽急，千里重随北鸟飞。\n若问前筹惭潦倒，欲辞虎帐访渔矶。",
        "dynasty": "宋",
        "collection_info": null
    },
    {
        "uuid": "89b81ac8706939cbaff7244476760d59",
        "title": "过天门关",
        "author": "李復",
        "content": "龙钟双袖马骎骎，来往榆关日向深。\n多病出门愁远道，早寒平野苦层阴。\n泉流危栈新冰滑，风入长林暮叶吟。\n触目凄然何所补，高枝巢稳感归禽。",
        "dynasty": "宋",
        "collection_info": null
    },
    {
        "uuid": "f701c6af472c0574565b6670dfd91f5a",
        "title": "峡山阻风",
        "author": "李復",
        "content": "黄牛白马渡惊滩，两目盲飈更险艰。\n天地容身惟一榻，江湖骇浪动千山。\n豪商竞利能争捷，阴鬼多私故作悭。\n叹息邻家田舍稳，柴门深掩日高閒。",
        "dynasty": "宋",
        "collection_info": null
    },
    {
        "uuid": "56e7022d66bc8a885478b208ea90cbf2",
        "title": "定昆池",
        "author": "李復",
        "content": "风烟当日竞豪华，故里犹传贵主家。\n何处可寻楼下水，平南不见面前花。\n阴机鬼伏天沉海，危祸波翻骨委沙。\n游客乘秋兴永嘆，高林不觉见栖鸦。",
        "dynasty": "宋",
        "collection_info": null
    },
    {
        "uuid": "d9e0953831d7d999e11bd6088a98e1d1",
        "title": "分按洛西诸邑登山出永宁西望晚宿韶山寺",
        "author": "李復",
        "content": "双旌明灭转委蛇，行徧秋山意若何。\n暗谷路穷平野阔，回峦石断乱泉多。\n崤陵东尽开周邑，熊耳中分放洛河。\n欲举因缘寻隻履，夜深随雨到岩阿。",
        "dynasty": "宋",
        "collection_info": null
    },
    {
        "uuid": "b620240cd4105de2b5004e950ad40704",
        "title": "胡义修推官再招彦桓与予同游龙泉寺",
        "author": "李復",
        "content": "江曲花开恼醉翁，经旬出饮独床空。\n芳羹间筯溪毛碧，异果堆盘海药红。\n尽晚莫辞千日酒，余春已怨几番风。\n主人清韵家声在，伯始源流到眼中。",
        "dynasty": "宋",
        "collection_info": null
    },
    {
        "uuid": "ceb5394d657f684c8c1e5786f5e2677d",
        "title": "彦桓奉檄将行同饭素于龙泉寺",
        "author": "李復",
        "content": "西江吸水试庞翁，再访祇园问色空。\n古殿香寒消宿篆，晴林叶暗退残红。\n衰年再乞千家饭，逸驭初乘五日风。\n晓去清明边檄急，前旌高下乱山中。",
        "dynasty": "宋",
        "collection_info": null
    },
    {
        "uuid": "209f4ff1f830ecb06578dbddc681f1c3",
        "title": "过香积寺",
        "author": "李復",
        "content": "迂辙来寻昔岁题，恍然前世意犹迷。\n荒庭老树半空腹，坏塔野禽争暮栖。\n晚学尽惊新使节，残僧时认旧沙弥。\n松房自出成何事，二十余年东復西。",
        "dynasty": "宋",
        "collection_info": null
    },
    {
        "uuid": "924d9456a2e015d926d16f13d4871eb6",
        "title": "游山寺",
        "author": "李復",
        "content": "山后山前绀宇开，閒携藜杖结青鞋。\n霜欺泉涩羣流浅，风劲林雕万壑哀。\n到处每逢清众出，有时偶伴野人来。\n裴公看尽因缘在，百塔龛前首重回。",
        "dynasty": "宋",
        "collection_info": null
    },
    {
        "uuid": "926d9c03f0f5593c9e6b795997e35b7c",
        "title": "寒泉亭",
        "author": "李復",
        "content": "孤亭结架开岩扃，山深气偏冬常侵。\n惊浪一溪喷飞雪，阴檐五月垂坚冰。\n长风不断响空峡，崩石欲落缠巨藤。\n三伏火云愁病暍，投鞭知有几人登。",
        "dynasty": "宋",
        "collection_info": null
    },
    {
        "uuid": "91cc403476282a1c1e035e8c9d6a9911",
        "title": "题大圆庵  其一",
        "author": "李復",
        "content": "星郎步履在清禅，雅结新庵赋大圆。\n譬喻河沙终未尽，含弘法界外无边。\n浑成独转离诸相，不立中间绝两偏。\n闻说毗耶在方丈，众人欲问却茫然。",
        "dynasty": "宋",
        "collection_info": null
    },
    {
        "uuid": "8c2c96fc24376517ef8092841832d78d",
        "title": "题大圆庵  其二",
        "author": "李復",
        "content": "焚香置榻拂氍毹，困倚蒲团坐结趺。\n丈室曾瞻一居士，台山岂有两文殊。\n信心自得超三界，明眼何尝滞四隅。\n伯雪相逢能目击，电机已笑涉泥涂。",
        "dynasty": "宋",
        "collection_info": null
    },
    {
        "uuid": "ff2dba61aefbd29db8787f2e197cf106",
        "title": "题武侯庙  其一",
        "author": "李復",
        "content": "梁甫高吟一幅巾，联翩众盗肯同羣。\n久蟠丘壑虽龙卧，默计江山已鼎分。\n庸蜀欲开来日月，隆中先见会风云。\n杂耕初动明星落，千古英雄泣渭滨。",
        "dynasty": "宋",
        "collection_info": null
    },
    {
        "uuid": "2ff9aebeced35b2a4b347c5761237196",
        "title": "题武侯庙  其二",
        "author": "李復",
        "content": "天厌炎灵暗不开，欲吹余烬发寒灰。\n强因徐庶南阳起，能枉周瑜赤壁来。\n常见英风吹草木，尚存精魄动云雷。\n西南遗爱无时歇，不逐长江去不回。",
        "dynasty": "宋",
        "collection_info": null
    },
    {
        "uuid": "2efa703f7e04d0b5834fa07cc2872d8b",
        "title": "女几山女仙庙",
        "author": "李復",
        "content": "绛节高翔不可攀，尚留遗几在空山。\n月明曾有芳箫过，松老时看旧鹤还。\n岩下春归花寂寂，壁间云暗藓斑斑。\n开元已远霓裳绝，野草青青辇路閒。",
        "dynasty": "宋",
        "collection_info": null
    },
    {
        "uuid": "e42068ed80dfcfcb612ab62327d5be26",
        "title": "和林次中秘阁题五龙庙",
        "author": "李復",
        "content": "头角蟠潜岁月沉，腥风不散古祠深。\n曾闻惊电开岩壁，常见屯云宿殿阴。\n苍蜴吐冰藏暗穴，彩虹收雨出长林。\n荒碑磨灭无遗事，犹冠龟跗压翠岑。",
        "dynasty": "宋",
        "collection_info": null
    },
    {
        "uuid": "d7716488219fd5dbc856f591c8a4e907",
        "title": "屈原庙",
        "author": "李復",
        "content": "古庙荒山暗水云，岁时歌舞感乡民。\n几伤谗口方离国，欲悟君心岂爱身。\n惨惨飞魂号帝阙，冥冥赍志託江神。\n千年自有遗文在，光焰长如日月新。",
        "dynasty": "宋",
        "collection_info": null
    },
    {
        "uuid": "f4d596a7c750c7a82320201c6b41fe8e",
        "title": "题解梁驿舍",
        "author": "李復",
        "content": "三年去国苦飘零，满面风沙漫度春。\n白日驱车无住客，青山当路亦为尘。\n东经卤泽初迎雪，西出蒲关欲问津。\n何日投鞭寻旧隠，云间深访牧牛人。",
        "dynasty": "宋",
        "collection_info": null
    },
    {
        "uuid": "e8465ed1d8c9ce04358da3234dc1aa2f",
        "title": "过沔池驿",
        "author": "李復",
        "content": "崤陵皋墓几摧轮，秋暮重过白髮新。\n小雨廉纤能滑径，乱山迴互欲迷人。\n客心苦厌孤程晚，驿舍频来旧吏亲。\n明日问途知更远，又须呼仆待初晨。",
        "dynasty": "宋",
        "collection_info": null
    },
    {
        "uuid": "6919f550d9691da00c76125e00c7cf70",
        "title": "过襄阳",
        "author": "李復",
        "content": "表裏山川旧楚畿，筑关乘险事皆非。\n槎头鱼尽无新语，岘首人亡失隠扉。\n云外煮茶僧室静，江边酤酒客帆归。\n我来驻节无言久，为爱春流可染衣。",
        "dynasty": "宋",
        "collection_info": null
    },
    {
        "uuid": "336b530f6e282ebd646c873b58fa3978",
        "title": "初至郑州",
        "author": "李復",
        "content": "二年青海困征鞍，归望天威咫尺间。\n雨露忽颁西辅印，鸳鸾阻缀紫宸班。\n往来扰扰无虚日，应接纷纷祗强颜。\n吏责无穷人事拙，梦魂时到旧家山。",
        "dynasty": "宋",
        "collection_info": null
    },
    {
        "uuid": "006456ec99da68de27692de4cfddbff4",
        "title": "过临晋县适调发",
        "author": "李復",
        "content": "半夜惊呼府有符，河堧荒邑应军须。\n冰生垂血辞乡泪，风涨飞尘出塞车。\n千里馈粮人未返，百丁团甲户无余。\n天边旁午流星使，更见河桥急羽书。",
        "dynasty": "宋",
        "collection_info": null
    },
    {
        "uuid": "5b1cca9528e1a8f41c539fa26c680a81",
        "title": "韩退之旧业",
        "author": "李復",
        "content": "城南旧业访韩符，门掩荒榛老木疏。\n阴洞尚寒难驻客，短茅初葺未成居。\n崩崖乱竹从欹倒，糁径飞花不扫除。\n旧集远年今散逸，苍碑但刻马鸣书。",
        "dynasty": "宋",
        "collection_info": null
    },
    {
        "uuid": "9c66a8f9c157097d0603457e0fbd9763",
        "title": "八月十六日后池上",
        "author": "李復",
        "content": "竹户深扃满径苔，芙蓉落尽晓池开。\n数番雨势随风去，一片秋光入座来。\n已老林蝉余韵断，将归檐燕强飞回。\n沙鸥时下知人意，近岸相亲眼不猜。",
        "dynasty": "宋",
        "collection_info": null
    },
    {
        "uuid": "4a442c64cd4df39e9e01d78c55c16df3",
        "title": "种说山居  其一",
        "author": "李復",
        "content": "隠君奕叶为清门，诛茅卜筑岁已深。\n池影青苍山堕地，松枝夭矫龙出林。\n六月取冰自凿谷，百壶进酒不论金。\n阮生熟醉无臧否，今爱遗风杜曲阴。",
        "dynasty": "宋",
        "collection_info": null
    },
    {
        "uuid": "35991df6faab7b657b5235a66d292159",
        "title": "种说山居  其二",
        "author": "李復",
        "content": "客来稚子出应门，洁洒虚庭屡汲深。\n西泽千塍连别岸，南山一带是家林。\n泉清野果浮苍玉，灯散灵峰见紫金。\n晚日已收凉气动，客归相送步松阴。",
        "dynasty": "宋",
        "collection_info": null
    },
    {
        "uuid": "7fd2cf23aec6a786104f32290d06bb18",
        "title": "抱瓮轩",
        "author": "李復",
        "content": "扰扰谁知巧丧生，惟君智巧不关心。\n为能悬解如庄叟，会识真风在汉阴。\n閒笑重轻争俯仰，静忘身世任浮沉。\n堪嗟混沌亡来久，今独怜君踵息深。",
        "dynasty": "宋",
        "collection_info": null
    },
    {
        "uuid": "f2b26925d79374ac5ad0e12d1ca3f351",
        "title": "郊居",
        "author": "李復",
        "content": "閒原渺渺散疏襟，风舞渊潜自乐生。\n春到云山惟杖履，日长天地独柴荆。\n百年虽健犹亲药，一饭无多懒问耕。\n常羡子乔仙驭远，笑悲沧海世人情。",
        "dynasty": "宋",
        "collection_info": null
    },
    {
        "uuid": "ed1f3da3d0361efc65bd06bae06226e5",
        "title": "三月二十八日园中作",
        "author": "李復",
        "content": "决决清溪漱遶堂，兴来随意转藜床。\n畏人野鸟疑花动，收蜜山蜂误酒香。\n杏子带鬚红半抱，药苗退甲绿新长。\n风光须是閒时见，身世今欣已两忘。",
        "dynasty": "宋",
        "collection_info": null
    },
    {
        "uuid": "a724606758ea0b125d60977b1c5f2253",
        "title": "和夏日园中即事",
        "author": "李復",
        "content": "雨过深园暑气清，拂云松竹映重阍。\n预期节物移承露，自验方书采合昏。\n片影有缘聊暂寄，寸心无事得閒论。\n风光未信随流转，犹见飞花落酒尊。",
        "dynasty": "宋",
        "collection_info": null
    },
    {
        "uuid": "2a083be914cb07fc3f42d8fd347965a2",
        "title": "园中独坐",
        "author": "李復",
        "content": "高树风轻叶影齐，新荷破卷绿犹低。\n日长松下少人到，坐久竹间闻鸟啼。\n万里惊波逢宝筏，百年病膜快金篦。\n虽知赤水遗珠在，问路襄城举世迷。",
        "dynasty": "宋",
        "collection_info": null
    },
    {
        "uuid": "b4bf3f02a9cd10484d8b25cab7180385",
        "title": "李氏园",
        "author": "李復",
        "content": "城近斜临南郭路，地宽分得奉诚园。\n垂竿引水穿回径，种竹成阴补坏垣。\n晓露不收荷已败，新霜将落柿初繁。\n天晴野旷秋风厉，借榻虚堂负午暄。",
        "dynasty": "宋",
        "collection_info": null
    },
    {
        "uuid": "389afb18b8ae80f29c3297462d317420",
        "title": "过李氏园",
        "author": "李復",
        "content": "伊川北首始知春，问路停骖仆候门。\n垂柳万颦梅一笑，苍松四出石双蹲。\n高人旧隠家风远，祥兆开先国邑尊。\n昔岁往来曾驻跸，从臣遗刻在云根。",
        "dynasty": "宋",
        "collection_info": null
    },
    {
        "uuid": "e4e4a76069146003f3e6ed5b23ed3ea8",
        "title": "陆浑王秀才园",
        "author": "李復",
        "content": "两岁伊川拥传行，往来屡喜访云扃。\n四时溪水喧岩石，六月山阴满户庭。\n每到似开双眼翳，久居应涤百骸醒。\n露香浮座供宾饷，凉叶生风野草青。",
        "dynasty": "宋",
        "collection_info": null
    },
    {
        "uuid": "90331f5f483a45b9773e9ee2bcf5c479",
        "title": "和题屈氏园",
        "author": "李復",
        "content": "密树烟深绿映门，入门清绝隔嚣尘。\n须知泽畔行吟客，便是林间散髮人。\n山色满楼何处尽，花香过酒逐番新。\n东风时引閒云到，留作轻阴欲驻春。",
        "dynasty": "宋",
        "collection_info": null
    },
    {
        "uuid": "8790a02f6a1c5a09b9f68114949e5260",
        "title": "杜城陈文惠公园",
        "author": "李復",
        "content": "杜曲西游访物华，门前潏水渌涵沙。\n南城天近无双誉，北斗魁前第一家。\n当日不知龙卧久，今朝空羡桂交花。\n高文遗墨皆漫灭，林下祠堂春日斜。",
        "dynasty": "宋",
        "collection_info": null
    },
    {
        "uuid": "d2eaaa0d7bafb58ebf8c92776c63cba5",
        "title": "和范君武出郊",
        "author": "李復",
        "content": "九月天高客喜晴，篮舆因兴度溪行。\n身逢乐岁留漳浦，心逐秋风入渭京。\n日暖登场多稼熟，桑阴具饷野盘盈。\n丰年社后多余酒，处处神林箫鼓声。",
        "dynasty": "宋",
        "collection_info": null
    },
    {
        "uuid": "80cc884bef3c031014861b0524b9b395",
        "title": "和人游千金公主园池",
        "author": "李復",
        "content": "溪流古堞带林高，林下行通小水桥。\n但有春风催载酒，更无仙凤伴吹箫。\n花间鸟散惊藜杖，沼际波回转桂舠。\n尘迹寻余思一弔，楚魂飞尽不能招。",
        "dynasty": "宋",
        "collection_info": null
    },
    {
        "uuid": "e3aee5727f983bf3e9e3c077a0240d82",
        "title": "后园小池  其一",
        "author": "李復",
        "content": "凿地开方断石根，润通草树亦欣欣。\n筑基偏傍孤亭阔，引水初从曲径分。\n风约落花回近岸，露垂欹竹滴圆纹。\n春晴山鸟常来浴，浅处喧喧故作羣。",
        "dynasty": "宋",
        "collection_info": null
    },
    {
        "uuid": "6831cad74824c2f9aa87e2d56ff8e5c5",
        "title": "后园小池  其二",
        "author": "李復",
        "content": "城陬荒僻自开锄，野性难忘水竹居。\n岸侧星机搘锦石，波心仙仗立红蕖。\n閒中有客唯来鹤，静去无竿不钓鱼。\n八卦神灵今可问，玄夫时出御辎车。",
        "dynasty": "宋",
        "collection_info": null
    },
    {
        "uuid": "8ffe08640cd1d0f6bbdb01eff5b7699f",
        "title": "和韩丞相玉汝登见山阁",
        "author": "李復",
        "content": "丹青岌嶪冠鳌丘，地闢天开洗百忧。\n万窍倚空号一噫，八川盘野会千流。\n浮云晚日悲余翠，废苑荒陵怨暮秋。\n自昔登临思善赋，高吟岂向世间求。",
        "dynasty": "宋",
        "collection_info": null
    },
    {
        "uuid": "8deea9f4e48141c0c54af0c8ff8376c8",
        "title": "游柏谷寺寄范君武",
        "author": "李復",
        "content": "绝塞初归喜澣休，东城送客偶成游。\n山前欲访青兰若，林下初闻黄鷅鹠。\n双屦高穷溪水出，一身轻共野云浮。\n寄声德操还能否，炊黍吾过为少留。",
        "dynasty": "宋",
        "collection_info": null
    },
    {
        "uuid": "c2a0f902d1e72f0d5880f0f88898dadf",
        "title": "赋杜子美刘梦得遗事",
        "author": "李復",
        "content": "壁间石刻图经在，瀼外祠堂绘像真。\n秋去书怀传北客，归时遗曲祠蛮神。\n十年口语投荒谪，千里兵戈下峡身。\n嗟我南来心迹似，临风把酒寄情亲。",
        "dynasty": "宋",
        "collection_info": null
    },
    {
        "uuid": "8940e5340778eae0830858f9b633dd6d",
        "title": "王谷节推画草虫花竹求诗",
        "author": "李復",
        "content": "细羽争飞翠蔓长，窗间留影点绡光。\n宁知臂朽专蜩翼，但见心精妙楮芒。\n诗学虫鱼增旧谱，药图草木验仙方。\n请君放笔开高臆，纵意云龙五色章。",
        "dynasty": "宋",
        "collection_info": null
    },
    {
        "uuid": "9accfc2b86a37cf620973b3f93027108",
        "title": "王氏园置烛观梅",
        "author": "李復",
        "content": "堂前梅树花初徧，露坐看花对夕风。\n苦恨夜收春色去，故移灯入素光中。\n乱争短髮愁边白，清映衰颜酒后红。\n醉眼却来寻不见，只疑林月碎玲珑。",
        "dynasty": "宋",
        "collection_info": null
    },
    {
        "uuid": "b00de52be6fe9408cfcd8bc7f83efb53",
        "title": "依韵和秦倅陈无逸观梅",
        "author": "李復",
        "content": "渭水冰消意始回，肌肤玉雪本仙材。\n江南气暖常先见，陇坻山寒不易开。\n二月莫伤春色晚，一枝岂待岭边来。\n风光切莫轻流转，未放悲云画角哀。",
        "dynasty": "宋",
        "collection_info": null
    },
    {
        "uuid": "62107874a57df14edf03e472bcf196b3",
        "title": "观梅",
        "author": "李復",
        "content": "轥藉霜威欲断肌，傲霜挺挺发南枝。\n微风披拂香来去，皎月勾添光陆离。\n已入鸾台弄粧手，犹存谷口出尘姿。\n苦无疏影横斜句，深愧林逋处士诗。",
        "dynasty": "宋",
        "collection_info": null
    },
    {
        "uuid": "a47b930d1eef10c04c3497b63f91802f",
        "title": "陈再有诗诮梅开晚戏酬",
        "author": "李復",
        "content": "漠漠飞香散不收，无言对客似含羞。\n虽非雪裏孤根暖，却免黄时细雨愁。\n争意竞先多浅俗，高情持重自风流。\n一株又见垂垂发，肯学江边取次休。",
        "dynasty": "宋",
        "collection_info": null
    },
    {
        "uuid": "fb2ee01ba89bc74a0c89c7f7504f6f48",
        "title": "和林次中五鬣松",
        "author": "李復",
        "content": "僊人五色鼎中丹，丹养松根叶不添。\n云散细风梳碧缕，龙离远峤奋苍髯。\n雨衣铁涩封霜甲，露点珠明滴翠纤。\n采酿春醪能愈疾，欲求方法检书籤。",
        "dynasty": "宋",
        "collection_info": null
    },
    {
        "uuid": "1fee9517e672c70bd08abd1434207e6c",
        "title": "咏槐  其一",
        "author": "李復",
        "content": "当年夹路绿参差，曾拥金舆拂羽旗。\n得地偶逃斤斧幸，闻风非与雪霜期。\n犹残腊火燔空腹，时有惊雷起蠹枝。\n想见妖灵占上象，龟山猎罢旧都移。",
        "dynasty": "宋",
        "collection_info": null
    },
    {
        "uuid": "f4b5d66be347c9119aa90989e4b12795",
        "title": "咏槐  其二",
        "author": "李復",
        "content": "古槐疏惨倚颓墙，病叶先秋已半黄。\n封植不知何岁月，雕零今困几风霜。\n老根傍出人供爨，蠹腹多穿马繫缰。\n嘆惜他年承爱赏，清阴曾借暑天凉。",
        "dynasty": "宋",
        "collection_info": null
    },
    {
        "uuid": "bc58f59a7fe82ab2f52e4110d9a40782",
        "title": "和进樱桃上宣谕近臣洛中今年进樱桃甚大当日分赐",
        "author": "李復",
        "content": "四月樱桃始烂红，拜章驰驿岁常同。\n留都旧事修邦贡，荐庙清朝广孝风。\n翠笼摘从西后苑，彩奁进入大明宫。\n近臣曾见天颜喜，清晓分颁到省中。",
        "dynasty": "宋",
        "collection_info": null
    },
    {
        "uuid": "2ae04dd187d717b026c036796356e0e9",
        "title": "和人汰竹",
        "author": "李復",
        "content": "与世论交独厌数，此君多冗岂无烦。\n欲期虚静延清影，莫懒芟除去恶根。\n渐见远山开晻霭，更无繁鸟乱黄昏。\n直须放手留閒地，别待春雷见子孙。",
        "dynasty": "宋",
        "collection_info": null
    },
    {
        "uuid": "56f442615b7671a9fc7b1464b42cb415",
        "title": "和人笋诗",
        "author": "李復",
        "content": "葛陂龙去已千年，每见遗孙出是间。\n未遇严霜怀节久，因生平地立身难。\n长崖气润云藏角，暗谷丛深雾养斑。\n春晚向空重箨尽，却惊高意不能攀。",
        "dynasty": "宋",
        "collection_info": null
    },
    {
        "uuid": "79fac09dede0506900ee48513116e47c",
        "title": "和周湜雪  其一",
        "author": "李復",
        "content": "云表争飞镂玉花，衝烟照水弄光华。\n徧粧庭树能多巧，乱入风帘不奈斜。\n漠漠杨花迷客径，纷纷蝴蝶满人家。\n寒檐向晚凝清滴，乳洞春硝长马牙。",
        "dynasty": "宋",
        "collection_info": null
    },
    {
        "uuid": "6da3ca5ef7e21e03702705697914f5bb",
        "title": "和周湜雪  其二",
        "author": "李復",
        "content": "六合天人竞散花，坐惊门地亦清华。\n川原霁后龙鳞出，岛屿平时鸟篆斜。\n秀发园林春万里，寒生楼观月千家。\n待看阳律还暄早，破润乘凌见翠牙。",
        "dynasty": "宋",
        "collection_info": null
    },
    {
        "uuid": "1c8bf9d486e3de004e9f197eb5e62ff0",
        "title": "和周湜雪  其三",
        "author": "李復",
        "content": "暮飈作气动长林，渴意经时恨未深。\n乱学飞花穿竹户，散摇清影落池心。\n生憎拂面轻难改，更觉衝风薄未任。\n狡兔但从开几穴，韩卢会逐晓踪寻。",
        "dynasty": "宋",
        "collection_info": null
    },
    {
        "uuid": "7dd96b1d2049ac2d31ab961cb1148748",
        "title": "和周湜雪  其四",
        "author": "李復",
        "content": "毰毸乱舞出烟林，落久临阶试浅深。\n平尽高低宽眼界，放开虚白见天心。\n狂倾月窟愁将竭，厚压坤舆恐未任。\n润泽功成本无迹，便回春意欲同寻。",
        "dynasty": "宋",
        "collection_info": null
    },
    {
        "uuid": "378e848e52a75b8a5865dd4bcb2454e0",
        "title": "和朱给事上元早雪",
        "author": "李復",
        "content": "玉花清晓作余寒，云暗重城晻霭间。\n初逐细风飞寂寂，旋随小雨润斑斑。\n万家灯火方行乐，九陌轮蹄肯放閒。\n向晚霁开斜照在，门前柳色未藏山。",
        "dynasty": "宋",
        "collection_info": null
    },
    {
        "uuid": "858092c3ae6b97f60f99cd126cd1f279",
        "title": "和孙俣朝奉立春",
        "author": "李復",
        "content": "闰余随腊报迎春，便觉勾芒令有神。\n流转光阴频着物，峥嵘岁序苦惊人。\n花装宝蜡余枝弱，菜点雕盘小绿匀。\n从此试听枝上鸟，渐传芳信语言新。",
        "dynasty": "宋",
        "collection_info": null
    },
    {
        "uuid": "eafedce5366ecb5433d19f440d604ceb",
        "title": "梁元彬招池上府会辞之以诗",
        "author": "李復",
        "content": "东郊日日唤春催，得意晴天浩荡来。\n病客强因寒食起，新花不为老人开。\n尘埃边叟抛书卧，鼓吹山翁倒载回。\n欲问湖光几时浄，试容扶杖独徘徊。",
        "dynasty": "宋",
        "collection_info": null
    },
    {
        "uuid": "447ca949b313b176b995ab9f15849832",
        "title": "和郭户部中秋月",
        "author": "李復",
        "content": "重云宿霭风收尽，千丈银毫吐海涯。\n露气洗开青玉阙，龙宫浮出白莲华。\n寒惊栖鹊翻庭树，阴引灵珠耀浦沙。\n我是幞巾修月手，玉皇应许上仙槎。",
        "dynasty": "宋",
        "collection_info": null
    },
    {
        "uuid": "b855d08f404dfe7f7de0a9bf0b6cdb3b",
        "title": "潞守欧阳叔弼召登鼎轩暑饮",
        "author": "李復",
        "content": "崇轩写物体模分，爽拔风携颢气升。\n王粲消忧思眺听，本初持饮涤烦蒸。\n金乌不转铜壶箭，碧碗时分玉井冰。\n每见喜公如玉雪，更因执热服吾膺。",
        "dynasty": "宋",
        "collection_info": null
    },
    {
        "uuid": "8067f086ba86f3ada5bf61f178fa08a5",
        "title": "再和叔弼暑饮",
        "author": "李復",
        "content": "古制虽存事一新，奇峰时作火云升。\n凭风高栋能虚爽，欲雨炎天故鬰蒸。\n适意浮沉多野果，热中咀嚼喜清冰。\n别裁僞体亲风雅，若比阴铿岂敢膺。",
        "dynasty": "宋",
        "collection_info": null
    },
    {
        "uuid": "3cc9f7008e505ed1a701460e950837e5",
        "title": "答晦叔求饮",
        "author": "李復",
        "content": "墨客高吟动碧云，蒉桴轻笑鼓雷阍。\n千寻自分遗樗散，百和何堪借枣昏。\n按剑夜光惊暗掷，挥絃流水喜新论。\n久闻逸兴须酣发，愿看长虹出渌尊。",
        "dynasty": "宋",
        "collection_info": null
    },
    {
        "uuid": "e83d86c8543961dd9468eb614420e27a",
        "title": "和江晦叔喜雨",
        "author": "李復",
        "content": "千里人怀闵旱心，轻将岁事叩天阍。\n骤倾江海繁声合，尽涤山川沴气昏。\n官责时丰聊共喜，归休兴动欲谁论。\n更思田父相邀乐，步屧春风倒社尊。",
        "dynasty": "宋",
        "collection_info": null
    },
    {
        "uuid": "4f57882a052fa157c21db56c9332ec1a",
        "title": "和朱公掞给事喜雨",
        "author": "李復",
        "content": "喜雨高吟夜不眠，飘飘秀句选青钱。\n已推覆斗占穰岁，谁事操豚祝下田。\n满泽新秧初放溜，连云高树欲生烟。\n未知美价堪多少，洗尽人间苦暍天。",
        "dynasty": "宋",
        "collection_info": null
    },
    {
        "uuid": "2e96f2c6bd0b3756a4c03d7745a1c31b",
        "title": "中秋客至不赴郡会次范君武韵",
        "author": "李復",
        "content": "经岁相期尽赏心，虚堂有客阻趋尘。\n登楼君似庾老子，挟策我为臧丈人。\n清据胡床兴不浅，来寻奇字夜相亲。\n莫言糟粕无佳味，未许桓公媿斲轮。",
        "dynasty": "宋",
        "collection_info": null
    },
    {
        "uuid": "39098b33f97b11da776d2117e647d850",
        "title": "和李献甫守岁",
        "author": "李復",
        "content": "枯虾干栗排野盘，拥炉酌酒儿女筵。\n却愁诘朝祗明日，便数今宵为去年。\n瞻星惟恐斗柄落，续膏更愿灯花燃。\n小痴老怯坐自笑，无补漫废通夕眠。",
        "dynasty": "宋",
        "collection_info": null
    },
    {
        "uuid": "7807e76ae5ba98d3c8804c3c235ae249",
        "title": "次韵鲜于之武游南谷",
        "author": "李復",
        "content": "山光娱客古城东，云散春阴望处空。\n畏影戏鱼依藻绿，避人飞鸟动岩红。\n林间野坐分溪石，岸曲晴行喜水风。\n旧事共高文字饮，新游尽寄语言中。",
        "dynasty": "宋",
        "collection_info": null
    },
    {
        "uuid": "66ea3b8dc6cbb8c4e3105fe168399137",
        "title": "芸叟召杜城晚饮遂宿于东轩欲同游五台寺有诗因和其韵",
        "author": "李復",
        "content": "第五桥东潏水滨，山红漫漫绿纷纷。\n溪边童子风雩舞，林外先生植杖耘。\n高论但谈双树法，胜游将步五峰云。\n东轩夜久清无寐，山雨初从叶上闻。",
        "dynasty": "宋",
        "collection_info": null
    },
    {
        "uuid": "01de8ad994f76c9d2b128a836332e874",
        "title": "次马承议韵",
        "author": "李復",
        "content": "浮云飘忽竟多姿，苍狗须臾化白衣。\n对客莫思扪蝨语，乘风且共跨鲸归。\n岩岩清壁三千仞，鬰鬰寒松四十围。\n君看时光易流转，新霜高叶又朝稀。",
        "dynasty": "宋",
        "collection_info": null
    },
    {
        "uuid": "9f0290e747b13b1ae42dfc58cd480c43",
        "title": "依韵答俞承议",
        "author": "李復",
        "content": "南北相望已十年，白头相见喜留连。\n风埃异国君多感，朱墨劳心我自怜。\n事可寸心能有几，生无百岁漫忧千。\n一闻新赋思归去，韦杜溪边访旧田。",
        "dynasty": "宋",
        "collection_info": null
    },
    {
        "uuid": "40e833295a2b23d84d3393c85e9e3685",
        "title": "次韵李忱承议所惠诗",
        "author": "李復",
        "content": "人生飘荡若浮云，邂逅乘风忽聚羣。\n嗟我淹留今倦宦，喜君倾倒细论文。\n扬舲觉海宗提印，授钺诗坛勇冠军。\n荒学漫劳无所得，鼻端聊假一挥斤。",
        "dynasty": "宋",
        "collection_info": null
    },
    {
        "uuid": "f2c11c7babae8bde6b5542af69b71f35",
        "title": "和胡漕斗茶分药",
        "author": "李復",
        "content": "万里飞香入晋山，高真秘箓露谈端。\n春雷发地岩惊绿，夜鹤飞坛鼎转丹。\n仙桂清风生两腋，玉壶五色抱神丸。\n虚谈论罢无尘事，林外娟娟月半残。",
        "dynasty": "宋",
        "collection_info": null
    },
    {
        "uuid": "b108293ef403d30903bb987766ab48cb",
        "title": "和成季",
        "author": "李復",
        "content": "芸阁磨铅勘旧经，昔闻同舍此同升。\n九楹置榻从颓偃，百尺浮空远湿蒸。\n玉鲙堆盘鱼胜雪，绿荷倾饮酒凝冰。\n家风牢落承推奬，深愧龙门昔有膺。",
        "dynasty": "宋",
        "collection_info": null
    },
    {
        "uuid": "d4aef5a2db6dc65df59ded343cd9d3de",
        "title": "依韵和南子强",
        "author": "李復",
        "content": "云路天门白日开，岂无松桂出蒿莱。\n于斯未信诚可矣，如或知尔何以哉。\n铿然舍瑟有异撰，岂必读书无取裁。\n业广惟勤今汝画，覆篑不止须崔嵬。",
        "dynasty": "宋",
        "collection_info": null
    },
    {
        "uuid": "c3691aa6f2791338657c4ed60b51519f",
        "title": "和刘丈招与康集同游韦杜",
        "author": "李復",
        "content": "潏水桥边纵客车，去天尺五访寻初。\n按图韦杜风烟在，遗址隋唐锦绣余。\n雨后晚花寒寂历，霜前老树半雕疏。\n松间有酒来招我，远约相依造隠庐。",
        "dynasty": "宋",
        "collection_info": null
    },
    {
        "uuid": "d9bf309c91be7319f4f32821231b225a",
        "title": "和尹宗闵书记四月二日候客溪上潞守李献甫具饭有诗",
        "author": "李復",
        "content": "溪园经岁不曾开，逸兴何妨候客回。\n春色堂堂辞我去，暑风咄咄逼人来。\n追凉故绕池边树，分坐时侵石上苔。\n皂盖归城鱼鸟乐，更延虚静独徘徊。",
        "dynasty": "宋",
        "collection_info": null
    },
    {
        "uuid": "fee8e1d812f7fa368b33b59201241c05",
        "title": "酬汾守郑大夫",
        "author": "李復",
        "content": "郑公赋政鬓如丝，符竹新分晋水湄。\n招客远郊常置驿，论文古训旧笺诗。\n汉庭行曳尚书履，泾谷曾刊隠士碑。\n今日湖亭共游泛，追怀子美昔同时。",
        "dynasty": "宋",
        "collection_info": null
    },
    {
        "uuid": "ecb1d17c5e27fd901d808d8e0383a264",
        "title": "暑中即事",
        "author": "李復",
        "content": "挂壁清羸金粟像，映窗性相凈名经。\n门前野水流绕舍，雨后绿槐阴满庭。\n凉簟醒心须稍健，好风吹鬓欲重青。\n此间真境谁宜到，更有珍茶一种灵。",
        "dynasty": "宋",
        "collection_info": null
    },
    {
        "uuid": "b724f8eaf8dea660e091ffb2d84bc6fc",
        "title": "静坐",
        "author": "李復",
        "content": "一室萧然不受尘，帘垂疏竹映深门。\n拥衾调气烦呼吸，据案翻书费讨论。\n南郭子綦初丧我，毗耶摩诘已忘言。\n尽传息虑何须息，窍凿无伤混沌存。",
        "dynasty": "宋",
        "collection_info": null
    },
    {
        "uuid": "e7942b1f2fb9ba621ebe80d07d283769",
        "title": "和刘君俞游华严寺谒文禅师  其一",
        "author": "李復",
        "content": "华严法界出诸天，帝网重重绝世缘。\n昔有高僧开宝剎，今留飞阁耸琼田。\n身游色相无穷境，心悟虚空不住禅。\n碧眼胡人香一炷，分来今欲对师燃。",
        "dynasty": "宋",
        "collection_info": null
    },
    {
        "uuid": "95e902850fde0c0981f2b175587201d2",
        "title": "和刘君俞游华严寺谒文禅师  其二",
        "author": "李復",
        "content": "灵山胜致古今同，下种开花一线通。\n岘首道安酬凿齿，江西马祖对庞翁。\n圆珠迥耀千渊黑，滴乳微倾六斛空。\n我有宿缘香火念，閒来相与论幡风。",
        "dynasty": "宋",
        "collection_info": null
    },
    {
        "uuid": "b18fdfd324a5c89d067bf3949d808c74",
        "title": "暑退病起沐罢倦卧得芸叟诗招为草堂紫阁之游酬以来韵",
        "author": "李復",
        "content": "八月秋高肺病苏，深居吾亦爱吾庐。\n晚风剡剡初衣夹，白髮萧萧不满梳。\n困着藜床眠北牖，远飞蝶梦访清都。\n觉来闻有云山兴，亲写新诗欲起予。",
        "dynasty": "宋",
        "collection_info": null
    },
    {
        "uuid": "aea179d841670e86a3837adefc44be9d",
        "title": "酬晋倅徐发承议",
        "author": "李復",
        "content": "默默穷年逐众行，杯坳浮芥竟何成。\n交游似梦逢还去，世事如尘扫更生。\n未访故溪舟一叶，空嗟短髮雪千茎。\n病衰易感伤摇落，一夜西风枕上惊。",
        "dynasty": "宋",
        "collection_info": null
    },
    {
        "uuid": "f1095dbe07afbc1ad7d9738ba3649d42",
        "title": "天辅归休再用前韵并其弟恪子勉所和诗见寄再酬之",
        "author": "李復",
        "content": "西北秋风动碧云，经年忽忽惨离羣。\n去辞北阙投新绶，归老东山缀旧文。\n诗遇惠连须长价，书从阿买可张军。\n平生胜理思悬解，糟粕徒观愧运斤。",
        "dynasty": "宋",
        "collection_info": null
    },
    {
        "uuid": "d382b58d3aae0efd65428af8e546cf0e",
        "title": "同君俞自牛头寺至兴教院又会文师",
        "author": "李復",
        "content": "杜曲樊川旧化城，东西相峙两牛鸣。\n岩前宝塔藏遗烬，殿裏长灯续旧明。\n万法分流皆有相，一心息妄自无生。\n丛林是处经行徧，会向东山记姓名。",
        "dynasty": "宋",
        "collection_info": null
    },
    {
        "uuid": "db1b111c4801d86ebbc4819ceee2eea9",
        "title": "赠楷长老",
        "author": "李復",
        "content": "灵源独耀脱根尘，岂论空身与色身。\n若论有无宁见法，须知开悟不因人。\n病瘖得味难形语，走饿还家忽忘贫。\n薪火相交多少险，烦师与众指迷津。",
        "dynasty": "宋",
        "collection_info": null
    },
    {
        "uuid": "265ca8048a29636fd678019447390613",
        "title": "天竺僧金总持",
        "author": "李復",
        "content": "金轮风火转无涯，震旦观光渡海沙。\n八万言诠归贝叶，三千世界聚莲花。\n有缘禽鸟来波第，随喜天人尽木叉。\n今古少林风月在，闭门常御白牛车。",
        "dynasty": "宋",
        "collection_info": null
    },
    {
        "uuid": "3729ec1b98f33f10769f8a06b70922e1",
        "title": "蔡元度话其子能言前世事江晦叔有诗次韵  其一",
        "author": "李復",
        "content": "应感随缘各有因，一源真寂自无尘。\n须知此物非他物，能悟前身是后身。\n叔子探环乔木在，房公发石旧书新。\n区中谁是王文度，证印曾逢竺上人。",
        "dynasty": "宋",
        "collection_info": null
    },
    {
        "uuid": "1ccdc30444073383c168cd03fc389dc2",
        "title": "蔡元度话其子能言前世事江晦叔有诗次韵  其二",
        "author": "李復",
        "content": "往来积习几生身，石上精魂世共闻。\n北涧水通南涧水，南山云绕北山云。\n光含众色珠常静，影入千溪月不分。\n试向道人谈实相，神奇腐臭但纷纷。",
        "dynasty": "宋",
        "collection_info": null
    },
    {
        "uuid": "db54373294476deba3000631ddd36de4",
        "title": "次韵钱穆父内翰题刘掾诗集",
        "author": "李復",
        "content": "朱絃曾闻三叹曲，青松自长千岁枝。\n意来是有我辈语，佳处只应能者知。\n旧心洗尽万斛水，新愁谁争半额眉。\n清兴飘飘仙奕奕，欲游天外戏云螭。",
        "dynasty": "宋",
        "collection_info": null
    },
    {
        "uuid": "1929507ac89b38e64a9ce5933bc1de5a",
        "title": "依韵酬张公燮",
        "author": "李復",
        "content": "城下清溪照病容，溪边开席豆笾丰。\n故应举酒殷勤处，欲慰疏花索莫中。\n短髮萧萧羞帽侧，强颜咄咄学书空。\n青山行卜他年乐，深结茅庐访德公。",
        "dynasty": "宋",
        "collection_info": null
    },
    {
        "uuid": "b36f4ea250eb0450ad0af5dc217d389b",
        "title": "次韵李信叔",
        "author": "李復",
        "content": "不见吟翁近十年，驿亭相遇两欣然。\n旋临野岸烹河鲤，剩向邻家送酒钱。\n对雨张灯留夜榻，傍篱繫柳泊归船。\n此生自断君休问，早晚须芸杜曲田。",
        "dynasty": "宋",
        "collection_info": null
    },
    {
        "uuid": "8eb14b8090a941445baa26522222b069",
        "title": "和徐发承议怀归",
        "author": "李復",
        "content": "骎骎长路倦羸骖，搔首飞尘苦战酣。\n猿过故山惊晓帐，苔生旧钓暗秋潭。\n土风膏润田耕熟，物意清幽井汲甘。\n一别几年劳客梦，会携藜杖破晴岚。",
        "dynasty": "宋",
        "collection_info": null
    },
    {
        "uuid": "e18a54646f83dba4cd680165e2912058",
        "title": "和胡吏部醇夫",
        "author": "李復",
        "content": "妙语飘飘慰旅穷，自怜饥味得甘丰。\n朱絃恨废高山久，明月惊投按剑中。\n垂翅为逢勍敌勇，倾囊但媿鄙夫空。\n相从知便忘形迹，一鹗先曾玷至公。",
        "dynasty": "宋",
        "collection_info": null
    },
    {
        "uuid": "25f8c0a6f0767820457920d12ae660d1",
        "title": "依韵酬蔡阳叔赴永倅留别",
        "author": "李復",
        "content": "朱绂翩翩别乘行，候人楚语喜秋晴。\n君山木落洞庭阔，帝子魂归湘水清。\n曾嘆选官称一字，旧闻世誉重三明。\n餟醨若访垂纶客，苇岸夷犹鼓枻声。",
        "dynasty": "宋",
        "collection_info": null
    },
    {
        "uuid": "b34780de009e7add619523c0b1ecea9a",
        "title": "次韵吕元钧给事嘉川驿来诗",
        "author": "李復",
        "content": "相逢莫厌重留连，邂逅浮云只偶然。\n前日一樽穷乐事，今朝千里感流年。\n尘侵遗迹留漳水，风入高吟动蜀鞭。\n锦鲤往来出江浦，应传秀句满嘉川。",
        "dynasty": "宋",
        "collection_info": null
    },
    {
        "uuid": "2259994da0beb7fae4176ba00428f2a4",
        "title": "送客至西湖",
        "author": "李復",
        "content": "湖亭独往客初归，春去春来尽不知。\n新竹出梢纔放箨，断蒲经雨别生枝。\n山寒藏雪生云湿，风送飞鸥过水迟。\n却笑偷閒得忙事，自寻邻叟问鈎丝。",
        "dynasty": "宋",
        "collection_info": null
    },
    {
        "uuid": "a8d00f8af0899c42915f0d0efd65462e",
        "title": "吴安老罢制举赴安吉任",
        "author": "李復",
        "content": "南北飞鸿迹影孤，青衫相见十年余。\n中铨简士归绳墨，小邑沉才谨簿书。\n游刃屠龙传世学，飞章荐鹗待公车。\n太平藻绘须文彩，今日何人诵子虚。",
        "dynasty": "宋",
        "collection_info": null
    },
    {
        "uuid": "d143aed3c52dafa58680d6e4a39e82e3",
        "title": "送卫奕之西河任",
        "author": "李復",
        "content": "蔼蔼长空春已归，东风犹在绿杨枝。\n故人错莫送行处，流水苍茫无住时。\n汾上先生能理曲，河滨退老喜论诗。\n闻君此去追高躅，应忘青衫簿领卑。",
        "dynasty": "宋",
        "collection_info": null
    },
    {
        "uuid": "b834caeb3c7d0410bedfe857c17a90d9",
        "title": "送孙甥",
        "author": "李復",
        "content": "瘦马骎骎渡洛行，东风莫着褐衣轻。\n为嫌愁梦能催老，故懒题封去问程。\n千仞会游悬水急，五浆须信客心惊。\n明朝我向壶关路，待约归缨共濯清。",
        "dynasty": "宋",
        "collection_info": null
    },
    {
        "uuid": "fbf33a10a7944549ed36ffed7eee42ff",
        "title": "送张景纯",
        "author": "李復",
        "content": "我居杜陵君淮东，平生南北马牛风。\n云山一日邂逅见，草木千里臭味同。\n今朝归心逐社燕，他日付书随春鸿。\n不堪立马向日暮，索莫酒散秋堂空。",
        "dynasty": "宋",
        "collection_info": null
    },
    {
        "uuid": "9ef68ea9235fce2d0e1f8a2719fa1aae",
        "title": "送赵侗承议致仕归",
        "author": "李復",
        "content": "聊为五斗陶元亮，却爱三龙邴曼容。\n蕙帐晓空惊怨鹤，客衣夜薄感寒蛩。\n江边朝露半红叶，天际晚晴多碧峰。\n漠漠长空何处尽，双鳬飞去晓云重。",
        "dynasty": "宋",
        "collection_info": null
    },
    {
        "uuid": "0176f3db8830a6c2c0c9c9a220e96330",
        "title": "送董亿朝奉",
        "author": "李復",
        "content": "北游汗漫遗玄珠，烟愁雾泣啼芙蕖。\n兴来便脱上方屐，归去重修繁露书。\n一梦百年依幻宅，五湖千里御风舆。\n家山芋栗应常熟，坐看朝三戏众狙。",
        "dynasty": "宋",
        "collection_info": null
    },
    {
        "uuid": "07a9674b2a2a226764a8b982ba646e39",
        "title": "送阳孝章户曹",
        "author": "李復",
        "content": "前生问学仰前修，亲髮星星禄始谋。\n千里束书来北阙，一朝怀牒走南州。\n荷衣未改斑衣戏，斗米聊宽负米求。\n想见江神能世态，开帆风满送归舟。",
        "dynasty": "宋",
        "collection_info": null
    },
    {
        "uuid": "adf9808d6cb7fd04cd9f58bd7f6fa99e",
        "title": "送人从辟",
        "author": "李復",
        "content": "秋风萧索塞云黄，白髮青衫应辟章。\n曾说穰侯常畏客，今观毛遂欲投囊。\n雁门旧障云松尽，离石新城壠谷荒。\n想有高谈开玉帐，尊前妍论洒珠光。",
        "dynasty": "宋",
        "collection_info": null
    },
    {
        "uuid": "ace0de0dfb86e6af7a6bc1049e2035b0",
        "title": "李无玷自左正言出守永州召为吏曹外郎尚阻叙旧先贻此诗",
        "author": "李復",
        "content": "初伏青蒲拜皂囊，忽驱五马下潇湘。\n入承上閤尚书牒，分掌中铨吏部郎。\n焚藁旧垣犹寂寞，拱枢列宿顿辉光。\n闻归未便能倾倒，五日朝班得缀行。",
        "dynasty": "宋",
        "collection_info": null
    },
    {
        "uuid": "e1d6b3840d81eb88690a765f3e7f486e",
        "title": "用周作韵送范忱夫举归",
        "author": "李復",
        "content": "白日高悬照九垓，天门欲上却飞回。\n虽闻西蜀题桥去，未放东都走马来。\n丰剑有神须会合，荆珉藴璞且徘徊。\n明年八翮乘风起，一振鹏程九万开。",
        "dynasty": "宋",
        "collection_info": null
    },
    {
        "uuid": "a404d2d5330935ac55806c095ae6c295",
        "title": "赠张万户征闽凯还",
        "author": "李復",
        "content": "瘴雨蛮烟远蔽空，只将谈笑荡羣凶。\n旌旗夜捲妖星殒，鼓角秋高杀气雄。\n已喜张良还灞上，更须龚遂守闽中。\n凯歌声动天颜喜，金虎三珠拟报功。",
        "dynasty": "宋",
        "collection_info": null
    },
    {
        "uuid": "583786f52fe4adce0d1952062a0e95f1",
        "title": "寄吏部王侍郎",
        "author": "李復",
        "content": "国门一别四经秋，新命恭承自冕旒。\n碧落神仙来禁闼，青天云雾隔皇州。\n孔鸾笔下鶱光翠，泾渭胸中有品流。\n闻说丝纶推世誉，佩声好听上鰲头。",
        "dynasty": "宋",
        "collection_info": null
    },
    {
        "uuid": "2d33f4ad5866c6d79aa4de34e91479f6",
        "title": "答董天隠推官",
        "author": "李復",
        "content": "日月沄沄不可追，神奇腐臭略无遗。\n一丘一壑能谁过，相煦相濡莫我知。\n强聒睢盱何所补，雄夸凌厉亦奚为。\n秋来春去寻常事，安得干坤独尔私。",
        "dynasty": "宋",
        "collection_info": null
    },
    {
        "uuid": "db31d6edba6513df6be349102b118588",
        "title": "答潞城令谷大同",
        "author": "李復",
        "content": "萧条寒邑古风深，应嘆光阴恨陆沉。\n莫厌荒山轻廪粟，须思美政慰民心。\n门连露草常封印，吏散秋堂静试琴。\n欲约仙鳬终未得，东城何日听车音。",
        "dynasty": "宋",
        "collection_info": null
    },
    {
        "uuid": "40c3947ef4e1166b703223c266c1c20d",
        "title": "酬张法掾翼求侍养归",
        "author": "李復",
        "content": "少轻纨绮袭箕裘，力学从容与我谋。\n择友卜商能胜赐，舞风曾点自殊由。\n去乘汴水春舟疾，行过龟山楚客留。\n千里有声如寄我，须寻临潏旧林丘。",
        "dynasty": "宋",
        "collection_info": null
    },
    {
        "uuid": "1d4c08a69ce9e98b5c5ab7128f04340d",
        "title": "谒冷朝奉路逢王才元舍人同往",
        "author": "李復",
        "content": "晓路髯翁已我先，清时有味独君偏。\n柳深门掩径未扫，花落鸟啼人尚眠。\n颠倒着衣惊应客，咄嗟解榻遽张筵。\n云开日影斜阊阖，怅望归程急马鞭。",
        "dynasty": "宋",
        "collection_info": null
    },
    {
        "uuid": "a37c3b26fbdcb573a8b9bb726e6c10d1",
        "title": "答李成季贺授直秘阁",
        "author": "李復",
        "content": "绝域经秋自乞还，粉闱春得缀星班。\n诏趋龙幄登文陛，恩捧芝函入道山。\n曲学岂知新说美，苍颜难伴后生閒。\n闻君此地淹徊久，怅望当年未及攀。",
        "dynasty": "宋",
        "collection_info": null
    },
    {
        "uuid": "99bee65b7287e9872c6bae6f0f15f4d3",
        "title": "酬李公寅留别",
        "author": "李復",
        "content": "归风何急动征车，几夕相逢意有余。\n绿暗河桥冰泮后，云藏山径雪晴初。\n登门曾上千重峻，游刃将惊万窾虚。\n他日再来宁可约，北鸿时付一行书。",
        "dynasty": "宋",
        "collection_info": null
    },
    {
        "uuid": "53b83b35a7ae9c9ba26d1de1595f5dd1",
        "title": "别夔州众官",
        "author": "李復",
        "content": "半年渔浦巴城守，两任云台太华宫。\n岂欲背时聊免俗，但能省事略成风。\n玉泉古剎须留客，峡水安流好向东。\n祖帐联翩催棹急，临溪洒泪落丹枫。",
        "dynasty": "宋",
        "collection_info": null
    },
    {
        "uuid": "2987f11625021575138474a26b912792",
        "title": "卫奕其兄被劾得雪惠书及诗",
        "author": "李復",
        "content": "去岁书传叹鹡鸰，新诗甚喜字纵横。\n龟虽有智犹罹网，雁为能鸣得免烹。\n须信箧中多谤语，莫矜堂上有奇兵。\n滔滔天下常如此，无慕功名取次行。",
        "dynasty": "宋",
        "collection_info": null
    },
    {
        "uuid": "8b4abba0a7964652eb8348382d914d69",
        "title": "寄朱约之",
        "author": "李復",
        "content": "子墨文章不自珍，连编大轴弃如尘。\n久收幽履安岩谷，但见高名出搢绅。\n欲寄远书寻素舸，今逢佳士得朱轮。\n放谈可讲平生学，新传行观尽获麟。",
        "dynasty": "宋",
        "collection_info": null
    },
    {
        "uuid": "99bd5fcb4f23a4996ab7a0ecc3fbe1cf",
        "title": "寄旧同游",
        "author": "李復",
        "content": "去乡甲子四十二，归路山川九百三。\n长河无鲤来东北，远梦随月转西南。\n檐花雨落春独酌，窗竹灯寒夜对谈。\n石上精魂能阅世，欲寻前事兴方酣。",
        "dynasty": "宋",
        "collection_info": null
    },
    {
        "uuid": "a3a630189d2263e165ef3352bfe08bfa",
        "title": "吕司空寿",
        "author": "李復",
        "content": "飘飘仙驭出蓬莱，时节新阳动管灰。\n庆阀拱魁三象近，祥源引派九天回。\n磻溪龙虎家璜在，申国风云旧岳开。\n闻说清台占异事，弧南星步入中台。",
        "dynasty": "宋",
        "collection_info": null
    },
    {
        "uuid": "336d0e7b31e9de2d34ed052bdb635396",
        "title": "赠吴德秀隠士用来韵",
        "author": "李復",
        "content": "不计无成与有成，但能偿足百年心。\n喜营美酿多栽秫，广蓄奇书尽散金。\n三代遗文钟鼎古，五湖秋意画图深。\n超然真趣谁能识，目送孤鸿抚素琴。",
        "dynasty": "宋",
        "collection_info": null
    },
    {
        "uuid": "a24255387aefaecbabd126d055f826aa",
        "title": "答人见赠",
        "author": "李復",
        "content": "形影何尝问主宾，真风满户养颓龄。\n不从田父迷迴驾，但有渔人笑独醒。\n闲摄高云游沆瀣，静收浮气借光灵。\n出门无事谁相喜，只对秋山满眼青。",
        "dynasty": "宋",
        "collection_info": null
    },
    {
        "uuid": "07d26a8f8b6cacf68f656c7da944ba7a",
        "title": "答范轲",
        "author": "李復",
        "content": "绥城古语刻兜鞬，何事求犀近水燃。\n乡里后生轻宿学，朝廷新诏急遗贤。\n风回夜月开重晕，骊睡神珠出九渊。\n今日秋皋闻鹤唳，茂先方议斸龙泉。",
        "dynasty": "宋",
        "collection_info": null
    },
    {
        "uuid": "0e7bbb59ed9beb99e443fda9f2a69ab7",
        "title": "答李成季",
        "author": "李復",
        "content": "山川错莫不逢春，京洛空多满马尘。\n李渤请归聊见志，鲁褒着论久知神。\n怀沙曾愧垂纶客，击磬兴嗟荷蒉人。\n向老愈怜筋力弱，空伤涸辙泣穷鳞。",
        "dynasty": "宋",
        "collection_info": null
    },
    {
        "uuid": "67417c0efaebb7d89d624c8f37fe35aa",
        "title": "答李公藴",
        "author": "李復",
        "content": "腊前曾约走新春，春到无端绝塞行。\n戍卒催完灯下甲，急烽连入雪中城。\n万夫扰扰争分饷，一饭匆匆岂暇羹。\n自嘆东西求斗禄，兵戈已过十年生。",
        "dynasty": "宋",
        "collection_info": null
    },
    {
        "uuid": "0c92fc337a34f39ee6ed54981aa78666",
        "title": "答彭同年劝应贤科",
        "author": "李復",
        "content": "早岁逢予嘆陆沉，东风还更枉华音。\n五蹄一角必殊相，八跪二螯多躁心。\n众惜伏辕伤骏骨，自惭跃冶匪祥金。\n抟风敢效垂天翼，但乐孤巢寄旧林。",
        "dynasty": "宋",
        "collection_info": null
    },
    {
        "uuid": "ac2beaba2342b3a3a9b4df5c7abbd4d2",
        "title": "答李昼宣德示诗卷",
        "author": "李復",
        "content": "志学长年患小成，五言今喜继家声。\n因君笔墨多新语，满路云山得美名。\n才业未堪高卧显，篇章自欲以文鸣。\n归时正是春风好，拥辔应教取次行。",
        "dynasty": "宋",
        "collection_info": null
    },
    {
        "uuid": "43482ab42b00393bc078f3199374902d",
        "title": "哀秦金部",
        "author": "李復",
        "content": "少年书卷是生涯，白屋清朝自起家。\n数上封章思有补，一生悃愊静无华。\n初瞻玉节星轺下，俄见铭旌粉篆斜。\n天理冥冥谁可度，但伤零落掩淮沙。",
        "dynasty": "宋",
        "collection_info": null
    },
    {
        "uuid": "10113f5c7ab7eebd95f0e08bfb678063",
        "title": "王夫人輓词  其一",
        "author": "李復",
        "content": "家声昔冠秦中望，妇学今传颍上风。\n百岁流光方过半，新春逝水忽驰东。\n丹山凤泣归巢冷，寒月乌啼反哺空。\n他日拂絃悲旧曲，应将哀恨寄孤桐。",
        "dynasty": "宋",
        "collection_info": null
    },
    {
        "uuid": "12978a2e265d3dbe772af3e1e167574c",
        "title": "王夫人輓词  其二",
        "author": "李復",
        "content": "鬰鬰佳城颍水涯，素旌今见出重扉。\n不逢玉鼎仙丹转，忍见春风画翣归。\n马鬣起封占鹤表，锦书赐邑得乌衣。\n须知千古芳魂在，漠漠孤云岭上飞。",
        "dynasty": "宋",
        "collection_info": null
    },
    {
        "uuid": "2afc1f19ff41bc656785c77688ab7437",
        "title": "弔朱给事",
        "author": "李復",
        "content": "筮仕西州佐邑时，高才不厌簿书卑。\n清修与众初难合，真节当朝晚始知。\n谏苑尘埃多旧藁，佛宫粉绘有生祠。\n与君家世重重契，祖奠灵车涕满颐。",
        "dynasty": "宋",
        "collection_info": null
    },
    {
        "uuid": "7db586161be18bb12260a6e1f6b2486b",
        "title": "棣华斋",
        "author": "李復",
        "content": "真长世誉贤兄弟，棠棣名斋为学诗。\n华厦何妨因旧址，春风不老是仙枝。\n攀条渐见传芳远，和气先从近本知。\n顾我雕零长弔影，感今徒益鬓如丝。",
        "dynasty": "宋",
        "collection_info": null
    },
    {
        "uuid": "1c610c988d08c97eb0bd89f3c667cef9",
        "title": "託人求田",
        "author": "李復",
        "content": "绿遶随城潏水流，百年那免问菟裘。\n泉甘易汲能蠲疾，土沃翻耕每报秋。\n欲託高人论地券，共期他日老渔舟。\n归身未到心先到，得此余无一事求。",
        "dynasty": "宋",
        "collection_info": null
    },
    {
        "uuid": "c12b861c4839029f4b8c2a8e3d3d391f",
        "title": "残编",
        "author": "李復",
        "content": "残编断简事寥寥，购辑成书匪一朝。\n韦述投山藏旧史，肩吾去国失宫谣。\n须知孔壁遗文在，岂逐秦燔烈焰销。\n博学多闻予所仰，喜君携笈过衡茅。",
        "dynasty": "宋",
        "collection_info": null
    },
    {
        "uuid": "94f4ece4711859072cd1856eb7956ed2",
        "title": "青布道人",
        "author": "李復",
        "content": "逸意閒云野鹤孤，药苗山叶缀衣裾。\n新蒸石卵将留饭，戏酌铜盘便得鱼。\n疗疾但分庵畔草，吐言不出世间书。\n五年密密求真诀，始露三元御气车。",
        "dynasty": "宋",
        "collection_info": null
    },
    {
        "uuid": "da68ec4f28a228dd95960fd13a25e0d0",
        "title": "道士李得柔行太乙法曾传御容",
        "author": "李復",
        "content": "处世能求出世心，石坛深夜礼星辰。\n徧游五岳求真诀，独向三清有主人。\n妙笔曾开天日晓，悬壶常锁洞山春。\n不知何事飞符动，又见荒林聚鬼神。",
        "dynasty": "宋",
        "collection_info": null
    },
    {
        "uuid": "c18dd9dcb85183f89fd2d3ba77266870",
        "title": "予昔为河东漕属吏部郎中吕得和出总漕计与予情均兄弟后开府荆渚惠书有人生难得相知之语予后官守镇京兆闻吕之讣因发箧得旧诗感而作此",
        "author": "李復",
        "content": "三年发箧墨犹新，踪迹虽疏意更亲。\n云雾渚宫迷远梦，兵戈青海困飞尘。\n飘零剑外参谋客，怆恻山阳感旧人。\n今古交情如覆水，为君涕泪洒新春。",
        "dynasty": "宋",
        "collection_info": null
    },
    {
        "uuid": "dd0d3bdef6082f69ffefc5ba0c963b24",
        "title": "李毅师载出塞归熟食日邀客湖上有诗求和遂用其韵",
        "author": "李復",
        "content": "新知剑外朱兼阮，旧侣江边白与张。\n去国杜翁为客久，传诗韩老遇春忙。\n一年喜竞清明日，千里归从战伐场。\n山寺雪消云已暖，湖亭冰尽水生光。\n半生几见逢三雅，此举无辞略百觞。\n莫负高名兴苦叹，静中阅尽喜难忘。",
        "dynasty": "宋",
        "collection_info": null
    },
    {
        "uuid": "4a8147a49b8f53e38d477b52a32d5c05",
        "title": "宿兴德寺",
        "author": "李復",
        "content": "东峰霁月出，林丛寒露明。\n夜久风渐息，深院无人声。",
        "dynasty": "宋",
        "collection_info": null
    },
    {
        "uuid": "c17f54f4c0c2d4f2e409c9f625b295c7",
        "title": "登后峡寨北山",
        "author": "李復",
        "content": "薄落山前菊未开，鬰孤水畔独登台。\n明朝匹马衝霜去，直到鸣沙北始回。",
        "dynasty": "宋",
        "collection_info": null
    },
    {
        "uuid": "c52a8eebaf08393187c9a394ac90c17c",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其一",
        "author": "李復",
        "content": "柔桑叶菀暗东冈，山下乱石如羣羊。\n旧沙渐高行路断，马蹄踏散飞星光。",
        "dynasty": "宋",
        "collection_info": null
    },
    {
        "uuid": "0ab8fba8f0e744b104fdfaa71a99cce0",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其二",
        "author": "李復",
        "content": "缲丝宛转听车声，车声忽断心暗惊。\n旧机虚张未满幅，新丝更短织不成。",
        "dynasty": "宋",
        "collection_info": null
    },
    {
        "uuid": "89745c953ae121d8c2f8f8d7951457ed",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其三",
        "author": "李復",
        "content": "东来健儿身手长，不随伍籍习弓鎗。\n何须官廪请租税，白昼衣食出道傍。",
        "dynasty": "宋",
        "collection_info": null
    },
    {
        "uuid": "594db2a2d7657bbc60239a911b9d73d7",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其四",
        "author": "李復",
        "content": "短衫窄袖上马轻，空手常喜烟尘行。\n论功何须问弓剑，自有主将知姓名。",
        "dynasty": "宋",
        "collection_info": null
    },
    {
        "uuid": "5d8ca94ba7d13713a40435ff8e1f4afd",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其五",
        "author": "李復",
        "content": "牛车欲住更催行，官要刻日到新城。\n军有严期各努力，秋田无种何须耕。",
        "dynasty": "宋",
        "collection_info": null
    },
    {
        "uuid": "b40b35ead64eeea387465186fc7034b9",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其六",
        "author": "李復",
        "content": "蕃兵入市争卖田，汉人要田蕃无钱。\n有田卖尽走蕃去，却引生羌来寇边。",
        "dynasty": "宋",
        "collection_info": null
    },
    {
        "uuid": "7ae9d44bcfd1c6ec44faeb13873b6665",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其七",
        "author": "李復",
        "content": "白羌纷纷急攻城，羌酋却走杀汉民。\n汉民当前死不惜，瓯脱更有杀来人。",
        "dynasty": "宋",
        "collection_info": null
    },
    {
        "uuid": "ad05299664186ba51e04a4061106927b",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其八",
        "author": "李復",
        "content": "陇山连峰入无际，天画封疆限华裔。\n如何谽谺忽中裂，西通风来动边气。",
        "dynasty": "宋",
        "collection_info": null
    },
    {
        "uuid": "e0e6ee3508ab9f856108c6dcd0909ccb",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其九",
        "author": "李復",
        "content": "鸣凤山西五里坂，未渡汧河山渐浅。\n东来行人渐长嘆，已觉秦川不在眼。",
        "dynasty": "宋",
        "collection_info": null
    },
    {
        "uuid": "5a949cedf008aeb6ca4fe3c4a08fa7fb",
        "title": "予往来秦熙汧陇间不啻十数年时闻下里之歌远近相继和高下掩抑所谓其声呜呜也皆含思宛转而有余意其辞甚陋因其调写道路所闻见犹昔人竹枝纥罗之曲以补秦之乐府云  其一○",
        "author": "李復",
        "content": "垂白东西几田父，林间偶坐忘巾履。\n共说干糇付远人，六月长丁犹筑戍。",
        "dynasty": "宋",
        "collection_info": null
    },
    {
        "uuid": "7a55cd7c25af4108d88dd96a77a4344c",
        "title": "予幼侍先人作邑夏阳元丰五年来摄是邑过瀵泉题其亭壁",
        "author": "李復",
        "content": "井邑依然旧物华，行穿溪树踏溪沙。\n路傍故老遥惊认，十七年前县令家。",
        "dynasty": "宋",
        "collection_info": null
    },
    {
        "uuid": "f1c54e7fad216746bd9e8b530e54d502",
        "title": "再授云台观过华阴题此",
        "author": "李復",
        "content": "脱身西去度函关，踏雪重过阿对泉。\n又作莲花峰上客，祥飈高御紫虚天。",
        "dynasty": "宋",
        "collection_info": null
    },
    {
        "uuid": "1474224cfdc3154bb78db230573df8ae",
        "title": "过方山驿",
        "author": "李復",
        "content": "惊尘拂面三千里，走马东西不识春。\n忽见长堤新柳色，一时聊慰倦行人。",
        "dynasty": "宋",
        "collection_info": null
    },
    {
        "uuid": "1fef2a77da17291764ee0c6fdd8601d6",
        "title": "飞泉",
        "author": "李復",
        "content": "银河一道下天来，苍壁衝云万仞开。\n白浪驾风千石转，四时不断响惊雷。",
        "dynasty": "宋",
        "collection_info": null
    },
    {
        "uuid": "596f4146da9ac4b4127404d5e0b4d592",
        "title": "卧龙院",
        "author": "李復",
        "content": "杲日珠光照旧都，试从鸡足蹑莲趺。\n横身何用论明暗，果是能挥宝剑无。",
        "dynasty": "宋",
        "collection_info": null
    },
    {
        "uuid": "92146158e91eee2d1a553381a3816d58",
        "title": "留题北禅院",
        "author": "李復",
        "content": "偶到丛林访可休，南山依旧满晴楼。\n垂鈎漫有深潭兴，徧满干坤是即收。",
        "dynasty": "宋",
        "collection_info": null
    },
    {
        "uuid": "4036ce898b7eea944595c31be429f824",
        "title": "陇州神泉铺后池",
        "author": "李復",
        "content": "山腰绿映女郎祠，祠下泉通竹下池。\n时有游鯈自来去，祗应曾见理鈎丝。",
        "dynasty": "宋",
        "collection_info": null
    },
    {
        "uuid": "a77a806d11b06147e28f33bbebbe3b67",
        "title": "题甘茂祠",
        "author": "李復",
        "content": "奋身孤旅相秦王，欲去忧谗论乐羊。\n不有私金助公赏，可能明日拔宜阳。",
        "dynasty": "宋",
        "collection_info": null
    },
    {
        "uuid": "ed5779620ee4caa486499661c800e25d",
        "title": "王导",
        "author": "李復",
        "content": "邹人羞比管夷吾，可復中原尽羯胡。\n郊垒连云困衣食，纵高练布得充无。",
        "dynasty": "宋",
        "collection_info": null
    },
    {
        "uuid": "54e8953c0463073d484673fd423b3469",
        "title": "曹参庙",
        "author": "李復",
        "content": "百战皆收第一功，几回旁嘆泣良弓。\n白头始识人间事，归向东州问盖公。",
        "dynasty": "宋",
        "collection_info": null
    },
    {
        "uuid": "691d5243144a1ebd8efd69b76fd35f4a",
        "title": "王翦",
        "author": "李復",
        "content": "少李轻兵去不回，荆人胜气鼓如雷。\n将军料敌元非怯，能使君王促驾来。",
        "dynasty": "宋",
        "collection_info": null
    },
    {
        "uuid": "4980cd2655925ee426cd2e06cba0785e",
        "title": "孟嘉",
        "author": "李復",
        "content": "不将得失供谈笑，此语宜为盛德人。\n千里同风皆默契，褚裒故识坐中身。",
        "dynasty": "宋",
        "collection_info": null
    },
    {
        "uuid": "113aee8a9891e4f2ad2682ff08f80b37",
        "title": "陶渊明",
        "author": "李復",
        "content": "接舆歌凤溺沮耕，独往何堪与世亲。\n投绂归来眠北牖，高风自是葛天民。",
        "dynasty": "宋",
        "collection_info": null
    },
    {
        "uuid": "16167d453a4342c3f6c06c89c49cda6b",
        "title": "二月五日柳溪遇风",
        "author": "李復",
        "content": "狂风摆撼未肯休，直须枯枿生新柔。\n老松倚云不关意，开落曾阅几春秋。",
        "dynasty": "宋",
        "collection_info": null
    },
    {
        "uuid": "8e3574dba3e09ca536a76c84200e665a",
        "title": "秋庭夜閒步",
        "author": "李復",
        "content": "高秋夜气声惊竹，寒月徘徊影趁人。\n此境静观如啖蔗，后来细嚼味尤真。",
        "dynasty": "宋",
        "collection_info": null
    },
    {
        "uuid": "77bdcbdf5b57e38faf20301ff6e75ab9",
        "title": "答安阳叔两绝  其一",
        "author": "李復",
        "content": "春风吹园杂花开，渐老逢春能几回。\n不嫌野外无供给，一杯一杯復一杯。",
        "dynasty": "宋",
        "collection_info": null
    },
    {
        "uuid": "127a537d669990a7f0a372980cc5ee6e",
        "title": "答安阳叔两绝  其二",
        "author": "李復",
        "content": "两人对酌山花开，青天露坐始此回。\n嗟我与君皆老矣，且尽尊前有限杯。",
        "dynasty": "宋",
        "collection_info": null
    },
    {
        "uuid": "ae45f0cafc26507329d1c9b24189a131",
        "title": "谒诗僧慧益不遇",
        "author": "李復",
        "content": "昼公昔在云门寺，曾笑陈丘久不归。\n草坐麻衣今不见，独来林下钓寒矶。",
        "dynasty": "宋",
        "collection_info": null
    },
    {
        "uuid": "f1cc0f2c1e7ac0bf72abd9e353541dad",
        "title": "和崔珙望子岭观梅",
        "author": "李復",
        "content": "高枝疏淡小花头，开向残春破客愁。\n点墨空山慰寒晚，却如何逊在扬州。",
        "dynasty": "宋",
        "collection_info": null
    },
    {
        "uuid": "c7aaf1e261524e67d6fc380773d5d289",
        "title": "崔珙推官话王园再如昔年为梅下之会并示绝句和来韵",
        "author": "李復",
        "content": "王家梅树春常早，露坐曾侵月影来。\n闻道去年还得意，新花还似旧时开。",
        "dynasty": "宋",
        "collection_info": null
    },
    {
        "uuid": "35beb0a17c6c4ac2fb6506c520658a80",
        "title": "阎先復朝议园牡丹一本四月始开予与李成季同往观阎求诗遂书绝句于其壁",
        "author": "李復",
        "content": "浅蘂凡葩不自持，纷纷竞斗早春时。\n高情独负无人识，落尽羣花晚始知。",
        "dynasty": "宋",
        "collection_info": null
    },
    {
        "uuid": "3d877c2e49b85728618a387c301d010d",
        "title": "戏书德公轩后桃花  其一",
        "author": "李復",
        "content": "百叶仙桃倚故台，刘郎去后几时栽。\n红尘拂面人来看，只有灵云放眼开。",
        "dynasty": "宋",
        "collection_info": null
    },
    {
        "uuid": "cc796ce2f5cf6097c6eaa733d88ee231",
        "title": "戏书德公轩后桃花  其二",
        "author": "李復",
        "content": "花发双林七宝台，出门是草不须栽。\n东风一夜都收去，为问仙桃甚处开。",
        "dynasty": "宋",
        "collection_info": null
    },
    {
        "uuid": "fd0737157359e208faf8b618c5969d73",
        "title": "和张总管菊  其一",
        "author": "李復",
        "content": "云裏霓裳闲俨雅，霜前黄鹄独轩昂。\n不从春意装褫巧，却被秋风漏泄香。",
        "dynasty": "宋",
        "collection_info": null
    },
    {
        "uuid": "a4742839788311cc6cdc5527e18829cb",
        "title": "和张总管菊  其二",
        "author": "李復",
        "content": "开落纷纷不自知，春秋莫较后先期。\n清霜满地凋零急，正是黄花得意时。",
        "dynasty": "宋",
        "collection_info": null
    },
    {
        "uuid": "b76d3e0777d08e9a0d07453a319f50c9",
        "title": "和吕吏部观延庆院李唐画山水  其一",
        "author": "李復",
        "content": "道人曾去礼清凉，幻出台山翠壁光。\n闻说幻师能幻幻，烟云草树摄他方。",
        "dynasty": "宋",
        "collection_info": null
    },
    {
        "uuid": "1da56587322e0e84af984a225bca74e6",
        "title": "和吕吏部观延庆院李唐画山水  其二",
        "author": "李復",
        "content": "游戏仙人出道场，宝山珠树发神光。\n坐间举手分天界，移入毗耶一室方。",
        "dynasty": "宋",
        "collection_info": null
    },
    {
        "uuid": "baa3fd08495718b9f906bb1230045e2b",
        "title": "和吕吏部观延庆院李唐画山水  其三",
        "author": "李復",
        "content": "深蒨云岚远意苍，宝伽犹带海波光。\n须知应感神通力，举步相随徧十方。",
        "dynasty": "宋",
        "collection_info": null
    },
    {
        "uuid": "7f0ae5a80239e26c130ba270e8e26587",
        "title": "题画马图",
        "author": "李復",
        "content": "龙种天驹产渥洼，五云毛色散成花。\n瑶池一去无消息，只许丹青纸上夸。",
        "dynasty": "宋",
        "collection_info": null
    },
    {
        "uuid": "ceebf4af397e3942aad413d2f4bd2c13",
        "title": "题严贤良东山集",
        "author": "李復",
        "content": "谢公高志渺浮云，对弈从容静世纷。\n坐客偶然谈小草，无言徒媿郝参军。",
        "dynasty": "宋",
        "collection_info": null
    },
    {
        "uuid": "cfb94afb4e4a2919a1f88c26990510ce",
        "title": "项城主簿赵岍求书惹云亭为系二绝  其一",
        "author": "李復",
        "content": "东西飘忽本无心，留碍危檐便不禁。\n向晚前山风力薄，等閒相引作轻阴。",
        "dynasty": "宋",
        "collection_info": null
    },
    {
        "uuid": "1335ba1bf07d0ed20aed44337f5ae6b5",
        "title": "项城主簿赵岍求书惹云亭为系二绝  其二",
        "author": "李復",
        "content": "白云曾与閒人约，为怪贪忙久不来。\n飞过孤亭访消息，也还遮莫未能回。",
        "dynasty": "宋",
        "collection_info": null
    },
    {
        "uuid": "d32129f7aae02cd3b544b66edcbf1d3b",
        "title": "和人观木戏",
        "author": "李復",
        "content": "百尺高竿巧捷身，竿头立定斗尖新。\n更呈失脚翻身样，平地旁观亦损神。",
        "dynasty": "宋",
        "collection_info": null
    },
    {
        "uuid": "f57a3e946de561ed9742a0144b89fe83",
        "title": "乐章五曲  其一",
        "author": "李復",
        "content": "南山深，云冥冥。\n苍松长，寒枫阴。\n紫檀椒堂白玉庭，千年桂树落子青。\n吉日矣辰良，浴兰兮佩芳。\n穆将愉兮神君，沛荃旗而来翔。\n青霓叩额通绿章，鸿龙开门宫中香。\n望君御兮前渚，再拜兮起舞。\n时不可兮再得，聊徜徉而容与。",
        "dynasty": "宋",
        "collection_info": null
    },
    {
        "uuid": "122aea71787f92dcdafce8cc7a1cce2c",
        "title": "乐章五曲  其二",
        "author": "李復",
        "content": "海日上天破苦雾，散香酾酒巫进舞，神在琵琶弦上语。\n载鸾旗，伐鼍鼓，驱丰隆，笑玉女，小雨班班点飞土。\n驾文螭兮张翠羽，兰为旌兮桂为斧。\n神车出兮青山空，留应龙兮守山宫。\n古烟苍苍封寒松，流水溅溅山重重。\n促前导兮走轻雷，驻清驭兮云低回。\n石坛漠漠风帏开，乡人奠拜神君来。",
        "dynasty": "宋",
        "collection_info": null
    },
    {
        "uuid": "67d17f0d81549b342e1b12bb75fbdc11",
        "title": "乐章五曲  其三",
        "author": "李復",
        "content": "雾光散兮曈曈，蘪芜青兮椒红。\n石上菖蒲生紫茸，曲屿苹长丝影重。\n雉鷕鷕兮鹿伎伎，圆鳞金光出寒水。\n碧鼎收香养云子，三脊白茅断为委。\n平壶玉酒清于空，开壶芳新破晓风。\n罍前洗爵奠当中，海南沉水烟蒙蒙。\n人有诚，神有灵，幽明通，荐芳馨。",
        "dynasty": "宋",
        "collection_info": null
    },
    {
        "uuid": "0619534787e2386dcf0d0acc99cb6491",
        "title": "乐章五曲  其四",
        "author": "李復",
        "content": "刻花圆楹青玉趺，高堂䡾䡾云锦舒。\n两阶纳陛先登巫，近前神喜巫歌呼。\n扬桴兮拊鼓，金鸣兮竹语。\n长丝哀怨雁移步，堂上声歌堂下舞。\n工祝濯柳洒庭户，神君功多人有主。\n风清气微散时雨，上无螟蛉下无鼠。\n川满秔兮陆满黍，少妇窗间弄机杼。\n乡人相劝醉场圃，敬拜神君芘吾土。",
        "dynasty": "宋",
        "collection_info": null
    },
    {
        "uuid": "77ee6cb77a793bfb1f497e490a8f2e81",
        "title": "乐章五曲  其五",
        "author": "李復",
        "content": "鼓急兮收舞影，火销兮膏烬冷。\n乡人出门女巫醉，日下西山起阴暝。\n荇叶光，青幡长。\n坛前旗影动回风，飞电忽转雷隆隆。\n玉剑莲花碧珠佩，喜云低来有酒气。\n浮空皓皓从归辔，千骑无声去如水。\n龙车兽鬼不踏尘，迅霆一击开山门。\n神兮神兮爱吾人，千年置社乐神君。",
        "dynasty": "宋",
        "collection_info": null
    }
]