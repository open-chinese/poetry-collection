[
    {
        "uuid": "c6510c8fc968aadc9d7d3416bd055a66",
        "title": "洞仙歌 细风轻雾",
        "author": "刘一止",
        "content": "细风轻雾，锁山城清晓。\n冷蕊疏枝为谁好。\n对斜桥孤驿，流水溅溅，无限意，清影徘徊自照。\n何郎空立马，恼乱馀香，绮思凭花更娟妙。\n肠断处，天涯路远音稀，行人怨、角声吹老。\n叹客里经春又三年，向月地云阶，负伊多少。",
        "dynasty": "宋",
        "collection_info": null
    },
    {
        "uuid": "6b8bb463c8b1f0cd02fe911e0bef8358",
        "title": "夜行船 十顷疏梅开半就",
        "author": "刘一止",
        "content": "十顷疏梅开半就。\n折芳条、嫩香沾袖。\n今度何郎，尊前疑怪，花共那人俱瘦。\n恻恻轻寒吹散酒。\n高城近、怕听更漏。\n可惜溪桥，月明风露，长是在人归后。",
        "dynasty": "宋",
        "collection_info": null
    },
    {
        "uuid": "0006a807a95faacf81c8bb3cf1b2c8d9",
        "title": "念奴娇 江边故国",
        "author": "刘一止",
        "content": "江边故国，望南云缥缈，连山修木。\n远意渊明束带见，乡里儿曹何辱。\n世味熏人，折腰从事，俯仰何时足。\n可怜菊下，醉吟谁共征逐。\n我爱九日佳名，飘然归思，想当年丘谷。\n梦绕篱边犹眷恋，满把清尊馀馥。\n援笔洪都，如君英妙，满座方倾属。\n月台挥袖，叫云声横断玉。",
        "dynasty": "宋",
        "collection_info": null
    },
    {
        "uuid": "71e2d27278fd3a7bd6edbab15c229c05",
        "title": "念奴娇 故山秋晚",
        "author": "刘一止",
        "content": "故山秋晚，叹萧萧华发，霜林同色。\n崖谷题诗追旧赏，往往苍苔绿壁。\n二士权奇，一翁衰病，努力攀筇屐。\n佛香吹过，了知境是空寂。\n别后风月佳时，拄颐何事，想东林遥碧。\n小砑蛮笺惊秀句，天巧何会雕刻。\n倚马雄才，凌云逸气，路觉丹霄直。\n三千牍就，看君归奏文石。",
        "dynasty": "宋",
        "collection_info": null
    },
    {
        "uuid": "a76f0f380008d5238e3bdc3ca88407c2",
        "title": "念奴娇 燕台暮集",
        "author": "刘一止",
        "content": "燕台暮集，对秋容凄紧，松阴幂幂。\n徙倚阑边临翠壑，千顷风烟横出。\n坐待冰轮，天空云散，一色如苍璧。\n姮娥有意，为谁来赴今夕。\n身世如许飘流，佳时轻过了，他年空忆。\n我辈情锺端未愧，昔日兰亭陈迹。\n坐上何人，骊歌凄断，语别还应惜。\n有心红烛，替人珠泪频滴。",
        "dynasty": "宋",
        "collection_info": null
    },
    {
        "uuid": "8e96cdc6ec6e2bc162cfde5ae29446f0",
        "title": "念奴娇 水烟收尽",
        "author": "刘一止",
        "content": "水烟收尽，望汀苹千顷，银光如幂。\n霜镜无痕清夜久，惟有惊鱼跳出。\n月在杯中，我疑天赐，欢饮仍如璧。\n姮娥应为，后期偿赛今夕。\n遥想当日同盟，山斋孤讽，有新诗相忆。\n聚散难常空怅望，萍梗飘流踪迹。\n明月明年，此身此夜，知与谁同惜。\n参横河侧，短篷清露时滴。",
        "dynasty": "宋",
        "collection_info": null
    },
    {
        "uuid": "e5db3f7d09b860ab49840bf3b9ecfc39",
        "title": "踏莎行 两水中分",
        "author": "刘一止",
        "content": "两水中分，三山半落。\n风云气象通廖廓。\n少年怀古有新诗，清愁不是伤春作。\n六代豪华，一时燕乐。\n从教雨打风吹却。\n与君携酒近阑干，月明满地天无幕。",
        "dynasty": "宋",
        "collection_info": null
    },
    {
        "uuid": "60cb24cdcaa3d1e3bb0e387859719615",
        "title": "虞美人 浪花云叶交加舞",
        "author": "刘一止",
        "content": "浪花云叶交加舞。\n身近轻冥路。\n天知此客解骑鲸。\n今夜一江明月、送行行。\n从今直上鳌峰去。\n应记经行处。\n莫将险语乱江声。\n却怕月中高卧、彩虹惊。",
        "dynasty": "宋",
        "collection_info": null
    },
    {
        "uuid": "dd45dfdc6dbe1c681db9993226d0e9c2",
        "title": "江城子 秋香岩下着尊罍",
        "author": "刘一止",
        "content": "秋香岩下着尊罍。\n小徘徊。\n莫停杯。\n来岁花时，相望两悠哉。\n看取修眉萦度曲，真个泪，界香腮。\n船头击鼓片帆开。\n晓风吹。\n首应回。\n景物撩人，诗思不胜催。\n会有江山凄惋句，凭过雁，寄侬来。",
        "dynasty": "宋",
        "collection_info": null
    },
    {
        "uuid": "1d8dd7486072748b4956183d7bc1f8b3",
        "title": "临江仙 柳外双旌斜照日",
        "author": "刘一止",
        "content": "柳外双旌斜照日，匆匆去意难留。\n大江旁畔老诸侯。\n举觞仍气概，觅句更风流。\n迟暮不堪容易别，溪声为写离愁。\n自从今日转船头。\n他时扶杖叟，独立向沧洲。",
        "dynasty": "宋",
        "collection_info": null
    },
    {
        "uuid": "74c13f9dbdf9bbf107be83bc38c59f70",
        "title": "临江仙 落日西风原上好",
        "author": "刘一止",
        "content": "落日西风原上好，笛声谁奏伊凉。\n缓寻山径掇幽芳。\n平生真自许，江海老潜郎。\n最爱杯中浮蚁闹，鹅儿破壳娇黄。\n使君醉里是家乡。\n更追修禊帖，一咏一传觞。",
        "dynasty": "宋",
        "collection_info": null
    },
    {
        "uuid": "8e2a0129a3b2009dd4fbb2f8954f785a",
        "title": "雪月交光・醉蓬莱 正五云飞杖",
        "author": "刘一止",
        "content": "正五云飞杖，缟素褰裳，乱空交舞。\n拂石归来，向玉阶微步。\n欲唤冰娥，暂凭风使，为扫氛驱雾。\n渐见停轮，人间未识，高空真侣。\n千里无尘，地连天迥，倦客古来，路迷江树。\n故国烟深，想溪树何处。\n云鬓分行，翠眉萦曲，对夜寒尊俎。\n清影徘徊，端应坐有，风流能赋。",
        "dynasty": "宋",
        "collection_info": null
    },
    {
        "uuid": "1d4506b00207787b5c3f8b63292fd12c",
        "title": "望海潮 垂杨深院",
        "author": "刘一止",
        "content": "垂杨深院，啼莺清昼，东风细绕檐牙。\n野色乱春，娇云捧日，燕翻蝶舞交加。\n温诏下天涯。\n早画船飞楫，叠鼓鸣挝。\n共挽旌幢，缓留丝竹醉韶华。\n江都自古豪夸。\n正迷楼坠絮，月观吹花。\n玉扆眷深，金瓯望重，何人暗草黄麻。\n归路接堤沙。\n宴上林风月，紫阙烟霞。\n凤检飞来，便将春色到朝家。",
        "dynasty": "宋",
        "collection_info": null
    },
    {
        "uuid": "1ee7f1d442e4cf2eb1aa87b1ccda572e",
        "title": "醉蓬莱 正官桥柳润",
        "author": "刘一止",
        "content": "正官桥柳润，候馆梅开，暮云凄冽。\n泽国春归，是烧灯时节。\n吹绽红蕖，挽低星斗，共水光澄澈。\n霜瓦楼台，参差似与，蓬壶相接。\n千骑遨游，万家嬉笑，帘卷东风，弄妆成列。\n慢舞尊前，看轻盈回雪。\n来岁今宵，舜韶声里，对六鳌双阙。\n凤检飞来，玉骢去踏，青门华月。",
        "dynasty": "宋",
        "collection_info": null
    },
    {
        "uuid": "e5f3dfdb808542f97db157d079214fad",
        "title": "望明河 华旌耀日",
        "author": "刘一止",
        "content": "华旌耀日，报天上使星，初辞金阙。\n许国精忠，试此日传岩，济川舟楫。\n向来鸡林外，况传咏、篇章雄绝。\n问人地、真是唐朝第一，未论勋业。\n鲸波霁云千叠。\n望仙驭缥缈，神山明灭。\n万里勤劳，也等是壮年，绣衣持节。\n丈夫功名事，未肯向、尊前轻伤别。\n看飞棹、归侍宸游，宴赏太平风月。",
        "dynasty": "宋",
        "collection_info": null
    },
    {
        "uuid": "e688adea32518b58ac4da3fbb318fdfa",
        "title": "蓦山溪 卿云衍苒",
        "author": "刘一止",
        "content": "卿云衍苒，翠壁天开就。\n移下小方壶，照初日、嘉林濯秀。\n君恩暂许，丘壑憩夔龙，开径竹，续岩花，小试丹青手。\n声名德业，汉代谁居右。\n红旆碧油幢，想今古、山中未有。\n霜松手种，应待茯芩生，斋酿熟，玉泉香，还上萱堂寿。",
        "dynasty": "宋",
        "collection_info": null
    },
    {
        "uuid": "6115d786024dbba9156c1e872b440440",
        "title": "生查子 城头长短更",
        "author": "刘一止",
        "content": "城头长短更，水调高低唱。\n别洒不盈斟，泪洒风烟上。\n明年二月时，更向城阴望。\n只有旧歌辞，传作风流样。",
        "dynasty": "宋",
        "collection_info": null
    },
    {
        "uuid": "f25ff6b7bbdbc01c4d473b30494ea376",
        "title": "清平乐 相望吴楚",
        "author": "刘一止",
        "content": "相望吴楚。\n远信无凭据。\n欲倩春风吹泪去。\n化作愁云恨雨。\n春应已到三吴。\n楚江日夜东徂。\n惟有溯流鱼上，不知尺素来无。",
        "dynasty": "宋",
        "collection_info": null
    },
    {
        "uuid": "cfe815959abf0d22c95d02e33cd6de5c",
        "title": "青玉案 小山遮断蓝桥路",
        "author": "刘一止",
        "content": "小山遮断蓝桥路。\n恨短梦、难飞去。\n长记修眉萦曲度。\n约花开槛，映风招袖，总是怜渠处。\n追欢我已伤迟暮。\n犹有多情旧时句。\n极目高楼千尺许。\n竹枝三唱，为君凄断，东日西边雨。",
        "dynasty": "宋",
        "collection_info": null
    },
    {
        "uuid": "98fbff83eb2c253eb8cc475f8e6a206f",
        "title": "梦横塘 浪痕经雨",
        "author": "刘一止",
        "content": "浪痕经雨，鬓影吹寒，晓来无限萧瑟。\n野色分桥，翦不断、溪山风物。\n船系朱藤，路迷烟寺，远鸥浮没。\n听疏钟断鼓，似近远遥，惊心事、伤羁客。\n新醅旋压鹅黄，拚清愁在眼，酒病萦骨。\n绣阁娇慵，争解说、短封传忆。\n念谁伴、涂妆绾结。\n嚼蕊吹花弄秋色。\n恨对南云，此时凄断，有何人知得。",
        "dynasty": "宋",
        "collection_info": null
    },
    {
        "uuid": "c7f803f01e424acd886ecbb52029c5e1",
        "title": "西河 山驿晚",
        "author": "刘一止",
        "content": "山驿晚，行人昨停征辔。\n白沙翠竹锁柴门，乱峰相倚。\n一番急雨洗天回，扫云风定还起。\n念凄断，谁与寄。\n双鱼尽素难委。\n遥知洞户隔烟窗，簟横秋水。\n淡花明玉不胜寒，绿尊初试冰蚁。\n小欢细酌任敧醉。\n扑流萤、应卜心事。\n谁记天涯憔悴。\n对今宵、皓月明河千里。\n梦越空城疏烟里。",
        "dynasty": "宋",
        "collection_info": null
    },
    {
        "uuid": "a5392b0a2324433da8ca206529996064",
        "title": "眼儿媚 度岁经年两看承",
        "author": "刘一止",
        "content": "度岁经年两看承。\n谁信有轻分。\n从前稳过，如今方悔，不会温存。\n眼前无限经行地，何处不销魂。\n多应为你，不看风月，睡过黄昏。",
        "dynasty": "宋",
        "collection_info": null
    },
    {
        "uuid": "805c4ad3d815d8ec73495a6b6337b943",
        "title": "水调歌头 千古严陵濑",
        "author": "刘一止",
        "content": "千古严陵濑，清夜月荒凉。\n水明沙净，波面一叶弄孤光。\n北望旄头天际，杀气遥昏楚甸，云树失青苍。\n愁绝未归客，衰鬓点吴霜。\n听江边，鸣宝瑟，想英皇。\n骑鲸仙裔，高韵清绝胜风篁。\n醉入无何境界，却笑昔人底事，远慕白云乡。\n不见咸阳道，烟草茂陵荒。",
        "dynasty": "宋",
        "collection_info": null
    },
    {
        "uuid": "6c32db49ee2eb5e57826e44c41ab9a11",
        "title": "水调歌头 缥缈青溪畔",
        "author": "刘一止",
        "content": "缥缈青溪畔，山翠欲粘天。\n纵云台上，揽风招月自何年。\n新旧今逢二妙，人地一时清绝，高并两峰寒。\n歌发烟霏外，人在去留间。\n着方床，容老子，醉时眠。\n一尊相属，高会何意此时圆。\n况是古今难遇，人月竹花俱妙，曾见句中传。\n不向今宵醉，忍负四婵娟。",
        "dynasty": "宋",
        "collection_info": null
    },
    {
        "uuid": "7eeda15ecd2f6a18c66398bd4767e499",
        "title": "鹧鸪天 岩下清阴引兴长",
        "author": "刘一止",
        "content": "岩下清阴引兴长。\n坐中初识令君香。\n揽将风月归诗薮，乞得溪山作醉乡。\n怜我老，与传觞。\n吴霜点鬓又何妨。\n只应银烛交红夜，羞对双歌发彩光。",
        "dynasty": "宋",
        "collection_info": null
    },
    {
        "uuid": "d4420debff32d0ee793ecea49d6288f4",
        "title": "木兰花・玉楼春 桂香台上秋风袅",
        "author": "刘一止",
        "content": "桂香台上秋风袅。\n鸭绿溪前离思渺。\n一卮芳醑细深倾，听尽阳关须醉倒。\n政成早晚传温诏。\n莫恋江城歌吹绕。\n明年身到凤池边，重看春波生故沼。",
        "dynasty": "宋",
        "collection_info": null
    },
    {
        "uuid": "8f346497ce3f45fa0bbc708c06870b04",
        "title": "浣溪沙 午夜明蟾冷浸溪",
        "author": "刘一止",
        "content": "午夜明蟾冷浸溪。\n姮娥应有辟寒犀。\n桂岩仍在曲阑西。\n撷蕊攀条情未已，经丘寻壑想招携。\n不应痴马惜障泥。",
        "dynasty": "宋",
        "collection_info": null
    },
    {
        "uuid": "6d3d3af24dcc7a6481b5631445037765",
        "title": "点绛唇 洞户香凝",
        "author": "刘一止",
        "content": "洞户香凝，宴开特地风烟好。\n靓妆娟妙。\n玉雪光相照。\n认是桃源，绿水红云绕。\n真曾到。\n漾舟人老。\n应被桃花笑。",
        "dynasty": "宋",
        "collection_info": null
    },
    {
        "uuid": "2f38355247be6f1ff96ea79f66c40fb0",
        "title": "点绛唇 云鬓分行",
        "author": "刘一止",
        "content": "云鬓分行，照人明艳新妆就。\n御香窗牖。\n细酌鹅儿酒。\n铁拨鵾弦，一试春风手。\n龙仙奏。\n绛霄声透。\n不许人间有。",
        "dynasty": "宋",
        "collection_info": null
    },
    {
        "uuid": "62d2afdcd13e797b2629b12567fdcf27",
        "title": "临江仙 台上风光浓欲滴",
        "author": "刘一止",
        "content": "台上风光浓欲滴，傍阑芳桂阴成。\n乱山相对长官青。\n琢诗能句好，举酒见心倾。\n团扇不应秋后弃，几年仁惠风行。\n渭城柳色若为情。\n一尊松竹底，三唱和秋声。",
        "dynasty": "宋",
        "collection_info": null
    },
    {
        "uuid": "15e082a1eb1def63712d9a2c724999f0",
        "title": "蓦山溪 王家人地",
        "author": "刘一止",
        "content": "王家人地，奕奕争高秀。\n金紫照青春，想当日、乌衣巷口。\n声名气概，今见两朱轓，诗似锦，酒如渑，属意风光厚。\n酿泉石壁，未减南阳寿。\n清兴与谁同，探梅萼、溪桥驿堠。\n东风御柳，应访此韩翃，归步稳，赤墀边，肯记幽栖否。",
        "dynasty": "宋",
        "collection_info": null
    },
    {
        "uuid": "2149e1f1e9f9f44392a445a3e6b90ce4",
        "title": "念奴娇 小舟漂兀",
        "author": "刘一止",
        "content": "小舟漂兀，犯溪烟深入，无穷寒碧。\n路绕莲塘浑乱眼，千顷朱朱白白。\n闻说高情，寻盟鸥鹭，爱此风标客。\n掀髯一笑，顿忘身世形迹。\n我爱古邑风流，碧峰争秀峙，相持如掖。\n制锦才雄应未怕，百里文书堆积。\n吏散庭空，举觞遨月，饮兴何妨剧。\n却怜宣子，杖头才挂钱百。",
        "dynasty": "宋",
        "collection_info": null
    },
    {
        "uuid": "3b1f7c7d3a5ff2e4cf8dbd3230a20b7a",
        "title": "柳梢青 柳汀烟暮",
        "author": "刘一止",
        "content": "柳汀烟暮。\n常记岸帻，风流张绪。\n酒兴诗情，而今移向，那边佳处。\n使君自乐萧闲，未肯副、岩廊虚伫。\n不念寒窗，老人幽梦，追寻无据。",
        "dynasty": "宋",
        "collection_info": null
    },
    {
        "uuid": "bbf553157b37aa97ad69f406c40e73db",
        "title": "鹊桥仙 春风真个",
        "author": "刘一止",
        "content": "春风真个，取将花去，酬我清阴满院。\n名园清昼漏签迟，未肯负、酒朋歌伴。\n使君情在，暮云合处，卧看碧峰峨弁。\n向来魂梦几曾真，休怨断、楼高不见。",
        "dynasty": "宋",
        "collection_info": null
    },
    {
        "uuid": "39e8810e54f397531ff62a36b6382812",
        "title": "浣溪沙 曾向蓬莱得姓名",
        "author": "刘一止",
        "content": "曾向蓬莱得姓名。\n坐中省识是飞琼。\n琵琶翻作步虚声。\n一自当时收拨后，世间弦索不堪听。\n梦回凄断月胧明。",
        "dynasty": "宋",
        "collection_info": null
    },
    {
        "uuid": "89d5c653368575e4385505cdddc74c9c",
        "title": "点绛唇 岁月飘流",
        "author": "刘一止",
        "content": "岁月飘流，故人相望如箕斗。\n畔愁千首。\n诗骨能清瘦。\n白日鵾弦，同看春风手。\n君知否。\n袖痕别后。\n犹有临歧酒。",
        "dynasty": "宋",
        "collection_info": null
    },
    {
        "uuid": "b1645f4917912e028ea0e400edb33b55",
        "title": "点绛唇 山邑新凉",
        "author": "刘一止",
        "content": "山邑新凉，夜堂爽气侵南斗。\n为谁骧首。\n月冷冰蛾瘦。\n八万二千，雕琢琼瑶手。\n君知否。\n待君归后。\n双照杯中酒。",
        "dynasty": "宋",
        "collection_info": null
    },
    {
        "uuid": "649cd3e865ef5723f915f154abe40491",
        "title": "望海潮 东郊人报",
        "author": "刘一止",
        "content": "东郊人报，春风消息，先归御柳宫梅。\n残雪恋枝，轻阴阁雨，郁葱瑞气佳哉。\n清晓九门开。\n听舜韶声举，迤逦天街。\n双阙连云，六鳌横海驾峰来。\n华灯竟簇楼台。\n正丰年共乐，欢意徘徊。\n帘卷弄妆，尘香趁马，轻寒细入人怀。\n争待凤舆回。\n看一天星斗，移下蓬莱。\n是处歌谣，太平声入万年杯。",
        "dynasty": "宋",
        "collection_info": null
    },
    {
        "uuid": "2dc5c1c1797b66c56ed5fdd1c41cbea0",
        "title": "青玉案 马头双鹊飞来喜",
        "author": "刘一止",
        "content": "马头双鹊飞来喜。\n惜凝望、音书至。\n一掬离怀千万事。\n绿窗深夜，短笺封就，应也寻人寄。\n春风鬓畔疏梅蕊。\n映妆艳、清如洗。\n苦恨眼边常忆记。\n楚宫行路，倚桥攀驿，供尽梅花泪。",
        "dynasty": "宋",
        "collection_info": null
    },
    {
        "uuid": "9506b83c378affca0d6fa6e47b4bdfef",
        "title": "喜迁莺 晓光催角",
        "author": "刘一止",
        "content": "晓光催角。\n听宿鸟未惊，邻鸡先觉。\n迤逦烟村，马嘶人起，残月尚穿林薄。\n泪痕带霜微凝，酒力冲寒犹弱。\n叹倦客、悄不禁，重染风尘京洛。\n追念，人别后，心事万重，难觅孤鸿托。\n翠幌娇深，曲屏香暖，争念岁寒飘泊。\n怨月恨花烦恼，不是不曾经着。\n这情味，望一成消减，新来还恶。",
        "dynasty": "宋",
        "collection_info": null
    },
    {
        "uuid": "f43f0c2b3806239d0f08c23f14ffbd98",
        "title": "踏莎行 淡月精神",
        "author": "刘一止",
        "content": "淡月精神，疏梅风韵。\n粉香融脸胭脂润。\n袖痕犹带玉虬烟，六朝窄样裁宫锦。\n眉黛分愁，眼波传信。\n酒阑画烛交红影。\n有期无定却瞋人，索强我早谙伊性。",
        "dynasty": "宋",
        "collection_info": null
    },
    {
        "uuid": "dc96f257755549f3e58358a0f017d324",
        "title": "浣溪沙 莫问新欢与旧愁",
        "author": "刘一止",
        "content": "莫问新欢与旧愁。\n浅颦微笑总风流。\n眼波横注楚江秋。\n十字街头家住处，心肠四散几时休。\n揽风招月是朱楼。",
        "dynasty": "宋",
        "collection_info": null
    },
    {
        "uuid": "c549fda9e6a377a44d13dc078a272c58",
        "title": "小斋即事二首  其一",
        "author": "刘一止",
        "content": "怜琴为絃直，爱棋因局方。\n未用较得失，那能记宫商。\n我老世愈疏，一拙万事妨。\n惟此二物随，不系有兴亡。",
        "dynasty": "宋",
        "collection_info": null
    },
    {
        "uuid": "edd7bea622e055b3e6af15b88ddbfb85",
        "title": "小斋即事二首  其二",
        "author": "刘一止",
        "content": "旱夏甘雨零，坐见草木长。\n天怜官穷隘，乞与风飒爽。\n四檐溜通池，激激听微响。\n虽非山林间，故作山林想。",
        "dynasty": "宋",
        "collection_info": null
    },
    {
        "uuid": "06e1d0ccdf69e7a6093275020b7e568a",
        "title": "道中杂兴五首  其一",
        "author": "刘一止",
        "content": "濒春欲生妍，梅蘂先媚好。\n宁辞犯霜雪，渐拟苏百草。\n耿耿甘独待，余恩及枯槁。",
        "dynasty": "宋",
        "collection_info": null
    },
    {
        "uuid": "82df662b1280008ce2a39688d5869f61",
        "title": "道中杂兴五首  其二",
        "author": "刘一止",
        "content": "姚黄花中君，芍药乃近侍。\n我尝品江梅，真是花御史。\n不见雪霜中，炯炯但孤峙。",
        "dynasty": "宋",
        "collection_info": null
    },
    {
        "uuid": "f84c13a97e609836d87e2c8b1edca056",
        "title": "道中杂兴五首  其三",
        "author": "刘一止",
        "content": "晴风扫顽云，白日光在地。\n云翳无几何，聚散等悬寄。\n所以寸草心，各各抱根蒂。",
        "dynasty": "宋",
        "collection_info": null
    },
    {
        "uuid": "140e4372503225385c6425eb8fa7fdd7",
        "title": "道中杂兴五首  其四",
        "author": "刘一止",
        "content": "麦头渐青青，麦田何井井。\n黄云被原野，众草昏未醒。\n方知天壤间，春风有畦畛。",
        "dynasty": "宋",
        "collection_info": null
    },
    {
        "uuid": "a0eae63b7229928d59c1956f5809f167",
        "title": "道中杂兴五首  其五",
        "author": "刘一止",
        "content": "长亭连短亭，隻堠復双堠。\n居然送行客，历历记奔走。\n十里同五里，先后无好丑。",
        "dynasty": "宋",
        "collection_info": null
    },
    {
        "uuid": "e829058085309053cfb35e6463eaa449",
        "title": "识舟亭一首",
        "author": "刘一止",
        "content": "渺渺归帆江北渚，脉脉相望那得语。\n舟中贾客婵娟女，朝乐潇湘暮荆楚。\n我欲招之问计然，浮名唾去如飘烟。\n买鱼沽酒啸俦侣，槌鼓弄笛凋残年。",
        "dynasty": "宋",
        "collection_info": null
    },
    {
        "uuid": "c29b8a4af6bc6c2cbd33e14b5b0c3aeb",
        "title": "过新开湖呈无言兄御史",
        "author": "刘一止",
        "content": "整整斜斜村舍居，十十五五沙中鳬。\n潜鱼钓影水深浅，高柳着行烟有无。\n天阔云低过平楚，已觉淮音近吴语。\n淮南米贱好留侬，正恐不归心更苦。",
        "dynasty": "宋",
        "collection_info": null
    },
    {
        "uuid": "55e238410a16352be651da4adb12c5a9",
        "title": "腰鎌一首",
        "author": "刘一止",
        "content": "腰鎌行稻区，引挽亲刈熟。\n黄云卧千顷，弥望极平陆。\n潦水秋未收，褰裳听满足。\n为士復兼农，自身仍当仆。\n书年贺丰稔，天事诚委曲。\n辛苦岂敢辞，幸此卒岁蓄。\n归来妻孥笑，风日缁面目。\n未觉城市胜，生理系斗斛。\n少年事笔耕，初不辨穜稑。\n读书舌本燥，得食仅半菽。\n人言清有余，自哂瘦如竹。\n虚名真画饼，逸景等转烛。\n今我更百态，渐已不讳俗。\n杯水重万言，嚢钱踰满腹。\n却嗤祖士少，未免怀愧恧。\n客来讵相访，底用身障簏。",
        "dynasty": "宋",
        "collection_info": null
    },
    {
        "uuid": "11c56c8f2abd2838738e613091054a33",
        "title": "无言兄以银壶作粥糜颇极其妙舟居夜饥顷刻可办戏作此诗",
        "author": "刘一止",
        "content": "少年爱酒不废沽，滑稽鸱夷每随车。\n春禽似是知我意，日日劝我提葫芦。\n侵寻老境筋力异，宿昔百嗜今一无。\n羁穷未免走四方，是口时赖薄粥餬。\n怜君巧作此瓢壶，善为口计真不疏。\n上盖下丰腹胍𦘴，空洞可置升米余。\n釜汤外沸如隔膜，气塞不作声卢胡。\n须臾已復成淖糜，匀滑不减倾醍醐。\n篷窗夜饥急星火，咄嗟而办功可书。\n山僧歙钵未足诧，考父古鼎非时须。\n我闻壶中有高隐，日月或类蓬莱居。\n神仙有无事恍惚，山泽形貌常多臞。\n不如一饱睡清熟，个中便是真华胥。",
        "dynasty": "宋",
        "collection_info": null
    },
    {
        "uuid": "d2ab30ab29a6c3eab9e24e5e59d8fe0f",
        "title": "卢骏元宪使寄示会稽竞秀阁识舟亭二诗为各赋一首  其一",
        "author": "刘一止",
        "content": "葱笼秀拥秦山落，尽日春风吹岭脚。\n朝来领略到窗几，谁遣虚空出阿阁。\n南台御史去天近，身与孤云生两角。\n胸中摸索千丈絃，更恐并吞有衡霍。",
        "dynasty": "宋",
        "collection_info": null
    },
    {
        "uuid": "382abbc0044641a9819db1d128be6eb0",
        "title": "卢骏元宪使寄示会稽竞秀阁识舟亭二诗为各赋一首  其二",
        "author": "刘一止",
        "content": "海门山边初落潮，西兴渡口浪痕高。\n渺渺目乱翻云涛，心识不语迎归桡。\n江亭晚日风萧骚，轧哑鸣橹相向摇。\n平头鴈落沙没腰，舟人底处寻青招。",
        "dynasty": "宋",
        "collection_info": null
    },
    {
        "uuid": "4df7d710a8240e839aa087c83e512749",
        "title": "天长道中作饥来驱我去二首寄呈刘卢二御史  其一",
        "author": "刘一止",
        "content": "饥来驱我去，去去復何之。\n西风迎马头，背日霜林披。\n十年京洛尘，衣弊因改为。\n岂惟衣日化，面目亦已缁。\n功名误少小，辛苦道老黧。\n追惟中自惊，恍声失旦鷄。\n安得如虚空，万境俱一齐。\n我心无去来，我马随东西。",
        "dynasty": "宋",
        "collection_info": null
    },
    {
        "uuid": "b8986348d2e018a6a3768278a8364db9",
        "title": "天长道中作饥来驱我去二首寄呈刘卢二御史  其二",
        "author": "刘一止",
        "content": "饥来驱我去，去去復何如。\n我饥亦何惭，所叹为此躯。\n明发着征衫，薄暮投郊墟。\n烟林号怒风，牛背立饥乌。\n境恶梦多悸，愁孤鬰难舒。\n念初别乡邦，短檝穿菰芦。\n眼中两御史，炯炯冰在壶。\n清游失追攀，负此山绕湖。\n我行日已西，回首风牵裾。\n两公饫文章，笔端吐新腴。\n愿言继残膏，龟肠正空虚。",
        "dynasty": "宋",
        "collection_info": null
    },
    {
        "uuid": "42a50a4c07a7d1e0a081d00095f46d60",
        "title": "拱州道中二首  其一",
        "author": "刘一止",
        "content": "城楼百尺兀相望，帝作东辅拱神州。\n当日隋家漕渠柳，至今春在末梢头。",
        "dynasty": "宋",
        "collection_info": null
    },
    {
        "uuid": "d9c5ffc81f11da79748741c953aa5b25",
        "title": "拱州道中二首  其二",
        "author": "刘一止",
        "content": "柳条明媚欲变色，便想春思浩无涯。\n行人手挽不忍断，云此生意方萌芽。",
        "dynasty": "宋",
        "collection_info": null
    },
    {
        "uuid": "e2d85bad3535c8a6b6a35bb8646afa58",
        "title": "家侄季高作诗止酒戏赋二首  其一",
        "author": "刘一止",
        "content": "渊明出从任，初亦计林田。\n一朝倦束带，唾弃如飘烟。\n无酒每从人，兹事若可怜。\n醉来便逐客，卿去我欲眠。\n了知此贤胸，醒醉皆超然。\n胡为遽止酒，而作止酒篇。\n此身役万物，不使一物偏。\n有偏即是累，在性皆非圆。\n我樽可忘酒，我琴故无絃。\n携琴玩空樽，惟我乐也天。",
        "dynasty": "宋",
        "collection_info": null
    },
    {
        "uuid": "ebecbb58a14cafdc008a4b673fc84b57",
        "title": "家侄季高作诗止酒戏赋二首  其二",
        "author": "刘一止",
        "content": "渊明赋止酒，止酒未尝止。\n今朝诗固云，从此真止矣。\n我观他日诗，说酒特未已。\n必饮诚有累，必止亦非理。\n无如作病何，聊用忘忧耳。\n得失定相半，随遇无彼此。\n胡为我阿咸，深拒坚壁垒。\n子言故多师，乌有与亡是。\n独此止酒诗，字字如信史。\n恐子昧圆通，未究真正义。\n当观诸世间，一一等幻戏。\n死生尚云尔，何乃较醒醉。\n操瓢起相从，无为乏我事。",
        "dynasty": "宋",
        "collection_info": null
    },
    {
        "uuid": "e3e14a3fd63bf65026bca6baa62fce00",
        "title": "方时敏寄和诗復用韵报之并简季高理前止酒之语季高尝梦萧相国戒勿饮酒  其一",
        "author": "刘一止",
        "content": "畴昔城南隅，莲叶秋田田。\n从公觞玉醪，醉墨看云烟。\n我乃世背驰，公独肯顾怜。\n追思十年梦，仅熟一觉眠。\n念当老扁舟，生理师计然。\n不意菰芦中，復见琼瑶篇。\n笔力如置阵，弥缝认先偏。\n从容步武间，左右方若圆。\n又如清庙音，三叹闻疏絃。\n安得化为云，追逐飞上天。",
        "dynasty": "宋",
        "collection_info": null
    },
    {
        "uuid": "57be709b44ccf7f3098abaf9f6638241",
        "title": "方时敏寄和诗復用韵报之并简季高理前止酒之语季高尝梦萧相国戒勿饮酒  其二",
        "author": "刘一止",
        "content": "阮籍刘伯伦，嗜酒不知止。\n颠狂欲求名，此计真陋矣。\n酒中有何好，正自未能已。\n愁来得暂驱，洞若适妙理。\n我岂沈酣徒，公亦聊尔耳。\n世间等梦间，未悟彼易此。\n阿高志得殊，家学自中垒。\n嗷嗷求独醒，今昨较非是。\n无心穷酒圣，有意造诗史。\n自言古鄼侯，告戒存密义。\n逡巡若神授，恍惚类儿戏。\n不须更论酒，春梦本如醉。\n我知昴星精，不管太白事。",
        "dynasty": "宋",
        "collection_info": null
    },
    {
        "uuid": "c9602e370bb7d393d4b838226825d602",
        "title": "次韵赵端直贻何子楚卜居山间二绝句  其一",
        "author": "刘一止",
        "content": "贺老晚乞一曲湖，绝胜叔平千头奴。\n端直自是功名人，未用早计此索居。",
        "dynasty": "宋",
        "collection_info": null
    },
    {
        "uuid": "43c668b9e30afe1906d2a52530d93c4e",
        "title": "次韵赵端直贻何子楚卜居山间二绝句  其二",
        "author": "刘一止",
        "content": "后堂弹丝娇不止，知有性灵双婢子。\n歌词自制清如水，却怪惊尘暗中起。",
        "dynasty": "宋",
        "collection_info": null
    },
    {
        "uuid": "0d093c89058a4128410aa0c9994668e5",
        "title": "次韵子楚秀才  其一",
        "author": "刘一止",
        "content": "何郎卜筑吞江湖，下瞰培塿皆仆奴。\n山川胜绝本相假，正復此士堪此居。",
        "dynasty": "宋",
        "collection_info": null
    },
    {
        "uuid": "aa7211f63ee963071ed1bcba66d9542b",
        "title": "次韵子楚秀才  其二",
        "author": "刘一止",
        "content": "何郎归欤直止止，所恨扁舟欠西子。\n山高日长贪睡美，不有江声谁唤起。",
        "dynasty": "宋",
        "collection_info": null
    },
    {
        "uuid": "84f738353e2c4054801835fc12780ef5",
        "title": "赠道人王生一首",
        "author": "刘一止",
        "content": "夜来清商入梧桐，策策不已鸣霜风。\n故烟一碧万烟树，惨淡已有伤秋容。\n嗟哉造物本何意，安得永赖长养功。\n我独冷眼阅荣悴，心与日出清霜融。\n子奚不来助我喜，瓮头春风生曲米。\n人间有酒谁不醉，知其天者我与子。\n我身虽无双羽翰，欲将梦到三神山。\n借尔八尺龙鬚席，蘧然一觉俱飞还。",
        "dynasty": "宋",
        "collection_info": null
    },
    {
        "uuid": "ec960ca59a7c5385339a8797219f67ee",
        "title": "家弟元成将参部来取别是夕忽梦与元成跨马并行隐隐闻车毂声如在道途觉而作诗并以赠行",
        "author": "刘一止",
        "content": "荒凉半亩居，风烟夜沈沈。\n安得清梦间，尚有车毂音。\n自我客京华，半世历嵚嵚。\n日月不相贷，鬓有微霜侵。\n骑马着青衫，兹事已不任。\n如何栖迟中，心迹犹差参。\n梦境通前生，染习良已深。\n岁月不可磨，愈厉如精金。\n富贵岂足道，大是功名心。\n勉哉子驰驱，壮志方在今。\n力学懒似侬，膏肓恐难鍼。",
        "dynasty": "宋",
        "collection_info": null
    },
    {
        "uuid": "c9f4188189c89c985d152be72c493901",
        "title": "次韵寄酬无言兄颁政二章  其一",
        "author": "刘一止",
        "content": "凤不出丹穴，姬孔叹且思。\n忽来乃为时，不计身安危。\n采色炫世眼，鸣声漏天机。\n高梧寄孤巢，俯仰反自悲。\n矧復鷃雀俦，妒喘如筒吹。\n我知盛名下，忧惙甚井眉。\n宠辱更事耳，何异秦晋饥。\n生身等世间，宁免相贷资。\n公乎岂人谋，天特相兹时。\n奈何不自量，径欲力撼之。\n如我实助喜，良是昔所期。\n蜀笺冰不如，忽枉洒兰辞。\n三復重太息，无术可肉飞。\n要看笔如椽，涂改生民诗。",
        "dynasty": "宋",
        "collection_info": null
    },
    {
        "uuid": "3c998da8a65842d9a356e3a02ee5e0e3",
        "title": "次韵寄酬无言兄颁政二章  其二",
        "author": "刘一止",
        "content": "自公之出矣，岂不旦夕思。\n人情剧险艰，太行未足危。\n十年江湖心，鸥鸟识忘机。\n却来鹓鹭行，方寸交喜悲。\n晚被天语温，习如和风吹。\n凡公宿昔交，谁不胜两眉。\n如我故陆沈，笔耕遇比饥。\n胸腹抱介介，何以取世资。\n时哉今唐虞，不出斯无时。\n苕之水洋洋，我饥实乐之。\n如何磊落人，颇復误见期。\n谁能叩人门，受彼在亡辞。\n吸饮风露寒，身轻会孤飞。\n明时自嗟拙，敢赋衡门诗。",
        "dynasty": "宋",
        "collection_info": null
    },
    {
        "uuid": "7c27b1d9174bd0e01ed2557ef985531a",
        "title": "与家侄季高夜语用毛内相韵",
        "author": "刘一止",
        "content": "儒生习气非偶然，出入文史东西家。\n扫除凈尽如宿草，春风一夕已復芽。\n子方妙年有奇气，我已种种成苍华。\n文章百巧坐一穷，无地可学东陵瓜。\n擩哜山色吞湖光，凛凛尚可驱百邪。\n子昔自云有仙骨，梦骑青螭籋飞霞。\n要与李杜高颉颃，下视余子窘可嗟。\n寒灯夜语耿不寐，似觉冰雪生齿牙。\n颇言室有法喜妻，幸是元无翁可挝。\n何如从吾巢云巅，共访葛洪学丹砂。",
        "dynasty": "宋",
        "collection_info": null
    },
    {
        "uuid": "1f90018ce2f633178694b1c4cc2a0812",
        "title": "赠别归安周县丞二首  其一",
        "author": "刘一止",
        "content": "自我居里间，连墻绝未去。\n非我敢杜门，客实莫我顾。\n頽然坐空庐，习懒已成痼。\n惟有一束书，遮眼慰迟暮。\n周郎来何许，文字得我怖。\n渊源笑鲵桓，采色隐豹雾。\n追随古河洲，山色入幽步。\n诗文互徴逐，酒鸾及时具。\n如我众弃余，君意独何慕。\n入兰不知芳，逐臭无乃误。\n君亦忘机人，足迹乱鸥鹭。\n堂前种白莲，心境涵凈土。\n观空本无说，因物自吐露。\n往来忘时节，相对两如寓。\n屈指说去官，始忆三年住。\n冁然同一笑，岁月真脱免。\n我不记前三，更问末后句。",
        "dynasty": "宋",
        "collection_info": null
    },
    {
        "uuid": "3638ca38efd1ed38f3283897a008168a",
        "title": "赠别归安周县丞二首  其二",
        "author": "刘一止",
        "content": "庭前百个竹，眼见三陨箨。\n不知如许久，已復东行槖。\n君初无住想，脱去亦不恶。\n官身等出家，随牒即行脚。\n笑傲云烟间，何适非至乐。\n嗟我独奈何，生理自窘縳。\n四十三年非，醖造此大错。\n从今便上上，万事付莫莫。\n张公留衣钵，绿蓑与青篛。\n会当老扁舟，相与同啐啄。\n更看后五日，放过前一着。",
        "dynasty": "宋",
        "collection_info": null
    },
    {
        "uuid": "332fe3d789bd57c65ce50236637f73c6",
        "title": "宿溪口一首",
        "author": "刘一止",
        "content": "溪声来天边，风水共豪纵。\n夜气剧奔马，侵晓不能控。\n书生有清癖，咏雪宁忽冻。\n胡为枕寒流，故遣不成梦。",
        "dynasty": "宋",
        "collection_info": null
    },
    {
        "uuid": "6d8d0ee009f6b72a394425c94588597a",
        "title": "赋建安林尚能家追远堂一首",
        "author": "刘一止",
        "content": "履霜存永慕，风树寄悲惋。\n古来孝子心，百岁常辗转。\n鸡豚逮亲存，适意宁一脔。\n他时毂千乘，泣涕颜有腼。\n生世苟如此，岂得但理遣。\n所以奉尝事，自竭叵不勉。\n尚能七闽秀，器识颇凝远。\n求官自束髮，捧檄恨晼晚。\n归怀追养勤，作堂近山巘。\n欲招九原魂，彷佛此息偃。\n牛羊家自腯，菘韭傍可剪。\n春秋及时祀，情物两俱腆。\n遂令里间儿，艰诧知礼典。\n孰先如此堂，孰孝如此悃。\n从今大而门，至行神所戬。",
        "dynasty": "宋",
        "collection_info": null
    },
    {
        "uuid": "5391e69f4d30d2a086a9ac5afdf3a47d",
        "title": "宋景文公之孙景云得玉龟印有忠孝侯印四字示诗次其韵",
        "author": "刘一止",
        "content": "宝器传家宁浪出，汉爵通侯二千石。\n悬知忠孝萃公门，寸印便应轻尺璧。\n虎头飞去通神画，未免诳欺涉嘲骂。\n余不左顾非偶然，渭水得璜天或者。\n公门次第生辉光，一一词锋如剑铓。\n龟玉正怜俱在手，莫放柙中苍兕吼。",
        "dynasty": "宋",
        "collection_info": null
    },
    {
        "uuid": "5e40e8a78afe9317df56dec954a2ee2d",
        "title": "舍弟出家作诗贻之",
        "author": "刘一止",
        "content": "在家情已疏，出家终不恶。\n不有清凈缘，云何脱徽索。\n我昔志婚宦，谓足世味乐。\n颠倒十年间，如蠺竟自缚。\n业已无奈何，劝汝莫莫莫。\n一沤非全潮，起灭皆妄作。\n当知是身浮，流浪恐非託。\n伎俩百不好，摄念乃初学。\n如病求真医，安心是良药。",
        "dynasty": "宋",
        "collection_info": null
    },
    {
        "uuid": "c316db39a146644de62c2fb2fe388ec0",
        "title": "和峦嶅二子寒食少天色五字  其一",
        "author": "刘一止",
        "content": "雾雨昏不醒，东风晓能酸。\n我食日不足，宁忧三日寒。",
        "dynasty": "宋",
        "collection_info": null
    },
    {
        "uuid": "da6cec338042b028fa0a22f1c7bebe4f",
        "title": "和峦嶅二子寒食少天色五字  其二",
        "author": "刘一止",
        "content": "去年今日时，桃李半狼藉。\n能随里门儿，买𩛿作寒食。",
        "dynasty": "宋",
        "collection_info": null
    },
    {
        "uuid": "016aa8e689c33e63415584124c2e8d14",
        "title": "和峦嶅二子寒食少天色五字  其三",
        "author": "刘一止",
        "content": "人言二月时，霏雨生树杪。\n天色何时光，要向寒食少。",
        "dynasty": "宋",
        "collection_info": null
    },
    {
        "uuid": "8e974a3a4960439d63ca6cdb7bce1c57",
        "title": "和峦嶅二子寒食少天色五字  其四",
        "author": "刘一止",
        "content": "江南舟轧鸦，江北马连翩。\n经春不能赏，谁云不关天。",
        "dynasty": "宋",
        "collection_info": null
    },
    {
        "uuid": "890882e9cd8134af023339157d23cea6",
        "title": "和峦嶅二子寒食少天色五字  其五",
        "author": "刘一止",
        "content": "春风未渠尖，花草有矜色。\n酴醿会倾城，牡丹欲倾国。",
        "dynasty": "宋",
        "collection_info": null
    },
    {
        "uuid": "613d0e9a309cc4dc88b9624965068cce",
        "title": "太守生辰四首以受天百禄为韵  其一",
        "author": "刘一止",
        "content": "汉城欲回春，梅柳诧先受。\n江北迎两轓，江南试春酒。\n得州古云乐，渠阁大如斗。\n要将岁寒姿，一笑阅好丑。",
        "dynasty": "宋",
        "collection_info": null
    },
    {
        "uuid": "c64782767ca77b12276d79752108b8c7",
        "title": "太守生辰四首以受天百禄为韵  其二",
        "author": "刘一止",
        "content": "朱轓世功名，地接韦杜天。\n勤劳三十载，始着荣途鞭。\n淹速会有时，用舍何其贤。\n或者相弃除，天公赐长年。",
        "dynasty": "宋",
        "collection_info": null
    },
    {
        "uuid": "d9b6186c171231e7f86fdc4573d0df74",
        "title": "太守生辰四首以受天百禄为韵  其三",
        "author": "刘一止",
        "content": "杯觞谁圣贤，翰墨自主客。\n一醉迎春风，丽思发幽赜。\n河东岂无赋，讽一或劝百。\n愿公摅梗概，早晚焕简册。",
        "dynasty": "宋",
        "collection_info": null
    },
    {
        "uuid": "eac599b0bd3b46df2e296c2b13788a12",
        "title": "太守生辰四首以受天百禄为韵  其四",
        "author": "刘一止",
        "content": "龙门映当代，开阖踵前躅。\n自笑牛马走，老矣恋寸禄。\n染指睨列鼎，炙手借余燠。\n但恐飞诏来，沙头理行轴。",
        "dynasty": "宋",
        "collection_info": null
    },
    {
        "uuid": "c2dfef4b82032a32c05b95ffb1648533",
        "title": "又以永锡难老为韵  其一",
        "author": "刘一止",
        "content": "相门若崇山，神物职所领。\n天令佑世德，奕奕发秀颖。\n图书漫今古，论议余骨鲠。\n富贵岂足言，功烈相与永。",
        "dynasty": "宋",
        "collection_info": null
    },
    {
        "uuid": "f08e8ccaee82b25d32602fd0bab1d99f",
        "title": "又以永锡难老为韵  其二",
        "author": "刘一止",
        "content": "倚公芸香阁，今古压紬绎。\n付公铜虎符，利疚稔更历。\n帝曰我此贤，储作国柱石。\n俾尔寿而富，一一天所锡。",
        "dynasty": "宋",
        "collection_info": null
    },
    {
        "uuid": "f64d0a37486a46c76b475699d8c92d50",
        "title": "又以永锡难老为韵  其三",
        "author": "刘一止",
        "content": "采采黄菊英，秀色真可餐。\n泛之清霞觞，荐以白玉盘。\n我欲持寿公，助发凌风翰。\n天地炯在眼，一举非公难。",
        "dynasty": "宋",
        "collection_info": null
    },
    {
        "uuid": "7ad0fb4cc2e4bd7c269af95fa14af9f5",
        "title": "又以永锡难老为韵  其四",
        "author": "刘一止",
        "content": "长松倚青壁，千岁身不老。\n下顾蓬艾姿，生意何草草。\n愿言雨露甘，余润及枯槁。\n耿耿心自怜，得荫苦不早。",
        "dynasty": "宋",
        "collection_info": null
    },
    {
        "uuid": "1c13fd4775f741a235790123a471e874",
        "title": "夜起观雪一首",
        "author": "刘一止",
        "content": "寒空夜作山林声，打窗窸窣饥鼠行。\n褰帷忽怪窗淡白，开门雪飞纵復横。\n天上瑞花开又落，庭下疏梅初破萼。\n忍寒耐苦发孤妍，似与老人甘落莫。\n遥怜国难何时清，嗣皇求衣天未明。\n长蛇封豕欲荐食，执笔固陋惭书生。\n皇天悔祸今可卜，乞与江湖比岁熟。\n莫言此雪不乐饥，便是天公真雨粟。",
        "dynasty": "宋",
        "collection_info": null
    },
    {
        "uuid": "c38b0545d3eff94ed869cadcc3653449",
        "title": "待潮浙江口寄左与言大夫叶元亮学士兼简吴似之大着",
        "author": "刘一止",
        "content": "今日江头雪欲作，涛怒风豪两喷薄。\n青鞋黄帽湖海人，独立沙边如病鹤。\n闲身不待君赐与，拟占风烟佳处着。\n如何寸禄晚见招，踉蹡欲前还欲却。\n翩翩西湖两公子，胸次峥嵘饱邱壑。\n糟床夜注喜相报，自发清吟侑觞酌。\n我来一笑岂易得，十载湖山负佳约。\n间关百态成底事，毛髪星星已非昨。\n人间俯仰变今古，总似潮生与潮落。\n会须乞取此身健，在眼好山俱着脚。\n颇闻神方能却老，肯辅衰残殊不恶。\n因声更约吴太史，石鼎他年煮仙药。",
        "dynasty": "宋",
        "collection_info": null
    },
    {
        "uuid": "02dea359de9b7b5bb2a566c524f5e2ec",
        "title": "送楼伴张吏部还朝一首",
        "author": "刘一止",
        "content": "中台缥缈神仙居，退朝往往联飇舆。\n追随五城十二楼，鞭鸾笞凤相嬉娱。\n一一气貌清而腴，下哂山泽皆臞儒。\n虚堂夜直冷不寐，博极天上人间书。\n去取小雅大雅诗，赓续二典窜禹谟。\n尘凡岂得追步趋，梦境欲到犹趦趄。\n望郎何事飞轺车，东浮江淮绝句吴。\n天令贱子得所图，邂逅实始迎郊墟。\n公不鄙我置坐隅，假以色笑安且舒。\n乃知仙风自恢廓，不邀我敬怜其愚。\n从容自喜吐杰句，屏息侧听仍嗟吁。\n朱絃疏越清庙奏，一唱三叹音有余。\n何刘沈谢气力短，郊岛辈行不足奴。\n惟公妙年擅场屋，一日声价腾八区。\n诸公贵人交荐达，帝以见晚惊严徐。\n要津已復更步武，簪笔会直承明庐。\n颇闻细书问良苦，便觉风信催旋舻。\n公归傥辨报明主，物色士类供时须。\n班公驺仆我不如，山林钟鼎端异途。\n何王之门曳长裾，半生鼓瑟从吹竽。\n逝将争席朋樵渔，正恐不免饥见驱。\n间关老矣尚耿耿，所觊肝胆从公输。\n他时门下有此客，中夜弹剑非无鱼。",
        "dynasty": "宋",
        "collection_info": null
    },
    {
        "uuid": "58ae04307fa772cf831d7e43cb385e83",
        "title": "雪夜一首呈傅舍人",
        "author": "刘一止",
        "content": "朔风无端卷入幕，短檠滉漾吹花落。\n怪来觅句如斲冰，门外雪花如舞鹤。\n老妻自起倾残樽，麒麟活火红炖炖。\n凭君为唤诗肠温，他日有酒不足论。",
        "dynasty": "宋",
        "collection_info": null
    },
    {
        "uuid": "63002bd3d969778c274c8ea3af16167a",
        "title": "忆山中一首示峦嶅二子用前韵",
        "author": "刘一止",
        "content": "世路欹危如燕幕，未厌山中昔牢落。\n春前撷韭秋撷菘，有客有客鷴与鹤。\n瓦瓯铁杓文石樽，枯樵发火势易炖。\n得酒径就山僧温，听风听雨取次论。",
        "dynasty": "宋",
        "collection_info": null
    },
    {
        "uuid": "30178be3d64cf479ae1acadb9d3fc9fe",
        "title": "次韵方允迪袐监九日登高一首",
        "author": "刘一止",
        "content": "九日意萧条，病卧如漳滨。\n红萸起自插，黄菊兹及辰。\n身落芹藻间，心与鸿鴈亲。\n想见龙山游，嘲谑落帽人。\n眷焉瀛洲客，共此溪港邻。\n白髪俱许长，清愁浩无垠。\n四年京华别，前事宁忍询。\n国耻久未雪，愤切此逐臣。\n革路何时还，今谁叫穹旻。\n驾言写心忧，一涴衣上尘。\n扁舟羡鸱夷，举酒忆季真。\n目极樵径风，便拟从采薪。\n但恐嵌岩中，不着功名身。\n报国君尚强，我拙甘长贫。",
        "dynasty": "宋",
        "collection_info": null
    },
    {
        "uuid": "7c5915f138918235dca6d10a3d77eed8",
        "title": "水车一首",
        "author": "刘一止",
        "content": "村田高仰对低窊，咫尺溪流有等差。\n我欲浸灌均田涯，天公不遣雷鞭车。\n老龙下饮骨节瘦，引水上泥声呷呀。\n初疑蹙踏动地轴，风轮共转相鈎加。\n嗟我妇子脚不停，日走百里不离家。\n绿芒刺水秧初芽，雪浪翻壠何时花。\n农家作劳无别想，两耳未厌长呕哑。\n残年我亦冀一饱，谓此鼓吹胜闻蛙。",
        "dynasty": "宋",
        "collection_info": null
    },
    {
        "uuid": "c94a23f8a593b2dc46c74007fbaf0d0d",
        "title": "和云门行持长老十二辰歌呈同游二三士",
        "author": "刘一止",
        "content": "虚堂怖鬼鼠窸窣，床上门牛由蚁窟。\n将军见虎箭羽没，兔起鹘落不待咄。\n初心学道如龙头，习疑玩久蛇尾收。\n云门倒跨一木马，追风相羊踏九州。\n诸贤巧思生棘猴，碧鸡谈辨不肯休。\n烦师放出紫湖狗，骑猪南穿声喧啾。",
        "dynasty": "宋",
        "collection_info": null
    },
    {
        "uuid": "0872e571ed294acf9696d93fa60fd2d0",
        "title": "从谢仲谦乞猫一首",
        "author": "刘一止",
        "content": "昔人蚁动疑斗牛，我家奔鼠如马羣。\n穿床撼席不得寐，囓噬编简连帨帉。\n主人瓶粟常挂壁，每饭不肉如广文。\n谁令作意肆奸孽，似怨釜鬵无余荤。\n君家得猫自拯溺，恩育几岁忘其勤。\n屋头但怪鼠迹绝，不知下有飞将军。\n他时生囝愿聘取，青海龙种岂足云。\n归来堂上看俘馘，买鱼贯柳酬策勋。",
        "dynasty": "宋",
        "collection_info": null
    },
    {
        "uuid": "693a5994dff027f5834fbc162e64d822",
        "title": "次韵曾宏父见贻一首",
        "author": "刘一止",
        "content": "东巡属车何大勤，铁马风趋过吴下。\n周宣自有中兴日，天厌毡庭尚须暇。\n所兴吴越天有年，污邪委地连山前。\n与君步屧探禹穴，感时兴物俱惘然。\n一官寓食家传久，暮景差池亦何有。\n遮藏要见太平时，狐死何曾忘丘首。",
        "dynasty": "宋",
        "collection_info": null
    },
    {
        "uuid": "f41fe8f75105fc306b122120b0ddfda7",
        "title": "二禽言  其一",
        "author": "刘一止",
        "content": "婆饼焦，游子饥。\n游子饥，泣路岐。\n耕牛杀尽饱狂虏，桑下老农心更苦。",
        "dynasty": "宋",
        "collection_info": null
    },
    {
        "uuid": "93d480f9790fabbaaa170d7b6fbea2e7",
        "title": "二禽言  其二",
        "author": "刘一止",
        "content": "泥滑滑，风萧萧。\n烟雨昏，独木桥。\n轧鸦鸣橹逆风摇，行子终岁事远徭，使我心悸不得邀。",
        "dynasty": "宋",
        "collection_info": null
    },
    {
        "uuid": "0efe57933350cef4a328e391aa756c4e",
        "title": "和胡浚明村中好客稀五字併作一首",
        "author": "刘一止",
        "content": "青山为郭云当门，疏烟细雨梅花村。\n门前落涧泻寒溜，衮衮似是通河源。\n隐居二士清而通，谈道不愧将无同。\n何人载酒问奇字，糟床夜注时一中。\n天骥权奇嗟欲老，家有龙驹头尺好。\n孙郎并舍真可人，散乱书籤共探讨。\n只今干戈迷所适，我亦间关暂投迹。\n君家鸟雀不惊人，应怪苍黄如此客。\n谋身已拙知遁肥，邂逅得此良亦稀。\n化云所愿四方逐，念绝侧翅随人飞。",
        "dynasty": "宋",
        "collection_info": null
    },
    {
        "uuid": "10ac6e23e4f1e02236baa46add07961a",
        "title": "送吴兴太守卢给事赴兵部侍郎召四首以邦家之光为韵  其一",
        "author": "刘一止",
        "content": "东风催行舻，旍旗转修扛。\n千骑如登仙，我心岂得降。\n嗣学初元年，德意孚万邦。\n不战屈丑虏，威声疾奔泷。\n眷言帷幄旧，分符隔涛江。\n尚书古司戎，名实尚谁双。\n折衝要从容，谈笑空酒缸。\n帝曰汝遄归，谋国资敦庞。\n无庸斗大州，洪钟受微撞。",
        "dynasty": "宋",
        "collection_info": null
    },
    {
        "uuid": "7d838816cc4bf403681d83ac13735a95",
        "title": "送吴兴太守卢给事赴兵部侍郎召四首以邦家之光为韵  其二",
        "author": "刘一止",
        "content": "汀洲初檝迎，红紫烂朝霞。\n及兹理旋舻，绿阴已笼沙。\n使君如东君，来去不恋家。\n独持五色笔，摛辞灿芳华。\n明年凤凰池，春风浩无涯。\n须公赋丹青，去路不可遮。",
        "dynasty": "宋",
        "collection_info": null
    },
    {
        "uuid": "566aca1d68cf469b5260b95207a2bfe4",
        "title": "送吴兴太守卢给事赴兵部侍郎召四首以邦家之光为韵  其三",
        "author": "刘一止",
        "content": "公来临我邦，天意若见私。\n从容坐席间，风化已四驰。\n民曰吾二天，士曰得我师。\n庶几少淹留，子弟公教之。\n如何如不顾，公岂要我思。\n不见溪上山，旦暮发妍姿。\n及兹有行色，风日含悽悲。\n公亦何负渠，欠渠百篇诗。",
        "dynasty": "宋",
        "collection_info": null
    },
    {
        "uuid": "8b20ed9be3e7ff806eb3f181862bc6b0",
        "title": "送吴兴太守卢给事赴兵部侍郎召四首以邦家之光为韵  其四",
        "author": "刘一止",
        "content": "西雍拜颜色，振鹭俱分行。\n绣衣浙江滨，再上君子堂。\n首尾二十载，持槖侍明光。\n厌看南朝山，易绾吴兴章。\n煌煌朱两轓，照我梓与桑。\n怪我衫始青，怜我鬓已苍。\n颇復见劳苦，感慨激中肠。\n向来官如泥，葡萄换西凉。\n剪翎但鸣悲，坐阅百鸟翔。\n公为世良师，医国有禁方。\n颇闻药笼中，臭味久已尝。\n小草存远志，未用出声妨。\n采掇公弗疑，结根稔风霜。",
        "dynasty": "宋",
        "collection_info": null
    },
    {
        "uuid": "61e659d2ebd61d84d125ac279172db97",
        "title": "张倅生辰作质龟相鹤二诗为寿  其一",
        "author": "刘一止",
        "content": "神龟异生禀，怀抱星与月。\n蹒跚守丛着，游戏引莲叶。\n青云覆其上，文字书左胁。\n千年愈坚瘦，腹背类璆铁。\n有如盛德士，秉志厉霜雪。\n不求赫赫名，羞作翕翕热。\n行藏关理乱，阅世自明哲。\n时哉此唐虞，负图追往谍。",
        "dynasty": "宋",
        "collection_info": null
    },
    {
        "uuid": "1940f66e6ec0c25ae65ba6fe76ccd6e9",
        "title": "张倅生辰作质龟相鹤二诗为寿  其二",
        "author": "刘一止",
        "content": "黄鹤初出胎，骨格已惊众。\n翩翩谢嚣尘，飒爽自神纵。\n朝飞出芝田，夕饮下云梦。\n宁知风露质，乃系世轻重。\n有如贤达人，胸腹抱空洞。\n观时自隐显，岂待吹嘘送。\n会看九皋鸣，一一律吕中。\n阅岁千六百，羣飞接鸾凤。",
        "dynasty": "宋",
        "collection_info": null
    },
    {
        "uuid": "bf570c06f9a74ec6e85dd862b87f8b80",
        "title": "曾宏父将游吴兴示所和叶内相八首次其韵太守亦和故并及之  其一",
        "author": "刘一止",
        "content": "苹洲景物最恼客，无赖山色只供愁。\n短棹从渠系烟雨，春容併在水南头。",
        "dynasty": "宋",
        "collection_info": null
    },
    {
        "uuid": "8b9746b92cb867eda8a80ded067886e7",
        "title": "曾宏父将游吴兴示所和叶内相八首次其韵太守亦和故并及之  其二",
        "author": "刘一止",
        "content": "并山微径自曲折，野人种花无数蹊。\n太傅风流犹可想，楼船皓齿合招携。",
        "dynasty": "宋",
        "collection_info": null
    },
    {
        "uuid": "d613f46a18233fc31f73c0a7b44ce885",
        "title": "曾宏父将游吴兴示所和叶内相八首次其韵太守亦和故并及之  其三",
        "author": "刘一止",
        "content": "谢家溪亭花锁碎，尚忆故岁春未阑。\n觅得小航衝雨去，湿红飞处忍朝寒。",
        "dynasty": "宋",
        "collection_info": null
    },
    {
        "uuid": "a7c351a858f7c8835b267c7d8b5bc7d2",
        "title": "曾宏父将游吴兴示所和叶内相八首次其韵太守亦和故并及之  其四",
        "author": "刘一止",
        "content": "使君觅句自超绝，江边乌桕能绝人。\n我疑秘思有天巧，滉漾胸中百顷春。",
        "dynasty": "宋",
        "collection_info": null
    },
    {
        "uuid": "73ee4ca4265cbbc69767214bb7d97ccf",
        "title": "曾宏父将游吴兴示所和叶内相八首次其韵太守亦和故并及之  其五",
        "author": "刘一止",
        "content": "官闲亦復一笑适，理檝及此春日晴。\n追吟乃得伯宏父，便觉侯喜无诗声。",
        "dynasty": "宋",
        "collection_info": null
    },
    {
        "uuid": "8ac8d2abec2d6134fea3e5cf337aba44",
        "title": "曾宏父将游吴兴示所和叶内相八首次其韵太守亦和故并及之  其六",
        "author": "刘一止",
        "content": "老来文字读不入，抽思轧轧如涸泉。\n从君敢作入社客，正恐釜豆相泣煎。",
        "dynasty": "宋",
        "collection_info": null
    },
    {
        "uuid": "500c7e213b56e7dc04651b7c2ee9ccef",
        "title": "曾宏父将游吴兴示所和叶内相八首次其韵太守亦和故并及之  其七",
        "author": "刘一止",
        "content": "有怀玉堂前学士，典册汗漫真全潮。\n子向白云深处觅，面山溪馆带长桥。",
        "dynasty": "宋",
        "collection_info": null
    },
    {
        "uuid": "256df6af896cce64c07a09155b716673",
        "title": "曾宏父将游吴兴示所和叶内相八首次其韵太守亦和故并及之  其八",
        "author": "刘一止",
        "content": "翰林久袖经纶手，笔力游戏吞山川。\n要试皋夔致君术，不应牢落着幽禅。",
        "dynasty": "宋",
        "collection_info": null
    },
    {
        "uuid": "fe578b1a1f5e5a934e8034c1e888a60f",
        "title": "南山有蹲鸱一首示里中诸豪",
        "author": "刘一止",
        "content": "南山有蹲鸱，春田多鳬茈。\n何必泌之水，可以乐我饥。\n六师拥行在，闾巷屯虎貔。\n民食尚可纾，军食星火移。\n努力输县官，无乏辕门炊。\n所愿将与士，感此艰食时。\n忠义发饫腹，向敌争先之。\n驱逐狐鼠羣，宇县还清夷。\n我辈死即休，粒米不敢私。",
        "dynasty": "宋",
        "collection_info": null
    },
    {
        "uuid": "667930e4e0b28f8ceeeb9f9ad3e5c034",
        "title": "闻杭州乱二首  其一",
        "author": "刘一止",
        "content": "饥来命饷寒索衣，官家养兵如养儿。\n时平军律久玩弛，辕门笑歌骄莫随。\n往时金陵囚刺史，今者杭州漕臣死。\n稽天烈焰穷朝昏，千丈红霞炫江水。\n邻州之兵如此兵，呜呼此难何时平。",
        "dynasty": "宋",
        "collection_info": null
    },
    {
        "uuid": "71ffb89de81fac310436380752366e69",
        "title": "闻杭州乱二首  其二",
        "author": "刘一止",
        "content": "缓城将母走者谁，吾宗贵人丞相儿。\n高门潭潭深如海，一朝赤脚踏路岐。\n吁嗟身世本何有，金帛满家那得守。\n衣冠自古皆贼仇，玉石俱焚无好丑。\n呜呼安得贫富受用势略齐，无庸悬绝产祸机。",
        "dynasty": "宋",
        "collection_info": null
    },
    {
        "uuid": "f556281b5d4ed38bf6b3742145908cb2",
        "title": "傅子骏右司见和雪句且有两宫北狩之感復用韵二首  其一",
        "author": "刘一止",
        "content": "万里胡沙惊毳幕，北望旄头天际落。\n向来官军如路人，受甲逡巡惟指鹤。\n宁知竟屈銮辂尊，问天火令何当炖。\n落雪如絮不我温，九关梦想血面论。",
        "dynasty": "宋",
        "collection_info": null
    },
    {
        "uuid": "bdda00939ff7582879af7ae767dca94e",
        "title": "傅子骏右司见和雪句且有两宫北狩之感復用韵二首  其二",
        "author": "刘一止",
        "content": "先生着书风撼幕，诗成弄笔云烟落。\n舍傍种竹欲招凤，郭内有田纔给鹤。\n眼看雪片黏空尊，寒斋芋火犹能炖。\n怪我官冷何时温，我亦聊尔公弗论。",
        "dynasty": "宋",
        "collection_info": null
    },
    {
        "uuid": "443d21c3b2f46a22ec430beaee6bf62c",
        "title": "次韵方允迪秘监步月感怀一首",
        "author": "刘一止",
        "content": "伊昔苕水滨，诗酒相逆送。\n红蕖三百顷，天遣作妙供。\n于今几何时，喜惧不同梦。\n惊心风月夕，怨笛有残弄。\n所嗟老侵寻，不愧官冗从。\n当时季孟间，众识长雏凤。\n宁知天一角，復此樽酒共。\n文章自千古，习气无乃重。\n诗如朝阳鸣，一一律吕中。\n从游二三骏，蹀躞不受鞚。\n阿威有家学，落笔竞豪纵。\n伤时復怀旧，一笑得再恸。\n公等俱勉旃，如我堪底用。",
        "dynasty": "宋",
        "collection_info": null
    },
    {
        "uuid": "bc34d9b84f410e9ded0273aed89f0323",
        "title": "允迪以羊膏瀹茗饮吕景实景实有诗叹赏仆意未然輙次原韵",
        "author": "刘一止",
        "content": "精金不受钏钗辱，瑞草何曾取膏腹。\n乳花粥西名已非，荐以羊肪何太俗。\n山林钟鼎异天性，难遣华腴偶穷独。\n森森正味苦且严，玉质无瑕谁敢戮。\n君家馔林多错本，读罢流涎诳枯吻。\n故令茗盌变腥膻，远想黄封雪花醖。\n呼酪为奴逢彼怒，自惜争雄巧相污。\n我宁不饮信我说，独喜君诗有神助。\n君不见穆家兄弟故可人，概以骨鲠恐异趣。",
        "dynasty": "宋",
        "collection_info": null
    },
    {
        "uuid": "1a0dd25378effe227f6a86a1e13e3f91",
        "title": "将如京师和方时敏机宜十二辰歌一首",
        "author": "刘一止",
        "content": "羣儿鼠窃均有遇，老矣自知牛后误。\n成功未解鬬两虎，援翰徒劳秃千免。\n佩书丱首何龙钟，灵蛇光怪蟠心胸。\n马头三千悲远道，羊角万里无高风。\n秦歌呜呜楚猴舞，一笑何如共鸡黍。\n谋身狗苟君勿嗤，聊戏墨猪书韵语。",
        "dynasty": "宋",
        "collection_info": null
    },
    {
        "uuid": "721c528f28ef83addf7a6f950192125d",
        "title": "五十少公卿赠何子楚居士",
        "author": "刘一止",
        "content": "五十少公卿，三十老举子。\n世间老与少，不必较年齿。\n我观宦达人，颜色自丰美。\n癯者忽易腴，变化一日耳。\n人言老再少，信是有此理。\n我为老诸生，流落逾二纪。\n四十又过四，淟涊百僚底。\n说老已十年，何况真老矣。\n壮气推幽忧，髮白面目缁。\n宁有再少时，一衰乃如此。\n何郎穷过我，齿髮亦相似。\n闲居傲轩裳，臞腹满经史。\n时时吐光焰，丽句落窗几。\n谁家肯终惠，试此足千里。\n空令坐穷独，阁户今扫轨。\n宦达世共慕，闲旷我所喜。\n丈夫生世间，要自发奇伟。\n富贵何足云，功名半张纸。\n古来傲世士，良是穷乃止。\n未有如子年，忼慨隐廛市。\n我不愧公卿，愧此少居士。",
        "dynasty": "宋",
        "collection_info": null
    },
    {
        "uuid": "43b79e71a70bc42eec50816fc7108171",
        "title": "水村二首示友人  其一",
        "author": "刘一止",
        "content": "浮花荡漾青苹小，绿柄欹垂剪刀草。\n朝从港东暮港西，采花撷草无尽期。\n秋光有尽意无尽，万马奔腾山作阵。\n眼中未饱公莫回，饥肠作恶如鸣雷。",
        "dynasty": "宋",
        "collection_info": null
    },
    {
        "uuid": "a053bc6257c58da5421948a4bd7d4be3",
        "title": "水村二首示友人  其二",
        "author": "刘一止",
        "content": "张公一生云水客，往岁孤踪寄苕霅。\n故人刺史眼为青，愿为泛宅浮清泠。\n当时鸥鸟难问迹，尚有水村名泊宅。\n碧蓑青笠宁在无，公今仙去当传余。",
        "dynasty": "宋",
        "collection_info": null
    },
    {
        "uuid": "677186693e5a4141317fe97ecca3f8f0",
        "title": "借居鸬鷀山中一首呈方允迪道踪昆仲",
        "author": "刘一止",
        "content": "长松舞高寒，落涧泻清泚。\n笙簧响天上，金石鸣地底。\n云容何润泽，下有隐君子。\n乐此山水音，清若变流徴。\n怪我从何来，尘土两目眯。\n寇戎在江浒，荐食心未已。\n赤嚢走边报，朝暮异忧喜。\n安知隐人乐，胜绝有如此。\n古来成败事，不入山中耳。\n愿言晚相收，置我岩壑裏。\n酌泉得醒心，茹朮可不死。\n况有载酒人，半道同栗里。",
        "dynasty": "宋",
        "collection_info": null
    },
    {
        "uuid": "d5dec8aeadda584c775ce705da368e9e",
        "title": "山居作拆字诗一首寄江子我郎中比尝以拆字语为戏然未有以为诗者请自今始",
        "author": "刘一止",
        "content": "日月明朝昏，山风岚自起。\n石皮破仍坚，古木枯不死。\n可人何当来，意若重千里。\n永言咏黄鹄，志士心未已。",
        "dynasty": "宋",
        "collection_info": null
    },
    {
        "uuid": "5382641bfb03cb754054ace1bc8f32c0",
        "title": "次韵郑维心贻卢叔才一首",
        "author": "刘一止",
        "content": "朝行转木末，暮返循水涯。\n生长山水间，途穷自知归。\n万绪更扰扰，众目何睽睽。\n有若脱{革卮}牛，邂逅得此时。\n坐念卢夫子，与世真背驰。\n读书如董生，三载圃不窥。\n清诗见真情，观者岂得疵。\n春风入闾巷，烂熳百草菲。\n摩腹忽起行，菜茹伤蕨薇。\n平生经纶学，无术取世资。\n贫交可相觅，叩门两无疑。\n富贵不汝求，吾至君勿挥。",
        "dynasty": "宋",
        "collection_info": null
    },
    {
        "uuid": "4bee2c8c0ccf8ac97aeecc795b211dee",
        "title": "次韵维心谢沈尚书惠笔一首",
        "author": "刘一止",
        "content": "书生磨吻铅刀铦，君家手笔不退尖。\n琢成秀句夺天巧，平揖鲍谢奴高钱。\n郊寒岛瘦復可哂，汉风楚国真能兼。\n胸中疾邪茹不吐，但觉忿气生虬髯。\n叵堪陈寿书汉实，毫端有口可得箝。\n尚书昔侍金华讲，论议凛凛秋霜严。\n曾将一字窃鲁史，未用三语求阮瞻。\n分君赐笔助清峭，雕犀镂象光出奁。\n如吾朴遫岂足数，半世翰墨徒心潜。\n老去文章读不入，编帙散乱如投籤。\n因君穷讨默自愧，僻鲁成痼何时砭。\n须要尽见君家书，槁死不叹周南淹。\n更从湘东觅金管，赏激忠孝祛奸憸。",
        "dynasty": "宋",
        "collection_info": null
    },
    {
        "uuid": "694c1fb49dc92f83d3a68b5c57f05335",
        "title": "谢吴兴守李端明致酒一首时寓德清",
        "author": "刘一止",
        "content": "孔愉庙边溪水长，石壁岩下飞泉香。\n居士住此几寒暑，只见四山青又黄。\n今年春雨摧麦芒，六月稻穗干欲僵。\n烦公焦劳坐黄堂，何不趣公归赞襄。\n为时开阁阴与阳，不令此忧遗君王。\n我君有如坐甑内，口顾怫鬰不得骧。\n公欲令我苏肺肠，白衣致酒甚沛滂。\n瓶粟未空陶氏仓，得酒且到王生乡。\n更招山前老漫郎，渠家曲柄荷可觞。",
        "dynasty": "宋",
        "collection_info": null
    },
    {
        "uuid": "a459c4286979a359f0554993314604f9",
        "title": "月出一首",
        "author": "刘一止",
        "content": "东峰高如屏，月出久未知。\n竹影忽上窗，淡台时参差。\n幽人坐数息，瞑久息愈迟。\n举目月在窗，便觉心境移。\n平生浪纷扰，自省黠半痴。\n岁晚得此身，终焉以为期。\n山中有寒暄，我不记四时。\n乐此见有初，非关未忘诗。",
        "dynasty": "宋",
        "collection_info": null
    },
    {
        "uuid": "6d17a681a2648fd3bc112eae5d0a544e",
        "title": "剡溪道上一首",
        "author": "刘一止",
        "content": "一水萦不断，千岩翠相扶。\n孤篷载雪归，我昔见画图。\n今年两经行，明晦自惨舒。\n旱夏山若焦，秋至潦溢途。\n是中无故人，王事当驰驱。\n景物寄心赏，随遇便有余。\n不觉老季真，乞归尚狂疏。\n官家赐闲身，用底一曲湖。",
        "dynasty": "宋",
        "collection_info": null
    },
    {
        "uuid": "2f34e1e0a143359e2dbc44c9d7a866b2",
        "title": "观大龙湫一首",
        "author": "刘一止",
        "content": "峰头鴈何在，井底龙不出。\n吐作玉虹流，倒挂二千尺。\n落涧势初缓，渐听转山急。\n噀面飞雨过，着衣晨雾湿。\n造物等幻戏，此地真绝特。\n勿言王事劳，遇胜得小立。\n惭愧大尊者，几载面青壁。\n山高不碍见，泉声不妨寂。",
        "dynasty": "宋",
        "collection_info": null
    },
    {
        "uuid": "c9e62b40a19f83594478448aef8ae6d1",
        "title": "次韵建安刘彦冲学士寄茶一首",
        "author": "刘一止",
        "content": "寒溪日潄枯肠洁，自志穷愁渐陋劣。\n故人不爱北苑春，更遣清甘嚅吻颊。\n只今相望如参商，武夷孤绝云苍茫。\n底事坐阅百鸟翔，要借玉川风两腋，高飞令我坠君傍。",
        "dynasty": "宋",
        "collection_info": null
    },
    {
        "uuid": "fc4ff1441fdf570063c175f2ce4af163",
        "title": "赋程伯禹给事漫吾亭一首",
        "author": "刘一止",
        "content": "道州固伤时，晚岁吾山溪。\n彼物何曾争，我自分两畦。\n宣州绝代贤，雅志苏羣黎。\n胸次包峥嵘，不肯去角圭。\n何从得漫名，正恐亦偶题。\n渺观身世空，万境俱一齐。\n浪云出处殊，不悟东自西。\n向来功名辙，復入山水蹊。\n公今持左符，早晚朝金闺。\n生贤出世间，渠能绝攀跻。\n要须了此心，泛应忘高低。\n昔我盖已漫，今我亦非迷。",
        "dynasty": "宋",
        "collection_info": null
    },
    {
        "uuid": "dfd132249e821f698d983b7ee29d098d",
        "title": "独居会稽官舍送僧游龟溪因记寄声弊庐",
        "author": "刘一止",
        "content": "老人年六十，生理常刺促。\n归无一棱田，此事乱心曲。\n妻孥渺相望，幼稚炯在目。\n师今遇龟溪，山水无尽绿。\n石壁严宝坊，泉甘宜杞菊。\n但恐斋厨空，眼饱不救腹。\n并山行径微，草露湿人足。\n师访老人家，门前有修竹。",
        "dynasty": "宋",
        "collection_info": null
    },
    {
        "uuid": "8c332697c33d190a16561f296f7a6d54",
        "title": "酬王元渤舍人方智善学士求余作墨竹一首",
        "author": "刘一止",
        "content": "堂名似贤人似竹，瘦节孤高照崕谷。\n百年人与竹俱化，尚有诸孙来借宿。\n家风爱竹余底事，至今十饭九不肉。\n惟应说食诳枯肠，更写寒梢媚幽独。\n王郎散带谈清虚，为竹造门颜不忸。\n方英炯炯貌臞甚，门倚江干千个绿。\n两家人物摠风流，石壁山前烟雨秋。\n岂惟千首轻万户，胸中世袭潇洒侯。\n我乃痴绝非画绝，怜此霜根贯金铁。\n短绡淡墨持似公，更听哦诗声激烈。",
        "dynasty": "宋",
        "collection_info": null
    },
    {
        "uuid": "39ed07be44b30520bceb453222bd4f14",
        "title": "题等侯轩一首",
        "author": "刘一止",
        "content": "苍官与青士，昔封潇洒侯。\n万个俨相持，更比千户优。\n道人心安乐，可念过不留。\n延我听风窗，凄清韵天球。\n傍瞻卧麟冡，卿云覆杯丘。\n前峰鬰岧嶤，落涧缘道周。\n居然气象异，况乃世德修。\n他日名可占，子孙荷灵休。",
        "dynasty": "宋",
        "collection_info": null
    },
    {
        "uuid": "cfe90433524e79b04b2c7d20b28ccc3c",
        "title": "访石林叶少藴观文二首  其一",
        "author": "刘一止",
        "content": "卿云覆其上，草木争鲜新。\n竹露先参差，晴曦破萧晨。\n万石纷拱揖，静默自主宾。\n似中有老仙，云霞焕精神。\n朝暮林壑间，搜抉出怪珍。\n风欹青篛笠，雨垫乌角巾。\n山灵指相谓，箇是夔龙身。\n如何轻世累，萧散意许真。\n了知衮衣贵，未若岩石亲。\n功名乃弃余，道德受咨询。\n我来追步趋，且復结胜因。\n剧谈到羲轩，愧此真天人。",
        "dynasty": "宋",
        "collection_info": null
    },
    {
        "uuid": "615c6732adbd5bc2e45f9341f548a894",
        "title": "访石林叶少藴观文二首  其二",
        "author": "刘一止",
        "content": "夔龙在丘壑，神物发幽秘。\n森然万琼瑰，参错分位置。\n踞地猛兽伏，拏空孤鸟厉。\n先后相长雄，突怒疑攫噬。\n各以奇自列，宁谓我独嗜。\n羊酪非不珍，莼羮有至味。\n郑公信骨鲠，我但见妩媚。\n种竹被崕峦，恶木不得地。\n荃兰偏九畹，薉草惨无类。\n造化初何心，被物自殊志。\n那知此岩傍，阅世等如寄。\n愿言赋丹青，远近同一视。",
        "dynasty": "宋",
        "collection_info": null
    },
    {
        "uuid": "320f48ca2c6765f2e3553827ec7f64fc",
        "title": "次韵倪文举芮国器扁舟见过溪上之作",
        "author": "刘一止",
        "content": "顿有两玉人，风流晋宋间。\n况復子倪子，妙思轻小山。\n访我相后先，知我倦飞还。\n僮仆怪主人，羁絷如在闲。\n何曾得此客，能使意绪寛。\n从今望仙舟，我门肯常关。\n春风孔郎溪，松下荆可班。",
        "dynasty": "宋",
        "collection_info": null
    },
    {
        "uuid": "1afb0f74b89b5d48296865bb1fe9c683",
        "title": "几上人名所乘舟曰钓月庵求诗为赋二首  其一",
        "author": "刘一止",
        "content": "古德杖头挑，今师竿下取。\n月满体自如，清光无处所。",
        "dynasty": "宋",
        "collection_info": null
    },
    {
        "uuid": "f6c0df8d4045f42dcfb2da4966a7e818",
        "title": "几上人名所乘舟曰钓月庵求诗为赋二首  其二",
        "author": "刘一止",
        "content": "昔人钓忘饵，今师亦忘鈎。\n静夜江不湍，孤光送归舟。",
        "dynasty": "宋",
        "collection_info": null
    },
    {
        "uuid": "317f9389fdde261fbbc69204109ca99c",
        "title": "双头黄芍药二首  其一",
        "author": "刘一止",
        "content": "汉宫时世妆，承恩娇姊妹。\n解道根蒂同，如何两心背。",
        "dynasty": "宋",
        "collection_info": null
    },
    {
        "uuid": "265288b0caac8049d909ad1a12903dd6",
        "title": "双头黄芍药二首  其二",
        "author": "刘一止",
        "content": "映立自亭亭，吸饮风露饶。\n不作恩与怨，世间儿女妖。",
        "dynasty": "宋",
        "collection_info": null
    },
    {
        "uuid": "ee47efe0862a376d2417ac299b076cef",
        "title": "龟溪左顾亭二首  其一",
        "author": "刘一止",
        "content": "余不溪上山，映我杯中绿。\n我醉狂欲歌，潜蛟睡方熟。",
        "dynasty": "宋",
        "collection_info": null
    },
    {
        "uuid": "d137de7365896cd5972523375a51de65",
        "title": "龟溪左顾亭二首  其二",
        "author": "刘一止",
        "content": "溪面寒无风，澄莹千丈绿。\n我欲放轻舠，霜镜不可触。",
        "dynasty": "宋",
        "collection_info": null
    },
    {
        "uuid": "4da037805205ae7823a068fb6a4de54c",
        "title": "次韵虞仲容咏雪一首",
        "author": "刘一止",
        "content": "十年九作穷途客，惯见天花面旋飘。\n江上舞鸥如背我，沙边立鹤独齐腰。\n衣黏落片行呼酒，船触轻冰半渡桥。\n谁识此时诗思乱，缓歌黄竹想西瑶。",
        "dynasty": "宋",
        "collection_info": null
    },
    {
        "uuid": "5286e360085a047f1e20def15d38fe89",
        "title": "宿扬子江口一首",
        "author": "刘一止",
        "content": "客桥沙觜渺纵横，二纪风烟老此行。\n待得江头明月出，恰当船底暗潮生。\n旅人梦冷无留想，别浦帆归有呼声。\n断念此生惟付酒，为谁惊走撰瓶罂。",
        "dynasty": "宋",
        "collection_info": null
    },
    {
        "uuid": "be636c6d9617604d1ad241fd850b169f",
        "title": "次韵朱宾老删定月夜相访一首",
        "author": "刘一止",
        "content": "一水相望十里余，扁舟夜载月明俱。\n君今身为故人出，我亦年来此客无。\n夜久灯孤疑是梦，樽空仆卧不成呼。\n残年会见干戈息，共买嵌岩着老躯。",
        "dynasty": "宋",
        "collection_info": null
    },
    {
        "uuid": "332bac514e3319e0b7e60c00f8aa2c67",
        "title": "次韵宋希仲侍郎见贻一首",
        "author": "刘一止",
        "content": "今古宦游长作客，每逢佳处欲忘年。\n颇将幻境观尘世，始信臞儒是列仙。\n野邑分桥山带色，晚云藏寺水黏天。\n公身未属烟波管，莫向津头买钓船。",
        "dynasty": "宋",
        "collection_info": null
    },
    {
        "uuid": "8f9318686164ace7ad3d0ffad85d71e2",
        "title": "睡足斋一首",
        "author": "刘一止",
        "content": "此地谁令着此翁，角巾欹倒鬓如蓬。\n兴高绝壁松声外，梦破寒花雀啅中。\n睡债几时偿赛足，书淫前日洗除空。\n故人若问安心法，一酌村酤荐晚菘。",
        "dynasty": "宋",
        "collection_info": null
    },
    {
        "uuid": "4b24a724dd7389a2fd84142c5dd0f092",
        "title": "摘星岭一首",
        "author": "刘一止",
        "content": "籋磴缘梯兴未穷，青冥有路欲乘风。\n朝云暮雨在脚下，井钺参旗落手中。\n比世此身长作客，半痴半黠忽成翁。\n枕抛偃蹇巅崕上，一洗平生眼界空。",
        "dynasty": "宋",
        "collection_info": null
    },
    {
        "uuid": "d125b39e479015eed74fe61a39d658c9",
        "title": "次韵郑维心咏梅一首",
        "author": "刘一止",
        "content": "山路雪消梅半吐，隔林光已见疏明。\n冻醪似蜜从谁赏，斲句如冰得我惊。\n卧树照溪春思净，细香留客暮寒清。\n胡尘未远边风急，十载花前笑不成。",
        "dynasty": "宋",
        "collection_info": null
    },
    {
        "uuid": "5ccced51481f87e27cb7266a2f7a0e88",
        "title": "次韵林少瞻游禹庙一首",
        "author": "刘一止",
        "content": "客裏杯觞不易逢，越王宫好莫匆匆。\n春容雨打风吹后，山色朝来暮去中。\n京国昔从秋序别，斋厨犹忆饭时同。\n清时更作他年约，七塔三山梦已通。",
        "dynasty": "宋",
        "collection_info": null
    },
    {
        "uuid": "d6c907f0a10085dfade3555c1cb0c73a",
        "title": "元日得雪三日立春",
        "author": "刘一止",
        "content": "斗柄御山晓直寅，夜闻笳鼓又迎春。\n尚欣穷腊酬三白，更荐嘉蔬继五辛。\n鸠杖多情扶我老，琪花有意为谁新。\n甲兵不用银河洗，始觉今年一笑真。",
        "dynasty": "宋",
        "collection_info": null
    },
    {
        "uuid": "2467830826c5d76dbcc6cafd43628d6d",
        "title": "比过石壁访王元渤舍人欲观棋战闻同鱼轩出游独与戎琳二师对语久之明日元渤有诗见贻次韵奉酬",
        "author": "刘一止",
        "content": "缓缓游春且莫催，而今挥麈短辕回。\n一百五日天气近，二十四番花信来。\n赌墅未容窥谢傅，即心聊復探黄梅。\n归来索共梅花笑，老眼如何得暂开。",
        "dynasty": "宋",
        "collection_info": null
    },
    {
        "uuid": "cb1d57e8fb722ebf2a5357a99b9c1152",
        "title": "次韵奉酬元渤见过奕棋小饮及观馆阁题名之作",
        "author": "刘一止",
        "content": "珠玉当年咳唾成，元刘何自敢齐名。\n梦回云海西昆逮，春到江村北渚明。\n谁为少陵偿酒债，更怜侯喜得诗声。\n杯中贤圣君休问，局上光阴我独惊。",
        "dynasty": "宋",
        "collection_info": null
    },
    {
        "uuid": "bc0d75b5245afccfba1379be23721e35",
        "title": "方欲相约为孔侯溪上之游忽辱佳篇復次元韵",
        "author": "刘一止",
        "content": "山色溪烟淡墨成，隔溪幽鸟自呼名。\n未妨浊酒陪心赏，更借清诗作眼明。\n桃叶不关今夕恨，松枝犹是古时声。\n扁舟醉后从漂兀，个处应无宠辱惊。",
        "dynasty": "宋",
        "collection_info": null
    },
    {
        "uuid": "afefd4b80d8fae2156d6c9efe167880d",
        "title": "次韵周秀实监丞嘉仲府判叔侄贻王元渤舍人二首诗中见反且恨不与奕棋之会  其一",
        "author": "刘一止",
        "content": "不踏清门晓鼓朝，山林真乐在朋曹。\n乌衣贤胄风流远，赤壁诸郎气义高。\n底事裁诗多态度，也应索酒甚粗豪。\n残年我独棋中影，从此天刑傥遂逃。",
        "dynasty": "宋",
        "collection_info": null
    },
    {
        "uuid": "34c8b14998f45d5981785c7e5213978c",
        "title": "次韵周秀实监丞嘉仲府判叔侄贻王元渤舍人二首诗中见反且恨不与奕棋之会  其二",
        "author": "刘一止",
        "content": "人言我老是顽仙，坐隐纹枰不计年。\n何用山廛分小大，直将壶峤比方圆。\n争雄未羡七擒略，见事常输一着先。\n好觅周郎云水外，红渠千顷藕如船。",
        "dynasty": "宋",
        "collection_info": null
    },
    {
        "uuid": "1461e0b80ca824e9e909940ff575f031",
        "title": "次韵郑维心见贻一首",
        "author": "刘一止",
        "content": "身病何因到赤墀，眼昏不復下书帷。\n杯觞有限长羞涩，故旧无多足别离。\n对白抽黄余习气，看朱成碧记当时。\n江村投老俱牢落，犹喜诗情似拾遗。",
        "dynasty": "宋",
        "collection_info": null
    },
    {
        "uuid": "9d697727e3e48b46106cbd79e604d881",
        "title": "维心以仆假守毘陵与嘉禾南徐弟侄分符接壤作诗见贻次韵一首",
        "author": "刘一止",
        "content": "家风五字作长城，四至何曾慕九卿。\n问舍山林端欲老，分符湖海尚叨荣。\n北南二阮俱贫士，大小两冯惭颂声。\n独羡书成郑夫子，会令千载意分明。",
        "dynasty": "宋",
        "collection_info": null
    },
    {
        "uuid": "9bf5ed31250bd9776de3eac380c7a3c4",
        "title": "次韵万廷老见贻一首",
        "author": "刘一止",
        "content": "梅花村上驻归帆，知有幽人住此庵。\n谁遗疏香随舵尾，故怜春色在枝南。\n溪前水落沙痕出，门外山横雪意酣。\n诗似何郎情不浅，更留佳处后来谈。",
        "dynasty": "宋",
        "collection_info": null
    },
    {
        "uuid": "2111df6d0436fb0f39f934bd2ea6b71c",
        "title": "次韵王柱史题密印师竂一首",
        "author": "刘一止",
        "content": "岩下风轻进竹凉，道人身共翠梢长。\n饥肠欲和春泉响，鼻观先参煮菜香。\n何处人间有痴黠，不将身外较闲忙。\n邻家柱史哦诗夜，未厌敲门月到墻。",
        "dynasty": "宋",
        "collection_info": null
    },
    {
        "uuid": "963178c6793fb99ad7ec69c4ca626f3e",
        "title": "留题吕宣义知命小园一首",
        "author": "刘一止",
        "content": "虽无万竹等封侯，半亩清阴趣自幽。\n菘韮尚能供早晚，菊兰聊欲记春秋。\n归来久已同彭泽，休去宁须问石头。\n短褐飘零嗟我老，他年未往亦风流。",
        "dynasty": "宋",
        "collection_info": null
    },
    {
        "uuid": "f2591a33351fec05cf428f2feaeed44d",
        "title": "登学宫城墻眺望寄曾宏父",
        "author": "刘一止",
        "content": "寂寞无毡老郑虔，登临此日意茫然。\n云开北渚炊烟外，春到西城战血边。\n江草唤愁无畔岸，官梅动兴得清便。\n南风藻思传家旧，好寄东风御柳篇。",
        "dynasty": "宋",
        "collection_info": null
    },
    {
        "uuid": "45b94e78310e4552e762e4efbb233be1",
        "title": "同诸曹泛舟城南曾守饷酒示诗次其韵",
        "author": "刘一止",
        "content": "十年溪渚梦经行，更借风烟作眼明。\n官身拟赴鸥鹭约，小敌忽逢诗酒勍。\n今者不乐愧幽子，日后欲醉无曲生。\n五马会寻芳草路，肯教绿叶便阴成。",
        "dynasty": "宋",
        "collection_info": null
    },
    {
        "uuid": "11fbd6b030744b8f524b23143566d2c6",
        "title": "题章右推砥斋一首",
        "author": "刘一止",
        "content": "今古时清罚自清，由来谳狱赖儒生。\n将军误怪狱吏贵，廷尉今称天下平。\n万态讵容逃水镜，此心真欲似权衡。\n公家世德高门阀，更看阴功踵令名。",
        "dynasty": "宋",
        "collection_info": null
    },
    {
        "uuid": "6b0be4cfecf04beebc9ef38fe5771fec",
        "title": "题道场山一首",
        "author": "刘一止",
        "content": "云乱修堂冰不如，妙香随处满空虚。\n头陀浩劫衣尘在，回向此生心地初。\n涉世情疏终简懒，爱山缘重费消除。\n道人劝我深发省，相对五更听粥鱼。",
        "dynasty": "宋",
        "collection_info": null
    },
    {
        "uuid": "aad4f2c4833361244c0bcf149a763ab9",
        "title": "莫师文以访弟调官巴川用周子醇韵作诗赠行",
        "author": "刘一止",
        "content": "三刀昔梦剑东州，援笔今看峡倒流。\n晚岁拾遗长忆弟，异乡王粲忍登楼。\n微官等是身悬寄，平世何曾道阻修。\n他日归飞两黄鹄，伴侬苕渚共赓酬。",
        "dynasty": "宋",
        "collection_info": null
    },
    {
        "uuid": "50e701a117fe8ca195e34577b510d9e6",
        "title": "次韵邵子非见贻一首",
        "author": "刘一止",
        "content": "梦想风神不记春，相逢欲看梦中因。\n安知晚岁归吴客，却见当时入洛人。\n赋似文园真有气，诗非子建谅谁亲。\n会须剪烛西窗语，莫怪长头酒事频。",
        "dynasty": "宋",
        "collection_info": null
    },
    {
        "uuid": "6d1b8bbdcfa523123111bb0b03671ce2",
        "title": "从子非登月波楼戏用前韵并简何子楚",
        "author": "刘一止",
        "content": "洗醆初尝曲米春，一樽相属是前因。\n忽惊万顷月波上，相对九霄风露人。\n十载京尘如梦破，半生鸥鸟已心亲。\n他时唤取何郎到，要遣官梅动兴频。",
        "dynasty": "宋",
        "collection_info": null
    },
    {
        "uuid": "ca93fd8f8e69c359182815c1bcdcc323",
        "title": "寄燕山帅幕家侄季高一首",
        "author": "刘一止",
        "content": "畴昔江湖自在身，而今骑马犯边尘。\n宁无楚尾吴头梦，历遍燕南赵北春。\n壮士似渠终有遇，衰年如我尚谁亲。\n屈州抑县不伸里，老此嵚嵚可笑人。",
        "dynasty": "宋",
        "collection_info": null
    },
    {
        "uuid": "79e0092c4d2ff213ef6fa50b9edff7e5",
        "title": "禹庙一首",
        "author": "刘一止",
        "content": "苗山风驭日翩翩，人道桐棺葬此岭。\n今事独闻鸦种麦，故村不见鸟耘田。\n远忧边塞清无日，更望仓箱屡有年。\n收揽封疆归禹贡，忍看兵气污山川。",
        "dynasty": "宋",
        "collection_info": null
    },
    {
        "uuid": "e1269d311ccd36c44dc3054df78b8f74",
        "title": "谢会稽守翟内相临学行乡饮酒之礼",
        "author": "刘一止",
        "content": "清晓传呼振戟衣，泮林云日炫旌旗。\n风尘贴妥投戈后，色笑雍容劝学时。\n先世流芳今有继，圣衷图旧正畴咨。\n王褒愿草得贤颂，可但中和宣布诗。",
        "dynasty": "宋",
        "collection_info": null
    },
    {
        "uuid": "e3927d560be41022a878f80f18194cde",
        "title": "次韵方允迪秘监会稽相遇怀吴兴旧游二首  其一",
        "author": "刘一止",
        "content": "故山畴昔奉英游，老去功名失路头。\n江海一官如许冷，田园三载不知秋。\n谢公塘外千峰紫，何楷庐边一径幽。\n心折少陵存殁句，恨无酒力破劳愁。",
        "dynasty": "宋",
        "collection_info": null
    },
    {
        "uuid": "e666a525dc8be5858c93f762a376af71",
        "title": "次韵方允迪秘监会稽相遇怀吴兴旧游二首  其二",
        "author": "刘一止",
        "content": "鉴湖列嶂自天开，云色岚光入酒杯。\n忽遣同游有陶谢，故应交契拟陈雷。\n他乡日日典衣醉，公事时时牵马来。\n要买扁舟穷胜绝，共追樵径晚风回。",
        "dynasty": "宋",
        "collection_info": null
    },
    {
        "uuid": "be7e76d0fd9334e2275ab2ce8dfbe2e6",
        "title": "携家从允迪借居鸬鷀源上沈必先侍御有诗宠其行次韵并呈二公二首  其一",
        "author": "刘一止",
        "content": "飘零暮景今如许，惭愧高人久卧庐。\n好客儿童总欢喜，多情草木自扶疏。\n百年梦幻真何有，一壑风烟尚借居。\n寄谢南台温御史，此身休戚正关渠。",
        "dynasty": "宋",
        "collection_info": null
    },
    {
        "uuid": "36984f494dcce565c03c71dcd7eb2fb5",
        "title": "携家从允迪借居鸬鷀源上沈必先侍御有诗宠其行次韵并呈二公二首  其二",
        "author": "刘一止",
        "content": "向来多病更多忧，命与谁谋出怨仇。\n坐念甘泉方避暑，不知楚泽又悲秋。\n长蛇肆毒心犹在，战马何时鞚暂休。\n横榻故人身卫主，素书能不復讥侬。",
        "dynasty": "宋",
        "collection_info": null
    },
    {
        "uuid": "11fbf94d528bb6e0cb6695f4604529e7",
        "title": "再用韵呈允迪秘监江子我郎中二首  其一",
        "author": "刘一止",
        "content": "二纪风埃长作客，了知身世是蘧庐。\n老来诗酒都无味，乱后交亲未肯疏。\n曾见雄风追楚赋，尚堪雌霓读郊居。\n愿公先卜嵌岩隐，秦利宁忘郑国渠。",
        "dynasty": "宋",
        "collection_info": null
    },
    {
        "uuid": "63b904eeb9025d47bef19143e2e8789a",
        "title": "再用韵呈允迪秘监江子我郎中二首  其二",
        "author": "刘一止",
        "content": "异时畎亩不忘忧，避俗今犹若避仇。\n直指威声曾震岳，封章义气欲横秋。\n诗成故客知无敌，酒尽凭谁为起谋。\n岁晚相逢山在眼，从公脚历颇能不。",
        "dynasty": "宋",
        "collection_info": null
    },
    {
        "uuid": "1c490012dd15f53e3a9cca3691cc7027",
        "title": "次韵必先侍御和郑维心忆梅并寄维心",
        "author": "刘一止",
        "content": "紫梅溪上春先到，余不沙边草未芳。\n五字真曾赋桑落，四弦犹忆调枫香。\n雪中孤艷应愁绝，竹外斜枝不掩藏。\n永望佳人在空谷，此时幽独未须伤。",
        "dynasty": "宋",
        "collection_info": null
    },
    {
        "uuid": "3458078e47576fc683e6f43b55a9b789",
        "title": "再用韵寄沈次律学士",
        "author": "刘一止",
        "content": "溪上青云覆短墙，杖藜谁共掇幽芳。\n忽惊候馆梅花破，想见山斋竹叶香。\n倦客鬓丝今点染，使君心事独韬藏。\n何当归赴春盘约，苦苣嘉蔬未足伤。",
        "dynasty": "宋",
        "collection_info": null
    },
    {
        "uuid": "4ce0c66daa3358794f67585f63a353b5",
        "title": "次韵维心赋次律见一亭二首  其一",
        "author": "刘一止",
        "content": "向来金埓与铜山，可是无田未得闲。\n纸上功名追逸景，镜中心事迫摧颜。\n溪云惯作多时别，陇月今迎一箇还。\n始信柯田梨枣地，不令榛棘有遗删。",
        "dynasty": "宋",
        "collection_info": null
    },
    {
        "uuid": "94ac317217972b6eac0dbde51f3b7e08",
        "title": "次韵维心赋次律见一亭二首  其二",
        "author": "刘一止",
        "content": "循除春水渐淙淙，心静魔军久已降。\n未省芳菲谁是伴，不妨鹦燕自成双。\n眼中浊酒倾如海，门外清溪欲拟江。\n会见扶藜添一老，共听疏竹响风窗。",
        "dynasty": "宋",
        "collection_info": null
    },
    {
        "uuid": "a4546a02b561d7f52fb8b876921411db",
        "title": "次韵维心赴次律赏芍药一首",
        "author": "刘一止",
        "content": "岩前红药媚深幽，更为余春一笑留。\n畴昔邹枚俱倦客，而今陶谢得同游。\n真香雨裛来无尽，妆艷风熏喜欲浮。\n未羡木奴千户比，主人原是醉乡侯。",
        "dynasty": "宋",
        "collection_info": null
    },
    {
        "uuid": "34578ee0c6f0f4427b543dd9ca0ae7fa",
        "title": "次韵维心赠葛鲁卿待制求花栽一首",
        "author": "刘一止",
        "content": "此日宁无健步移，春前行近着花时。\n故园乐地今余几，小县风光客不知。\n剩买名裁令乱眼，却嫌芳思只撩诗。\n属公归赋丹青手，问圃寻农独我宜。",
        "dynasty": "宋",
        "collection_info": null
    },
    {
        "uuid": "22d0507684525586f1f0fcd92c5a225a",
        "title": "卢叔才相过夜话戏成一首",
        "author": "刘一止",
        "content": "七年诗酒恨难同，未省相看作么容。\n多病襄阳长瑟缩，古心冬夜更龙钟。\n已知昔者非今者，莫问渠侬胜我侬。\n手剪西窗深夜烛，细听吴语话心胸。",
        "dynasty": "宋",
        "collection_info": null
    },
    {
        "uuid": "aff3e4b665a2e97ada97d69bd6e07982",
        "title": "寄云门长老持公一首",
        "author": "刘一止",
        "content": "梦境清游记昔曾，而今双鬓已鬅鬙。\n此生有分寻云水，到处逢人说葛藤。\n紫芋波棱真在眼，青鞋布韈未输僧。\n会投枯木堂中老，只恐诗情罢不能。",
        "dynasty": "宋",
        "collection_info": null
    },
    {
        "uuid": "b2d9a68e624b400351a55ed3781c480a",
        "title": "次韵宋希仲贻故人虞仲容一首",
        "author": "刘一止",
        "content": "乱前交旧今余几，道故伤时得涕零。\n门外溪山无赖碧，眼中鬚鬓可怜青。\n十年持槖气横出，三斗朝天心独醒。\n却喜元龙豪放在，不妨下马索银瓶。",
        "dynasty": "宋",
        "collection_info": null
    },
    {
        "uuid": "cec33dc1e4d58ed66f63b11db72f35cf",
        "title": "送希仲出守三衢一首",
        "author": "刘一止",
        "content": "临别溪山眼重开，秋风扬旆更悠哉。\n平生气概今逾壮，一郡清平欲挽回。\n丧乱有谁谈旧事，论思此日要真才。\n公行勿亟朝天路，帝有甘泉密诏来。",
        "dynasty": "宋",
        "collection_info": null
    },
    {
        "uuid": "00c8582de834912219f2948bae7d2fe3",
        "title": "次韵寄怀王元渤舍人一首",
        "author": "刘一止",
        "content": "倦飞鸾省戢修翎，乞与云山作卧屏。\n醉裏书床堆束笋，梦余楸局见稀星。\n君心傥似当时赤，吾髪应无耐久青。\n老手尚堪驱使在，会持归檝到溪亭。",
        "dynasty": "宋",
        "collection_info": null
    },
    {
        "uuid": "288f7c976fe05a0080e79c5162d54756",
        "title": "林懿成检正见贻次韵谢之林乃同年",
        "author": "刘一止",
        "content": "集英唱第偶追攀，老着青衫独汗颜。\n富贵逼公那得谢，云泉招我久应闲。\n鸾台看展经纶手，鳌禁行趋供奉班。\n黄髮故人空跂想，应无春梦到林间。",
        "dynasty": "宋",
        "collection_info": null
    },
    {
        "uuid": "d3e7ac7028e13238e4b16d72563f74cd",
        "title": "将如会稽用允迪韵留别子我诸公一首",
        "author": "刘一止",
        "content": "对酒休悲落木秋，霜花犹足当传筹。\n每怜别赋空多感，晚信离骚併是忧。\n盏底圣贤何足论，眼中泾渭正争流。\n时危忍袖经纶手，行见聘书如鹤头。",
        "dynasty": "宋",
        "collection_info": null
    },
    {
        "uuid": "46b56fd27c16568e66c3942fbd135b57",
        "title": "送方务德提干赴官浙西一首",
        "author": "刘一止",
        "content": "二十年前湖海旧，而今人物粲琅玕。\n文章自袭家风美，骨相仍无父客寒。\n会有忠诚能贯日，不应漫浪懒为官。\n他年鹓鹭行中见，傥似鸬鷀谷裏看。",
        "dynasty": "宋",
        "collection_info": null
    },
    {
        "uuid": "d2b1cba5af8044342caeda7e8d669789",
        "title": "次韵沈必先尚书见别一首",
        "author": "刘一止",
        "content": "翩翩旗尾破新晴，颇似龙驹脱在垧。\n再上封章辞雨露，故令高节焕丹青。\n卿云媚日怀仙隐，白鹭迎舟宿晚汀。\n预想山斋春酒熟，可无残梦到南屏。",
        "dynasty": "宋",
        "collection_info": null
    },
    {
        "uuid": "e1f5451f237434d07443cbd093fa6532",
        "title": "次韵傅子骏右司见贻一首",
        "author": "刘一止",
        "content": "大旆华镳昼掩扉，松门沙步带山围。\n循除涨水春来急，释峤孤云懒后归。\n试看青鞋缘磴道，不妨野服坐苔矶。\n应嗟客路风尘暗，遶树惊乌未得依。",
        "dynasty": "宋",
        "collection_info": null
    },
    {
        "uuid": "466808abdd5f241574ce1e5fe6fe3f7b",
        "title": "次韵无言兄卜筑二首  其一",
        "author": "刘一止",
        "content": "求田问舍岂徒为，晚悟前言不我欺。\n地占玉杯初应卜，门临苕水宛分枝。\n乡关怪客归何早，圣主思贤降不迟。\n磊落胸中三万字，不应无意拯时危。",
        "dynasty": "宋",
        "collection_info": null
    },
    {
        "uuid": "2642f580c4fbb0a469e6559e7aa5e765",
        "title": "次韵无言兄卜筑二首  其二",
        "author": "刘一止",
        "content": "石枕方床绿浪籐，清谈散带似怀冰。\n蔬盘尚杂水中蟹，羽翣莫挥瓜上蝇。\n五斗为贫真世业，一廛归隐岂人能。\n冥鸿万里今何慕，应笑饥飞侧翅鹰。",
        "dynasty": "宋",
        "collection_info": null
    },
    {
        "uuid": "32e6d36e16b8f66c40e881a9bdd0c886",
        "title": "张仲宗判监别近三十年经由余不访余有诗次其韵",
        "author": "刘一止",
        "content": "乱前犹省当时事，乱后浑如隔世人。\n得见昇平且欢喜，莫将心念到亨屯。\n衔杯倘办中山醉，觅句谁如小庾新。\n三十年前痴半黠，相逢终不忘天津。",
        "dynasty": "宋",
        "collection_info": null
    },
    {
        "uuid": "333e84f3cbc843ff5a73fefb80d45291",
        "title": "次韵沈次律家并蒂芍药一首",
        "author": "刘一止",
        "content": "习家池馆酒如淮，为破幽人一日斋。\n前庑芳菲骈蒂萼，后堂莺燕啸朋侪。\n忽惊暗绿将成幄，却喜双红欲缀钗。\n草木会为门户庆，而今兰玉已当阶。",
        "dynasty": "宋",
        "collection_info": null
    },
    {
        "uuid": "52a26e52e7eae81b89943124f47afbf5",
        "title": "次韵牧庵禅师持公见贻一首",
        "author": "刘一止",
        "content": "衲底摩尼直万金，半生空探九渊寻。\n波离忏罪何名罪，老可安心不见心。\n碧涧寒泉流自古，斋厨煮菜味常今。\n牧庵已断人牛迹，纯白何妨黑半侵。",
        "dynasty": "宋",
        "collection_info": null
    },
    {
        "uuid": "f0df04e191304ac1e8bd7bb80144dfcc",
        "title": "次韵郑禹功见贻一首",
        "author": "刘一止",
        "content": "当年负笈京华客，振臂论交法从班。\n何武诵诗来蜀郡，士龙持论出云间。\n杯觞引满风流甚，岁月惊心昨梦还。\n短檝未妨相访觅，要看拄颊面西山。",
        "dynasty": "宋",
        "collection_info": null
    },
    {
        "uuid": "056d903aa0f41089bf094b10a17952ad",
        "title": "次韵徐季山学正释奠先圣之作",
        "author": "刘一止",
        "content": "阙里躬祠通古昔，昇平礼乐信光明。\n威仪復见周多士，迂鄙何求汉两生。\n佩委霜侵裳绣冷，庠开风振戟衣鸣。\n使君肃穆神心格，更看雍容佐国衡。",
        "dynasty": "宋",
        "collection_info": null
    },
    {
        "uuid": "c77d810cdbfef0ae48bf35d1669fedaa",
        "title": "次韵吴兴守到官见贻一首",
        "author": "刘一止",
        "content": "步武初辞玉笋中，旌麾疑是到珠宫。\n窗间岩岫如争入，笔下云烟洗不空。\n千里喜深车后雨，一堂仁浃扇时风。\n宾筵浪许陪真赏，底用蹒跚一秃翁。",
        "dynasty": "宋",
        "collection_info": null
    },
    {
        "uuid": "f9fd2f906af01d28cc564b9fc6c0a0d9",
        "title": "次韵吴兴守雨中即事一首",
        "author": "刘一止",
        "content": "雨槛风檐欲垫巾，护花常恐减青春。\n融怡已復生頩颊，料峭真应恕老人。\n睡鸭吹香空结恋，远峰攒碧似凝颦。\n野棠泪湿愁如许，半面徐妃不受匀。",
        "dynasty": "宋",
        "collection_info": null
    },
    {
        "uuid": "db05c641ae9c946581fc35dcf777e00e",
        "title": "次韵春日书怀二首  其一",
        "author": "刘一止",
        "content": "居士而今有底忙，生涯草草度年芳。\n平林渐见蔫红委，野店初开煮酒香。\n尚有佳人来得得，不甘春事去堂堂。\n胜游早晚追千骑，更看挥戈驻日光。",
        "dynasty": "宋",
        "collection_info": null
    },
    {
        "uuid": "5213dd7d97ac6ab740ed374fdc31c76d",
        "title": "次韵春日书怀二首  其二",
        "author": "刘一止",
        "content": "水面红云次第铺，东君未肯向人疏。\n兴高碧嶂千寻外，春在黄堂一笑余。\n只怕玉醅浮盏斝，不嫌花片落襟裾。\n公归行侍甘泉宴，留得新诗锦不如。",
        "dynasty": "宋",
        "collection_info": null
    },
    {
        "uuid": "b20582e0db498d1fccf79f1a56a993b5",
        "title": "次韵吴兴纪事一首",
        "author": "刘一止",
        "content": "怀绂初辞玉帝宫，白苹洲在乱云中。\n劝耕汉守宣恩诏，卖剑吴侬袭古风。\n花好未应惭洛浦，酒香何羡过新丰。\n他年图画宾筵胜，锦瑟傍边有病翁。",
        "dynasty": "宋",
        "collection_info": null
    },
    {
        "uuid": "f5d5d830c959257674e8f438512c2ad9",
        "title": "次韵九日四首  其一",
        "author": "刘一止",
        "content": "九日佳名今古重，凤城秋色正明楼。\n厨供清酿香浮袂，恩赐黄花忆满头。\n千里风烟殊未恶，五亭吟啸不应休。\n明年归觐酬前赏，倘念衰翁尚四愁。",
        "dynasty": "宋",
        "collection_info": null
    },
    {
        "uuid": "b3dc2c14824cb803693795484d153aed",
        "title": "次韵九日四首  其二",
        "author": "刘一止",
        "content": "怀绂欣临柳恽州，据床宁羡庾公楼。\n云横浦溆无重数，花遶岩峦最上头。\n诗遣羊何聊共和，语惊陶谢未知休。\n自缘风物撩人意，不为闲情作许愁。",
        "dynasty": "宋",
        "collection_info": null
    },
    {
        "uuid": "f89980ee58f9cb955b6b067a4796431f",
        "title": "次韵九日四首  其三",
        "author": "刘一止",
        "content": "蒲团趺坐冷知秋，笳鼓声传出郡楼。\n阅世梦中知是梦，说禅头上更安头。\n邦君化得俱吟咏，居士年应赋莫休。\n只恐官梅能动兴，从梁江草唤人愁。",
        "dynasty": "宋",
        "collection_info": null
    },
    {
        "uuid": "89fef0ecb2ed4c936e4324a9f91a9662",
        "title": "次韵九日四首  其四",
        "author": "刘一止",
        "content": "向来风韵照清秋，气压元龙百尺楼。\n倒载时时忆池上，朝回日日醉江头。\n甘泉正念论思旧，辅郡仍推誉望休。\n勃窣媻姗老归客，赖公与酒得浇愁。",
        "dynasty": "宋",
        "collection_info": null
    },
    {
        "uuid": "da796719e66b4dd84a48ce949ae4b102",
        "title": "次韵雪中听琵琶一首",
        "author": "刘一止",
        "content": "燕堂曾许陪真赏，似识唐昌一树花。\n鹤骨松声公耐雪，龟膓蝉腹我羞茶。\n星弰万点疏还密，月帔千寻整復斜。\n要趁回风看舞态，莫令矫恨入琵琶。",
        "dynasty": "宋",
        "collection_info": null
    },
    {
        "uuid": "285cfdbf4e1ec8dac47f0780cba63e54",
        "title": "题毗山吴约仲旷远亭一首",
        "author": "刘一止",
        "content": "追思五十年前梦，山压平湖水次门。\n白鹭未惭公子贵，青松不屈大夫尊。\n文辞朴凸推鼻祖，标置孤高到耳孙。\n更喜新亭名意好，吴郎清峻芮郎温。",
        "dynasty": "宋",
        "collection_info": null
    },
    {
        "uuid": "90a1f5f7a63464665297505b7ae3769f",
        "title": "冬至汴下早行有感一首",
        "author": "刘一止",
        "content": "刺促惊时节，侵寻念物华。\n半生多客裏，今日又天涯。\n晓月看眉妩，飞云乱眼花。\n穷途随物感，不必是思家。",
        "dynasty": "宋",
        "collection_info": null
    },
    {
        "uuid": "354dcfaabb47017e8c9b5ed43d991aa9",
        "title": "和族兄无言题能仁寺当云轩一首",
        "author": "刘一止",
        "content": "绿树新迴合，斜窗旧邃深。\n壶觞如栗里，岁月似山阴。\n半世怀清隐，何年得此心。\n借床眠不熟，酒力横相侵。",
        "dynasty": "宋",
        "collection_info": null
    },
    {
        "uuid": "242e055a60f3e85b7a90920eaa532d9a",
        "title": "次韵袁审渊道旧思归四首  其一",
        "author": "刘一止",
        "content": "寂寞襄阳老，南山忆弊庐。\n病来惟喜酒，叹罢每捐书。\n道路风尘暗，关河信息疏。\n逢人说沙漠，不忍问何如。",
        "dynasty": "宋",
        "collection_info": null
    },
    {
        "uuid": "7e509707d4d510e7ff8ac06fec7b61dc",
        "title": "次韵袁审渊道旧思归四首  其二",
        "author": "刘一止",
        "content": "十载溪亭旧，挥毫见古风。\n相如今病渴，东野尚鸣穷。\n眼界便乡物，风流忆乃翁。\n一枰如梦断，归思渺千峰。",
        "dynasty": "宋",
        "collection_info": null
    },
    {
        "uuid": "79370c17aadacc9cdf050cb79a617da0",
        "title": "次韵袁审渊道旧思归四首  其三",
        "author": "刘一止",
        "content": "城郭如村步，官身等俗闲。\n对棋论小墅，拄颊望西山。\n异县故交重，闲心幽事关。\n犹余少年意，不计晚途艰。",
        "dynasty": "宋",
        "collection_info": null
    },
    {
        "uuid": "d66459df7509eabfd097c24eb420b18e",
        "title": "次韵袁审渊道旧思归四首  其四",
        "author": "刘一止",
        "content": "虞氏隋唐后，当时尺五天。\n风烟鼻祖宅，翰墨耳孙贤。\n筇屐容相蹑，杯觞得共传。\n济时吾老矣，看着祖生鞭。",
        "dynasty": "宋",
        "collection_info": null
    },
    {
        "uuid": "a19085cce2e4171d40d1d08d15f2e81b",
        "title": "次韵江子我雪句一首",
        "author": "刘一止",
        "content": "头白高山早，千林一夜花。\n云深乌鬼屿，风乱白鸥沙。\n刺促伤时事，飘零念岁华。\n天今洗兵马，勿復问浮槎。",
        "dynasty": "宋",
        "collection_info": null
    },
    {
        "uuid": "1e3a004ad5c411702f987b8e9949508b",
        "title": "梅山一首",
        "author": "刘一止",
        "content": "伊昔市门隐，山今尚姓梅。\n危言关社稷，仙迹混蒿莱。\n此事谁云者，斯人安在哉。\n伤今更怀古，老意独悲哀。",
        "dynasty": "宋",
        "collection_info": null
    },
    {
        "uuid": "d5ee083f6288129da76fc27f870cc25a",
        "title": "送太学旧同舍及第归乡一首",
        "author": "刘一止",
        "content": "辇毂当年别，簪裳末路同。\n江湖人已老，家国恨何穷。\n山有伤心碧，尘无没马红。\n举鞭还送客，落日泪痕中。",
        "dynasty": "宋",
        "collection_info": null
    },
    {
        "uuid": "a22f10cf256d6f6ee429b949e2ba2a46",
        "title": "次韵子我得俸一首",
        "author": "刘一止",
        "content": "祠官资薄俸，肥遯要清贫。\n载酒久无客，乞酰惟有邻。\n广文宁厌肉，方朔漫长身。\n莫遣陈苌到，先生甑尚尘。",
        "dynasty": "宋",
        "collection_info": null
    },
    {
        "uuid": "1e623bc22ae686771a6743e074b23fd6",
        "title": "冥冥寒食雨",
        "author": "刘一止",
        "content": "冥冥寒食雨，客意向谁亲。\n泉乱如争壑，花寒欲傍人。\n生涯长刺促，老气尚轮囷。\n不负年年债，清诗新送春。",
        "dynasty": "宋",
        "collection_info": null
    },
    {
        "uuid": "bfdbe9fc07367577c858ab514cf54d8f",
        "title": "风气东南异",
        "author": "刘一止",
        "content": "风气东南异，阴晴早晚间。\n日光时透隙，云影半遮山。\n扫径残红尽，开窗绿荫还。\n寄声桑苎友，幽兴合相关。",
        "dynasty": "宋",
        "collection_info": null
    },
    {
        "uuid": "f96bc866585c27ac14cb47339482b305",
        "title": "绿暗山前路",
        "author": "刘一止",
        "content": "绿暗山前路，柔桑宛宛垂。\n稻秧分陇后，蠺茧下山时。\n白日缫车急，中宵织妇悲。\n老年官赋了，不长一絇丝。",
        "dynasty": "宋",
        "collection_info": null
    },
    {
        "uuid": "c9520061ee432820096a956470acadd0",
        "title": "即事一首",
        "author": "刘一止",
        "content": "何物当门户，青松及我长。\n佳山忘岁月，同汝过风霜。\n北涧花应尽，南荣草欲芳。\n病来欢意少，一醉未全忘。",
        "dynasty": "宋",
        "collection_info": null
    },
    {
        "uuid": "9d8a52863ac853b83c02e794a768fc51",
        "title": "览镜一首",
        "author": "刘一止",
        "content": "契阔三年梦，飘零一寸心。\n青青今变雪，种种仅齐簪。\n览镜浑相似，弹冠各不任。\n论交如许酒，情寄一杯深。",
        "dynasty": "宋",
        "collection_info": null
    },
    {
        "uuid": "96dd86383f23e2aafb81d3342a37a00f",
        "title": "居士竂一首",
        "author": "刘一止",
        "content": "龙钟居士相，落魄宰官身。\n长史风吹帽，林宗雨垫巾。\n安心惟壁观，乞米赖僧邻。\n曾并鸳行立，当时梦不真。",
        "dynasty": "宋",
        "collection_info": null
    },
    {
        "uuid": "99675f4b0bf33f7431ef127c074c56f9",
        "title": "次韵朱宾老过我对月小酌一首",
        "author": "刘一止",
        "content": "老人论旧事，感慨思悠哉。\n暗喜生眉宇，新凉入酒杯。\n竹风谁汝和，檐月要人陪。\n此客非凡客，斯时得得来。",
        "dynasty": "宋",
        "collection_info": null
    },
    {
        "uuid": "31b2b2e6da4e58d97a484bbc4df8bfd3",
        "title": "遣兴一首",
        "author": "刘一止",
        "content": "杯案惟菘韭，何因老骨强。\n昨朝方住雪，今日又加霜。\n寂历僧廊暮，支离野步芳。\n岁时浑不省，得酒是春阳。",
        "dynasty": "宋",
        "collection_info": null
    },
    {
        "uuid": "7c3b909195defb4f38185ce62d462725",
        "title": "次韵吴兴守春日书怀一首",
        "author": "刘一止",
        "content": "百榼偿春酒，人言有别肠。\n披风醒午醉，撷蘂眷余芳。\n白日何曾短，游丝得许长。\n向来情浩荡，今者梦微茫。",
        "dynasty": "宋",
        "collection_info": null
    },
    {
        "uuid": "95da16ed3fa9c834b991c9904bfc8f51",
        "title": "送徐叔镇知县罢官赴调一首",
        "author": "刘一止",
        "content": "剧论追前辈，忧思独在民。\n雪霜吾岁晚，金玉子心真。\n曾见除书旧，行膺荐墨新。\n君王问田叔，长者更何人。",
        "dynasty": "宋",
        "collection_info": null
    },
    {
        "uuid": "ae4382ed34581ccc0486f1aca0e77ff2",
        "title": "送邹德章教授之官合淝二首  其一",
        "author": "刘一止",
        "content": "晚色溪亭路，风帆去莫遮。\n交情寄桑落，离恨渺天涯。\n志行今谁及，声名莫谩夸。\n淮人问规范，说似道乡家。",
        "dynasty": "宋",
        "collection_info": null
    },
    {
        "uuid": "f7a7400d7ad0c44793e8427a7e0969e5",
        "title": "送邹德章教授之官合淝二首  其二",
        "author": "刘一止",
        "content": "古寺疏钟裏，因依孰并游。\n歌行如短李，邂逅得髯邹。\n皎月林塘夜，青霜雉免秋。\n从今两相忆，一酌酹侬不。",
        "dynasty": "宋",
        "collection_info": null
    },
    {
        "uuid": "f50f58874953da9576ded741f025218f",
        "title": "次韵宾老过会稽访余同游禹庙龙瑞宫晚归二首  其一",
        "author": "刘一止",
        "content": "十载江湖客，重来霜鬓侵。\n事如春昼梦，山似故人心。\n步屧攀嶃绝，移舟出窈深。\n他时林樾底，归去话登临。",
        "dynasty": "宋",
        "collection_info": null
    },
    {
        "uuid": "fe1d37c254990a0a770d82a412aef0dc",
        "title": "次韵宾老过会稽访余同游禹庙龙瑞宫晚归二首  其二",
        "author": "刘一止",
        "content": "禹穴徴前史，龙门访隐书。\n相携如故里，失喜问吾庐。\n此日登山屐，他年下泽车。\n端能从我老，腾践未应虚。",
        "dynasty": "宋",
        "collection_info": null
    },
    {
        "uuid": "96de68ffc5ef737350f6fb00f9e95e3e",
        "title": "曾宏父将赴官都城示诗次韵自述并赠其行",
        "author": "刘一止",
        "content": "庾信多哀思，年来方解愁。\n低徊甘吏役，骯脏岂人谋。\n儋石纔知饱，私田讵敢求。\n尚能吟玉案，未忍困牙筹。\n公子年方壮，才名惜甚休。\n聊持江氏笔，来赋谢公楼。\n慷慨思千里，翱翔近十洲。\n逢时宁有愧，阅世自多忧。\n客路尘沙暗，春风草木柔。\n公行欣入洛，我老谢封留。\n日月消书帙，江湖落钓舟。\n经纶公等事，此意莫悠悠。",
        "dynasty": "宋",
        "collection_info": null
    },
    {
        "uuid": "c77d0cedc50dcc3a662bc7fb73591fdb",
        "title": "次韵江子我郎中社饮一首",
        "author": "刘一止",
        "content": "社醵遗风在，田家礼数饶。\n玉人疑解意，孺子故来邀。\n御寇惊先馈，庚桑惧见杓。\n习乡俱尚齿，惇族悟疏苗。\n未见琱戈静，方欣玉烛调。\n山寒时作暝，火老不成歊。\n酾酒无留榼，蒸豚发堕樵。\n蛮讴声带苦，村舞拍频招。\n野性疏钟鼎，官身脱市朝。\n形随石骨瘦，心与涧花雕。\n朔漠音尘断，羶胡意气骄。\n谁为今定远，空作老边韶。\n枉矢知天变，双桃验服妖。\n献书惭痛哭，避地独无聊。\n復古周宣治，中兴太白謡。\n明年及春社，愁鬓雪应消。",
        "dynasty": "宋",
        "collection_info": null
    },
    {
        "uuid": "996020fd05f58e12a1dd146410afd5c7",
        "title": "次韵子我秋分一首",
        "author": "刘一止",
        "content": "山中秋已半，蓬荜晏方开。\n不听夜虫话，焉知节物来。\n紫珠犹卧穗，青蘂未浮杯。\n欲射繫书鴈，非关烹不才。",
        "dynasty": "宋",
        "collection_info": null
    },
    {
        "uuid": "0aa182e873d587e7b3a5aef1f814b0ac",
        "title": "闻亲征一首",
        "author": "刘一止",
        "content": "十万貔貅同日出，君王英武古无双。\n而今将士争豪甚，为报胡儿莫觑江。",
        "dynasty": "宋",
        "collection_info": null
    },
    {
        "uuid": "8d042e5b86d0fa710359b7950c9e64c4",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一",
        "author": "刘一止",
        "content": "祖宗先德后刑诛，八叶升平振古无。\n驯致小羌如许黠，五兵虽惨亦时须。",
        "dynasty": "宋",
        "collection_info": null
    },
    {
        "uuid": "d1d209c4e0a47326a0bf1f6ed7404615",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其二",
        "author": "刘一止",
        "content": "闻难君王敢自安，鞭笞貔虎向江干。\n英谋睿决知谁敌，世祖周宣比并看。",
        "dynasty": "宋",
        "collection_info": null
    },
    {
        "uuid": "90189536cac02e71f0df058ce17c75e5",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其三",
        "author": "刘一止",
        "content": "杖策初闻桑下謡，氐羌酋长待来朝。\n而今有酒须相乐，前日忧思骨合销。",
        "dynasty": "宋",
        "collection_info": null
    },
    {
        "uuid": "1b930cc4f72c2d5ff2d0769e0caea031",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其四",
        "author": "刘一止",
        "content": "将相佥谋互往来，一时肝胆绝嫌猜。\n颇闻追骑三方出，不遣淮壖疋马回。",
        "dynasty": "宋",
        "collection_info": null
    },
    {
        "uuid": "3e9a19d5526b825b307dcd3bcd433469",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其五",
        "author": "刘一止",
        "content": "天戮齐东老逆臣，弄兵鼠子尚窥人。\n干坤整顿应须早，赋与中原浩荡春。",
        "dynasty": "宋",
        "collection_info": null
    },
    {
        "uuid": "d00aef7f07e2693aefa70eff03e721d8",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其六",
        "author": "刘一止",
        "content": "猛将心期箭有神，争前知贼不知身。\n圣恩令贷签军死，汝是中朝箇裏人。",
        "dynasty": "宋",
        "collection_info": null
    },
    {
        "uuid": "8f29955eedf152e774f0c66ed4e41509",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其七",
        "author": "刘一止",
        "content": "胡儿驱马意何忙，淮海暄风炫日光。\n心折关河归不得，而今底处是家乡。",
        "dynasty": "宋",
        "collection_info": null
    },
    {
        "uuid": "62affb0a008d86b36b876c7825578482",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其八",
        "author": "刘一止",
        "content": "六代金陵是帝州，诸侯玉帛等山丘。\n指挥大匠新宫阙，早晚鸣鞭向石头。",
        "dynasty": "宋",
        "collection_info": null
    },
    {
        "uuid": "a168d362e0fef6bd8870f5da832b50f0",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其九",
        "author": "刘一止",
        "content": "胡儿岂敢易江沱，前日谋臣谬讲和。\n为问奸谀羞死未，较量今者孰为多。",
        "dynasty": "宋",
        "collection_info": null
    },
    {
        "uuid": "d1cf91f308e10945126fe0f7f0f6ac50",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一○",
        "author": "刘一止",
        "content": "红旌白马羽林儿，丝鞚当胸短策垂。\n归导鸣銮何太喜，腰间金印阿谁知。",
        "dynasty": "宋",
        "collection_info": null
    },
    {
        "uuid": "8cc215021300bf3ecb8c51647e206bb7",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一一",
        "author": "刘一止",
        "content": "晓来鼓角动辕门，便觉昇平气象存。\n他日两宫归就养，更看天子父兄尊。",
        "dynasty": "宋",
        "collection_info": null
    },
    {
        "uuid": "7fb31d752e38746779b02cd05c228b3c",
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一二",
        "author": "刘一止",
        "content": "东风九市遍开场，梅柳参差近玉堂。\n应许侍臣俱入贺，捧持春酒寿君王。",
        "dynasty": "宋",
        "collection_info": null
    },
    {
        "uuid": "85c868efbc9d244ec237454aefcbcdb9",
        "title": "次韵徐立之朝议除夜无酒二首  其一",
        "author": "刘一止",
        "content": "功名本是误成蝇，伎俩何劳更镂冰。\n竹屋纸窗风撼幕，可怜挑尽读书灯。",
        "dynasty": "宋",
        "collection_info": null
    },
    {
        "uuid": "48e5391dcaf7cdf0406afd9217a9db32",
        "title": "次韵徐立之朝议除夜无酒二首  其二",
        "author": "刘一止",
        "content": "平生豪气恐难除，尚忆咸阳五白呼。\n诗似少陵惟欠酒，可能客舍事全无。",
        "dynasty": "宋",
        "collection_info": null
    },
    {
        "uuid": "9d62a8622112d9d47a17736a0d5118e4",
        "title": "次韵山僧善彬寄梅花",
        "author": "刘一止",
        "content": "苔封老树槎牙甚，何事春风亦与期。\n千尺寒岩无暖气，不妨入眼见丰肌。",
        "dynasty": "宋",
        "collection_info": null
    },
    {
        "uuid": "ba2c59623292c7f21cee18ccdf45900c",
        "title": "次韵江西李相君七咏 双莲阁",
        "author": "刘一止",
        "content": "苍梧云隔漫烟波，露后谁怜泣女娥。\n会道洗空千古恨，石心今日奈渠何。",
        "dynasty": "宋",
        "collection_info": null
    },
    {
        "uuid": "ca7e50bda8ffbef0971fd5b22c661698",
        "title": "次韵江西李相君七咏 梦室",
        "author": "刘一止",
        "content": "春院花香透白间，梦余风景似萧闲。\n只今是梦谁占梦，却笑沩山问仰山。",
        "dynasty": "宋",
        "collection_info": null
    },
    {
        "uuid": "c9c93dfd2da8e8efc01c25dd81011710",
        "title": "次韵江西李相君七咏 橘亭",
        "author": "刘一止",
        "content": "种橘洲边何似好，离离丹实斗鲜新。\n千头岂为封侯比，留得芳香噀后人。",
        "dynasty": "宋",
        "collection_info": null
    },
    {
        "uuid": "2e785b59ba1bb282045788ee5dab6092",
        "title": "次韵江西李相君七咏 竹亭",
        "author": "刘一止",
        "content": "公家爱竹传闻旧，要看凌冬色不浮。\n日报平安何用许，至今好事想风猷。",
        "dynasty": "宋",
        "collection_info": null
    },
    {
        "uuid": "636fdd235628b55992bb2da84750a6b9",
        "title": "次韵江西李相君七咏 兰室",
        "author": "刘一止",
        "content": "薝卜同林一等香，芝兰在室不知旁。\n而今阅世如翻手，底处交情有许长。",
        "dynasty": "宋",
        "collection_info": null
    },
    {
        "uuid": "1c90b8dbe7b112ff5182fc241092e8b2",
        "title": "次韵江西李相君七咏 花坞",
        "author": "刘一止",
        "content": "闽岭风尘旋扫空，挽回春色到花丛。\n长红小白参差见，便觉丹青入手中。",
        "dynasty": "宋",
        "collection_info": null
    },
    {
        "uuid": "5ab2f300edcfff5d13e752cd4ee51970",
        "title": "次韵江西李相君七咏 磬塘",
        "author": "刘一止",
        "content": "曲塘如磬何曾有，坐想萦山更带林。\n花圃夜来春雨足，漾舟应试一篙深。",
        "dynasty": "宋",
        "collection_info": null
    },
    {
        "uuid": "074f60e0c0753855ebb94dcfdc843929",
        "title": "戏题法真师见南山斋一首",
        "author": "刘一止",
        "content": "看山终日自夷犹，清净谁如此比丘。\n莫指妙高南向是，德云还在别峰头。",
        "dynasty": "宋",
        "collection_info": null
    },
    {
        "uuid": "545aba4d5c25333d69b6711aa58368ea",
        "title": "题敏上人隐斋一首",
        "author": "刘一止",
        "content": "水石菖蒲真活计，芒鞋不借更奇哉。\n山林本是君家物，为□□□唤去来。",
        "dynasty": "宋",
        "collection_info": null
    },
    {
        "uuid": "d0a6a337cb08b1948219519fae93a437",
        "title": "访梅",
        "author": "刘一止",
        "content": "瘦藤扶我到溪南，梅蘂含羞未入看。\n不是今年花事懒，北人携过许清寒。",
        "dynasty": "宋",
        "collection_info": null
    },
    {
        "uuid": "359db184e484c49b8544be1839cef3b6",
        "title": "访石林二首  其一",
        "author": "刘一止",
        "content": "山行不用瘦藤扶，度石穿云意自徐。\n夜过西岩投宿处，满身风露竹扶疏。",
        "dynasty": "宋",
        "collection_info": null
    },
    {
        "uuid": "c5b52a038d175a2ede8d789f1c07476f",
        "title": "访石林二首  其二",
        "author": "刘一止",
        "content": "山泽形容忌太臞，石林风范独何如。\n时时宾客倾家酿，箇箇郎君读父书。",
        "dynasty": "宋",
        "collection_info": null
    },
    {
        "uuid": "d6ad5a2dcd58a737095b61a5fb665b85",
        "title": "过梅溪省妻父臧翊善坟感叹  其一",
        "author": "刘一止",
        "content": "落磵悲泉不拟闻，乐平桥北路头分。\n扬雄旧宅今安在，心折侯芭三尺坟。",
        "dynasty": "宋",
        "collection_info": null
    },
    {
        "uuid": "72b5c44a81aabab74cb093c246068d07",
        "title": "过梅溪省妻父臧翊善坟感叹  其二",
        "author": "刘一止",
        "content": "寂寞松冈锁暮烟，平生忠信事茫然。\n臧孙有后真虚语，伯道无儿可问天。",
        "dynasty": "宋",
        "collection_info": null
    },
    {
        "uuid": "0881f23ca8665e88d1c05fbd0e239f1a",
        "title": "和故人二首丁卯年九月二十二日梦中得之  其一",
        "author": "刘一止",
        "content": "平生事业较粗疏，晚岁欣陪谢幼舆。\n林下商量好消息，不须嵇子绝交书。",
        "dynasty": "宋",
        "collection_info": null
    },
    {
        "uuid": "863ad9fc443d6a0ff5aad42a773e2394",
        "title": "和故人二首丁卯年九月二十二日梦中得之  其二",
        "author": "刘一止",
        "content": "目前得已便休休，事业何曾有到头。\n客问函三孰为一，月明风静好清秋。",
        "dynasty": "宋",
        "collection_info": null
    },
    {
        "uuid": "357aa30d2de12f1a4315ccfb1c51a53d",
        "title": "题丁氏堂六言四首  其一",
        "author": "刘一止",
        "content": "妙喜何曾断取，竺峰几日飞来。\n乞与溪山暮宿，都教浓翠成堆。",
        "dynasty": "宋",
        "collection_info": null
    },
    {
        "uuid": "78d6e42217aad031b7326889211f0fd5",
        "title": "题丁氏堂六言四首  其二",
        "author": "刘一止",
        "content": "杯觞竞照羣玉，衣袂常沾翠岚。\n不怕峰前路滑，石头是我同参。",
        "dynasty": "宋",
        "collection_info": null
    },
    {
        "uuid": "a56cfe3f4a7d2d07ed9c3947019dafd6",
        "title": "题丁氏堂六言四首  其三",
        "author": "刘一止",
        "content": "总自胸中描出，不妨怪怪奇奇。\n鴈荡龙湫彷佛，鸾翔凤舞参差。",
        "dynasty": "宋",
        "collection_info": null
    },
    {
        "uuid": "6c534d792fcde253c629c442b6dd749c",
        "title": "题丁氏堂六言四首  其四",
        "author": "刘一止",
        "content": "翠峰欲并眉妩，艷蘂难争脸红。\n昔日寒年枯木，何如此箇家风。",
        "dynasty": "宋",
        "collection_info": null
    },
    {
        "uuid": "f524c17328850aafef08760b49cbb619",
        "title": "题徐次游通判小隐堂二首  其一",
        "author": "刘一止",
        "content": "遮藏得到中兴日，觞咏仍陪小隐仙。\n曲径画栏春几许，竹花人月四婵娟。",
        "dynasty": "宋",
        "collection_info": null
    },
    {
        "uuid": "167eb690de836f57aee87f3b1a6ee7ee",
        "title": "题徐次游通判小隐堂二首  其二",
        "author": "刘一止",
        "content": "一时药笼召参朮，何事全家傍翠微。\n勿谓小山招不出，太平须要隐人归。",
        "dynasty": "宋",
        "collection_info": null
    },
    {
        "uuid": "eb6e342ba153ac539d145fac8cb09bf0",
        "title": "金陵",
        "author": "刘一止",
        "content": "人物风流自六朝，故山围国尚苕荛。\n只应王气奔瑶阙，喷作江声万里潮。",
        "dynasty": "宋",
        "collection_info": null
    },
    {
        "uuid": "7da14405da5ba3efafcdba83ad293637",
        "title": "入灵隐寺",
        "author": "刘一止",
        "content": "石泉苔径午阴凉，手撷山花辨色香。\n度岭穿松心未厌，好闲反为爱山忙。",
        "dynasty": "宋",
        "collection_info": null
    },
    {
        "uuid": "506c1489fd80448e27fa52c6babc9669",
        "title": "登看经楼示同游",
        "author": "刘一止",
        "content": "昔游曾共朱栏语，十换星霜始再来。\n料得当时楼下水，有情应解作潮回。",
        "dynasty": "宋",
        "collection_info": null
    },
    {
        "uuid": "3148d4c4c1eba1c7803cd5f9f3478a2c",
        "title": "宜兴道中",
        "author": "刘一止",
        "content": "客怀无事只增愁，遮眼残书懒即休。\n午醉忽惊如唤觉，乱山无数满船头。",
        "dynasty": "宋",
        "collection_info": null
    },
    {
        "uuid": "85c7a329817c09dbcbb882bfc6a10b7f",
        "title": "寄题叶叔明盛圃熙春堂四首且为他日往游之约  其一",
        "author": "刘一止",
        "content": "堂前草木自争春，堂上妖娆花妬人。\n年年岁岁春相似，不信风光有故新。",
        "dynasty": "宋",
        "collection_info": null
    },
    {
        "uuid": "e4a37ba96b45d62915004b81a3f84150",
        "title": "寄题叶叔明盛圃熙春堂四首且为他日往游之约  其二",
        "author": "刘一止",
        "content": "桥当窗槛月平铺，一色寒光玉不如。\n桥下流泉来别壑，经春绿尽可藏鱼。",
        "dynasty": "宋",
        "collection_info": null
    },
    {
        "uuid": "4cafc40580b133698488c519f516e489",
        "title": "寄题叶叔明盛圃熙春堂四首且为他日往游之约  其三",
        "author": "刘一止",
        "content": "个侬传得嘉荣唱，天上偷来曲度新。\n他时莫向樽前误，客似周郎解觑人。",
        "dynasty": "宋",
        "collection_info": null
    },
    {
        "uuid": "879c5d380b379be785fb2328f0dc1774",
        "title": "寄题叶叔明盛圃熙春堂四首且为他日往游之约  其四",
        "author": "刘一止",
        "content": "吹花嚼蕊桥边路，衣袖常沾草木馨。\n更听绿珠三弄笛，为君一洗海风腥。",
        "dynasty": "宋",
        "collection_info": null
    },
    {
        "uuid": "a613725723a9be8e4e4adbffc42749fe",
        "title": "送吴兴太守行十绝句  其一",
        "author": "刘一止",
        "content": "人物中兴第一流，论才应作富民侯。\n帝怜玉笋班中秀，合付苹花柳恽洲。",
        "dynasty": "宋",
        "collection_info": null
    },
    {
        "uuid": "8eef3a1d306f20861c844533696ca201",
        "title": "送吴兴太守行十绝句  其二",
        "author": "刘一止",
        "content": "海内文章说大门，故宜生长此儿孙。\n玉昆金友总秀出，历块过都不足论。",
        "dynasty": "宋",
        "collection_info": null
    },
    {
        "uuid": "56472de2a16c60dd0739c2eb900ae970",
        "title": "送吴兴太守行十绝句  其三",
        "author": "刘一止",
        "content": "人言此邦公所私，教我子弟等父师。\n大书深刻岂足纪，愿奏宣布中和诗。",
        "dynasty": "宋",
        "collection_info": null
    },
    {
        "uuid": "3532017ee7886d4a97e7226adaf0f39a",
        "title": "送吴兴太守行十绝句  其四",
        "author": "刘一止",
        "content": "振廪已责功及物，辅藩千里实分忧。\n尔身在外心王室，咫尺应须入告猷。",
        "dynasty": "宋",
        "collection_info": null
    },
    {
        "uuid": "028ab818adc95358164ed29c3e99fe52",
        "title": "送吴兴太守行十绝句  其五",
        "author": "刘一止",
        "content": "老奸屏气不敢出，雅俗雍容歌乐康。\n五日京兆何足数，三年子产转难忘。",
        "dynasty": "宋",
        "collection_info": null
    },
    {
        "uuid": "006aaef3d4c99d75da1d1b20db5bf99d",
        "title": "送吴兴太守行十绝句  其六",
        "author": "刘一止",
        "content": "元丰应制规模在，奕奕风流自一家。\n词剧清新过小庾，情多儿女笑张华。",
        "dynasty": "宋",
        "collection_info": null
    },
    {
        "uuid": "430fd79dcdeff8d6baaa86033d90135b",
        "title": "送吴兴太守行十绝句  其七",
        "author": "刘一止",
        "content": "燕寝风清昼漏长，愧公延我读书堂。\n此日偶同元凯癖，他年倘忆郑公乡。",
        "dynasty": "宋",
        "collection_info": null
    },
    {
        "uuid": "f2f1f33ad4efcec1c89d3766d6314d22",
        "title": "送吴兴太守行十绝句  其八",
        "author": "刘一止",
        "content": "垂老何堪此别离，感公情义独心知。\n故应他日汀洲泪，独立难忘捩棹时。",
        "dynasty": "宋",
        "collection_info": null
    },
    {
        "uuid": "02abc2277d13179b51fae5f7354a7a7b",
        "title": "送吴兴太守行十绝句  其九",
        "author": "刘一止",
        "content": "鸡皮鹤髮病龙钟，误入林宗裁鉴中。\n平生气概今如此，自对青铜惜此侬。",
        "dynasty": "宋",
        "collection_info": null
    },
    {
        "uuid": "8d0f645ad476384edf0203bce854c937",
        "title": "送吴兴太守行十绝句  其一○",
        "author": "刘一止",
        "content": "且尽离筵酒一杯，贵臣宁许我重陪。\n他时翊赞昇平事，赋与林下歌康哉。",
        "dynasty": "宋",
        "collection_info": null
    },
    {
        "uuid": "d7d4413bf79bba78dd316c481021097b",
        "title": "太简斋即事二首  其一",
        "author": "刘一止",
        "content": "太简老人家似客，室中犹恨未空虚。\n筋挛步涩常须酒，日入中昏始废书。",
        "dynasty": "宋",
        "collection_info": null
    },
    {
        "uuid": "f79d66d31fb7a611a88d42d92f54f2dd",
        "title": "太简斋即事二首  其二",
        "author": "刘一止",
        "content": "晓来人报雪遮门，委巷萧条郭似村。\n自酌瓮醅能软饱，借人布被得奇温。",
        "dynasty": "宋",
        "collection_info": null
    },
    {
        "uuid": "9337ee8c534b7cdf484c630ce127e2e1",
        "title": "寄题李德修通判宣城隐舍二首仍次其韵  其一",
        "author": "刘一止",
        "content": "官身宁为倦知还，自忆青山对白间。\n有月有风俱是客，爱诗爱酒可能闲。",
        "dynasty": "宋",
        "collection_info": null
    },
    {
        "uuid": "bb50ae8b4e49705e80d01eb13542e49d",
        "title": "寄题李德修通判宣城隐舍二首仍次其韵  其二",
        "author": "刘一止",
        "content": "往在东风浩荡边，故将诗酒作春妍。\n渊明好客妨何事，卿去教知我欲眠。",
        "dynasty": "宋",
        "collection_info": null
    },
    {
        "uuid": "b007a04745b2cbcc4df708c96e0c8548",
        "title": "和何山总老一击轩二首  其一",
        "author": "刘一止",
        "content": "扫洒闲庭无个事，林间一击是何声。\n自从当日知音后，本地风光见太平。",
        "dynasty": "宋",
        "collection_info": null
    },
    {
        "uuid": "0ed7b83d4c82fa84c890a5dfe4502be2",
        "title": "和何山总老一击轩二首  其二",
        "author": "刘一止",
        "content": "此地丹青画不成，本无圣解及凡情。\n道人来往风烟外，不是如来行处行。",
        "dynasty": "宋",
        "collection_info": null
    },
    {
        "uuid": "b59df63e136aa7dcc23ab031f0c66cf7",
        "title": "题杨吉老知军玉辉亭二首  其一",
        "author": "刘一止",
        "content": "向来风月雄清地，今日昇平将相家。\n自启窗扉放山入，使君聊欲傲云霞。",
        "dynasty": "宋",
        "collection_info": null
    },
    {
        "uuid": "9aebea4ee1dd7212363bad4902068af7",
        "title": "题杨吉老知军玉辉亭二首  其二",
        "author": "刘一止",
        "content": "世间宁有清如许，买断岚烟入樽俎。\n我来乘此玉辉寒，要上峰头呵佛祖。",
        "dynasty": "宋",
        "collection_info": null
    },
    {
        "uuid": "1c436fb03b79418c572500909014df8d",
        "title": "送报宁昙老二绝句  其一",
        "author": "刘一止",
        "content": "白云到处有光辉，江北江南一杖携。\n妙喜风烟曾断取，羊仙今日合全提。",
        "dynasty": "宋",
        "collection_info": null
    },
    {
        "uuid": "b7e5a6d2824f5bc808a634340500ac4d",
        "title": "送报宁昙老二绝句  其二",
        "author": "刘一止",
        "content": "王家宅似江家宅，草木风烟各不知。\n王谢争墩公案在，问师一笔判归谁。",
        "dynasty": "宋",
        "collection_info": null
    },
    {
        "uuid": "f797615f851647058f150cdf21832f0e",
        "title": "哭吴亦虚一首",
        "author": "刘一止",
        "content": "髯吴少年日，轻车驾飞黄。\n授简千人中，风流蔼东梁。\n根植苦不牢，一朝陨清商。\n谁者不归尽，我独哀此郎。\n人物秀且美，叔夜惭龙章。\n眼看一抔土，瘗此白璧光。\n空余百篇诗，老语惊摧藏。\n孤儿将谁赖，门户如冰霜。\n我非山巨源，感念徒悲伤。\n恨墨慰九泉，别语尚微茫。",
        "dynasty": "宋",
        "collection_info": null
    },
    {
        "uuid": "696c69a8e7000ae67c2a2f00acda11c0",
        "title": "吴彦和朝散挽诗二首  其一",
        "author": "刘一止",
        "content": "挂冠归去何曾老，贤达谁如此大夫。\n白傅宁惟结香火，季鹰初不为莼鲈。\n岸巾扶杖方行乐，寻壑经丘失步趋。\n惆怅眼中前辈少，更怜乡国后生孤。",
        "dynasty": "宋",
        "collection_info": null
    },
    {
        "uuid": "f44e9531d96fc7f51a6f9b9fa8bbd166",
        "title": "吴彦和朝散挽诗二首  其二",
        "author": "刘一止",
        "content": "谈经析理老逾工，家学诸郎得马融。\n心远自无流俗驾，语真端有古人风。\n每容晚进壶觞共，尚许残年杖履同。\n悽断松杉封马鬛，不堪持酒酹桥公。",
        "dynasty": "宋",
        "collection_info": null
    },
    {
        "uuid": "85b4256fab6006b6a08e4ed60e85c783",
        "title": "吴公立承事挽诗一首",
        "author": "刘一止",
        "content": "脱蜕超然不可寻，了知胸次未宏深。\n智谋谁復如樗里，缓急惟思扣季心。\n惊见丹炉无宿火，欲凭辽鹤问遗音。\n邦人岂识神仙事，竞挽丧车泪满襟。",
        "dynasty": "宋",
        "collection_info": null
    },
    {
        "uuid": "39ea245d308e123c46ed823e76bf020d",
        "title": "徐仲常朝奉挽诗一首",
        "author": "刘一止",
        "content": "岂弟临民契昔贤，政成终自弛蒲鞭。\n暮年三径师元亮，故国扁舟老计然。\n北陌东阡遗杖履，后冈前道锁风烟。\n郎君秀美如圭璧，会有恩光贲下泉。",
        "dynasty": "宋",
        "collection_info": null
    },
    {
        "uuid": "7fd6ea1cd24f2c4bf7998d087a5f47d9",
        "title": "鲁居士挽诗二首  其一",
        "author": "刘一止",
        "content": "臧否何曾挂，心真语自真。\n风波谙末俗，金玉见斯人。\n大厦方巢燕，新冈已卧麟。\n死生知是梦，洒落更谁伦。",
        "dynasty": "宋",
        "collection_info": null
    },
    {
        "uuid": "36f9e7eef7443d2a9837130dc9c60ff3",
        "title": "鲁居士挽诗二首  其二",
        "author": "刘一止",
        "content": "自忝知心旧，常如识面初。\n情亲终近古，识远胜知书。\n水宿同烟艇，山行傍笋舆。\n眼中无此老，洒涕独沾裾。",
        "dynasty": "宋",
        "collection_info": null
    },
    {
        "uuid": "753d1e5776695bcb9dff60c2ce3bd5de",
        "title": "悼忠显刘公二首  其一",
        "author": "刘一止",
        "content": "时相开边隙，羶胡入帝州。\n痛心惟主辱，何意辨身谋。\n义气摧山岳，高居照斗牛。\n天令光史册，为洗百年羞。",
        "dynasty": "宋",
        "collection_info": null
    },
    {
        "uuid": "dc63f6eb8b1d08b883ee98b43315f42c",
        "title": "悼忠显刘公二首  其二",
        "author": "刘一止",
        "content": "重义何难死，知恩忍自欺。\n豫生真国士，南八是男儿。\n天地一朝黑，风霜千岁悲。\n至今瞻拱木，人口胜丰碑。",
        "dynasty": "宋",
        "collection_info": null
    },
    {
        "uuid": "3905d9dfa7369931628bc53e846c5162",
        "title": "参政大资张公挽诗二首  其一",
        "author": "刘一止",
        "content": "遇合时多故，风云气自强。\n补天烦大笔，医国见名方。\n恻怛忧民意，殷勤荐士章。\n可能遗一老，谁復问穹苍。",
        "dynasty": "宋",
        "collection_info": null
    },
    {
        "uuid": "b958bf81fc4d4afe3236e4628828080f",
        "title": "参政大资张公挽诗二首  其二",
        "author": "刘一止",
        "content": "塞垒烽初息，留都倚重臣。\n奸骄阴夺气，政化本如春。\n待得中兴旦，宁论独病身。\n空余门下士，悲恨不胜陈。",
        "dynasty": "宋",
        "collection_info": null
    },
    {
        "uuid": "646413a31d4d9370c3f98370760f3266",
        "title": "方秘监允迪挽诗二首  其一",
        "author": "刘一止",
        "content": "声名三纪在中州，身到蓬山最上游。\n笃行岂惟今代少，摛辞仍向古人求。\n独嗟宣室催归晚，不料漳滨卧病留。\n慷慨严尤三策在，暮年谁识子心忧。",
        "dynasty": "宋",
        "collection_info": null
    },
    {
        "uuid": "82cd6a6a920ed01e1d408d9e09756570",
        "title": "方秘监允迪挽诗二首  其二",
        "author": "刘一止",
        "content": "同舍西雍四十春，乱离君我两身存。\n宁惟交道全金石，罕见人间此弟昆。\n雅志泽民终莫遂，微言忧国岂堪论。\n鸬鷀渡口千峰合，悽断西风泪睫昏。",
        "dynasty": "宋",
        "collection_info": null
    },
    {
        "uuid": "395af77a25e7f1f78c6a34e8601422d2",
        "title": "方司业挽诗一首",
        "author": "刘一止",
        "content": "三纪飞腾近要津，声名磊落动朝绅。\n当时荐士韩安国，早岁谈经井大春。\n芸省并游今几在，螭坳立处梦曾真。\n蹒跚西望门生老，悽断云山泪满巾。",
        "dynasty": "宋",
        "collection_info": null
    },
    {
        "uuid": "ff9ad4f7efdc2851dc3e7fe6883a3e60",
        "title": "莫奉议挽诗一首",
        "author": "刘一止",
        "content": "五斗难堪志愿违，斜川宁与宿心期。\n自持雪柏霜松操，直到鸡皮鹤髪时。\n身世几番惊惧梦，功名一局半残棋。\n高风独与齐山并，他日行人口是碑。",
        "dynasty": "宋",
        "collection_info": null
    },
    {
        "uuid": "7affcf86da9b560f4544dbf458d3d5f0",
        "title": "梅子渐朝议挽诗一首",
        "author": "刘一止",
        "content": "世事何曾有到头，此心安处便休休。\n田园竟老陶元亮，乡里谁如马少游。\n乐施轻财知气概，飞觞举白见风流。\n吁嗟四十年前梦，追怆经行泪莫收。",
        "dynasty": "宋",
        "collection_info": null
    },
    {
        "uuid": "72a2270b620237820e451cda2abc79f6",
        "title": "叔父朝请挽诗二首  其一",
        "author": "刘一止",
        "content": "厉节冰霜似，摛辞锦绣如。\n诚心惟济物，老眼更便书。\n备养今谁及，辞荣计未疏。\n郎君官已重，门户合关渠。",
        "dynasty": "宋",
        "collection_info": null
    },
    {
        "uuid": "b74e4bf2002bbfd98b4b7430fef083ec",
        "title": "叔父朝请挽诗二首  其二",
        "author": "刘一止",
        "content": "四纪儒林誉，谈经我一门。\n那知诗礼学，晚失父师尊。\n阡陌南阳旧，松杉厚夜温。\n心摧寒日落，泪尽晚云昏。",
        "dynasty": "宋",
        "collection_info": null
    },
    {
        "uuid": "baeeac2e3e68968f4dc8b6587e3928ac",
        "title": "詹阁学持国挽诗二首  其一",
        "author": "刘一止",
        "content": "元佑崇三舍，词场次第开。\n两科踰万士，一日见连魁。\n圭璧知难售，鹓鸾独晚陪。\n乱离身已老，不復梦东台。",
        "dynasty": "宋",
        "collection_info": null
    },
    {
        "uuid": "8fb27cc7b79c2ad0613cf05660b71eb2",
        "title": "詹阁学持国挽诗二首  其二",
        "author": "刘一止",
        "content": "至行无瑕玷，今人见古人。\n伤时心独切，接物语能真。\n丘壑寻春旧，松杉堕泪新。\n飘零一樽酒，无復听谆谆。",
        "dynasty": "宋",
        "collection_info": null
    },
    {
        "uuid": "e980625e2b453f632bd4f72b95f89630",
        "title": "贾居仁侍郎挽诗一首",
        "author": "刘一止",
        "content": "礼乐三千字，论思二十年。\n声名江夏愧，志节祖生先。\n阅世初何有，安心晚更贤。\n对棋无復德，悲涙渺林泉。",
        "dynasty": "宋",
        "collection_info": null
    },
    {
        "uuid": "531351f0e63db10a29a5b02e9cfc47c7",
        "title": "少保左丞叶公挽诗二首  其一",
        "author": "刘一止",
        "content": "四纪声华旧，三朝道义尊。\n微言真自乐，博识更谁论。\n翰墨余千载，哀荣付九原。\n松杉倚幢节，愁绝暮烟昏。",
        "dynasty": "宋",
        "collection_info": null
    },
    {
        "uuid": "cf4200772430531bf12d5983ee27e639",
        "title": "少保左丞叶公挽诗二首  其二",
        "author": "刘一止",
        "content": "文章千古事，富贵百年身。\n并世今余几，如公孰拟伦。\n轩裳清梦破，丘壑此心亲。\n叹息常编旨，无从举似人。",
        "dynasty": "宋",
        "collection_info": null
    },
    {
        "uuid": "6d6139374124cf82fb33752b1651017b",
        "title": "李方叔侍郎挽诗一首",
        "author": "刘一止",
        "content": "论议当今耸外庭，英英人物照丹青。\n文章共道追千古，训诂曾看媲六经。\n畴昔鹓行今几在，异乡薤露不堪听。\n老成远矣何嗟及，闻说郎君有典型。",
        "dynasty": "宋",
        "collection_info": null
    },
    {
        "uuid": "33cc7bd43113b421962b8b74a755c7e4",
        "title": "周元举侍郎挽诗一首",
        "author": "刘一止",
        "content": "迴翔三纪到丹泉，始觉深归雨露边。\n黄霸声名初不减，吾丘智略孰居先。\n勤劳再见云横岭，志业空惊雪满颠。\n愁绝故山三径晚，不堪持酒酹风烟。",
        "dynasty": "宋",
        "collection_info": null
    },
    {
        "uuid": "8706080ba1f25ff648ed0bf8b6099ab7",
        "title": "葛鲁卿待制挽诗二首  其一",
        "author": "刘一止",
        "content": "先皇隆教育，师席重朝绅。\n模楷归元礼，纷纶仰大春。\n壮图初未究，归意久逾真。\n丘壑平生事，何人得此身。",
        "dynasty": "宋",
        "collection_info": null
    },
    {
        "uuid": "6380122d446ba603ed287c0c1e59e57b",
        "title": "葛鲁卿待制挽诗二首  其二",
        "author": "刘一止",
        "content": "论议超今昔，文章适典彝。\n老成嗟已远，后学欲谁师。\n封域南阳旧，交亲北陌悲。\n他年门弟子，下马识丰碑。",
        "dynasty": "宋",
        "collection_info": null
    },
    {
        "uuid": "868ec361041512ca55d76383edcbdc3c",
        "title": "郑维心挽诗二首  其一",
        "author": "刘一止",
        "content": "我忆谷口孙，气貌清而腴。\n山潜三十年，吐此百卷书。",
        "dynasty": "宋",
        "collection_info": null
    },
    {
        "uuid": "236a2d2de6f7d713294b277af52d32ff",
        "title": "郑维心挽诗二首  其二",
        "author": "刘一止",
        "content": "嗟哉谷口孙，句法何摧藏。\n骨冷归九原，古意堕渺茫。",
        "dynasty": "宋",
        "collection_info": null
    },
    {
        "uuid": "8f1fb6f9b43a9c6423582df56ae794cb",
        "title": "恭人黄氏挽诗一首",
        "author": "刘一止",
        "content": "半世安贫家自宜，瀛洲进退本观时。\n随身况有居山服，傍涧宁惭采藻诗。\n案上镜奁今寂寞，林间风日倍凄悲。\n山公取友先嵇阮，永愧论才得误知。",
        "dynasty": "宋",
        "collection_info": null
    },
    {
        "uuid": "a063518668b315007e724b5795045dc0",
        "title": "安人陈氏挽诗一首",
        "author": "刘一止",
        "content": "孕秀名卿族，来嫔吉士门。\n夫从中岁达，家至暮年温。\n意淡如忘物，身安只弄孙。\n镜奁今寂寞，遗懿不胜论。",
        "dynasty": "宋",
        "collection_info": null
    },
    {
        "uuid": "502d29473c76131d546eb60227787a55",
        "title": "孺人张氏挽诗一首",
        "author": "刘一止",
        "content": "慈惠闺门浃，清真意不私。\n台臣有贤操，母德是吾师。\n家近青乌卜，名传黄绢碑。\n冯勤终贵宠，他日岂胜悲。",
        "dynasty": "宋",
        "collection_info": null
    },
    {
        "uuid": "536c1f3a682ee1f45a2100d6c90f762a",
        "title": "夫人赵氏挽诗三首  其一",
        "author": "刘一止",
        "content": "疏派天潢阔，天孙赋锦裳。\n佳祥来吉梦，淑德旧休光。\n周室中兴日，唐家异姓王。\n长人勋业茂，恩泽未渠央。",
        "dynasty": "宋",
        "collection_info": null
    },
    {
        "uuid": "8ff1d4ffe054e71c55eb59e1323ba596",
        "title": "夫人赵氏挽诗三首  其二",
        "author": "刘一止",
        "content": "曾谓闺房奥，忠诚意有加。\n相夫惟以义，体国乃如家。\n天上期何近，人间日易斜。\n纶言知甚宠，谁为寄云霞。",
        "dynasty": "宋",
        "collection_info": null
    },
    {
        "uuid": "0f3e33b0950383ad45f41693a5a52972",
        "title": "夫人赵氏挽诗三首  其三",
        "author": "刘一止",
        "content": "帝胄恩荣久，夫人独俭勤。\n仁心见舆诵，孝行溢前闻。\n畴昔牛眠地，而今鹤吊坟。\n家声应更好，少长总能文。",
        "dynasty": "宋",
        "collection_info": null
    },
    {
        "uuid": "c8f66103d25f168899216a7f2168112a",
        "title": "沈夫人挽诗二首  其一",
        "author": "刘一止",
        "content": "婉娩闺门秀，安贫六十春。\n相夫惟礼义，玩意独清真。\n蜀道灵归远，吴山兆卜新。\n哀声传北里，悽感路傍人。",
        "dynasty": "宋",
        "collection_info": null
    },
    {
        "uuid": "0e4823ebe9e91464bbd19f67a252a349",
        "title": "沈夫人挽诗二首  其二",
        "author": "刘一止",
        "content": "盛德高门阀，荣光动里间。\n如何偕老愿，端向此时悭。\n幼妇辞新刻，仙游梦莫攀。\n吁嗟袆翟贵，不立内朝班。",
        "dynasty": "宋",
        "collection_info": null
    },
    {
        "uuid": "337de46b7b37e9db856d1673ed08f08a",
        "title": "俞居易阁学挽诗二首  其一",
        "author": "刘一止",
        "content": "事业更中外，论思契冕旒。\n年虽濒钓渭，志不在封留。\n慈爱平生念，欢愉末路收。\n遥知谢公客，挥洒过西州。",
        "dynasty": "宋",
        "collection_info": null
    },
    {
        "uuid": "006ec20e9c487158567298b366c3b458",
        "title": "俞居易阁学挽诗二首  其二",
        "author": "刘一止",
        "content": "奕世论交地，红花巷陌春。\n扬雄一区宅，晏子百年邻。\n游倦归相踵，身闲意更亲。\n那知从此别，老涙损天真。",
        "dynasty": "宋",
        "collection_info": null
    },
    {
        "uuid": "69a4cce6d03aabce0a5c33066b458087",
        "title": "姜山静疑院铁磬老师通公真赞",
        "author": "刘一止",
        "content": "堂堂律师，了无上乘。\n律彼后生，约束如绳。\n我煞叩师，师笑而嘻。\n曰我无心，法何所依。\n以无心故，说持说犯。\n以无法故，横竖鈎贯。\n我知是师，说本无说。\n身心了然，片云孤月。\n姜山嵯峨，宛在世外。\n访师遗踪，惟铁磬在。\n片云出山，孤月丽天。\n铁磬不鸣，声满大千。",
        "dynasty": "宋",
        "collection_info": null
    },
    {
        "uuid": "d1d3aeca0cf80a1c212d9f01e1fcee10",
        "title": "自作真赞",
        "author": "刘一止",
        "content": "枯木寒岩，形影相依。\n禄食而臞，孰与遯肥。\n四十九年，我知其非。\n已往不谏，来者庶几。",
        "dynasty": "宋",
        "collection_info": null
    },
    {
        "uuid": "05a21cece6fe3df4f271cf686e373bb8",
        "title": "又自赞",
        "author": "刘一止",
        "content": "居闲无所乐，从仕无所愧。\n忽作此两言，自省过去事。\n害性多矣晚乃安，苦心至矣晚乃甘。\n咄，我无初终得丧兮，又何乘除于其间。",
        "dynasty": "宋",
        "collection_info": null
    },
    {
        "uuid": "628506ebc897e62a96444af8a2392c12",
        "title": "黄草道衣赞",
        "author": "刘一止",
        "content": "何草不黄，谁其纺绩。\n持以售人，得不偿力。\n居士少贱，组丽是饰。\n力贫作奢，终愧于色。\n居士老愚，山泽放逸。\n下泽有车，登山着屐。\n被此草衣，相羊自适。\n倦鹄依林，野麋卧石。\n维此草黄，不失士职。\n不以本然，随彼染习。\n戒哉居士，服之无斁。\n余年几何，以永厥德。",
        "dynasty": "宋",
        "collection_info": null
    },
    {
        "uuid": "57da1f4a3cc5b5a45941ee0b6f942e6e",
        "title": "许师正秀才游燕中得膏面碧云油见示因作二绝句  其一",
        "author": "刘一止",
        "content": "当年公主嫁毡裘，自撷芳兰制此油。\n燕代古来多绝艷，涂妆今有汉风流。",
        "dynasty": "宋",
        "collection_info": null
    },
    {
        "uuid": "ba75604d16057d171be60b42b030d2fd",
        "title": "许师正秀才游燕中得膏面碧云油见示因作二绝句  其二",
        "author": "刘一止",
        "content": "驿骑奁封入禁门，六宫匀面失妆痕。\n应嗤万里通西域，只得连山苜蓿根。",
        "dynasty": "宋",
        "collection_info": null
    },
    {
        "uuid": "5c93a1eaeacd3cd304916f4ce0b6a2c4",
        "title": "再用韵呈师正  其一",
        "author": "刘一止",
        "content": "谁怜季子黑貂裘，谈舌曾经动碧油。\n客路何施画眉手，自涂香泽慰飘流。",
        "dynasty": "宋",
        "collection_info": null
    },
    {
        "uuid": "f82b680b3b4cc0e03ae5fd54b1c15cac",
        "title": "再用韵呈师正  其二",
        "author": "刘一止",
        "content": "涂泽风流出雁门，战场谁为洗啼痕。\n圣时宫女自妆薄，不遣燕入苍琅根。",
        "dynasty": "宋",
        "collection_info": null
    },
    {
        "uuid": "ca839f5c565ca548b06a696b10b3919c",
        "title": "宿长城西溪题僧舍",
        "author": "刘一止",
        "content": "西溪一夜枕潺湲，晓上楼头更细看。\n欲揽青山入怀袖，却愁烟雨湿衣寒。",
        "dynasty": "宋",
        "collection_info": null
    },
    {
        "uuid": "7e8e78af7ef4b9c0d76982c3b61214fe",
        "title": "题广福寺二绝  其一",
        "author": "刘一止",
        "content": "涓涓壁间通小池，小雨廉纤未作泥。\n深炷炉香高着火，何须骑马听朝鸡。",
        "dynasty": "宋",
        "collection_info": null
    },
    {
        "uuid": "46bff2f3c4cf4d46503532bb63b58ca5",
        "title": "题广福寺二绝  其二",
        "author": "刘一止",
        "content": "山中松韭厌寒俎，江甲防风手自锄。\n一榻北窗听雨睡，全胜白饭与青刍。",
        "dynasty": "宋",
        "collection_info": null
    },
    {
        "uuid": "a68cda7c037269ea528d3e002f7dbacc",
        "title": "次韵傅舍人咏褚邦直葫芦",
        "author": "刘一止",
        "content": "山瓢枵腹谩如壶，不学鸱夷肯借酤。\n清夜玉堂谁伴宿，此时一盏可能无。",
        "dynasty": "宋",
        "collection_info": null
    }
]