[
    {
        "uuid": "1d65ce28763324074cb278ecff41d1a9",
        "title": "横吹曲辞 出塞 一",
        "author": "王昌龄",
        "content": "秦时明月汉时关，万里长征人未还。\n但使龙城飞将在，不教胡马度阴山。",
        "dynasty": "唐",
        "collection_info": null
    },
    {
        "uuid": "2b6b63374b4527ea89c3d197f46f5c4b",
        "title": "横吹曲辞 出塞 二",
        "author": "王昌龄",
        "content": "白花垣上望京师，黄河水流无尽时。\n穷秋旷野行人绝，马首东来知是谁。",
        "dynasty": "唐",
        "collection_info": null
    },
    {
        "uuid": "9ad15f7d25ba73158e774c24592e55dc",
        "title": "相和歌辞 长歌行",
        "author": "王昌龄",
        "content": "旷野饶悲风，飕飕黄蒿草。\n繫马停白杨，谁知我怀抱。\n所是同袍者，相逢尽衰老。\n况登汉家陵，南望长安道。\n下有枯树根，上有鼷鼠窠。\n高皇子孙尽，千古无人过。\n宝玉频发掘，精灵其奈何？人生须达命，有酒且长歌。",
        "dynasty": "唐",
        "collection_info": null
    },
    {
        "uuid": "d76c051e8e2b82564ea5c91c9509bbec",
        "title": "相和歌辞 从军行",
        "author": "王昌龄",
        "content": "向夕临大荒，朔风轸归虑。\n平沙万里余，飞鸟宿何处？虏骑猎长原，翩翩傍河去。\n边声摇白草，海气生黄雾。\n百战苦风尘，十年履霜露。\n虽投定远笔，未坐将军树。\n早知行路难，悔不理章句。",
        "dynasty": "唐",
        "collection_info": null
    },
    {
        "uuid": "de19683103d3cd35b6bb86bfb7924745",
        "title": "相和歌辞 从军行 二",
        "author": "王昌龄",
        "content": "烽火城西百尺楼，黄昏独上海风秋。\n更吹横笛关山月，谁解金闺万里愁。",
        "dynasty": "唐",
        "collection_info": null
    },
    {
        "uuid": "4dd74a0253995545c071d9529f75b502",
        "title": "相和歌辞 从军行 三",
        "author": "王昌龄",
        "content": "琵琶起舞换新声，总是关山旧别情。\n撩乱边愁弹不尽，高高秋月下长城。",
        "dynasty": "唐",
        "collection_info": null
    },
    {
        "uuid": "c3df17d1e9e1bd90492a655afc89b2e1",
        "title": "相和歌辞 从军行 四",
        "author": "王昌龄",
        "content": "青海长云暗雪山，孤城遥望雁门关。\n黄沙百战穿金甲，不破楼兰终不还。",
        "dynasty": "唐",
        "collection_info": null
    },
    {
        "uuid": "f3787b311621be4b5677f09a33816783",
        "title": "相和歌辞 放歌行",
        "author": "王昌龄",
        "content": "南渡洛阳津，西望十二楼。\n明堂坐天子，月朔朝诸侯。\n清乐动千门，皇风被九州。\n庆云从东来，泱漭抱日流。\n升平贵论道，文墨将何求。\n有诏征草泽，微臣献谋猷。\n冠冕如星罗，拜揖曹与周。\n望尘非吾事，入赋且迟留。\n幸蒙国士识，因脱负薪裘。\n今者放歌行，以慰梁父愁。\n但营数斗禄，奉养毋丰羞。\n若得金膏遂，飞云亦可俦。",
        "dynasty": "唐",
        "collection_info": null
    },
    {
        "uuid": "0c4644fddb632c4ad6032a4035ebc1a0",
        "title": "相和歌辞 长信怨 一",
        "author": "王昌龄",
        "content": "金井梧桐秋叶黄，珠帘不卷夜来霜。\n金炉玉枕无颜色，卧听南宫清漏长。",
        "dynasty": "唐",
        "collection_info": null
    },
    {
        "uuid": "0ac3a558e96dd70551a7743a7a98058c",
        "title": "相和歌辞 长信怨 二",
        "author": "王昌龄",
        "content": "奉帚平明金殿开，暂将团扇共裴回。\n玉颜不及寒鵶色，犹带昭阳日影来。",
        "dynasty": "唐",
        "collection_info": null
    },
    {
        "uuid": "94893ae65d07cfda7b2395f57277eee4",
        "title": "相和歌辞 采莲曲三首 一",
        "author": "王昌龄",
        "content": "吴姬越艳楚王妃，争弄莲舟水湿衣。\n来时浦口花迎入，采罢江头月送归。",
        "dynasty": "唐",
        "collection_info": null
    },
    {
        "uuid": "692306cd3c6f0547ad8b08a8beba9886",
        "title": "相和歌辞 采莲曲三首 二",
        "author": "王昌龄",
        "content": "荷叶罗裙一色裁，芙蓉向脸两边开。\n乱入池中看不见，闻歌始觉有人来。",
        "dynasty": "唐",
        "collection_info": null
    },
    {
        "uuid": "0ce78508b8abd77fb4b70607eaf951b7",
        "title": "相和歌辞 采莲曲三首 三",
        "author": "王昌龄",
        "content": "越女作桂舟，还将桂为檝。\n湖上水渺漫，清江初可涉。\n摘取芙蓉花，莫摘芙蓉叶。",
        "dynasty": "唐",
        "collection_info": null
    },
    {
        "uuid": "81d0c0d6acef3c335078c0baec8225b3",
        "title": "杂曲歌辞 少年行二首 一",
        "author": "王昌龄",
        "content": "西陵侠年少，送客过长亭。\n青槐夹两路，白马如流星。\n闻道羽书急，单于寇井陉。\n气高轻赴难，谁顾燕山铭。",
        "dynasty": "唐",
        "collection_info": null
    },
    {
        "uuid": "d6db6ca44994e1d4d2c27981b7a58470",
        "title": "杂曲歌辞 少年行二首 二",
        "author": "王昌龄",
        "content": "走马还相寻，西楼下夕阴。\n结交期一劒，留意赠千金。\n高阁歌声远，重关柳色深。\n夜闲须尽醉，莫负百年心。",
        "dynasty": "唐",
        "collection_info": null
    },
    {
        "uuid": "f9d21eacef33585c034dfb1f1d458dda",
        "title": "杂曲歌辞 变行路难",
        "author": "王昌龄",
        "content": "向晚横吹悲，风动马嘶合。\n前驱引旗节，千重阵云帀。\n单于下阴山，砂砾空飒飒。\n封侯取一战，岂復念闺閤。",
        "dynasty": "唐",
        "collection_info": null
    },
    {
        "uuid": "c501825bfe35c0119543370e1754ae7a",
        "title": "上马当山神",
        "author": "王昌龄",
        "content": "青骢一匹昆崙牵，奏上大王不取钱。\n直为猛风波滚骤，莫怪昌龄不下船。",
        "dynasty": "唐",
        "collection_info": null
    },
    {
        "uuid": "2c957e038d27c489387766f66b54fe98",
        "title": "旅次盩厔过韩士别业",
        "author": "王昌龄",
        "content": "春烟桑柘林，落日隐荒墅。\n泱漭平原夕，清吟久延伫。\n故人家于此，招我渔樵所。",
        "dynasty": "唐",
        "collection_info": null
    },
    {
        "uuid": "fafcd01b294f8ca4751e70e9192f59ab",
        "title": "上侍御士兄",
        "author": "王昌龄",
        "content": "天人俟明路，益稷分尧心。\n利器必先举，非贤安可任。\n吾兄执严宪，时佐能钓深。",
        "dynasty": "唐",
        "collection_info": null
    },
    {
        "uuid": "98e1d161cd3b460decb712db33dfc186",
        "title": "上同州使君伯",
        "author": "王昌龄",
        "content": "大贤本孤立，有时起丝纶。\n伯父自天禀，元功载生人。",
        "dynasty": "唐",
        "collection_info": null
    },
    {
        "uuid": "1d5655f3f3e59dd76ec5a17cd6646abc",
        "title": "留别",
        "author": "王昌龄",
        "content": "桑林映陂水，雨过宛城西。\n留醉楚山别，阴云暮霋霋。",
        "dynasty": "唐",
        "collection_info": null
    },
    {
        "uuid": "20ac195c3855a1b3bfcb5f7fba24b8d0",
        "title": "赠李侍御",
        "author": "王昌龄",
        "content": "青冥孤云去，终当暮归山。\n志士杖苦节，何时见龙颜。",
        "dynasty": "唐",
        "collection_info": null
    },
    {
        "uuid": "aea76df6d424b3dba58cb896bbd8b7f5",
        "title": "又赠李侍御",
        "author": "王昌龄",
        "content": "渺然客子魂，倏铄川上晖。\n还云惨知暮，九月仍未归。",
        "dynasty": "唐",
        "collection_info": null
    },
    {
        "uuid": "631b5b953609fd73a44e76857bf46e8b",
        "title": "送别",
        "author": "王昌龄",
        "content": "春江愁送君，蕙草生氤氲。\n醉后不能语，乡山雨雰雰。",
        "dynasty": "唐",
        "collection_info": null
    },
    {
        "uuid": "f9870c687bd68c61bbfbbf9eaf2c8726",
        "title": "失题",
        "author": "王昌龄",
        "content": "时与醉林壑，因之堕农桑。\n槐烟渐含夜，楼月深苍茫。",
        "dynasty": "唐",
        "collection_info": null
    },
    {
        "uuid": "d4399b7203318280a64cb8ca6894be51",
        "title": "失题",
        "author": "王昌龄",
        "content": "桑叶下墟落，鵾鸡鸣渚田。\n物情每衰极，吾道方渊然。",
        "dynasty": "唐",
        "collection_info": null
    },
    {
        "uuid": "5fc5ee9b914d525b792daf2b9395d3f6",
        "title": "句",
        "author": "王昌龄",
        "content": "与君远相知，不道云海深。\n得罪由己招，本性易然诺。\n黄叶乱秋雨，空斋愁暮心。\n通经彼上人，无迹任勤苦。\n枫桥延海岸，客帆归富春。\n寒江映村林，亭上纳高洁。\n陵薮寒苍茫，登城遂怀古。\n孤烟曳长林，春水聊一望。\n河口饯南客，进帆清江水。\n迁客又相送，风悲蝉更号。\n微雨随云收，蒙蒙傍山去。\n海客时独飞，永然沧洲意。\n日夕辨灵药，空山松桂香。\n墟落有怀县，长烟溪树边。\n青桂花未吐，江中独鸣琴。\n还家望炎海，楚叶下秋水。",
        "dynasty": "唐",
        "collection_info": null
    },
    {
        "uuid": "4c1f16e81d8c6109844b5ae54ec6fce4",
        "title": "城旁□□[一]伯二五六七下同",
        "author": "王昌龄",
        "content": "降奚能骑射，战马百余匹，甲仗明寒川，霜□□□□。\n□□煞单于，薄暮红旗出。\n城旁粗少年，骤马垂长鞭，脱却□□□，□剑沦秋天。\n（项云「沦」疑当作「轮」，同抡。\n）匈奴不敢出，漠北开（闭）[三]甲烟。\n（[一]标题残去二三字。\n按《全唐诗》昌龄有《城旁曲》，但内容与此全异。\n[二]余疑「开」为「闭」误，俞云：「烟尘四合则虏起，今匈奴不出，故开霁也。\n依平仄论亦宜平声字，「开」字不误。\n」）。",
        "dynasty": "唐",
        "collection_info": null
    },
    {
        "uuid": "2385654338ead41df0379eb449885351",
        "title": "题净眼师房",
        "author": "王昌龄",
        "content": "白鸽飞时日欲斜，禅房寂历饮香茶。\n倾人城，倾人国，斩新剃头青且黑。\n玉如意，金澡瓶，朱唇皓齿能诵经，吴音唤字更分明。\n日暮钟声相送出，袈裟挂着箔帘钉。",
        "dynasty": "唐",
        "collection_info": null
    },
    {
        "uuid": "cef5e56585c0f1e5bf4264783491a601",
        "title": "送李邕之秦",
        "author": "王昌龄",
        "content": "空（《文镜秘府论》地《十七势》，《全唐诗》作《送李十五》。\n《文镜秘府》首句「怨别」作「别怨」，三句「杳」作「梦」，四句「影」作「映」。\n）。",
        "dynasty": "唐",
        "collection_info": null
    },
    {
        "uuid": "130b96e6a06887650f47fef7789a657c",
        "title": "弔轵道赋附邵平歌",
        "author": "王昌龄",
        "content": "道不虚行兮，史鰌没位，吾宁范伯之徒欤，感夷齐而多愧。\n麟凤远去，龙则死之，河水洋洋兮，先师莫归。\n往者不可谏，来者吾谁欺？始退身以进道，曷扬言而受非，彼萧相国知予乎布衣。\n（见《文苑英华》卷一三○）。",
        "dynasty": "唐",
        "collection_info": null
    },
    {
        "uuid": "1f39fe05f3867d7c77b2a4659d3ca7d5",
        "title": "云山清晓",
        "author": "王昌龄",
        "content": "苍深翠浅瀑峥潺，岂谓讥秦始爱山。\n一炬咸阳机冢赤，紫霄巍立晓云间。\n（见《古今图书集成·山川典》卷一七三。\n此首当出后人依託。\n）。",
        "dynasty": "唐",
        "collection_info": null
    },
    {
        "uuid": "c1c19ed21de037deb1e1377a6a98c812",
        "title": "四时调玉烛",
        "author": "王昌龄",
        "content": "祥光长赫矣，佳号得温其。\n（见宋葛立方《韵语阳秋》卷三）。",
        "dynasty": "唐",
        "collection_info": null
    },
    {
        "uuid": "9075aa31205cbdb82bf6dddafd8a0cff",
        "title": "梅诗",
        "author": "王昌龄",
        "content": "落落寞寞路不分，梦中唤作梨花云。\n（见《苕溪渔隐丛话前集》卷四、《野客丛书》卷六引曾慥《高斋诗话》、龙榆生《东坡乐府笺》卷二《西江月》注引南宋傅藻注引。\n）（按：《墨庄漫录》卷六载此诗全篇，以为王建作，详本书卷十八。\n然曾慥时代较早，当有所据。\n苏轼《西江月》词末句云：「不与梨花同梦。\n」自跋云：「诗人王昌龄梦中作梅花诗。\n」傅注因引此二句。\n其时代较曾慥更早。\n今互收。\n）。",
        "dynasty": "唐",
        "collection_info": null
    },
    {
        "uuid": "7c08f7ab7043658ead47cac374a47c26",
        "title": "送别",
        "author": "王昌龄",
        "content": "河口饯南客，进帆清江水。",
        "dynasty": "唐",
        "collection_info": null
    },
    {
        "uuid": "d7fdb27840e0c33f984fee5917704fc1",
        "title": "送友人之安南",
        "author": "王昌龄",
        "content": "还舟望炎海，楚叶下秋水。\n（均见《文镜秘府论》地卷《十七势》引王昌龄《诗格》。\n市河世宁《全唐诗逸》卷上收四句，缺题，今重录。\n）。",
        "dynasty": "唐",
        "collection_info": null
    },
    {
        "uuid": "c0cabd376c0fd2030568ea6cd89c3713",
        "title": "句（附存）",
        "author": "王昌龄",
        "content": "王维诗天子，杜甫诗宰相。\n（见宋叶廷珪《海录碎事》卷十九引《王昌龄集》。\n似出后人依托。\n）（按：《全唐诗》卷一四一收昌龄《小敷谷龙潭祠作》，第十九句缺一字。\n汲克阁本《唐诗纪事》卷二四引此诗不缺，此句作「奔飞振串梁」。\n）。",
        "dynasty": "唐",
        "collection_info": null
    },
    {
        "uuid": "1ad686ab24874fc1a8cf51521575b1a5",
        "title": "变行路难",
        "author": "王昌龄",
        "content": "向晚横吹悲，风动马嘶合。\n前趋引旗节，千里阵云帀。\n单于下阴山，砂砾空飒飒。\n封侯取一战，岂復念闺閤。",
        "dynasty": "唐",
        "collection_info": null
    },
    {
        "uuid": "7413ad92db5101f03846853b2765f748",
        "title": "塞下曲四首 一",
        "author": "王昌龄",
        "content": "蝉鸣空桑林，八月萧关道。\n出塞入塞寒，处处黄芦草。\n从来幽幷客，皆共尘沙老。\n莫学游侠儿，矜夸紫骝好。",
        "dynasty": "唐",
        "collection_info": null
    },
    {
        "uuid": "bf8670c754c7e68d599b177c58c8d76d",
        "title": "塞下曲四首 二",
        "author": "王昌龄",
        "content": "饮马渡秋水，水寒风似刀。\n平沙日未没，黯黯见临洮。\n昔日长城战，咸言意气高。\n黄尘足今古，白骨乱蓬蒿。",
        "dynasty": "唐",
        "collection_info": null
    },
    {
        "uuid": "13f56ad69f602d5ae1a36c104594abc5",
        "title": "塞下曲四首 三",
        "author": "王昌龄",
        "content": "奉诏甘泉宫，总征天下兵。\n朝廷备礼出，郡国豫郊迎。\n纷纷几万人，去者无全生。\n臣愿节宫廐，分以赐边城。",
        "dynasty": "唐",
        "collection_info": null
    },
    {
        "uuid": "5c31cbadd3ffb2fb824ba1615427df99",
        "title": "塞下曲四首 四",
        "author": "王昌龄",
        "content": "边头何惨惨，已葬霍将军。\n部曲皆相弔，燕南代北闻。\n功勋多被黜，兵马亦寻分。\n更遣黄龙戍，唯当哭塞云。",
        "dynasty": "唐",
        "collection_info": null
    },
    {
        "uuid": "8684dc03141073d0be2a35f911c6000b",
        "title": "塞上曲",
        "author": "王昌龄",
        "content": "秋风夜渡河，吹却鴈门桑。\n遥见胡地猎，鞲马宿严霜。\n五道分兵去，孤军百战场。\n功多翻下狱，士卒但心伤。",
        "dynasty": "唐",
        "collection_info": null
    },
    {
        "uuid": "42d5775a8547d09de567fab728c5c6d4",
        "title": "从军行二首 二",
        "author": "王昌龄",
        "content": "秋草马蹄轻，角弓持弦急。\n去为龙城战，正值胡兵袭。\n军气横大荒，战酣日将入。\n长风金鼓动，白露铁衣湿。\n四起愁边声，南庭时伫立。\n断蓬孤自转，寒雁飞相及。\n万里云沙涨，平原冰霰涩。\n惟闻汉使还，独向刀环泣。",
        "dynasty": "唐",
        "collection_info": null
    },
    {
        "uuid": "2e700e89c3a9f0b6ced38104efdd9ecd",
        "title": "少年行二首 一",
        "author": "王昌龄",
        "content": "西陵侠少年，送客短长亭。\n青槐夹两道，白马如流星。\n闻道羽书急，单于寇井陉。\n气高轻赴难，谁顾燕山铭。",
        "dynasty": "唐",
        "collection_info": null
    },
    {
        "uuid": "37ff6506d4f4b945b541db86693bdceb",
        "title": "少年行二首 二",
        "author": "王昌龄",
        "content": "走马远相寻，西楼下夕阴。\n结交期一劒，留意赠千金。\n高阁歌声远，重门柳色深。\n夜阑须尽饮，莫负百年心。",
        "dynasty": "唐",
        "collection_info": null
    },
    {
        "uuid": "49beae8a6b8cbe8ded168e36da13c32e",
        "title": "长歌行",
        "author": "王昌龄",
        "content": "旷野饶悲风，飕飕黄蒿草。\n繫马倚白杨，谁知我怀抱。\n所是同袍者，相逢尽衰老。\n北登汉家陵，南望长安道。\n下有枯树根，上有鼯鼠窠。\n高皇子孙尽，千载无人过。\n宝玉频发掘，精灵其奈何？人生须达命，有酒且长歌。",
        "dynasty": "唐",
        "collection_info": null
    },
    {
        "uuid": "2375e472993a59ccbd853e4a0a00eea2",
        "title": "悲哉行",
        "author": "王昌龄",
        "content": "勿听白头吟，人间易忧怨。\n若非沧浪子，安得从所愿。\n北上太行山，临风阅吹万。\n长云数千里，倏忽还肤寸。\n观其微灭时，精意莫能论。\n百年不容息，是处生意蔓。\n始悟海上人，辞君永飞遯。",
        "dynasty": "唐",
        "collection_info": null
    },
    {
        "uuid": "087cd58983d3c5c524e692ec8f7b6b20",
        "title": "古意",
        "author": "王昌龄",
        "content": "桃花四面发，桃叶一枝开。\n欲暮黄鹂啭，伤心玉镜台。\n清筝向明月，半夜春风来。",
        "dynasty": "唐",
        "collection_info": null
    },
    {
        "uuid": "bc1cdafe965e125929b2965d93aeeb59",
        "title": "放歌行",
        "author": "王昌龄",
        "content": "南渡洛阳津，西望十二楼。\n明堂坐天子，月朔朝诸侯。\n清乐动千门，皇风被九州。\n庆云从东来，泱漭抱日流。\n昇平贵论道，文墨将何求？有诏征草泽，微诚将献谋。\n冠冕如星罗，拜揖曹与周。\n望尘非吾事，入赋且迟留。\n幸蒙国士识，因脱负薪裘。\n今者放歌行，以慰梁甫愁。\n但营数斗禄，奉养每丰羞。\n若得金膏遂，飞云亦何俦。",
        "dynasty": "唐",
        "collection_info": null
    },
    {
        "uuid": "5fad2e3ca71f7eebd7f366fb46d0e63c",
        "title": "越女",
        "author": "王昌龄",
        "content": "越女作桂舟，还将桂为楫。\n湖上水渺漫，清江不可涉。\n摘取芙蓉花，莫摘芙蓉叶。\n将归问夫壻，颜色何如妾。",
        "dynasty": "唐",
        "collection_info": null
    },
    {
        "uuid": "05420d5d9fcca383583fd1a0e7e92835",
        "title": "郑县宿陶太公馆中赠冯六元二",
        "author": "王昌龄",
        "content": "儒有轻王侯，脱略当事务。\n本家蓝田下，非为渔弋故。\n无何困躬耕，且欲驰永路。\n幽居与君近，出谷同所骛。\n昨日辞石门，五年变秋露。\n云龙未相感，干谒亦已屡。\n子为黄绶羁，余忝蓬山顾。\n京门望西岳，百里见郊树。\n飞雨祠上来，霭然关中暮。\n驱车郑城宿，秉烛论往素。\n山月出华阴，开此河渚雾。\n清光比故人，豁达展心晤。\n冯公尚戢翼，元子仍跼步。\n拂衣易为高，沦迹难有趣。\n张范善终始，吾等岂不慕。\n罢酒当凉风，屈伸备冥数。",
        "dynasty": "唐",
        "collection_info": null
    },
    {
        "uuid": "b898540711ac76cbe2a216b94b836f5a",
        "title": "听弹风入松阕赠杨补阙",
        "author": "王昌龄",
        "content": "商风入我絃，夜竹深有露。\n絃悲与林寂，清景不可度。\n寥落幽居心，飕飗青松树。\n松风吹草白，溪水寒日暮。\n声意去復还，九变待一顾。\n空山多雨雪，独立君始悟。",
        "dynasty": "唐",
        "collection_info": null
    },
    {
        "uuid": "d237528d68a8db2eb20e43e7e4558ab9",
        "title": "缑氏尉沈兴宗置酒南溪留赠",
        "author": "王昌龄",
        "content": "林色与溪古，深篁引幽翠。\n山尊在渔舟，棹月情已醉。\n始穷清源口，壑绝人境异。\n春泉滴空崖，萌草拆阴地。\n久之风榛寂，远闻樵声至。\n海雁时独飞，永然沧洲意。\n古时青冥客，灭迹沦一尉。\n吾子踌躇心，岂其纷埃事。\n缑峯信所剋，济北余乃遂。\n齐物意已会，息肩理犹未。\n卷舒形性表，脱略贤哲议。\n仲月期角巾，饭僧嵩阳寺。",
        "dynasty": "唐",
        "collection_info": null
    },
    {
        "uuid": "c411983179f27f7890fa9087ce056060",
        "title": "为张僓赠阎使臣",
        "author": "王昌龄",
        "content": "哀哀献玉人，楚国同悲辛。\n泣尽继以血，何由辨其真。\n赖承琢磨惠，復使光辉新。\n犹畏谗口疾，弃之如埃尘。",
        "dynasty": "唐",
        "collection_info": null
    },
    {
        "uuid": "f99b08323102f8f862d01af6f5a5bade",
        "title": "赠史昭",
        "author": "王昌龄",
        "content": "东林月未升，廓落星与汉。\n是夕鸿始来，斋中起长叹。\n怀哉望南浦，眇然夜将半。\n但有秋水声，愁使心神乱。\n握中何为赠，瑶草已衰散。\n海鳞未化时，各在天一岸。",
        "dynasty": "唐",
        "collection_info": null
    },
    {
        "uuid": "d0700aff60e8f4654ad690b8a4270e52",
        "title": "秋山寄陈谠言",
        "author": "王昌龄",
        "content": "岩间寒事早，众山木已黄。\n北风何萧萧，兹夕露为霜。\n感激未能寐，中宵时慨慷。\n黄虫初悲鸣，玄鸟去我梁。\n独卧时易晚，离羣情更伤。\n思君若不及，鸿雁今南翔。",
        "dynasty": "唐",
        "collection_info": null
    },
    {
        "uuid": "561f6a011cec023018245e54895e8b76",
        "title": "出郴山口至迭石湾野人室中寄张十一",
        "author": "王昌龄",
        "content": "槠柟无冬春，柯叶连峯稠。\n阴壁下苍黑，烟含清江楼。\n景开独沿曳，响答随兴酬。\n旦夕望吾友，如何迅孤舟。\n迭沙积为岗，崩剥雨露幽。\n石脉尽横亘，潜潭何时流。\n既见万古色，颇尽一物由。\n永与世人远，气还草木收。\n盈缩理无余，今往何必忧。\n郴土羣山高，耆老如中州。\n孰云议舛降，岂是娱宦游。\n阴火昔所伏，丹砂将尔谋。\n昨临苏耽井，復向衡阳求。\n同疚来相依，脱身当有筹。\n数月乃离居，风湍成阻修。\n野人善竹器，童子能溪讴。\n寒夜波荡漾，羇鸿去悠悠。",
        "dynasty": "唐",
        "collection_info": null
    },
    {
        "uuid": "024b3409986673eb5f76a08506e81ed6",
        "title": "宿灞上寄侍御玙弟",
        "author": "王昌龄",
        "content": "独饮灞上亭，寒山青门外。\n长云骤落日，桑枣寂已晦。\n古人驱驰者，宿此凡几代。\n佐邑由东南，岂不知进退。\n吾宗秉全璞，楚得璆琳最。\n茅山就一征，柏署起三载。\n道契非物理，神交无留碍。\n知我沧溟心，脱略腐儒辈。\n孟冬銮舆出，阳谷羣臣会。\n半夜驰道喧，五侯拥轩盖。\n是时燕齐客，献术蓬瀛内。\n甚悦我皇心，得与王母对。\n贱臣欲干谒，稽首期殒碎。\n哲弟感我情，问易穷否泰。\n良马足尚踠，宝刀光未淬。\n昨闻羽书飞，兵气连朔塞。\n诸将多失律，庙堂始追悔。\n安能召书生，愿得论要害。\n戎夷非草木，侵逐使狼狈。\n虽有屠城功，亦有降虏辈。\n兵粮如山积，恩泽如雨霈。\n羸卒不可兴，碛地无足爱。\n若用匹夫策，坐令军围溃。\n不费黄金资，宁求白璧赉。\n明主忧既远，边事亦可大。\n荷宠务推诚，离言深慷慨。\n霜摇直指草，烛引明光佩。\n公论日夕阻，朝廷磋跎会。\n孤城海门月，万里流光带。\n不应百尺松，空老钟山霭。",
        "dynasty": "唐",
        "collection_info": null
    },
    {
        "uuid": "1c8a881ca20557b77a71bdc7b0539f08",
        "title": "次汝中寄河南陈赞府",
        "author": "王昌龄",
        "content": "汝山方联延，伊水纔明灭。\n遥见入楚云，又此空馆月。\n纷然驰梦想，不谓远离别。\n京邑多欢娱，衡湘蹔沿越。\n明湖春草遍，秋桂白花发。\n岂惟长思君，日夕在魏阙。",
        "dynasty": "唐",
        "collection_info": null
    },
    {
        "uuid": "47556cccc16066959d29450c7f0be797",
        "title": "同从弟销南斋玩月忆山阴崔少府",
        "author": "王昌龄",
        "content": "高卧南斋时，开帷月初吐。\n清辉淡水木，演漾在窗户。\n苒苒几盈虚，澄澄变今古。\n美人清江畔，是夜越吟苦。\n千里其如何，微风吹兰杜。",
        "dynasty": "唐",
        "collection_info": null
    },
    {
        "uuid": "457ad3b7ab4ab07fa95187f9317596a8",
        "title": "代扶风主人答",
        "author": "王昌龄",
        "content": "杀气凝不流，风悲日彩寒。\n浮埃起四远，游子弥不欢。\n依然宿扶风，沽酒聊自宽。\n寸心亦未理，长铗谁能弹。\n主人就我饮，对我还慨叹。\n便泣数行泪，因歌行路难。\n十五役边地，三回讨楼兰。\n连年不解甲，积日无所餐。\n将军降匈奴，国使没桑干。\n去时三十万，独自还长安。\n不信沙场苦，君看刀箭瘢。\n乡亲悉零落，冢墓亦摧残。\n仰攀青松枝，恸绝伤心肝。\n禽兽悲不去，路傍谁忍看。\n幸逢休明代，寰宇静波澜。\n老马思伏枥，长鸣力已殚。\n少年与运会，何事发悲端。\n天子初封禅，贤良刷羽翰。\n三边悉如此，否泰亦须观。",
        "dynasty": "唐",
        "collection_info": null
    },
    {
        "uuid": "4679f5ccc84373f17f54bd0ef36803ef",
        "title": "酬鸿胪裴主簿雨后北楼见赠",
        "author": "王昌龄",
        "content": "暮霞照新晴，归云犹相逐。\n有怀晨昏暇，想见登眺目。\n问礼侍彤襜，题诗访茅屋。\n高楼多古今，陈事满陵谷。\n地久微子封，台余孝王筑。\n裴回顾霄汉，豁达俯川陆。\n远水对孤城，长天向乔木。\n公门何清静，列戟森已肃。\n不叹携手稀，常思着鞭速。\n终当拂羽翰，轻举随鸿鹄。",
        "dynasty": "唐",
        "collection_info": null
    },
    {
        "uuid": "2d029e54cb17b341c369ac1c424b6a45",
        "title": "送任五之桂林",
        "author": "王昌龄",
        "content": "楚客醉孤舟，越水将引棹。\n山为两乡别，月带千里貌。\n羇谴同缯纶，僻幽闻虎豹。\n桂林寒色在，苦节知所效。",
        "dynasty": "唐",
        "collection_info": null
    },
    {
        "uuid": "61847431b4e0c3db236bfedf86f588bb",
        "title": "山中别庞十",
        "author": "王昌龄",
        "content": "幽娟松篠径，月出寒蝉鸣。\n散髮卧其下，谁知孤隐情。\n吟时白云合，钓处玄潭清。\n琼树方杳霭，凤兮保其贞。",
        "dynasty": "唐",
        "collection_info": null
    },
    {
        "uuid": "91489251ec490b5d01abbccea2edbe6d",
        "title": "留别伊阙张少府郭大都尉",
        "author": "王昌龄",
        "content": "迁客就一醉，主人空金罍。\n江湖青山底，欲去仍裴回。\n郭侯未相识，策马伊川来。\n把手相劝勉，不应老尘埃。\n孟阳逢山旧，仙馆留清才。\n日晚劝趣别，风长云逐开。\n幸随板舆远，负谴何忧哉。\n唯有仗忠信，音书报云雷。",
        "dynasty": "唐",
        "collection_info": null
    },
    {
        "uuid": "da06128d960e845db7384408eab00e19",
        "title": "送韦十二兵曹",
        "author": "王昌龄",
        "content": "县职如长缨，终日检我身。\n平明趋郡府，不得展故人。\n故人念江湖，富贵如埃尘。\n迹在戎府掾，心游天台春。\n独立浦边鹤，白云长相亲。\n南风忽至吴，分散还入秦。\n寒夜天光白，海净月色真。\n对坐论岁暮，絃悲岂无因。\n平生驰驱分，非谓桮酒仁。\n出处两不合，忠贞何由伸。\n看君孤舟去，且欲歌垂纶。",
        "dynasty": "唐",
        "collection_info": null
    },
    {
        "uuid": "8a39adbfe4d1b64bc999049aea7ce6c3",
        "title": "东京府县诸公与綦毋潜李颀相送至白马寺宿",
        "author": "王昌龄",
        "content": "鞍马上东门，裴回入孤舟。\n贤豪相追送，即棹千里流。\n赤岸落日在，空波微烟收。\n薄宦忘机括，醉来即淹留。\n月明见古寺，林外登高楼。\n南风开长廊，夏夜如凉秋。\n江月照吴县，西归梦中游。",
        "dynasty": "唐",
        "collection_info": null
    },
    {
        "uuid": "4b37f0583bdd827f6314f39f97143aa5",
        "title": "送东林廉上人归庐山",
        "author": "王昌龄",
        "content": "石溪流已乱，苔径人渐微。\n日暮东林下，山僧还独归。\n昔为庐峰意，况与远公违。\n道性深寂寞，世情多是非。\n会寻名山去，岂復望清辉。",
        "dynasty": "唐",
        "collection_info": null
    },
    {
        "uuid": "fb27cf279c4621df66616f8ff8c2395d",
        "title": "留别武陵袁丞",
        "author": "王昌龄",
        "content": "皇恩暂迁谪，待罪逢知己。\n从此武陵溪，孤舟二千里。\n桃花遗古岸，金涧流春水。\n谁识马将军，忠贞抱生死。",
        "dynasty": "唐",
        "collection_info": null
    },
    {
        "uuid": "6434d1c20014c5d64d49e27d8751ab1b",
        "title": "别刘谞",
        "author": "王昌龄",
        "content": "天地寒更雨，苍茫楚城阴。\n一尊广陵酒，十载衡阳心。\n倚仗不可料，悲欢岂易寻。\n相逢成远别，后会何如今。\n身在江海上，云连京国深。\n行当务功业，策马何骎骎。",
        "dynasty": "唐",
        "collection_info": null
    },
    {
        "uuid": "4b02132fe6426eefeaebb3d8d8c0891c",
        "title": "岳阳别李十七越宾",
        "author": "王昌龄",
        "content": "相逢楚水寒，舟在洞庭驿。\n具陈江波事，不异沦弃迹。\n杉上秋雨声，悲切蒹葭夕。\n弹琴收余响，来送千里客。\n平明孤帆心，岁晚济代策。\n时在身未充，潇湘不盈画。\n湖小洲渚联，澹淡烟景碧。\n鱼鳖自有性，龟龙无能易。\n谴黜同所安，风土任所适。\n闭门观玄化，携手遗损益。",
        "dynasty": "唐",
        "collection_info": null
    },
    {
        "uuid": "f1a72849360c81c2faf111688bf355f7",
        "title": "留别岑参兄弟",
        "author": "王昌龄",
        "content": "江城建业楼，山尽沧海头。\n副职守兹县，东南棹孤舟。\n长安故人宅，秣马经前秋。\n便以风雪暮，还为纵饮留。\n貂蝉七叶贵，鸿鹄万里游。\n何必念钟鼎，所在烹肥牛。\n为君啸一曲，且莫弹箜篌。\n徒见枯者艳，谁言直如钩。\n岑家双琼树，腾光难为俦。\n谁言青门悲，俯期吴山幽。\n日西石门峤，月吐金陵洲。\n追随探灵怪，岂不骄王侯。",
        "dynasty": "唐",
        "collection_info": null
    },
    {
        "uuid": "10913c36006d680449907232ed58b277",
        "title": "送刘眘虚归取宏词解",
        "author": "王昌龄",
        "content": "太清闻海鹤，游子引乡眄。\n声随羽仪远，势与归云便。\n青桂春再荣，白云暮来变。\n迁飞在礼仪，岂復泪如霰。",
        "dynasty": "唐",
        "collection_info": null
    },
    {
        "uuid": "6e394eb8f86ee39807b4f85fcd450d74",
        "title": "巴陵别刘处士",
        "author": "王昌龄",
        "content": "刘生隐岳阳，心远洞庭水。\n偃帆入山郭，一宿楚云裏。\n竹映秋馆深，月寒江风起。\n烟波桂阳接，日夕数千里。\n袅袅清夜猿，孤舟坐如此。\n湘中有来鴈，雨雪候音旨。",
        "dynasty": "唐",
        "collection_info": null
    },
    {
        "uuid": "59e768f36d3d052aab438d491dac2881",
        "title": "宿裴氏山庄",
        "author": "王昌龄",
        "content": "苍苍竹林暮，吾亦知所投。\n静坐山斋月，清溪闻远流。\n西峰下微雨，向晓白云收。\n遂解尘中组，终南春可游。",
        "dynasty": "唐",
        "collection_info": null
    },
    {
        "uuid": "d02470895b74f6cfccf03642d7a2114d",
        "title": "淇上酬薛据兼寄郭微",
        "author": "王昌龄",
        "content": "自从别京华，我心乃萧索。\n十年守章句，万里空寥落。\n北上登蓟门，茫茫见沙漠。\n倚劒对风尘，慨然思衞霍。\n拂衣去燕赵，驱马怅不乐。\n天长沧洲路，日暮邯郸郭。\n酒肆或淹留，渔泽屡栖泊。\n独行备艰难，孰辞千鼎镬。\n皇情念淳古，时俗何浮薄。\n理道须任贤，安人在求瘼。\n故交负奇才，逸气包謇谔。\n隐轸经济策，纵横建安作。\n才望忽先鸣，风期无宿诺。\n飘飖劳州县，迢递限言谑。\n东驰眇贝丘，西顾弥虢略。\n淇水徒自深，浮云不堪託。\n吾谋适可用，天道岂辽廓。\n不然买山田，一身与耕凿。",
        "dynasty": "唐",
        "collection_info": null
    },
    {
        "uuid": "7c0e865748e7da7c38282f2bb7a3c4c2",
        "title": "咏史",
        "author": "王昌龄",
        "content": "荷畚至洛阳，杖策游北门。\n天下尽兵甲，豺狼满中原。\n明夷方遘患，顾我徒崩犇。\n自惭菲薄才，误蒙国士恩。\n位重任亦重，时危志弥敦。\n西北未及终，东南不可吞。\n进则耻保躬，退乃为触藩。\n叹息嵩山老，而后知其尊。",
        "dynasty": "唐",
        "collection_info": null
    },
    {
        "uuid": "ad580d4abb10963611396711932eb65b",
        "title": "杂兴",
        "author": "王昌龄",
        "content": "握中铜匕首，粉剉楚山铁。\n义士频报雠，杀人不曾缺。\n可悲燕丹事，终被狼虎灭。\n一举无两全，荆轲遂为血。\n诚知匹夫勇，何取万人杰。\n无道吞诸侯，坐见九州裂。",
        "dynasty": "唐",
        "collection_info": null
    },
    {
        "uuid": "7d7d7240be0ebf6448ef40eff54711fa",
        "title": "秋兴",
        "author": "王昌龄",
        "content": "日暮西北堂，凉风洗修木。\n着书在南窗，门馆常肃肃。\n苔草延古意，视听转幽独。\n或问余所营，刈黍就寒谷。",
        "dynasty": "唐",
        "collection_info": null
    },
    {
        "uuid": "99ba87a56aa1924234b24cb59756e09e",
        "title": "斋心",
        "author": "王昌龄",
        "content": "女萝覆石壁，溪水幽蒙胧。\n紫葛蔓黄花，娟娟寒露中。\n朝饮花上露，夜卧松下风。\n云英化为水，光采与我同。\n日月荡精魄，寥寥天宇空。",
        "dynasty": "唐",
        "collection_info": null
    },
    {
        "uuid": "dfc3aa360e37dd2df779ca3a51ebc8fd",
        "title": "独游",
        "author": "王昌龄",
        "content": "林卧情每閒，独游景常晏。\n时从灞陵下，垂钓往南涧。\n手携双鲤鱼，目送千里鴈。\n悟彼飞有适，知此罹忧患。\n放之清冷泉，因得省疎慢。\n永怀青岑客，回首白云间。\n神超物无违，岂繫名与宦。",
        "dynasty": "唐",
        "collection_info": null
    },
    {
        "uuid": "c56d3a638d5ccd60228989b8b6e666eb",
        "title": "香积寺礼拜万回平等二圣僧塔",
        "author": "王昌龄",
        "content": "真无御化来，借有乘化归。\n如彼双塔内，孰能知是非。\n愚也骇苍生，圣哉为帝师。\n当为时世出，不由天地资。\n万回主此方，平等性无违。\n今我一礼心，亿劫同不移。\n肃肃松柏下，诸天来有时。",
        "dynasty": "唐",
        "collection_info": null
    },
    {
        "uuid": "3df36b8ffcdc2136c60f5627aa89ad1f",
        "title": "就道士问周易参同契",
        "author": "王昌龄",
        "content": "仙人骑白鹿，髮短耳何长。\n时余采菖蒲，忽见嵩之阳。\n稽首求丹经，乃出怀中方。\n披读了不悟，归来问嵇康。\n嗟余无道骨，发我入太行。",
        "dynasty": "唐",
        "collection_info": null
    },
    {
        "uuid": "6d50d09b6f35ff930e4c8f76a735b965",
        "title": "诸官游招隐寺",
        "author": "王昌龄",
        "content": "山馆人已空，青萝换风雨。\n自从永明世，月向龙宫吐。\n凿井长幽泉，白云今如古。\n应真坐松柏，锡杖挂窗户。\n口云七十余，能救诸有苦。\n回指岩树花，如闻道场鼓。\n金色身壤灭，真如性无主。\n僚友同一心，清光遣谁取。",
        "dynasty": "唐",
        "collection_info": null
    },
    {
        "uuid": "5a5d2d434affa425cddf180c18f3bc85",
        "title": "宴南亭",
        "author": "王昌龄",
        "content": "寒江暎村林，亭上纳鲜洁。\n楚客共闲饮，静坐金管阕。\n酣竟日入山，暝来云归穴。\n城楼空杳霭，猿鸟备清切。\n物状如丝纶，上心为予决。\n访君东溪事，早晚樵路绝。",
        "dynasty": "唐",
        "collection_info": null
    },
    {
        "uuid": "911988de35a237dd087e7d76fa5719cd",
        "title": "何九于客舍集",
        "author": "王昌龄",
        "content": "客有住桂阳，亦如巢林鸟。\n罍觞且终宴，功业曾未了。\n山月空霁时，江明高楼晓。\n门前泊舟檝，行次入松篠。\n此意投赠君，沧波风褭褭。",
        "dynasty": "唐",
        "collection_info": null
    },
    {
        "uuid": "67cb34ee497d086f4f4183e4f96d0700",
        "title": "洛阳尉刘晏与府掾诸公茶集天宫寺岸道上人房",
        "author": "王昌龄",
        "content": "良友呼我宿，月明悬天宫。\n道安风尘外，洒扫青林中。\n削去府县理，豁然神机空。\n自从三湘还，始得今夕同。\n旧居太行北，远宦沧溟东。\n各有四方事，白云处处通。",
        "dynasty": "唐",
        "collection_info": null
    },
    {
        "uuid": "2be94971dc467c3c96ab986bd842e055",
        "title": "观江淮名胜图",
        "author": "王昌龄",
        "content": "刻意吟云山，尤知隐沦妙。\n远公何为者，再诣临海峤。\n而我高其风，披图得遗照。\n援毫无逃境，遂展千里眺。\n淡扫荆门烟，明标赤城烧。\n青葱林间岭，隐见淮海徼。\n但指香炉顶，无闻白猿啸。\n沙门既云灭，独往岂殊调。\n感对怀拂衣，胡宁事渔钓。\n安期始遗舃，千古谢荣耀。\n投迹庶可齐，沧浪有孤棹。",
        "dynasty": "唐",
        "collection_info": null
    },
    {
        "uuid": "393f4026e9751310c882447178bedd30",
        "title": "灞上閒居",
        "author": "王昌龄",
        "content": "鸿都有归客，偃卧滋阳村。\n轩冕无枉顾，清川照我门。\n空林网夕阳，寒鸟赴荒园。\n廓落时得意，怀哉莫与言。\n庭前有孤鹤，欲啄常翩翻。\n为我衔素书，弔彼颜与原。\n二君既不朽，所以慰其魂。",
        "dynasty": "唐",
        "collection_info": null
    },
    {
        "uuid": "9f8d21706d54931cd9d10e1ed3c4cf1a",
        "title": "风凉原上作",
        "author": "王昌龄",
        "content": "阴岑宿云归，烟雾湿松柏。\n风凄日初晓，下岭望川泽。\n远山无晦明，秋水千里白。\n佳气盘未央，圣人在凝碧。\n关门阻天下，信是帝王宅。\n海内方晏然，庙堂有奇策。\n时贞守全运，罢去游说客。\n予忝兰台人，幽寻免贻责。",
        "dynasty": "唐",
        "collection_info": null
    },
    {
        "uuid": "fd1435a3393d1755699869133b5124e5",
        "title": "裴六书堂",
        "author": "王昌龄",
        "content": "闲堂闭空阴，竹林但清响。\n窗下长啸客，区中无遗想。\n经纶精微言，兼济当独往。",
        "dynasty": "唐",
        "collection_info": null
    },
    {
        "uuid": "4bc9d0c67b02904caf913ef8a732db0b",
        "title": "江上闻笛",
        "author": "王昌龄",
        "content": "横笛怨江月，扁舟何处寻。\n声长楚山外，曲绕胡关深。\n相去万余里，遥传此夜心。\n寥寥浦溆寒，响尽惟幽林。\n不知谁家子，復奏邯郸音。\n水客皆拥棹，空霜遂盈襟。\n羸马望北走，迁人悲越吟。\n何当边草白，旌节陇城阴。",
        "dynasty": "唐",
        "collection_info": null
    },
    {
        "uuid": "25b2bb223d6319482d9bded6c12b6f20",
        "title": "太湖秋夕",
        "author": "王昌龄",
        "content": "水宿烟雨寒，洞庭霜落微。\n月明移舟去，夜静魂梦归。\n暗觉海风度，萧萧闻鴈飞。",
        "dynasty": "唐",
        "collection_info": null
    },
    {
        "uuid": "accec44ee1d1f2ed8fb8aab810049b07",
        "title": "赵十四兄见访",
        "author": "王昌龄",
        "content": "客来舒长簟，开閤延清风。\n但有无絃琴，共君尽尊中。\n晚来常读易，顷者欲还嵩。\n世事何须道，黄精且养蒙。\n嵇康殊寡识，张翰独知终。\n忽忆鲈鱼鲙，扁舟往江东。",
        "dynasty": "唐",
        "collection_info": null
    },
    {
        "uuid": "e9bc34db45dbf277cb222f9d1b40ef27",
        "title": "过华阴",
        "author": "王昌龄",
        "content": "云起太华山，云山互明灭。\n东峯始含景，了了见松雪。\n羇人感幽栖，窅暎转奇绝。\n欣然忘所疲，永望吟不辍。\n信宿百余里，出关玩新月。\n何意昨来心，遇物遂迁别。\n人生屡如此，何以肆愉悦。",
        "dynasty": "唐",
        "collection_info": null
    },
    {
        "uuid": "15d5010187337350d047e0230ea0b0ea",
        "title": "九江口作",
        "author": "王昌龄",
        "content": "漭漭江势阔，雨开浔阳秋。\n驿门是高岸，望尽黄芦洲。\n水与五溪合，心期万里游。\n明时无弃才，谪去随孤舟。\n鸷鸟立寒木，丈夫佩吴钩。\n何当报君恩，却繫单于头。",
        "dynasty": "唐",
        "collection_info": null
    },
    {
        "uuid": "69accceb5cd90f9fcab2b94676801290",
        "title": "大梁途中作",
        "author": "王昌龄",
        "content": "怏怏步长道，客行渺无端。\n郊原欲下雪，天地棱棱寒。\n当时每酣醉，不觉行路难。\n今日无酒钱，悽惶向谁叹。",
        "dynasty": "唐",
        "collection_info": null
    },
    {
        "uuid": "6c47d048acc53dec226ccdf2ceb7ba76",
        "title": "途中作",
        "author": "王昌龄",
        "content": "游人愁岁晏，早起遵王畿。\n坠叶吹未晓，疎林月微微。\n惊禽栖不定，寒兽相因依。\n叹此霜露下，復闻鸿雁飞。\n渺然江南意，惜与中途违。\n羇旅悲壮髮，别离念征衣。\n永图岂劳止，明节期所归。\n宁厌楚山曲，无人长掩扉。",
        "dynasty": "唐",
        "collection_info": null
    },
    {
        "uuid": "d9dfc5cc804be261d84c057fed379271",
        "title": "山行入泾州",
        "author": "王昌龄",
        "content": "倦此山路长，停骖问宾御。\n林峦信回惑，白日落何处。\n徙倚望长风，滔滔引归虑。\n微雨随云收，蒙蒙傍山去。\n西临有边邑，北走尽亭戍。\n泾水横白烟，州城隐寒树。\n所嗟异风俗，已自少情趣。\n岂伊怀土多，触目忻所遇。",
        "dynasty": "唐",
        "collection_info": null
    },
    {
        "uuid": "fc56dc83522f5b16c6165b5b76937119",
        "title": "小敷谷龙潭祠作",
        "author": "王昌龄",
        "content": "崖谷歕疾流，地中有雷集。\n百泉势相荡，巨石皆却立。\n跳波沸峥嵘，深处不可挹。\n昏为蛟龙怒，清见云雨入。\n灵怪祟偏祠，废兴自兹邑。\n沈淫顷多昧，檐宇遂不葺。\n吾闻被明典，盛德惟世及。\n生人载山川，血食报原隰。\n岂伊骇微险，将以循甿揖。\n口飞振吕梁，忠信亦我习。\n波流浸已广，悔吝在所汲。\n溪水有清源，褰裳靡沾湿。",
        "dynasty": "唐",
        "collection_info": null
    },
    {
        "uuid": "ce603c8ecb356b8aa29c1cb3605ab074",
        "title": "段宥廰孤桐",
        "author": "王昌龄",
        "content": "凤皇所宿处，月暎孤桐寒。\n槁叶零落尽，空柯苍翠残。\n虚心谁能见，直影非无端。\n响发调尚苦，清商劳一弹。",
        "dynasty": "唐",
        "collection_info": null
    },
    {
        "uuid": "b8015888741226344a1fd141bb1eb032",
        "title": "琴",
        "author": "王昌龄",
        "content": "孤桐秘虚鸣，朴素传幽真。\n髣髴絃指外，遂见初古人。\n意远风雪苦，时来江山春。\n高宴未终曲，谁能辨经纶。",
        "dynasty": "唐",
        "collection_info": null
    },
    {
        "uuid": "c1e4285529946d3c027e83d3d329d0f3",
        "title": "初日",
        "author": "王昌龄",
        "content": "初日净金闺，先照床前暖。\n斜光入罗幕，稍稍亲丝管。\n云髮不能梳，杨花更吹满。",
        "dynasty": "唐",
        "collection_info": null
    },
    {
        "uuid": "1966507ca2e8e1492042e98348b38a43",
        "title": "失题",
        "author": "王昌龄",
        "content": "姦雄乃得志，遂使羣心摇。\n赤风荡中原，烈火无遗巢。\n一人计不用，万里空萧条。",
        "dynasty": "唐",
        "collection_info": null
    },
    {
        "uuid": "215c479c24e6169862dbd2f431406029",
        "title": "赠宇文中丞",
        "author": "王昌龄",
        "content": "仆本濩落人，辱当州郡使。\n量力颇及早，谢归今即已。\n萧萧若凌虚，衿带顷消靡。\n车服卒然来，涔阳作游子。\n郁郁寡开颜，默默独行李。\n忽逢平生友，一笑方在此。\n秋清宁风日，楚思浩云水。\n为语弋林者，冥冥鸿远矣。",
        "dynasty": "唐",
        "collection_info": null
    },
    {
        "uuid": "05b5b8c22ae20f30e9dcd9f31abdb551",
        "title": "箜篌引",
        "author": "王昌龄",
        "content": "卢溪郡南夜泊舟，夜闻两岸羌戎讴。\n其时月黑猿啾啾，微雨霑衣令人愁。\n有一迁客登高楼，不言不寐弹箜篌。\n弹作蓟门桑叶秋，风沙飒飒青冢头。\n将军铁骢汗血流，深入匈奴战未休。\n黄旗一点兵马收，乱杀胡人积如丘。\n疮病驱来配边州，仍披漠北羔羊裘。\n颜色饥枯掩面羞，眼眶泪滴深两眸。\n思还本乡食牦牛，欲语不得指咽喉。\n或有强壮能吚嚘，意说被他边将雠。\n五世属藩汉主留，碧毛毡帐河曲游。\n橐駞五万部落稠，勅赐飞凤金兜鍪。\n为君百战如过筹，静扫阴山无鸟投。\n家藏铁券特承优，黄金千斤不称求。\n九族分离作楚囚，深溪寂寞絃苦幽。\n草木悲感声飕飗，仆本东山为国忧。\n明光殿前论九畴，簏读兵书尽冥搜。\n为君掌上施权谋，洞晓山川无与俦。\n紫宸诏发远怀柔，摇笔飞霜如夺钩。\n鬼神不得知其由，怜爱苍生比蚍蜉。\n朔河屯兵须渐抽，尽遣降来拜御沟。",
        "dynasty": "唐",
        "collection_info": null
    },
    {
        "uuid": "61cd172af62b9f1ba52af09187975a79",
        "title": "乌栖曲",
        "author": "王昌龄",
        "content": "白马逐朱车，黄昏入狭邪。\n柳树乌争宿，争枝未得飞上屋。\n东房少妇壻从军，每听乌啼知夜分。",
        "dynasty": "唐",
        "collection_info": null
    },
    {
        "uuid": "f417839555bdda777d0917ba6f49c34f",
        "title": "城傍曲",
        "author": "王昌龄",
        "content": "秋风鸣桑条，草白狐兔骄。\n邯郸饮来酒未消，城北原平掣皂鵰。\n射杀空营两腾虎，回身却月佩弓弰。",
        "dynasty": "唐",
        "collection_info": null
    },
    {
        "uuid": "f91bc3a0053d13ff8386667b665a1e6a",
        "title": "行路难",
        "author": "王昌龄",
        "content": "双丝作绠繫银瓶，百尺寒泉辘轳上。\n悬丝一绝不可望，似妾倾心在君掌。\n人生意气好迁捐，只重狂花不重贤。\n宴罢调筝奏离鹤，回娇转盼泣君前。\n君不见眼前事，岂保须臾心勿异。\n西山日下雨足稀，侧有浮云无所寄。\n但愿莫忘前者言，剉骨黄尘亦无愧。\n行路难，劝君酒，莫辞烦，美酒千钟犹可尽，心中片愧何可论。\n一闻汉主思故剑，使妾长嗟万古魂。",
        "dynasty": "唐",
        "collection_info": null
    },
    {
        "uuid": "844502d0c8bbdcc6bd32813571c8c733",
        "title": "奉赠张荆州",
        "author": "王昌龄",
        "content": "祝融之峯紫云衔，翠如何其雪崭嵓。\n邑西有路缘石壁，我欲从之卧穹嵌。\n鱼有心兮脱网罟，江无人兮鸣枫杉。\n王君飞舄仍未去，苏耽宅中意遥缄。",
        "dynasty": "唐",
        "collection_info": null
    },
    {
        "uuid": "601b06ba5177d9720b9023a8c7840af8",
        "title": "驾幸河东",
        "author": "王昌龄",
        "content": "晋水千庐合，汾桥万国从。\n开唐天业盛，入沛圣恩浓。\n下辇回三象，题碑任六龙。\n睿明悬日月，千岁此时逢。",
        "dynasty": "唐",
        "collection_info": null
    },
    {
        "uuid": "1802dea9fc0cfb337e912f5a7c09cf4c",
        "title": "胡笳曲",
        "author": "王昌龄",
        "content": "城南虏已合，一夜几重围。\n自有金笳引，能霑出塞衣。\n听临关月苦，清入海风微。\n三奏高楼晓，胡人掩涕归。",
        "dynasty": "唐",
        "collection_info": null
    },
    {
        "uuid": "2f67d150f39531649dfb459abeb0da76",
        "title": "潞府客亭寄崔凤童",
        "author": "王昌龄",
        "content": "萧条郡城闭，旅馆空寒烟。\n秋月对愁客，山钟摇暮天。\n新知偶相访，斗酒情依然。\n一宿阻长会，清风徒满川。",
        "dynasty": "唐",
        "collection_info": null
    },
    {
        "uuid": "d0e706c78424227a31ae6f0857a0779f",
        "title": "和振上人秋夜怀士会",
        "author": "王昌龄",
        "content": "白露伤草木，山风吹夜寒。\n遥林梦亲友，高兴发云端。\n郭外秋声急，城边月色残。\n瑶琴多远思，更为客中弹。",
        "dynasty": "唐",
        "collection_info": null
    },
    {
        "uuid": "6fcb9f266e8a2793df43ea3e275c0ec9",
        "title": "送李擢游江东",
        "author": "王昌龄",
        "content": "清洛日夜涨，微风引孤舟。\n离肠便千里，远梦生江楼。\n楚国橙橘暗，吴门烟雨愁。\n东南具今古，归望山云秋。",
        "dynasty": "唐",
        "collection_info": null
    },
    {
        "uuid": "890c4fcc352875d0c3c45e1c1e31f28b",
        "title": "沙苑南渡头",
        "author": "王昌龄",
        "content": "秋雾连云白，归心浦溆悬。\n津人空守缆，村馆復临川。\n篷隔苍茫雨，波连演漾田。",
        "dynasty": "唐",
        "collection_info": null
    },
    {
        "uuid": "1450371aed33494d4037b946e06fa274",
        "title": "客广陵",
        "author": "王昌龄",
        "content": "楼头广陵近，九月在南徐。\n秋色明海县，寒烟生里闾。\n夜帆归楚客，昨日度江书。\n为问易名叟，垂纶不见鱼。",
        "dynasty": "唐",
        "collection_info": null
    },
    {
        "uuid": "17a54f10fe6a1956112eee96a0db2eac",
        "title": "静法师东斋",
        "author": "王昌龄",
        "content": "筑室在人境，遂得真隐情。\n春尽草木变，雨来池馆清。\n琴书全雅道，视听已无生。\n闭户脱三界，白云自虚盈。",
        "dynasty": "唐",
        "collection_info": null
    },
    {
        "uuid": "f97b1839a422334b058345aaa4b12200",
        "title": "素上人影塔",
        "author": "王昌龄",
        "content": "物化同枯木，希夷明月珠。\n本来生灭尽，何者是虚无。\n一坐看如故，千龄独向隅。\n至人非别有，方外不应殊。",
        "dynasty": "唐",
        "collection_info": null
    },
    {
        "uuid": "18134b0024e3001b26e46443b7fdc89f",
        "title": "遇薛明府谒聪上人",
        "author": "王昌龄",
        "content": "欣逢柏梁故，共谒聪公禅。\n石室无人到，绳床见虎眠。\n阴崖常抱雪，枯涧为生泉。\n出处虽云异，同欢在法筵。",
        "dynasty": "唐",
        "collection_info": null
    },
    {
        "uuid": "1814abb19d291e14dd21d55b17c29e75",
        "title": "谒焦炼师",
        "author": "王昌龄",
        "content": "中峯青苔壁，一点云生时。\n岂意石堂裏，得逢焦炼师。\n炉香净琴案，松影闲瑶墀。\n拜受长年药，翩翻西海期。",
        "dynasty": "唐",
        "collection_info": null
    },
    {
        "uuid": "9add2e8c0025b82adffebde24a9efd93",
        "title": "宿京江口期刘昚虚不至",
        "author": "王昌龄",
        "content": "霜天起长望，残月生海门。\n风静夜潮满，城高寒气昏。\n故人何寂寞，久已乖清言。\n明发不能寐，徒盈江上尊。",
        "dynasty": "唐",
        "collection_info": null
    },
    {
        "uuid": "48c36274400084581feba962fe41b381",
        "title": "寒食即事",
        "author": "王昌龄",
        "content": "晋阳寒食地，风俗旧来传。\n雨灭龙蛇火，春生鸿雁天。\n泣多流水涨，歌发舞云旋。\n西见之推庙，空为人所怜。",
        "dynasty": "唐",
        "collection_info": null
    },
    {
        "uuid": "e062345a2b1203c2c5d2b5fd55452621",
        "title": "九日登高",
        "author": "王昌龄",
        "content": "青山远近带皇州，霁景重阳上北楼。\n雨歇亭皋仙菊润，霜飞天苑御梨秋。\n茱萸插鬓花宜寿，翡翠横钗舞作愁。\n谩说陶潜篱下醉，何曾得见此风流。",
        "dynasty": "唐",
        "collection_info": null
    },
    {
        "uuid": "5f23ef1018b06c25b30cb64d8ec9d964",
        "title": "万岁楼",
        "author": "王昌龄",
        "content": "江上巍巍万岁楼，不知经历几千秋。\n年年喜见山长在，日日悲看水独流。\n猿狖何曾离暮岭，鸬鹚空自泛寒洲。\n谁堪登望云烟裏，向晚茫茫发旅愁。",
        "dynasty": "唐",
        "collection_info": null
    },
    {
        "uuid": "189acd1105e55eaddb2f109e5ac6414d",
        "title": "夏月花萼楼酺宴应制",
        "author": "王昌龄",
        "content": "土德三元正，尧心万国同。\n汾阴备冬礼，长乐应和风。\n赐庆垂天泽，流欢旧渚宫。\n楼台生海上，箫鼓出天中。\n雾晓筵初接，宵长曲未终。\n雨随青幕合，月照舞罗空。\n玉陛分朝列，文章发圣聪。\n愚臣忝书赋，歌咏颂丝桐。",
        "dynasty": "唐",
        "collection_info": null
    },
    {
        "uuid": "e2d37c5d52b8d2cdfffdcf4d832f6513",
        "title": "送欧阳会稽之任",
        "author": "王昌龄",
        "content": "怀禄贵心赏，东流山水长。\n官移会稽郡，地迩上虞乡。\n缓带屏纷杂，渔舟临讼堂。\n逶迤迴溪趣，猿啸飞鸟行。\n万室霁朝雨，千峰迎夕阳。\n辉辉远洲暎，暧暧澄湖光。\n白髮有高士，青春期上皇。\n应须枉车歇，为我访荷裳。",
        "dynasty": "唐",
        "collection_info": null
    },
    {
        "uuid": "9c216f183535630526323f5e4a4ec553",
        "title": "同王维集青龙寺昙壁上人兄院五韵",
        "author": "王昌龄",
        "content": "本来清净所，竹树引幽阴。\n檐外含山翠，人间出世心。\n圆通无有象，圣境不能侵。\n真是吾兄法，何妨友弟深。\n天香自然会，灵异识钟音。",
        "dynasty": "唐",
        "collection_info": null
    },
    {
        "uuid": "165b58defa0be277922824261366ddea",
        "title": "东溪翫月",
        "author": "王昌龄",
        "content": "月从断山口，遥吐柴门端。\n万木分空霁，流阴中夜攒。\n光连虚象白，气与风露寒。\n谷静秋泉响，岩深青霭残。\n澄清入幽梦，破影抱空峦。\n恍惚琴窗裏，松溪晓思难。",
        "dynasty": "唐",
        "collection_info": null
    },
    {
        "uuid": "5670112079182dce911ce2792a744762",
        "title": "朝来曲",
        "author": "王昌龄",
        "content": "月昃鸣珂动，花连绣户春。\n盘龙玉台镜，唯待画眉人。",
        "dynasty": "唐",
        "collection_info": null
    },
    {
        "uuid": "3b05318cc69daeabcb8b3d7e422a1faa",
        "title": "从军行",
        "author": "王昌龄",
        "content": "大将军出战，白日暗榆关。\n三面黄金甲，单于破胆还。",
        "dynasty": "唐",
        "collection_info": null
    },
    {
        "uuid": "fc13d5573bcebc52bd9870164d8ce3b6",
        "title": "答武陵田太守",
        "author": "王昌龄",
        "content": "仗劒行千里，微躯感一言。\n曾为大梁客，不负信陵恩。",
        "dynasty": "唐",
        "collection_info": null
    },
    {
        "uuid": "66cffc3f421c174ef7195b3d48a9f1fa",
        "title": "题灞池二首 一",
        "author": "王昌龄",
        "content": "腰鎌欲何之，东园刈秋韭。\n世事不復论，悲歌和樵叟。",
        "dynasty": "唐",
        "collection_info": null
    },
    {
        "uuid": "3d8a390ab7511ec5bfb4dbdfb88b7a31",
        "title": "题灞池二首 二",
        "author": "王昌龄",
        "content": "开门望长川，薄暮见渔者。\n借问白头翁，垂纶几年也。",
        "dynasty": "唐",
        "collection_info": null
    },
    {
        "uuid": "7580c26d93d821aa0184becc0ee83ec4",
        "title": "题僧房",
        "author": "王昌龄",
        "content": "椶榈花满院，苔藓入闲房。\n彼此名言绝，空中闻异香。",
        "dynasty": "唐",
        "collection_info": null
    },
    {
        "uuid": "1cc96da59c014a8e98d69c985bdb8899",
        "title": "击磬老人",
        "author": "王昌龄",
        "content": "双峰褐衣久，一磬白眉长。\n谁识野人意，徒看春草芳。",
        "dynasty": "唐",
        "collection_info": null
    },
    {
        "uuid": "ae5727d5eba5f2c08921c00d15ee8f62",
        "title": "送胡大",
        "author": "王昌龄",
        "content": "荆门不堪别，况乃潇湘秋。\n何处遥望君，江边明月楼。",
        "dynasty": "唐",
        "collection_info": null
    },
    {
        "uuid": "152ca71d209761e3afc3770ffd6674bf",
        "title": "送郭司仓",
        "author": "王昌龄",
        "content": "暎门淮水绿，留骑主人心。\n明月随良掾，春潮夜夜深。",
        "dynasty": "唐",
        "collection_info": null
    },
    {
        "uuid": "14b619cf5b50e3e2b9eeb5c44ffef29d",
        "title": "送李十五",
        "author": "王昌龄",
        "content": "怨别秦楚深，江中秋云起。\n天长杳无隔，月影在寒水。",
        "dynasty": "唐",
        "collection_info": null
    },
    {
        "uuid": "761c910eb9b8c06c0c462330021c38f8",
        "title": "送张四",
        "author": "王昌龄",
        "content": "枫林已愁暮，楚水復堪悲。\n别后冷山月，清猿无断时。",
        "dynasty": "唐",
        "collection_info": null
    },
    {
        "uuid": "0bfe52a4298421917e5e9554de170e04",
        "title": "武陵田太守席送司马卢溪",
        "author": "王昌龄",
        "content": "诸侯分楚郡，饮饯五溪春。\n山水清晖远，俱怜一逐臣。",
        "dynasty": "唐",
        "collection_info": null
    },
    {
        "uuid": "61a47172cd0f11a2c484edcb1e870413",
        "title": "送谭八之桂林",
        "author": "王昌龄",
        "content": "客心仍在楚，江馆復临湘。\n别意猿鸟外，天寒桂水长。",
        "dynasty": "唐",
        "collection_info": null
    },
    {
        "uuid": "87e1c037d8703fd6049a3cd10543be3d",
        "title": "送刘十五之郡",
        "author": "王昌龄",
        "content": "平明江雾寒，客马江上发。\n扁舟事洛阳，窅窅含楚月。",
        "dynasty": "唐",
        "collection_info": null
    },
    {
        "uuid": "0f8b113c2af3a91b89d4095064c23ec8",
        "title": "从军行七首 一",
        "author": "王昌龄",
        "content": "烽火城西百尺楼，黄昏独上海风秋。\n更吹羌笛关山月，无那金闺万里愁。",
        "dynasty": "唐",
        "collection_info": null
    },
    {
        "uuid": "428a538dcf161e887d3eac4049f47ee6",
        "title": "从军行七首 二",
        "author": "王昌龄",
        "content": "琵琶起舞换新声，总是关山旧别情。\n撩乱边愁听不尽，高高秋月照长城。",
        "dynasty": "唐",
        "collection_info": null
    },
    {
        "uuid": "b6fdadcd255a4ff66c534e3aac03361f",
        "title": "从军行七首 三",
        "author": "王昌龄",
        "content": "关城榆叶早疎黄，日暮云沙古战场。\n表请回军掩尘骨，莫教兵士哭龙荒。",
        "dynasty": "唐",
        "collection_info": null
    },
    {
        "uuid": "1dc5a2620c65fe0d02fac75c9cf197a2",
        "title": "从军行七首 四",
        "author": "王昌龄",
        "content": "青海长云暗雪山，孤城遥望玉门关。\n黄沙百战穿金甲，不破楼兰终不还。",
        "dynasty": "唐",
        "collection_info": null
    },
    {
        "uuid": "2ff3772a3cfa1824140486d6d32c02ab",
        "title": "从军行七首 五",
        "author": "王昌龄",
        "content": "大漠风尘日色昏，红旗半捲出辕门。\n前军夜战洮河北，已报生擒吐谷浑。",
        "dynasty": "唐",
        "collection_info": null
    },
    {
        "uuid": "d01f28c8e97037076556c3bf70f5cdb7",
        "title": "从军行七首 六",
        "author": "王昌龄",
        "content": "胡瓶落膊紫薄汗，碎叶城西秋月团。\n明敕星驰封宝劒，辞君一夜取楼兰。",
        "dynasty": "唐",
        "collection_info": null
    },
    {
        "uuid": "6676d9221d0dc04b31fddaa48e90fb68",
        "title": "从军行七首 七",
        "author": "王昌龄",
        "content": "玉门山嶂几千重，山北山南总是烽。\n人依远戍须看火，马踏深山不见踪。",
        "dynasty": "唐",
        "collection_info": null
    },
    {
        "uuid": "b10cda76275c9d9c03c5a5c5566e454f",
        "title": "出塞二首 二",
        "author": "王昌龄",
        "content": "骝马新跨白玉鞍，战罢沙场月色寒。\n城头铁鼓声犹振，匣裏金刀血未干。",
        "dynasty": "唐",
        "collection_info": null
    },
    {
        "uuid": "83cc112871a9bc4d09d0d0cdb5e73e12",
        "title": "殿前曲二首 一",
        "author": "王昌龄",
        "content": "贵人妆梳殿前催，香风吹入殿后来。\n仗引笙歌大宛马，白莲花发照池台。",
        "dynasty": "唐",
        "collection_info": null
    },
    {
        "uuid": "8f2d315f0557820cf6bcdf80da822094",
        "title": "殿前曲二首 二",
        "author": "王昌龄",
        "content": "胡部笙歌西殿头，梨园弟子和凉州。\n新声一段高楼月，圣主千秋乐未休。",
        "dynasty": "唐",
        "collection_info": null
    },
    {
        "uuid": "680ba43c7f3352d4fd8d4ced4c7978c6",
        "title": "春宫曲",
        "author": "王昌龄",
        "content": "昨夜风开露井桃，未央前殿月轮高。\n平阳歌舞新承宠，帘外春寒赐锦袍。",
        "dynasty": "唐",
        "collection_info": null
    },
    {
        "uuid": "19c0c5ba126bfbf7f958793404a751ea",
        "title": "西宫春怨",
        "author": "王昌龄",
        "content": "西宫夜静百花香，欲捲珠帘春恨长。\n斜抱云和深见月，朦胧树色隐昭阳。",
        "dynasty": "唐",
        "collection_info": null
    },
    {
        "uuid": "f45161ee9faeddac8c22defd599a3a22",
        "title": "西宫秋怨",
        "author": "王昌龄",
        "content": "芙蓉不及美人妆，水殿风来珠翠香。\n谁分含啼掩秋扇，空悬明月待君王。",
        "dynasty": "唐",
        "collection_info": null
    },
    {
        "uuid": "0246d53c15ff792aa6e85fe9d3105515",
        "title": "长信秋词五首 一",
        "author": "王昌龄",
        "content": "金井梧桐秋叶黄，珠帘不捲夜来霜。\n熏笼玉枕无颜色，卧听南宫清漏长。",
        "dynasty": "唐",
        "collection_info": null
    },
    {
        "uuid": "13a3f0954b23c8b65223cf04c4491327",
        "title": "长信秋词五首 二",
        "author": "王昌龄",
        "content": "高殿秋砧响夜阑，霜深犹忆御衣寒。\n银灯青琐裁缝歇，还向金城明主看。",
        "dynasty": "唐",
        "collection_info": null
    },
    {
        "uuid": "df783adb81639abaf96029c350a28ca2",
        "title": "长信秋词五首 三",
        "author": "王昌龄",
        "content": "奉帚平明金殿开，且将团扇暂裴回。\n玉颜不及寒鸦色，犹带[昭]阳日影来。",
        "dynasty": "唐",
        "collection_info": null
    },
    {
        "uuid": "9fb7ebcb2d28df0bdb97eff86416f6e7",
        "title": "长信秋词五首 四",
        "author": "王昌龄",
        "content": "真成薄命久寻思，梦见君王觉后疑。\n火照西宫知夜饮，分明复道奉恩时。",
        "dynasty": "唐",
        "collection_info": null
    },
    {
        "uuid": "a9e0cc696147c95ba89221ef46da3d78",
        "title": "长信秋词五首 五",
        "author": "王昌龄",
        "content": "长信宫中秋月明，昭阳殿下捣衣声。\n白露堂中细草迹，红罗帐裏不胜情。",
        "dynasty": "唐",
        "collection_info": null
    },
    {
        "uuid": "7bbd6506f403c833746cd12853f6c097",
        "title": "青楼曲二首 一",
        "author": "王昌龄",
        "content": "白马金鞍从武皇，旌旗十万宿长杨。\n楼头小妇鸣筝坐，遥见飞尘入建章。",
        "dynasty": "唐",
        "collection_info": null
    },
    {
        "uuid": "c816e0f1a4b47c4005ad3e6fdf41c219",
        "title": "青楼曲二首 二",
        "author": "王昌龄",
        "content": "驰道杨花满御沟，红妆缦绾上青楼。\n金章紫绶千余骑，夫壻朝回初拜侯。",
        "dynasty": "唐",
        "collection_info": null
    },
    {
        "uuid": "c1c7cda871740e7ac04ddb94206227bd",
        "title": "青楼怨",
        "author": "王昌龄",
        "content": "香帏风动花入楼，高调鸣筝缓夜愁。\n肠断关山不解说，依依残月下帘钩。",
        "dynasty": "唐",
        "collection_info": null
    },
    {
        "uuid": "2fdce8b18c01e417810420594f43b250",
        "title": "浣纱女",
        "author": "王昌龄",
        "content": "钱塘江边是谁家，江上女儿全胜花。\n吴王在时不得出，今日公然来浣纱。",
        "dynasty": "唐",
        "collection_info": null
    },
    {
        "uuid": "6853e8fa9342ec80a52c126123a9c684",
        "title": "闺怨",
        "author": "王昌龄",
        "content": "闺中少妇不曾愁，春日凝妆上翠楼。\n忽见陌头杨柳色，悔教夫壻觅封侯。",
        "dynasty": "唐",
        "collection_info": null
    },
    {
        "uuid": "be1d56fda04d604491b5e0ed39b59f62",
        "title": "甘泉歌",
        "author": "王昌龄",
        "content": "乘舆执玉已登坛，细草霑衣春殿寒。\n昨夜云生拜初月，万年甘露水晶盘。",
        "dynasty": "唐",
        "collection_info": null
    },
    {
        "uuid": "82530dba4336e291a52faad7c1ef95b4",
        "title": "萧驸马宅花烛",
        "author": "王昌龄",
        "content": "青鸾飞入合欢宫，紫凤衔花出禁中。\n可怜今夜千门裏，银汉星回一道通。",
        "dynasty": "唐",
        "collection_info": null
    },
    {
        "uuid": "d02e082402aa6f20f39c8847f160593b",
        "title": "观猎",
        "author": "王昌龄",
        "content": "角鹰初下秋草稀，铁骢抛鞚去如飞。\n少年猎得平原兔，马后横捎意气归。",
        "dynasty": "唐",
        "collection_info": null
    },
    {
        "uuid": "3a7bdc68b6f6f2d0b7e99090af637c98",
        "title": "寄穆侍御出幽州",
        "author": "王昌龄",
        "content": "一从恩谴度潇湘，塞北江南万里长。\n莫道蓟门书信少，鴈飞犹得到衡阳。",
        "dynasty": "唐",
        "collection_info": null
    },
    {
        "uuid": "b905e9bf3a326834685844dc5cb032f5",
        "title": "寄陶副使",
        "author": "王昌龄",
        "content": "闻道将军破海门，如何远谪渡湘沅。\n春来明主封西岳，自有还君紫绶恩。",
        "dynasty": "唐",
        "collection_info": null
    },
    {
        "uuid": "56d3eeabab724ef374d51ad2a7bcd2f4",
        "title": "至南陵答皇甫岳",
        "author": "王昌龄",
        "content": "与君同病復漂沦，昨夜宣城别故人。\n明主恩深非岁久，长江还共五溪滨。",
        "dynasty": "唐",
        "collection_info": null
    },
    {
        "uuid": "2ec0548e03ebbd7b56956a6863b45d18",
        "title": "西江寄越弟",
        "author": "王昌龄",
        "content": "南浦逢君岭外还，沅溪更远洞庭山。\n尧时恩泽如春雨，梦裏相逢同入关。",
        "dynasty": "唐",
        "collection_info": null
    },
    {
        "uuid": "939357d95de948f4a2d9f6f36d5f049e",
        "title": "李四仓曹宅夜饮",
        "author": "王昌龄",
        "content": "霜天留后故情欢，银烛金炉夜不寒。\n欲问吴江别来意，青山明月梦中看。",
        "dynasty": "唐",
        "collection_info": null
    },
    {
        "uuid": "fbb333019d7dcf75c3d6546bf0f97afa",
        "title": "宴春源",
        "author": "王昌龄",
        "content": "源向春城花几重，江明深翠引诸峯。\n与君醉失松溪路，山馆寥寥传暝钟。",
        "dynasty": "唐",
        "collection_info": null
    },
    {
        "uuid": "a7a003148731bc694fa4466383b57654",
        "title": "龙标野宴",
        "author": "王昌龄",
        "content": "沅溪夏晚足凉风，春酒相携就竹丛。\n莫道絃歌愁远谪，青山明月不曾空。",
        "dynasty": "唐",
        "collection_info": null
    },
    {
        "uuid": "80810af0ebdd0447f3dc813d7df7ad76",
        "title": "听流人水调子",
        "author": "王昌龄",
        "content": "孤舟微月对枫林，分付鸣筝与客心。\n岭色千重万重雨，断絃收与泪痕深。",
        "dynasty": "唐",
        "collection_info": null
    },
    {
        "uuid": "38eae501d2215c36163105bc479457af",
        "title": "梁苑",
        "author": "王昌龄",
        "content": "梁园秋竹古时烟，城外风悲欲暮天。\n万乘旌旗何处在？平台宾客有谁怜。",
        "dynasty": "唐",
        "collection_info": null
    },
    {
        "uuid": "cb56621126fd742365df58dd383de07c",
        "title": "武陵龙兴观黄道士房问易因题",
        "author": "王昌龄",
        "content": "斋心问易太阳宫，八卦真形一气中。\n仙老言余鹤飞去，玉清坛上雨蒙蒙。",
        "dynasty": "唐",
        "collection_info": null
    },
    {
        "uuid": "53475a6df4cd6e8a2a9b3725564380b7",
        "title": "送魏二",
        "author": "王昌龄",
        "content": "醉别江楼橘柚香，江风引雨入舟凉。\n忆君遥在潇湘月，愁听清猿梦裏长。",
        "dynasty": "唐",
        "collection_info": null
    },
    {
        "uuid": "2a662423b7bb29258da8d3f5935da0ba",
        "title": "别李浦之京",
        "author": "王昌龄",
        "content": "故园今在灞陵西，江畔逢君醉不迷。\n小弟邻庄尚渔猎，一封书寄数行啼。",
        "dynasty": "唐",
        "collection_info": null
    },
    {
        "uuid": "60e08231dda2f557adcb5e0166aaeef0",
        "title": "送狄宗亨",
        "author": "王昌龄",
        "content": "秋在水清山暮蝉，洛阳树色鸣皋烟。\n送君归去愁不尽，又惜空度凉风天。",
        "dynasty": "唐",
        "collection_info": null
    },
    {
        "uuid": "da683ef7bdf3f485d1f12d1e798469b9",
        "title": "送薛大赴安陆",
        "author": "王昌龄",
        "content": "津头云雨暗湘山，迁客离忧楚地颜。\n遥送扁舟安陆郡，天边何处穆陵关。",
        "dynasty": "唐",
        "collection_info": null
    },
    {
        "uuid": "ee0d6ffa2c9c1e2ce41928b833bdaa5c",
        "title": "芙蓉楼送辛渐二首 一",
        "author": "王昌龄",
        "content": "寒雨连天夜入湖，平明送客楚山孤。\n洛阳亲友如相问，一片冰心在玉壶。",
        "dynasty": "唐",
        "collection_info": null
    },
    {
        "uuid": "11b58736f7019773a467db84f91b2486",
        "title": "芙蓉楼送辛渐二首 二",
        "author": "王昌龄",
        "content": "丹阳城南秋海阴，丹阳城北楚云深。\n高楼送客不能醉，寂寂寒江明月心。",
        "dynasty": "唐",
        "collection_info": null
    },
    {
        "uuid": "46414e3edbc1dd123f04b9e51a618490",
        "title": "重别李评事",
        "author": "王昌龄",
        "content": "莫道秋江离别难，舟船明日是长安。\n吴姬缓舞留君醉，随意青枫白露寒。",
        "dynasty": "唐",
        "collection_info": null
    },
    {
        "uuid": "faaf30b1590673cfb6971642cb5d68d2",
        "title": "别陶副使归南海",
        "author": "王昌龄",
        "content": "南越归人梦海楼，广陵新月海亭秋。\n宝刀留赠长相忆，当取戈船万户侯。",
        "dynasty": "唐",
        "collection_info": null
    },
    {
        "uuid": "aaaf64421c9ba811a39f07fdde9d91cd",
        "title": "送人归江夏",
        "author": "王昌龄",
        "content": "寒江绿水楚云深，莫道离忧迁远心。\n晓夕双帆归鄂渚，愁将孤月梦中寻。",
        "dynasty": "唐",
        "collection_info": null
    },
    {
        "uuid": "99da520e7ae58ba95faa141c022f5d60",
        "title": "送李五",
        "author": "王昌龄",
        "content": "玉盌金罍倾送君，江西日入起黄云。\n扁舟乘月暂来去，谁道沧浪吴楚分。",
        "dynasty": "唐",
        "collection_info": null
    },
    {
        "uuid": "d9b466f04ac195ee26652f2e146db525",
        "title": "送十五舅",
        "author": "王昌龄",
        "content": "深林秋水近日空，归棹演漾清阴中。\n夕浦离觞意何已，草根寒露悲鸣虫。",
        "dynasty": "唐",
        "collection_info": null
    },
    {
        "uuid": "3ae50d2aefd4da1cbe22f507537a08cd",
        "title": "留别郭八",
        "author": "王昌龄",
        "content": "长亭驻马未能前，井邑苍茫含暮烟。\n醉别何须更惆怅，回头不语但垂鞭。",
        "dynasty": "唐",
        "collection_info": null
    },
    {
        "uuid": "e81133d9a3fdddd07f036cdd3fcae033",
        "title": "送窦七",
        "author": "王昌龄",
        "content": "清江月色傍林秋，波上荧荧望一舟。\n鄂渚轻帆须早发，江边明月为君留。",
        "dynasty": "唐",
        "collection_info": null
    },
    {
        "uuid": "868ee6490d0efb181d16e4dd00307c95",
        "title": "巴陵送李十二",
        "author": "王昌龄",
        "content": "摇曳巴陵洲渚分，清江传语便风闻。\n山长不见秋城色，日暮蒹葭空水云。",
        "dynasty": "唐",
        "collection_info": null
    },
    {
        "uuid": "d9e4cefb8dd2533e10dc04d02fc52537",
        "title": "送裴图南",
        "author": "王昌龄",
        "content": "黄河渡头归问津，离家几日茱萸新。\n漫道闺中飞破镜，犹看陌上别行人。",
        "dynasty": "唐",
        "collection_info": null
    },
    {
        "uuid": "74815687fdc2a28b6de49a9c06bd7233",
        "title": "留别司马太守",
        "author": "王昌龄",
        "content": "辰阳太守念王孙，远谪沅溪何可论。\n黄鹤青云当一举，明珠吐着抱君恩。",
        "dynasty": "唐",
        "collection_info": null
    },
    {
        "uuid": "6fc0eed71e3b0fd6ef21b7f7348f5487",
        "title": "卢溪主人",
        "author": "王昌龄",
        "content": "武陵溪口驻扁舟，溪水随君向北流。\n行到荆门上三峡，莫将孤月对猿愁。",
        "dynasty": "唐",
        "collection_info": null
    },
    {
        "uuid": "b8311146ecdf3179b17e7fc55cce2e2a",
        "title": "送程六",
        "author": "王昌龄",
        "content": "冬夜伤离在五溪，青鱼雪落鲙橙虀。\n武冈前路看斜月，片片舟中云向西。",
        "dynasty": "唐",
        "collection_info": null
    },
    {
        "uuid": "ea7fbf57edc3d45f2c98633187c0cb8e",
        "title": "送朱越",
        "author": "王昌龄",
        "content": "远别舟中蒋山暮，君行举首燕城路。\n蓟门秋月隐黄云，期向金陵醉江树。",
        "dynasty": "唐",
        "collection_info": null
    },
    {
        "uuid": "df6aaed47e4957962035f5cc8ca33978",
        "title": "别辛渐",
        "author": "王昌龄",
        "content": "别馆萧条风雨寒，扁舟月色渡江看。\n酒酣不识关西道，却望春江云尚残。",
        "dynasty": "唐",
        "collection_info": null
    },
    {
        "uuid": "9ad577d790de5b32ed25b1da276a1543",
        "title": "送柴侍御",
        "author": "王昌龄",
        "content": "流水通波接武冈，送君不觉有离伤。\n青山一道同云雨，眀月何曽是两乡。",
        "dynasty": "唐",
        "collection_info": null
    },
    {
        "uuid": "03c7826e84cec9fc88f56e7fc1b55759",
        "title": "送万大归长沙",
        "author": "王昌龄",
        "content": "桂阳秋水长沙县，楚竹离声为君变。\n青山隐隐孤舟微，白鹤双飞忽相见。",
        "dynasty": "唐",
        "collection_info": null
    },
    {
        "uuid": "090c26c29de44a8fed9e2f1c167a5b24",
        "title": "送吴十九往沅陵",
        "author": "王昌龄",
        "content": "沅江流水到辰阳，溪口逢君驿路长。\n远谪谁知望雷雨，明年春水共还乡。",
        "dynasty": "唐",
        "collection_info": null
    },
    {
        "uuid": "21a58c6a66841838eb3f92937936a776",
        "title": "别皇甫五",
        "author": "王昌龄",
        "content": "溆浦潭阳隔楚山，离尊不用起愁颜。\n明祠灵响期昭应，天泽俱从此路还。",
        "dynasty": "唐",
        "collection_info": null
    },
    {
        "uuid": "8de5fb1ab46d1f14eebdd2aa44623a98",
        "title": "送崔参军往龙溪",
        "author": "王昌龄",
        "content": "龙溪只在龙标上，秋月孤山两相向。\n谴谪离心是丈夫，鸿恩共侍春江涨。",
        "dynasty": "唐",
        "collection_info": null
    },
    {
        "uuid": "e110e02d5f90b7c2ba9f11d6188922bc",
        "title": "送郑判官",
        "author": "王昌龄",
        "content": "东楚吴山驿树微，轺车衔命奉恩辉。\n英僚携出新丰酒，半道遥看骢马归。",
        "dynasty": "唐",
        "collection_info": null
    },
    {
        "uuid": "8d622c1a326879e16174e0ed6b93f89f",
        "title": "送姚司法归吴",
        "author": "王昌龄",
        "content": "吴掾留觞楚郡心，洞庭秋雨海门阴。\n但令意远扁舟近，不道沧江百丈深。",
        "dynasty": "唐",
        "collection_info": null
    },
    {
        "uuid": "20b34bb61dcb206d6f2f523759abc454",
        "title": "送高三之桂林",
        "author": "王昌龄",
        "content": "留君夜饮对潇湘，从此归舟客梦长。\n岭上梅花侵雪暗，归时还拂桂花香。",
        "dynasty": "唐",
        "collection_info": null
    },
    {
        "uuid": "ec54d8b2b5307b1fbea9b253744b93b4",
        "title": "旅望",
        "author": "王昌龄",
        "content": "白花原头望京师，黄河水流无尽时。\n穷秋旷野行人绝，马首东来知是谁。",
        "dynasty": "唐",
        "collection_info": null
    },
    {
        "uuid": "087eb7ea5d12c4f961c6002fc6a02afc",
        "title": "题朱炼师山房",
        "author": "王昌龄",
        "content": "叩齿焚香出世尘，斋坛鸣磬步虚人。\n百花仙酝能留客，一饭胡麻度几春。",
        "dynasty": "唐",
        "collection_info": null
    },
    {
        "uuid": "607c0383a425518a143fdf38b1f65135",
        "title": "武陵开元观黄炼师院三首 一",
        "author": "王昌龄",
        "content": "松间白髮黄尊师，童子烧香禹步时。\n欲访桃源入溪路，忽闻鸡犬使人疑。",
        "dynasty": "唐",
        "collection_info": null
    },
    {
        "uuid": "f6cf380edcd61225a65ee97212b8ff36",
        "title": "武陵开元观黄炼师院三首 二",
        "author": "王昌龄",
        "content": "先贤盛说桃花源，尘忝何堪武陵郡。\n闻道秦时避地人，至今不与人通问。",
        "dynasty": "唐",
        "collection_info": null
    },
    {
        "uuid": "9a4e810df0cf6f54d07ce1960a324882",
        "title": "武陵开元观黄炼师院三首 三",
        "author": "王昌龄",
        "content": "山观空虚清静门，从官役吏扰尘喧。\n暂因问俗到真境，便欲投诚依道源。",
        "dynasty": "唐",
        "collection_info": null
    },
    {
        "uuid": "0c12403a7f0cb3cd25db95162e17a967",
        "title": "河上老人歌",
        "author": "王昌龄",
        "content": "河上老人坐古槎，合丹只用青莲花。\n至今八十如四十，口道沧溟是我家。",
        "dynasty": "唐",
        "collection_info": null
    },
    {
        "uuid": "98d1bc2178003cb03fc4b8274c809870",
        "title": "春怨",
        "author": "王昌龄",
        "content": "音书杜绝白狼西，桃李无颜黄鸟啼。\n寒雁春深归去尽，出门肠断草萋萋。",
        "dynasty": "唐",
        "collection_info": null
    },
    {
        "uuid": "db0404d7a0e8972c812f1d85224214bf",
        "title": "句",
        "author": "王昌龄",
        "content": "朝荐抱良策，独倚江城楼。\n昨从金陵邑，远谪沅溪滨。\n娟魄已三孕。\n驾幸温泉日，严霜子月初。\n长亭酒未醒，千里风动地。\n苍荻寒沧江，石头岸边饮。\n天仗森森练雪凝，身骑铁骢自臂鹰。",
        "dynasty": "唐",
        "collection_info": null
    },
    {
        "uuid": "7d97f78b80ac9657f03db9cad0acf500",
        "title": "横吹曲辞：出塞",
        "author": "王昌龄",
        "content": "秦时明月汉时关，万里长征人未还。\n但使龙城飞将在，不教胡马度阴山。\n白花垣上望京师，黄河水流无尽时。\n穷秋旷野行人绝，马首东来知是谁。",
        "dynasty": "唐",
        "collection_info": {
            "collection": "御定全唐诗",
            "volume": "卷一十八"
        }
    },
    {
        "uuid": "aa312783226ac3e1689682cd3788cb58",
        "title": "相和歌辞：长歌行",
        "author": "王昌龄",
        "content": "旷野饶悲风，飕飕黄蒿草。\n系马停白杨，谁知我怀抱。\n所是同袍者，相逢尽衰老。\n况登汉家陵，南望长安道。\n下有枯树根，上有鼷鼠窠。\n高皇子孙尽，千古无人过。\n宝玉频发掘，精灵其奈何。\n人生须达命，有酒且长歌。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "uuid": "3602e83babd65df0db27fce97745cf9f",
        "title": "相和歌辞：从军行",
        "author": "王昌龄",
        "content": "向夕临大荒，朔风轸归虑。\n平沙万里余，飞鸟宿何处。\n虏骑猎长原，翩翩傍河去。\n边声摇白草，海气生黄雾。\n百战苦风尘，十年履霜露。\n虽投定远笔，未坐将军树。\n早知行路难，悔不理章句。\n烽火城西百尺楼，黄昏独上海风秋。\n更吹横笛关山月，谁解金闺万里愁。\n琵琶起舞换新声，总是关山旧别情。\n撩乱边愁弹不尽，高高秋月下长城。\n青海长云暗雪山，孤城遥望雁门关。\n黄沙百战穿金甲，不破楼兰终不还。",
        "dynasty": "唐",
        "collection_info": {
            "collection": "御定全唐诗",
            "volume": "卷一十九"
        }
    },
    {
        "uuid": "6ff94bae93cf10f8ad487329c0769c5c",
        "title": "相和歌辞：长信怨",
        "author": "王昌龄",
        "content": "金井梧桐秋叶黄，珠帘不卷夜来霜。\n金炉玉枕无颜色，卧听南宫清漏长。\n奉帚平明金殿开，暂将团扇共裴回。\n玉颜不及寒鸦色，犹带昭阳日影来。",
        "dynasty": "唐",
        "collection_info": {
            "collection": "御定全唐诗",
            "volume": "卷二十"
        }
    },
    {
        "uuid": "0b6d490a0cccbf668ac451bfaf048cc8",
        "title": "相和歌辞：采莲曲三首",
        "author": "王昌龄",
        "content": "吴姬越艳楚王妃，争弄莲舟水湿衣。\n来时浦口花迎入，采罢江头月送归。\n荷叶罗裙一色裁，芙蓉向脸两边开。\n乱入池中看不见，闻歌始觉有人来。\n越女作桂舟，还将桂为楫。\n湖上水渺漫，清江初可涉。\n摘取芙蓉花，莫摘芙蓉叶。\n将归问夫婿，颜色何如妾。",
        "dynasty": "唐",
        "collection_info": {
            "collection": "御定全唐诗",
            "volume": "卷二十一"
        }
    },
    {
        "uuid": "b89c6c66c9efa1ed48fa9bf940771c4d",
        "title": "杂曲歌辞：少年行二首",
        "author": "王昌龄",
        "content": "西陵侠年少，送客过长亭。\n青槐夹两路，白马如流星。\n闻道羽书急，单于寇井陉。\n气高轻赴难，谁顾燕山铭。\n走马还相寻，西楼下夕阴。\n结交期一剑，留意赠千金。\n高阁歌声远，重关柳色深。\n夜闲须尽醉，莫负百年心。",
        "dynasty": "唐",
        "collection_info": {
            "collection": "御定全唐诗",
            "volume": "卷二十四"
        }
    },
    {
        "uuid": "03752c01de38039e34b5f8c70cf204c5",
        "title": "杂曲歌辞：变行路难",
        "author": "王昌龄",
        "content": "向晚横吹悲，风动马嘶合。\n前驱引旗节，千重阵云匝。\n单于下阴山，砂砾空飒飒。\n封侯取一战，岂复念闺阁。",
        "dynasty": "唐",
        "collection_info": {
            "collection": "御定全唐诗",
            "volume": "卷二十五"
        }
    },
    {
        "uuid": "9f429d7369b3d73d28d9886559dda4f0",
        "title": "变行路难",
        "author": "王昌龄",
        "content": "向晚横吹悲，风动马嘶合。\n前驱引旗节，千里阵云匝。\n单于下阴山，砂砾空飒飒。\n封侯取一战，岂复念闺阁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "ae7316ae4d828be9164199114ba8d93b",
        "title": "塞下曲四首",
        "author": "王昌龄",
        "content": "蝉鸣空桑林，八月萧关道。\n出塞入塞寒，处处黄芦草。\n从来幽并客，皆共尘沙老。\n莫学游侠儿，矜夸紫骝好。\n饮马渡秋水，水寒风似刀。\n平沙日未没，黯黯见临洮。\n昔日长城战，咸言意气高。\n黄尘足今古，白骨乱蓬蒿。\n奉诏甘泉宫，总征天下兵。\n朝廷备礼出，郡国豫郊迎。\n纷纷几万人，去者无全生。\n臣愿节宫厩，分以赐边城。\n边头何惨惨，已葬霍将军。\n部曲皆相吊，燕南代北闻。\n功勋多被黜，兵马亦寻分。\n更遣黄龙戍，唯当哭塞云。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "39f30a770e6cc0c1904f1faa06b8251c",
        "title": "塞上曲",
        "author": "王昌龄",
        "content": "秋风夜渡河，吹却雁门桑。\n遥见胡地猎，鞴马宿严霜。\n五道分兵去，孤军百战场。\n功多翻下狱，士卒但心伤。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "3b080bdc0c69a5fe20cfce360a308ca8",
        "title": "从军行二首",
        "author": "王昌龄",
        "content": "向夕临大荒，朔风轸归虑。\n平沙万里余，飞鸟宿何处。\n虏骑猎长原，翩翩傍河去。\n边声摇白草，海气生黄雾。\n百战苦风尘，十年履霜露。\n虽投定远笔，未坐将军树。\n早知行路难，悔不理章句。\n秋草马蹄轻，角弓持弦急。\n去为龙城战，正值胡兵袭。\n军气横大荒，战酣日将入。\n长风金鼓动，白露铁衣湿。\n四起愁边声，南庭时伫立。\n断蓬孤自转，寒雁飞相及。\n万里云沙涨，平原冰霰涩。\n惟闻汉使还，独向刀环泣。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "24f777fe150b7cf5a110b4a0014d49d1",
        "title": "少年行二首",
        "author": "王昌龄",
        "content": "西陵侠少年，送客短长亭。\n青槐夹两道，白马如流星。\n闻道羽书急，单于寇井陉。\n气高轻赴难，谁顾燕山铭。\n走马远相寻，西楼下夕阴。\n结交期一剑，留意赠千金。\n高阁歌声远，重门柳色深。\n夜阑须尽饮，莫负百年心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "412219531f73fc993671d58df62cfef3",
        "title": "长歌行",
        "author": "王昌龄",
        "content": "旷野饶悲风，飕飕黄蒿草。\n系马倚白杨，谁知我怀抱。\n所是同袍者，相逢尽衰老。\n北登汉家陵，南望长安道。\n下有枯树根，上有鼯鼠窠。\n高皇子孙尽，千载无人过。\n宝玉频发掘，精灵其奈何。\n人生须达命，有酒且长歌。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "d96f31157963b5ad14e653e5c09c63ec",
        "title": "悲哉行",
        "author": "王昌龄",
        "content": "勿听白头吟，人间易忧怨。\n若非沧浪子，安得从所愿。\n北上太行山，临风阅吹万。\n长云数千里，倏忽还肤寸。\n观其微灭时，精意莫能论。\n百年不容息，是处生意蔓。\n始悟海上人，辞君永飞遁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "be1545115e18f1cb75aae439b2c3fbc3",
        "title": "放歌行",
        "author": "王昌龄",
        "content": "南渡洛阳津，西望十二楼。\n明堂坐天子，月朔朝诸侯。\n清乐动千门，皇风被九州。\n庆云从东来，泱漭抱日流。\n升平贵论道，文墨将何求。\n有诏征草泽，微诚将献谋。\n冠冕如星罗，拜揖曹与周。\n望尘非吾事，入赋且迟留。\n幸蒙国士识，因脱负薪裘。\n今者放歌行，以慰梁甫愁。\n但营数斗禄，奉养每丰羞。\n若得金膏遂，飞云亦可俦。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "6982852363383dfc659390efe4e2a49c",
        "title": "《越女",
        "author": "王昌龄",
        "content": "越女作桂舟，还将桂为楫。\n湖上水渺漫，清江不可涉。\n摘取芙蓉花，莫摘芙蓉叶。\n将归问夫婿，颜色何如妾。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "38c1ec7b1f78c39304cdcb750c8a931b",
        "title": "郑县宿陶太公馆中赠冯六元二",
        "author": "王昌龄",
        "content": "儒有轻王侯，脱略当世务。\n本家蓝田下，非为渔弋故。\n无何困躬耕，且欲驰永路。\n幽居与君近，出谷同所骛。\n昨日辞石门，五年变秋露。\n云龙未相感，干谒亦已屡。\n子为黄绶羁，余忝蓬山顾。\n京门望西岳，百里见郊树。\n飞雨祠上来，霭然关中暮。\n驱车郑城宿，秉烛论往素。\n山月出华阴，开此河渚雾。\n清光比故人，豁达展心晤。\n冯公尚戢翼，元子仍局步。\n拂衣易为高，沦迹难有趣。\n张范善终始，吾等岂不慕。\n罢酒当凉风，屈伸备冥数。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "9db7d9c021de8b6732720860dd8f5e9c",
        "title": "听弹风入松阕赠杨补阙",
        "author": "王昌龄",
        "content": "商风入我弦，夜竹深有露。\n弦悲与林寂，清景不可度。\n寥落幽居心，飕飗青松树。\n松风吹草白，溪水寒日暮。\n声意去复还，九变待一顾。\n空山多雨雪，独立君始悟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "905ad0e88d15c2e4d793ad09c21c000a",
        "title": "缑氏尉沈兴宗置酒南溪留赠",
        "author": "王昌龄",
        "content": "林色与溪古，深篁引幽翠。\n山尊在渔舟，棹月情已醉。\n始穷清源口，壑绝人境异。\n春泉滴空崖，萌草拆阴地。\n久之风榛寂，远闻樵声至。\n海雁时独飞，永然沧洲意。\n古时青冥客，灭迹沦一尉。\n吾子踌躇心，岂其纷埃事。\n缑峰信所克，济北余乃遂。\n齐物意已会，息肩理犹未。\n卷舒形性表，脱略贤哲议。\n仲月期角巾，饭僧嵩阳寺。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "59c6b40977c7487b9dfb1aa40e289fa9",
        "title": "为张僓赠阎使臣",
        "author": "王昌龄",
        "content": "哀哀献玉人，楚国同悲辛。\n泣尽继以血，何由辨其真。\n赖承琢磨惠，复使光辉新。\n犹畏谗口疾，弃之如埃尘。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "4c81401fd2a7a4e4b748a8b7d61a78d6",
        "title": "秋山寄陈谠言",
        "author": "王昌龄",
        "content": "岩间寒事早，众山木已黄。\n北风何萧萧，兹夕露为霜。\n感激未能寐，中宵时慨慷。\n黄虫初悲鸣，玄鸟去我梁。\n独卧时易晚，离群情更伤。\n思君若不及，鸿雁今南翔。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "1f795a055fb75fdf56ce6e37bce50361",
        "title": "出郴山口至迭石湾野人室中寄张十一",
        "author": "王昌龄",
        "content": "槠楠无冬春，柯叶连峰稠。\n阴壁下苍黑，烟含清江楼。\n景开独沿曳，响答随兴酬。\n旦夕望吾友，如何迅孤舟。\n迭沙积为岗，崩剥雨露幽。\n石脉尽横亘，潜潭何时流。\n既见万古色，颇尽一物由。\n永与世人远，气还草木收。\n盈缩理无余，今往何必忧。\n郴土群山高，耆老如中州。\n孰云议舛降，岂是娱宦游。\n阴火昔所伏，丹砂将尔谋。\n昨临苏耽井，复向衡阳求。\n同疚来相依，脱身当有筹。\n数月乃离居，风湍成阻修。\n野人善竹器，童子能溪讴。\n寒月波荡漾，羁鸿去悠悠。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "2af490013151758b4fc1a9fe60f624b9",
        "title": "宿灞上寄侍御玙弟",
        "author": "王昌龄",
        "content": "独饮灞上亭，寒山青门外。\n长云骤落日，桑枣寂已晦。\n古人驱驰者，宿此凡几代。\n佐邑由东南，岂不知进退。\n吾宗秉全璞，楚得璆琳最。\n茅山就一征，柏署起三载。\n道契非物理，神交无留碍。\n知我沧溟心，脱略腐儒辈。\n孟冬銮舆出，阳谷群臣会。\n半夜驰道喧，五侯拥轩盖。\n是时燕齐客，献术蓬瀛内。\n甚悦我皇心，得与王母对。\n贱臣欲干谒，稽首期殒碎。\n哲弟感我情，问易穷否泰。\n良马足尚踠，宝刀光未淬。\n昨闻羽书飞，兵气连朔塞。\n诸将多失律，庙堂始追悔。\n安能召书生，愿得论要害。\n戎夷非草木，侵逐使狼狈。\n虽有屠城功，亦有降虏辈。\n兵粮如山积，恩泽如雨霈。\n羸卒不可兴，碛地无足爱。\n若用匹夫策，坐令军围溃。\n不费黄金资，宁求白璧赉。\n明主忧既远，边事亦可大。\n荷宠务推诚，离言深慷慨。\n霜摇直指草，烛引明光佩。\n公论日夕阻，朝廷蹉跎会。\n孤城海门月，万里流光带。\n不应百尺松，空老钟山霭。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "23b7739ba3b2d61ad7ab19e7ed910c27",
        "title": "次汝中寄河南陈赞府",
        "author": "王昌龄",
        "content": "汝山方联延，伊水才明灭。\n遥见入楚云，又此空馆月。\n纷然驰梦想，不谓远离别。\n京邑多欢娱，衡湘暂沿越。\n明湖春草遍，秋桂白花发。\n岂惟长思君，日夕在魏阙。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "52f9937f68f1c3d3e27cb4677beee236",
        "title": "送任五之桂林",
        "author": "王昌龄",
        "content": "楚客醉孤舟，越水将引棹。\n山为两乡别，月带千里貌。\n羁谴同缯纶，僻幽闻虎豹。\n桂林寒色在，苦节知所效。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "0ee76174319d464c8ff657b3faff0ddf",
        "title": "山中别庞十",
        "author": "王昌龄",
        "content": "幽娟松筱径，月出寒蝉鸣。\n散发卧其下，谁知孤隐情。\n吟时白云合，钓处玄潭清。\n琼树方杳霭，凤兮保其贞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "314ee4d53e766f974279fce397a53935",
        "title": "送韦十二兵曹",
        "author": "王昌龄",
        "content": "县职如长缨，终日检我身。\n平明趋郡府，不得展故人。\n故人念江湖，富贵如埃尘。\n迹在戎府掾，心游天台春。\n独立浦边鹤，白云长相亲。\n南风忽至吴，分散还入秦。\n寒夜天光白，海净月色真。\n对坐论岁暮，弦悲岂无因。\n平生驰驱分，非谓杯酒仁。\n出处两不合，忠贞何由伸。\n看君孤舟去，且欲歌垂纶。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "0cd810a57aeeb09a5fad3f57c22f861e",
        "title": "送东林廉上人归庐山",
        "author": "王昌龄",
        "content": "石溪流已乱，苔径人渐微。\n日暮东林下，山僧还独归。\n昔为庐峰意，况与远公违。\n道性深寂寞，世情多是非。\n会寻名山去，岂复望清辉。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "13116cce7d2e11f5d8c268a5f37527bc",
        "title": "送刘昚虚归取宏词解",
        "author": "王昌龄",
        "content": "太清闻海鹤，游子引乡眄。\n声随羽仪远，势与归云便。\n青桂春再荣，白云暮来变。\n迁飞在礼仪，岂复泪如霰。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "edbac5280fc3376509989e922041d757",
        "title": "巴陵别刘处士",
        "author": "王昌龄",
        "content": "刘生隐岳阳，心远洞庭水。\n偃帆入山郭，一宿楚云裏。\n竹映秋馆深，月寒江风起。\n烟波桂阳接，日夕数千里。\n袅袅清夜猿，孤舟坐如此。\n湘中有来雁，雨雪候音旨。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "50dfb13472e7c4410ee72e3af8034725",
        "title": "淇上酬薛据兼寄郭微",
        "author": "王昌龄",
        "content": "自从别京华，我心乃萧索。\n十年守章句，万里空寥落。\n北上登蓟门，茫茫见沙漠。\n倚剑对风尘，慨然思卫霍。\n拂衣去燕赵，驱马怅不乐。\n天长沧洲路，日暮邯郸郭。\n酒肆或淹留，渔泽屡栖泊。\n独行备艰难，孰辞干鼎镬。\n皇情念淳古，时俗何浮薄。\n理道须任贤，安人在求瘼。\n故交负奇才，逸气包謇谔。\n隐轸经济策，纵横建安作。\n才望忽先鸣，风期无宿诺。\n飘飖劳州县，迢递限言谑。\n东驰眇贝丘，西顾弥虢略。\n淇水徒自深，浮云不堪托。\n吾谋适可用，天道岂辽廓。\n不然买山田，一身与耕凿。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十"
        }
    },
    {
        "uuid": "1d8fd06e1cf20202e9cd188a6d33e779",
        "title": "咏史",
        "author": "王昌龄",
        "content": "荷畚至洛阳，杖策游北门。\n天下尽兵甲，豺狼满中原。\n明夷方遘患，顾我徒崩奔。\n自惭菲薄才，误蒙国士恩。\n位重任亦重，时危志弥敦。\n西北未及终，东南不可吞。\n进则耻保躬，退乃为触藩。\n叹息嵩山老，而后知其尊。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "782234d4b30cf8b16f636684f13710ea",
        "title": "杂兴",
        "author": "王昌龄",
        "content": "握中铜匕首，粉锉楚山铁。\n义士频报雠，杀人不曾缺。\n可悲燕丹事，终被狼虎灭。\n一举无两全，荆轲遂为血。\n诚知匹夫勇，何取万人杰。\n无道吞诸侯，坐见九州裂。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "67dc467ea20d9da37bcd67be02be6e27",
        "title": "独游",
        "author": "王昌龄",
        "content": "林卧情每闲，独游景常晏。\n时从灞陵下，垂钓往南涧。\n手携双鲤鱼，目送千里雁。\n悟彼飞有适，知此罹忧患。\n放之清冷泉，因得省疏慢。\n永怀青岑客，回首白云间。\n神超物无违，岂系名与宦。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "764a73e844c6e45895560ebb65fda1bc",
        "title": "就道士问周易参同契",
        "author": "王昌龄",
        "content": "仙人骑白鹿，发短耳何长。\n时余采菖蒲，忽见嵩之阳。\n稽首求丹经，乃出怀中方。\n披读了不悟，归来问嵇康。\n嗟余无道骨，发我入太行。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "1f7f0aea4706fdfd2455b5effa3c08bd",
        "title": "诸官游招隐寺",
        "author": "王昌龄",
        "content": "山馆人已空，青萝换风雨。\n自从永明世，月向龙宫吐。\n凿井长幽泉，白云今如古。\n应真坐松柏，锡杖挂窗户。\n口云七十余，能救诸有苦。\n回指岩树花，如闻道场鼓。\n金色身坏灭，真如性无主。\n僚友同一心，清光遣谁取。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "55a9ccc9d4e2314890ba09945d6b9dca",
        "title": "宴南亭",
        "author": "王昌龄",
        "content": "寒江映村林，亭上纳鲜洁。\n楚客共闲饮，静坐金管阕。\n酣竟日入山，暝来云归穴。\n城楼空杳霭，猿鸟备清切。\n物状如丝纶，上心为予决。\n访君东溪事，早晚樵路绝。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "8961a978c097b20bc066ba52dcf9afea",
        "title": "何九于客舍集",
        "author": "王昌龄",
        "content": "客有住桂阳，亦如巢林鸟。\n罍觞且终宴，功业会未了。\n山月空霁时，江明高楼晓。\n门前泊舟楫，行次入松筱。\n此意投赠君，沧波风袅袅。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "01656070637a931864f678583c4d6b47",
        "title": "观江淮名胜图",
        "author": "王昌龄",
        "content": "刻意吟云山，尤知隐沦妙。\n远公何为者，再诣临海峤。\n而我高其风，披图得遗照。\n援毫无逃境，遂展千里眺。\n淡扫荆门烟，明标赤城烧。\n青葱林间岭，隐见淮海徼。\n但指香炉顶，无闻白猿啸。\n沙门既云灭，独往岂殊调。\n感对怀拂衣，胡宁事渔钓。\n安期始遗舄，千古谢荣耀。\n投迹庶可齐，沧浪有孤棹。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "009d2919e533859d681e0105635a7cbf",
        "title": "灞上閒居",
        "author": "王昌龄",
        "content": "鸿都有归客，偃卧滋阳村。\n轩冕无枉顾，清川照我门。\n空林网夕阳，寒鸟赴荒园。\n廓落时得意，怀哉莫与言。\n庭前有孤鹤，欲啄常翩翻。\n为我衔素书，吊彼颜与原。\n二君既不朽，所以慰其魂。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "3be61d47ed90f5c8413cca93aefc1c2a",
        "title": "江上闻笛",
        "author": "王昌龄",
        "content": "横笛怨江月，扁舟何处寻。\n声长楚山外，曲绕胡关深。\n相去万余裏，遥传此夜心。\n寥寥浦溆寒，响尽惟幽林。\n不知谁家子，复奏邯郸音。\n水客皆拥棹，空霜遂盈襟。\n羸马望北走，迁人悲越吟。\n何当边草白，旌节陇城阴。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "d805337814a3410582d2ff7e11c75f18",
        "title": "太湖秋夕",
        "author": "王昌龄",
        "content": "水宿烟雨寒，洞庭霜落微。\n月明移舟去，夜静魂梦归。\n暗觉海风度，萧萧闻雁飞。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "c41bf0853b212ca6557c58c024de4118",
        "title": "赵十四兄见访",
        "author": "王昌龄",
        "content": "客来舒长簟，开合延清风。\n但有无弦琴，共君尽尊中。\n晚来常读易，顷者欲还嵩。\n世事何须道，黄精且养蒙。\n嵇康殊寡识，张翰独知终。\n忽忆鲈鱼鲙，扁舟往江东。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "d3829258a7aae111615d4f1b338afa05",
        "title": "过华阴",
        "author": "王昌龄",
        "content": "云起太华山，云山互明灭。\n东峰始含景，了了见松雪。\n羁人感幽栖，窅映转奇绝。\n欣然忘所疲，永望吟不辍。\n信宿百余裏，出关玩新月。\n何意昨来心，遇物遂迁别。\n人生屡如此，何以肆愉悦。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "21882d5d418b613c4f49404d1abab869",
        "title": "九江口作",
        "author": "王昌龄",
        "content": "漭漭江势阔，雨开浔阳秋。\n驿门是高岸，望尽黄芦洲。\n水与五溪合，心期万里游。\n明时无弃才，谪去随孤舟。\n鸷鸟立寒木，丈夫佩吴钩。\n何当报君恩，却系单于头。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "2437c13b631a2a6d0d8ba95220a43eb9",
        "title": "途中作",
        "author": "王昌龄",
        "content": "游人愁岁晏，早起遵王畿。\n坠叶吹未晓，疏林月微微。\n惊禽栖不定，寒兽相因依。\n叹此霜露下，复闻鸿雁飞。\n渺然江南意，惜与中途违。\n羁旅悲壮发，别离念征衣。\n永图岂劳止，明节期所归。\n宁厌楚山曲，无人长掩扉。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "38574652f36917146f57c83ff778a5cc",
        "title": "小敷谷龙潭祠作",
        "author": "王昌龄",
        "content": "崖谷喷疾流，地中有雷集。\n百泉势相荡，巨石皆却立。\n跳波沸峥嵘，深处不可挹。\n昏为蛟龙怒，清见云雨入。\n灵怪崇偏祠，废兴自兹邑。\n沉淫顷多昧，檐宇遂不葺。\n吾闻被明典，盛德惟世及。\n生人载山川，血食报原隰。\n岂伊骇微险，将以循甿揖。\n□飞振吕梁，忠信亦我习。\n波流浸已广，悔吝在所汲。\n溪水有清源，褰裳靡沾湿。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "28ce29686f13a91a180c385c51c18270",
        "title": "段宥厅孤桐",
        "author": "王昌龄",
        "content": "凤凰所宿处，月映孤桐寒。\n槁叶零落尽，空柯苍翠残。\n虚心谁能见，直影非无端。\n响发调尚苦，清商劳一弹。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "ce0677ab847889ba36d8126b15496e1d",
        "title": "琴",
        "author": "王昌龄",
        "content": "孤桐秘虚鸣，朴素传幽真。\n仿佛弦指外，遂见初古人。\n意远风雪苦，时来江山春。\n高宴未终曲，谁能辨经纶。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "017e5bec351eba49fd7c6d0eb74a3eb8",
        "title": "初日",
        "author": "王昌龄",
        "content": "初日净金闺，先照床前暖。\n斜光入罗幕，稍稍亲丝管。\n云发不能梳，杨花更吹满。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "286d94236124e43df074fcfcd208a0dc",
        "title": "失题",
        "author": "王昌龄",
        "content": "奸雄乃得志，遂使群心摇。\n赤风荡中原，烈火无遗巢。\n一人计不用，万里空萧条。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "98b2f1208cc8dfaaafab0eac65ed7024",
        "title": "箜篌引",
        "author": "王昌龄",
        "content": "卢溪郡南夜泊舟，夜闻两岸羌戎讴，其时月黑猿啾啾。\n微雨沾衣令人愁，有一迁客登高楼，不言不寐弹箜篌。\n弹作蓟门桑叶秋，风沙飒飒青冢头，将军铁骢汗血流。\n深入匈奴战未休，黄旗一点兵马收，乱杀胡人积如丘。\n疮病驱来配边州，仍披漠北羔羊裘，颜色饥枯掩面羞。\n眼眶泪滴深两眸，思还本乡食牦牛，欲语不得指咽喉。\n或有强壮能咿嚘，意说被他边将雠，五世属藩汉主留。\n碧毛毡帐河曲游，橐驼五万部落稠，敕赐飞凤金兜鍪。\n为君百战如过筹，静扫阴山无鸟投，家藏铁券特承优。\n黄金千斤不称求，九族分离作楚囚，深溪寂寞弦苦幽。\n草木悲感声飕飗，仆本东山为国忧，明光殿前论九畴。\n簏读兵书尽冥搜，为君掌上施权谋，洞晓山川无与俦。\n紫宸诏发远怀柔，摇笔飞霜如夺钩，鬼神不得知其由。\n怜爱苍生比蚍蜉，朔河屯兵须渐抽，尽遣降来拜御沟。\n便令海内休戈矛，何用班超定远侯，史臣书之得已不。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "bc51d70d91320a246a881243bae51fad",
        "title": "乌栖曲",
        "author": "王昌龄",
        "content": "白马逐朱车，黄昏入狭邪。\n柳树乌争宿，",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "a136fa27170d0f3c825004acf3ef91af",
        "title": "城傍曲",
        "author": "王昌龄",
        "content": "秋风鸣桑条，草白狐兔骄。\n邯郸饮来酒未消，",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "dd9a91992f4a745bdc291e1599d1e190",
        "title": "行路难",
        "author": "王昌龄",
        "content": "双丝作绠系银瓶，百尺寒泉辘轳上。\n悬丝一绝不可望，宴罢调筝奏离鹤，回娇转盼泣君前。\n君不见，眼前事，但愿莫忘前者言，锉骨黄尘亦无愧。\n行路难，劝君酒，一闻汉主思故剑，使妾长嗟万古魂。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "fd4461329c217087214c0e62983d27a5",
        "title": "奉赠张荆州",
        "author": "王昌龄",
        "content": "祝融之峰紫云衔，翠如何其雪崭岩。\n邑西有路缘石壁，王君飞舄仍未去，苏耽宅中意遥缄。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十一"
        }
    },
    {
        "uuid": "0b0b27413aae38f521488b3b1bc78f99",
        "title": "胡笳曲",
        "author": "王昌龄",
        "content": "城南虏已合，一夜几重围。\n自有金笳引，能沾出塞衣。\n听临关月苦，清入海风微。\n三奏高楼晓，胡人掩涕归。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十二"
        }
    },
    {
        "uuid": "e15c8492ec07213c234ceebaed01b182",
        "title": "沙苑南渡头",
        "author": "王昌龄",
        "content": "秋雾连云白，归心浦溆悬。\n津人空守缆，村馆复临川。\n篷隔苍茫雨，波连演漾田。\n孤舟未得济，入梦在何年。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十二"
        }
    },
    {
        "uuid": "6d906e20f222baab1ba270f2798a3a27",
        "title": "客广陵",
        "author": "王昌龄",
        "content": "楼头广陵近，九月在南徐。\n秋色明海县，寒烟生裏闾。\n夜帆归楚客，昨日度江书。\n为问易名叟，垂纶不见鱼。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十二"
        }
    },
    {
        "uuid": "fa123ee4c796d9bab0349ae04b2abf03",
        "title": "谒焦炼师",
        "author": "王昌龄",
        "content": "中峰青苔壁，一点云生时。\n岂意石堂裏，得逢焦炼师。\n炉香净琴案，松影闲瑶墀。\n拜受长年药，翩翻西海期。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十二"
        }
    },
    {
        "uuid": "a9832b50db5a9b21643e6af5d11eb944",
        "title": "九日登高",
        "author": "王昌龄",
        "content": "青山远近带皇州，霁景重阳上北楼。\n雨歇亭皋仙菊润，谩说陶潜篱下醉，何曾得见此风流。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十二"
        }
    },
    {
        "uuid": "ab82614f45b8b4018f2e9759b6f4de35",
        "title": "万岁楼",
        "author": "王昌龄",
        "content": "江上巍巍万岁楼，不知经历几千秋。\n年年喜见山长在，谁堪登望云烟裏，向晚茫茫发旅愁。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十二"
        }
    },
    {
        "uuid": "cf020d85cf1636691cb13a916123651b",
        "title": "送欧阳会稽之任",
        "author": "王昌龄",
        "content": "怀禄贵心赏，东流山水长。\n官移会稽郡，地迩上虞乡。\n缓带屏纷杂，渔舟临讼堂。\n逶迤回溪趣，猿啸飞鸟行。\n万室霁朝雨，千峰迎夕阳。\n辉辉远洲映，暧暧澄湖光。\n白髮有高士，青春期上皇。\n应须枉车歇，为我访荷裳。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十二"
        }
    },
    {
        "uuid": "075db44e346480e594ae021215c79ee1",
        "title": "答武陵田太守",
        "author": "王昌龄",
        "content": "仗剑行千里，微躯感一言。\n曾为大樑客，不负信陵恩。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "c9e3384cb89f713957b194878eee27fa",
        "title": "题灞池二首",
        "author": "王昌龄",
        "content": "腰镰欲何之，东园刈秋韭。\n世事不復论，悲歌和樵叟。\n开门望长川，薄暮见渔者。\n借问白头翁，垂纶几年也。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "d77d694e85d8b4b7e99dbef32a45ba56",
        "title": "题僧房",
        "author": "王昌龄",
        "content": "棕榈花满院，苔藓入閒房。\n彼此名言绝，空中闻异香。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "3ad8e7aaaf9e6ceb7aa63925e5bdc539",
        "title": "送郭司仓",
        "author": "王昌龄",
        "content": "映门淮水绿，留骑主人心。\n明月随良掾，春潮夜夜深。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "2d993fffe3c9c0f10c3d4f60db71b842",
        "title": "送张四",
        "author": "王昌龄",
        "content": "枫林已愁暮，楚水复堪悲。\n别后冷山月，清猿无断时。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "0d9d3d0ad5063018d5dc4dcbcea37a14",
        "title": "送谭八之桂林",
        "author": "王昌龄",
        "content": "客心仍在楚，江馆复临湘。\n别意猿鸟外，天寒桂水长。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "50018d197f7d043ea9f2c0fadc39af79",
        "title": "从军行七首",
        "author": "王昌龄",
        "content": "烽火城西百尺楼，黄昏独上海风秋。\n更吹羌笛关山月，无那金闺万里愁。\n琵琶起舞换新声，总是关山旧别情。\n撩乱边愁听不尽，高高秋月照长城。\n关城榆叶早疏黄，日暮云沙古战场。\n表请回军掩尘骨，莫教兵士哭龙荒。\n青海长云暗雪山，孤城遥望玉门关。\n黄沙百战穿金甲，不破楼兰终不还。\n大漠风尘日色昏，红旗半卷出辕门。\n前军夜战洮河北，已报生擒吐谷浑。\n胡瓶落膊紫薄汗，碎叶城西秋月团。\n明敕星驰封宝剑，辞君一夜取楼兰。\n玉门山嶂几千重，山北山南总是烽。\n人依远戍须看火，马踏深山不见踪。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "a7621b8096a9655310c016fdb33996f1",
        "title": "出塞二首",
        "author": "王昌龄",
        "content": "秦时明月汉时关，万里长征人未还。\n但使龙城飞将在，不教胡马度阴山。\n骝马新跨白玉鞍，战罢沙场月色寒。\n城头铁鼓声犹振，匣裏金刀血未干。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "12bb570f11e91ff113186ad9b6d61b88",
        "title": "采莲曲二首",
        "author": "王昌龄",
        "content": "吴姬越艳楚王妃，争弄莲舟水湿衣。\n来时浦口花迎入，采罢江头月送归。\n荷叶罗裙一色裁，芙蓉向脸两边开。\n乱入池中看不见，闻歌始觉有人来。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "4bd8b71a6d2bff95141922728c020e20",
        "title": "殿前曲二首",
        "author": "王昌龄",
        "content": "贵人妆梳殿前催，香风吹入殿后来。\n仗引笙歌大宛马，白莲花发照池台。\n胡部笙歌西殿头，梨园弟子和凉州。\n新声一段高楼月，圣主千秋乐未休。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "28d70d5499a3cd6a9213339484f3dc3e",
        "title": "西宫春怨",
        "author": "王昌龄",
        "content": "西宫夜静百花香，欲卷珠帘春恨长。\n斜抱云和深见月，朦胧树色隐昭阳。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "243c3a4024b16dd8325dede2aac52f05",
        "title": "长信秋词五首",
        "author": "王昌龄",
        "content": "金井梧桐秋叶黄，珠帘不卷夜来霜。\n熏笼玉枕无颜色，卧听南宫清漏长。\n高殿秋砧响夜阑，霜深犹忆御衣寒。\n银灯青琐裁缝歇，还向金城明主看。\n奉帚平明金殿开，且将团扇暂裴回。\n玉颜不及寒鸦色，犹带昭阳日影来。\n真成薄命久寻思，梦见君王觉后疑。\n火照西宫知夜饮，分明复道奉恩时。\n长信宫中秋月明，昭阳殿下捣衣声。\n白露堂中细草迹，红罗帐裏不胜情。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "ea1e77dd5b03124f5535a17aaba0a18f",
        "title": "青楼曲二首",
        "author": "王昌龄",
        "content": "白马金鞍从武皇，旌旗十万宿长杨。\n楼头小妇鸣筝坐，遥见飞尘入建章。\n驰道杨花满御沟，红妆缦绾上青楼。\n金章紫绶千余骑，夫婿朝回初拜侯。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "7163e473a2fa87e0ee8874e6c5dec879",
        "title": "浣纱女",
        "author": "王昌龄",
        "content": "钱塘江畔是谁家，江上女儿全胜花。\n吴王在时不得出，今日公然来浣纱。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "b43ab1a136afdee41eb9ca2cfa554244",
        "title": "闺怨",
        "author": "王昌龄",
        "content": "闺中少妇不曾愁，春日凝妆上翠楼。\n忽见陌头杨柳色，悔教夫婿觅封侯。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "301f42ed59d95e11edcc27e879617a77",
        "title": "甘泉歌",
        "author": "王昌龄",
        "content": "乘舆执玉已登坛，细草沾衣春殿寒。\n昨夜云生拜初月，万年甘露水晶盘。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "fa142b150fda5f6baf62b8227fa5ce2f",
        "title": "寄穆侍御出幽州",
        "author": "王昌龄",
        "content": "一从恩谴度潇湘，塞北江南万里长。\n莫道蓟门书信少，雁飞犹得到衡阳。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "711d420867a6f99b1daa3db6b5234b5b",
        "title": "至南陵答皇甫岳",
        "author": "王昌龄",
        "content": "与君同病复漂沦，昨夜宣城别故人。\n明主恩深非岁久，长江还共五溪滨。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "6fb09caeff41408a7c559f34d78f2790",
        "title": "宴春源",
        "author": "王昌龄",
        "content": "源向春城花几重，江明深翠引诸峰。\n与君醉失松溪路，山馆寥寥传暝钟。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "38be58ce2c7d250a29d8b8b45b3d52ad",
        "title": "龙标野宴",
        "author": "王昌龄",
        "content": "沅溪夏晚足凉风，春酒相携就竹丛。\n莫道弦歌愁远谪，青山明月不曾空。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "d0ce0f811f75a7e85d75d32c2b382f8d",
        "title": "听流人水调子",
        "author": "王昌龄",
        "content": "孤舟微月对枫林，分付鸣筝与客心。\n岭色千重万重雨，断弦收与泪痕深。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "48dee9b7e8bb13c24490ffa1ccf8e225",
        "title": "梁苑",
        "author": "王昌龄",
        "content": "梁园秋竹古时烟，城外风悲欲暮天。\n万乘旌旗何处在，平台宾客有谁怜。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "420a617cfe4b011faa9cffa9fe909091",
        "title": "芙蓉楼送辛渐二首",
        "author": "王昌龄",
        "content": "寒雨连天夜入湖，平明送客楚山孤。\n洛阳亲友如相问，一片冰心在玉壶。\n丹阳城南秋海阴，丹阳城北楚云深。\n高楼送客不能醉，寂寂寒江明月心。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "618cf3e18d50262fde66c1375b0e7ed2",
        "title": "送李五",
        "author": "王昌龄",
        "content": "玉碗金罍倾送君，江西日入起黄云。\n扁舟乘月暂来去，谁道沧浪吴楚分。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "ff4544b365b0495d12c96472224f09db",
        "title": "留别司马太守",
        "author": "王昌龄",
        "content": "辰阳太守念王孙，远谪沅溪何可论。\n黄鹤青云当一举，明珠吐着报君恩。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "8429ee2ec7de08b966d3f9b58f868b51",
        "title": "送程六",
        "author": "王昌龄",
        "content": "冬夜伤离在五溪，青鱼雪落鲙橙齑。\n武冈前路看斜月，片片舟中云向西。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "7ff9e878a14d7308b2c39449272ad404",
        "title": "送柴侍御",
        "author": "王昌龄",
        "content": "流水通波接武冈，送君不觉有离伤。\n青山一道同云雨，明月何曾是两乡。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "599a441706c9c7a8e398729cd02d9385",
        "title": "送崔参军往龙溪",
        "author": "王昌龄",
        "content": "龙溪只在龙标上，秋月孤山两相向。\n谴谪离心是丈夫，鸿恩共待春江涨。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "6b97d01aa39d139c78151ca362cff47a",
        "title": "武陵开元观黄炼师院三首",
        "author": "王昌龄",
        "content": "松间白髮黄尊师，童子烧香禹步时。\n欲访桃源入溪路，忽闻鸡犬使人疑。\n先贤盛说桃花源，尘忝何堪武陵郡。\n闻道秦时避地人，至今不与人通问。\n山观空虚清静门，从官役吏扰尘喧。\n暂因问俗到真境，便欲投诚依道源。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "4fe93390b7340468896a18e721da1817",
        "title": "句",
        "author": "王昌龄",
        "content": "朝荐抱良策，独倚江城楼。\n昨从金陵邑，远谪沅溪滨。\n娟魄已三孕。\n。\n驾幸温泉日，严霜子月初。\n长亭酒未醒，千里风动地。\n苍荻寒沧江，石头岸边饮。\n天仗森森练雪凝，身骑铁骢自臂鹰。",
        "dynasty": "唐",
        "collection_info": {
            "collection": "御定全唐诗",
            "volume": "卷一百四十三"
        }
    },
    {
        "uuid": "f23b4f5be5a6a66121844a6b666c4a2e",
        "title": "上马当山神",
        "author": "王昌龄",
        "content": "青骢一匹昆仑牵，奏上大王不取钱。\n直为猛风波滚骤，莫怪昌龄不下船。",
        "dynasty": "唐",
        "collection_info": {
            "collection": "御定全唐诗",
            "volume": "卷八百六十九"
        }
    }
]