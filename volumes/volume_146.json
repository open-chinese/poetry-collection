[
    {
        "uuid": "fa3dac9b82fd65083058a7b0e5a1b577",
        "title": "久雨二首  其二",
        "author": "陆游",
        "content": "梅天一日几阴晴，对酒无聊醉不成。\n巧历莫能知雨点，孤桐那解写溪声。\n林深鸟爵来无数，草茂锄耰去即生。\n明日云开天万里，御风吾欲过青城。",
        "dynasty": "宋",
        "collection_info": null
    },
    {
        "uuid": "916b0aa170be4931d296602229692795",
        "title": "舟中",
        "author": "陆游",
        "content": "青枫湖上村，绿蓑舟中客。\n云兴山迭见，海近地势坼。\n悠然沧洲趣，宛与尘世隔。\n虽云食不足，粗免婚嫁责。\n渥丹未辞镜，衰白幸满帻。\n明当鼓枻行，放浪穷七泽。",
        "dynasty": "宋",
        "collection_info": null
    },
    {
        "uuid": "32b4ee8eeed5d5d6ed879826549ec681",
        "title": "繫船",
        "author": "陆游",
        "content": "高树滴残雨，丛芦生夕风。\n惰游贫有自，老钝学无功。\n岁月诗编裏，江湖旅色中。\n烟村繫船处，邂逅得渔翁。",
        "dynasty": "宋",
        "collection_info": null
    },
    {
        "uuid": "87493cb6e1a493a60a2dbef3e9b29c5e",
        "title": "復雨",
        "author": "陆游",
        "content": "催唤儿童扫绿苔，长歌清啸兴悠哉。\n林间子堕知梅熟，水面痕生验雨来。\n往事已成孤枕梦，故人谁共一樽开。\n自怜未负年华在，素扇团团月样裁。",
        "dynasty": "宋",
        "collection_info": null
    },
    {
        "uuid": "fb2fa4a708c6b27b698335fbebd19ae8",
        "title": "书适",
        "author": "陆游",
        "content": "清和巷陌单衣后，绿润轩窗午饷余。\n曲曲素屏围倦枕，斜斜筠架阁残书。\n松阴坐石闲看鹤，山寺寻僧晚跨驴。\n此段家风君试看，京尘扑帽独何欤。",
        "dynasty": "宋",
        "collection_info": null
    },
    {
        "uuid": "ec7b4a8db2fb9d9128728ff69a9fd021",
        "title": "村社祷晴有应",
        "author": "陆游",
        "content": "丛祠牲酒走村村，赖是龙归为解纷。\n爽气收回骑月雨，快风散尽满天云。\n数峰缥缈如屏面，一浦涟漪作簟纹。\n犹胜楚人箫鼓裏，九歌哀怨下湘君。",
        "dynasty": "宋",
        "collection_info": null
    },
    {
        "uuid": "f081259e1b501bfb1175a09ec6fe324a",
        "title": "题北窗二首  其一",
        "author": "陆游",
        "content": "束担还山读旧书，断编终日见唐虞。\n千茎白髮年华速，一点青灯夜漏徂。\n厚价异时空市骨，大呼从昔不成卢。\n细思天赋原非薄，跬步门前万顷湖。",
        "dynasty": "宋",
        "collection_info": null
    },
    {
        "uuid": "6442dae67daada886e59adf609170ac3",
        "title": "题北窗二首  其二",
        "author": "陆游",
        "content": "不嗔人作腐儒看，断简堆中兴未阑。\n更事愈怀忧国切，苦心始觉着书难。\n流泉激激人声远，修竹萧萧暑令寒。\n四海诸公常共处，北窗何地着身宽。",
        "dynasty": "宋",
        "collection_info": null
    },
    {
        "uuid": "3db21977256c402ecc79be00f14b4b79",
        "title": "昼坐闻墙外人声殊败幽思戏作",
        "author": "陆游",
        "content": "老人气衰凋髮齿，岁月翩翩来有几。\n晨兴食米不一溢，日课读书犹十纸。\n虽云喧寂无二观，终嫌蜩蚻喧吾耳。\n亟起振衣欲出门，赤日当空汗如洗。\n拨灰未炷瓦炉香，汲井先换铜匜水。\n也胜太史落南时，短檠夜对屠牛机。",
        "dynasty": "宋",
        "collection_info": null
    },
    {
        "uuid": "7443b3ffc0b1966cef67d63e75dd832e",
        "title": "晨起行园中",
        "author": "陆游",
        "content": "老病厌嚣烦，晨兴步小园。\n草深移旧路，竹茂失颓垣。\n未暇从鱼乐，惟思与石言。\n人家寻每得，拄杖印苔痕。",
        "dynasty": "宋",
        "collection_info": null
    },
    {
        "uuid": "6e05aae7994556bf65eaaed002e14331",
        "title": "葺舍",
        "author": "陆游",
        "content": "蚁知将雨先移穴，燕护新雏迭守巢。\n补漏支倾吾可笑，呼奴乘屋更添茅。",
        "dynasty": "宋",
        "collection_info": null
    },
    {
        "uuid": "5d704eae626855c748905b303fd93341",
        "title": "次韵林伯玉登卧龙",
        "author": "陆游",
        "content": "一纸临门喜欲颠，词源滚滚泻长川。\n旗旄外阃新元帅，风月名山古洞天。\n自笑屏居依近郭，每烦登望指孤烟。\n雄篇三復空兴嘆，穷乃工诗似不然。",
        "dynasty": "宋",
        "collection_info": null
    },
    {
        "uuid": "7e617b0ba78e8d654d41cb3b18370928",
        "title": "道室杂咏六首  其一",
        "author": "陆游",
        "content": "精神有限惟当啬，造化无心不汝私。\n此事安须知决择，鸡鸣勿后老人期。",
        "dynasty": "宋",
        "collection_info": null
    },
    {
        "uuid": "8e9946aad39c35f667313548ddf65be8",
        "title": "道室杂咏六首  其二",
        "author": "陆游",
        "content": "黄褐长绛七尺身，袖中一剑隐红尘。\n城门万屦日来往，众裏安知无此人。",
        "dynasty": "宋",
        "collection_info": null
    },
    {
        "uuid": "b3b9d9d7d3fef12c103dcffeeb5e2ead",
        "title": "道室杂咏六首  其三",
        "author": "陆游",
        "content": "冰霜难与夏虫语，晦朔岂容朝菌知。\n忿慾至前能小忍，人人券内有期颐。",
        "dynasty": "宋",
        "collection_info": null
    },
    {
        "uuid": "4c60e41e5c7b1ef48b87de402c76073a",
        "title": "道室杂咏六首  其四",
        "author": "陆游",
        "content": "万法元须一理通，长生极治本同功。\n广成千岁无它术，祇在唐虞二典中。",
        "dynasty": "宋",
        "collection_info": null
    },
    {
        "uuid": "2cda5fa247c634fd9c1472f7f277b21a",
        "title": "道室杂咏六首  其五",
        "author": "陆游",
        "content": "莫缘侯印学阴谋，生世惟须一钓舟。\n轻用镆铘终折缺，善刀何止解千牛。",
        "dynasty": "宋",
        "collection_info": null
    },
    {
        "uuid": "af9629c64ea1c3ec6453840463e09822",
        "title": "道室杂咏六首  其六",
        "author": "陆游",
        "content": "放翁耄齿犹朱颜，一物不留方寸间。\n已吞八九云梦泽，更着百亿须弥山。",
        "dynasty": "宋",
        "collection_info": null
    },
    {
        "uuid": "947bd7dce384e8e2cdc92ac09b0c8517",
        "title": "湖塘夜归",
        "author": "陆游",
        "content": "渔翁江上佩笭箵，一卷新传范蠡经。\n鬰鬰林间桑椹紫，芒芒水面稻苗青。\n云边筑舍分南北，陌上逢人半醉醒。\n莫恨西村归路远，行前点点有飞萤。",
        "dynasty": "宋",
        "collection_info": null
    },
    {
        "uuid": "fce4e659f325ebb4364543767c97b293",
        "title": "东轩",
        "author": "陆游",
        "content": "僻巷地无喧，闲人虑不烦。\n刺舟回北渚，岸帻倚东轩。\n乳鹊行苔径，驯麞触笋藩。\n作劳怜野老，唤取倒清樽。",
        "dynasty": "宋",
        "collection_info": null
    },
    {
        "uuid": "9dcd9c597d6e24b3a083248ba22bfb4e",
        "title": "夏日",
        "author": "陆游",
        "content": "例谢门前客，深藏箧裏书。\n衣穿但重补，饭足不求余。\n山溜鸣庭际，藤阴接屋除。\n何劳厌三伏，俯仰即秋初。",
        "dynasty": "宋",
        "collection_info": null
    },
    {
        "uuid": "79fe41147f4975580ec6d2c122dc4e9b",
        "title": "斫脍",
        "author": "陆游",
        "content": "玉盘行脍簇青红，输与山家淡煮菘。\n要识坐堂哀觳觫，试来临水看噞喁。",
        "dynasty": "宋",
        "collection_info": null
    },
    {
        "uuid": "df7ed4f389b1486235629f755bf515e1",
        "title": "野饭",
        "author": "陆游",
        "content": "六十日白可续饭，三千年清何与人。\n堪笑此翁顽似铁，还山又食一番新。",
        "dynasty": "宋",
        "collection_info": null
    },
    {
        "uuid": "31c26f828cdcd61438d10008da2be1d4",
        "title": "村酒",
        "author": "陆游",
        "content": "乱山落日渔歌长，平畴远风粳稻香。\n酒旗摇摇截官道，归家未迟君试尝。",
        "dynasty": "宋",
        "collection_info": null
    },
    {
        "uuid": "237aaebc45a5be616dfef09f71c1fdc3",
        "title": "避雨",
        "author": "陆游",
        "content": "云如坏山欲塞海，树似奇鬼将搏人。\n急投民家雨随至，燎衣不觉鸡唱晨。",
        "dynasty": "宋",
        "collection_info": null
    },
    {
        "uuid": "02d6806ee77b97dfe433bc177bac1fdd",
        "title": "雨中短歌",
        "author": "陆游",
        "content": "昨夕雨大如车轴，今旦雨细如牛毛。\n人言愈细愈泽物，天公为此非徒劳。\n泥深入市路欲绝，坏檐败壁风萧骚。\n岂惟蛙黾矜得意，坐觉藜莠无由薅。\n剥床供爨嗟婢子，持伞上学怜儿曹。\n村场酒贵赊不得，且解布囊寻弊袍。",
        "dynasty": "宋",
        "collection_info": null
    },
    {
        "uuid": "a9220d7e05658a574323973e8c23cb5b",
        "title": "散怀",
        "author": "陆游",
        "content": "少年已遂遯山林，何况霜毛两鬓侵。\n习气尚存诗入梦，病根未去药关心。\n猿知秋近啼先苦，鹤阅年多顶渐深。\n不忍顿疏风月在，粗能扶杖即登临。",
        "dynasty": "宋",
        "collection_info": null
    },
    {
        "uuid": "d7afb6447b0b1611821f323507990531",
        "title": "南堂",
        "author": "陆游",
        "content": "空堂寂寂暑气清，祇有燕雀无人声。\n云头忽移帘影失，雨点乱集荷盘倾。\n沟坑水溢鱼鳖喜，庭户风送蛟龙腥。\n衣巾汗垢为一洗，呼奴举榻临前楹。\n取泉石井试日铸，吾诗邂逅亦已成。\n何由探借中秋月，与子同游白玉京。",
        "dynasty": "宋",
        "collection_info": null
    },
    {
        "uuid": "b862aac5710b1986ac375fbb3ab5ea0f",
        "title": "门屋纳凉",
        "author": "陆游",
        "content": "机裂齐纨如素月，床敷蕲簟起微澜。\n行人远不分眉目，过鸟高犹响羽翰。\n新长庭槐夹门绿，无穷陂稻际天宽。\n今年项里杨梅熟，火齐骊珠已满盘。",
        "dynasty": "宋",
        "collection_info": null
    },
    {
        "uuid": "6f25d262059740a867681957d9a0fda8",
        "title": "幽居",
        "author": "陆游",
        "content": "孤村野径不曾锄，恶草从来一寸无。\n每为游鱼疏港渎，更缘啼鸟植楸梧。\n闲门犹有僧时到，残产浑无赋未输。\n浪走人间真误计，暮年犹足补东隅。",
        "dynasty": "宋",
        "collection_info": null
    },
    {
        "uuid": "f2bea3263ce55e4f69d196d6e6e8f159",
        "title": "露坐",
        "author": "陆游",
        "content": "残月久方上，幽花时自零。\n风枝惊宿鸟，露草湿流萤。\n浩气吞云梦，危途塞井陉。\n菱歌何处起，及我醉初醒。",
        "dynasty": "宋",
        "collection_info": null
    },
    {
        "uuid": "4ca80795b7977515c38b1b2d2060414e",
        "title": "暑中久不把酒盆池千叶白莲忽开一枝欣然小酌因赋绝句二首  其一",
        "author": "陆游",
        "content": "千叶芙蕖白玉肤，一樽沆瀣碧琳腴。\n极知俱出氛埃外，我亦秋风山泽臞。",
        "dynasty": "宋",
        "collection_info": null
    },
    {
        "uuid": "3766eec7f58fd4d8304835a4d7dad70f",
        "title": "暑中久不把酒盆池千叶白莲忽开一枝欣然小酌因赋绝句二首  其二",
        "author": "陆游",
        "content": "我读渊明止酒篇，知渠未识玉池僊。\n谁言见面无多子，高压天魔万二千。",
        "dynasty": "宋",
        "collection_info": null
    },
    {
        "uuid": "d0216e8e91a9098c7e46f18ffbdfc381",
        "title": "老马",
        "author": "陆游",
        "content": "贫家畜老马，枯萁风雨噍。\n本非百金产，安用三品料。\n马固忘华厩，士亦安蓬藋。\n两穷适相遭，万事付一笑。\n少游御款段，作计无此妙。\n可怜杜陵翁，妄想追风骠。",
        "dynasty": "宋",
        "collection_info": null
    },
    {
        "uuid": "12311708719779b8515cdf18e2bb94fa",
        "title": "大热",
        "author": "陆游",
        "content": "五月颇闵雨，炎风吹旱尘。\n气羸不给喘，流汗沾衣巾。\n呼婢使具浴，报以未买薪。\n汝事虽不恪，亦坐乃翁贫。\n汲井掬寒泉，自足忘我嗔。\n譬如寓逆旅，百事听主人。",
        "dynasty": "宋",
        "collection_info": null
    },
    {
        "uuid": "d9029680864eaa58943f1861c1895432",
        "title": "大雨",
        "author": "陆游",
        "content": "今年景气佳，有祷神必答。\n时时虽闵雨，顾盼即霑洽。\n绵地千里间，四月秧尽插。\n季夏雨三日，凄爽欲忘箑。\n潴水如塞河，决水如放闸。\n几席乱蛙黾，庭除泳鹅鸭。\n舍边鱼受钓，户外鸥可狎。\n飞萤最得意，终夕自开阖。\n萧萧菰蒲声，怳若船入夹。\n嗟予亦耐事，坚坐书满榻。\n悬知䆉䅉收，已足供伏腊。\n会约张志和，清风泛苕霅。",
        "dynasty": "宋",
        "collection_info": null
    },
    {
        "uuid": "1fe9e347b90e44ae4c8d1013b7f7514c",
        "title": "午睡",
        "author": "陆游",
        "content": "梅黄雨足喜初晴，投枕华胥梦已成。\n帐底香云凝未散，手中书卷堕无声。\n簟纹似水飞蝇避，鼻息如雷稚子惊。\n痴腹便便竟何有，已将嘲弄付诸生。",
        "dynasty": "宋",
        "collection_info": null
    },
    {
        "uuid": "87a3310b0b2c7332b9bdf7a38e457279",
        "title": "书意",
        "author": "陆游",
        "content": "疏慵久矣卧郊扉，暂出人间辄免归。\n梵志放花常恨晚，士师分鹿又成非。\n平生旧学宁当负，同志良箴亦重违。\n说与吾儿勤念此，负禾勿恨露沾衣。",
        "dynasty": "宋",
        "collection_info": null
    },
    {
        "uuid": "cfdc02deb0c79475f0f6af8e5f8bb1d6",
        "title": "卜居三山已四十年矣暇日有感聊赋五字二首  其一",
        "author": "陆游",
        "content": "薄宦非初志，幽居不计年。\n稚松成偃盖，小竖亦华颠。\n生理凭耕稼，光阴付醉眠。\n从来慕园绮，一着要争先。",
        "dynasty": "宋",
        "collection_info": null
    },
    {
        "uuid": "f9bb7b4e3623f3c095636cc1afacf966",
        "title": "卜居三山已四十年矣暇日有感聊赋五字二首  其二",
        "author": "陆游",
        "content": "泥古衰犹学，开荒夜亦耕。\n屋芟生草盖，釜撷野蔬烹。\n白稻雨中熟，黄鸦桑下鸣。\n残云忽吐日，喜对小窗明。",
        "dynasty": "宋",
        "collection_info": null
    },
    {
        "uuid": "d79eb33c4d76bd20a6780434c4546875",
        "title": "北窗",
        "author": "陆游",
        "content": "北窗无俗物，三伏有余凉。\n玉麈消长日，风漪可一床。\n盏分新作茗，炉拨欲残香。\n却岸纱巾去，翛然野水傍。",
        "dynasty": "宋",
        "collection_info": null
    },
    {
        "uuid": "cf6d0754452f3561bf307e6b67dc194c",
        "title": "睡起已亭午终日凉甚有赋",
        "author": "陆游",
        "content": "饭罢颓然付一床，旷怀真足傲羲皇。\n松棚尽日常如暮，荷沼无风亦自香。\n倚杖月生人影瘦，岸巾露透髮根凉。\n颇闻王旅徂征近，敷水条山兴已狂。",
        "dynasty": "宋",
        "collection_info": null
    },
    {
        "uuid": "47837f48c7965d20cb44d33119d4e490",
        "title": "残雨",
        "author": "陆游",
        "content": "五更残雨滴檐头，探借天公一月秋。\n只道风吹云散尽，数声桑下又鸣鸠。",
        "dynasty": "宋",
        "collection_info": null
    },
    {
        "uuid": "7828a3fd12a57a2ca47c44a60b888519",
        "title": "溪上避暑二首  其一",
        "author": "陆游",
        "content": "暮年事业转悠悠，尽日投竿杜若洲。\n世上漫言天爱酒，古来宁有地埋忧。\n全家只合云山老，万事空惊岁月遒。\n褫带脱冠犹病暍，正平颇忆着岑牟。",
        "dynasty": "宋",
        "collection_info": null
    },
    {
        "uuid": "da84fb4e61551f1d0ad0b9d4e158224a",
        "title": "溪上避暑二首  其二",
        "author": "陆游",
        "content": "短髮飕飕彻顶凉，悠哉随处据胡床。\n但怜鹊影翻残月，不恨蝉声送夕阳。\n门巷阴阴桐叶暗，汀洲漠漠藕花香。\n寓形宇内终烦促，安得骑鲸下大荒。",
        "dynasty": "宋",
        "collection_info": null
    },
    {
        "uuid": "3e6afc6e6f3bb9e7a30d3bb952174871",
        "title": "龟堂避暑",
        "author": "陆游",
        "content": "缥缈纱厨覆象床，蛮童擎粥进黄粱。\n砚池湛湛一泓墨，衣焙霏霏半篆香。\n团扇题诗无滞思，清泉洒地有余凉。\n更须风伯开云阵，准拟今宵月满廊。",
        "dynasty": "宋",
        "collection_info": null
    },
    {
        "uuid": "b52e3190a71d8a014dbe42ea93a87c57",
        "title": "旅舍偶题",
        "author": "陆游",
        "content": "野店山桥策蹇驴，浩然聊喜遂吾初。\n童颜几岁已辞镜，胎髮今朝还入梳。\n小瓮谩营秋社酒，断编闲理小年书。\n白云可笑犹多事，常向人间耐卷舒。",
        "dynasty": "宋",
        "collection_info": null
    },
    {
        "uuid": "1e073e5191ef40652da61df73ab52d13",
        "title": "溪月",
        "author": "陆游",
        "content": "天风吹髮冷飕飕，独向沙边上钓舟。\n愁绝平羌江上月，向人依旧半轮秋。",
        "dynasty": "宋",
        "collection_info": null
    },
    {
        "uuid": "5cfd20bf47defbe4442e4736eb47bfbb",
        "title": "砭愚",
        "author": "陆游",
        "content": "储药如丘垄，人愚未易医。\n信书安用尽，见事可怜迟。\n错自弹冠日，忧从识字时。\n今朝北窗卧，句句味陶诗。",
        "dynasty": "宋",
        "collection_info": null
    },
    {
        "uuid": "98ebd5fa239dcf497c2d7bf872b61411",
        "title": "杂兴十首  其一",
        "author": "陆游",
        "content": "早遇齐侯游柏寝，晚从汉帝祀甘泉。\n不须苦学飞腾术，更看泥金检玉年。",
        "dynasty": "宋",
        "collection_info": null
    },
    {
        "uuid": "66743682400e0c79bbb8cb78cd71b336",
        "title": "杂兴十首  其二",
        "author": "陆游",
        "content": "南山手自斸苍苔，竹阁柴扉次第开。\n二十里间云不断，岂容一点市尘来。",
        "dynasty": "宋",
        "collection_info": null
    },
    {
        "uuid": "aef55012187175b3aef6353e0da8b8ac",
        "title": "杂兴十首  其三",
        "author": "陆游",
        "content": "灵府宁容一物侵，此身只合老山林。\n何由挽得银河水，凈洗群生忿慾心。",
        "dynasty": "宋",
        "collection_info": null
    },
    {
        "uuid": "c7127d663af675769a70a0949f8db93c",
        "title": "杂兴十首  其四",
        "author": "陆游",
        "content": "赤米熟炊元自软，黄齑频倒不多酸。\n纵令酒负寻常债，也胜人求本分官。",
        "dynasty": "宋",
        "collection_info": null
    },
    {
        "uuid": "b324d1783fc6d0e60930dccace85de0d",
        "title": "杂兴十首  其五",
        "author": "陆游",
        "content": "冰壶冷浸玉芙蕖，三伏炎蒸一点无。\n凈洗砚池潴墨渖，乘凉要答故人书。",
        "dynasty": "宋",
        "collection_info": null
    },
    {
        "uuid": "f6e92d8fbc4eb78b7d1685503c8e9c6f",
        "title": "杂兴十首  其六",
        "author": "陆游",
        "content": "砚传百岁玺阙角，笔擅一时锥出囊。\n纸欲穷时瘦蛟举，已看雷雨跨苍茫。",
        "dynasty": "宋",
        "collection_info": null
    },
    {
        "uuid": "c00b3bc27fef1efea492f897756479b7",
        "title": "杂兴十首  其七",
        "author": "陆游",
        "content": "扁舟夜载石帆月，双屦晓穿天柱云。\n八十老翁能办此，不须身将渡辽军。",
        "dynasty": "宋",
        "collection_info": null
    },
    {
        "uuid": "5e44c344096b6fb34327665722fd6f92",
        "title": "杂兴十首  其八",
        "author": "陆游",
        "content": "犀象本安山海远，楩楠岂愿栋梁材。\n伏波病困壶头日，应有严光入梦来。",
        "dynasty": "宋",
        "collection_info": null
    },
    {
        "uuid": "ef5a3e5bf0e9e16f91a6788da0f1fdf0",
        "title": "杂兴十首  其九",
        "author": "陆游",
        "content": "粟无人馈方差快，门有僧敲未绝幽。\n岂是耄荒深绝物，从来不惯惹闲愁。",
        "dynasty": "宋",
        "collection_info": null
    },
    {
        "uuid": "36ac949a391f73f31f6feb947435aff5",
        "title": "杂兴十首  其一○",
        "author": "陆游",
        "content": "瞿聃杨墨宁非学，治狱行兵亦有师。\n惟是儒生知择术，百年穷达守书诗。",
        "dynasty": "宋",
        "collection_info": null
    },
    {
        "uuid": "4185e057b92dbf726540ca5260ab0dd8",
        "title": "病疟两作而愈",
        "author": "陆游",
        "content": "久出天魔境，胡为疟鬼来。\n亦知无妄疾，毕竟不为灾。\n引睡须书卷，支羸赖粥杯。\n微风起秋色，樽酒亦时开。",
        "dynasty": "宋",
        "collection_info": null
    },
    {
        "uuid": "6d1bf3beef6edfb5e8eba344eaae12cc",
        "title": "露坐",
        "author": "陆游",
        "content": "略彴方塘北，篔筜小堑东。\n荷盘倾夕露，芡觜坼秋风。\n磔磔禽移树，芒芒月堕空。\n诗材随处足，尽付苦吟中。",
        "dynasty": "宋",
        "collection_info": null
    },
    {
        "uuid": "b87274722f8460e01714f3a5d8d1dd55",
        "title": "戏咏",
        "author": "陆游",
        "content": "岁历还逾半，人生但可悲。\n此身犹老健，随处且儿嬉。\n累瓦初成塔，埋盆又作池。\n惟应上庭树，不及髧髦时。",
        "dynasty": "宋",
        "collection_info": null
    },
    {
        "uuid": "d2faac9e5a1df4e360984b3a04c3cf79",
        "title": "初秋书感",
        "author": "陆游",
        "content": "流年冉冉不容追，余息厌厌只自知。\n马革裹尸违壮志，鹿门采药卜幽期。\n林蝉委蜕仙何远，巢燕成雏去已迟。\n触事尔来多感慨，北窗闲赋早秋诗。",
        "dynasty": "宋",
        "collection_info": null
    },
    {
        "uuid": "fe9b34747690a9e693fbf9fa199be6ba",
        "title": "湖上",
        "author": "陆游",
        "content": "石帆山下旧苔矶，回首平生念念非。\n秋早明河低接地，夜深白露冷侵衣。\n风生古戍笳争发，月过横塘鹊独飞。\n却看宦途倾夺地，怳然败将脱重围。",
        "dynasty": "宋",
        "collection_info": null
    },
    {
        "uuid": "e55d11bd52dc98cbd22309b1e7f56afd",
        "title": "枕上",
        "author": "陆游",
        "content": "纱幮竹簟不胜清，卧看残缸翳復明。\n两树梧桐鸣急雨，一林鸲鹆噪疏更。\n静无狂蝶妨幽梦，懒有群鸥责旧盟。\n待旦欲寻梅市路，小舟先向步头横。",
        "dynasty": "宋",
        "collection_info": null
    },
    {
        "uuid": "6068dba687b1f8a8b1f4cf6bade80792",
        "title": "书怀",
        "author": "陆游",
        "content": "无事自能心太平，有为终蔽性光明。\n皮肤脱尽见真理，粱肉扫空甘菜羹。\n处处浮家成野宿，时时策蹇作山行。\n平生常笑羊裘老，史册犹存后世名。",
        "dynasty": "宋",
        "collection_info": null
    },
    {
        "uuid": "ed08d4103662490c6cf6ae6abf466961",
        "title": "游昭牛图",
        "author": "陆游",
        "content": "游昭木石师李唐，画牛乃自其所长。\n出栏初听一声笛，意气已无千顷荒。\n客居京口老益困，衣不揜胫鬚眉苍。\n时时弄笔眼力健，蹄角毛骨分毫芒。\n我无沙堤金络马，拂拭此幅喜欲狂。\n乞骸幸蒙优诏许，置身忽在烟林傍。\n日落饮牛水满塘，夜半饭牛天雨霜。\n俚医灌药美水草，老巫诃禁祓不祥。\n愿我孙子勤农桑，愿汝生犊筋脉强。\n碓声惊破五更梦，岁负玉粒输官仓。",
        "dynasty": "宋",
        "collection_info": null
    },
    {
        "uuid": "a906251fb39f3b89663ffbda48952586",
        "title": "唐希雅雪鹊",
        "author": "陆游",
        "content": "烈风大雪吞江湖，巨木摧折竹苇枯。\n乌鸢瑟缩堕地死，岂復能顾卵与雏。\n棘枝拔出乱石罅，凛凛生气独有余。\n耐寒两鹊亦异禀，羽族有此山泽癯。\n神凝气劲中自足，不待晴日相鸣呼。\n深知画手亦怪伟，用意直刮造化炉。\n氄毛虽细爪翮健，落笔岂独今所无。\n我评此画如奇书，颜筋柳骨追欧虞。",
        "dynasty": "宋",
        "collection_info": null
    },
    {
        "uuid": "9d339f467718bf6cb13b90436650cc74",
        "title": "菖蒲",
        "author": "陆游",
        "content": "雁山菖蒲昆山石，陈叟持来慰幽寂。\n寸根蹙密九节瘦，一拳突兀千金直。\n清泉碧缶相发挥，高僧野人动颜色。\n盆山苍然日在眼，此物一来俱扫迹。\n根蟠叶茂看愈好，向来恨不相从早。\n所嗟我亦饱风霜，养气无功日衰槁。",
        "dynasty": "宋",
        "collection_info": null
    },
    {
        "uuid": "da90af2473f90fdc7c2eb4472df1d365",
        "title": "吾庐东北皆修竹茂木羽族来栖者不可数计感而有作",
        "author": "陆游",
        "content": "遶舍皆茂林，万数栖鸟雀。\n诘旦辄争鸣，未暝纷已泊。\n清阴交欲暗，丹实熟可啄。\n吾庐少人迹，媿尔肯见託。\n虽无惠养德，亦免弹射虐。\n结巢俯可窥，淳风今岂薄。",
        "dynasty": "宋",
        "collection_info": null
    },
    {
        "uuid": "666339ee2ae1ee3551a20abb44a35421",
        "title": "秋夜闻兰亭天章寺钟",
        "author": "陆游",
        "content": "绝湖上兰亭，不过一炊顷。\n湖废缭堤行，往返常毕景。\n犹有古寺钟，迢迢下重岭。\n烟云含莽苍，风露共凄冷。\n萧然草堂卧，度此清夜永。\n百念一洗空，于焉发深省。",
        "dynasty": "宋",
        "collection_info": null
    },
    {
        "uuid": "2958b4ae0e496a20589aeb75be94773b",
        "title": "闵雨",
        "author": "陆游",
        "content": "岁秋固多雨，每恨不及时。\n黄尘蔽赤日，苗槁已不迟。\n踏车声如雷，力尽真何为。\n天岂不念民，云族风散之。\n穷民守稼泣，便恐化棘茨。\n妻子不望活，所惧尊老饥。\n我愿上天仁，顾哀民语悲。\n鞭龙起风霆，尚继丰年诗。",
        "dynasty": "宋",
        "collection_info": null
    },
    {
        "uuid": "0e6afd7484a997171f0b2927e9c40d24",
        "title": "徒行短歌次前辈韵",
        "author": "陆游",
        "content": "风吹短衣双鬓白，老人徒步归乡国。\n数树丹枫野店西，一川红蓼溪桥北。\n芒鞋有卖百无忧，过尽青山到渡头。\n更求款段真多事，堪笑当年马少游。",
        "dynasty": "宋",
        "collection_info": null
    },
    {
        "uuid": "c70df6a852d8ee2eac78382acf6354ea",
        "title": "江楼次前辈韵",
        "author": "陆游",
        "content": "一日千回上庭树，城南尚记嬉游处。\n俯仰人间八十年，镜中未许朱颜去。\n甲第侵云多贵人，朝回扑帽软红尘。\n江楼月夜吹长笛，谁似侬家不负身。",
        "dynasty": "宋",
        "collection_info": null
    },
    {
        "uuid": "4fe400cc6e4f9a2394f9179d1b49c817",
        "title": "七月四日夜赋",
        "author": "陆游",
        "content": "楼角西南月一鈎，晚瓜落刃酒新篘。\n仙家又怆银河别，太史新班玉历秋。\n衰病岁时良冉冉，穷愁身世转悠悠。\n莫因乞巧嘲儿女，我亦飘然水上浮。",
        "dynasty": "宋",
        "collection_info": null
    },
    {
        "uuid": "60915ced0386f5b8b41a3061ad38273b",
        "title": "出近村归偶作",
        "author": "陆游",
        "content": "朝骑小蹇涉烟村，拥路争看八十身。\n似我犹为一好汉，问君曾见几闲人。\n杨梅线紫开园晚，莼菜丝长入市新。\n莫笑坚顽推不倒，天教日日享常珍。",
        "dynasty": "宋",
        "collection_info": null
    },
    {
        "uuid": "24632568a5a490ffb33b8cf78747c5c7",
        "title": "送子修入闽",
        "author": "陆游",
        "content": "士生万里合鹏抟，憔悴青衫且自宽。\n薄禄及亲虽共喜，远途将父亦诚难。\n关山可厌风尘恶，蓬荜应思菽水欢。\n只道耄年心似铁，诗成也作鼻辛酸。",
        "dynasty": "宋",
        "collection_info": null
    },
    {
        "uuid": "1d545ae98b04d4d3f81ff82283737b99",
        "title": "书志",
        "author": "陆游",
        "content": "饮水萧然卧曲肱，桑村麦野醉腾腾。\n老身长子知无憾，泛宅浮家苦未能。\n南亩服劳胜乞食，腐儒垂死耻依僧。\n柴荆常闭斜阳裏，剥啄虽闻亦懒譍。",
        "dynasty": "宋",
        "collection_info": null
    },
    {
        "uuid": "8b4100c15a36e494aa3ac6b0f8f4e55d",
        "title": "秋雨",
        "author": "陆游",
        "content": "雨声疏復密，窗影暗还明。\n赤米香炊饭，青蔬淡煮羹。\n闲中长棋格，病后减诗情。\n惟有桑麻事，邻翁与细评。",
        "dynasty": "宋",
        "collection_info": null
    },
    {
        "uuid": "93db7968c1ad02b009010b7237cbe9e9",
        "title": "雨后凉甚",
        "author": "陆游",
        "content": "并海宽闲野，清秋摇落天。\n微凉供美睡，稳字入新联。\n陋屋萧萧雨，修筒细细泉。\n晚窗生酒兴，洗酌一陶然。",
        "dynasty": "宋",
        "collection_info": null
    },
    {
        "uuid": "3880a682813a4b5c0778badbb952b93b",
        "title": "屏迹二首  其一",
        "author": "陆游",
        "content": "屏迹乱山中，观身槁木同。\n桑麻安旧业，薪水付村童。\n不散婴儿朴，常存太古风。\n一钱无用处，那復计囊空。",
        "dynasty": "宋",
        "collection_info": null
    },
    {
        "uuid": "c24bfa4252b317d56d393e241e357b74",
        "title": "屏迹二首  其二",
        "author": "陆游",
        "content": "饭熟起开钵，困来徐倒床。\n无狂安取圣，有短始知长。\n养道褐怀玉，露才锥出囊。\n聊须唤儿稚，细细话耕桑。",
        "dynasty": "宋",
        "collection_info": null
    },
    {
        "uuid": "054759dca69ce8da822b03ea4013aeca",
        "title": "书事四首  其一",
        "author": "陆游",
        "content": "闻道舆图次第还，黄河依旧抱潼关。\n会当小驻平戎帐，饶益南亭看华山。",
        "dynasty": "宋",
        "collection_info": null
    },
    {
        "uuid": "f995c040674688d4fb6809f9f651da54",
        "title": "书事四首  其二",
        "author": "陆游",
        "content": "关中父老望王师，想见壶浆满路时。\n寂寞西溪衰草裏，断碑犹有少陵诗。",
        "dynasty": "宋",
        "collection_info": null
    },
    {
        "uuid": "7adf2cb0d447278bde34858821b427b1",
        "title": "书事四首  其三",
        "author": "陆游",
        "content": "鸭绿桑干尽汉天，传烽自合过祁连。\n功名在子何殊我，惟恨无人快着鞭。",
        "dynasty": "宋",
        "collection_info": null
    },
    {
        "uuid": "f17c0f1123484339bb31c16435ad5f22",
        "title": "书事四首  其四",
        "author": "陆游",
        "content": "九天清跸响春雷，百万貔貅扈驾回。\n不独雨师先洒道，汴流滚滚入淮来。",
        "dynasty": "宋",
        "collection_info": null
    },
    {
        "uuid": "1ddf82923d0ed9f0075e792938e6ce03",
        "title": "雨后",
        "author": "陆游",
        "content": "雨后凉生病体轻，闲拖拄杖出门行。\n槐花落尽桐阴薄，时有残蝉一两声。",
        "dynasty": "宋",
        "collection_info": null
    },
    {
        "uuid": "54a7cafa0400c9bba3e106bdc5161232",
        "title": "幽居",
        "author": "陆游",
        "content": "早岁犹奇怪，中年痛扫除。\n华堂棋陆废，名马宴游疏。\n散帙身忘倦，畦蔬手自鉏。\n寥寥千载后，谁此访幽居。",
        "dynasty": "宋",
        "collection_info": null
    },
    {
        "uuid": "a41d8efa11d6e8331d74493016321bb5",
        "title": "书事",
        "author": "陆游",
        "content": "北征谈笑取关河，盟府何人策战多。\n扫尽烟尘归铁马，剪空荆棘出铜驼。\n史臣历纪平戎策，壮士遥传入塞歌。\n自笑书生无寸效，十年枉是枕琱戈。",
        "dynasty": "宋",
        "collection_info": null
    },
    {
        "uuid": "4bda9cd19dfe4f87076b66702475b5cb",
        "title": "秋夜感遇十首以孤村一犬吠残月几人行为韵  其一",
        "author": "陆游",
        "content": "月生东山口，宿鸟惊相呼。\n我起立苍茫，怳在白玉壶。\n饥鹘掠危巢，大鱼跃平湖。\n作意赋新诗，佳夕不可孤。",
        "dynasty": "宋",
        "collection_info": null
    },
    {
        "uuid": "b20595a72e2f8afe5c799b6cb98ac44d",
        "title": "秋夜感遇十首以孤村一犬吠残月几人行为韵  其二",
        "author": "陆游",
        "content": "今日天气佳，驾言适山村。\n种枳作短篱，迭石成高垣。\n牲酒赛秋社，箫鼓迎新婚。\n所愿在仕者，努力苏元元。",
        "dynasty": "宋",
        "collection_info": null
    },
    {
        "uuid": "8ae0155620c4f8cd60d3b136f4a9b160",
        "title": "秋夜感遇十首以孤村一犬吠残月几人行为韵  其三",
        "author": "陆游",
        "content": "长康有三绝，吾独得其一。\n寓世八十年，一痴万事毕。\n世间所谓黠，正类裈中虱。\n燂汤会有时，为计谁得失。",
        "dynasty": "宋",
        "collection_info": null
    },
    {
        "uuid": "840d56f61b55c53e73c98b1e6baf8be4",
        "title": "秋夜感遇十首以孤村一犬吠残月几人行为韵  其四",
        "author": "陆游",
        "content": "我梦游异境，乌帽跨小蹇。\n桑麻夹阡陌，山川旷何远。\n俗有太古风，萧散到鸡犬。\n钟鸣忽惊觉，所造恨犹浅。",
        "dynasty": "宋",
        "collection_info": null
    },
    {
        "uuid": "cf108fd07fa704d4ddc313e8607604fe",
        "title": "秋夜感遇十首以孤村一犬吠残月几人行为韵  其五",
        "author": "陆游",
        "content": "竭作朝筑陂，独劳暮鉏菜。\n草烟栏犊卧，船响篱犬吠。\n残年迫耄及，农事不敢废。\n儿曹强学余，努力事舂硙。",
        "dynasty": "宋",
        "collection_info": null
    },
    {
        "uuid": "4c5aec93acc3fd9a474eeceb82ff6eea",
        "title": "秋夜感遇十首以孤村一犬吠残月几人行为韵  其六",
        "author": "陆游",
        "content": "颁历如昨日，俯仰芳岁残。\n蜩蚻方鸣秋，碪杵已戒寒。\n书生赋予薄，何适不艰难。\n粱肉固所美，食淡心始安。",
        "dynasty": "宋",
        "collection_info": null
    },
    {
        "uuid": "edb20f04de1032cd4f2d44a78f00dcd2",
        "title": "秋夜感遇十首以孤村一犬吠残月几人行为韵  其七",
        "author": "陆游",
        "content": "前年蒙趣召，渡江当六月。\n顾惭衰病躯，触热朝行阙。\n君恩虽屡下，恐惧乞骸骨。\n飘然返柴荆，所愧已黔突。",
        "dynasty": "宋",
        "collection_info": null
    },
    {
        "uuid": "8913dd8cb1797148f1b6888493014aaf",
        "title": "秋夜感遇十首以孤村一犬吠残月几人行为韵  其八",
        "author": "陆游",
        "content": "畏首復畏尾，吾身其余几。\n虽云食不足，健决岂不伟。\n蓬窗对亲旧，情话来亹亹。\n何以永今朝，沽酒刺圈豨。",
        "dynasty": "宋",
        "collection_info": null
    },
    {
        "uuid": "12f3d096aa0c52908d36941a0ed958af",
        "title": "秋夜感遇十首以孤村一犬吠残月几人行为韵  其九",
        "author": "陆游",
        "content": "昔遇高皇帝，同朝多伟人。\n哀哉逝不留，焄蒿返苍旻。\n存者纔一二，相望不得亲。\n秋风闻雁过，老泪霑衣巾。",
        "dynasty": "宋",
        "collection_info": null
    },
    {
        "uuid": "570a5889620736f3a88a90eac234d7e4",
        "title": "秋夜感遇十首以孤村一犬吠残月几人行为韵  其一○",
        "author": "陆游",
        "content": "唐虞治巍巍，洙泗道益明。\n岂知秦汉后，佛老起纵横。\n诗书虽仅存，韶頀无遗声。\n书生幸有闻，未死犹力行。",
        "dynasty": "宋",
        "collection_info": null
    },
    {
        "uuid": "0888dea6cf7634e293ae74047e88de22",
        "title": "草书歌",
        "author": "陆游",
        "content": "吾庐宛在水中沚，车马喧嚣那到耳。\n一堂翛然卧虚旷，蝉声未断虫声起。\n有时寓意笔砚间，跌宕奔腾作诙诡。\n徂徕松尽玉池墨，云梦泽干蟾滴水。\n心空万象提寸毫，睥睨醉僧窥长史。\n联翩昏鸦斜着壁，鬰屈瘦蛟蟠入纸。\n神驰意造起雷雨，坐觉干坤真一洗。\n小儿劝我当自珍，勿为门生书棐几。",
        "dynasty": "宋",
        "collection_info": null
    },
    {
        "uuid": "c7bb8b58cc69565b8d6bed248a5e2ce3",
        "title": "自儆",
        "author": "陆游",
        "content": "牛解谨藏刀，羊亡密补牢。\n达人忧禄厚，奇祸出名高。\n所要怀全壁，宁当耻缊袍。\n世间俱癣疥，何事苦爬搔。",
        "dynasty": "宋",
        "collection_info": null
    },
    {
        "uuid": "aaa4c76548058cf5455752ffa37641a1",
        "title": "新秋二首  其一",
        "author": "陆游",
        "content": "远浦平郊弄夕霏，曲篱幽径锁秋晖。\n驯麞巧占苍苔卧，惊鹊斜穿密篠飞。\n浴罢小轩成美睡，雨余老火敛余威。\n未言风月供诗思，汗帻尘衣且解围。",
        "dynasty": "宋",
        "collection_info": null
    },
    {
        "uuid": "c4cf90dfb016f6ddf7add86d2d85dbe4",
        "title": "新秋二首  其二",
        "author": "陆游",
        "content": "蝉声满院送流年，又见秋风到海边。\n旧友死来频入梦，新诗愁绝少成篇。\n步头野水双飞鹭，林外人家一点烟。\n顾影自惊如许瘦，囊空无药起沉绵。",
        "dynasty": "宋",
        "collection_info": null
    },
    {
        "uuid": "42f39421b3252ce261ef3f891dcb09bb",
        "title": "悯俗",
        "author": "陆游",
        "content": "蚩蚩之氓不自觉，顾笑吾曹安淡薄。\n携女数千行问法，腰钱鉅万仍骑鹤。\n岂知此事不两得，刍豢何可参毒药。\n野狐出林作百态，击下髑髅渠自怍。\n老氏五千本清静，扬雄太玄惟寂寞。\n但能于此尊所闻，万卷丹经尽糟粕。",
        "dynasty": "宋",
        "collection_info": null
    },
    {
        "uuid": "5680a157fca90905a68f654bf7c40042",
        "title": "块坐斋中有感",
        "author": "陆游",
        "content": "败席凝尘懒拂除，况能作意去庭芜。\n读书眼力衰难强，对酒心情薄欲无。\n野寺钟鱼思下担，山邮鞍驮忆登途。\n颓然坐睡谁惊觉，寂寞西窗日又晡。",
        "dynasty": "宋",
        "collection_info": null
    },
    {
        "uuid": "f5a21ef7f3731946099a6ab2bf6f2153",
        "title": "新凉示子遹时子遹将有临安之行",
        "author": "陆游",
        "content": "竹簟纱幮事已非，秋清初换熟缣衣。\n鹊惊山月栖还起，萤避溪风堕又飞。\n老眼渐昏书懒读，壮心虽在事多违。\n夜窗剩欲挑灯语，日倚柴门望汝归。",
        "dynasty": "宋",
        "collection_info": null
    },
    {
        "uuid": "e81c2de1e80d09550e4a558de1ff063e",
        "title": "秋雨二首  其一",
        "author": "陆游",
        "content": "毒热秋未衰，吾庐况浅迫。\n虽云日一浴，流汗沾衣帻。\n萧萧三日雨，出此炮烙厄。\n潇湘应更佳，恨我无六翮。",
        "dynasty": "宋",
        "collection_info": null
    },
    {
        "uuid": "83d8487377695e31648a76496702f4b1",
        "title": "秋雨二首  其二",
        "author": "陆游",
        "content": "吾庐多美荫，最茂楸与梧。\n百鸟集其间，下上更鸣呼。\n秋风忽动地，摇落日日疏。\n何如涧底松，终岁无荣枯。",
        "dynasty": "宋",
        "collection_info": null
    },
    {
        "uuid": "0e8ddfbc0fb8e066a806736ed5399aac",
        "title": "讲学",
        "author": "陆游",
        "content": "迁善以美身，讲学以尽性。\n能为可行尔，用舍固有命。\n天方斲斯文，鲁叟虚历聘。\n黎元则可哀，穷死吾何病。",
        "dynasty": "宋",
        "collection_info": null
    },
    {
        "uuid": "9dd41634ef2d55799416446001b89cd5",
        "title": "野兴四首  其一",
        "author": "陆游",
        "content": "来日无多去日遒，朱颜那肯为人留。\n檐声点滴无时雨，野气苍茫极目秋。\n朝出钓鱼来北渚，夜耕驱犊上西畴。\n此心所要常无愧，寂寞衡门死即休。",
        "dynasty": "宋",
        "collection_info": null
    },
    {
        "uuid": "1a7cf0e19888f5fde9999db8fdd65ba1",
        "title": "野兴四首  其二",
        "author": "陆游",
        "content": "江湖萧散葛天民，敕放还山一幅巾。\n老去饥羸惟恃粥，病来举动每须人。\n道穷举世知心少，学进吾儿着语亲。\n更有一端差自慰，短檠不作白头新。",
        "dynasty": "宋",
        "collection_info": null
    },
    {
        "uuid": "a0ff1f4d1f5627491fce43f670013f39",
        "title": "野兴四首  其三",
        "author": "陆游",
        "content": "早见高皇宇宙新，耄年犹作太平民。\n虚名仅可欺横目，戆论曾经犯逆鳞。\n原野暮云低欲雨，陂湖秋水浩无津。\n萧条生计君无笑，一钵藜羹敌八珍。",
        "dynasty": "宋",
        "collection_info": null
    },
    {
        "uuid": "8c416f5a9415bf53db0458c36f63e3fe",
        "title": "野兴四首  其四",
        "author": "陆游",
        "content": "饱见人间行路难，暂陪鹓鹭意先阑。\n集仙院裏三题石，神武门前两挂冠。\n饥卧了无千里志，倦飞元怯九霄寒。\n客来莫笑蓬窗陋，若比巢居已太宽。",
        "dynasty": "宋",
        "collection_info": null
    },
    {
        "uuid": "bab832f8e33cf99b9c54c3dee3007a09",
        "title": "示元敏",
        "author": "陆游",
        "content": "学问参千古，工夫始一经。\n宁论绶若若，且喜佩青青。\n汝业方当进，吾言要细听。\n仍须知稼穑，勉为国添丁。",
        "dynasty": "宋",
        "collection_info": null
    },
    {
        "uuid": "6c7ce15bcb6c7bb88435dc3c15d353c6",
        "title": "八月四日夜梦中作",
        "author": "陆游",
        "content": "太华巉巉敷水长，白驴依旧繫斜阳。\n山深乳洞药炉冷，花发云房醅瓮香。\n邻叟一樽迎谷口，蛮童三髻拜溪傍。\n中原俯仰成今古，物外自闲人自忙。",
        "dynasty": "宋",
        "collection_info": null
    },
    {
        "uuid": "a6b93dad494cf8f864d0d41406a9ac41",
        "title": "明日復理梦中意作",
        "author": "陆游",
        "content": "白尽髭鬚两颊红，颓然自以放名翁。\n客从谢事归时散，诗到无人爱处工。\n高挂蒲帆上黄鹤，独吹铜笛过垂虹。\n闲人浪迹由来事，那计猿惊蕙帐空。",
        "dynasty": "宋",
        "collection_info": null
    },
    {
        "uuid": "851acc58e81df105764feb963815fb4a",
        "title": "又明日復作长句自规",
        "author": "陆游",
        "content": "大学渊源不易穷，古人立志自童蒙。\n醉犹温克方成德，梦亦斋庄始见功。\n痛哭孰能悲陷溺，力行犹足变雕虫。\n太空云翳终当散，吾道常如日正中。",
        "dynasty": "宋",
        "collection_info": null
    },
    {
        "uuid": "d0ef97533b5ea483075ffcfc355950ba",
        "title": "示子孙",
        "author": "陆游",
        "content": "累叶为儒业不隳，定知贤杰有生时。\n学须造次常于是，道岂须臾或可离。\n我老已无明日计，心存犹惜寸阴移。\n巍巍夫子虽天纵，礼乐官名尽有师。",
        "dynasty": "宋",
        "collection_info": null
    },
    {
        "uuid": "b438b28e2df20b2c4862eeeea7b48b58",
        "title": "秋夕",
        "author": "陆游",
        "content": "承学虽云浅，初心敢自轻。\n飘零为禄仕，蹭蹬得诗名。\n抚事悲长剑，怀人感短檠。\n不堪秋雨夕，鼓角下高城。",
        "dynasty": "宋",
        "collection_info": null
    },
    {
        "uuid": "44e9f4a1a7be8a75ee64289d4890ce1e",
        "title": "徂岁",
        "author": "陆游",
        "content": "徂岁风烟惨，幽居市井遥。\n甑香炊薏米，泉洁煮芎苗。\n野庙迎神晚，村船过埭嚣。\n西窗一樽酒，亦足慰无聊。",
        "dynasty": "宋",
        "collection_info": null
    },
    {
        "uuid": "ff8ffbca1d6c2908bcfaaf150709209f",
        "title": "村居遣兴三首  其一",
        "author": "陆游",
        "content": "追数交朋略散亡，臂孱足蹇固其常。\n一年又见秋风至，孤梦潜随夜漏长。\n不办诵书如倚相，颇能噉饭胜张苍。\n回看薄宦成何味，只借朝衫作戏场。",
        "dynasty": "宋",
        "collection_info": null
    },
    {
        "uuid": "4cc2b2fe243fb856ddcb4b214507f99a",
        "title": "村居遣兴三首  其二",
        "author": "陆游",
        "content": "万里征途兴已阑，三间破屋住犹宽。\n山姜着雨房重敛，南烛先霜实半丹。\n野市秋阴更萧瑟，书生老瘦转酸寒。\n掩关也有消愁处，一卷骚经醉后看。",
        "dynasty": "宋",
        "collection_info": null
    },
    {
        "uuid": "7aa1f70ba96294f9ff46b5e0e2e9fcea",
        "title": "村居遣兴三首  其三",
        "author": "陆游",
        "content": "野堂疏豁近江皋，喜见南山秋气高。\n野外渐寒群木脱，草根薄暮百虫号。\n筑陂浚畎更相勉，伐荻剶桑敢爱劳。\n亦念耄荒当自佚，欲将世业付儿曹。",
        "dynasty": "宋",
        "collection_info": null
    },
    {
        "uuid": "14e62ce75d94ad0ef528554946be080e",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一",
        "author": "陆游",
        "content": "嚙雪犹能活窖中，侩牛亦可隐墙东。\n来归里社当知幸，万卷书边一老翁。",
        "dynasty": "宋",
        "collection_info": null
    },
    {
        "uuid": "e85a24b496636d5c79f7089541600770",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其二",
        "author": "陆游",
        "content": "小儿缘天摘列宿，老子含饴弄稚孙。\n郊居得此岂不乐，无奈催租人打门。",
        "dynasty": "宋",
        "collection_info": null
    },
    {
        "uuid": "dc5b66643f1e9574bde1c81af44b6f2d",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其三",
        "author": "陆游",
        "content": "早携书剑三随计，晚辱弓旌四造朝。\n心愧石帆山下叟，一生不识浙江潮。",
        "dynasty": "宋",
        "collection_info": null
    },
    {
        "uuid": "a5da0fb9c86c675e672d3ffe23388651",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其四",
        "author": "陆游",
        "content": "筋骸未废宁为老，烟火犹通岂是贫。\n时跨一驴山县去，园丁野老尽相亲。",
        "dynasty": "宋",
        "collection_info": null
    },
    {
        "uuid": "f6100de9d45a9228bef9928185cfaf60",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其五",
        "author": "陆游",
        "content": "蓍囊药笈每随身，问病求占日日新。\n向道不能渠岂信，随宜酬答免违人。",
        "dynasty": "宋",
        "collection_info": null
    },
    {
        "uuid": "e51ce81d9690a5d2317875b2bd67a3af",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其六",
        "author": "陆游",
        "content": "药粗野老偏称效，诗浅山僧妄谓工。\n怀饼裹茶来问讯，不妨一笑寂寥中。",
        "dynasty": "宋",
        "collection_info": null
    },
    {
        "uuid": "f9f9c358de12a92564b55732884b8e70",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其七",
        "author": "陆游",
        "content": "家居愈老厌拘缠，旅舍僧房意自便。\n乞菜作羹殊有味，借床小憩即成眠。",
        "dynasty": "宋",
        "collection_info": null
    },
    {
        "uuid": "07dddcf2b79661195c9367caa71d9108",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其八",
        "author": "陆游",
        "content": "乡闾敬老意常勤，一味甘鲜必见分。\n大胾在前无箸食，始知富贵本浮云。",
        "dynasty": "宋",
        "collection_info": null
    },
    {
        "uuid": "605237ec06727cd1480e5d305a0b57bb",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其九",
        "author": "陆游",
        "content": "市楼嘈囋知丰岁，驿树轮囷傲早霜。\n六十年间凡几到，剩沽新酒对斜阳。",
        "dynasty": "宋",
        "collection_info": null
    },
    {
        "uuid": "af858ed01f82c6a2808ab5056451c81b",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一○",
        "author": "陆游",
        "content": "燂汤具浴僧窗暖，舂黍供炊旅甑香。\n自笑平生为客熟，关山千里一衣囊。",
        "dynasty": "宋",
        "collection_info": null
    },
    {
        "uuid": "8e403c09bba1879cb0f52c1463474358",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一一",
        "author": "陆游",
        "content": "胡麻刈罢下荞初，引水家家灌晚蔬。\n但有茅檐随处好，渊明可独爱吾庐。",
        "dynasty": "宋",
        "collection_info": null
    },
    {
        "uuid": "d9c82fb765475b40e1458c0755523325",
        "title": "甲子秋八月偶思出游往往累日不能归或远至傍县凡得绝句十有二首杂录入稿中亦不復诠次也  其一二",
        "author": "陆游",
        "content": "秋风败叶委苍苔，小蹇闲游始此回。\n溪上风烟争晚渡，县前灯火卖新醅。",
        "dynasty": "宋",
        "collection_info": null
    },
    {
        "uuid": "25c9e85d6846de09458f7387fcc5af04",
        "title": "游山",
        "author": "陆游",
        "content": "四序虽悉佳，莫若新秋时。\n已脱烹煮厄，未兴摇落悲。\n鹭集水落渚，鹊争风堕枝。\n烟村乌桕丹，晚日望最奇。\n岂无一舴艋，往赴幽人期。\n婆娑下堂迎，坏衲颠倒披。\n丹果垂中庭，碧花蔓疏篱。\n秋高财一来，怪我今年衰。",
        "dynasty": "宋",
        "collection_info": null
    },
    {
        "uuid": "e6f805702b74af36e7766953babc9106",
        "title": "对酒",
        "author": "陆游",
        "content": "天上何曾许寄愁，酒中正自可忘忧。\n不能上树作巢饮，尚办满船供拍浮。\n神仙可学君岂信，衣食裁足吾何求。\n但忆人如王粲辈，相携一笑赋登楼。",
        "dynasty": "宋",
        "collection_info": null
    },
    {
        "uuid": "8e557edf682dbdc72cc4d1e8f850670f",
        "title": "遣舟迎子遹因寄古风十四韵",
        "author": "陆游",
        "content": "今日拆汝书，一读眼为明。\n知汝即日归，明当遣舟迎。\n想汝片帆东，翩若飞鸿征。\n薄暮过梅市，咿讴双橹声。\n到家亦尚早，城楼初发更。\n草草一尊酒，为汝手自倾。\n夜分不能寐，顿忘衰病婴。\n岂惟病良已，白头黑丝生。\n暂别亦不恶，益重父子情。\n自今日相守，北窗同短檠。\n六经焰久伏，百氏方纵横。\n世俗摈孤学，未易口舌争。\n此责在学者，草莱勿自轻。\n汝壮父未死，相勉在力行。",
        "dynasty": "宋",
        "collection_info": null
    },
    {
        "uuid": "ac9a09ec064b0743e825170d3683fa60",
        "title": "重寄子遹",
        "author": "陆游",
        "content": "秋风日日望归装，忽报来期喜欲狂。\n衰病无因檝迎汝，梦随残月过浮梁。",
        "dynasty": "宋",
        "collection_info": null
    },
    {
        "uuid": "78b5ad67903e37764c7a0c46852b589a",
        "title": "饭后偶题",
        "author": "陆游",
        "content": "环堵萧然百虑忘，天教得饭饫枯肠。\n长桥鲊美桃花嫩，北苑茶新带胯方。\n漠漠寒花欹晚照，翩翩孤蝶弄秋光。\n解衣扪腹西窗下，赖有新诗破日长。",
        "dynasty": "宋",
        "collection_info": null
    },
    {
        "uuid": "585de63520661c72d77f6eca4d489abc",
        "title": "秋兴二首  其一",
        "author": "陆游",
        "content": "流光冉冉迫崦嵫，常抱秋风宋玉悲。\n才尽已无枫落句，身存又见雁来时。\n自怜闭户庞眉叟，初对还家大耳儿。\n一盏青灯照寒影，不妨细举别来诗。",
        "dynasty": "宋",
        "collection_info": null
    },
    {
        "uuid": "6d3e14e7a7e1b0a93b9b1c18a6324a80",
        "title": "秋兴二首  其二",
        "author": "陆游",
        "content": "世事元看等一毫，纷纷宠辱陋儿曹。\n雁行横野月初上，桐叶满庭霜未高。\n细考虫鱼笺尔雅，广收草木续离骚。\n更余一事君知否，卧听床头滴小槽。",
        "dynasty": "宋",
        "collection_info": null
    },
    {
        "uuid": "2188443a13f9307c7c79e9c051adc75a",
        "title": "舍北行饭",
        "author": "陆游",
        "content": "饭饱逍遥信所之，芡塘蔬圃遍游嬉。\n梧楸凋落风高后，瓜瓠轮囷雨足时。\n犬喜人归迎野路，鹊营巢稳占低枝。\n晚来懒復呼童子，自掩柴门上扊扅。",
        "dynasty": "宋",
        "collection_info": null
    },
    {
        "uuid": "a505a48adc8e6c3e4269a1629e2e06bf",
        "title": "舍南野步",
        "author": "陆游",
        "content": "枯蔓络荆篱，幽花映荻扉。\n驯麞惊不起，归鹤倦犹飞。\n野色连收网，边愁入捣衣。\n壮图空自笑，事事与心违。",
        "dynasty": "宋",
        "collection_info": null
    },
    {
        "uuid": "4c9949ae293cbf528026a96e05cc2288",
        "title": "感昔五首  其一",
        "author": "陆游",
        "content": "行年三十忆南游，稳驾沧溟万斛舟。\n常记早秋雷雨霁，柁师指点说流求。",
        "dynasty": "宋",
        "collection_info": null
    },
    {
        "uuid": "706f04e7d7aa2001cf90be397c49b0c5",
        "title": "感昔五首  其二",
        "author": "陆游",
        "content": "马瘦行迟自一奇，溪山佳处看无遗。\n酒垆强挽人同醉，散去何曾识是谁。",
        "dynasty": "宋",
        "collection_info": null
    },
    {
        "uuid": "72a532f3445021fcef10ef0f9efcc43d",
        "title": "感昔五首  其三",
        "author": "陆游",
        "content": "负琴腰剑成三友，出蜀归吴历百城。\n最是客途愁绝处，巫山庙下听猿声。",
        "dynasty": "宋",
        "collection_info": null
    },
    {
        "uuid": "38dbd12d6f9f46826291f999d43884ba",
        "title": "感昔五首  其四",
        "author": "陆游",
        "content": "岳阳三伏正炎蒸，爽气凄风见未曾。\n白浪蹴天楼欲动，当时恨不到黄陵。",
        "dynasty": "宋",
        "collection_info": null
    },
    {
        "uuid": "cdda7be1a71f09d2fa511f22792f2830",
        "title": "感昔五首  其五",
        "author": "陆游",
        "content": "行遍天涯只漫劳，归来登览兴方豪。\n云生神禹千年穴，雪捲灵胥八月涛。",
        "dynasty": "宋",
        "collection_info": null
    },
    {
        "uuid": "825a12d5e30911984a2d333cbb345050",
        "title": "病齿",
        "author": "陆游",
        "content": "似病非病臂已瘳，当堕未堕齿难留。\n一杯藜粥吾所美，幸可自办不待求。\n既无啮骨犯曲礼，亦免祝鲠烦成周。\n形骸外物付悠悠，那将老境供闲愁。",
        "dynasty": "宋",
        "collection_info": null
    },
    {
        "uuid": "3671f1620a20288743acd5e722aa99ba",
        "title": "挥手",
        "author": "陆游",
        "content": "挥手群玉府，说驾石帆山。\n偶与片云出，却随孤鹤还。\n松风暮萧瑟，石溜夜淙潺。\n阿敏读书处，更添茆一间。",
        "dynasty": "宋",
        "collection_info": null
    },
    {
        "uuid": "6797207c1ba0abe2e7b73f278e4c3e81",
        "title": "过邻家",
        "author": "陆游",
        "content": "初寒偏着苦吟身，情话时时过近邻。\n嘉穟连云无水旱，齐民转壑自酸辛。\n室庐封鐍多逋户，市邑萧条少醉人。\n甑未生尘羹有糁，吾曹切勿怨常贫。",
        "dynasty": "宋",
        "collection_info": null
    },
    {
        "uuid": "0c8ec16264242e5c39d0fca97b912d96",
        "title": "甲子秋八月丙辰鸡初鸣时梦刘韶美示诗八篇高古可爱明旦作此诗志之",
        "author": "陆游",
        "content": "韶美仙去三十年，一念及之常怅然。\n秋窗忽梦接颜色，万里老鹤归辽天。\n赠诗温其似玉瓒，我亦粗识关雎乱。\n建安黄初不足言，笔端直觉无秦汉。",
        "dynasty": "宋",
        "collection_info": null
    },
    {
        "uuid": "b3f70f6ab89edd25655c4528a0c879c5",
        "title": "山居",
        "author": "陆游",
        "content": "客至何曾共剧谈，行藏独有老农谙。\n觅官肯信山居乐，食淡方知饭味甘。\n一脉泉通浇药圃，万重云锁钓鱼庵。\n好奇自笑心无厌，行遍江南忆剑南。",
        "dynasty": "宋",
        "collection_info": null
    },
    {
        "uuid": "66f59edda2361cf046ec4669d4808c36",
        "title": "归老",
        "author": "陆游",
        "content": "两脚走万里，归老樵风溪。\n虽远京雒尘，穷巷还多泥。\n纍纍家狗，喔喔失旦鸡。\n幸非徙比景，何恨栖会稽。\n今年更可笑，伛偻自灌畦。\n荣虽不满眼，悔亦免噬脐。\n万事付一尊，师友阮与嵇。",
        "dynasty": "宋",
        "collection_info": null
    },
    {
        "uuid": "fb18ecc7f1f674ed18b3f108778aedb9",
        "title": "送子坦赴盐官县市征",
        "author": "陆游",
        "content": "父子团栾笑语譁，岂知云散各天涯。\n长亭结束秋将晚，别酒凄凉日易斜。\n我坐耄年艰就养，汝非仰禄肯离家。\n游山尚有平生意，试为闲寻一鹿车。",
        "dynasty": "宋",
        "collection_info": null
    },
    {
        "uuid": "7e08ca7b55c4a01b942c17441dbce775",
        "title": "寄子坦",
        "author": "陆游",
        "content": "目断西陵细霭中，津亭想汝繫孤篷。\n颇忧昨暮云吞日，犹幸今朝雨压风。\n就食亦知难恋恋，挂帆终恨太匆匆。\n寒沙不是无来雁，频寄书归问老翁。",
        "dynasty": "宋",
        "collection_info": null
    },
    {
        "uuid": "1b89d4e4062f6b0b3a465a2f78eac88d",
        "title": "书感",
        "author": "陆游",
        "content": "老荷宽恩许退耕，丝毫无报亦何情。\n民贫乐岁尚艰食，道丧异端方肆行。\n党祸本从名辈出，弊端常向盛时生。\n古人骨冷青松下，谁起英魂与细评。",
        "dynasty": "宋",
        "collection_info": null
    },
    {
        "uuid": "645e316eb710e7584f5dcca3dfcd079b",
        "title": "自扁门归",
        "author": "陆游",
        "content": "橘柚纍纍未着霜，陂塘渺渺度秋光。\n长桥虹卧当官道，重阁翚飞出女墙。\n烟际远舟俄已隐，天边惊雁不成行。\n归来有底夸儿辈，笑指奚奴古锦囊。",
        "dynasty": "宋",
        "collection_info": null
    },
    {
        "uuid": "de70c7c88c8b213b648da2933e36935b",
        "title": "遣兴",
        "author": "陆游",
        "content": "兔径游观足，蜗庐卧起宽。\n垂名千古易，无愧寸心难。\n灯火娱清夜，风霜变早寒。\n一经家世事，吾兴未应阑。",
        "dynasty": "宋",
        "collection_info": null
    },
    {
        "uuid": "d100e6bb2b37b637bf4104f06e0bc945",
        "title": "诗酒",
        "author": "陆游",
        "content": "诗酒平生乐，无如老病侵。\n才衰愁韵险，量退怯杯深。\n宿露滋金藟，微霜点缬林。\n呼鹰五陵路，惆怅少年心。",
        "dynasty": "宋",
        "collection_info": null
    },
    {
        "uuid": "7ea2f619f6b1f038dcdfc58ac32eae20",
        "title": "晚秋野兴二首  其一",
        "author": "陆游",
        "content": "病骨支离不耐秋，今年九月即轻裘。\n细书灯下幸能读，旧友梦中时与游。\n官赋毕输无吠犬，农功已息有闲牛。\n不知冠盖朝天客，也得心安似我不。",
        "dynasty": "宋",
        "collection_info": null
    },
    {
        "uuid": "017344ae97d9c577593d49b4314298a4",
        "title": "晚秋野兴二首  其二",
        "author": "陆游",
        "content": "彻底无能彻骨贫，自怜虚作六朝民。\n学因病废捐长日，志与年衰愧古人。\n露湿乱萤飞暗庑，霜清饥雀噪空囷。\n一生眼境常如此，草赋凭谁问大钧。",
        "dynasty": "宋",
        "collection_info": null
    },
    {
        "uuid": "d7bd9047ba2c3b080c9503d37214a4ff",
        "title": "舟中口占",
        "author": "陆游",
        "content": "养生妙理本平平，未可常谈笑老生。\n业力顿消知学进，人情愈薄喜身轻。\n鹤雏日长丹砂顶，岩溜时闻玉佩声。\n最是扁舟暮归处，一川风月远相迎。",
        "dynasty": "宋",
        "collection_info": null
    },
    {
        "uuid": "23bb3bc46f769d5648f3bd53322e201e",
        "title": "闭门",
        "author": "陆游",
        "content": "闭门何所乐，聊息此生劳。\n霜薄残芜绿，风酣万木号。\n研朱点周易，饮酒读离骚。\n断尽功名念，非关快剪刀。",
        "dynasty": "宋",
        "collection_info": null
    },
    {
        "uuid": "8daa925bc876f1252b6ee76c972e1cfb",
        "title": "暮秋六首  其一",
        "author": "陆游",
        "content": "多雨今秋水渺然，沟溪无处不通船。\n山回忽得烟村路，始信桃源是地仙。",
        "dynasty": "宋",
        "collection_info": null
    },
    {
        "uuid": "bcd0d45db43297f7c20f17a2ffe6b660",
        "title": "暮秋六首  其二",
        "author": "陆游",
        "content": "闲倾清圣浊贤酒，稳泛朝南暮北风。\n射的山前云几片，一秋不散伴渔翁。",
        "dynasty": "宋",
        "collection_info": null
    },
    {
        "uuid": "3bc500cac1caed846e7dfbd3b9bd50b5",
        "title": "暮秋六首  其三",
        "author": "陆游",
        "content": "百年大耋龙钟日，九月初寒惨淡天。\n岭谷高低明野火，村居远近起炊烟。",
        "dynasty": "宋",
        "collection_info": null
    },
    {
        "uuid": "e285ad34a63ffc290276ca5480061f5b",
        "title": "暮秋六首  其四",
        "author": "陆游",
        "content": "舍前舍后养鱼塘，溪北溪南打稻场。\n喜事一双黄蛱蝶，随人来往弄秋光。",
        "dynasty": "宋",
        "collection_info": null
    },
    {
        "uuid": "98faacbf4acf1e9e4b0d3dcd44a7fd0d",
        "title": "暮秋六首  其五",
        "author": "陆游",
        "content": "九月山村已骤寒，看云殊怯倚阑干。\n一杯浊酒栽培睡，不觉春雷起鼻端。",
        "dynasty": "宋",
        "collection_info": null
    },
    {
        "uuid": "a5fb6f6c70502872c60ee8a0e6913df9",
        "title": "暮秋六首  其六",
        "author": "陆游",
        "content": "清秋又是一年新，满眼丹枫映白苹。\n海内故人书断绝，汀洲鸥鹭却心亲。",
        "dynasty": "宋",
        "collection_info": null
    },
    {
        "uuid": "933a9d6180164623cbcf41ce91435410",
        "title": "农舍四首  其一",
        "author": "陆游",
        "content": "三农虽隙亦匆忙，穑事何曾一夕忘。\n欲晒胡麻愁屡雨，未收荞麦怯新霜。",
        "dynasty": "宋",
        "collection_info": null
    },
    {
        "uuid": "9650b5cb958747207aad2eeb7e2f78d8",
        "title": "农舍四首  其二",
        "author": "陆游",
        "content": "神农之学未为非，日夜勤劳备岁饥。\n雨畏禾头蒸耳出，润忧麦粒化蛾飞。",
        "dynasty": "宋",
        "collection_info": null
    },
    {
        "uuid": "b7059072e8c586e407f08b934b1bab1d",
        "title": "农舍四首  其三",
        "author": "陆游",
        "content": "万钱近县买黄犊，袯襫行当东作时。\n堪笑江东王谢辈，唾壶麈尾事儿嬉。",
        "dynasty": "宋",
        "collection_info": null
    },
    {
        "uuid": "5ddd22d830ad12bc606507a26dc240cc",
        "title": "农舍四首  其四",
        "author": "陆游",
        "content": "杜门虽与世相违，未许人嘲作计非。\n长绠云边牵犊过，小舟月下载犁归。",
        "dynasty": "宋",
        "collection_info": null
    },
    {
        "uuid": "2aedb667dc385736a4a4058273379d70",
        "title": "九月十日夜独坐",
        "author": "陆游",
        "content": "蓬窗灯火耿疏篱，正是寒沙雁到时。\n头少二毛真笃老，口无纵理亦长饥。\n朝闻夕死固当勉，幼学壮行嗟已迟。\n小竖夜阑私怪我，俨然危坐若深思。",
        "dynasty": "宋",
        "collection_info": null
    },
    {
        "uuid": "17655c9ff2174b9db05e3b653f98af98",
        "title": "述意",
        "author": "陆游",
        "content": "忧患无穷生有涯，惟须百事屏纷华。\n人谁敢侮修身士，天不能穷力穑家。\n频唤老僧同夜粥，间从邻叟试秋茶。\n结茅林下从来事，瓦屋三间已太奢。",
        "dynasty": "宋",
        "collection_info": null
    },
    {
        "uuid": "4157c5d04e6f42bd86c84552f7eecfde",
        "title": "小疾自警",
        "author": "陆游",
        "content": "老来土弗强，举箸辄作病。\n造物盖警之，何啻三下令。\n而我不自珍，若与疾竖竞。\n岂惟昧摄养，实亦阙忠敬。\n颠踣乃自诒，何用死不瞑。\n自今师古训，念念贵清静。\n羔豚昔所美，放斥如远佞。\n淖糜煮石泉，香饭炊瓦甑。\n采蔬撷药苗，巾羃相照映。\n膨脝亦宜戒，仅饱勿惮剩。\n隐书有至理，要使气常胜。\n因之戒友朋，苦语君试听。",
        "dynasty": "宋",
        "collection_info": null
    },
    {
        "uuid": "b91bc9ca59eed4beced2355521cd07ab",
        "title": "白龙",
        "author": "陆游",
        "content": "九月癸酉暮，白龙见西方。\n是时久晴明，日落天正苍。\n玉宇无纤云，凌空独高翔。\n蜿蜒久乃隐，父老嘆未尝。\n清台占五行，此事实殊常。\n我非刘子政，聊记以短章。",
        "dynasty": "宋",
        "collection_info": null
    },
    {
        "uuid": "ee1c0e3e3d1442898c8d19142840b886",
        "title": "学易二首  其一",
        "author": "陆游",
        "content": "卒岁勿多求，壶餐与褐裘。\n心安由自足，身贵为无求。\n易化千年鹤，难驯万里鸥。\n闭门方学易，未暇揖浮丘。",
        "dynasty": "宋",
        "collection_info": null
    },
    {
        "uuid": "eb59ef875d5ff99a0efb18ca791271d4",
        "title": "学易二首  其二",
        "author": "陆游",
        "content": "学古忘衰疾，斋心洗昨非。\n拳拳奉天理，坦坦息心机。\n改过先幽隐，收功在细微。\n耄期犹自警，俯仰惜余晖。",
        "dynasty": "宋",
        "collection_info": null
    },
    {
        "uuid": "f8286bb5110061995a708be47a1b3da9",
        "title": "闲中作",
        "author": "陆游",
        "content": "呼童按摩罢，倚壁久伸余。\n棋局可忘老，鸟声能起予。\n扫檐怜罥蝶，投饵出潜鱼。\n向晚明窗下，还来读旧书。",
        "dynasty": "宋",
        "collection_info": null
    },
    {
        "uuid": "3044d2d9d0ff62c8d6de27dfa833bdb9",
        "title": "枕上",
        "author": "陆游",
        "content": "嗈嗈初听雁南征，喔喔俄闻鸡一鸣。\n梦境往来双隻堠，宦途兴废短长檠。\n何由生计裁能足，不愿人间过取名。\n饭软茶甘吾事了，但愁无酒酌公荣。",
        "dynasty": "宋",
        "collection_info": null
    },
    {
        "uuid": "53f74fcdf695d8ea0aad99175de7f663",
        "title": "出游五首  其一",
        "author": "陆游",
        "content": "一樽随处可开颜，此事深疑造物悭。\n地可登临多恨远，身常强健又须闲。\n山围小市烟初敛，霜着横林叶半殷。\n徙倚阑干君勿厌，日斜犹及棹舟还。",
        "dynasty": "宋",
        "collection_info": null
    },
    {
        "uuid": "86a9d9c11c9553de9cd9fe89498ecb1e",
        "title": "出游五首  其二",
        "author": "陆游",
        "content": "渔村酒市本无期，小蹇扁舟信所之。\n丹叶满林霜落后，紫萍黏块水枯时。\n山林闲寂归虽早，齿髮衰残病已迟。\n努力及时谋自适，锦囊多贮暮秋诗。",
        "dynasty": "宋",
        "collection_info": null
    },
    {
        "uuid": "346c6a23fb61a02247b46b0e0ca9e0ca",
        "title": "出游五首  其三",
        "author": "陆游",
        "content": "山有篮舆步有舟，放翁身健得闲游。\n羊牛点点日将夕，蒲柳萧萧天正秋。\n细径僧归云外寺，疏灯人语酒家楼。\n归途更爱湖桥月，独倚阑干为小留。",
        "dynasty": "宋",
        "collection_info": null
    },
    {
        "uuid": "19426a7f006372518188c1fb1c45646b",
        "title": "出游五首  其四",
        "author": "陆游",
        "content": "霜气萧条木叶黄，佳时病起意差强。\n云烟古寺闻僧梵，灯火长桥见戏场。\n一枕清风幽梦断，数匙旅饭野蔬香。\n道边莫笑衰残甚，独往山林兴未央。",
        "dynasty": "宋",
        "collection_info": null
    },
    {
        "uuid": "d6b537bac047ec87fa2837d1e4e782f8",
        "title": "出游五首  其五",
        "author": "陆游",
        "content": "禹窆胥涛中路分，画桡衝破一川云。\n柯桥僧阁凌空起，梅市渔歌带月闻。\n蟹束寒蒲大盈尺，鲈穿细柳重兼斤。\n酒家报我新醅熟，且拨闲愁寄一欣。",
        "dynasty": "宋",
        "collection_info": null
    },
    {
        "uuid": "d5bf7b4ebc76c73b5772b870073ebf5d",
        "title": "家居三首  其一",
        "author": "陆游",
        "content": "清世念遗民，常情重老人。\n馈浆烦郡府，分胙愧乡邻。\n穫稻黄云卷，舂粳玉粒新。\n膨脝自摩腹，一笑欲忘贫。",
        "dynasty": "宋",
        "collection_info": null
    },
    {
        "uuid": "c0f84b350f453f2a185a5f2714380447",
        "title": "家居三首  其二",
        "author": "陆游",
        "content": "老眊诗名减，登临笑口开。\n酿泉为酒熟，倩鹤附书回。\n纱帽方簪菊，筇枝又探梅。\n清狂君勿笑，曾是薄蓬莱。",
        "dynasty": "宋",
        "collection_info": null
    },
    {
        "uuid": "3f4f079671e2fc2572e63a2003256833",
        "title": "家居三首  其三",
        "author": "陆游",
        "content": "蒲苇村深地，风霜岁晚天。\n溪柴胜炽炭，黎布敌纯绵。\n有客问奇字，无人嘲昼眠。\n谁言此翁老，怀抱尚超然。",
        "dynasty": "宋",
        "collection_info": null
    },
    {
        "uuid": "f36ecbcb9e31f314c0a7572a4d41e9cb",
        "title": "赠隐者二首  其一",
        "author": "陆游",
        "content": "畴昔从君处，玄都太古坛。\n月高旛影直，霜重佩声寒。\n鹤驾三山近，壶天万里宽。\n相逢初未省，但认切云冠。",
        "dynasty": "宋",
        "collection_info": null
    },
    {
        "uuid": "19ff82bb4eff37e17a42c2169c6d3716",
        "title": "赠隐者二首  其二",
        "author": "陆游",
        "content": "力量超终古，光明破积昏。\n独行宁有待，妙用本忘言。\n神定婴儿戏，丹灵竖子奔。\n绪余应不靳，小出济元元。",
        "dynasty": "宋",
        "collection_info": null
    },
    {
        "uuid": "735a0bebe02737c4d2cf8189b6567858",
        "title": "贫中自戏",
        "author": "陆游",
        "content": "种枳为篱草结庐，人间知足更谁如。\n涧深松老忘荣谢，天阔云闲任卷舒。\n门冷併无残客迹，家贫常读绝编书。\n有金可散还关念，多事从来笑汉疏。",
        "dynasty": "宋",
        "collection_info": null
    },
    {
        "uuid": "a8c41de31acd2196268a55b2f45aca6d",
        "title": "风雨夜坐",
        "author": "陆游",
        "content": "寒风凄紧雨空蒙，舍北新丹数树枫。\n欹枕旧游来眼底，掩书余味在胸中。\n松明对影谈玄客，篠火围炉采药翁。\n君看龟堂新境界，固应难与俗人同。",
        "dynasty": "宋",
        "collection_info": null
    },
    {
        "uuid": "cc5ae557ebb570f5b0270508639cea7e",
        "title": "示村医",
        "author": "陆游",
        "content": "玉函肘后了无功，每寓奇方啸傲中。\n衫袖玩橙清鼻观，枕囊贮菊愈头风。\n新诗吟罢愁如洗，好景逢来病欲空。\n却羡龙钟布裘客，埭西卖药到村东。",
        "dynasty": "宋",
        "collection_info": null
    },
    {
        "uuid": "f75ae7f1392f63b493545f8043499454",
        "title": "秋雨",
        "author": "陆游",
        "content": "一秋风雨蔽白日，积水鬼神愁太阴。\n寒螀悲鸣草根湿，水鸟暝哭菰丛深。\n残年不觉日月逝，病骨惟愁霜露侵。\n常有淖糜支旦暮，一毫宁復少年心。",
        "dynasty": "宋",
        "collection_info": null
    },
    {
        "uuid": "9d19babf20dc08652b60c076d5925b0d",
        "title": "杂兴六首  其一",
        "author": "陆游",
        "content": "散步持书卷，闲眠枕药囊。\n驯麞随几杖，痴蝶入衣裳。\n病起年光速，身闲日影长。\n为怜红树好，久立向西厢。",
        "dynasty": "宋",
        "collection_info": null
    },
    {
        "uuid": "4eaae699f027ac32171457b94727761a",
        "title": "杂兴六首  其二",
        "author": "陆游",
        "content": "客问维摩疾，人哀范叔寒。\n诗囊负童背，药笈挂驴鞍。\n野果攒眉涩，村醪捩齿酸。\n老鸡殊可念，旦旦报平安。",
        "dynasty": "宋",
        "collection_info": null
    },
    {
        "uuid": "7ec17624cc267a76074f11c8c048fe7d",
        "title": "杂兴六首  其三",
        "author": "陆游",
        "content": "爱物停垂钓，劬身自荷锄。\n时从邻父饮，日授稚孙书。\n尚弃登山屐，宁须下泽车。\n平生双不借，投老伴归欤。",
        "dynasty": "宋",
        "collection_info": null
    },
    {
        "uuid": "f0f2289e3282e4f979caa44ddb51bab9",
        "title": "杂兴六首  其四",
        "author": "陆游",
        "content": "平生独何幸，命若与人谋。\n疲懦逃深责，空疏得早休。\n位卑轻得丧，迹远少恩雠。\n莫怪归耕乐，文园久倦游。",
        "dynasty": "宋",
        "collection_info": null
    },
    {
        "uuid": "26b299fbb0124f79771da25d70fc2174",
        "title": "杂兴六首  其五",
        "author": "陆游",
        "content": "倒橐得千钱，从人买钓船。\n秋风宿村步，暮雪醉江天。\n得意鸥波外，忘归雁浦边。\n平生笑严子，犹有姓名传。",
        "dynasty": "宋",
        "collection_info": null
    },
    {
        "uuid": "9253fd4074af1541db8a93dfe65e0e0b",
        "title": "杂兴六首  其六",
        "author": "陆游",
        "content": "泽居忧下湿，老病觉中干。\n违俗恐不免，倚天聊自宽。\n受规如获药，喜退甚弹冠。\n不是憎勋业，心知骨相寒。",
        "dynasty": "宋",
        "collection_info": null
    },
    {
        "uuid": "7a82ca1d0cdfa15d4aca9dc345d2a02a",
        "title": "江亭",
        "author": "陆游",
        "content": "野市逢虚日，江亭候暮潮。\n虫号霜后草，人立雨中桥。\n病骨羸将折，残魂黯欲消。\n无心作村醉，酒旆苦相招。",
        "dynasty": "宋",
        "collection_info": null
    },
    {
        "uuid": "fd22f82c1846c7903ea0000d84c99db6",
        "title": "晚归",
        "author": "陆游",
        "content": "梅市桥边弄夕霏，菱歌声裏棹船归。\n白鸥去尽还堪恨，不为幽人暖钓矶。",
        "dynasty": "宋",
        "collection_info": null
    },
    {
        "uuid": "3d4af696d6a2d3eb79dac4a82555b64f",
        "title": "怀昔",
        "author": "陆游",
        "content": "奋迹穷阎本甚微，刺天何敢慕群飞。\n业文仅与驴书券，学射纔因鼠发机。\n罟擭纵横真脱命，风波澒洞尚余威。\n朝冠挂了方无事，却爱山僧百衲衣。",
        "dynasty": "宋",
        "collection_info": null
    },
    {
        "uuid": "e2fc3f395b5061dfc3e89bc3c9000690",
        "title": "初寒示邻曲",
        "author": "陆游",
        "content": "村北村南数十家，陂池重复谷谽谺。\n荻丛缺处见渔火，蓬户闭时闻纺车。\n浅濑水清双立鹭，横林叶尽万栖鸦。\n是中佳兴无穷极，懒着青鞋上若耶。",
        "dynasty": "宋",
        "collection_info": null
    },
    {
        "uuid": "f26935bb442271c499d3cee978660967",
        "title": "梦中作",
        "author": "陆游",
        "content": "富贵夸人死即休，每轻庸子觅封侯。\n读书历见古人面，好义常先天下忧。\n独往何妨刀买犊，大烹却要鼎函牛。\n坐皆豪杰真成快，不负凌云百尺楼。",
        "dynasty": "宋",
        "collection_info": null
    },
    {
        "uuid": "3f1dfe6e61268ca40864da1b55bcb417",
        "title": "初寒二首  其一",
        "author": "陆游",
        "content": "老遇初寒候，贫当绝禄时。\n衣裘俱在笥，薪炭不愆期。\n鹑满群童网，鱼浮百石陂。\n比邻每分饷，扪腹可无饥。",
        "dynasty": "宋",
        "collection_info": null
    },
    {
        "uuid": "2e85a7f479fd4f9a7abc0979830fe6db",
        "title": "初寒二首  其二",
        "author": "陆游",
        "content": "重帘御晚吹，密瓦护晨霜。\n焰焰砖炉火，霏霏石鼎香。\n行迟依木杖，坐久穴藜床。\n昼亦无聊甚，胡为厌夜长。",
        "dynasty": "宋",
        "collection_info": null
    },
    {
        "uuid": "db19b375d43a1495ff4ed40825341a1d",
        "title": "鉏菜",
        "author": "陆游",
        "content": "江湖霜雪薄，终岁富嘉蔬。\n菘韭常相续，莴蔓亦有余。\n家贫缺粱肉，身病忌蛙鱼。\n幸有荒畦在，何妨日荷鉏。",
        "dynasty": "宋",
        "collection_info": null
    },
    {
        "uuid": "262dae516e3bc48f1748fdb268bcbfff",
        "title": "对酒",
        "author": "陆游",
        "content": "赋性虽耽酒，其如老病身。\n气衰成小户，醅浊号贤人。\n疏广矜君赐，刘伶畏妇嗔。\n兰亭独超绝，千载擅清真。",
        "dynasty": "宋",
        "collection_info": null
    },
    {
        "uuid": "8c2441b1c1350f576168a91561fcda98",
        "title": "夜卧久不得寐復披衣起呼灯作草书数纸乃復酣枕明旦作此诗记之",
        "author": "陆游",
        "content": "才下多阨穷，地僻罕人客。\n半生走四海，竟无第一策。\n暮年忽大悟，惟有紧闭门。\n朝作一池墨，弄笔招羁魂。\n初若奔騄骥，忽如掣蛟鲸。\n鬼神森出没，雷雨更晦明。\n飞扬兴已极，投笔竟就床。\n酣酣一枕睡，不觉幽梦长。\n手携避秦人，行上腰带鞓。\n下视河流黄，仰看天宇青。\n大呼自惊觉，夜半灯欲死。\n茆檐雨点滴，身乃在万里。\n挑灯影突兀，顾问汝是谁。\n留侯虽强食，轻举亦何疑。",
        "dynasty": "宋",
        "collection_info": null
    },
    {
        "uuid": "8ea98a053b6b4c3a9785ed87363ae45c",
        "title": "孤云",
        "author": "陆游",
        "content": "四十年来住此山，入朝无补又东还。\n倚阑莫怪多时立，为爱孤云尽日闲。",
        "dynasty": "宋",
        "collection_info": null
    },
    {
        "uuid": "177e0a02397ab71be54ee5efc3d03c67",
        "title": "自闵",
        "author": "陆游",
        "content": "破帽羸骖厌垢氛，挂冠归伴故溪云。\n年光疾病占强半，日景睡眠居七分。\n庐冢萧条频霣涕，交朋零落久离群。\n残年岂復行孤学，自闵犹尊昔所闻。",
        "dynasty": "宋",
        "collection_info": null
    },
    {
        "uuid": "7b454f74a2d2c6c72ca666bba821270b",
        "title": "赠鸡",
        "author": "陆游",
        "content": "青铜三百买乌鸡，闢地墙东为择栖。\n更聘一雌全物性，莫辞风雨五更啼。",
        "dynasty": "宋",
        "collection_info": null
    },
    {
        "uuid": "c5bd7cc8b5193dcda338adaa6f2fdc59",
        "title": "子遹为其长兄置酒予亦与焉作五字示之",
        "author": "陆游",
        "content": "乌衣兄弟集，我亦据胡床。\n晚菊数枝在，小园幽兴长。\n霜清桑落熟，汤嫩雨前香。\n草草虽堪笑，他年未易忘。",
        "dynasty": "宋",
        "collection_info": null
    },
    {
        "uuid": "cb0f998bf85515a40231a1b70d58dba7",
        "title": "太息三首  其一",
        "author": "陆游",
        "content": "太息贫家似破船，不容一夕得安眠。\n春忧水潦秋防旱，左右枝梧且过年。",
        "dynasty": "宋",
        "collection_info": null
    },
    {
        "uuid": "2f3f05c62f4dc989dc5f255a62694745",
        "title": "太息三首  其二",
        "author": "陆游",
        "content": "祷庙祈神望岁穰，今年中熟更堪伤。\n百钱斗米无人要，贯朽何时发积藏。",
        "dynasty": "宋",
        "collection_info": null
    },
    {
        "uuid": "d592d30ce81f936f56aabef0843b2d39",
        "title": "太息三首  其三",
        "author": "陆游",
        "content": "北陌东阡有故墟，辛勤见汝昔营居。\n豪吞暗蚀皆逃去，窥户无人草满庐。",
        "dynasty": "宋",
        "collection_info": null
    },
    {
        "uuid": "8fe214033d1570b692a0b271aa70e98d",
        "title": "代邻家子作",
        "author": "陆游",
        "content": "社日淋漓酒满衣，黄鸡正嫩白鹅肥。\n弟兄相顾无涯喜，扶得吾翁烂醉归。",
        "dynasty": "宋",
        "collection_info": null
    },
    {
        "uuid": "7a7e26e7cc5ded31bc7c333c1e6f281c",
        "title": "山行",
        "author": "陆游",
        "content": "山光秀可餐，溪水清可啜。\n白云映空碧，突起若积雪。\n我行溪山间，灵府为澄澈。\n崚嶒崖角立，蟠屈路九折。\n黄杨与冬青，鬰鬰自成列。\n其根贯石罅，横逸相纠结。\n上扪雕鹘巢，下历豺虎穴。\n流泉不可见，锵然响环玦。\n出山日已暮，林火远明灭。\n小憩得樵家，题诗记幽绝。",
        "dynasty": "宋",
        "collection_info": null
    },
    {
        "uuid": "af0eb0c3659c2e6e159e6c614fc42d8c",
        "title": "行过西山至柳姑庙晚归",
        "author": "陆游",
        "content": "倚杖西山麓，褰衣古庙壖。\n断云依钓浦，细雨压炊烟。\n废学惭诗退，安贫觉气全。\n霜天日易晚，钟鼓隔城传。",
        "dynasty": "宋",
        "collection_info": null
    },
    {
        "uuid": "f8308ade38ab0e12bcde4cfac1fe1dae",
        "title": "月夕幽居有感",
        "author": "陆游",
        "content": "五岳名山采药身，可怜骑马踏京尘。\n浮名本是挻灾物，谢事宁非得道因。\n出岫每招云结伴，巢松仍与鹤为邻。\n剑南旧隐虽乖隔，依旧柴门月色新。",
        "dynasty": "宋",
        "collection_info": null
    },
    {
        "uuid": "d113a70d366e8e416583fd2e4afc5b94",
        "title": "寒夜将旦作",
        "author": "陆游",
        "content": "白髮垂肩无二毛，胸中消尽少年豪。\n河倾月没夜将旦，木落草枯秋已高。\n窗下灯残候虫语，墙隅栖冷老鸡号。\n曲肱不復更成寐，起视寒空如断鰲。",
        "dynasty": "宋",
        "collection_info": null
    },
    {
        "uuid": "26f15683dd8b54115aeedf56c8b68d76",
        "title": "舍北独步",
        "author": "陆游",
        "content": "霜露霑衣迫岁徂，天公欲为老人娱。\n断云新月供诗句，苍桧丹枫列画图。\n风叶萧萧归独鹤，烟波渺渺漾双凫。\n孤村薄暮谁从我，惟是诗囊与酒壶。",
        "dynasty": "宋",
        "collection_info": null
    },
    {
        "uuid": "c5b440c976858be17f4c44f104a605c0",
        "title": "山村道中思蜀",
        "author": "陆游",
        "content": "当年万里客西南，药市题诗倚半酣。\n偶为三游群玉府，遂妨重到百花潭。\n剡溪谩说思安道，函谷谁能识老聃。\n空乞丹青作横幅，半堤寒日策羸骖。",
        "dynasty": "宋",
        "collection_info": null
    },
    {
        "uuid": "b2da6fcf8f730895571638105c14b3eb",
        "title": "不如茅屋底四首  其一",
        "author": "陆游",
        "content": "铸印大如斗，佩剑长拄颐。\n不如茅屋底，睡到日高时。",
        "dynasty": "宋",
        "collection_info": null
    },
    {
        "uuid": "b811adbb6f57e4741e676a37dff4dced",
        "title": "不如茅屋底四首  其二",
        "author": "陆游",
        "content": "南伐逾铜柱，西征出玉关。\n不如茅屋底，高枕看青山。",
        "dynasty": "宋",
        "collection_info": null
    },
    {
        "uuid": "ddb48e5d0ce5c5e287882ab22c3aec5a",
        "title": "不如茅屋底四首  其三",
        "author": "陆游",
        "content": "火齐堆盘起，珊瑚列库藏。\n不如茅屋底，父子事耕桑。",
        "dynasty": "宋",
        "collection_info": null
    },
    {
        "uuid": "609005af50990a10088f5e4cbfc0cf5a",
        "title": "不如茅屋底四首  其四",
        "author": "陆游",
        "content": "列鼎宾筵盛，笼坊从骑都。\n不如茅屋底，醉倒唤儿扶。",
        "dynasty": "宋",
        "collection_info": null
    },
    {
        "uuid": "e655322ff6e88f3b2b975cea534be770",
        "title": "菜羹",
        "author": "陆游",
        "content": "青菘绿韭古嘉蔬，莼丝菰白名三吴。\n台心短黄奉天厨，熊蹯驼峰美不如。\n老农手自闢幽圃，土如膏肪水如乳。\n供家赖此不外取，袯襫宁辞走烟雨。\n鸡豚下箸不可常，况復妄想太官羊。\n地炉篝火煮菜香，舌端未享鼻先尝。",
        "dynasty": "宋",
        "collection_info": null
    },
    {
        "uuid": "bc46d2c78c7a9b479a65c380ed683d11",
        "title": "十月暄甚人多疾十六日风雨作寒气候方少正作短歌以记之",
        "author": "陆游",
        "content": "昔我从行台，宿师南山旁。\n仲秋已戒寒，九月常霣霜。\n入冬即大雪，人马有仆僵。\n土床炽薪炭，旃毳如胡羌。\n果蔬悉已冰，熟视不得尝。\n猎骑荷戈归，争献狐与狼。\n是时意气快，岂復思江乡。\n迩来四十载，余景迫耄荒。\n结茅镜湖曲，气候岁靡常。\n残暑排不去，单衣作重阳。\n霜晚木未丹，地燠草不黄。\n玄冥失号令，疟鬼意颉颃。\n忽焉风雨恶，纵击势莫当。\n颇疑地撼轴，又恐河决防。\n和泥补窍穴，乞火燎衣裳。\n霰雪虽未作，疾疠幸退藏。\n风炉荠糁美，瓦甑粳饭香。\n比邻共安健，相与歌虞唐。",
        "dynasty": "宋",
        "collection_info": null
    },
    {
        "uuid": "8f280e7ca1d2dff02099b053f07be069",
        "title": "冬夜题斋壁",
        "author": "陆游",
        "content": "髮不能胜二寸冠，天教送老向江干。\n倚墙筇杖伴人瘦，缟瓦清霜争月寒。\n壮志追思良可悔，危途遍历始知难。\n一身着了余何事，茅屋三间已太宽。",
        "dynasty": "宋",
        "collection_info": null
    },
    {
        "uuid": "6faff2924250e26e83fa6381ea32b38d",
        "title": "自遣",
        "author": "陆游",
        "content": "蔬食任无鱼，山行可借驴。\n指挛犹把钓，眼涩未捐书。\n客少胜纷若，家贫亦晏如。\n时时顾影嘆，顽似十年初。",
        "dynasty": "宋",
        "collection_info": null
    },
    {
        "uuid": "0972a02c8bb8b6a78cd11e10ee2dc6ec",
        "title": "荡荡",
        "author": "陆游",
        "content": "荡荡唐虞去日遒，孔林千载亦荒丘。\n六经残缺幸可考，百氏纵横谁復忧。\n释书恐非易论语，王迹其在诗春秋。\n君臣父子未尝泯，吾道尚传君但求。",
        "dynasty": "宋",
        "collection_info": null
    },
    {
        "uuid": "0b897d6ca7c26dc4738b600c1b66888c",
        "title": "晨起",
        "author": "陆游",
        "content": "晓枕初兴白髮翁，弊裘百衲葑炉红。\n独居漫受书狐媚，滞思难矜笔阵雄。\n旧学虫鱼笺尔雅，晚知稼穑讲豳风。\n一身自喜无余事，且度残年风雪中。",
        "dynasty": "宋",
        "collection_info": null
    },
    {
        "uuid": "824b57462bbd03fd74b6ff1f173e2914",
        "title": "述感",
        "author": "陆游",
        "content": "断简承孤学，穷阎负壮心。\n方忧一齿落，何止二毛侵。\n买地开幽圃，招僧理废琴。\n浮生祇如此，感慨不须深。",
        "dynasty": "宋",
        "collection_info": null
    },
    {
        "uuid": "422a21895e75f5c79f43f34bc80db096",
        "title": "甲子岁十月二十四日夜半梦遇故人于山水间饮酒赋诗既觉仅能记一二乃追补之二首  其一",
        "author": "陆游",
        "content": "拂衣金马门，税驾石帆村。\n唤起华山梦，招回湘水魂。\n心亲频握手，目击欲忘言。\n最喜藤阴下，翛然共一樽。",
        "dynasty": "宋",
        "collection_info": null
    },
    {
        "uuid": "04dd3504813d0e488f070689795bbf83",
        "title": "甲子岁十月二十四日夜半梦遇故人于山水间饮酒赋诗既觉仅能记一二乃追补之二首  其二",
        "author": "陆游",
        "content": "小山缘曲涧，路断得藤阴。\n忽遇平生友，重论一片心。\n兴阑棋局散，意豁酒杯深。\n鸡唱俄惊觉，凄然泪满襟。",
        "dynasty": "宋",
        "collection_info": null
    },
    {
        "uuid": "165eca2a388c1afe23ae270c20bffcac",
        "title": "舟中夜赋",
        "author": "陆游",
        "content": "千里风尘季子裘，五湖烟浪志和舟。\n灯残復吐恼孤梦，雨落还收生旅愁。\n城上霜笳入霄汉，烟中渔火耿汀洲。\n牧之未极诗人趣，但谓能轻万户侯。",
        "dynasty": "宋",
        "collection_info": null
    },
    {
        "uuid": "59ebcf5411c33284e193c4a57a603e64",
        "title": "舟中晓赋",
        "author": "陆游",
        "content": "木落霜清水鸟呼，扁舟夜泊古城隅。\n吹残画角钟初动，低尽寒空斗欲无。\n浪迹已同鸥境界，远游方羡雁程途。\n高樯健席从今始，遍历三湘与五湖。",
        "dynasty": "宋",
        "collection_info": null
    },
    {
        "uuid": "74d08610e414c0fd81cbd6ba9ed983ff",
        "title": "渔家",
        "author": "陆游",
        "content": "江上渔家水蘸扉，闲云片片傍苔矶。\n钓收鹭下虚舟立，桥断僧寻别径归。\n海近冈峦多迤逦，天寒雾雨正霏微。\n羊裘老作桐江叟，点检初心幸未违。",
        "dynasty": "宋",
        "collection_info": null
    },
    {
        "uuid": "151d4b5c774de4dd7d4c66fe134038d0",
        "title": "远游",
        "author": "陆游",
        "content": "少年游宦日，骯脏耻沉浮。\n见虎犹攘臂，逢狐肯叩头。\n力行虽自许，早退岂人谋。\n小艇烟波上，飘然得远游。",
        "dynasty": "宋",
        "collection_info": null
    },
    {
        "uuid": "467f50667574804f04bb257224ee2f85",
        "title": "与儿孙小饮",
        "author": "陆游",
        "content": "岁暮寒多雨，村深早闭门。\n荒园摘葵芥，近市买鸡豚。\n短褐联三世，幽窗共一樽。\n吾曹常得此，余事不须论。",
        "dynasty": "宋",
        "collection_info": null
    },
    {
        "uuid": "3d5bb0f55d09bb9d03e547028b9d2ca7",
        "title": "遂初",
        "author": "陆游",
        "content": "狂本类三闾，归仍慕二疏。\n何由满人笑，但可遂吾初。\n奕奕沙堤马，栖栖下泽车。\n细看俱外物，俯首老犁锄。",
        "dynasty": "宋",
        "collection_info": null
    },
    {
        "uuid": "72eaffa83037417487f08ebf364d9910",
        "title": "与村邻聚饮二首  其一",
        "author": "陆游",
        "content": "冬日乡闾集，珍烹得徧尝。\n蟹供牢九美，鱼煮脍残香。\n鸡跖宜菰白，豚肩杂韭黄。\n一欢君勿惜，丰歉岁何常。",
        "dynasty": "宋",
        "collection_info": null
    },
    {
        "uuid": "819744a02534c768890e95a3b8d0ec09",
        "title": "与村邻聚饮二首  其二",
        "author": "陆游",
        "content": "交好贫尤笃，乡情老更亲。\n𩺃香红糁熟，炙美绿椒新。\n俗似山川古，人如酒醴醇。\n一杯相属罢，吾亦爱吾邻。",
        "dynasty": "宋",
        "collection_info": null
    },
    {
        "uuid": "74e960fda1c4d3c5037422bf6f1d75bb",
        "title": "夜坐示子虡",
        "author": "陆游",
        "content": "裘薄知霜重，灯残觉夜阑。\n为农宜废学，谢事等无官。\n疏懒贫难醒，沉绵死有端。\n大儿千里至，聊復为加餐。",
        "dynasty": "宋",
        "collection_info": null
    },
    {
        "uuid": "431a41d5365bc21fab8c16f7ffc83906",
        "title": "行饭暮归",
        "author": "陆游",
        "content": "暂置观书不耐闲，飘然梅坞竹篱间。\n霜风尽脱千林叶，云气平沉一面山。\n笑唤筇枝扶蹇步，聊凭村酒借朱颜。\n庙壖墙下归来晚，宿鸟纷纷已渐还。",
        "dynasty": "宋",
        "collection_info": null
    },
    {
        "uuid": "e1f4c0e5d898a8c2ec20380f4b943876",
        "title": "寒雨中夜坐",
        "author": "陆游",
        "content": "江村风雨晚冥冥，闭户添衣怆客情。\n炉爇松肪如蜡爨，鼎煎茶浪起滩声。\n团栾赖有儿同话，剥啄应无客可迎。\n聊举一杯生耳热，颓然酣枕到窗明。",
        "dynasty": "宋",
        "collection_info": null
    },
    {
        "uuid": "542eef9844a6f71256555bd43be25e2a",
        "title": "枕上",
        "author": "陆游",
        "content": "世间命薄有谁如，僵卧空山梦亦孤。\n三尺窗前灯半死，万重云外雁相呼。\n久贫仅守残书笈，未死犹须几酒壶。\n趣办一棺那得缓，古人四十揣头颅。",
        "dynasty": "宋",
        "collection_info": null
    },
    {
        "uuid": "fd72bedf232091e34404a4e3439c4efd",
        "title": "即事二首  其一",
        "author": "陆游",
        "content": "心与岩泉静，形如野鹤臞。\n朝餐美藜藿，夜学讲唐虞。\n婢老无钗泽，僮寒阙袴襦。\n所欣惟一事，无吏督残租。",
        "dynasty": "宋",
        "collection_info": null
    },
    {
        "uuid": "279a0b83abe4ec420f491624aafc2b0a",
        "title": "即事二首  其二",
        "author": "陆游",
        "content": "穄饭流匙滑，葵羹出鬴香。\n有时留野客，亦復饷邻墙。\n老圃传占法，行僧遗药方。\n未为全绝物，终胜利名场。",
        "dynasty": "宋",
        "collection_info": null
    },
    {
        "uuid": "9d06ed74305a67ea290befe597984a41",
        "title": "杂感六首  其一",
        "author": "陆游",
        "content": "买马当可乘，筑舍当可居。\n快马多覆败，杰屋鬼所狙。\n徒行与露坐，安稳无后虞。\n所以古达人，秋风忆莼鲈。",
        "dynasty": "宋",
        "collection_info": null
    },
    {
        "uuid": "d2a56d0f23a6d14192e822e82143ccb0",
        "title": "杂感六首  其二",
        "author": "陆游",
        "content": "士生诵二典，怳若生唐虞。\n升降奉玉帛，可否闻吁俞。\n阙里得其传，功与造化俱。\n孰知千载后，乃尊重译书。",
        "dynasty": "宋",
        "collection_info": null
    },
    {
        "uuid": "a51cb51752c065eecc8aee3f07957346",
        "title": "杂感六首  其三",
        "author": "陆游",
        "content": "拥裘南窗下，坚坐试定力。\n炉香亦不散，伴我到曛黑。\n绝交近为我，游世易颠踣。\n默默何所为，且復自休息。",
        "dynasty": "宋",
        "collection_info": null
    },
    {
        "uuid": "9804d6b8fb0a7d32afffaee358748cc0",
        "title": "杂感六首  其四",
        "author": "陆游",
        "content": "上峡闻竹枝，入秦闻乌乌。\n奏曲未及终，涕泪凄已濡。\n还山风月夕，菱唱起镜湖。\n虽无远游感，白首亦穷途。",
        "dynasty": "宋",
        "collection_info": null
    },
    {
        "uuid": "f57bb10c86305af5959dbb51ec955ccb",
        "title": "杂感六首  其五",
        "author": "陆游",
        "content": "吾闻之古方，有病当鲜食。\n如其不能尔，金丹亦无益。\n我老更事多，此语知造极。\n子房从赤松，千载推达识。",
        "dynasty": "宋",
        "collection_info": null
    },
    {
        "uuid": "b2882c788970c37f1192feceb866dd24",
        "title": "杂感六首  其六",
        "author": "陆游",
        "content": "梦育小儿女，便有无穷爱。\n谒医问疾恙，对客夸警迈。\n晨鸡忽唤觉，此爱復安在。\n人生困纠缠，一笑脱囚械。",
        "dynasty": "宋",
        "collection_info": null
    },
    {
        "uuid": "86e8d55e2617cddae78a5a648f5474ed",
        "title": "闲中自嘲",
        "author": "陆游",
        "content": "镜湖西畔有渔扉，窃比玄英似庶几。\n风月定交殊耐久，烟波得意可忘归。\n曾行万里求微禄，亦伴诸公践骇机。\n试问即今成底事，晨餐依旧北山薇。",
        "dynasty": "宋",
        "collection_info": null
    },
    {
        "uuid": "d14e051b49b518fbd7645d3de4ca3ec5",
        "title": "暇日坐山麓松石间作",
        "author": "陆游",
        "content": "偶曳枯筇出槿篱，松间盘石坐移时。\n饥麞啮草无余绿，乳鹊营巢有堕枝。\n幽事类分皆可谱，高情辞达自成诗。\n莫嗟寂寂终吾世，正是他年一段奇。",
        "dynasty": "宋",
        "collection_info": null
    },
    {
        "uuid": "d30b955fe005cc88c945cf75c1a712c6",
        "title": "得子虡临安舟中书因寄",
        "author": "陆游",
        "content": "江水悠悠双鲤鱼，眼明初拆入关书。\n残年已觉身如客，一念还成泪溅裾。\n春近预忧归梦短，潮回莫遣寄声疏。\n何时可弃微官缚，五亩荒畦共荷锄。",
        "dynasty": "宋",
        "collection_info": null
    },
    {
        "uuid": "2d9d71556cab7ce75a7b5dbb78f79297",
        "title": "书喜二首  其一",
        "author": "陆游",
        "content": "宠辱元知不足惊，退居兀兀饯余生。\n冰鱼可钓羹材足，霜稻方登籴价平。\n邻媪已安诸子养，园丁初葺数椽成。\n邻闾喜事吾曹共，一醉宁辞洗破觥。",
        "dynasty": "宋",
        "collection_info": null
    },
    {
        "uuid": "20ff19b20ce3cc89cbf4828525af0339",
        "title": "书喜二首  其二",
        "author": "陆游",
        "content": "十月东吴草未枯，村村耕牧可成图。\n岁收俭薄虽中熟，民得蠲除已小苏。\n家塾竞延师教子，里门罕见吏征租。\n老昏不记唐年事，试问元和有此无。",
        "dynasty": "宋",
        "collection_info": null
    },
    {
        "uuid": "2b6b693614426aae9f723d8212d7ea81",
        "title": "老学庵夜兴",
        "author": "陆游",
        "content": "冷卧空斋枕曲肱，饥鹰惊起髮鬅鬙。\n烟霞华岳逃名客，风雪庐山入定僧。\n槲叶蔽身胜衣帛，金丹照室不燃灯。\n秃翁自笑无名字，聊向江湖袭旧称。",
        "dynasty": "宋",
        "collection_info": null
    },
    {
        "uuid": "018387436fd6b8767f52800457ee118d",
        "title": "感昔七首  其一",
        "author": "陆游",
        "content": "百丈庚寅上峡时，至今犹健岂前期。\n家人暗换吾何嘆，镜裏衰翁復是谁。",
        "dynasty": "宋",
        "collection_info": null
    },
    {
        "uuid": "b540ba54ee81816a9f967bada7e0dd31",
        "title": "感昔七首  其二",
        "author": "陆游",
        "content": "神女祠前猿夜鸣，相公溪上草初生。\n重游惟有西窗梦，一点灯青梦不成。",
        "dynasty": "宋",
        "collection_info": null
    },
    {
        "uuid": "b179475339ee1d6f4abf374633e6befb",
        "title": "感昔七首  其三",
        "author": "陆游",
        "content": "白帝城边莺乱啼，忆骑瘦马踏春泥。\n老来感旧多凄怆，孤梦时时到瀼西。",
        "dynasty": "宋",
        "collection_info": null
    },
    {
        "uuid": "7109afa42b5886d7d5637bb30e748cd3",
        "title": "感昔七首  其四",
        "author": "陆游",
        "content": "小益晨装雨作泥，南沮涉水马长嘶。\n山腰细栈移新路，驿壁流尘暗旧题。",
        "dynasty": "宋",
        "collection_info": null
    },
    {
        "uuid": "adf0a8eeb34444329ac3c733d1bc1b97",
        "title": "感昔七首  其五",
        "author": "陆游",
        "content": "曾从征西十万师，白头回顾只成悲。\n云深骆谷传烽处，雪密嶓山校猎时。",
        "dynasty": "宋",
        "collection_info": null
    },
    {
        "uuid": "fe975ccc382ff1e4e01804364393ef7d",
        "title": "感昔七首  其六",
        "author": "陆游",
        "content": "老君洞外小朱扉，云压寒空雪欲飞。\n结阵弓刀边垒去，挂鞍狐兔猎场归。",
        "dynasty": "宋",
        "collection_info": null
    },
    {
        "uuid": "df8eb3075b347c1b5d16c7fd454b7b48",
        "title": "感昔七首  其七",
        "author": "陆游",
        "content": "少时失脚利名间，寸步何曾不险艰。\n造物恐人浑忘却，梦中忧患尚如山。",
        "dynasty": "宋",
        "collection_info": null
    },
    {
        "uuid": "101a00e68578400c023ead3a4dbc38ed",
        "title": "孤村",
        "author": "陆游",
        "content": "少年误计落人间，晚卧孤村日掩关。\n小室易温炉火省，幽窗常暗架书闲。\n梅横篱落春初动，云闹川原雪尚悭。\n欲唤一藤同胜践，恨无杰句压溪山。",
        "dynasty": "宋",
        "collection_info": null
    },
    {
        "uuid": "3749522de44668a9349bf7b5389c3cd3",
        "title": "村舍书事",
        "author": "陆游",
        "content": "纸窗百衲地炉红，围坐牛医卜肆翁。\n时节杯盘来往熟，朝晡盐酪有无通。\n男丁共结春耕耦，妇女相呼夜绩同。\n老子颓然最无事，客归自策读书功。",
        "dynasty": "宋",
        "collection_info": null
    },
    {
        "uuid": "032d3366fd27b0be405fe86d9e5f0f16",
        "title": "小葺居舍",
        "author": "陆游",
        "content": "野水枫林下，残年亦自存。\n刈茅支漏屋，插棘补颓垣。\n把钓襟灵爽，争棋笑语喧。\n晚窗幽兴极，共酌黍醅浑。",
        "dynasty": "宋",
        "collection_info": null
    },
    {
        "uuid": "25c75a4f977d2b312746909c7386724f",
        "title": "冬至",
        "author": "陆游",
        "content": "老遇阳生海上村，川云漠漠雨昏昏。\n邻家祭彻初分胙，贺客泥深不到门。\n万卷纵横忘岁月，百年行止付干坤。\n明朝晴霁犹堪出，南陌东阡共一樽。",
        "dynasty": "宋",
        "collection_info": null
    },
    {
        "uuid": "edac8f72257f9ffc641bbd0cc7284054",
        "title": "夜坐示子遹兼示元敏",
        "author": "陆游",
        "content": "微霰不成雪，大风俄散云。\n孤灯翳还吐，断雁远犹闻。\n冉冉新春动，遥遥清夜分。\n儿孙未须睡，吾与汝论文。",
        "dynasty": "宋",
        "collection_info": null
    },
    {
        "uuid": "ab092406cd2d75f97d13d2d4efec8a89",
        "title": "客怀",
        "author": "陆游",
        "content": "客怀病思两凄凄，瘦马长靴溅雪泥。\n道左忽逢曾宿驿，壁间闲看旧留题。\n村醅酸薄陈山果，旅饭萧条嚼冻齑。\n何处人间非梦境，怳然重到剑关西。",
        "dynasty": "宋",
        "collection_info": null
    },
    {
        "uuid": "11f26aa2e3878d7e364266dce5b4d4cd",
        "title": "杂书幽居事五首  其一",
        "author": "陆游",
        "content": "抱瓮穷园叟，还山老布衣。\n死边常得活，闹处偶容归。\n钓恐鱼吞饵，棋忧客堕机。\n此心君会否，洗尽百年非。",
        "dynasty": "宋",
        "collection_info": null
    },
    {
        "uuid": "ac42c41b8e727f1990e53dceaf54cc9a",
        "title": "杂书幽居事五首  其二",
        "author": "陆游",
        "content": "淡薄齐荣辱，恢疏略怨恩。\n炉常养丹母，手自斲桐孙。\n炎火下照海，黄河高泝源。\n道翁来不速，一笑倒吾樽。",
        "dynasty": "宋",
        "collection_info": null
    },
    {
        "uuid": "e7cb8b3fd47343e0ed1bd3c898be1f5a",
        "title": "杂书幽居事五首  其三",
        "author": "陆游",
        "content": "庭旷多延月，斋空半贮云。\n松声行路共，泉脉近邻分。\n采药九蒸曝，朝真三沐熏。\n林间有丛杞，绕屋夜狺狺。",
        "dynasty": "宋",
        "collection_info": null
    },
    {
        "uuid": "6958cc52826eb19640ae3cf0a60fc56f",
        "title": "杂书幽居事五首  其四",
        "author": "陆游",
        "content": "贫困虽终老，胸中尚浩然。\n直令头抢地，未害鼻撩天。\n种菜悭三亩，苫茅仅数椽。\n布衾常不暖，夜夜亦安眠。",
        "dynasty": "宋",
        "collection_info": null
    },
    {
        "uuid": "fc3e4932e3f2cbcc2bb9903e97e963d4",
        "title": "杂书幽居事五首  其五",
        "author": "陆游",
        "content": "卜筑南湖上，梅花几度春。\n身缘作诗瘦，家为买山贫。\n野步维渔艇，江楼岸醉巾。\n谁知会稽叟，不愧葛天民。",
        "dynasty": "宋",
        "collection_info": null
    },
    {
        "uuid": "ed42d1ad6541db76c4f1e61c1ecf277a",
        "title": "题斋壁",
        "author": "陆游",
        "content": "门前枯叶满荒街，堂下残芜拥土阶。\n蓬荜萧条如旅店，豆蔬淡薄学僧斋。\n昼存真火温枵腹，夜挽黄流灌病骸。\n唤取邻翁同结社，它年仙去与君偕。",
        "dynasty": "宋",
        "collection_info": null
    },
    {
        "uuid": "c5192caad7a74b0d5a6bb1c9d680686c",
        "title": "探梅",
        "author": "陆游",
        "content": "岁月相寻岂有穷，早梅唤醒醉眠翁。\n坐中酒量人人别，花底春风处处同。\n白帝城边微雪过，青衣江上夕阳红。\n锦囊空復残诗在，分付悲欢一梦中。",
        "dynasty": "宋",
        "collection_info": null
    },
    {
        "uuid": "08470fe2b361b98f5525baef35cc03b1",
        "title": "新移竹栽喜于得雨而池中鸂鶒乃以水溢而去戏以长句记之",
        "author": "陆游",
        "content": "雾雨三日天沉阴，西溪水长二尺深。\n土濡新竹有生意，池满文禽无住心。\n竹根苏活赖此雨，禽亦归飞戏烟浦。\n去留虽异各欣然，抽萌哺子全其天。",
        "dynasty": "宋",
        "collection_info": null
    },
    {
        "uuid": "08d1ad047cd436f02b1143881a529a05",
        "title": "读宛陵先生诗",
        "author": "陆游",
        "content": "李杜不復作，梅公真壮哉。\n岂惟凡骨换，要是顶门开。\n锻炼无遗力，渊源有自来。\n平生解牛手，余刃独恢恢。",
        "dynasty": "宋",
        "collection_info": null
    },
    {
        "uuid": "b2afedf878b941e0de0298ca3ae3a644",
        "title": "勉学",
        "author": "陆游",
        "content": "学力艰危见，精诚梦寐知。\n众人虽莫察，吾道岂容欺。\n雷雨含元气，蓍龟决大疑。\n为儒能体此，端不负先师。",
        "dynasty": "宋",
        "collection_info": null
    },
    {
        "uuid": "489d2639dd057759a1bd785e5ed896ae",
        "title": "道室试笔六首  其一",
        "author": "陆游",
        "content": "浮云万事不到眼，千岁人间心尚孩。\n屏风迭下看花落，扇子峡中闻雪来。",
        "dynasty": "宋",
        "collection_info": null
    },
    {
        "uuid": "c56f81bf93e5ef56fe23d12900c492fc",
        "title": "道室试笔六首  其二",
        "author": "陆游",
        "content": "兜罗绵云常满谷，勃落叶衣无四时。\n中原百战血涂野，此老醉眠初不知。",
        "dynasty": "宋",
        "collection_info": null
    },
    {
        "uuid": "39ec13ffcd042197dd71707b7589427d",
        "title": "道室试笔六首  其三",
        "author": "陆游",
        "content": "事来得失若山重，放下始知前日狂。\n一枝藜杖一壶酒，何处人间无醉乡。",
        "dynasty": "宋",
        "collection_info": null
    },
    {
        "uuid": "8a096d9015def6cce5c183abfbd4092d",
        "title": "道室试笔六首  其四",
        "author": "陆游",
        "content": "吾家学道今四世，世佩施真三住铭。\n一窗萝月照孤咏，万壑松风吹半醒。",
        "dynasty": "宋",
        "collection_info": null
    },
    {
        "uuid": "45459b442b6c385fb9ed7e0488db280a",
        "title": "道室试笔六首  其五",
        "author": "陆游",
        "content": "死来尚恋游金谷，病废犹难放柳枝。\n等是胸中不浩浩，乐天莫笑季伦痴。",
        "dynasty": "宋",
        "collection_info": null
    },
    {
        "uuid": "ebe14489b7a26bdaf50afcd11cf4624f",
        "title": "道室试笔六首  其六",
        "author": "陆游",
        "content": "明明行路有神仙，世士求仙却不然。\n贪冒苦多廉让少，恐君未得尽天年。",
        "dynasty": "宋",
        "collection_info": null
    },
    {
        "uuid": "775e88f90162024b086fd11dc7c99bc7",
        "title": "治心",
        "author": "陆游",
        "content": "治心无他法，要使百念空。\n秋毫作其间，有若海飓风。\n飓风孰能止，三日力自穷。\n我徐蹑其后，杲杲日出东。\n向来一噫者，毕竟谁为雄。\n万里静海氛，一望开天容。\n会从安期生，高会蓬莱宫。",
        "dynasty": "宋",
        "collection_info": null
    },
    {
        "uuid": "96388ee574d3f2c6f9edef0f48951445",
        "title": "夜梦遇老人于松石间若旧尝从其游者再拜叙间阔老人亦酬接甚至云",
        "author": "陆游",
        "content": "辽海曾从化鹤丁，百年尘土污巾瓶。\n万山深处遇行李，再拜起时如醉醒。\n绿树岩前开药笈，白驴背上指丹经。\n云霄平步寻常事，不用求方更解形。",
        "dynasty": "宋",
        "collection_info": null
    },
    {
        "uuid": "2b7254365f118d0a58f1f5fc4ff46d86",
        "title": "过邻家",
        "author": "陆游",
        "content": "病去诗情动，寒深酒戒开。\n儿孙扶每出，邻里唤还来。\n云重时飞雪，春迟未见梅。\n山园多芋栗，夜话且燔煨。",
        "dynasty": "宋",
        "collection_info": null
    },
    {
        "uuid": "07de3dcfb15db4a2449eeffd3badd976",
        "title": "村饮",
        "author": "陆游",
        "content": "旧隐青山在，衰颜白髮新。\n推移忝前辈，疏懒似高人。\n击鼓驱殇鬼，吹箫乐社神。\n家家皆有酒，莫吐相君茵。",
        "dynasty": "宋",
        "collection_info": null
    },
    {
        "uuid": "3cd5babdcf8e295f3d1a1751b6a9e3da",
        "title": "市饮",
        "author": "陆游",
        "content": "学道无多事，消阴服众魔。\n春雷惊蛰户，海日浴鲸波。\n大勇收全胜，灵襟袭太和。\n何妨会稽市，取酒独酣歌。",
        "dynasty": "宋",
        "collection_info": null
    },
    {
        "uuid": "8b81f78dedea814b449218c66a441d73",
        "title": "社饮",
        "author": "陆游",
        "content": "东作初占嗣岁宜，蚕官又近乞灵时。\n倾家酿酒无遗力，倒社迎神尽及期。\n先醉后醒惊老惫，路长足蹇嘆归迟。\n西村渐过新塘近，宿鸟归飞已满枝。",
        "dynasty": "宋",
        "collection_info": null
    },
    {
        "uuid": "1b8cd5ae194be45c9014bfa08ac166e5",
        "title": "舟中作",
        "author": "陆游",
        "content": "一叶轻舟一破裘，飘然江海送悠悠。\n闲知睡味甜如蜜，老觉羁怀淡似秋。\n失侣云间孤雁下，耐寒波面两凫浮。\n年逾八十真当去，似为云山尚小留。",
        "dynasty": "宋",
        "collection_info": null
    },
    {
        "uuid": "e5bd11f55a9269d69db7d04da6f9acff",
        "title": "风云昼晦夜遂大雪",
        "author": "陆游",
        "content": "大风从北来，汹汹十万军。\n草木尽偃仆，道路暝不分。\n山泽气上腾，天受之为云。\n山云如马牛，水云如鱼鼋。\n朝暗翳白日，暮重压厚坤。\n高城岌欲动，我屋何足掀。\n儿怖床下伏，婢恐坚闭门。\n老翁两耳聩，无地着戚欣。\n夜艾不知雪，但觉手足皲。\n布衾冷似铁，烧糠作微温。\n岂不思一饮，流尘暗空樽。\n已矣可奈何，冻死向孤村。",
        "dynasty": "宋",
        "collection_info": null
    },
    {
        "uuid": "7f7341a48d624d3ea1b36b2994c15d4b",
        "title": "大雪",
        "author": "陆游",
        "content": "海天黯黯万重云，欲到前村路不分。\n烈风吹雪深一丈，大布缝衫重七斤。",
        "dynasty": "宋",
        "collection_info": null
    },
    {
        "uuid": "6d94ac0eb77ee2c315cd627824f6cdf0",
        "title": "雪夜",
        "author": "陆游",
        "content": "病卧湖边五亩园，雪风一夜坼芦藩。\n燎炉薪炭衣篝暖，围坐儿孙笑语温。\n菜乞邻家作菹美，酒赊近市带醅浑。\n平居自是无来客，明日衝泥谁叩门。",
        "dynasty": "宋",
        "collection_info": null
    },
    {
        "uuid": "f231bc663b0893155bfc43dd18b59693",
        "title": "雪霁",
        "author": "陆游",
        "content": "米尽囊空莫问渠，天公自解养迂疏。\n雪泥壅路断来客，朝日满窗宜读书。\n渐暖横林闻语鸟，乍晴幽圃富嘉蔬。\n东家小蹇那须借，早晚吾儿送鹿车。",
        "dynasty": "宋",
        "collection_info": null
    },
    {
        "uuid": "f28d94ecc8bd8014234ca3e1be38509b",
        "title": "雪后",
        "author": "陆游",
        "content": "雨解平檐雪，风收际海云。\n根苏萱出土，冰断水生纹。\n游舫家家葺，行歌巷巷闻。\n太平原有象，端为谢东君。",
        "dynasty": "宋",
        "collection_info": null
    },
    {
        "uuid": "640b69e338141f0cf4c14599fe696f8e",
        "title": "夜寒与客烧干柴取暖戏作",
        "author": "陆游",
        "content": "槁竹干薪隔岁求，正虞雪夜客相投。\n如倾潋潋蒲萄酒，似拥重重貂鼠裘。\n一睡策勋殊可喜，千金论价恐难酬。\n他时铁马榆关外，忆此犹当笑不休。",
        "dynasty": "宋",
        "collection_info": null
    },
    {
        "uuid": "d6e2882cf3913738b2bbb75d9b89f10d",
        "title": "排闷",
        "author": "陆游",
        "content": "残雪融成雨，寒灯结作花。\n睡稀听啮鼠，坐久送栖鸦。\n食似开僧钵，居如寓店家。\n余年不须问，即此是生涯。",
        "dynasty": "宋",
        "collection_info": null
    },
    {
        "uuid": "c39ed5bf6a21878421adec52deff996a",
        "title": "席上有举吕居仁诗者因次其韵示坐客",
        "author": "陆游",
        "content": "是身如鼠穴太仓，七十始办求深藏。\n扶衰復拜求旧诏，入对讲殿瞻颙昂。\n期年蒙恩许谢病，家居更辱乡党敬。\n今夕不醉无庸归，此老余年君所知。",
        "dynasty": "宋",
        "collection_info": null
    },
    {
        "uuid": "d6ab15da2a3af1513c6430947d60271a",
        "title": "予使江西时以诗投政府丐湖湘一麾会召还不果偶读旧稿有感",
        "author": "陆游",
        "content": "文字尘埃我自知，向来诸老误相期。\n挥毫留得江山助，不到潇湘岂有诗。",
        "dynasty": "宋",
        "collection_info": null
    },
    {
        "uuid": "651d39f6dcaeeff33a157d684c43cc37",
        "title": "柳桥",
        "author": "陆游",
        "content": "村路初晴雪作泥，经旬不到小桥西。\n出门顿觉春来早，柳染轻黄已蘸溪。",
        "dynasty": "宋",
        "collection_info": null
    },
    {
        "uuid": "5ff2eb61c12e9e397200ce005fe9e54c",
        "title": "鸥",
        "author": "陆游",
        "content": "海上轻鸥何处寻，烟波万里信浮沉。\n今朝忽向船头见，消尽平生得丧心。",
        "dynasty": "宋",
        "collection_info": null
    },
    {
        "uuid": "cd2e7412c9efb869c6abbf5a7b1d29d9",
        "title": "鹭",
        "author": "陆游",
        "content": "雪霁春回亦乐哉，棋轩正对小滩开。\n翩翩飞鹭真吾友，肯为幽人一再来。",
        "dynasty": "宋",
        "collection_info": null
    },
    {
        "uuid": "4e01e3760cdc03610eaebd3264343bc0",
        "title": "感物",
        "author": "陆游",
        "content": "日落乌将数子归，风和雉挟两雌飞。\n不如村舍安孤寂，父子飘然两褐衣。",
        "dynasty": "宋",
        "collection_info": null
    },
    {
        "uuid": "c3872ff1a2fbbe52c562b69d091cab5f",
        "title": "甲子岁暮",
        "author": "陆游",
        "content": "世间巧拙亦何施，万事难禁岁月移。\n迟死几时天有意，要令自悟不须师。",
        "dynasty": "宋",
        "collection_info": null
    },
    {
        "uuid": "112437001573ac7bf5708ad8b7406588",
        "title": "出游至僧舍及逆旅戏赠绝句二首  其一",
        "author": "陆游",
        "content": "山僧邂逅即情亲，野叟留连语更真。\n淡淡论交端有味，一弹指顷百年身。",
        "dynasty": "宋",
        "collection_info": null
    },
    {
        "uuid": "48407c910962e0229dcd561b58ba3470",
        "title": "出游至僧舍及逆旅戏赠绝句二首  其二",
        "author": "陆游",
        "content": "饭炊适熟如延客，犬喜来迎似到家。\n雨滴茅檐草烟湿，不妨笑语暂喧譁。",
        "dynasty": "宋",
        "collection_info": null
    },
    {
        "uuid": "c09bbc385b83978f5c09699b0bb01978",
        "title": "岁暮出游",
        "author": "陆游",
        "content": "残历消磨无半纸，一年光景又成非。\n瓦沟雪水滴欲尽，江路梅花开尚稀。\n竹院篝灯留度宿，旗亭夸酒劝无归。\n此身自笑知何似，万里辽天一鹤飞。",
        "dynasty": "宋",
        "collection_info": null
    },
    {
        "uuid": "9ee9715008fbbaee44cf95debf8f4826",
        "title": "出游所至皆欣然相迎口占示之",
        "author": "陆游",
        "content": "寓馆兼山泽，行装半雨晴。\n随宜分药物，投老惜人情。\n邂逅成新识，殷勤讲旧盟。\n农家尤可念，迎劳辍春耕。",
        "dynasty": "宋",
        "collection_info": null
    },
    {
        "uuid": "c776b0c90919b8acff69d0acabc35791",
        "title": "题旅舍壁",
        "author": "陆游",
        "content": "老子残年未易量，出门随处得彷徉。\n窗棂日淡僧房暖，竈突烟青旅甑香。\n浊酒可求敲野店，旧题犹在拂颓墙。\n闲来又取丹经读，夜就松明解布囊。",
        "dynasty": "宋",
        "collection_info": null
    },
    {
        "uuid": "4a15c144318ca732a1039120574b8c60",
        "title": "野人舍小饮",
        "author": "陆游",
        "content": "梅市波光远，柯桥柳色新。\n百年情分熟，数酌笑言亲。\n沙上人争渡，街头妇卖薪。\n冬冬隔林鼓，岁暮赛江神。",
        "dynasty": "宋",
        "collection_info": null
    },
    {
        "uuid": "7b27e4ff35fd51fe13dfd604dce612bc",
        "title": "自近村归",
        "author": "陆游",
        "content": "雪晴村路尚残泥，茅屋清寒正要低。\n野渡船虚飞鸟集，烟村路近蹇驴嘶。\n坚顽那復愁空橐，老健犹能伴架犁。\n蹴榻不僵君会否，更须百瓮享黄齑。",
        "dynasty": "宋",
        "collection_info": null
    },
    {
        "uuid": "a34c9f82858218f6fc9f2ccf408f6209",
        "title": "梦华山",
        "author": "陆游",
        "content": "古松偃蹇谷谽谺，太华峰前野老家。\n久客未归丹竈冷，碧桃八十一番花。",
        "dynasty": "宋",
        "collection_info": null
    },
    {
        "uuid": "ba8ee5b20f5c38078809770164a70f69",
        "title": "岁暮与邻曲饮酒用前辈独酌韵",
        "author": "陆游",
        "content": "出会稽南门，九里有聚落。\n虽非衣冠区，农圃可共酌。\n野实杂甘酸，草具无厚薄。\n小童能击筑，一笑相与乐。\n徒手出丛花，空中取丸药。\n主礼虽可笑，众客亦起酢。\n聊持缀宿好，未用嘲淡泊。\n穷达则不同，亦践真率约。\n予年过八十，故物但城郭。\n作诗寄清欢，未愧华表鹤。",
        "dynasty": "宋",
        "collection_info": null
    },
    {
        "uuid": "4ad59d91228896d2b11b8aeef33724dc",
        "title": "山中饮酒",
        "author": "陆游",
        "content": "百屋堆金钱，万户封公侯。\n富贵人所羡，熟计终缪悠。\n有酒君但饮，有山君但游。\n虽云亦梦事，要是胜一筹。\n独醉新丰市，遗魂招马周。\n清啸苏门山，旷度交公休。\n烂烂目如电，凛凛气愈遒。\n骑鲸归东海，已矣吾何求。",
        "dynasty": "宋",
        "collection_info": null
    },
    {
        "uuid": "2bc917ff9a1d8b25b477296ae32d7f4e",
        "title": "客亭",
        "author": "陆游",
        "content": "荻浦烟汀并海涯，一枝柔橹语咿哑。\n久从野老非生客，惯寓僧庐胜在家。\n乘兴村村俱有酒，逢春处处可寻花。\n朝来雪霁梅初动，又向邮亭阅岁华。",
        "dynasty": "宋",
        "collection_info": null
    },
    {
        "uuid": "cd19cd4dac8fc3de3cea4c3ef681afef",
        "title": "除夜",
        "author": "陆游",
        "content": "野水枫林屋数椽，寒炉无火坐无毡。\n残灯耿耿愁孤影，小雪霏霏送旧年。\n椒酒辟瘟倾潋滟，蓝袍俘鬼舞跰跹。\n从今供养惟春荠，莫羡愚公日万钱。",
        "dynasty": "宋",
        "collection_info": null
    },
    {
        "uuid": "b3d76e580b3379fd178a6e875cde5550",
        "title": "乙丑元日",
        "author": "陆游",
        "content": "好在屠苏酒，扶衰把一卮。\n家贫为寿略，历闰换年迟。\n荐庙须扶拜，题门强缀诗。\n惟思买春困，熟睡过花时。",
        "dynasty": "宋",
        "collection_info": null
    },
    {
        "uuid": "3fd175bcbe5e6ff3f7b174343704cf3d",
        "title": "元日读易",
        "author": "陆游",
        "content": "伏羲三十余万岁，传者太山一毫芒。\n春秋虽自鲁麟绝，礼乐盖先秦火亡。\n孟轲财能道封建，孔子已不言鸿荒。\n于虖易学幸未泯，安得名山处处藏。",
        "dynasty": "宋",
        "collection_info": null
    },
    {
        "uuid": "dd187ac3b1b7c0faf9f058c2ddb4ad31",
        "title": "自开岁阴雨连日未止",
        "author": "陆游",
        "content": "江云漠漠雨昏昏，归老山阴学灌园。\n十里羊肠仅通路，三家铛脚自成村。\n应时馎饦聊从俗，耐久钟馗俨在门。\n近县传闻颇多盗，呼儿插棘补颓垣。",
        "dynasty": "宋",
        "collection_info": null
    },
    {
        "uuid": "1f98a52bfa7d1613d9964eec719a928c",
        "title": "枯菊二首  其一",
        "author": "陆游",
        "content": "翠羽金钱梦已阑，空余残蕊抱枝干。\n纷纷轻薄随流水，黄与姚花一样看。",
        "dynasty": "宋",
        "collection_info": null
    },
    {
        "uuid": "1ddd774343253e5d01e7f20ad976c55e",
        "title": "枯菊二首  其二",
        "author": "陆游",
        "content": "积雪严霜转眼空，春回无处不春风。\n欲知造物无穷妙，但看萱根与菊丛。",
        "dynasty": "宋",
        "collection_info": null
    },
    {
        "uuid": "1ffb40463746e5c91661517df11507a1",
        "title": "村舍杂兴五首  其一",
        "author": "陆游",
        "content": "冉冉年华速，昏昏睡思浓。\n废书心自愧，谢病客能容。\n雨急钟微度，溪湍碓自舂。\n可怜灯下影，随处伴衰慵。",
        "dynasty": "宋",
        "collection_info": null
    },
    {
        "uuid": "52352985ad8a470d4c5cd91c3b8b2edb",
        "title": "村舍杂兴五首  其二",
        "author": "陆游",
        "content": "坚卧非由病，端居不是斋。\n世情元自薄，人事固多乖。\n晨饭炊稊米，宵行点豆䕸。\n昔人言可用，第一忌安排。",
        "dynasty": "宋",
        "collection_info": null
    },
    {
        "uuid": "b2d83064c421ca0278dccb0ae47c6b94",
        "title": "村舍杂兴五首  其三",
        "author": "陆游",
        "content": "白首返吾乡，功名罢激昂。\n扫除魔眷属，砭熨病膏肓。\n老圃勤供菜，蛮童解炷香。\n黄昏那用问，且喜日舒长。",
        "dynasty": "宋",
        "collection_info": null
    },
    {
        "uuid": "3f62f732ea23cdaed01554b06b57435c",
        "title": "村舍杂兴五首  其四",
        "author": "陆游",
        "content": "粥罢重投枕，灯残起读书。\n闭门常自得，作计更谁如。\n箭茁白于玉，椶花长比鱼。\n盘餐有此味，勿怪食无余。",
        "dynasty": "宋",
        "collection_info": null
    },
    {
        "uuid": "afb3d877a41c00bb92e48792f556fba3",
        "title": "村舍杂兴五首  其五",
        "author": "陆游",
        "content": "游宦风波恶，还家日月长。\n厌烦思病忘，避俗欲阳狂。\n绝意功名会，收身翰墨场。\n着书吾岂敢，尚可述农桑。",
        "dynasty": "宋",
        "collection_info": null
    },
    {
        "uuid": "3c4780a3729d59bd3011fb408c2d3e00",
        "title": "夜兴",
        "author": "陆游",
        "content": "穷巷行人绝，高城漏鼓稀。\n剧谈频翦烛，久坐旋更衣。\n饥鼠衝人过，啼鸦冒夜飞。\n客归吾未睡，孤影自相依。",
        "dynasty": "宋",
        "collection_info": null
    },
    {
        "uuid": "a30770ca19882bbe85b9997a88720494",
        "title": "示邻曲",
        "author": "陆游",
        "content": "北陌东阡好弟兄，耄年幸復主齐盟。\n同尝春韭秋菘味，共听朝猿夜鹤声。\n百世不忘耕稼业，一壶时叙里闾情。\n诸孙识字吾真足，安用鹏抟九万程。",
        "dynasty": "宋",
        "collection_info": null
    },
    {
        "uuid": "db9a7f1fa829e4c355cf118d71031cc3",
        "title": "梦中作",
        "author": "陆游",
        "content": "华山敷水本闲人，一念无端堕世尘。\n八十余年多少事，药炉丹竈尚如新。",
        "dynasty": "宋",
        "collection_info": null
    },
    {
        "uuid": "7fbe0e114a13b4fd0bcc8024d7e5dfb4",
        "title": "春雨",
        "author": "陆游",
        "content": "倚阑正尔受斜阳，细雨霏霏渡野塘。\n本为柳枝留浅色，却教梅蕊洗幽香。\n小霑蝶粉初何惜，暂涩莺声亦未妨。\n造物无心宁遍物，凭谁闲与问东皇。",
        "dynasty": "宋",
        "collection_info": null
    },
    {
        "uuid": "fb0e999af9ca48e5e1544aaa0740d093",
        "title": "草堂",
        "author": "陆游",
        "content": "幸有湖边旧草堂，敢烦地主筑林塘。\n漉残醅瓮葛巾湿，插遍野梅纱帽香。\n风紧春寒那可敌，身闲昼漏不胜长。\n浩歌陌上君无怪，世谱推原自楚狂。",
        "dynasty": "宋",
        "collection_info": null
    },
    {
        "uuid": "02e888cf524a3caa457a2cb406af3286",
        "title": "道室",
        "author": "陆游",
        "content": "筮遇风山第六爻，翛然尽谢俗间交。\n谋生旧买云三顷，託宿新分鹤半巢。\n露下丹芽生药垄，月明金粉落松梢。\n眉间喜动君知否，借得丹经手自抄。",
        "dynasty": "宋",
        "collection_info": null
    },
    {
        "uuid": "8f052f7690157d916fbdff3ce65a5787",
        "title": "旅次有赠",
        "author": "陆游",
        "content": "黄鹤楼前逢剑客，青衣江口见诗人。\n天涯莫起漂零感，物外终为自在身。\n卖马求船虽少日，阻风中酒动兼旬。\n中原早晚胡尘静，缑月嵩云要卜邻。",
        "dynasty": "宋",
        "collection_info": null
    },
    {
        "uuid": "02f36ed5585bfeb9f40aeed3056e89e4",
        "title": "杂感五首以不爱入州府为韵  其一",
        "author": "陆游",
        "content": "莘渭二老人，耕钓俱白首。\n功烈在人间，如天有北斗。\n方其未遇时，自处固不苟。\n夫岂邀虚名，欲眩千载后。\n降及秦汉王，望古犹培塿。\n犹能守所闻，外物不得诱。\n君看鲁二生，亦岂圣人偶。\n凛然诸儒间，人可我独不。",
        "dynasty": "宋",
        "collection_info": null
    },
    {
        "uuid": "d6270cab217f56179651b33c3ba84fbd",
        "title": "杂感五首以不爱入州府为韵  其二",
        "author": "陆游",
        "content": "山栖天与癖，酒復甚所爱。\n虽云惭黄绮，亦慕嵇阮辈。\n失脚落人间，二事略皆废。\n晚归卧云壑，谓此在券内。\n如何疾屡作，大与初意背。\n好山虽在眼，动步辄有碍。\n酒戒復坚持，如堤忧蚁溃。\n何以遣余年，闭户淡煮菜。",
        "dynasty": "宋",
        "collection_info": null
    },
    {
        "uuid": "9aa909fb1116c34fb8dd2de0855c55da",
        "title": "杂感五首以不爱入州府为韵  其三",
        "author": "陆游",
        "content": "鷽鸠抢榆枋，枯鱼过河泣。\n鹏鲲九万里，此岂汝所及。\n丈夫志古人，绝世而独立。\n远游马蹄穿，高卧剑锋涩。\n其初所抱负，固自高嶪岌。\n安能与儿曹，俯首就维絷。\n君看折腰趋，孰若举手揖。\n芝老尚可餐，修门戒轻入。",
        "dynasty": "宋",
        "collection_info": null
    },
    {
        "uuid": "d0987825ff2c7ad2f0be5f428bba5b5b",
        "title": "杂感五首以不爱入州府为韵  其四",
        "author": "陆游",
        "content": "洚水初平时，草木充九州。\n禽兽孳育繁，与人为敌雠。\n于时圣人作，日夜为民忧。\n思有以胜之，食肉而服裘。\n然后人奠居，禾黍岁有秋。\n岂知千载后，戕杀无时休。\n一食刀机赤，百味供膳羞。\n豪侈方相夸，哀哉非始谋。",
        "dynasty": "宋",
        "collection_info": null
    },
    {
        "uuid": "2b6cb94f9d93d18a7f18cf681b137d98",
        "title": "杂感五首以不爱入州府为韵  其五",
        "author": "陆游",
        "content": "我年甫三十，出身事明主。\n狂愚斥不用，晚辟征西府。\n蹭蹬过锦城，邂逅客严武。\n十年醉郫筒，阳狂颇自许。\n青城访隐翁，西市买幽圃。\n如何復不遂，归听镜湖雨。\n结庐三间茅，泛宅一枝橹。\n天真傥可全，吾其老烟浦。",
        "dynasty": "宋",
        "collection_info": null
    },
    {
        "uuid": "6f66d1c6b73957776bb4bcc8410ab7e2",
        "title": "自咏绝句八首  其一",
        "author": "陆游",
        "content": "双鬓萧条失故青，躬耕犹得养余龄。\n明时恩大无由报，欲为乡邻讲孝经。",
        "dynasty": "宋",
        "collection_info": null
    },
    {
        "uuid": "19e01d8733b690a57a3b8f2cd6c30ba5",
        "title": "自咏绝句八首  其二",
        "author": "陆游",
        "content": "深村人有结绳风，晚岁身为带索翁。\n啜粥茹蔬茅屋底，谁知也过百年中。",
        "dynasty": "宋",
        "collection_info": null
    },
    {
        "uuid": "badfd521d9da15abdab6babedc71cd75",
        "title": "自咏绝句八首  其三",
        "author": "陆游",
        "content": "不沦鬼录不登仙，游戏杯觞近百年。\n小市跨驴寒日裏，任教人作画图传。",
        "dynasty": "宋",
        "collection_info": null
    },
    {
        "uuid": "84ca2037f9f6b6c18d11278bd310da14",
        "title": "自咏绝句八首  其四",
        "author": "陆游",
        "content": "逆旅门前拨不开，先生醉策蹇驴来。\n未言乞得囊中药，一见童颜且压灾。",
        "dynasty": "宋",
        "collection_info": null
    },
    {
        "uuid": "d89b55eddbe8c3e4cd3ac46ff58edd6a",
        "title": "自咏绝句八首  其五",
        "author": "陆游",
        "content": "远游索手不赍粮，薪米临时取道傍。\n今日晴明行亦好，经旬风雨住何妨。",
        "dynasty": "宋",
        "collection_info": null
    },
    {
        "uuid": "35734a0f3d85ec95882c775c17080431",
        "title": "自咏绝句八首  其六",
        "author": "陆游",
        "content": "一条纸被平生足，半碗藜羹百味全。\n放下元来总无事，鸡鸣犬吠送残年。",
        "dynasty": "宋",
        "collection_info": null
    },
    {
        "uuid": "21938b550e573eb71b229f9fa79bac8d",
        "title": "自咏绝句八首  其七",
        "author": "陆游",
        "content": "平生宁独爱吾庐，何处茅檐不可居。\n昼阙僮奴停接客，夜无膏火罢观书。",
        "dynasty": "宋",
        "collection_info": null
    },
    {
        "uuid": "feaeb9923ab6224cb3cc6b9b5733adbc",
        "title": "自咏绝句八首  其八",
        "author": "陆游",
        "content": "睡着何曾厌夜长，老人少睡坐何伤。\n无灯无火春寒恶，破絮粗毡即道场。",
        "dynasty": "宋",
        "collection_info": null
    },
    {
        "uuid": "6a66d97c874427cb8ca0739a4e7a105f",
        "title": "风月吟",
        "author": "陆游",
        "content": "去日如驰衰有验，万事惟当就收敛。\n可怜未与酒相忘，风月婆娑犹不厌。\n有时清夜行中庭，幅巾藜杖影竛竮。\n松风十里吹残梦，萝月三更照半醒。\n河倾鸡唱吟未已，爽透髮根清入齿。\n晨光底事不贷人，辘轳汲水啼鸦起。",
        "dynasty": "宋",
        "collection_info": null
    },
    {
        "uuid": "0e24dd175868c20f981ed201a90d8b23",
        "title": "年光",
        "author": "陆游",
        "content": "无赖年光逐水流，人间随处送悠悠。\n千帆落浦湘天晚，孤笛吟风鄠县秋。\n小市莺花时痛饮，故宫禾黍亦闲愁。\n久留只恐惊凡目，又向西凉上酒楼。",
        "dynasty": "宋",
        "collection_info": null
    },
    {
        "uuid": "f9792784c82be28cb9bf6775c5cb7898",
        "title": "龟堂",
        "author": "陆游",
        "content": "莫笑龟堂陋，生涯实有余。\n春寒拥重褐，晨饭富藏蔬。\n薄技雕虫尔，虚名画饼如。\n儿时论语在，敢负此心初。",
        "dynasty": "宋",
        "collection_info": null
    },
    {
        "uuid": "4d5cfd760100d6d70df3af8cb51a87ff",
        "title": "春晴",
        "author": "陆游",
        "content": "春如人易老，愁与漏俱长。\n酒着多思睡，花熏直欲狂。\n新晴干蝶翅，微暖滑莺吭。\n谁见龟堂叟，搘藤送夕阳。",
        "dynasty": "宋",
        "collection_info": null
    },
    {
        "uuid": "8cd18bc1ae500038032e6340f6be7266",
        "title": "闭门二首  其一",
        "author": "陆游",
        "content": "残髮凋零不满巾，闭门聊得养天真。\n恐伤药草停除地，为惜松槎禁伐薪。\n独木架成新略彴，一峰买得小嶙峋。\n萧然便觉浑无事，谈笑时时过近邻。",
        "dynasty": "宋",
        "collection_info": null
    },
    {
        "uuid": "46aca8784648251381eda6ea97839cb7",
        "title": "闭门二首  其二",
        "author": "陆游",
        "content": "衰疾厌厌不易医，闭门惟与睡相宜。\n狂曾忤物慵迎客，瘦不胜衣悔作诗。\n数简隐书忘世味，半瓯春茗过花时。\n寂寥终岁君无诮，正是幽居一段奇。",
        "dynasty": "宋",
        "collection_info": null
    },
    {
        "uuid": "73dee47934476e56a77ff45177a045f7",
        "title": "有所感",
        "author": "陆游",
        "content": "世事真成风马牛，细思愈觉此生浮。\n旧交散后知心少，行路难来出户愁。\n气节陵夷谁独立，文章衰坏正横流。\n鲁中狂士今安有，泪尽朱云草满丘。",
        "dynasty": "宋",
        "collection_info": null
    },
    {
        "uuid": "0de675c7a825fcb0bca62592a603bc9a",
        "title": "八十一吟",
        "author": "陆游",
        "content": "八十古云耄，吾今不啻过。\n山程两芒屩，水宿一渔蓑。\n鸡唱刘琨舞，牛疲宁戚歌。\n春寒欺短褐，将奈此翁何。",
        "dynasty": "宋",
        "collection_info": null
    },
    {
        "uuid": "59389ee8ac620bdef1eda469bbd894b1",
        "title": "高吟",
        "author": "陆游",
        "content": "食少支撑惟恃粥，力衰举动辄须人。\n谁知造物犹遗漏，拥鼻高吟又一春。",
        "dynasty": "宋",
        "collection_info": null
    },
    {
        "uuid": "601b24d96361d33feb43d1acda4fdb88",
        "title": "湖上作",
        "author": "陆游",
        "content": "耳目聪明手足轻，应酬幽事未忘情。\n百年日向渔樵过，千里云从几席生。\n樽酒每招邻父共，图书时与小儿评。\n但余烟水无俦侣，堪笑沙鸥欲抗衡。",
        "dynasty": "宋",
        "collection_info": null
    },
    {
        "uuid": "aec4a65df8798816a6ac6fb97acfa47f",
        "title": "赏花",
        "author": "陆游",
        "content": "湖上花光何处寻，朱朱白白自成林。\n衰年何预伤春事，闲客犹怀爱物心。\n欲堕每愁风骤起，正开却要日微阴。\n兰亭禹庙平生事，一榼芳醪莫厌深。",
        "dynasty": "宋",
        "collection_info": null
    },
    {
        "uuid": "b5006d6221cfc32a37c54ed54b82e5de",
        "title": "园庐",
        "author": "陆游",
        "content": "天假残年使荷鉏，白头父子守园庐。\n四朝曾遇千龄会，七世相传一束书。\n物理从来多倚伏，人情莫遣得亲疏。\n功名自有英雄了，吾辈惟当忆遂初。",
        "dynasty": "宋",
        "collection_info": null
    },
    {
        "uuid": "53f648bf9c0ee394266bca256d7bcb25",
        "title": "乍晴行西村",
        "author": "陆游",
        "content": "堤树丛祠北，烟村古埭南。\n买鱼论木盎，挑荠满荆篮。\n积潦经旬月，晴光见二三。\n农功殊可念，保麦復祈蚕。",
        "dynasty": "宋",
        "collection_info": null
    },
    {
        "uuid": "fe06cb6a54d681e6990610d03064b266",
        "title": "书嘆",
        "author": "陆游",
        "content": "尘甑炊畬粟，羸僮策蹇驴。\n自从行卷日，直至挂冠余。\n揣分元知止，求官实抱虚。\n园蔬幸无恙，父子日携锄。",
        "dynasty": "宋",
        "collection_info": null
    },
    {
        "uuid": "065dfc296d213e407607ff72f012c52e",
        "title": "新制小冠二首  其一",
        "author": "陆游",
        "content": "浅醉微吟独倚阑，轻云淡月不多寒。\n悠然顾影成清啸，新制栟榈二寸冠。",
        "dynasty": "宋",
        "collection_info": null
    },
    {
        "uuid": "0c722fd459e4cf4bcb76fac459e9f1c3",
        "title": "新制小冠二首  其二",
        "author": "陆游",
        "content": "栟榈冠子轻宜髮，綀布单衣爽辟尘。\n纵不能诗亦堪画，年余八十水云身。",
        "dynasty": "宋",
        "collection_info": null
    },
    {
        "uuid": "187e40a689f7b0017498033f32ade475",
        "title": "书逆旅壁",
        "author": "陆游",
        "content": "市远过三里，店孤无四邻。\n窄纔容一客，久或住经旬。\n病妪求风药，樵儿馈爨薪。\n人情愈谙熟，来往不辞频。",
        "dynasty": "宋",
        "collection_info": null
    },
    {
        "uuid": "c2e5f5eb012c10dff58677f5fd3711a5",
        "title": "倚楼二首  其一",
        "author": "陆游",
        "content": "曲曲阑干缥缈间，哦诗本欲破除闲。\n无端又起天涯感，淡墨生绡数点山。",
        "dynasty": "宋",
        "collection_info": null
    },
    {
        "uuid": "575d39bfe47eb3d95e028f2b6df35427",
        "title": "倚楼二首  其二",
        "author": "陆游",
        "content": "楼上凭阑小立时，淡烟漠漠雨丝丝。\n年光日日有佳处，不解春寒偏入诗。",
        "dynasty": "宋",
        "collection_info": null
    },
    {
        "uuid": "39137b8565c27e0104a28d90b9667351",
        "title": "小雨",
        "author": "陆游",
        "content": "小雨明復暗，余寒去又来。\n新苔缘砌上，残杏过篱开。\n垂老身余几，逢春心尚孩。\n江天近寒食，林外过轻雷。",
        "dynasty": "宋",
        "collection_info": null
    },
    {
        "uuid": "b5e6edfdc2836b30ee239a5314231442",
        "title": "书嘆",
        "author": "陆游",
        "content": "无能自号痴顽老，尚健人惊矍铄翁。\n未向松根藏病骨，尚寻花底醉春风。\n翩翩孤影如归鹤，冉冉流年付断蓬。\n曾谒高皇识隆准，伤心无復一人同。",
        "dynasty": "宋",
        "collection_info": null
    },
    {
        "uuid": "01018d0b3b6c4d057d41fbff6e9a141c",
        "title": "迁鸡栅歌",
        "author": "陆游",
        "content": "乌鸡买来逾岁年，庭中赤帻何昂然。\n吾孙初生畏晨唱，家人共议欲汝捐。\n鸟穷必啄奴岂惮，鸡卖将烹吾所怜。\n贵人贱畜虽古训，物理宁不思两全。\n旧栖况亦苦沮洳，新栅幸可图完坚。\n东园稍去房奥远，挟雌将雏从此迁。\n竹箪朝暮有余粒，瓦缶亦自盛清泉。\n喈喈风雨守汝职，腷膊勿恤惊吾眠。",
        "dynasty": "宋",
        "collection_info": null
    },
    {
        "uuid": "ef4ba698963c190751aff434cc210ca4",
        "title": "春兴",
        "author": "陆游",
        "content": "暖霭催桑眼，晴光长草心。\n沙平看卧犊，密叶听鸣禽。\n买酒贫为祟，登山病不禁。\n终年惟一褐，扪虱又春深。",
        "dynasty": "宋",
        "collection_info": null
    },
    {
        "uuid": "b4533b9902d8f311fca13c35e216af61",
        "title": "小园",
        "author": "陆游",
        "content": "萧散遗尘事，栽培得小园。\n土松花意活，林暖鸟言繁。\n餐酪供晨钵，葅芹荐晚樽。\n余年君莫问，送老向孤村。",
        "dynasty": "宋",
        "collection_info": null
    },
    {
        "uuid": "c2831bf6b340c4b66f4668ffe1eae982",
        "title": "二月晦日夜梦欲卜居近邑道遇老父告以不利欣然从之",
        "author": "陆游",
        "content": "梦中行卜居，道遇白髯叟。\n一面出苦言，戒我弃勿取。\n人之生实难，失脚堕虎口。\n我深感其言，解衣奉杯酒。\n岂知立谈间，得此直谅友。\n起坐心茫然，天阔楼挂斗。",
        "dynasty": "宋",
        "collection_info": null
    },
    {
        "uuid": "bac5ebf659023532d214c2aa399df841",
        "title": "新晴",
        "author": "陆游",
        "content": "苦雨几终月，新晴喜夕阳。\n扶行呼稚子，随意下茅堂。\n草茂知麞健，巢新觉燕忙。\n兴阑归亦好，袖手独焚香。",
        "dynasty": "宋",
        "collection_info": null
    },
    {
        "uuid": "3a77af87d44388870096c9ce7baa7d91",
        "title": "病中作",
        "author": "陆游",
        "content": "苦雨侵衰骨，余寒着弊裘。\n病多辞社饮，贫甚辍春游。\n日日亲蔬圃，时时弄钓舟。\n回头语造物，与子两无求。",
        "dynasty": "宋",
        "collection_info": null
    },
    {
        "uuid": "7b029e39d33674494789070c08546187",
        "title": "示子遹",
        "author": "陆游",
        "content": "敢恨吾生后圣贤，六经虽缺尚成编。\n本来尧舜身亲见，孰谓丘轲道不传。\n妙理岂求逢掖外，淳风宁在结绳前。\n此身未死还堪勉，更伴吾儿学数年。",
        "dynasty": "宋",
        "collection_info": null
    },
    {
        "uuid": "1b4fa9282f75e710e63e45269d21aea9",
        "title": "穷居",
        "author": "陆游",
        "content": "羸病无时已，穷居只自悲。\n巾偏非雨垫，衣弊岂尘缁。\n米尽时炊稗，樽空惯啜漓。\n逐贫虽有赋，乞食未成诗。",
        "dynasty": "宋",
        "collection_info": null
    },
    {
        "uuid": "ff1eddb24e71625e6266f7b836ed4b36",
        "title": "春晚自近村归",
        "author": "陆游",
        "content": "山阴道上柳如丝，策蹇悠悠信所之。\n曲水已过修禊集，余寒不减试灯时。\n贫犹自力常谋醉，病不能闲日赋诗。\n谁道茅檐苦幽独，一鈎新月是相知。",
        "dynasty": "宋",
        "collection_info": null
    },
    {
        "uuid": "1e3e0ba741bca57d8f88468aaedd75d2",
        "title": "开孙满月",
        "author": "陆游",
        "content": "夜梦奇童拜且言，今乃幸得生高门。\n梦后一日得开孙，虎儿堕地百兽奔。\n未论头角与眉宇，但听啼声谁敢侮。\n就令长大未必奇，亦作人间孔文举。",
        "dynasty": "宋",
        "collection_info": null
    },
    {
        "uuid": "c0a138f3b330ef1572142c3c5c311154",
        "title": "小筑",
        "author": "陆游",
        "content": "西郊小筑临烟汀，南山秀色入窗棂。\n朝钟暮鼓在何许，乃是会稽山阴之兰亭。\n堂中老人白鬚鬓，手扶藤杖垂九龄。\n客来不语坐至夕，往者绝物今忘形。\n墙隅老鸡新树栅，长号催上东方星。\n老人亦起穿两屦，岩泉漱齿读黄庭。",
        "dynasty": "宋",
        "collection_info": null
    },
    {
        "uuid": "398c81fce070011007c9d6a589a81e28",
        "title": "春晚嘆",
        "author": "陆游",
        "content": "一风已快晴，微云復成雨。\n盛丽女郎花，坐看委泥土。\n蜂房蜜已熟，科斗生两股。\n堂堂一年春，结束听杜宇。\n老夫久卧疾，乃復健如许。\n便当裹米粣，烂醉作端午。",
        "dynasty": "宋",
        "collection_info": null
    },
    {
        "uuid": "2986f38cd9febadbbee8d96d0f6d31e4",
        "title": "鸱鸦",
        "author": "陆游",
        "content": "翩然一鸦升，倏尔一鸱下。\n非惟饱残余，亦可免弹射。\n巡檐攫脯修，入舍掠脍炙。\n嗟汝无盈厌，坐是取驱吓。\n物情贵能改，一眚亦可贳。\n併语黄雀群，勿轻败吾稼。",
        "dynasty": "宋",
        "collection_info": null
    },
    {
        "uuid": "ff2bea276389f97b9f5f375775df6e9d",
        "title": "舍东四咏 疏篱",
        "author": "陆游",
        "content": "数掩围柴荆，王维画不成。\n尤怜月中影，特地起诗情。",
        "dynasty": "宋",
        "collection_info": null
    },
    {
        "uuid": "17b883dd6c79480a2823f7f7af296913",
        "title": "舍东四咏 松棚",
        "author": "陆游",
        "content": "松棚寻丈地，客至共开颜。\n堪笑杜陵老，坐思千万间。",
        "dynasty": "宋",
        "collection_info": null
    },
    {
        "uuid": "1f2b2b17400b64ad175a316c81bd4111",
        "title": "舍东四咏 盆池",
        "author": "陆游",
        "content": "寒溜初通后，新荷未长时。\n谁持大圜镜，为我照鬚眉。",
        "dynasty": "宋",
        "collection_info": null
    },
    {
        "uuid": "9d9128bd42cf9af23ea3c4d92f2af456",
        "title": "舍东四咏 小径",
        "author": "陆游",
        "content": "环绕无十步，捷行财半之。\n安西九千里，自有着鞭时。",
        "dynasty": "宋",
        "collection_info": null
    },
    {
        "uuid": "5a2544e1baebc3e7c2daed45b0776506",
        "title": "示元敏",
        "author": "陆游",
        "content": "学贵身行道，儒当世守经。\n心心慕绳检，字字讲声形。\n吾已鬓眉白，汝方衿佩青。\n良时不可失，苦语直须听。",
        "dynasty": "宋",
        "collection_info": null
    },
    {
        "uuid": "ca8d55c55f90d9f38b60d0ff4cfad082",
        "title": "暮春四首  其一",
        "author": "陆游",
        "content": "掠面微风吹宿酲，送春空有不胜情。\n风烟老尽王孙草，时听桑间小妇声。",
        "dynasty": "宋",
        "collection_info": null
    },
    {
        "uuid": "b78b108d03d39c6fdaf94e518bb073e8",
        "title": "暮春四首  其二",
        "author": "陆游",
        "content": "辛夷海棠俱作尘，鮆鱼莼菜亦尝新。\n一声布谷便无说，红药虽开不属春。",
        "dynasty": "宋",
        "collection_info": null
    },
    {
        "uuid": "d3a40d20c1d8c93195bcaab9c980e3c9",
        "title": "暮春四首  其三",
        "author": "陆游",
        "content": "市桥岸下泛湖舟，雕槛疏帘半上鈎。\n春事几何君惜醉，明朝赤帜插谯楼。",
        "dynasty": "宋",
        "collection_info": null
    },
    {
        "uuid": "34212ed0939a51c9764922ada9a6058f",
        "title": "暮春四首  其四",
        "author": "陆游",
        "content": "祓除已过暮春初，彩舫相衔十里余。\n浮蜡喜尝新店酒，流尘闲拂坏垣书。",
        "dynasty": "宋",
        "collection_info": null
    },
    {
        "uuid": "27c76608b559a742313da70120a1cfb9",
        "title": "书感",
        "author": "陆游",
        "content": "楚些难招去干魂，正令舌在向谁论。\n中分白日归欹枕，全付青春与杜门。\n凛凛咥人愁履虎，区区染指畏尝鼋。\n残年誓报嗟何有，虚负明时养老恩。",
        "dynasty": "宋",
        "collection_info": null
    },
    {
        "uuid": "7dbc3f06c6438e8bc4f7c0092f8ec9e3",
        "title": "晨起出南堂",
        "author": "陆游",
        "content": "晓枕华胥谁唤回，下堂拽杖一悠哉。\n啼鸦已逐晨光起，飞鹭初衝宿霭来。\n石路少行生蔓草，柴扉多闭长莓苔。\n身闲亦未全无事，检校幽花几树开。",
        "dynasty": "宋",
        "collection_info": null
    },
    {
        "uuid": "fd99d689f058307c7660356db12aef69",
        "title": "春晚小饮",
        "author": "陆游",
        "content": "病卧虚斋一味慵，今年春事又成空。\n箨龙奋迅风雷际，木笔凋零雾雨中。\n平野草深黄犊健，断溪水长画船通。\n小儿偶得官楼酒，鲎醢鰌干一醉同。",
        "dynasty": "宋",
        "collection_info": null
    },
    {
        "uuid": "a70ea2d4b39eb549898004629a9e89c7",
        "title": "残春二首  其一",
        "author": "陆游",
        "content": "江鮆堆盘粔籹香，山家节物亦穷忙。\n桑间葚紫蚕齐老，水面秧青麦半黄。\n语燕似催春事去，游丝不似客愁长。\n乡村年少那知此，处处喧呼蹴鞠场。",
        "dynasty": "宋",
        "collection_info": null
    },
    {
        "uuid": "65c61a8cb62fb66044312fca42cd98fd",
        "title": "残春二首  其二",
        "author": "陆游",
        "content": "过了清明日愈迟，年华不復在辛夷。\n谁知绿叶阴成处，正是青天露坐时。\n茂草满庭喧鼓吹，嫩汤出鼎试枪旗。\n衰翁敢作明年计，剩与东君惜语离。",
        "dynasty": "宋",
        "collection_info": null
    },
    {
        "uuid": "43293d9576df6db7829f9ebd87fe3a28",
        "title": "闻山步有虎",
        "author": "陆游",
        "content": "茆屋穿漏雨送春，村路断绝虎咥人。\n采桑锄麦皆结伴，儿童出门翁媪嗔。",
        "dynasty": "宋",
        "collection_info": null
    },
    {
        "uuid": "fe13d0924958e8153e6501475077a0c5",
        "title": "久雨初霁",
        "author": "陆游",
        "content": "两月涔涔雨不休，今年春近尚重裘。\n水深草茂群蛙怒，日出风和宿麦秋。\n陂坏堤防谁与筑，市遥盐酪绝难求。\n农家辛苦寻常事，卖剑方当更买牛。",
        "dynasty": "宋",
        "collection_info": null
    },
    {
        "uuid": "49aa097be1a737a16e98616ef1b50249",
        "title": "初夏幽居杂赋七首  其一",
        "author": "陆游",
        "content": "雨霁逢初夏，胡床荫绿槐。\n半酣方嵬峨，假寐忽咍台。\n小穗闲簪麦，微酸细嚼梅。\n衰翁不禁老，更着物华催。",
        "dynasty": "宋",
        "collection_info": null
    },
    {
        "uuid": "c906d76154a9f7cf3bbfe36d71d1bd25",
        "title": "初夏幽居杂赋七首  其二",
        "author": "陆游",
        "content": "过尽一春雨，园林气少和。\n偶然扶楖栗，復尔坐盘陀。\n小草数行字，残花一曲歌。\n公卿非傲汝，无奈爱闲何。",
        "dynasty": "宋",
        "collection_info": null
    },
    {
        "uuid": "923801a9068da6b6743fa1774ec01a6e",
        "title": "初夏幽居杂赋七首  其三",
        "author": "陆游",
        "content": "水际闲将鹤，林间独拥琴。\n披丛采香草，映树看珍禽。\n正使居无屋，犹胜突不黔。\n过春差觉健，处处得幽寻。",
        "dynasty": "宋",
        "collection_info": null
    },
    {
        "uuid": "354aee1d421ed6f3d8edba4bf4abe1de",
        "title": "初夏幽居杂赋七首  其四",
        "author": "陆游",
        "content": "篱落鱼池北，房栊道院东。\n水纹藤坐榻，山字素屏风。\n采药松冈近，投竿荻浦通。\n悠然搔短髮，心事寄冥鸿。",
        "dynasty": "宋",
        "collection_info": null
    },
    {
        "uuid": "973e4fdd17a7a63c059784ff17a42fbc",
        "title": "初夏幽居杂赋七首  其五",
        "author": "陆游",
        "content": "曲曲羊肠径，疏疏麂眼篱。\n渴蜂窥砚水，狂蝶入书帷。\n一枕轻安梦，数联萧散诗。\n余生已过足，不必到期颐。",
        "dynasty": "宋",
        "collection_info": null
    },
    {
        "uuid": "e4e8c6ad6bf337af461fafae1bea7cf1",
        "title": "初夏幽居杂赋七首  其六",
        "author": "陆游",
        "content": "闢地剪蓬蒿，何曾嘆作劳。\n药名寻本草，兰族验离骚。\n北涧穿篱过，南山出屋高。\n回头看富贵，何啻一秋毫。",
        "dynasty": "宋",
        "collection_info": null
    },
    {
        "uuid": "e4369e918d46d20903c92bc43c3dacac",
        "title": "初夏幽居杂赋七首  其七",
        "author": "陆游",
        "content": "修名宁復冀，余日苦无多。\n已嘆堂堂去，将如寂寂何。\n编篱护香草，埋盎贮清波。\n儿戏君无笑，相从且浩歌。",
        "dynasty": "宋",
        "collection_info": null
    },
    {
        "uuid": "e497daf0f029bd695d72d3c399de2507",
        "title": "雨",
        "author": "陆游",
        "content": "家近蓬莱白玉京，草堂登望不胜清。\n初惊野色昏昏至，已见波纹细细生。\n残醉顿消迎乱点，微吟渐苦入寒声。\n只愁今夕虚檐滴，又对清灯梦不成。",
        "dynasty": "宋",
        "collection_info": null
    },
    {
        "uuid": "e70d21c50e488004cbc3d0fee67fae7c",
        "title": "自闵",
        "author": "陆游",
        "content": "主人元是客，儒士却成僧。\n垂老贫如昔，经春醉未曾。\n褰衣身伛偻，顾影髮鬅鬙。\n忽忆东冈路，扪萝试一登。",
        "dynasty": "宋",
        "collection_info": null
    },
    {
        "uuid": "1ef5d6d369900b07b6d0606cef243a23",
        "title": "蔬食",
        "author": "陆游",
        "content": "墙阴春荠老，笋蕨正登盘。\n野馌元无妇，村醅不属官。\n何由取熊掌，幸免买猪肝。\n犹胜烦秦相，绨袍闵一寒。",
        "dynasty": "宋",
        "collection_info": null
    },
    {
        "uuid": "afa54d53656a3e579ad93f8ddc802f46",
        "title": "读阮籍传",
        "author": "陆游",
        "content": "天生父子立君臣，万世宁容乱大伦。\n籍辈可诛无復议，礼非为我为何人。",
        "dynasty": "宋",
        "collection_info": null
    },
    {
        "uuid": "d432048b51e1d46113f2ebb9d0593364",
        "title": "杜宇行",
        "author": "陆游",
        "content": "去年杜宇号阡陌，家家聚首忧蚕麦。\n岂惟比屋衣食忧，县家亦负催科责。\n今年略不闻杜宇，蚕收麦熟人歌舞。\n岂惟襦新汤饼宽，邻里相约先输官。",
        "dynasty": "宋",
        "collection_info": null
    },
    {
        "uuid": "1816cff872730adc51e44461552e1d36",
        "title": "捕虎行",
        "author": "陆游",
        "content": "山村牧童遭虎噬，血肉俱尽余双髻。\n家人行哭觅遗骨，道路闻之俱掩涕。\n州家督尉宿山中，已淬药箭攒长弓。\n明朝得虎彻槛阱，缫丝捣麨歌年丰。",
        "dynasty": "宋",
        "collection_info": null
    },
    {
        "uuid": "701bd01e964180dd4f8123055f806bcc",
        "title": "遣兴",
        "author": "陆游",
        "content": "前岁峨冠领石渠，即今山市醉骑驴。\n目衰书卷研求懒，心弱诗章锻炼疏。\n风雨吾庐嗟独破，齑盐每食嘆无余。\n灯前却有欣然处，稚子谈经屡起予。",
        "dynasty": "宋",
        "collection_info": null
    },
    {
        "uuid": "19997333231c6aa1b2f74e9990ae9de1",
        "title": "三齿堕歌",
        "author": "陆游",
        "content": "一叶落知天下秋，三齿堕矣吾生休。\n诗人未脱纨袴态，尚乐华屋悲山丘。\n蓼花荻叶可以解我忧，鸬鹚白鹭可以从我游。\n君看貂蝉与兜鍪，等为岑岑压我头。\n岂知石阑干下买篛笠，一棹飘然烟雨舟。\n不须强预家国忧，亦莫妄陈帷幄筹。\n功名富贵两悠悠，惟有杜宇可与谋。",
        "dynasty": "宋",
        "collection_info": null
    },
    {
        "uuid": "6b56ebc87927b60d597e9b97ffb65a44",
        "title": "龟堂初暑",
        "author": "陆游",
        "content": "沦漪一曲绕茅堂，葛帔纱巾喜日长。\n多事林鸠管晴雨，依人海燕度炎凉。\n深枝着子纍纍熟，幽草开花冉冉香。\n安得此时江海上，与君袖手看人忙。",
        "dynasty": "宋",
        "collection_info": null
    },
    {
        "uuid": "b01074b73c7ca65f7a04f406347ed8f6",
        "title": "衰嘆",
        "author": "陆游",
        "content": "十年三堕齿，久矣嘆吾衰。\n亹亹循天理，兢兢到死时。\n穷空颜子巷，勤苦董生帷。\n道远余生趣，常忧日影移。",
        "dynasty": "宋",
        "collection_info": null
    },
    {
        "uuid": "488e4553e5a8ee5e395b934b17b06c51",
        "title": "初夏闲步村落间",
        "author": "陆游",
        "content": "薄云韬日不成晴，野水通池渐欲平。\n绿叶忽低知鸟立，青萍微动觉鱼行。\n醉游放荡初何适，睡起逍遥未易名。\n忽遇湖边隐君子，相携一笑慰余生。",
        "dynasty": "宋",
        "collection_info": null
    },
    {
        "uuid": "255056bff9bcceec5985a32bab07a7ba",
        "title": "夜兴",
        "author": "陆游",
        "content": "鬓毛饱受雪霜侵，一褐萧条寄故林。\n檐雨滴回羁枕梦，城笳唤起塞垣心。\n平生耻露囊中颖，垂老甘同爨下琴。\n灯烬欲残看瘦影，不妨袖手坐愔愔。",
        "dynasty": "宋",
        "collection_info": null
    },
    {
        "uuid": "4fe53fe93d6da21a6938bc17250a34bf",
        "title": "寄十二侄",
        "author": "陆游",
        "content": "庚寅吾入蜀，西过齐安城。\n雪堂拜老仙，眉宇寒峥嵘。\n微泉尚如昔，激激琴筑声。\n龙蛇入笔力，断石卧纵横。\n戊戌奉诏追，触热万里程。\n归途抵齐安，岁月浩可惊。\n三日乃东下，鼓角遥送迎。\n安国有老僧，元佑初载生。\n蝉联说旧事，耳目犹聪明。\n徒行就船别，耿耿恻怆情。\n岂知二纪后，汝乃为此行。\n追怀昔游地，未语涕已倾。\n念汝虽并塞，残虏方守盟。\n职虽在警盗，枹鼓寂不鸣。\n惟当奉法令，日夜抚孤惸。\n官卑俸入薄，切勿厌藜羹。\n勇如赤壁战，节若江水清。\n人谁不汝知，况事贤公卿。\n三山与七家，相望两柴荆。\n归来讲学暇，袯襫同春耕。",
        "dynasty": "宋",
        "collection_info": null
    },
    {
        "uuid": "eb0dd69347d535a2f83d4c5c61308166",
        "title": "出塞四首借用秦少游韵  其一",
        "author": "陆游",
        "content": "北伐下辽碣，西征取伊凉。\n壮士凯歌归，岂復赋国殇。\n连颈俘女真，贷死遣牧羊。\n犬豕何足雠，汝自承余殃。",
        "dynasty": "宋",
        "collection_info": null
    },
    {
        "uuid": "a1268bf407b2b5c156d95fef7119600c",
        "title": "出塞四首借用秦少游韵  其二",
        "author": "陆游",
        "content": "煌煌艺祖业，土宇尽九州。\n当时王会图，岂数汝黄头。\n今兹缚纛下，状若觳觫牛。\n万里献太社，裨将皆通侯。",
        "dynasty": "宋",
        "collection_info": null
    },
    {
        "uuid": "05f3d92738d65952d1fe3d73e8b94aba",
        "title": "出塞四首借用秦少游韵  其三",
        "author": "陆游",
        "content": "符离既班师，北讨意颇阑。\n志士虽有怀，开说常苦艰。\n诸将初北首，易水秋风寒。\n黄旗驰捷奏，雪夜夺榆关。",
        "dynasty": "宋",
        "collection_info": null
    },
    {
        "uuid": "d46d9b58ce76663702897940ce5b9324",
        "title": "出塞四首借用秦少游韵  其四",
        "author": "陆游",
        "content": "小丑盗中原，异事古未有。\n尔来闾左起，似是天假手。\n头颅满沙场，余胾饲猪狗。\n天网本不疏，贷汝亦已久。",
        "dynasty": "宋",
        "collection_info": null
    },
    {
        "uuid": "6dc1ccc1a65df1ffc75822b746d5c7e0",
        "title": "命驾",
        "author": "陆游",
        "content": "命驾清晨出射堂，筇枝羽扇受微凉。\n鸦将数子窥苔井，桐引新枝出粉墙。\n岸帻影边茶正熟，投壶声裏日初长。\n兴阑却蹋湖堤去，十里山花满袖香。",
        "dynasty": "宋",
        "collection_info": null
    },
    {
        "uuid": "891615debc1b671b8912e0765ab336a8",
        "title": "游山遇雨",
        "author": "陆游",
        "content": "千秋观前雨湿衣，石帆山下叩渔扉。\n鹧鸪苦道行不得，杜鹃更劝不如归。",
        "dynasty": "宋",
        "collection_info": null
    },
    {
        "uuid": "c59f9f4a89dad21cf892055cdbfa9080",
        "title": "东篱杂题五首  其一",
        "author": "陆游",
        "content": "终日在东篱，清和适此时。\n莺声如妒梦，花气欲撩诗。\n爱客茶新碾，留僧饭别炊。\n流年随手过，不觉近期颐。",
        "dynasty": "宋",
        "collection_info": null
    },
    {
        "uuid": "2745c406b5d9d0014162e0eb17352f02",
        "title": "东篱杂题五首  其二",
        "author": "陆游",
        "content": "深居远悔吝，简事养精神。\n曳杖一萧散，待茶时欠伸。\n风生丛竹啸，露坼野花新。\n自作东篱后，经旬不过邻。",
        "dynasty": "宋",
        "collection_info": null
    },
    {
        "uuid": "36dec65a836428fe8c98adf175be5553",
        "title": "东篱杂题五首  其三",
        "author": "陆游",
        "content": "昨日一花坼，今朝一草生。\n深林鸠妇聒，高栋燕巢成。\n熟果檐间堕，残书枕畔横。\n庵居澹无事，作意领新晴。",
        "dynasty": "宋",
        "collection_info": null
    },
    {
        "uuid": "d465966cdcfdd1aa1db073d3b9771e02",
        "title": "东篱杂题五首  其四",
        "author": "陆游",
        "content": "南陌归虽久，东篱兴又新。\n无求觉身贵，好俭失家贫。\n引水常终日，栽花又过春。\n桃源不须觅，已是葛天民。",
        "dynasty": "宋",
        "collection_info": null
    },
    {
        "uuid": "5bc1cfacbb1712a2f635f716e1546cd6",
        "title": "东篱杂题五首  其五",
        "author": "陆游",
        "content": "沟声流激激，篱影立疏疏。\n平旦来浇药，临昏尚看鱼。\n比邻怪疏索，风月伴踌躇。\n安得王摩诘，凭渠画草庐。",
        "dynasty": "宋",
        "collection_info": null
    },
    {
        "uuid": "87d7987d08055e9c07898ce4ed6b83fc",
        "title": "书事二首  其一",
        "author": "陆游",
        "content": "本来只道千钧重，看破元无一羽轻。\n日月光明天广大，不妨啸傲过平生。",
        "dynasty": "宋",
        "collection_info": null
    },
    {
        "uuid": "df63ea807dc3bae74d64a2ee36bd070e",
        "title": "书事二首  其二",
        "author": "陆游",
        "content": "燕雏学母飞初熟，梅子团枝亦半黄。\n麈尾唾壶俱屏去，尚存余习炷炉香。",
        "dynasty": "宋",
        "collection_info": null
    },
    {
        "uuid": "5487c52670f86d47f7b9ccbb37702dda",
        "title": "乙丑重五二首  其一",
        "author": "陆游",
        "content": "盘中共解青菰粽，衰甚犹簪艾一枝。\n寂寞废诗仍止酒，今年真负此佳时。",
        "dynasty": "宋",
        "collection_info": null
    },
    {
        "uuid": "8bf561aec112d0d3ea830850d322124c",
        "title": "乙丑重五二首  其二",
        "author": "陆游",
        "content": "飞棹中流救屈平，俚歌宁復楚遗声。\n危冠更在门楣上，但觉萧敷与艾荣。",
        "dynasty": "宋",
        "collection_info": null
    },
    {
        "uuid": "c722d32b2123cabdd59ea26123341d4b",
        "title": "夏夜枕上",
        "author": "陆游",
        "content": "卧听残更下丽谯，虽非遥夜亦迢迢。\n正令展转无安枕，犹胜龙钟趁早朝。",
        "dynasty": "宋",
        "collection_info": null
    },
    {
        "uuid": "d3ca93cb4740df8865680d6966efb7ad",
        "title": "石帆夏日二首  其一",
        "author": "陆游",
        "content": "石帆山下雨冥冥，闲岸纱巾憩草亭。\n单复篝衣时脱着，甜酸园果半黄青。\n鳏鱼无队依蒲藻，病鹤长鸣铩翅翎。\n自笑若为消永日，异书新录相牛经。",
        "dynasty": "宋",
        "collection_info": null
    },
    {
        "uuid": "999feb0986ec085170e94b419f04677a",
        "title": "石帆夏日二首  其二",
        "author": "陆游",
        "content": "短棹飘然信所之，茶园渔市到无时。\n风从苹末萧萧起，月过花阴故故迟。\n莼菜煮羹吴旧俗，竹枝度曲楚遗辞。\n颇闻项里杨梅熟，邻曲相招莫后期。",
        "dynasty": "宋",
        "collection_info": null
    },
    {
        "uuid": "277e942a0f5230e534b47cc984407428",
        "title": "仲夏风雨不已",
        "author": "陆游",
        "content": "南陌东阡自在身，一年节物几番新。\n鲥鱼出后莺花闹，梅子熟时风雨频。\n冠盖敢同修禊客，桑麻不减避秦人。\n夕阳更有萧然处，照影清溪整葛巾。",
        "dynasty": "宋",
        "collection_info": null
    },
    {
        "uuid": "46502170807267a85da31ae44a1a21d0",
        "title": "幽居",
        "author": "陆游",
        "content": "旌节庭下葵，鼓吹池中蛙。\n坐令灌园公，忽作富贵家。\n浮生均一鬨，事过但兴嗟。\n蚩蚩彼何人，欲摘空中花。\n墙隅蔬可挽，巷口酒可赊。\n疏懒遂吾性，不卖东陵瓜。",
        "dynasty": "宋",
        "collection_info": null
    },
    {
        "uuid": "5f07a53867d7b777dbbd3f421c0c9c18",
        "title": "齿落",
        "author": "陆游",
        "content": "昔闻少陵翁，皓首惜堕齿。\n退之更可怜，至谓豁可耻。\n放翁独不然，顽顿世无比。\n齿摇忽脱去，取视乃大喜。\n譬如大木拔，岂有再安理。\n咀嚼浩无妨，更觉彘肩美。",
        "dynasty": "宋",
        "collection_info": null
    },
    {
        "uuid": "ba9a413928bba740d3eb8bdea9a16593",
        "title": "雨中排闷",
        "author": "陆游",
        "content": "殷殷雷绕村，淅淅雨鸣砌。\n禽鱼各自适，草木亦得意。\n顾此庵中人，老病独憔悴。\n饭迟每懒索，兀兀方坐睡。\n平生饱忧患，性命已屡试。\n但得过今朝，明日可徐议。",
        "dynasty": "宋",
        "collection_info": null
    },
    {
        "uuid": "afc4ce062606beb4ccd644601f673c17",
        "title": "逆境",
        "author": "陆游",
        "content": "步步常由逆境行，极知造物欲其成。\n磨礲久已尽芒角，烹煮岂容重发生。\n死到面前犹觉小，事于身外孰非轻。\n出门不必名山去，但见风烟已眼明。",
        "dynasty": "宋",
        "collection_info": null
    },
    {
        "uuid": "c8e22fc67087d79cdc94ec48841dd2a1",
        "title": "夜兴",
        "author": "陆游",
        "content": "脱冠残髮冷飕飗，北斗阑干河汉秋。\n木末有风栖鹊起，亭皋无月乱萤流。\n酒悭仅得时时醉，诗退难禁夜夜愁。\n欲睡不妨还小立，一声菱唱起沧洲。",
        "dynasty": "宋",
        "collection_info": null
    },
    {
        "uuid": "a4af9ad1e66ea673de2b4910841f7e8a",
        "title": "寄题李季章侍郎石林堂",
        "author": "陆游",
        "content": "林虑灵壁名宇宙，震泽舂陵稍居后。\n翟公黄鹤得数峰，对客掀髯诧奇秀。\n我行新滩见益奇，千岩万窦雷雨垂。\n古来岂无好事者，根株盘踞不可移。\n佳郎筑堂聚众石，坐卧对之旰忘食。\n千金博取直易尔，要是尤物归精识。\n君不见牛奇章与李卫公，一生冰炭不相容。\n门前冠盖各分党，惟有爱石心则同。\n崎岖宦路多危机，凛然石友人间稀。\n它时檥棹华亭岸，更看全窠买鹤归。",
        "dynasty": "宋",
        "collection_info": null
    },
    {
        "uuid": "a19c1de6feb9967d5a55f17e5143d09e",
        "title": "流年",
        "author": "陆游",
        "content": "冉冉流年迫耄期，心情渐减旧儿嬉。\n唾壶麈尾已从省，茶竈笔床犹自随。\n昨日客招东浦钓，今朝僧约北轩棋。\n敢将轻健夸邻里，一笑元知要及时。",
        "dynasty": "宋",
        "collection_info": null
    },
    {
        "uuid": "f1f0704d070efedc03c235f8038fd858",
        "title": "雨中锄药",
        "author": "陆游",
        "content": "庭中正苦日卓午，水面忽看云过西。\n老子不辞衝急雨，小锄香带药畦泥。",
        "dynasty": "宋",
        "collection_info": null
    },
    {
        "uuid": "43821261d56f0a97b2ba2d8ff9ba0e0d",
        "title": "自嘲",
        "author": "陆游",
        "content": "壮岁耽书废夜眠，窗明犹在短檠前。\n如今自笑摧颓甚，卧看儿曹理断编。",
        "dynasty": "宋",
        "collection_info": null
    },
    {
        "uuid": "eacf7b1db48155f19373a10fbacd2148",
        "title": "世事",
        "author": "陆游",
        "content": "世事如今尽伏输，面能干唾况其余。\n诗才退后愁强韵，眼力衰来怯细书。\n敛迹已思焚笔砚，作劳敢避把犂鉏。\n晴空万里宽多少，一片闲云足卷舒。",
        "dynasty": "宋",
        "collection_info": null
    },
    {
        "uuid": "4bc4444b46634bf7367d6ba3c46b7fed",
        "title": "悲齿落自解",
        "author": "陆游",
        "content": "年运而往君自宽，此生毕竟有衰残。\n语讹嚼废寻常事，只作儿童䃣齿看。",
        "dynasty": "宋",
        "collection_info": null
    },
    {
        "uuid": "fd30e463885bdc4b5112c437ff9209a5",
        "title": "送十五郎适临安",
        "author": "陆游",
        "content": "求禄亦常事，出门宁自由。\n苦留虽惜别，细语却生愁。\n雨急投村市，钟残过寺楼。\n祇应今夕梦，先汝到江头。",
        "dynasty": "宋",
        "collection_info": null
    },
    {
        "uuid": "1a010f4684421919ea59bbc1d915d8bb",
        "title": "幽居夏日二首  其一",
        "author": "陆游",
        "content": "茅舍参差烟霭中，超然高兴与谁同。\n形骸已与流年老，诗句犹争造物功。\n子母瓜新间尊俎，公孙竹长映帘栊。\n日长愈觉闲无事，隐具成书又一通。",
        "dynasty": "宋",
        "collection_info": null
    },
    {
        "uuid": "4e9851718eeeedf5f3ffb2115ab681f1",
        "title": "幽居夏日二首  其二",
        "author": "陆游",
        "content": "内史兰亭晚卜邻，永和风月凛如新。\n功名不入闲人梦，诗酒犹关老子身。\n檐浅时时闻霣箨，池清一一见潜鳞。\n正令未逐飞仙去，要是巢居太古民。",
        "dynasty": "宋",
        "collection_info": null
    },
    {
        "uuid": "0cd94a717b98f738957cc63e3f3f8ff3",
        "title": "大雨",
        "author": "陆游",
        "content": "北窗欲化庄生蝶，睡思蒙蒙栖倦睫。\n川云忽带急雨来，万点纵横打荷叶。\n坐收爽气入诗律，更借凉飔吹醉颊。\n坏檐腐瓦凛欲堕，积潦中庭深可涉。\n儿愁漏湿废夜课，妇畏泥涂停早馌。\n老翁自笑独尔顽，更喜烟波摇短檝。",
        "dynasty": "宋",
        "collection_info": null
    },
    {
        "uuid": "0712b3d127c56005648e5d26a28f313f",
        "title": "思云门",
        "author": "陆游",
        "content": "一身膏脂略瘦尽，万卷简编如隔生。\n祇欲移家若耶去，乱云深处听滩声。",
        "dynasty": "宋",
        "collection_info": null
    },
    {
        "uuid": "294600081611b66f8b3cbf7ad5ddf7b3",
        "title": "夏夜",
        "author": "陆游",
        "content": "散髮荒池上，秋声满绿蒲。\n磷飞乘月暗，枭语似人呼。\n学问无新得，功名负壮图。\n拾薪炊麦饭，随事且枝梧。",
        "dynasty": "宋",
        "collection_info": null
    },
    {
        "uuid": "33d987743207a95c62ab572f44a2a530",
        "title": "观身",
        "author": "陆游",
        "content": "欲去浮华累，先观老病身。\n浊醪何负汝，淡饭最宜人。\n意气随年往，工夫愧日新。\n祇将闲送老，虚作太平民。",
        "dynasty": "宋",
        "collection_info": null
    },
    {
        "uuid": "1f8df6462bc5ae0c487a2bb7d99ae1f1",
        "title": "养气",
        "author": "陆游",
        "content": "学道先养气，吾闻三住章。\n屏除金鼎药，糠秕玉函方。\n凛凛春冰履，兢兢拱璧藏。\n高谈忘力守，此病最膏肓。",
        "dynasty": "宋",
        "collection_info": null
    },
    {
        "uuid": "fc9b95218b530147b8b96b52c863ff07",
        "title": "日用",
        "author": "陆游",
        "content": "日用无渊奥，其中妙理存。\n但能明物性，不必学玄门。\n尽力扶元气，精思去病根。\n昔人由此道，推己及元元。",
        "dynasty": "宋",
        "collection_info": null
    },
    {
        "uuid": "c87e336d32fabffd36b6bab419ccdd20",
        "title": "村市醉归",
        "author": "陆游",
        "content": "伏枥元知免骇机，翦翎岂復慕群飞。\n坐中客满知心少，囊裏诗多得意稀。\n小市雨余寻酒去，野桥日落策驴归。\n不辞十里行空翠，终胜京尘化客衣。",
        "dynasty": "宋",
        "collection_info": null
    },
    {
        "uuid": "1216adb46210248492ba37eccb5b5a5b",
        "title": "夏日感旧四首  其一",
        "author": "陆游",
        "content": "北窗枕簟卧陶翁，树树鸣蝉叶叶风。\n睡觉残书栖懒架，浴回细葛覆熏笼。\n一藤未遂名山去，半卷还惊旧历空。\n妄想金丹君莫笑，清班曾是长仙蓬。",
        "dynasty": "宋",
        "collection_info": null
    },
    {
        "uuid": "361941891436236eb2e8a7972d32ffbb",
        "title": "夏日感旧四首  其二",
        "author": "陆游",
        "content": "五侍仙祠两挂冠，此生略有半生闲。\n啸歌雨笠烟蓑底，来往山村县郭间。\n一粒何当换凡骨，数杯且復驻颓颜。\n胡尘扫尽知何日，不隐箕山即华山。",
        "dynasty": "宋",
        "collection_info": null
    },
    {
        "uuid": "7ee6f6112aed2d677181f1311b7ce5c0",
        "title": "夏日感旧四首  其三",
        "author": "陆游",
        "content": "吴人那惯粟浆酸，茶碗聊霑舌本干。\n身病不堪闲客搅，日长惟忆异书看。\n流年冉冉谁能驻，长夏迢迢亦已残。\n步有新船君贺我，西风先梦上严滩。",
        "dynasty": "宋",
        "collection_info": null
    },
    {
        "uuid": "1a82fe0a21c21499364c4377d3434e87",
        "title": "夏日感旧四首  其四",
        "author": "陆游",
        "content": "独居无復客嘲边，终日颓然饱即眠。\n护砚小屏山缥缈，摇风团扇月婵娟。\n桐阴忽见翻双鹊，石罅时闻落细泉。\n避暑不须河朔饮，转头即见早秋天。",
        "dynasty": "宋",
        "collection_info": null
    },
    {
        "uuid": "b8ca602300058192d48005318025d241",
        "title": "雨后",
        "author": "陆游",
        "content": "甘澍慰群望，浮云还故墟。\n新凉生枕簟，余润入犁锄。\n帘上翩翩燕，蒲新鱍鱍鱼。\n素秋犹半月，团扇意先疏。",
        "dynasty": "宋",
        "collection_info": null
    },
    {
        "uuid": "58bee2483b7decbc78c3d5be349c2704",
        "title": "东轩",
        "author": "陆游",
        "content": "榴花零落满苍苔，薝卜忘忧亦已开。\n湖海片帆先已具，少安无躁待秋来。",
        "dynasty": "宋",
        "collection_info": null
    },
    {
        "uuid": "40cad6035ddce22b55ea65c1e72a7847",
        "title": "寄子虡子遹",
        "author": "陆游",
        "content": "大儿再度吴门秋，小儿钱塘逾月留。\n恨身不能插两翅，与汝相守宽百忧。\n闻钟时宿云外寺，待月亦上湖边楼。\n但常保此岂不乐，路难悠悠非善谋。",
        "dynasty": "宋",
        "collection_info": null
    },
    {
        "uuid": "ddf1321f004cee7cfa8dcb03fb80aeb2",
        "title": "寄张季长",
        "author": "陆游",
        "content": "髮不胜簪短褐宽，每因临镜嘆衰残。\n未尝三日不服药，虽满百年终阖棺。\n旧友岂知常阻阔，一尊那得叙悲欢。\n锦官花重应如昔，直欲凌风借羽翰。",
        "dynasty": "宋",
        "collection_info": null
    },
    {
        "uuid": "a14651b28166e0a0499aa79da198cd83",
        "title": "夏夜二首  其一",
        "author": "陆游",
        "content": "鸣蜩断復续，宿鸟久始安。\n触热汗沾衣，暮夜犹未干。\n梧桐独知秋，一叶堕井阑。\n行矣戒碪杵，四序环无端。",
        "dynasty": "宋",
        "collection_info": null
    },
    {
        "uuid": "d396e52d1e6fc60c28fa108782d0e065",
        "title": "夏夜二首  其二",
        "author": "陆游",
        "content": "落月不满窗，惊鹊屡移树。\n沉忧少睡眠，亦以衰疾故。\n五更忽作梦，立马青衣渡。\n白首厌山村，邮亭忆征步。",
        "dynasty": "宋",
        "collection_info": null
    },
    {
        "uuid": "e13a513dbec07436f19518ea658fe117",
        "title": "读赵昌甫诗卷",
        "author": "陆游",
        "content": "蜗庐溽暑不可过，把卷一读赵子诗。\n如游麻源第三谷，忽见梅花开一枝。\n寄书问信不可得，握臂晤语应无期。\n惟当饮水绝火食，海山忽有相逢时。",
        "dynasty": "宋",
        "collection_info": null
    },
    {
        "uuid": "02824aca047d5805fa9f7c1f61453a50",
        "title": "海气",
        "author": "陆游",
        "content": "浴罢来水浒，适有渔舟横。\n浩然纵棹去，漫漫菰蒲声。\n海祲乃尔奇，万象空际生。\n骖驔牧龙马，夭矫腾蛟鲸。\n或如搴大旗，或如执长兵。\n我欲记其变，忽已天宇清。\n成坏须臾间，使我嘆且惊。\n世事正如此，何者非强名。",
        "dynasty": "宋",
        "collection_info": null
    },
    {
        "uuid": "74a0ea7142f32cb51a631c865461640b",
        "title": "村居",
        "author": "陆游",
        "content": "舍后盘高冈，舍前面平野。\n防盗枳作藩，蔽雨篠代瓦。\n数家相依倚，百事容乞假。\n薄暮耕樵归，共话衡门下。",
        "dynasty": "宋",
        "collection_info": null
    },
    {
        "uuid": "21157365590d7cc25900fa74db872e66",
        "title": "戒杀",
        "author": "陆游",
        "content": "郊居去市远，猪羊稀入馔。\n既畜鸡鹜群，復利鱼蟹贱。\n暴殄非所安，击鲜况亲见。\n那得屠杀业，为客美殽膳。\n余年尚有几，过日如露电。\n岂无园中蔬，敬奉君子宴。",
        "dynasty": "宋",
        "collection_info": null
    },
    {
        "uuid": "878a8797f50d81451b040c022c24f680",
        "title": "庭中夜赋",
        "author": "陆游",
        "content": "流汗沾衣不自支，庭中散髮立多时。\n乌乌画角凌风起，淡淡银河拂地垂。\n浮玉闲游元自乐，浣花小筑亦何疑。\n东归万里君知否，要了沧洲一段奇。",
        "dynasty": "宋",
        "collection_info": null
    },
    {
        "uuid": "abc86a9c9f8a66ddeb0d81c096123214",
        "title": "秋近",
        "author": "陆游",
        "content": "石榴萱草併成空，又见墙阴苋叶红。\n茶酽颇妨千里梦，簟凉初怯五更风。\n新瓜落刃冰盘裏，晚燕添巢画阁中。\n身健流年俱可乐，故人自欠一尊同。",
        "dynasty": "宋",
        "collection_info": null
    },
    {
        "uuid": "777de1bd49c7a2061b40d3e85538f9fb",
        "title": "嘆老",
        "author": "陆游",
        "content": "齿堕因废谈，短髮不入把。\n余年似残尊，欲尽不禁泻。\n出门见乡曲，每恨识面寡。\n往昔同戏儿，纍纍冢盈野。",
        "dynasty": "宋",
        "collection_info": null
    },
    {
        "uuid": "28abb537c217566aae683f90d25b74c5",
        "title": "残暑得小雨颇凉",
        "author": "陆游",
        "content": "午暑不可触，忽惊如许凉。\n轩窗云作暝，草木雨生香。\n蒲叶先秋霣，蝉声入夜长。\n自欣无一事，岸帻倚胡床。",
        "dynasty": "宋",
        "collection_info": null
    },
    {
        "uuid": "1349af5b42c838e009707c6571069329",
        "title": "乙丑夏秋之交小舟早夜往来湖中戏成绝句十二首  其一",
        "author": "陆游",
        "content": "横林渺渺夜生烟，野水茫茫远拍天。\n菱唱一声惊梦断，始知身在钓鱼船。",
        "dynasty": "宋",
        "collection_info": null
    },
    {
        "uuid": "4679569e16ae6eb1917ce5a67282c884",
        "title": "乙丑夏秋之交小舟早夜往来湖中戏成绝句十二首  其二",
        "author": "陆游",
        "content": "河汉横斜斗柄低，啼鸦掠水未成栖。\n怪生凄爽侵肌骨，船繫秦皇酒瓮西。",
        "dynasty": "宋",
        "collection_info": null
    },
    {
        "uuid": "4367517aae5be8028a5f1949eda186f9",
        "title": "乙丑夏秋之交小舟早夜往来湖中戏成绝句十二首  其三",
        "author": "陆游",
        "content": "谯门鼓角寺楼钟，一一风传到短篷。\n唤得放翁残酒醒，锦囊诗草不教空。",
        "dynasty": "宋",
        "collection_info": null
    },
    {
        "uuid": "cddc35358eb968d4dc992b88444ea7e8",
        "title": "乙丑夏秋之交小舟早夜往来湖中戏成绝句十二首  其四",
        "author": "陆游",
        "content": "小市易散无人行，茫茫湖桥惟月明。\n老夫解酲不用酒，自有千顷菰蒲声。",
        "dynasty": "宋",
        "collection_info": null
    },
    {
        "uuid": "b0b670c684c10097831a08157600446d",
        "title": "乙丑夏秋之交小舟早夜往来湖中戏成绝句十二首  其五",
        "author": "陆游",
        "content": "鸡头纍纍如大珠，红草绿荷风味殊。\n天与杨梅成二绝，吾乡独有异乡无。",
        "dynasty": "宋",
        "collection_info": null
    },
    {
        "uuid": "1586c3af68a62ce6ce681d7d7ff60d1b",
        "title": "乙丑夏秋之交小舟早夜往来湖中戏成绝句十二首  其六",
        "author": "陆游",
        "content": "城南天镜三百里，缭以重重翡翠屏。\n最好长桥明月夜，寄船策蹇上兰亭。",
        "dynasty": "宋",
        "collection_info": null
    },
    {
        "uuid": "0660ece2d9dc2f7c6ac5108e08b9b35f",
        "title": "乙丑夏秋之交小舟早夜往来湖中戏成绝句十二首  其七",
        "author": "陆游",
        "content": "酒旆摇摇出竹篱，扁舟远赴野人期。\n一天风雨晚来恶，落尽白莲浑不知。",
        "dynasty": "宋",
        "collection_info": null
    },
    {
        "uuid": "775c4f6a7aace376023987fa0336c048",
        "title": "乙丑夏秋之交小舟早夜往来湖中戏成绝句十二首  其八",
        "author": "陆游",
        "content": "七月湖中风露新，临流闲照白纶巾。\n荷花折尽浑闲事，老却莼丝最恼人。",
        "dynasty": "宋",
        "collection_info": null
    },
    {
        "uuid": "413cffac164fca76f7ede5894746fab2",
        "title": "乙丑夏秋之交小舟早夜往来湖中戏成绝句十二首  其九",
        "author": "陆游",
        "content": "恰听残蝉禹寺门，又看新月石帆村。\n后来復有龟堂老，千载犹应此意存。",
        "dynasty": "宋",
        "collection_info": null
    },
    {
        "uuid": "0643149e97a1b8720aada5a7ef00301b",
        "title": "乙丑夏秋之交小舟早夜往来湖中戏成绝句十二首  其一○",
        "author": "陆游",
        "content": "娥江道上欲三更，垣屋参差闭月明。\n倚柁赋诗无杰思，断肠分付棹歌声。",
        "dynasty": "宋",
        "collection_info": null
    },
    {
        "uuid": "8dea185479bb628137b062f1df5bb25f",
        "title": "乙丑夏秋之交小舟早夜往来湖中戏成绝句十二首  其一一",
        "author": "陆游",
        "content": "秋来湖阔渺无津，旋结渔舟作四邻。\n满眼是诗渠不领，可怜虚作水云身。",
        "dynasty": "宋",
        "collection_info": null
    },
    {
        "uuid": "aa2dcb24b6a0aedffaea54e6b56e81c8",
        "title": "乙丑夏秋之交小舟早夜往来湖中戏成绝句十二首  其一二",
        "author": "陆游",
        "content": "梦笔桥东夜繫船，残灯耿耿不成眠。\n千年未息灵胥怒，卷地潮声到枕边。",
        "dynasty": "宋",
        "collection_info": null
    },
    {
        "uuid": "9dad9f89d7cf0abb01ae578df4fef6bd",
        "title": "初秋四首  其一",
        "author": "陆游",
        "content": "生世元浮脆，人言七十稀。\n耄期今已及，气力固应微。\n食冷常忧过，追凉每念归。\n入秋纔几日，卷簟换缣衣。",
        "dynasty": "宋",
        "collection_info": null
    },
    {
        "uuid": "0af22273958afcb9c4e9720f3357c79f",
        "title": "初秋四首  其二",
        "author": "陆游",
        "content": "藉草沾衣露，沿溪掠面风。\n桐凋无茂绿，莲老有疏红。\n小彴欹危度，邻园曲折通。\n新秋得强健，一笑莫匆匆。",
        "dynasty": "宋",
        "collection_info": null
    },
    {
        "uuid": "879d5132b56774257ff2590c28f7006d",
        "title": "初秋四首  其三",
        "author": "陆游",
        "content": "初夜月犹淡，入秋风已清。\n萤孤无远照，蝉断有遗声。\n命薄惭勋业，才疏负圣明。\n青鞋若耶路，亦足慰平生。",
        "dynasty": "宋",
        "collection_info": null
    },
    {
        "uuid": "1b6c8624949c2ff45e2e5c3ea7f3bf64",
        "title": "初秋四首  其四",
        "author": "陆游",
        "content": "兀兀终年醉，空空四壁穷。\n那知双雪鬓，又度几秋风。\n高枕三峰老，深衣独乐翁。\n骑驴向何许，搢棰有蛮童。",
        "dynasty": "宋",
        "collection_info": null
    },
    {
        "uuid": "6f249cd0d0170b4bc8159711315b536a",
        "title": "秋阴出游",
        "author": "陆游",
        "content": "遮日云生忽復收，黄鸦鸣唤伴林鸠。\n也知雨意逢秋作，未害山翁竟日游。\n陌上驿亭双隻堠，烟中渔钓两三舟。\n归迟不是寻诗料，秣蹇民家偶小留。",
        "dynasty": "宋",
        "collection_info": null
    },
    {
        "uuid": "b4abe5cd6b6ab31f2306e33ae751b7e4",
        "title": "杜宇",
        "author": "陆游",
        "content": "杜宇虽微禽，用意举世稀。\n念昔春盛时，天地皆芳菲。\n杜宇默无声，不畏百鸟讥。\n东君将促驾，乃独号鸣悲。\n日夜不肯休，流血沾其衣。\n念言身尚存，乃使春独归。\n饮啄虽如昔，此身当畴依。\n月明抱树枝，敢忘此歔欷。\n虽无精卫劳，区区亦庶几。\n寄言天壤间，勿谓斯禽微。",
        "dynasty": "宋",
        "collection_info": null
    },
    {
        "uuid": "9803a55f94d596a466fd867889c8ac27",
        "title": "养生",
        "author": "陆游",
        "content": "衰病犹弱国，地与齐楚邻。\n朝忧羽书来，暮畏戎车尘。\n奔命不敢辞，所惧残吾民。\n羸老正类此，日夜忧其身。\n起居食饮间，恐惧自贵珍。\n一念少放逸，祸败生逡巡。\n所以古达者，训戒常谆谆。\n不死正尔得，成真非有神。",
        "dynasty": "宋",
        "collection_info": null
    },
    {
        "uuid": "bf7dd8c085f884236ac691356b044d70",
        "title": "初秋夜赋二首  其一",
        "author": "陆游",
        "content": "北斗垂欲尽，明河淡不流。\n低回半枕梦，萧瑟一窗秋。\n老益尊儒术，闲仍为国忧。\n孰云生死大，却已付悠悠。",
        "dynasty": "宋",
        "collection_info": null
    },
    {
        "uuid": "d734f4b7fcb05b08be7c95f8e127ad04",
        "title": "初秋夜赋二首  其二",
        "author": "陆游",
        "content": "炎熇犹末伏，清绝忽新秋。\n露气房栊冷，砧声岁月遒。\n悲蛩草根语，孤磷竹间流。\n闻道河南北，飞蝗暗百州。",
        "dynasty": "宋",
        "collection_info": null
    },
    {
        "uuid": "02406473d2c2722b64e25d39fef46919",
        "title": "残年",
        "author": "陆游",
        "content": "残年垂八十，高卧岂逃名。\n泥巷多牛迹，茅檐有碓声。\n炊菰觞父老，煮枣哺雏婴。\n遣戍虽传说，何时復两京。",
        "dynasty": "宋",
        "collection_info": null
    },
    {
        "uuid": "d30b883d3e6a8742ef976ecc68555ebc",
        "title": "记梦",
        "author": "陆游",
        "content": "环立江头千万峰，梦中于此倚枯筇。\n青冥谁见欹巾角，碧瀣闲将洗笔锋。\n一卷素书云笈贮，数升松麨水机舂。\n正呼鹤驾凌风去，惊觉西山烟外钟。",
        "dynasty": "宋",
        "collection_info": null
    },
    {
        "uuid": "4a6cc4656c3efcecb24a4a48fc1ed269",
        "title": "村饮",
        "author": "陆游",
        "content": "白稻登场喜食新，太仓月廪厌陈陈。\n丛祠怀肉有归遗，官道横眠多醉人。\n小市孤村真送老，浩歌起舞最关身。\n盐酰乞贷寻常事，恼乱比邻莫愧频。",
        "dynasty": "宋",
        "collection_info": null
    },
    {
        "uuid": "f19921aff2e2b40d8e7c1ab0374656aa",
        "title": "老鳏",
        "author": "陆游",
        "content": "水际山前有老鳏，终年无事亦非闲。\n渊源师友简编上，土木形骸鱼鸟间。\n零落断云依钓濑，连涓新月照柴关。\n葵羹稗饭悠然过，一饱元非造物悭。",
        "dynasty": "宋",
        "collection_info": null
    },
    {
        "uuid": "31b97057370a899f143d5afcc4f44d53",
        "title": "对食作",
        "author": "陆游",
        "content": "贱士穷愁殆万端，幸随所遇即能安。\n乞浆得酒岂嫌薄，卖马僦船常觉宽。\n少壮已辜三釜养，飘零敢道一袍单。\n饭余扪腹吾真足，苜蓿何妨日满盘。",
        "dynasty": "宋",
        "collection_info": null
    },
    {
        "uuid": "760d7adbccef2637af7c7323a6efc96a",
        "title": "七月十九日大风雨雷电",
        "author": "陆游",
        "content": "雷车动地电火明，急雨遂作盆盎倾。\n强弩夹射马陵道，屋瓦大震昆阳城。\n岂独鱼虾空际落，真成盖屐舍中行。\n明朝雨止寻幽梦，尚听飞涛溅瀑声。",
        "dynasty": "宋",
        "collection_info": null
    },
    {
        "uuid": "0d55f247c26119333a4a375772572a1d",
        "title": "湖上",
        "author": "陆游",
        "content": "三伏无多暑渐微，登临清晓试缣衣。\n风高病木初凋叶，潦退流萍尚半扉。\n白首重来空感昔，清尊相属欲忘归。\n犹怜不负湖山处，好在平生旧钓矶。",
        "dynasty": "宋",
        "collection_info": null
    },
    {
        "uuid": "924bebedbd40a46bbb988380c23d4ee6",
        "title": "欲雨",
        "author": "陆游",
        "content": "正苦中天赫日流，房栊忽復变飕飗。\n云生江浦初成暝，叶下亭皋剩作秋。\n移穴族行怜垤蚁，争巢妇去嘆林鸠。\n人间寒暑何穷已，碪杵行闻治褐裘。",
        "dynasty": "宋",
        "collection_info": null
    },
    {
        "uuid": "6b9b948512f58b4f352c43d0721df5f0",
        "title": "秋怀四首  其一",
        "author": "陆游",
        "content": "少年万里度关河，老遇秋风感慨多。\n草圣诗情元未减，若无明镜奈君何。",
        "dynasty": "宋",
        "collection_info": null
    },
    {
        "uuid": "a7acf12ff6c2bbd889d3a5845c750b8c",
        "title": "秋怀四首  其二",
        "author": "陆游",
        "content": "园丁傍架摘黄瓜，村女沿篱采碧花。\n城市尚余三伏热，秋光先到野人家。",
        "dynasty": "宋",
        "collection_info": null
    },
    {
        "uuid": "96f4543f6955580671b25440b4c42d79",
        "title": "秋怀四首  其三",
        "author": "陆游",
        "content": "迢迢枕上望明河，帐薄帘疏奈冷何。\n不惜衣篝重换火，却缘微润得香多。",
        "dynasty": "宋",
        "collection_info": null
    },
    {
        "uuid": "72327a56ead8c60db4af721829560cf9",
        "title": "秋怀四首  其四",
        "author": "陆游",
        "content": "诗如水淡功差进，身似云孤累转轻。\n落叶拥篱门巷晚，一枝藤杖且闲行。",
        "dynasty": "宋",
        "collection_info": null
    },
    {
        "uuid": "66440d4ae2be912c24cb7a61b1d2439c",
        "title": "食新",
        "author": "陆游",
        "content": "龙钟好在梦中身，剩喜今年又食新。\n不用更烦人祝鲠，轮囷瓜瓠是常珍。",
        "dynasty": "宋",
        "collection_info": null
    },
    {
        "uuid": "3f17a60cd5f769aa44b103039dfe32a8",
        "title": "予初仕为宁德县主簿而朱孝闻景参作尉情好甚笃后十余年景参下世今又几四十年忽梦见之若平生觉而感嘆不已",
        "author": "陆游",
        "content": "白鹤峰前试吏时，尉曹诗酒乐新知。\n伤心忽入西窗梦，同在峬村折荔枝。",
        "dynasty": "宋",
        "collection_info": null
    },
    {
        "uuid": "3dd1e893e1ac0592111fd300ce2df70d",
        "title": "读书",
        "author": "陆游",
        "content": "忆昔年少时，把卷惟引睡。\n惰游过日月，自咎辄涕泗。\n老来百事废，却觉书多味。\n岂惟时有得，圣域可坐致。\n譬如入武库，戃怳不暇视。\n浅陋安能名，出门但惊喟。\n天球及河图，千古所共秘。\n幸今发其藏，虽老敢自弃。",
        "dynasty": "宋",
        "collection_info": null
    },
    {
        "uuid": "6b4a48672f33fc5af053524ab6c56079",
        "title": "谕邻人三首  其一",
        "author": "陆游",
        "content": "邻曲有米当共舂，何至一旦不相容。\n为善何尝分士农，尧民皆当变时雍。",
        "dynasty": "宋",
        "collection_info": null
    },
    {
        "uuid": "1587c272987940403b85b58991507af4",
        "title": "谕邻人三首  其二",
        "author": "陆游",
        "content": "相攻本出忿与疑，能不终讼固已奇。\n讼端可窒君试思，岁时邻里相谐嬉。",
        "dynasty": "宋",
        "collection_info": null
    },
    {
        "uuid": "5cc543663694178d2abe6ea92de39e20",
        "title": "谕邻人三首  其三",
        "author": "陆游",
        "content": "世通婚姻对门扉，祸福饥饱常相依。\n忿争得直义愈非，不如一醉怀牒归。",
        "dynasty": "宋",
        "collection_info": null
    },
    {
        "uuid": "4e760a616e3d91a188bae3600b428142",
        "title": "示小厮二首  其一",
        "author": "陆游",
        "content": "偷闲打睡汝何尤，骂詈榜笞我所羞。\n但搢一鞭随小蹇，不妨村路共闲游。",
        "dynasty": "宋",
        "collection_info": null
    },
    {
        "uuid": "9f0e0e0ef478212dfdc6a2d37a7230cd",
        "title": "示小厮二首  其二",
        "author": "陆游",
        "content": "晨兴略整案头书，十日庭中始扫除。\n未免丁宁惟一事，临池莫钓放生鱼。",
        "dynasty": "宋",
        "collection_info": null
    },
    {
        "uuid": "92c5010eedcbb4f941089e91ab968e50",
        "title": "秋雨",
        "author": "陆游",
        "content": "老火阻余威，赖此一雨洗。\n一雨岂遽凉，凉亦自此始。\n陂湖菱芡熟，小市新酒美。\n行歌多醉人，欢意溢闾里。\n悬知娄丰年，丝谷贱如水。\n呼儿具笔牍，作诗识吾喜。",
        "dynasty": "宋",
        "collection_info": null
    },
    {
        "uuid": "8db4aaf7f81889b2883c597a1101b50b",
        "title": "江村二首  其一",
        "author": "陆游",
        "content": "江村一雨喜尘清，隐隐雷车意未平。\n莽苍郊原来暮色，飕飗林壑起秋声。\n书希简古终难近，诗慕雄浑苦未成。\n白首愈悲知我少，从今一技不须名。",
        "dynasty": "宋",
        "collection_info": null
    },
    {
        "uuid": "9e05292dee9f7b5b5d8b0ac8dab09ebd",
        "title": "江村二首  其二",
        "author": "陆游",
        "content": "误着儒冠不更论，白头且喜卧江村。\n林深栖鸟逐更噪，埭近过舟终夜喧。\n病起日惟翻断简，愁来时亦倒清尊。\n自嫌未绝知闻处，尚有僧敲月下门。",
        "dynasty": "宋",
        "collection_info": null
    },
    {
        "uuid": "bbd5e2713da66ecc4cd19e757e991e42",
        "title": "山行",
        "author": "陆游",
        "content": "南出柴门即是山，青鞋踏破白云间。\n旋偿酒券何时足，罢诺僧碑尽日闲。\n三尺古琴余爨迹，一枝禅杖带湘斑。\n吾庐北望云烟裏，又伴纷纷宿鸟还。",
        "dynasty": "宋",
        "collection_info": null
    },
    {
        "uuid": "7fb0c3253d16db81e9a49dac3f065f73",
        "title": "天王寺迪上人房五十年前友人王仲信同题名尚在",
        "author": "陆游",
        "content": "绿绕青围古会稽，城东河上古招提。\n巳公茅屋曾游处，渭北山人半醉题。\n暂憩不妨停画楫，幽寻还得杖青藜。\n旧人死尽惟残屋，竹密云深步步迷。",
        "dynasty": "宋",
        "collection_info": null
    },
    {
        "uuid": "adccbd6f6299d3d0a2d4868eb8e8deda",
        "title": "东窗偶书二首  其一",
        "author": "陆游",
        "content": "东窗终日静愔愔，消尽平生幻妄心。\n秋气未催群木脱，者怀先感百虫吟。\n屏风迭邃思庐阜，冠子峰高忆少林。\n安得吾身且强健，一藤随处更幽寻。",
        "dynasty": "宋",
        "collection_info": null
    },
    {
        "uuid": "bd4138847479b4dea9ff5d9d197edcf3",
        "title": "东窗偶书二首  其二",
        "author": "陆游",
        "content": "万事何曾有速淹，熊蹯鱼腹自难兼。\n山川置掌犹能取，日月无胶可得黏。\n稚子幸堪持几杖，老生元自惯齑盐。\n清晨临镜还三嘆，雪颔今年无处添。",
        "dynasty": "宋",
        "collection_info": null
    },
    {
        "uuid": "4c5982e6a18f9f1afd2686788e851531",
        "title": "乙丑七月二十九日夜分梦一士友风度甚高一见如宿昔出诗文数纸语皆简淡可爱读未终而觉作长句记之",
        "author": "陆游",
        "content": "客中得友绝清真，盖未倾时意已亲。\n枕冷不知清夜梦，眼明喜见老成人。\n河倾斗落三传漏，雾散云归两幻身。\n心亦了然知是妄，觉来未免一酸辛。",
        "dynasty": "宋",
        "collection_info": null
    },
    {
        "uuid": "5a10de1ef0b841cbe4266ef454ade391",
        "title": "示子遹",
        "author": "陆游",
        "content": "翁老儿穷不自支，此心幸与古人期。\n劳兼薪水奴初去，典到琴书事可知。\n药杵无声工忍病，米囷可扫耻言饥。\n余年有几须相守，万里烟霄付异时。",
        "dynasty": "宋",
        "collection_info": null
    },
    {
        "uuid": "11bc5947318b12e8b4d90674e10de3f4",
        "title": "小雨",
        "author": "陆游",
        "content": "赤日炎熇势未回，川云忽起亦佳哉。\n鸭衝细雨桥阴出，蝶弄微风草际来。\n榉柳不禁朝暮久，芙蕖犹有二三开。\n一年光景烦君看，何怪昆池有劫灰。",
        "dynasty": "宋",
        "collection_info": null
    },
    {
        "uuid": "ed18c735dc530ca8bdb696c660d41acf",
        "title": "舟中作二首  其一",
        "author": "陆游",
        "content": "籧篨作帆三版船，渔灯夜泊阊门边。\n烟波四万八千顷，造物推排作水仙。",
        "dynasty": "宋",
        "collection_info": null
    },
    {
        "uuid": "7118401013a414ac2df4b8089fe6018d",
        "title": "舟中作二首  其二",
        "author": "陆游",
        "content": "山蔬药苗满箸香，超然下视太官羊。\n更凭语与刘文叔，豆鬻从来味最长。",
        "dynasty": "宋",
        "collection_info": null
    },
    {
        "uuid": "f40dfbd3ce7b82818fd67f2cb8fd0bd8",
        "title": "渔父二首  其一",
        "author": "陆游",
        "content": "食箪虽薄尚羹藜，且喜今朝酒价低。\n一棹每随潮上下，数家相望埭东西。\n团团箬笠偏宜雨，策策芒鞋不怕泥。\n应笑漆园多事在，本来无物更谁齐。",
        "dynasty": "宋",
        "collection_info": null
    },
    {
        "uuid": "35e6d70be8d93f5a7305ad753e57987d",
        "title": "渔父二首  其二",
        "author": "陆游",
        "content": "数十年来一短蓑，死期未到且婆娑。\n敲门赊酒常酣醉，举网无鱼亦浩歌。\n片月又生红蓼岸，孤舟常占白鸥波。\n人间各自生涯别，文叔君房愧汝多。",
        "dynasty": "宋",
        "collection_info": null
    },
    {
        "uuid": "97b5edfcce231af076c953b9c4010d04",
        "title": "读书示子遹",
        "author": "陆游",
        "content": "我生无它营，半世随宦牒。\n谗波方稽天，忧与愁相接。\n中间稍自觉，万事付马曹。\n告归幸见听，泊与淡相遭。\n日晏突无烟，垢面有爪痕。\n读书则未置，可笑习气存。\n造物哀其穷，畀之大耳儿。\n儿亦好古学，乃不售有司。\n谓当鸢瑟缩，乃如鹤昂藏。\n父子共薄饭，忍饥讲虞唐。\n丰凶有常数，藨蔉当自力。\n古言不吾欺，岁晚于汝食。",
        "dynasty": "宋",
        "collection_info": null
    },
    {
        "uuid": "496ac578e3168157516239e243979305",
        "title": "秋夕",
        "author": "陆游",
        "content": "西山樵路隔重云，溪水微风起縠纹。\n暑退忽惊秋渐晚，夜长已与昼中分。\n菰蒋入馔浑家喜，碪𥐭催寒并舍闻。\n新作篝灯学僧样，与儿同策读书勋。",
        "dynasty": "宋",
        "collection_info": null
    },
    {
        "uuid": "87a03141233ea4de99a2567413f603eb",
        "title": "醉中录近诗因题卷后",
        "author": "陆游",
        "content": "鹅儿色浅酒醺人，鸡距锋圜笔绝伦。\n满引一杯书数纸，要知林下有闲身。",
        "dynasty": "宋",
        "collection_info": null
    },
    {
        "uuid": "b08ec4e913f54e499a6ea0f77c3378ba",
        "title": "贫甚戏作绝句八首  其一",
        "author": "陆游",
        "content": "俸禄无余退即耕，市人指笑太清生。\n从今惜取青鞋底，祗向云边水际行。",
        "dynasty": "宋",
        "collection_info": null
    },
    {
        "uuid": "63a7e6060e035c731dd6dfdd77dc6cb6",
        "title": "贫甚戏作绝句八首  其二",
        "author": "陆游",
        "content": "处穷上策更谁如，日晏犹眠为腹虚。\n尚阙邻僧分供米，敢烦地主送园蔬。",
        "dynasty": "宋",
        "collection_info": null
    },
    {
        "uuid": "d88fdd1f4c911fbdd5890a98934939bc",
        "title": "贫甚戏作绝句八首  其三",
        "author": "陆游",
        "content": "贷米东村待不回，钵孟过午未曾开。\n饥肠雷动寻常事，但误生台两鹊来。",
        "dynasty": "宋",
        "collection_info": null
    },
    {
        "uuid": "5c0c5c873924acc671b2e64cdd811d2b",
        "title": "贫甚戏作绝句八首  其四",
        "author": "陆游",
        "content": "北斋孤坐破三更，庭户无人有月明。\n数种袴襦秋未赎，羡他邻巷捣衣声。",
        "dynasty": "宋",
        "collection_info": null
    },
    {
        "uuid": "eb47d97b9c3bbf76b83644ac8a9061e5",
        "title": "贫甚戏作绝句八首  其五",
        "author": "陆游",
        "content": "竈突无烟甑有尘，颓垣破屋越溪滨。\n老鳏狂怪谁嗔责，日日行歌独卖薪。",
        "dynasty": "宋",
        "collection_info": null
    },
    {
        "uuid": "11eac9c0913e667e602eef13102be0c0",
        "title": "贫甚戏作绝句八首  其六",
        "author": "陆游",
        "content": "行遍天涯等断蓬，作诗博得一生穷。\n可怜老境萧萧梦，常在荒山破驿中。",
        "dynasty": "宋",
        "collection_info": null
    },
    {
        "uuid": "965d0c091aae8a225d2647dc8d08ba44",
        "title": "贫甚戏作绝句八首  其七",
        "author": "陆游",
        "content": "读书但觉惭轮扁，补吏非能去箭张。\n白髮归为林下叟，固应饥不餍糟糠。",
        "dynasty": "宋",
        "collection_info": null
    },
    {
        "uuid": "8529c7afc0b2d8ce1b4642a38bb5b952",
        "title": "贫甚戏作绝句八首  其八",
        "author": "陆游",
        "content": "籴米归迟午未炊，家人窃闵乃翁饥。\n不知弄笔东窗下，正和渊明乞食诗。",
        "dynasty": "宋",
        "collection_info": null
    },
    {
        "uuid": "af054ae38c8f9e8df9ad6f51b603e43f",
        "title": "自儆二首  其一",
        "author": "陆游",
        "content": "出仕每辞荣，归休但力耕。\n俭勤贫亦足，戒惧祸终轻。\n学自不欺始，智由无事行。\n书绅及铭座，勉勉尽吾生。",
        "dynasty": "宋",
        "collection_info": null
    },
    {
        "uuid": "b1dba4684afd978e9e41a971a150feaa",
        "title": "自儆二首  其二",
        "author": "陆游",
        "content": "经术吾家事，躬行更不疑。\n仁常为己任，清每畏人知。\n古训必三復，危途仍十思。\n兢兢死方已，宁论迫期颐。",
        "dynasty": "宋",
        "collection_info": null
    },
    {
        "uuid": "0e6e38bc005d25d2213127c48cf04198",
        "title": "雨后极凉",
        "author": "陆游",
        "content": "金微未壮长，火老尚余烬。\n可怜茅舍翁，瞑目困藉躏。\n萧萧得一雨，天气颇清润。\n岂惟爽襟灵，亦足祛疾疢。\n浮生日月驶，老死纔一瞬。\n圣贤邈不嗣，利欲以身徇。\n孰能痛澡雪，此道庶少进。\n闭门君但学，妙理天岂吝。",
        "dynasty": "宋",
        "collection_info": null
    },
    {
        "uuid": "0cf99d2ef798226e39a896a186f86a50",
        "title": "醉题",
        "author": "陆游",
        "content": "来往人间今几时，悠悠日月独心知。\n寻僧共理清宵话，扫壁闲寻往岁诗。\n疋马秋风入条华，孤舟暮雪钓湘漓。\n只愁又踏关河路，荆棘铜驼使我悲。",
        "dynasty": "宋",
        "collection_info": null
    },
    {
        "uuid": "123c64bcbe37f11988998c6917ba0f46",
        "title": "秋感",
        "author": "陆游",
        "content": "畏涂历尽百年中，老卧穷阎一秃翁。\n衣杵凄凉常带月，井桐零落不禁风。\n空文久悔雕虫技，大学方施习射功。\n万一死前能少进，九原犹可见先公。",
        "dynasty": "宋",
        "collection_info": null
    },
    {
        "uuid": "b9f7d876ba162cbc0061eee3aa7f68f1",
        "title": "鼠败书",
        "author": "陆游",
        "content": "云归雨亦止，鸦起窗既白。\n秋宵未为永，不寐如岁隔。\n平明亟下榻，亦未暇冠帻。\n检校案上书，狼籍鼠嚙迹。\n食箪与果笾，攘取初不责。\n侈然敢四出，乃至暴方册。\n坐令汉箧亡，不减秦火厄。\n向能畜一猫，狡穴讵弗获。\n缄縢又荡然，追咎亦何益。\n惰偷当自戒，鼠辈安足磔。",
        "dynasty": "宋",
        "collection_info": null
    },
    {
        "uuid": "9c48a25b3aa2f861b5ca1b50b6fc2361",
        "title": "秋望",
        "author": "陆游",
        "content": "千里郊原俯莽苍，三江烟水接微茫。\n横林虫镂无全叶，新雁风惊有断行。\n神禹祠庭遗剑佩，先秦金石古文章。\n一尊莫恨盘餐薄，终胜登楼忆故乡。",
        "dynasty": "宋",
        "collection_info": null
    },
    {
        "uuid": "9b4d6e1ea20504e3dc0aaa4a504d978c",
        "title": "秋夕",
        "author": "陆游",
        "content": "浴罢纱巾出草堂，一枝瘦杖倚桄榔。\n蝉吟古柳声相续，月入幽扉影正方。\n频约僧棋秋渐健，稍增书课夜初长。\n亦知桑落宜篘酒，太息何时办一觞。",
        "dynasty": "宋",
        "collection_info": null
    },
    {
        "uuid": "e0e209b0bb269a49eba80bf91a9abbf7",
        "title": "出游",
        "author": "陆游",
        "content": "八月石帆秋，聊为汗漫游。\n本因寻友去，却为看山留。\n小草题僧壁，长吟上驿楼。\n月能从剧饮，天可寄闲愁。\n高下评泉品，纵横记酒筹。\n花开遇门入，水长信船流。\n骯脏人虽弃，脂韦我自羞。\n此心君不信，试往问沙鸥。",
        "dynasty": "宋",
        "collection_info": null
    },
    {
        "uuid": "d2a9a88b34b4be19a8b343fbfcb45ad1",
        "title": "病中戏咏",
        "author": "陆游",
        "content": "八十行加二，清秋住故山。\n新凉足眠睡，旧疾害跻攀。\n雪白纷残鬓，栀黄染病颜。\n疲牛卧斜日，羸马噍枯菅。\n贫废儿孙学，慈生仆妾顽。\n赎衣时已迫，贷米岁方艰。\n斋钵僧嘲薄，盘餐客笑悭。\n从今谢还往，惟有掩柴关。",
        "dynasty": "宋",
        "collection_info": null
    },
    {
        "uuid": "cf3bba2c0b46d87f0fe82efdfbd9a08d",
        "title": "书喜",
        "author": "陆游",
        "content": "欹斜古屋枕江干，恩赐残骸许挂冠。\n杵臼有声聊足食，羊牛识路自归阑。\n不求客恕陶潜醉，肯受人怜范叔寒。\n儿辈渐还家暖热，预知灯火话团栾。",
        "dynasty": "宋",
        "collection_info": null
    },
    {
        "uuid": "79c6b0493e3cbcb9279658ebd0d9e50d",
        "title": "春耕",
        "author": "陆游",
        "content": "去蜀归吴会，真成万里行。\n穷通竟安在，恩怨两皆平。\n文字妨求道，杯觞害养生。\n余年犹有几，买犊事春耕。",
        "dynasty": "宋",
        "collection_info": null
    },
    {
        "uuid": "4aad4fe1d30a9ef0a357a9d971617fa4",
        "title": "秋思绝句六首  其一",
        "author": "陆游",
        "content": "烟草茫茫楚泽秋，牧童吹笛唤归牛。\n九衢不是风尘少，一点能来此地不。",
        "dynasty": "宋",
        "collection_info": null
    },
    {
        "uuid": "4fceae7470f9ef321b811d1cea50a34a",
        "title": "秋思绝句六首  其二",
        "author": "陆游",
        "content": "荣悴元知岂有常，纷纷草木占年光。\n霜风一扫知何在，楚客从来枉断肠。",
        "dynasty": "宋",
        "collection_info": null
    },
    {
        "uuid": "476e217769be0ee7b1fc5a84805bbba3",
        "title": "秋思绝句六首  其三",
        "author": "陆游",
        "content": "一片云生便作阴，东轩草树共萧森。\n秋风岂必关人事，自是衰翁感慨深。",
        "dynasty": "宋",
        "collection_info": null
    },
    {
        "uuid": "3a8acef3424b4d6eaa9055d46c965707",
        "title": "秋思绝句六首  其四",
        "author": "陆游",
        "content": "枳棘编篱昼掩门，桑麻遮路不知村。\n平生诗句传天下，白首还家自灌园。",
        "dynasty": "宋",
        "collection_info": null
    },
    {
        "uuid": "67b939e831975ad93d096a8e42c85e62",
        "title": "秋思绝句六首  其五",
        "author": "陆游",
        "content": "胸次本来容具区，自私盆盎一何愚。\n片帆忽逐秋风起，聊试人间万里途。",
        "dynasty": "宋",
        "collection_info": null
    },
    {
        "uuid": "42616919d58815363d9a4a5a901f4577",
        "title": "秋思绝句六首  其六",
        "author": "陆游",
        "content": "黄蛱蝶轻停曲槛，红蜻蜓小过横塘。\n老人未肯杀风景，睡起熏笼重炷香。",
        "dynasty": "宋",
        "collection_info": null
    },
    {
        "uuid": "18ac5e3e51f2795bd21939e3c8e26b35",
        "title": "秋兴",
        "author": "陆游",
        "content": "节物喜更新，清秋最可人。\n徐行曳藤杖，小立岸纱巾。\n烟雨迷衰草，汀洲老白苹。\n鹤巢时託宿，猿果每分珍。\n羽客期烧药，毛人约卜邻。\n兰亭故不远，千载见清真。",
        "dynasty": "宋",
        "collection_info": null
    },
    {
        "uuid": "06c6fab5a5b3fe993c9d371e7708dbe3",
        "title": "寓嘆",
        "author": "陆游",
        "content": "五亩烟芜过半生，还山自笑又躬耕。\n舂炊不继儿啼饭，烹饪无方客絮羹。\n游宦人间身愈困，读书灯下目几盲。\n退之已老当更事，犹向时人说善鸣。",
        "dynasty": "宋",
        "collection_info": null
    },
    {
        "uuid": "46a90e49893c4ea12768982c6ff45f75",
        "title": "北窗",
        "author": "陆游",
        "content": "垂老乞骸骨，飘然辞圣朝。\n竹头那足用，桐尾不禁焦。\n短褐缝綀布，晨餐采药苗。\n风霜征雁路，灯火衲僧寮。\n陇客询安否，狸奴伴寂寥。\n北窗鸣落叶，愁绝夜迢迢。",
        "dynasty": "宋",
        "collection_info": null
    },
    {
        "uuid": "7af51cecaaa934f3b075ae306eebd383",
        "title": "闲思",
        "author": "陆游",
        "content": "睡美精神足，心空忿欲轻。\n读书无定课，饮酒不成酲。\n日日东轩坐，时时北渚行。\n最奇乌桕下，侧帽听秋莺。",
        "dynasty": "宋",
        "collection_info": null
    },
    {
        "uuid": "5c0ce366984ac659515885582ed48992",
        "title": "秋光",
        "author": "陆游",
        "content": "小圃秋光泼眼来，老人凭几兴悠哉。\n翩翩蝴蝶成双过，两两蜀葵相背开。\n雨足疏篱引荒蔓，人稀幽径长新苔。\n贫家竈冷炊烟晚，待得邻翁卖药回。",
        "dynasty": "宋",
        "collection_info": null
    },
    {
        "uuid": "231267e70c3edeb7469a7f9727be275c",
        "title": "秋夜思南郑军中",
        "author": "陆游",
        "content": "五丈原头刁斗声，秋风又到亚夫营。\n昔如埋剑常思出，今作闲云不计程。\n盛事何由观北伐，后人谁可继西平。\n眼昏不奈陈编得，挑尽残灯不肯明。",
        "dynasty": "宋",
        "collection_info": null
    },
    {
        "uuid": "e3103ae2044bb9f4c259f7d2b3787855",
        "title": "湖上",
        "author": "陆游",
        "content": "飘然世外更何求，终日桥边弄钓舟。\n回视老身犹长物，纵无炊米莫闲愁。\n烟生墟落垂垂晚，雁下陂湖处处秋。\n欲觅高人竟安在，又闻长笛起沧洲。",
        "dynasty": "宋",
        "collection_info": null
    },
    {
        "uuid": "721c52ef558f65009a03534bc44ff92d",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其一",
        "author": "陆游",
        "content": "我生本江湖，岁月不可算。\n采药游名山，所历颇萧散。\n一逢巢居翁，见谓于我馆。\n酌泉啖松柏，每得造膝款。\n行道不自力，残髮日已短。\n海山故不远，谪限何时满。",
        "dynasty": "宋",
        "collection_info": null
    },
    {
        "uuid": "cc75163a0a4e7a388612e9b618e8b0c8",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其二",
        "author": "陆游",
        "content": "仕宦五十年，所至不黔突。\n取鱼固舍熊，挟兔那恨鹘。\n退归息厌厌，谁敢书咄咄。\n屋穿每茨草，驴瘦可数骨。\n秋风忽已厉，落叶衬残月。\n脱巾坐中庭，清冷入毛髮。",
        "dynasty": "宋",
        "collection_info": null
    },
    {
        "uuid": "0ea94032a9d5e785e5ee9db3ac991860",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其三",
        "author": "陆游",
        "content": "我爱古竹枝，每歌必三反。\n孤舟上荆巫，天末未觉远。\n最奇扇子峡，恨不遂高遯。\n荆棘蜀故宫，烟水楚废苑。\n至今清夜梦，百丈困牵挽。\n人生如寄尔，勿嘆流年晚。",
        "dynasty": "宋",
        "collection_info": null
    },
    {
        "uuid": "7aafcd4a9ec5696626ddde737b96a6d3",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其四",
        "author": "陆游",
        "content": "往岁着朝衫，晨起事如彙。\n告归卧孤村，枯淡有余味。\n闭门绝外慕，自谓真富贵。\n萧然毕吾生，地下亦增气。\n里翁恋儿女，小疾辄忧畏。\n惟穷可赊死，我在君亦未。",
        "dynasty": "宋",
        "collection_info": null
    },
    {
        "uuid": "1be3886abad3cae9f7c584c215ed71af",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其五",
        "author": "陆游",
        "content": "万金筑华堂，千金教新音。\n不知忧患场，着脚日愈深。\n今人喜议古，后亦将议今。\n使汝有子孙，闻之亦何心。\n邓通擅铜山，死日无一簪。\n未死汝勿喜，五溪多毒淫。",
        "dynasty": "宋",
        "collection_info": null
    },
    {
        "uuid": "436d60453ec9dd49d1d0e415236cb708",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其六",
        "author": "陆游",
        "content": "往者游青城，犹及二三老。\n稽首出世师，数语穷至道。\n妻子真弊屣，弃去恨不早。\n俯仰纔几时，残骸日衰槁。\n吾儿有奇骨，亦復至幽讨。\n金丹傥可成，白髮何足扫。",
        "dynasty": "宋",
        "collection_info": null
    },
    {
        "uuid": "3c225a5c2a9b211d5454dfd2020e92fb",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其七",
        "author": "陆游",
        "content": "稚川师郑君，纔及一卷书。\n书大仅如箸，度世盖有余。\n想其所论说，妙极轩昊初。\n内篇今虽存，亦復饱蠹鱼。\n我欲探其原，蹇步空趑趄。\n安得插两翅，从公游太虚。",
        "dynasty": "宋",
        "collection_info": null
    },
    {
        "uuid": "1ddfd53181a83473e277e95be2b29802",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其八",
        "author": "陆游",
        "content": "隐书有三景，字字当力行。\n寸地与尺宅，可以久汝生。\n泝流归昆虚，坚守临长城。\n一旦告成功，河塞黄金成。\n笙鹤适缑山，貂蝉朝玉京。\n即今修行地，千古名还婴。",
        "dynasty": "宋",
        "collection_info": null
    },
    {
        "uuid": "94de1743eb88c0a4912d4c3d01854a56",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其九",
        "author": "陆游",
        "content": "行年过八十，形悴神则旺。\n往来江湖间，垂老犹疏放。\n沧波浩无津，天遣遂微尚。\n剡溪挂风帆，渔浦理烟榜。\n奇云出深谷，新月生迭嶂。\n兴怀晋诸贤，谁能续遗唱。",
        "dynasty": "宋",
        "collection_info": null
    },
    {
        "uuid": "8d05cc3bb6c67b87e17db7a3cca09b08",
        "title": "读王摩诘诗爱其散髮晚未簪道书行尚把之句因用为韵赋古风十首亦皆物外事也  其一○",
        "author": "陆游",
        "content": "二十游名场，最号才智下。\n蹭蹬六十年，亦有茆一把。\n典衣租黄犊，乘雨耕绿野。\n西成得一饱，敢计泥没踝。\n住久邻好深，百事通乞假。\n秋高小瓮香，相唤注老瓦。",
        "dynasty": "宋",
        "collection_info": null
    },
    {
        "uuid": "e73c399f6d1d962c053338544a0d07e6",
        "title": "梦行益昌道中有赋",
        "author": "陆游",
        "content": "朱栈青林小益西，早行遥听隔村鸡。\n龙门閤畔千寻壁，江月亭前十里堤。\n酒舍胡姬歌折柳，江津洮马惜障泥。\n倦游重到曾来处，自拂流尘觅旧题。",
        "dynasty": "宋",
        "collection_info": null
    },
    {
        "uuid": "304c2c79854c91b6f1b2a25215e88394",
        "title": "自规",
        "author": "陆游",
        "content": "忿慾俱生一念中，圣贤本亦与人同。\n此心少忍便无事，吾道力行方有功。\n碎首宁闻怨飘瓦，关弓固不慕冥鸿。\n老翁已落江湖久，分付余年一短篷。",
        "dynasty": "宋",
        "collection_info": null
    },
    {
        "uuid": "c9859ac27a67b78f55f4bc6c123863cf",
        "title": "幽兴",
        "author": "陆游",
        "content": "兰渚前头湖水清，了无俗事败幽情。\n雨淋茅屋随时补，日射油窗特地明。\n庭树晚莺窥户语，邻园秋笋过篱生。\n芥菘渐美盐酰足，谁共贫家一釜羹。",
        "dynasty": "宋",
        "collection_info": null
    },
    {
        "uuid": "29701aec2aa766ec6bfd23d7066d2e7c",
        "title": "记前辈语",
        "author": "陆游",
        "content": "畴昔见诸老，从容闻至言。\n马非求路寝，木岂愿牺尊。\n卧起数椽屋，啸歌三亩园。\n人生正应尔，云梦不须吞。",
        "dynasty": "宋",
        "collection_info": null
    },
    {
        "uuid": "801eda34b208bb96cf924ff1d5856df6",
        "title": "贫居即事六首  其一",
        "author": "陆游",
        "content": "筮易常逢坎，推星但值箕。\n老虽齐渭叟，穷不减湘纍。\n巷月鸣衣杵，庖烟爨豆萁。\n秋深病良已，且復强伸眉。",
        "dynasty": "宋",
        "collection_info": null
    },
    {
        "uuid": "b087a0fd8d186bc276da1773ddfc609a",
        "title": "贫居即事六首  其二",
        "author": "陆游",
        "content": "地偏人罕到，秋晚日犹长。\n病去筇枝赘，家贫菜粥香。\n流泉通药垄，积雨润书囊。\n欲谱幽居事，疏慵久未遑。",
        "dynasty": "宋",
        "collection_info": null
    },
    {
        "uuid": "f07f15163b991a78a531312693478859",
        "title": "贫居即事六首  其三",
        "author": "陆游",
        "content": "月黑枭鸣树，灯残鼠穴墙。\n床空围纸被，室静爇枫香。\n不恨言伤直，惟忧慾败刚。\n回头顾名利，百世永相忘。",
        "dynasty": "宋",
        "collection_info": null
    },
    {
        "uuid": "e63f28bb00feb4cd3edee49c4e6a0cb9",
        "title": "贫居即事六首  其四",
        "author": "陆游",
        "content": "米竭炊烟静，村深客屦稀。\n庭除荒宿莽，篱落带斜晖。\n风恶披书卷，鸥驯傍钓矶。\n邻家殊耐久，相伴荷锄归。",
        "dynasty": "宋",
        "collection_info": null
    },
    {
        "uuid": "4036bfab963fe28061dd2a6d763615ec",
        "title": "贫居即事六首  其五",
        "author": "陆游",
        "content": "意绪丧家狗，形骸槁木枝。\n曲肱虽自适，纵理固当饥。\n买絮初寒后，畦蔬小雨时。\n穷途何用卜，吾道即蓍龟。",
        "dynasty": "宋",
        "collection_info": null
    },
    {
        "uuid": "8b01bd012cae7693ad7ed0c02a82ddc5",
        "title": "贫居即事六首  其六",
        "author": "陆游",
        "content": "守道常违俗，存心不愧天。\n终年饥过半，动步谤居前。\n力倦少行立，气昏多睡眠。\n今宵风月好，扶杖到溪边。",
        "dynasty": "宋",
        "collection_info": null
    },
    {
        "uuid": "cea0b47f037f67bff8880e9beebd5356",
        "title": "自咏",
        "author": "陆游",
        "content": "素慕巢居穴处民，久为钓月卧云身。\n经行山市求灵药，物色旗亭访异人。\n高枕静听棋剥啄，幽窗闲对石嶙峋。\n吾庐已是桃源境，不为秦人更问津。",
        "dynasty": "宋",
        "collection_info": null
    },
    {
        "uuid": "965a00152a9e34fb2932c57b4c1c4f70",
        "title": "枕上作",
        "author": "陆游",
        "content": "一室幽幽梦不成，高城传漏过三更。\n孤灯无焰穴鼠出，枯叶有声邻犬行。\n壮日自期如孟博，残年但欲慕初平。\n不然短楫弃家去，万顷松江看月明。",
        "dynasty": "宋",
        "collection_info": null
    },
    {
        "uuid": "eced9c396c2a80af056ffa0ce5f94952",
        "title": "秋晓闻禽声五韵",
        "author": "陆游",
        "content": "秋晓风露佳，天宇旷以清。\n鸟雀当此时，意乐有和声。\n人独不自喜，乃欲鸣不平。\n世事虽万端，但可笑绝缨。\n君看郊与岛，徒自残其生。",
        "dynasty": "宋",
        "collection_info": null
    },
    {
        "uuid": "36811f93a370aa6edc03d1e62eacc9cb",
        "title": "对酒二首  其一",
        "author": "陆游",
        "content": "素月度银汉，红螺斟玉醪。\n染丹梨半颊，斫雪蟹双螯。\n诗就吟逾苦，杯残兴尚豪。\n闲愁翦不断，剩欲借并刀。",
        "dynasty": "宋",
        "collection_info": null
    },
    {
        "uuid": "3e02f031045f06879b41f302e5f229a7",
        "title": "对酒二首  其二",
        "author": "陆游",
        "content": "密污持苫屋，寒芦用织帘。\n彘肩柴熟罨，莼菜豉初添。\n黄甲如盘大，红丁似蜜甜。\n街头桑叶落，相唤指青帘。",
        "dynasty": "宋",
        "collection_info": null
    },
    {
        "uuid": "ec6aa27e16eadb1192c8a0edd4b79818",
        "title": "示邻里",
        "author": "陆游",
        "content": "古学陵夷失本原，读书万卷误元元。\n从今相勉躬行处，士庶人章数十言。",
        "dynasty": "宋",
        "collection_info": null
    },
    {
        "uuid": "d2bd03f9990f3a4e1f7d5a26c9283a1c",
        "title": "重示",
        "author": "陆游",
        "content": "笃学仁何远，穷居道亦行。\n能充气刚大，谁蔽性光明。\n家世艰难业，乡闾宿昔情。\n岁残相劳苦，惟是语春耕。",
        "dynasty": "宋",
        "collection_info": null
    },
    {
        "uuid": "b723d492c0ac8165b615f80c86b7c9c9",
        "title": "雨夜起行室中",
        "author": "陆游",
        "content": "老疾逢秋体自轻，披衣暂起绕床行。\n隙风不断灯将灭，檐雨如倾阶欲平。\n鳏叟何尝愁枕冷，病夫未免待窗明。\n拂书洗砚龟堂上，幽事谁知日有程。",
        "dynasty": "宋",
        "collection_info": null
    },
    {
        "uuid": "72fe4149efed72c352c548e3a5d4fe8a",
        "title": "闰月辛酉壬戌连日风雨癸亥早晴",
        "author": "陆游",
        "content": "残雨在檐犹点滴，断云衔日正苍凉。\n清愁偏向暮年觉，少睡不禁秋夜长。\n帘影渐生禽语乐，杵声初动药尘香。\n诸儿作吏俱安否，那得乘风至汝傍。",
        "dynasty": "宋",
        "collection_info": null
    },
    {
        "uuid": "9be3208e22e1e1884559c246419525da",
        "title": "秋思二首  其一",
        "author": "陆游",
        "content": "少日猖狂不自谋，即今垂死更何求。\n简编不隔圣贤面，梦寐时为河岳游。\n浊酒未倾心已醉，长歌欲发涕先流。\n石帆射的烟岚晚，过雁声中又一秋。",
        "dynasty": "宋",
        "collection_info": null
    },
    {
        "uuid": "660b8a431589a93216af0258b39be8e4",
        "title": "秋思二首  其二",
        "author": "陆游",
        "content": "十日秋阴满径苔，蓬门那有客敲推。\n水边丹叶已如许，篱下黄花犹未开。\n空见游僧衡岳去，难逢新雁杜陵来。\n溪云一片闲舒卷，恋着渔矶不肯回。",
        "dynasty": "宋",
        "collection_info": null
    },
    {
        "uuid": "40a249d54802a62144c26cd79124dfe4",
        "title": "闲游三首  其一",
        "author": "陆游",
        "content": "江边小市旧经过，岁月真如东逝波。\n茶竈酒垆多识面，少留卖药买渔蓑。",
        "dynasty": "宋",
        "collection_info": null
    },
    {
        "uuid": "b68c5c1a5fcd5ba49e78533884fcb11f",
        "title": "闲游三首  其二",
        "author": "陆游",
        "content": "溪桥偶与僧游话，草市来寻逆旅炊。\n自笑一生为客惯，捉驴小竖诉朝饥。",
        "dynasty": "宋",
        "collection_info": null
    },
    {
        "uuid": "286ef8ea47d7a158c6f69ae17a97aab8",
        "title": "闲游三首  其三",
        "author": "陆游",
        "content": "祓除情累烟波上，放荡胸怀诗酒中。\n禹会桥边潮落处，夕阳几度繫孤篷。",
        "dynasty": "宋",
        "collection_info": null
    },
    {
        "uuid": "1c16f7f7283d6001d94453148a3287f9",
        "title": "对镜",
        "author": "陆游",
        "content": "面大如盘七尺身，珥貂自合上麒麟。\n诗家事业君休问，不独穷人亦瘦人。",
        "dynasty": "宋",
        "collection_info": null
    },
    {
        "uuid": "04abe1b0e070b23b35e592504c32aefb",
        "title": "幽居书事二首  其一",
        "author": "陆游",
        "content": "老人初起厌嚣喧，尘几从教鼠迹存。\n赤脚平头俱遣去，倚墙危坐咽朝暾。",
        "dynasty": "宋",
        "collection_info": null
    },
    {
        "uuid": "79764e7c733b7c26c0efcc45561d185a",
        "title": "幽居书事二首  其二",
        "author": "陆游",
        "content": "买鱼赊酒皆高兴，野店溪桥图画中。\n从此衰翁自行耳，不须多事唤蛮童。",
        "dynasty": "宋",
        "collection_info": null
    },
    {
        "uuid": "b66bff3ced68e5e9cffa68e4b494f97a",
        "title": "偶与客话峡中旧游",
        "author": "陆游",
        "content": "我昔旅游秋雨细，建平城东门欲闭。\n主人迎劳语蝉联，小妇舂炊缟衣袂。\n长年三老半醉醒，蜀估峡商工算计。\n须臾灯暗人欲眠，泊船卸驮犹相继。\n山深水崄近蛮獠，往往居民杂椎髻。\n即今屈指四十年，怀抱凄凉真隔世。",
        "dynasty": "宋",
        "collection_info": null
    },
    {
        "uuid": "3922dacc37e1acd4601bb17c7bb670ef",
        "title": "读老子次前韵",
        "author": "陆游",
        "content": "平生好大忽琐细，焚香读书户常闭。\n少年曾预老聃役，晚岁欲挹浮丘袂。\n力探玄门穷众妙，肯学阴谋画奇计。\n言狂不独人共排，志大仍忧后难继。\n君看淡扫出茧眉，岂比一尺春风髻。\n着书勿恤饱蠹鱼，会有子云生后世。",
        "dynasty": "宋",
        "collection_info": null
    },
    {
        "uuid": "e4731d7f734632a85a344453704132d1",
        "title": "作篱",
        "author": "陆游",
        "content": "生世八十余，日夜迫衰老。\n中年所筑舍，倾坏当官道。\n每逢风雨夕，性命凛莫保。\n况此芦竹藩，何恃不摧倒。\n今朝手自葺，不暇避涂潦。\n鸡豚有限隔，门巷得锄扫。\n岂惟御盗窃，亦足慰怀抱。\n阴云忽四垂，见事幸差早。",
        "dynasty": "宋",
        "collection_info": null
    },
    {
        "uuid": "0d65a4fe41ad754e4b66834ed43c33a3",
        "title": "寓嘆",
        "author": "陆游",
        "content": "老生读书百绝编，日晏忘食夜废眠。\n孝经一生行不尽，况有六籍陈吾前。\n华轩玉食非素愿，广厦高墉实邮传。\n经营归计笑时人，我老但须书数卷。",
        "dynasty": "宋",
        "collection_info": null
    },
    {
        "uuid": "258b71bb3cb0c148ca3845e9abf5b873",
        "title": "衡门感旧",
        "author": "陆游",
        "content": "苍烟屯不散，疋素横郊原。\n雨细不湿衣，着水始见痕。\n踌躇意自佳，未遽掩衡门。\n一一送归鸦，枫林犹未昏。\n念昔寿州归，绍兴初纪元。\n阖门过百口，一身今独存。\n不死实有命，送老三家村。\n躬耕幸得食，万事不足论。",
        "dynasty": "宋",
        "collection_info": null
    },
    {
        "uuid": "b05e47a6db395a84e35c30dcaaae67da",
        "title": "客中作",
        "author": "陆游",
        "content": "江天雨霁秋光老，野气川云凈如扫。\n投空飞鸟杂落叶，极目斜阳衬衰草。\n平沙争渡人鹄立，长亭下马障泥湿。\n纍纍红果络青篾，未霜先摘犹酸涩。\n客中虽云贪路程，买薪籴米常留行。\n茆檐独坐待僮仆，不闻人声闻碓声。",
        "dynasty": "宋",
        "collection_info": null
    },
    {
        "uuid": "c4206ae65232c0eea31067d923374c02",
        "title": "读书示子遹",
        "author": "陆游",
        "content": "我性苦爱书，未始去几案。\n生虽后三代，意尚卑两汉。\n世衰道术裂，年往朋友散。\n泽居贫至骨，霜冷衣露骭。\n犹能乐其乐，肯发穷苦嘆。\n尔来更可笑，身籴儿炊爨。\n一饱辄欣然，弦诵等雝泮。\n望古虽天渊，视俗亦冰炭。\n阿遹可怜生，相守忘夜旦。\n孤学当世传，岁月不可玩。",
        "dynasty": "宋",
        "collection_info": null
    },
    {
        "uuid": "9f27311ba5a85997fe67fe624dc542f9",
        "title": "老怀",
        "author": "陆游",
        "content": "老怀常易感，秋雨苦难晴。\n羁枕悲欢梦，高城长短更。\n荣枯一蚁垤，成坏几棋枰。\n抱疾茅檐下，行人肯寄声。",
        "dynasty": "宋",
        "collection_info": null
    },
    {
        "uuid": "4f0f18cdceafe2fc85bc1170c2e06ebe",
        "title": "沉绵",
        "author": "陆游",
        "content": "沉绵久未平，寂寞闭柴荆。\n危叶先霜坠，残萤冒雨明。\n记书由默诵，得食出躬耕。\n此事吾亲验，方当告后生。",
        "dynasty": "宋",
        "collection_info": null
    },
    {
        "uuid": "c71a58684a15da236af53633a0d17f58",
        "title": "游近村二首  其一",
        "author": "陆游",
        "content": "行历茶冈到药园，却从钓濑入樵村。\n半衰半健意萧散，不雨不晴天晏温。\n薯蓣傍篱寒引蔓，菖蒲络石瘦生根。\n参差灯火茆檐晚，童稚相呼正候门。",
        "dynasty": "宋",
        "collection_info": null
    },
    {
        "uuid": "a57ea42c6b0b2a50c1e3496ab2759e7c",
        "title": "游近村二首  其二",
        "author": "陆游",
        "content": "被髮行歌雪满膺，夕阳顾影乱鬅鬙。\n乞浆得酒人情好，卖剑买牛农事兴。\n社鼓赛秋闻坎坎，塔灯照夜望层层。\n归来闲指乌藤说，箇是人间耐久朋。",
        "dynasty": "宋",
        "collection_info": null
    },
    {
        "uuid": "f408763102d2dac67f9ccb6a607d24e0",
        "title": "小亭",
        "author": "陆游",
        "content": "除地编茅作小亭，一川风露对青冥。\n残萤欲尽犹穿户，落叶初飞已满庭。\n栎老无心求匠石，鬼灵有说拒奴星。\n余年默数能多少，尽付黄庭两卷经。",
        "dynasty": "宋",
        "collection_info": null
    },
    {
        "uuid": "733e3ba5fe0a2ebbfdd1ce08ccbe8275",
        "title": "记梦二首  其一",
        "author": "陆游",
        "content": "少日飞扬翰墨场，忆曾上疏动高皇。\n宁知老作功名梦，十万全装入晋阳。",
        "dynasty": "宋",
        "collection_info": null
    },
    {
        "uuid": "4d45ef4de20ab50f840ec52320998120",
        "title": "记梦二首  其二",
        "author": "陆游",
        "content": "老来百事不关身，北陌东阡一幅巾。\n忽梦行军太行路，不惟无想亦无因。",
        "dynasty": "宋",
        "collection_info": null
    },
    {
        "uuid": "906363a1668c8cb8459cb7523f3abfcf",
        "title": "养疾",
        "author": "陆游",
        "content": "齿耄婴新疾，才衰减旧名。\n短筇扶蹇步，小院惬幽情。\n卜叟言灾退，医翁贺脉平。\n饭香炊䆉䅉，羹美馣芜菁。\n菊颖寒犹小，枫林晓渐頳。\n清诗披客贽，佳着指僧枰。\n家塾灯前课，村陂雨外耕。\n从今尚何事，赖此遣浮生。",
        "dynasty": "宋",
        "collection_info": null
    },
    {
        "uuid": "90a406f0527d1c5dd916f863fb282172",
        "title": "客从城中来",
        "author": "陆游",
        "content": "客从城中来，相视惨不悦。\n引杯抚长剑，慨嘆胡未灭。\n我亦为悲愤，共论到明发。\n向来酣斗时，人情愿少歇。\n及今数十秋，復谓须岁月。\n诸将尔何心，安坐望旄节。",
        "dynasty": "宋",
        "collection_info": null
    },
    {
        "uuid": "e3c465409b5280258345dcb26d89bb4d",
        "title": "暮秋中夜起坐次前韵",
        "author": "陆游",
        "content": "东吴秋令迟，得雨亦良悦。\n中庭有流萤，烈风吹不灭。\n披衣起坐久，鼓角参差发。\n西成虽作劳，农事亦渐歇。\n老怯岁律残，俯仰忽九月。\n蟋蟀鸣壁间，愧汝知时节。",
        "dynasty": "宋",
        "collection_info": null
    },
    {
        "uuid": "ad456be9a847be3ef5a87edaeb7f588b",
        "title": "闲游",
        "author": "陆游",
        "content": "白石床平偶小留，青芒屦稳復闲游。\n微丹点破一林绿，淡墨写成千嶂秋。\n竹院频分斋钵饭，苔矶时把钓鱼鈎。\n要知此老神通否，二十年来不识愁。",
        "dynasty": "宋",
        "collection_info": null
    },
    {
        "uuid": "a1ea6ab1ac80bded4b88a88c432fcc1e",
        "title": "自规",
        "author": "陆游",
        "content": "老疾今俱至，艰难亦备更。\n箇中无障蔽，何处欠光明。\n一日能用力，三年亦有成。\n修身在我尔，勉勉尽余生。",
        "dynasty": "宋",
        "collection_info": null
    },
    {
        "uuid": "57d3f807c0ba95cccf7404092e1f1c59",
        "title": "自笑",
        "author": "陆游",
        "content": "学道功赊岁月驰，平居自笑着鞭迟。\n安心未竟夜饶梦，与世虽疏秋尚悲。\n药圃幽寻芒屦湿，棋枰憨战角巾欹。\n只愁今夕西窗梦，又买长筒到古郫。",
        "dynasty": "宋",
        "collection_info": null
    },
    {
        "uuid": "a34f9e21ba3a994320edba4caa981dda",
        "title": "泛舟至镜湖旁小市",
        "author": "陆游",
        "content": "久着朝衫负此湖，扁舟剩喜补东隅。\n市楼合乐醅新熟，寺壁残诗字欲无。\n常日不堪愁宛转，此行犹得笑须臾。\n夕阳鸥鹭皆相识，更觉人间是畏涂。",
        "dynasty": "宋",
        "collection_info": null
    },
    {
        "uuid": "c64f572a3eaa04bd194904debc69cdfe",
        "title": "怀旧",
        "author": "陆游",
        "content": "身是人间一断蓬，半生南北任秋风。\n琴书昔作天涯客，蓑笠今成泽畔翁。\n梦破江亭山驿外，诗成灯影雨声中。\n不须强觅前人比，道似香山实不同。",
        "dynasty": "宋",
        "collection_info": null
    },
    {
        "uuid": "531c2693c2501994e3d179f5111dc021",
        "title": "道院述怀二首  其一",
        "author": "陆游",
        "content": "学道已非生死流，极知心外更何求。\n理穷性尽命亦至，气住神全形自留。\n大药一炉真度世，孤桐三尺可忘忧。\n故人怪我归来晚，太华峰头又素秋。",
        "dynasty": "宋",
        "collection_info": null
    },
    {
        "uuid": "78b9177f3a6a4fbed7371f8fe2d137ed",
        "title": "道院述怀二首  其二",
        "author": "陆游",
        "content": "八十年前一炷香，依然余习未全忘。\n旧缘入静多扃户，近为精思别置床。\n篝火古铛煎桧蜜，汲泉小瓮酿松肪。\n老翁正似辽天鹤，更觉人间岁月长。",
        "dynasty": "宋",
        "collection_info": null
    },
    {
        "uuid": "387226bb58ce006c85776f02637475a7",
        "title": "秋雨二首  其一",
        "author": "陆游",
        "content": "雨滴何由止，人眠不復成。\n云深无雁影，村近有砧声。\n草草残年梦，寥寥后世名。\n太山并蚁垤，俱向酒中平。",
        "dynasty": "宋",
        "collection_info": null
    },
    {
        "uuid": "df41232d5a852bfc94be779adea119f9",
        "title": "秋雨二首  其二",
        "author": "陆游",
        "content": "秋晚兼旬雨，雨晴当有霜。\n颇思游近县，亦已戒轻装。\n珍𩺃披绵美，寒醅拨雪香。\n菊花常岁有，所喜及重阳。",
        "dynasty": "宋",
        "collection_info": null
    },
    {
        "uuid": "d459bb1f042c8533923b0b675e4470e7",
        "title": "听雨",
        "author": "陆游",
        "content": "髮已成丝齿半摇，灯残香尽夜迢迢。\n天河不洗胸中恨，却赖檐头雨滴消。",
        "dynasty": "宋",
        "collection_info": null
    },
    {
        "uuid": "0c092cf75d1f29b070fbe5f70792ea7d",
        "title": "畏事",
        "author": "陆游",
        "content": "畏事偷安百不能，饭蔬聊得曲吾肱。\n旧交梦裏时时见，宿疾秋来日日增。\n遣闷自鉏幽圃药，扶衰犹赖故溪藤。\n不因顾见鬅鬙影，全是深山退院僧。",
        "dynasty": "宋",
        "collection_info": null
    },
    {
        "uuid": "301ed75e508db1a5cf55cdb7d1b9c7e1",
        "title": "刈穫后书事二首  其一",
        "author": "陆游",
        "content": "邻里西成例少苏，贫家生业得徐图。\n虽非五鼎岂无食，未办复裈犹着襦。\n牢彘渐肥堪奉祭，耕牛已买不求租。\n却思流落天涯日，要是家居胜道途。",
        "dynasty": "宋",
        "collection_info": null
    },
    {
        "uuid": "eea7542acf95a71906bbad20de0fa2f0",
        "title": "刈穫后书事二首  其二",
        "author": "陆游",
        "content": "耄岁谁知困不苏，每虞黠鬼笑狂图。\n陶公老去但浊酒，管老归来惟白襦。\n不逐儿童觅兼味，且随邻曲了残租。\n细思自有欣然处，高谢人间九折途。",
        "dynasty": "宋",
        "collection_info": null
    },
    {
        "uuid": "f0bee47867a3a89dc6a033bdf065d976",
        "title": "秋夜五鼓初起坐堂上至旦",
        "author": "陆游",
        "content": "蒸鬰不可过，开门星满天。\n身还倚藤杖，手自酌岩泉。\n鸡唱犹相续，鸦飞忽已翩。\n事随朝日出，佳思復茫然。",
        "dynasty": "宋",
        "collection_info": null
    },
    {
        "uuid": "d01bf3ba0b8459da3294bb4295655f8a",
        "title": "习懒自咎",
        "author": "陆游",
        "content": "习懒多遗事，时能害睡眠。\n獾骄残竹笋，鼠横嚙床毡。\n猧子巡篱落，狸奴护简编。\n人间有俊物，求买敢论钱。",
        "dynasty": "宋",
        "collection_info": null
    },
    {
        "uuid": "e3b8ad1ebd3e8b8e4e9ad1f40f8a122a",
        "title": "雨夜枕上作",
        "author": "陆游",
        "content": "雨点滴我心，雨气伤我魂。\n但忧草庐破，敢思布被温。\n市垆酒如山，不湿老瓦盆。\n天其遂吾心，穷死三家村。",
        "dynasty": "宋",
        "collection_info": null
    },
    {
        "uuid": "64d8d22fa8bb9e9b697c433b66a6e35b",
        "title": "晚饭后步至门外并溪而归",
        "author": "陆游",
        "content": "徐行摩腹出荆扉，掠面风尖酒力微。\n市步空船迎荻去，湖堤轻担卖鱼归。\n潺潺沙窦鸣残水，莽莽平芜衬落晖。\n商略最关诗思处，满村砧杵捣秋衣。",
        "dynasty": "宋",
        "collection_info": null
    },
    {
        "uuid": "8a657c3fbdf7a4e98c5df9376e296abc",
        "title": "文章",
        "author": "陆游",
        "content": "文章如弈棋，分量固有极。\n学不尽其才，识者为太息。\n古来名世士，亦或堕此域。\n至今读其文，曷尝不追惜。\n士生千载后，夙慕当自力。\n如其不能然，归哉事耕织。",
        "dynasty": "宋",
        "collection_info": null
    },
    {
        "uuid": "43897990f86601bba40f3526a5167aa7",
        "title": "枕上口占",
        "author": "陆游",
        "content": "白首区区道未明，故山悔不蚤归耕。\n勇如搏虎但堪笑，学似累棋那易成。\n残雨堕檐时一滴，老鸡栖树已三鸣。\n村居孤寂知何憾，两耳犹胜听市声。",
        "dynasty": "宋",
        "collection_info": null
    },
    {
        "uuid": "d791cb6a31dd06ff6423ce1be4bca110",
        "title": "乙丑九月三日晚久雨骤晴西南新月如玉鈎重阳以八月置闰菊花粲然满园喜甚作一绝记之",
        "author": "陆游",
        "content": "初三新月见如期，重九黄花又及时。\n俱是人间称心事，典衣一醉更何疑。",
        "dynasty": "宋",
        "collection_info": null
    },
    {
        "uuid": "33b052a56d67ffb3b88bd7127d7bbed1",
        "title": "寓嘆",
        "author": "陆游",
        "content": "萧疏残髮数茎丝，胜负浑如未算棋。\n万里旌旗无昨梦，一蓑烟雨有新诗。\n潜消暗换人谁在，小醉闲眠我自奇。\n二十四年能几许，汾阳回首亦成痴。",
        "dynasty": "宋",
        "collection_info": null
    },
    {
        "uuid": "21244a740b5118fca9c53d057196d646",
        "title": "村兴",
        "author": "陆游",
        "content": "结宇枫林下，久穷吾所安。\n村深事自简，累少食差宽。\n雨暗牛眠屋，泥深鸭满阑。\n呼儿捣粉饵，准拟赛鄱官。",
        "dynasty": "宋",
        "collection_info": null
    },
    {
        "uuid": "976161e574970c0006aefb026c4a4680",
        "title": "夜闻埭东卖酒鼓声譁甚",
        "author": "陆游",
        "content": "乌桕森疏照溪赤，寒鸦翩翻蔽天黑。\n鲜鲈出网重兼斤，新蟹登盘大盈尺。\n年年此际清霜夜，饭罢读书声满舍。\n岂惟父子讲家学，亦有朋侪结经社。\n谁令屠沽聚里中，鼓声终夜聒老翁。\n呜呼安得寐无聪，不但杜老左耳聋。",
        "dynasty": "宋",
        "collection_info": null
    },
    {
        "uuid": "d6a43c5da28893cd8646f12f0454b302",
        "title": "灯下晚餐示子遹",
        "author": "陆游",
        "content": "家贫短衣不掩骭，空庖凄凄竈不爨。\n老翁八十忍饥熟，兀坐空堂日常旰。\n今年闰余九月寒，那敢遽议南山炭。\n艰难幸復致一餐，餔啜灯前百忧散。\n遹子挟册于于来，时与乃翁相论难。\n但令歆向竟同归，门前籍湜何忧畔。",
        "dynasty": "宋",
        "collection_info": null
    },
    {
        "uuid": "5cefee05c292a6bd6263e4997b95c468",
        "title": "秋晚书怀二首  其一",
        "author": "陆游",
        "content": "七泽三巴日月长，即今万事付茫茫。\n结庐穷僻新知少，属疾沉绵旧学荒。\n中夜饭牛初上阪，千年化鹤復还乡。\n自怜尚觉身为累，剩蓄荆薪待雪霜。",
        "dynasty": "宋",
        "collection_info": null
    },
    {
        "uuid": "8a8544f0ce1546c870655457a4d5910f",
        "title": "秋晚书怀二首  其二",
        "author": "陆游",
        "content": "颓然兀兀復腾腾，万事惟除死未曾。\n无奈喜欢闲弄水，不胜顽健远寻僧。\n唤船野岸横斜渡，问路云山曲折登。\n却笑吾儿多事在，夜分未灭读书灯。",
        "dynasty": "宋",
        "collection_info": null
    },
    {
        "uuid": "493e131c191b61e335fea300d529b5d9",
        "title": "初寒",
        "author": "陆游",
        "content": "久雨重阳后，清寒小雪前。\n拾薪椎髻仆，卖菜掘头船。\n薄米全家粥，空床故物毡。\n身犹付一歃，名字更须传。",
        "dynasty": "宋",
        "collection_info": null
    },
    {
        "uuid": "19560fce236c79d10193b6a013e198e4",
        "title": "黄昏小雨中暂憩苍头在傍云初未尝得瞑予乃甚适若熟寐者作五字记之",
        "author": "陆游",
        "content": "人看初无寐，形劳幸少休。\n梦魂虽栩栩，鼻息未齁齁。\n轻若风中絮，浮如水上沤。\n死生君了否，试向此中求。",
        "dynasty": "宋",
        "collection_info": null
    },
    {
        "uuid": "bff372aa5265c8d5febe385f0a404f87",
        "title": "干道之初卜居三山今四十年八十有一感事抒怀",
        "author": "陆游",
        "content": "干道之初结草庐，三朝六见纪元初。\n年光抛掷虽加倍，生计萧条愈不如。\n目暗欲盲停夜课，髮残无几怯晨梳。\n市声风便犹关耳，未死终当更徙居。",
        "dynasty": "宋",
        "collection_info": null
    },
    {
        "uuid": "d41499e08c7df7cdbadcd4673658a3ee",
        "title": "视东皋归小酌二首  其一",
        "author": "陆游",
        "content": "筑陂下麦晚归来，围火烘衣始此回。\n但得诸孙传素业，真无一事挂灵台。\n井桐叶落垂垂尽，篱菊花残续续开。\n不负初寒蟹螯手，床头小瓮拨新醅。",
        "dynasty": "宋",
        "collection_info": null
    },
    {
        "uuid": "0447cfcefb5b4b36aa3a7f7c6422d751",
        "title": "视东皋归小酌二首  其二",
        "author": "陆游",
        "content": "少年误计慕浮名，更事方知外物轻。\n身誓生生辞禄食，家当世世守农耕。\n授时尧典先精读，陈业豳诗更力行。\n最好水村风雪夜，地炉烟暖岁猪鸣。",
        "dynasty": "宋",
        "collection_info": null
    },
    {
        "uuid": "7dcade2cfaf234b13cf7d2c22001d057",
        "title": "梅市道中二首  其一",
        "author": "陆游",
        "content": "去去浮官浦，悠悠数客樯。\n蓼花低蘸水，枫树老经霜。\n箫鼓迎神闹，鉏耰下麦忙。\n城西小市散，归艇满斜阳。",
        "dynasty": "宋",
        "collection_info": null
    },
    {
        "uuid": "c03cbc7f5cc56c4a2841765486f6acd5",
        "title": "梅市道中二首  其二",
        "author": "陆游",
        "content": "雨暗山陂路，人喧古渡头。\n庙垣新画马，村笛远呼牛。\n买饭谙争席，迎潮竞解舟。\n平生苦吟处，又送一年秋。",
        "dynasty": "宋",
        "collection_info": null
    },
    {
        "uuid": "199e093c95eb5080809547ea2c110058",
        "title": "古寺",
        "author": "陆游",
        "content": "秋草荒无路，来游感废兴。\n残僧仅粥饭，古像冷香灯。\n扶病惊重到，题名记昔曾。\n自量难笑汝，一嘆倚枯藤。",
        "dynasty": "宋",
        "collection_info": null
    },
    {
        "uuid": "96293e8afe78ddbe3d09703888c34728",
        "title": "梦中作二首  其一",
        "author": "陆游",
        "content": "繫马朱桥上酒楼，楼前敷水拍堤流。\n春风又作无情计，满路杨花辊雪球。",
        "dynasty": "宋",
        "collection_info": null
    },
    {
        "uuid": "46bf69038233f1cc9ca861085f1d3fc9",
        "title": "梦中作二首  其二",
        "author": "陆游",
        "content": "大庆桥头春雨晴，行人马上听莺声。\n祥符西祀曾迎驾，惆怅无人说太平。",
        "dynasty": "宋",
        "collection_info": null
    },
    {
        "uuid": "8c511c8c3110554eb914a3e106dd6d89",
        "title": "舟行鲁墟梅市之间偶赋",
        "author": "陆游",
        "content": "短髮萧萧久挂冠，江湖到处着身宽。\n蓼花不逐苹花老，桐叶常先槲叶残。\n未卜柴荆临峭绝，且谋蓑笠钓荒寒。\n闲人尚愧沙鸥在，始信烟波得意难。",
        "dynasty": "宋",
        "collection_info": null
    },
    {
        "uuid": "062fa2db55ba95006967759488ba9d12",
        "title": "衰疾",
        "author": "陆游",
        "content": "衰疾支离负圣时，犹能采菊傍东篱。\n捉衿见肘贫无敌，耸膊成山瘦可知。\n百岁光阴半归酒，一生事业略存诗。\n不妨举世无同志，会有方来可与期。",
        "dynasty": "宋",
        "collection_info": null
    },
    {
        "uuid": "a6192360a10ad94f58e6fd88ced16dff",
        "title": "忆昔偶见张安国周子充刘韶美王景文陈德召任元受遗集为之感怆作长句纾悲不知涕泗之集也",
        "author": "陆游",
        "content": "忆昔高皇绌柄臣，招徕贤隽聚朝绅。\n宁知遗恨忽千载，追数同时无一人。\n薶骨九原应已朽，残书数帙尚如新。\n此身露电那堪说，也復灯前默怆神。",
        "dynasty": "宋",
        "collection_info": null
    },
    {
        "uuid": "b2475de775d4e53591a7c21bb57234b9",
        "title": "雨后寒甚",
        "author": "陆游",
        "content": "陂泽连山脚，风烟接海滨。\n孤鸿悲远客，残菊伴陈人。\n酒尽瓶枵腹，炉寒客曲身。\n老翁殊耐事，一笑自回春。",
        "dynasty": "宋",
        "collection_info": null
    },
    {
        "uuid": "8d4f78e3b98d613393dcba4c8ec31965",
        "title": "入冬病体差健而贫弥甚戏作",
        "author": "陆游",
        "content": "乞骸自喜脱风尘，北陌东阡负耒身。\n梦裏相逢无竖子，面间时出有真人。\n闲凭曲几还终日，不出衡门动过旬。\n送老齑盐君勿笑，天教成就一生贫。",
        "dynasty": "宋",
        "collection_info": null
    },
    {
        "uuid": "0758f35b8e5b1e6dabcaa815677aa9f6",
        "title": "蜀汉",
        "author": "陆游",
        "content": "忆昔遨游蜀汉间，骎骎五十尚朱颜。\n呼鹰雪暗天回路，采药云迷御爱山。\n旧事已无人共说，征途犹与梦相关。\n夕阳不觉凭阑久，待得林鸦接翅还。",
        "dynasty": "宋",
        "collection_info": null
    },
    {
        "uuid": "6b5e39ad15dd409cab7bce6655aa90d8",
        "title": "新开小室",
        "author": "陆游",
        "content": "并檐开小室，仅可容一几。\n东为读书窗，初日满窗纸。\n衰眸顿清澈，不畏字如蚁。\n琅然弦诵声，和答有稚子。\n余年犹几何，此事殊可喜。\n山童报炊熟，束卷可以起。",
        "dynasty": "宋",
        "collection_info": null
    },
    {
        "uuid": "25a9cdbf2e48ea1676749a9fd243d63b",
        "title": "初冬绝句二首  其一",
        "author": "陆游",
        "content": "鲈肥菰脆调羹美，荞熟油新作饼香。\n自古达人轻富贵，例缘乡味忆还乡。",
        "dynasty": "宋",
        "collection_info": null
    },
    {
        "uuid": "dd796179fe345b8b6dc7dda017fde9a7",
        "title": "初冬绝句二首  其二",
        "author": "陆游",
        "content": "道途冬暖衣裘省，村落年丰鼓吹喧。\n下麦种荞无旷土，压桑接果有新园。",
        "dynasty": "宋",
        "collection_info": null
    },
    {
        "uuid": "cd2b503770479ab3406130b9a6c5149e",
        "title": "即事六首  其一",
        "author": "陆游",
        "content": "云起山容改，潮生浦面宽。\n寒鸦先雁到，乌桕后枫丹。\n年迈狐装帽，时新豆捣糰。\n非关嗜温饱，更事耐悲欢。",
        "dynasty": "宋",
        "collection_info": null
    },
    {
        "uuid": "a28340a1d162b707ffd2b431457e84dc",
        "title": "即事六首  其二",
        "author": "陆游",
        "content": "遯居无外事，白日不胜长。\n诗为穷差进，琴虽老未忘。\n映窗精试墨，闭閤苦留香。\n年少无相诮，功名事更狂。",
        "dynasty": "宋",
        "collection_info": null
    },
    {
        "uuid": "d83a4398d0720643acb068e61d6a2f03",
        "title": "即事六首  其三",
        "author": "陆游",
        "content": "日上小窗东，禽鸣高树中。\n乐哉容膝地，着此曲肱翁。\n香迮常迟散，儿来亦旋通。\n所惭贪坐睡，铅椠少新功。",
        "dynasty": "宋",
        "collection_info": null
    },
    {
        "uuid": "b8deeced932bf74b34e2669b087e7051",
        "title": "即事六首  其四",
        "author": "陆游",
        "content": "纸洁晴窗暖，粳新午饭香。\n嗜眠为至乐，省事是奇方。\n孤蝶弄秋色，乱鸦啼夕阳。\n诗情随处有，信笔自成章。",
        "dynasty": "宋",
        "collection_info": null
    },
    {
        "uuid": "777f94b78a9562cda52ae7d641cc7215",
        "title": "即事六首  其五",
        "author": "陆游",
        "content": "井税无余负，川原已饱犁。\n樵歌归市步，帆影过河堤。\n野实丹兼漆，村醪蜜与齑。\n虽云有丰约，不废醉如泥。",
        "dynasty": "宋",
        "collection_info": null
    },
    {
        "uuid": "fb9e394f9d094c60cbae4fea0ba13565",
        "title": "即事六首  其六",
        "author": "陆游",
        "content": "还乡吴语熟，伏枕越吟悲。\n接客寒温简，过邻几杖随。\n独嗟亲旧少，不觉岁时移。\n陌上人争看，风欹白接䍦。",
        "dynasty": "宋",
        "collection_info": null
    },
    {
        "uuid": "a5722a9de51e0357f9cbc4ead44907eb",
        "title": "闲吟",
        "author": "陆游",
        "content": "闲吟可是治愁药，一展吴笺万事忘。\n不惜暮年酬倡绝，犹能作意答秋光。",
        "dynasty": "宋",
        "collection_info": null
    },
    {
        "uuid": "2437df9e07aa6fd7dd7a36990dac7454",
        "title": "自遣",
        "author": "陆游",
        "content": "衣冠尚作闲身祟，粱肉终非退士宜。\n惟有褐裘并豆饭，尚能相伴到期颐。",
        "dynasty": "宋",
        "collection_info": null
    },
    {
        "uuid": "036eeb0e4689bca32793944e713b09c0",
        "title": "记乙丑十月一日夜梦二首  其一",
        "author": "陆游",
        "content": "梦裏江淮道上行，解装扫榻喜新晴。\n店门邂逅绨袍客，共把茶瓯说养生。",
        "dynasty": "宋",
        "collection_info": null
    },
    {
        "uuid": "230cda5846d0af6b7ffc5ceb556323c1",
        "title": "记乙丑十月一日夜梦二首  其二",
        "author": "陆游",
        "content": "旋籴街头米数升，黄昏看上店身灯。\n明朝山路闻饶石，买得乌骡喜不胜。",
        "dynasty": "宋",
        "collection_info": null
    },
    {
        "uuid": "2773cba779469ad2b464ca8d134cbfa0",
        "title": "纵游",
        "author": "陆游",
        "content": "人事元知不可谐，名山踏破几青鞋。\n百钱挂杖无时醉，一锸随身到处埋。\n驿壁读诗摩病眼，僧窗看竹散幽怀。\n亦知诗料无穷尽，灯火萧疏过县街。",
        "dynasty": "宋",
        "collection_info": null
    },
    {
        "uuid": "aa39e97b2e86812ec30f7ad55a574459",
        "title": "村居书事六首  其一",
        "author": "陆游",
        "content": "过门车马谁曾入，塞路蓬蒿不復锄。\n雨漏日惟支败屋，鼠余时自缉残书。",
        "dynasty": "宋",
        "collection_info": null
    },
    {
        "uuid": "3590f158c05feaf22cddb4156234255e",
        "title": "村居书事六首  其二",
        "author": "陆游",
        "content": "矮瓶煮粥犹难继，小甑蒸糕岂解常。\n偶得盐酰便豪侈，晨餐满舍野蔬香。",
        "dynasty": "宋",
        "collection_info": null
    },
    {
        "uuid": "40a837f74cd65cd879e1f978965a8753",
        "title": "村居书事六首  其三",
        "author": "陆游",
        "content": "架桥筑路村翁事，裂网伸鈎老妪心。\n自笑年来足衰态，轩昂故步懒重寻。",
        "dynasty": "宋",
        "collection_info": null
    },
    {
        "uuid": "c8b48ccc60d04a1e2e4dda266b2b830f",
        "title": "村居书事六首  其四",
        "author": "陆游",
        "content": "书收鼠嚙犹堪读，柿拾鸦残亦自甜。\n动念不如姑省事，智谋老健恐难兼。",
        "dynasty": "宋",
        "collection_info": null
    },
    {
        "uuid": "d571dfdec62e995285252d4d0b447fd2",
        "title": "村居书事六首  其五",
        "author": "陆游",
        "content": "修身世世诗书业，营利明明市井人。\n安得后生俱自好，百年门户本来贫。",
        "dynasty": "宋",
        "collection_info": null
    },
    {
        "uuid": "c262f38aba0339b37270892638ecad4a",
        "title": "村居书事六首  其六",
        "author": "陆游",
        "content": "文辞苦思徒妨睡，官职虚名不疗饥。\n垂老始知安乐法，纸鸢竹马伴儿嬉。",
        "dynasty": "宋",
        "collection_info": null
    },
    {
        "uuid": "30875b06934a3c5eeb5b9279948ea5cd",
        "title": "湖堤暮归",
        "author": "陆游",
        "content": "出郭并湖无十里，我归蟹舍过鱼梁。\n川云苍白不成雨，汀树青红初着霜。\n俗孝家家供菽水，农勤处处筑陂塘。\n乐哉追逐乡三老，半醉行歌咏岁穰。",
        "dynasty": "宋",
        "collection_info": null
    },
    {
        "uuid": "e670cb69033d974d0d5741da8c4f8857",
        "title": "题搨本姜楚公鹰二首  其一",
        "author": "陆游",
        "content": "忆昔呼鹰塞草枯，妖狐狡兔笑谈无。\n明窗见画空三嘆，恍若霜郊遇猎徒。",
        "dynasty": "宋",
        "collection_info": null
    },
    {
        "uuid": "33561512a27fa39297b9ef2b08079266",
        "title": "题搨本姜楚公鹰二首  其二",
        "author": "陆游",
        "content": "弓面霜寒斗力增，坐思铁马蹴河冰。\n海东俊鹘何由得，空看绵州旧画鹰。",
        "dynasty": "宋",
        "collection_info": null
    },
    {
        "uuid": "c554ec99cae2232ee3732d7e36348a07",
        "title": "书巢五咏 砚滴",
        "author": "陆游",
        "content": "铜之在人间，细大各有境。\n散为五铢货，聚作九牧鼎。\n天禄与辟邪，乃復参泓颖。\n致用孰相须，寒泉出金井。",
        "dynasty": "宋",
        "collection_info": null
    },
    {
        "uuid": "6e9fb64b440838315b0ca337f8bb0c4e",
        "title": "书巢五咏 砑蠡",
        "author": "陆游",
        "content": "古者贝为货，庶物赖以通。\n后世贵铜臭，退处书几中。\n楮生借光辉，文字传亡穷。\n言利古所羞，孰谓汝不逢。",
        "dynasty": "宋",
        "collection_info": null
    },
    {
        "uuid": "f91d1c0169212f86a8bf9ff01b742a68",
        "title": "书巢五咏 故纸",
        "author": "陆游",
        "content": "时来偶见收，过时自当退。\n岂惟裁纸尾，亦或用牍背。\n人情有贵贱，志士感兴废。\n库中九万张，视我犹前辈。",
        "dynasty": "宋",
        "collection_info": null
    },
    {
        "uuid": "e2d9315fc2b541696ee45e737cbf052b",
        "title": "书巢五咏 折墨",
        "author": "陆游",
        "content": "鸾胶捣松烟，成此金石姿。\n虽以刚故折，挺特终不移。\n微功在简册，敢惜身蹈危。\n虽非破砚文，永世亦有辞。",
        "dynasty": "宋",
        "collection_info": null
    },
    {
        "uuid": "fa6a938becbcf8d6b6176e07a9a6f8ac",
        "title": "书巢五咏 空酒壶",
        "author": "陆游",
        "content": "铜壶受五升，中贮太古醇。\n相从亦已久，一朝委流尘。\n我岂少恩哉，白头乃如新。\n谁知矮道士，亦作斥仙人。",
        "dynasty": "宋",
        "collection_info": null
    },
    {
        "uuid": "25a8f98cc7903740b48f31f376de1a77",
        "title": "感遇六首  其一",
        "author": "陆游",
        "content": "仕宦五十年，终不慕热官。\n年龄过八十，久已办一棺。\n结庐十余间，着身如海宽。\n此外皆长物，简去心始安。\n称意多怒嗔，易可出艰难。\n我无狐白裘，短褐亦御寒。",
        "dynasty": "宋",
        "collection_info": null
    },
    {
        "uuid": "c8087fa42895554bc6673bd59bcb4bb3",
        "title": "感遇六首  其二",
        "author": "陆游",
        "content": "士方贫贱时，藜藿苦不足。\n一朝得富贵，奴仆餍粱肉。\n大胾食亚夫，空器馈荀彧。\n何如茆檐下，父子共饘粥。\n我生有至愿，世世谢寸禄。\n有子復有孙，无荣亦无辱。",
        "dynasty": "宋",
        "collection_info": null
    },
    {
        "uuid": "f187d0fe8f6c6cf09aae3706c4874ac3",
        "title": "感遇六首  其三",
        "author": "陆游",
        "content": "人之所甚患，饥渴与寒暑。\n粗免则已矣，过计安用许。\n自奉非其分，三彭将嫉汝。\n寓形天壤间，大抵皆逆旅。\n但能饱菜根，何地不可处。\n堂堂七尺躯，切勿效儿女。",
        "dynasty": "宋",
        "collection_info": null
    },
    {
        "uuid": "0c97c654c3ccca477ab4344f16b73aa7",
        "title": "感遇六首  其四",
        "author": "陆游",
        "content": "我以善勉汝，汝谓出訾毁。\n置之不復言，意又不能已。\n为善如筑台，成功由积累。\n中休犹不可，况本无基址。\n未言破万卷，日且读十纸。\n学虽在力行，要是从此始。",
        "dynasty": "宋",
        "collection_info": null
    },
    {
        "uuid": "526b308a947ffa8c0c617caba101701d",
        "title": "感遇六首  其五",
        "author": "陆游",
        "content": "我初居三山，同里数十人。\n尊酒相劳苦，言辞亦谆谆。\n去来四十年，皆成冢中尘。\n子孙虽或存，败屋卖作薪。\n此亦何罪哉，不过坐一贫。\n我幸未至此，亦復拙谋身。\n无饭可哺汝，触目成悲辛。",
        "dynasty": "宋",
        "collection_info": null
    },
    {
        "uuid": "e463e8e5d97746cec96ef4062e63b592",
        "title": "感遇六首  其六",
        "author": "陆游",
        "content": "人与人为徒，事我盖有缘。\n司晨与警夜，异类亦可怜。\n舐糠啄遗粒，要使全其天。\n人则当教诲，见善或能迁。\n盛怒姑小忍，虽蒲岂非鞭。\n事过我亦喜，陶然送流年。",
        "dynasty": "宋",
        "collection_info": null
    },
    {
        "uuid": "2443756bc515bf2eddcbd45344e243c7",
        "title": "幽兴",
        "author": "陆游",
        "content": "老向浮生意渐阑，飘然俟死水云间。\n龟支床稳新寒夜，鹤附书归旧隐山。\n无意诗方近平淡，绝交梦亦觉清闲。\n一端更出渊明上，寂寂柴门本不关。",
        "dynasty": "宋",
        "collection_info": null
    },
    {
        "uuid": "8168bc0d26a78606a030cc10e0135587",
        "title": "题詹仲信所藏米元晖云山小幅二首  其一",
        "author": "陆游",
        "content": "俗韵凡情一点无，开元以上立规模。\n镜湖老监空挥泪，想见楚江清晓图。",
        "dynasty": "宋",
        "collection_info": null
    },
    {
        "uuid": "56e766965e3ad9523e4050ab4feb9af7",
        "title": "题詹仲信所藏米元晖云山小幅二首  其二",
        "author": "陆游",
        "content": "一棹朝南暮北风，奇峰倒影绿波中。\n定知渐近三山路，认得渔翁是放翁。",
        "dynasty": "宋",
        "collection_info": null
    },
    {
        "uuid": "47690482ff3c39988db2e838870e892f",
        "title": "詹仲信以山水二轴为寿固辞不可乃各作一绝句谢之 春山",
        "author": "陆游",
        "content": "策蹇渡桥春雨余，乱山缺处草亭孤。\n不知何许丹青手，画我当年入蜀图。",
        "dynasty": "宋",
        "collection_info": null
    },
    {
        "uuid": "d01e28df4495d14c06a2e6f0a2dfaefc",
        "title": "詹仲信以山水二轴为寿固辞不可乃各作一绝句谢之 雪山",
        "author": "陆游",
        "content": "雪崦梅村一径斜，茆檐烟火两三家。\n眼明见此幽栖地，却恨吾庐已太奢。",
        "dynasty": "宋",
        "collection_info": null
    },
    {
        "uuid": "3429f0d658fad019a37fe1fb2f98f7b7",
        "title": "有所怀",
        "author": "陆游",
        "content": "镜裏形模日夜衰，三峰师友久睽离。\n芝房又失耘锄候，丹剂常思沐浴时。\n雷雨未成龙起晚，海天无际鹤归迟。\n午窗一钵青精饭，拣得香薪手自炊。",
        "dynasty": "宋",
        "collection_info": null
    },
    {
        "uuid": "90e82dcc0aad9d893e558388e09d7390",
        "title": "自嘲老态",
        "author": "陆游",
        "content": "世念秋毫尽，浑如学语儿。\n得床眠易熟，有饭食无时。\n纱帽簪花舞，盆池弄水嬉。\n从今转无事，静坐不吟诗。",
        "dynasty": "宋",
        "collection_info": null
    },
    {
        "uuid": "cd51a55b85b5321ae47fca93f93d4594",
        "title": "十月十四夜梦与客分题得早行",
        "author": "陆游",
        "content": "蓐食寒灯下，脂车小市傍。\n驿门犹淡月，街树正清霜。\n触目关河异，兴怀道路长。\n丈夫当自力，双鬓易苍苍。",
        "dynasty": "宋",
        "collection_info": null
    },
    {
        "uuid": "4febb6a5e92b6edcd513ff83dd302b1a",
        "title": "绍兴中予初仕为宁德主簿与同官饮酒食蛎房甚乐后五十年有饷此味者感嘆有赋酒海者大劝杯容一升当时所尚也",
        "author": "陆游",
        "content": "昔仕闽江日，民淳簿领闲。\n同寮飞酒海，小吏擘蚝山。\n梦境悠然逝，羸躯独尔顽。\n所嗟晨镜裏，非復旧朱颜。",
        "dynasty": "宋",
        "collection_info": null
    },
    {
        "uuid": "f4d29f036a2142d1e42905036cb35db6",
        "title": "病中雨夜",
        "author": "陆游",
        "content": "蹭蹬今如此，沉绵不復支。\n心随形共顇，年与智俱衰。\n雨急孤灯暗，云深断雁悲。\n旧书空满架，惆怅负明时。",
        "dynasty": "宋",
        "collection_info": null
    },
    {
        "uuid": "01d3bf68540937025f8ce7a696b5890e",
        "title": "读吕舍人诗追次其韵五首  其一",
        "author": "陆游",
        "content": "士生始从学，取友实先务。\n吾闻诸古人，倾盖有如故。\n汉宫长生药，至取云表露。\n治身当何如，而受一尘污。",
        "dynasty": "宋",
        "collection_info": null
    },
    {
        "uuid": "9133e10254044c87d040f342a5a85380",
        "title": "读吕舍人诗追次其韵五首  其二",
        "author": "陆游",
        "content": "有过当相规，有善当相告。\n岂惟定新交，亦以笃旧好。\n势利古所羞，置之勿復道。\n霜霣万木凋，孰秉岁寒操。",
        "dynasty": "宋",
        "collection_info": null
    },
    {
        "uuid": "b42abedfdc91f4a3a0765f6d17724c17",
        "title": "读吕舍人诗追次其韵五首  其三",
        "author": "陆游",
        "content": "少壮如昨日，忽已及耄期。\n旧友散莫收，亦復少新知。\n言归镜湖上，日日醉东篱。\n自笑如寒蝶，裴回残菊枝。",
        "dynasty": "宋",
        "collection_info": null
    },
    {
        "uuid": "d05088fe9f2d47bf135c92120f641971",
        "title": "读吕舍人诗追次其韵五首  其四",
        "author": "陆游",
        "content": "道士成金丹，青云可接翼。\n小夫岂知此，危坐学数息。\n如持一畚土，自谓河可塞。\n生不遇硕师，几何不自贼。",
        "dynasty": "宋",
        "collection_info": null
    },
    {
        "uuid": "40d7c34aa2ab3f50230adefb7b9c551f",
        "title": "读吕舍人诗追次其韵五首  其五",
        "author": "陆游",
        "content": "三沐復三熏，佩玉怀明珠。\n何至不自珍，欲效豕负涂。\n传呼虽甚宠，正可夸群奴。\n君看魏征孙，世世为农夫。",
        "dynasty": "宋",
        "collection_info": null
    },
    {
        "uuid": "80f029dbc1d0aa5ef825b2bd4940a18d",
        "title": "庵中晚思",
        "author": "陆游",
        "content": "小庵摩腹独彷徉，俗事纷纷有底忙。\n云影忽生鸦蔽日，雨声不断叶飞霜。\n经纶正復惭伊傅，杂驳犹能陋汉唐。\n卷尽残书窗已晚，笑呼童子换炉香。",
        "dynasty": "宋",
        "collection_info": null
    },
    {
        "uuid": "23779e8286a661be210225d9c87d8a4e",
        "title": "枕上",
        "author": "陆游",
        "content": "荧荧地炉火，煮药土床前。\n高帝老朝士，长安旧少年。\n松高露时滴，城远鼓犹传。\n抛掷百年事，且安残夜眠。",
        "dynasty": "宋",
        "collection_info": null
    },
    {
        "uuid": "8012f617cc3cced216792da9a8bafddd",
        "title": "冬夜",
        "author": "陆游",
        "content": "杞菊家风有自来，充饥藜糁不盈杯。\n云迷野渡一声雁，雪暗山村千树梅。\n宴坐何妨面庵壁，长吟且復画炉灰。\n岁残尚恨新春远，欲挽天边斗柄回。",
        "dynasty": "宋",
        "collection_info": null
    },
    {
        "uuid": "4c0dac55d9c103be48f2e46d90d2d790",
        "title": "杂兴二首  其一",
        "author": "陆游",
        "content": "陋巷无心长草莱，柴门偶自不曾开。\n余龄渐迫诸孙长，徂岁将穷积雪来。\n旦欲燎衣无宿烬，暮思頳颊但空罍。\n孰知自有忘忧处，绕坐新书正作堆。",
        "dynasty": "宋",
        "collection_info": null
    },
    {
        "uuid": "cc93ebb292a728b90dc035e7423b0362",
        "title": "杂兴二首  其二",
        "author": "陆游",
        "content": "此身漂荡等流槎，又向江村送岁华。\n急雨遇寒凝作雪，明灯无灺结成花。\n座悬镜古森毛髮，瓯聚茶香爽齿牙。\n况是贫家多乐事，阿开渐学手咤叉。",
        "dynasty": "宋",
        "collection_info": null
    },
    {
        "uuid": "698968edc9f4c63157346c5332307cdc",
        "title": "稽山行",
        "author": "陆游",
        "content": "稽山何巍巍，浙江水汤汤。\n千里亘大野，勾践之所荒。\n春雨桑柘绿，秋风秔稻香。\n村村作蟹椴，处处起鱼梁。\n陂放万头鸭，园覆千畦姜。\n舂碓声如雷，私债逾官仓。\n禹庙争奉牲，兰亭共流觞。\n空巷看竞渡，倒社观戏埸。\n项里杨梅熟，采摘日夜忙。\n翠篮满山路，不数荔枝筐。\n星驰入侯家，那惜黄金偿。\n湘湖莼菜出，卖者环三乡。\n何以共烹煮，鲈鱼三尺长。\n芳鲜初上市，羊酪何足当。\n镜湖滀众水，自汉无旱蝗。\n重楼与曲槛，潋滟浮湖光。\n舟行以当车，小伞遮新粧。\n浅坊小陌间，深夜理丝簧。\n我老述此诗，妄继古乐章。\n恨无季札听，大国风泱泱。",
        "dynasty": "宋",
        "collection_info": null
    },
    {
        "uuid": "bf0e99b964f65606ed97c6b57a894218",
        "title": "赠论命周云秀才",
        "author": "陆游",
        "content": "周郎颀然市中隐，精神卓荦秋天隼。\n忽来过我论五行，袖出诗卷如束笋。\n人生一息不自保，况我耄期真待尽。\n君今盛为谈未来，我亦听之俱可冁。\n虽然此心犹未泯，何至死去同蠢蠢。\n地下不作修文郎，天上亦为京兆尹。",
        "dynasty": "宋",
        "collection_info": null
    },
    {
        "uuid": "db22192d8d4e48f1b0a8708d2f481dab",
        "title": "自嘲",
        "author": "陆游",
        "content": "受福元无一羽轻，岂知造物假余生。\n抱痾不死跻高寿，遇乱能全见太平。\n投渚断鸿常自闵，营巢倦鹊固难成。\n乘除亦有堪惭处，记诵文辞误得名。",
        "dynasty": "宋",
        "collection_info": null
    },
    {
        "uuid": "7eaa86f589780ceb6c6a2f76883be365",
        "title": "自宽",
        "author": "陆游",
        "content": "兀兀空斋静掩扉，篝炉香细着秋衣。\n檐头残雨晴犹滴，栏角羁云晚未归。\n支枕口和心共语，挑灯形与影相依。\n卷书未觉唐虞远，知我何妨举世稀。",
        "dynasty": "宋",
        "collection_info": null
    },
    {
        "uuid": "692ff4e02f01bd2aa14c92600b33ed99",
        "title": "唐虞",
        "author": "陆游",
        "content": "唐虞虽远愈巍巍，孔氏如天孰得违。\n大道岂容私学裂，专门常怪世儒非。\n少林尚忌随人转，老氏亦尊知我稀。\n能尽此心方有得，勿持糟粕议精微。",
        "dynasty": "宋",
        "collection_info": null
    },
    {
        "uuid": "4216bf3a3682d74dd414572b0dab3027",
        "title": "幽事绝句六首  其一",
        "author": "陆游",
        "content": "死生归有命，荣悴出无心。\n苔井闲磨剑，松窗自斲琴。",
        "dynasty": "宋",
        "collection_info": null
    },
    {
        "uuid": "aa9cca59eb9fdd1b87f9ae6cde674b1d",
        "title": "幽事绝句六首  其二",
        "author": "陆游",
        "content": "矮纸来吴下，长毫出宛陵。\n自书霜夜句，持寄剡中僧。",
        "dynasty": "宋",
        "collection_info": null
    },
    {
        "uuid": "710812ad34909bec26256b269a84514c",
        "title": "幽事绝句六首  其三",
        "author": "陆游",
        "content": "昨日风掀屋，今朝雨坏墙。\n虽知炊米尽，不废野歌长。",
        "dynasty": "宋",
        "collection_info": null
    },
    {
        "uuid": "578db646fc9565cff0a1cbd6ace8132b",
        "title": "幽事绝句六首  其四",
        "author": "陆游",
        "content": "烟畦朝斸药，雪涧夜淘丹。\n仄径何曾崄，单袍不觉寒。",
        "dynasty": "宋",
        "collection_info": null
    },
    {
        "uuid": "12e0c1963c494d49a797f48f636f3487",
        "title": "幽事绝句六首  其五",
        "author": "陆游",
        "content": "新传服气诀，旧喜步虚吟。\n儿女不难弃，云山何处深。",
        "dynasty": "宋",
        "collection_info": null
    },
    {
        "uuid": "c8be17a705afbc2bce3d9c8b461533d0",
        "title": "幽事绝句六首  其六",
        "author": "陆游",
        "content": "客生闻吠犬，草茂有鸣蛙。\n日昳方炊饭，秋深始采茶。",
        "dynasty": "宋",
        "collection_info": null
    },
    {
        "uuid": "fee0395278dae936d76cc5d7e60703c4",
        "title": "寄题庐陵王晋辅先辈桂堂",
        "author": "陆游",
        "content": "楚人记草木，桂在椒兰中。\n我怀小山句，妙绝穷化工。\n唐人作山水，亦以桂配松。\n丹葩间绿叶，锦绣相迭重。\n不知始何时，岩桂开秋风。\n楚人所称者，委弃等蒿蓬。\n呜呼各有时，士岂怨不逢。\n我作桂堂诗，广子云梦胸。",
        "dynasty": "宋",
        "collection_info": null
    },
    {
        "uuid": "8f39eeea7b09195fff648242d108266c",
        "title": "寄题王晋辅专春堂",
        "author": "陆游",
        "content": "三月风光不贷人，千红百紫已成尘。\n牡丹底事开偏晚，本自无心独占春。",
        "dynasty": "宋",
        "collection_info": null
    },
    {
        "uuid": "619cb69f3480d8820434487361bccc20",
        "title": "鼠屡败吾书偶得狸奴捕杀无虚日群鼠几空为赋此诗",
        "author": "陆游",
        "content": "服役无人自炷香，狸奴乃肯伴禅房。\n昼眠共藉床敷暖，夜坐同闻漏鼓长。\n贾勇遂能空鼠穴，策勋何止履胡肠。\n鱼餐虽薄真无愧，不向花间捕蝶忙。",
        "dynasty": "宋",
        "collection_info": null
    },
    {
        "uuid": "dd59bd09244078bf33a37a3edf4ffae6",
        "title": "读唐书忠义传",
        "author": "陆游",
        "content": "志士慕古人，忠臣挺奇节。\n就死有处所，天日为无色。\n大义孰不知，临难欠健决。\n我思杲卿髮，可配嵇绍血。",
        "dynasty": "宋",
        "collection_info": null
    },
    {
        "uuid": "e0eaa50d2909f6a7991399967ec62c58",
        "title": "病后作",
        "author": "陆游",
        "content": "骨相坐一寒，仕宦经百谪。\n晚入文昌省，又坐烦言啧。\n诏书復收召，付以大典册。\n期年甫奏篇，皇恐亟自劾。\n归来稽山下，三食新穫麦。\n草屦布裙襦，徒步老阡陌。\n今年疾屡作，怳若将归客。\n道士言犯土，拜章安舍宅。\n巫言神去干，翦纸招魂魄。\n把臂忽自悟，此岂屋漏脉。\n尽去囊中药，默观鼻端白。\n正气徐自还，鬼子何足磔。",
        "dynasty": "宋",
        "collection_info": null
    },
    {
        "uuid": "dfa016b4821cf36315de60786b237890",
        "title": "山中",
        "author": "陆游",
        "content": "草阁留云宿，溪桥引鹤行。\n身闲诗旷逸，心静梦和平。\n石乳无时滴，松肪彻夜明。\n山中足幽趣，不是傲公卿。",
        "dynasty": "宋",
        "collection_info": null
    },
    {
        "uuid": "5f67ae31249bc4b7cb705631d84ae94a",
        "title": "夜思",
        "author": "陆游",
        "content": "风扫浮云作快晴，窗声终夜杂帘声。\n月明满院鹊惊起，霜冷压栖鸡懒鸣。\n名字虚称旧朝士，门庭元是老书生。\n尚余一事犹堪喜，北陌东阡醉太平。",
        "dynasty": "宋",
        "collection_info": null
    },
    {
        "uuid": "8eee722797510f5e71aa361a22475ae5",
        "title": "晨起",
        "author": "陆游",
        "content": "晨起梳头雪满膺，可怜衰与病相乘。\n浮名何足欺横目，真乐聊须付曲肱。\n仕有俸钱渠亦好，退无耕垄我何凭。\n具牛力尽殊堪闵，买犊东村恨未能。",
        "dynasty": "宋",
        "collection_info": null
    },
    {
        "uuid": "3d0bb8d32d705a2fefc230eaedbfcebb",
        "title": "老态二首  其一",
        "author": "陆游",
        "content": "破榼愁春近，空囷畏日长。\n头风便菊枕，足痹倚藜床。\n冉冉残年逼，悠悠万事忘。\n有儿堪晤语，无客亦何妨。",
        "dynasty": "宋",
        "collection_info": null
    },
    {
        "uuid": "ed02c7d6474c1c5622e9cc8f8cf575ae",
        "title": "老态二首  其二",
        "author": "陆游",
        "content": "寡欲贫何损，无才老更宜。\n挂墙多汉刻，插架半唐诗。\n饭已频摩腹，儿来暂解颐。\n尚悲吴蜀远，未免故人思。",
        "dynasty": "宋",
        "collection_info": null
    },
    {
        "uuid": "836ba0647296e754f5f44fc6b254350a",
        "title": "枕上",
        "author": "陆游",
        "content": "夜雨一再作，灯前独咏诗。\n影看孤鹤瘦，吟答断蛩悲。\n幽梦悠然觉，清笳何足吹。\n残年犹几日，已矣愧明时。",
        "dynasty": "宋",
        "collection_info": null
    },
    {
        "uuid": "be0357e845ba461bd9836bf0adb609c4",
        "title": "赠过门道人",
        "author": "陆游",
        "content": "朝行市尘中，奔马不可及。\n暮涉清溪流，芒屦了不湿。\n岩扉一丹竈，山路两书笈。\n白驴可置掌，童子亦绝粒。\n邂逅安期生，电逝不暇揖。\n太华独嶷然，万仞道傍立。",
        "dynasty": "宋",
        "collection_info": null
    },
    {
        "uuid": "ed1112f5d3b11b3e1e7140fa0377092c",
        "title": "道院杂兴四首  其一",
        "author": "陆游",
        "content": "江上霜风吹角巾，东归不独为吴莼。\n扫除长剑华缨梦，收拾孤颿短棹身。\n勾漏丹砂开竈晚，商颜芝草满山春。\n东封敢拟迎銮仗，且作行歌陌上人。",
        "dynasty": "宋",
        "collection_info": null
    },
    {
        "uuid": "89e50975e164577565be24995b81e38f",
        "title": "道院杂兴四首  其二",
        "author": "陆游",
        "content": "征途暗尽旧貂裘，归卧林间喜自由。\n体倦尚凭书引睡，心安不假酒攻愁。\n丹炉弄火经年熟，竹院听琴竟日留。\n今旦理髯还一笑，白间时有黑丝抽。",
        "dynasty": "宋",
        "collection_info": null
    },
    {
        "uuid": "c39cc0fd9f4974c182c7db6eaab54cf4",
        "title": "道院杂兴四首  其三",
        "author": "陆游",
        "content": "早岁知闻久已空，岿然犹有灞城翁。\n东楼谁记倾春碧，北岭空思擘晚红。\n冉冉流年霜鬓外，纍纍荒冢绿芜中。\n琳房何日金丹熟，老鹤犹堪万里风。",
        "dynasty": "宋",
        "collection_info": null
    },
    {
        "uuid": "1fdf710e5bdb386bf73ad4d9b31a5e92",
        "title": "道院杂兴四首  其四",
        "author": "陆游",
        "content": "龟堂有叟富神通，白髮何妨两颊红。\n先取山川来掌上，却移天地入壶中。\n莺花不老非尘世，风月常新夺化工。\n近作东篱君未见，一尊少住莫匆匆。",
        "dynasty": "宋",
        "collection_info": null
    },
    {
        "uuid": "7abb847b5d355a375878710b0640fd7a",
        "title": "山村经行因施药五首  其一",
        "author": "陆游",
        "content": "闲行偶復到山村，父老遮留共一尊。\n曩日见公孙未晬，如今已解牧鸡豚。",
        "dynasty": "宋",
        "collection_info": null
    },
    {
        "uuid": "670fb6bf7f3e5a06607aee0c13e91cca",
        "title": "山村经行因施药五首  其二",
        "author": "陆游",
        "content": "耕佣蚕妇共欣然，得见先生定有年。\n扫洒门庭拂床几，瓦盆盛酒荐豚肩。",
        "dynasty": "宋",
        "collection_info": null
    },
    {
        "uuid": "7417ddfb31705dcb0d8c45bebd325583",
        "title": "山村经行因施药五首  其三",
        "author": "陆游",
        "content": "儿扶一老候溪边，来告头风久未痊。\n不用更求芎芷辈，吾诗读罢自醒然。",
        "dynasty": "宋",
        "collection_info": null
    },
    {
        "uuid": "d6fe53f448420ca290f081b343fe2047",
        "title": "山村经行因施药五首  其四",
        "author": "陆游",
        "content": "驴肩每带药囊行，村巷欢欣夹道迎。\n共说向来曾活我，生儿多以陆为名。",
        "dynasty": "宋",
        "collection_info": null
    },
    {
        "uuid": "66aef31dea5d6779c448edd902de9c36",
        "title": "山村经行因施药五首  其五",
        "author": "陆游",
        "content": "逆旅人家近野桥，偶因秣蹇暂消摇。\n村翁不解读本草，争就先生辨药苗。",
        "dynasty": "宋",
        "collection_info": null
    },
    {
        "uuid": "f3f256893a398aede2cc9066408ee65b",
        "title": "嘆老",
        "author": "陆游",
        "content": "身历邅回事万端，天教林下养衰残。\n文编似是他人作，书卷如曾隔世观。\n久已悠悠置恩怨，况能一一记悲欢。\n床头周易真良药，不是书生强自宽。",
        "dynasty": "宋",
        "collection_info": null
    },
    {
        "uuid": "a051ab288545a4192afb2e69f2cfe563",
        "title": "即事二首  其一",
        "author": "陆游",
        "content": "秃尾驴嘶小市门，侧篷帆过古城村。\n此生感慨知何限，斗酒新丰不足论。",
        "dynasty": "宋",
        "collection_info": null
    },
    {
        "uuid": "b864ad314eeda1f29a5eaf5e1252d39f",
        "title": "即事二首  其二",
        "author": "陆游",
        "content": "草衣木食更何求，穴处巢居过即休。\n尚恨未能全省事，一竿风月钓沧洲。",
        "dynasty": "宋",
        "collection_info": null
    },
    {
        "uuid": "8a8ae1363bde082ad4ab3a1b2d78bb90",
        "title": "自贺",
        "author": "陆游",
        "content": "胎髮茸茸绿映巾，归耕犹是太平民。\n流觞内史招同社，扛鼎将军与卜邻。\n曾冠六鰲非俗吏，已开九秩是陈人。\n一杯剩约梅花醉，又见开禧第二春。",
        "dynasty": "宋",
        "collection_info": null
    },
    {
        "uuid": "664cc24eb8ede7756e61fd73c11d6110",
        "title": "天气作雪戏作",
        "author": "陆游",
        "content": "八十又过二，与人风马牛。\n深知老当逸，孰谓死方休。\n细衲兜罗袜，奇温吉贝裘。\n闭门薪炭足，雪夜可无忧。",
        "dynasty": "宋",
        "collection_info": null
    },
    {
        "uuid": "f753c1a546ea48dbae4fe1a02ba7a0fc",
        "title": "家风",
        "author": "陆游",
        "content": "春耕秋钓旧家风，门巷荒寒屋壁空。\n四海交情残梦裏，一生心事断编中。\n买鱼日待携篮女，裹药时从挟簏翁。\n便废闲吟亦未可，吾徒岂独坐诗穷。",
        "dynasty": "宋",
        "collection_info": null
    },
    {
        "uuid": "c3bae0322ba7f28c65a7055b4e68b862",
        "title": "十二月二日夜梦游沈氏园亭二首  其一",
        "author": "陆游",
        "content": "路近城南已怕行，沈家园裏更伤情。\n香穿客袖梅花在，绿蘸寺桥春水生。",
        "dynasty": "宋",
        "collection_info": null
    },
    {
        "uuid": "5f0919b406949ba5fa8ca0171c219953",
        "title": "十二月二日夜梦游沈氏园亭二首  其二",
        "author": "陆游",
        "content": "城南小陌又逢春，只见梅花不见人。\n玉骨久成泉下土，墨痕犹锁壁间尘。",
        "dynasty": "宋",
        "collection_info": null
    },
    {
        "uuid": "8603f04a389d4c43d630c6e95fee87ad",
        "title": "江干",
        "author": "陆游",
        "content": "霜晴忽念到江干，小蹇羸童路已干。\n骨相岂能当富贵，鬓毛聊喜耐悲欢。\n客途冬暖衣裘薄，村市年丰酒盏宽。\n残腊即今无十日，剩求芹蓼助春盘。",
        "dynasty": "宋",
        "collection_info": null
    },
    {
        "uuid": "d795195d2959079b5da87fb0cc7e362b",
        "title": "独行过柳桥而归",
        "author": "陆游",
        "content": "寒云覆江干，惨惨雪欲作。\n草枯狐兔见，鹰隼方纵搏。\n老翁卧蓬户，疾痛在腰脚。\n忽觉意稍佳，快若解束缚。\n呼童扶下堂，西出度略彴。\n浮波见凫雁，决起惊乌鹊。\n篱根犬迎吠，碓下鸡俛啄。\n霜余桑叶积，春近柳枝弱。\n徐行过傍舍，醉笑盛酬酢。\n岁暮农事休，羡尔群饮乐。",
        "dynasty": "宋",
        "collection_info": null
    },
    {
        "uuid": "faabd617820c8e7e97ac091c10bc3ac1",
        "title": "戏遣老怀五首  其一",
        "author": "陆游",
        "content": "平生碌碌本无奇，况是年垂九十时。\n阿囝略如郎罢老，稚孙能伴太翁嬉。\n花前骑竹强名马，阶下埋盆便作池。\n一笑不妨闲过日，嘆衰忧死却成痴。",
        "dynasty": "宋",
        "collection_info": null
    },
    {
        "uuid": "ca2f5e61805aecbdb62524f95fe7420f",
        "title": "戏遣老怀五首  其二",
        "author": "陆游",
        "content": "清羸正怯倚阑干，纱帽还惊半指宽。\n日漏云端纔欲暖，风催梅信又成寒。\n寻僧竹院逢茶熟，引鹤溪桥及雪残。\n只道捐书差似达，庖丁数纸尚须看。",
        "dynasty": "宋",
        "collection_info": null
    },
    {
        "uuid": "fa8eba490a6643be328a1faea91604bf",
        "title": "戏遣老怀五首  其三",
        "author": "陆游",
        "content": "儿时万死避胡兵，敢料时清毕此生。\n已迫九龄身愈健，熟观万卷眼犹明。\n深深小坞梅初动，潋潋清溪水欲平。\n安得飘然从此逝，缑山风月听吹笙。",
        "dynasty": "宋",
        "collection_info": null
    },
    {
        "uuid": "720220fecefb1ccb2e1f79ef31e7245a",
        "title": "戏遣老怀五首  其四",
        "author": "陆游",
        "content": "旧袭家风号散人，晚承恩诏赐闲身。\n放狂泥酒都忘老，厚价收书不似贫。\n霜晓方惊群木脱，春晴又喜一花新。\n先生偶出人难遇，陌上争先看角巾。",
        "dynasty": "宋",
        "collection_info": null
    },
    {
        "uuid": "788c2b4835b6e3d236cffc6f4ce972ca",
        "title": "戏遣老怀五首  其五",
        "author": "陆游",
        "content": "本意归来老故丘，闭门饭足尚何求。\n闲云一片自舒卷，幽鸟数声相应酬。\n但得有书时到眼，正令无酒亦忘忧。\n东篱偪仄纔寻丈，已敌征西万户侯。",
        "dynasty": "宋",
        "collection_info": null
    },
    {
        "uuid": "83dede7214427385124b1ef8d87b5ff2",
        "title": "对镜",
        "author": "陆游",
        "content": "岁月虽遄迈，形容未苦癯。\n髮如新沐润，颜似半酣朱。\n书读常终卷，山行亦却扶。\n悠悠随日过，不復嘆头颅。",
        "dynasty": "宋",
        "collection_info": null
    },
    {
        "uuid": "1e740ca0d881be1e3362c9dc8c588796",
        "title": "晨起",
        "author": "陆游",
        "content": "客枕畏霜气，晓窗收月痕。\n芸芸万物作，皎皎一心存。\n老已忘开卷，贫犹力灌园。\n儿孙能继此，亦足报君恩。",
        "dynasty": "宋",
        "collection_info": null
    },
    {
        "uuid": "42b33da38d608eede7b76b201c28809b",
        "title": "吾年过八十二首  其一",
        "author": "陆游",
        "content": "吾年过八十，久已弃朝簪。\n化蝶有残梦，焦桐无赏音。\n溪声喧夜旦，野色变晴阴。\n欲讲平生学，茫然不可寻。",
        "dynasty": "宋",
        "collection_info": null
    },
    {
        "uuid": "c1d71834346e67b5e3eef5b28040db4c",
        "title": "吾年过八十二首  其二",
        "author": "陆游",
        "content": "八十又过二，自言名放翁。\n斧斤遗寿栎，云海寄冥鸿。\n酒挂驴鞍侧，诗投药笈中。\n灞城逢蓟叟，共语莫匆匆。",
        "dynasty": "宋",
        "collection_info": null
    },
    {
        "uuid": "82743017ec257ddc84cb1d75bef02f55",
        "title": "述志二首  其一",
        "author": "陆游",
        "content": "椎牛酾酒千人帐，破浪凌风万斛船。\n常恨书生无此快，一生低首短檠前。",
        "dynasty": "宋",
        "collection_info": null
    },
    {
        "uuid": "bce5b56f54e484e4e7fd020ff0b19d9a",
        "title": "述志二首  其二",
        "author": "陆游",
        "content": "新丰买酒慰无聊，衝雪骑驴上灞桥。\n罴老尚堪吞貈子，松风何至羡山苗。",
        "dynasty": "宋",
        "collection_info": null
    },
    {
        "uuid": "9bb48b32d634c19a2935b314fcfd8c36",
        "title": "排闷",
        "author": "陆游",
        "content": "吹尽梅花了不知，化工也误老人期。\n离离新草随愁出，漠漠余寒与睡宜。\n古锦一联吟旧句，文楸数着理残棋。\n波生澄涧君何怪，禅榻从来映鬓丝。",
        "dynasty": "宋",
        "collection_info": null
    },
    {
        "uuid": "1ff78f6d3ba4a0b78312342608ff480a",
        "title": "舟中作",
        "author": "陆游",
        "content": "林麓重重雾雨昏，扁舟晚过郡南门。\n铸金越相遗祠古，执玉涂山王气存。\n官道苍茫多水驿，客游飘泊厌风餐。\n剡中此去无多地，会约支公听断猿。",
        "dynasty": "宋",
        "collection_info": null
    },
    {
        "uuid": "79517cb548c62e140269e24922d778fe",
        "title": "丙寅元日",
        "author": "陆游",
        "content": "缥缈初闻寺阁钟，霏微零雨兆年丰。\n家家椒酒欢声裏，户户桃符霁色中。\n春枕方浓从卖困，社醅虽美倦治聋。\n从今万事俱抛掷，且作人间百岁翁。",
        "dynasty": "宋",
        "collection_info": null
    },
    {
        "uuid": "1e67f4eaaa26d5d019365ac366ffee8d",
        "title": "新晴",
        "author": "陆游",
        "content": "夜雨空阶滴到明，山云忽敛作新晴。\n门前月淡有檐影，墙外泥干无屐声。\n与世日疏愁易遣，入春得暖疾差平。\n便当剩作沧洲趣，寄语沙鸥勿败盟。",
        "dynasty": "宋",
        "collection_info": null
    },
    {
        "uuid": "8563a12f5cf44801cc93fc1ec35721ca",
        "title": "新岁",
        "author": "陆游",
        "content": "改岁钟馗在，依然旧绿襦。\n老庖供馎饦，跣婢暖屠苏。\n载糗送穷鬼，扶箕迎紫姑。\n儿童欺老聩，明烛聚呼卢。",
        "dynasty": "宋",
        "collection_info": null
    },
    {
        "uuid": "03f1701991e666de8e2603c00dadf053",
        "title": "简邢德允",
        "author": "陆游",
        "content": "邢子襟灵旧绝尘，尔来句法更清新。\n淡交喜得山栖友，杰作疑非火食人。\n岂但仆奴看屈子，直须涂改到生民。\n与君两世交情厚，剩欲灯前对角巾。",
        "dynasty": "宋",
        "collection_info": null
    },
    {
        "uuid": "2c1ddb7dae4010a145af2deb0553fb15",
        "title": "简苏邵叟",
        "author": "陆游",
        "content": "君家文献历十朝，魏公峨冕加金貂。\n孙支得君愈隽发，贵名突兀凌烟霄。\n居吴入蜀三十载，诸公孰能折简招。\n涧松意气极磊砢，天马毛骨何超遥。\n鼎来行卷十九首，缑山明月闻吹箫。\n沉香亭畔未须说，想见风雪上灞桥。\n老夫诵之群玉府，学士如堵不敢骄。\n尔来一编愈妙绝，粲若新霁瞻斗杓。\n出为龙首子何有，老穿豹尾我亦聊。\n湖边酒楼无十步，胸次懑懑思同浇。",
        "dynasty": "宋",
        "collection_info": null
    },
    {
        "uuid": "10f41fd51b154503f1ada747c6e80046",
        "title": "东村",
        "author": "陆游",
        "content": "信脚村墟路，归来日未西。\n波清鱼队密，风小鹊巢低。\n白水初平岸，青芜亦遍犁。\n市垆多美酒，饮具不须赍。",
        "dynasty": "宋",
        "collection_info": null
    },
    {
        "uuid": "70f1145e32bc648e40b93151534da3b0",
        "title": "新历嘆",
        "author": "陆游",
        "content": "新历在手心怕开，日月联翩相续来。\n黄金散尽自一快，白髮不贷真可哀。\n无为健羡广成子，千二百年终有死。\n胶不可黏西去日，刀何由翦东流水。\n酒无醇醨但痛饮，市酝上尊俱醉耳。\n堂堂七尺死即休，不饱乌鸢饱蝼蚁。",
        "dynasty": "宋",
        "collection_info": null
    },
    {
        "uuid": "5b48d848a90a275445c4e09f5de60f24",
        "title": "雪中二首  其一",
        "author": "陆游",
        "content": "忽忽悲穷处，悠悠感岁华。\n暮云如泼墨，春雪不成花。\n眼涩灯生晕，诗成字半斜。\n残尊已倾尽，试起问东家。",
        "dynasty": "宋",
        "collection_info": null
    },
    {
        "uuid": "7e417065673f5eca125c27bb6015f2e4",
        "title": "雪中二首  其二",
        "author": "陆游",
        "content": "春昼雪如簁，清羸病起时。\n迹深惊虎过，烟绝闵僧饥。\n地冻萱芽短，林寒鸟咔迟。\n西窗斜日晚，呵手敛残棋。",
        "dynasty": "宋",
        "collection_info": null
    },
    {
        "uuid": "630892f6b5b46384ec2c85ed2b11b350",
        "title": "早春出游二首  其一",
        "author": "陆游",
        "content": "微云薄霭新晴后，小盖轻舆古道遥。\n林杪幽禽初学啭，墙阴冻雪未全消。\n酒垆日暮收青旆，市步人归拥画桡。\n欹帽扪髯常半醉，逢人谁与话无憀。",
        "dynasty": "宋",
        "collection_info": null
    },
    {
        "uuid": "07b4f708986e4aee65042c85c2bbbebb",
        "title": "早春出游二首  其二",
        "author": "陆游",
        "content": "人生何适不艰难，赖是胸中万斛宽。\n尺宅常朱那待酒，上池频饮自成丹。\n楚祠花发呼舟去，禹穴云生倚杖看。\n更有新春堪喜事，一村箫鼓祭蚕官。",
        "dynasty": "宋",
        "collection_info": null
    },
    {
        "uuid": "935d482b132c7738980abd06ef3b78cf",
        "title": "东篱三首  其一",
        "author": "陆游",
        "content": "东篱深僻懒衣裳，书卷纵横杂药囊。\n无吏征租终日睡，得钱沽酒一春狂。\n新营茅舍轩窗静，旋煮山蔬匕筯香。\n戏集句图书素壁，本来无事却成忙。",
        "dynasty": "宋",
        "collection_info": null
    },
    {
        "uuid": "678b6892dabfef062b4e88eb38bd0488",
        "title": "东篱三首  其二",
        "author": "陆游",
        "content": "漫道深居昼掩关，东篱栽接不曾闲。\n每因清梦游敷水，自觉前身隐华山。\n花发时时携绿酒，客来往往羡朱颜。\n药炉安着犹无地，拟展茅茨一两间。",
        "dynasty": "宋",
        "collection_info": null
    },
    {
        "uuid": "213ae0560a3c45efd2d79db353bd7d5b",
        "title": "东篱三首  其三",
        "author": "陆游",
        "content": "东偏隙地作疏篱，遇兴无非一笑时。\n陪客投壶新罚酒，与儿斗草又输诗。\n山桃溪杏栽俱活，药镵渔竿动自随。\n家事犹令罢关白，固应黜陟不曾知。",
        "dynasty": "宋",
        "collection_info": null
    },
    {
        "uuid": "ecaae2c8f3d70c60e18e1eb133beda68",
        "title": "村市醉归",
        "author": "陆游",
        "content": "明时乞得水云身，白首扶衰又见春。\n横木门幽谢来客，独辕车小避行人。\n湘湖水长莼丝滑，兰渚泥融箭茁新。\n处处酒垆皆可醉，不辞微雨垫吾巾。",
        "dynasty": "宋",
        "collection_info": null
    },
    {
        "uuid": "97ff5ffa64192f4b35af991f7e9c8118",
        "title": "村夜",
        "author": "陆游",
        "content": "入春雨雪无休日，雨止犹阴未快晴。\n万窍怒号风不定，半轮斜照月微明。\n百年辛苦农桑业，五处睽离父子情。\n但得平安已为幸，孤灯残火过三更。",
        "dynasty": "宋",
        "collection_info": null
    },
    {
        "uuid": "5fa44b1d6190b781d5c0b8fd78b4f0ef",
        "title": "旅思",
        "author": "陆游",
        "content": "百病集残骸，闲游且散怀。\n旅装如远役，蔬食似长斋。\n买药停山步，求医过县街。\n春寒殊未已，闭户夜燃䕸。",
        "dynasty": "宋",
        "collection_info": null
    },
    {
        "uuid": "0e49cf20067abf7880a7ae352aa0f699",
        "title": "对酒作",
        "author": "陆游",
        "content": "凭阁风吹帽，穿林雨垫巾。\n相呼十日饮，不负百年身。\n陌上金羁马，坟前石琢麟。\n于吾竟何有，笑杀武陵人。",
        "dynasty": "宋",
        "collection_info": null
    },
    {
        "uuid": "045083b40895a7bb89f3440376b7e62a",
        "title": "游东村",
        "author": "陆游",
        "content": "露草衡门晓，风松一坞幽。\n新春有佳日，老子得闲游。\n鸥为忘机下，鱼缘得计浮。\n归途无远近，一叶乱渔舟。",
        "dynasty": "宋",
        "collection_info": null
    },
    {
        "uuid": "614e46580fded2c93bf817b25c5c1cd8",
        "title": "晨起",
        "author": "陆游",
        "content": "老境真无事，深居每畏人。\n喔咿鸡失旦，娅姹鸟鸣春。\n过担餦餭白，擎盘粔籹新。\n出门还可喜，一笑语比邻。",
        "dynasty": "宋",
        "collection_info": null
    },
    {
        "uuid": "2c4b984499dfe287b8df5bce27b963fb",
        "title": "梦中作",
        "author": "陆游",
        "content": "世事何由可控抟，故山归卧有余欢。\n涧泉见底药根瘦，石室生云丹竈寒。\n人远忽闻清啸起，山开频得异书看。\n一朝出赴安期约，万里烟霄驾紫鸾。",
        "dynasty": "宋",
        "collection_info": null
    },
    {
        "uuid": "020640f1f87f31e1a48206a16aa2d200",
        "title": "春雨四首  其一",
        "author": "陆游",
        "content": "片片红梅落，纤纤绿草生。\n无端夜来雨，又碍出门行。",
        "dynasty": "宋",
        "collection_info": null
    },
    {
        "uuid": "036ab5e8e7751d760ca49a122a81a911",
        "title": "春雨四首  其二",
        "author": "陆游",
        "content": "春阴易成雨，客病不禁寒。\n又与梅花别，无因一倚栏。",
        "dynasty": "宋",
        "collection_info": null
    },
    {
        "uuid": "11cdfceba5a50a8e77f6f266705f765f",
        "title": "春雨四首  其三",
        "author": "陆游",
        "content": "胸怀阮步兵，诗句谢宣城。\n今夕俱参透，焚香听雨声。",
        "dynasty": "宋",
        "collection_info": null
    },
    {
        "uuid": "f4ad2b994f1866303edf8e7cf76c6b20",
        "title": "春雨四首  其四",
        "author": "陆游",
        "content": "疏点空阶雨，长明古殿灯。\n庐山岑寂夜，我是定中僧。",
        "dynasty": "宋",
        "collection_info": null
    },
    {
        "uuid": "15a99df1615e6cd33247db2e34006062",
        "title": "村店",
        "author": "陆游",
        "content": "水泛轻摇檝，山行稳跨驴。\n朝晡半晴雨，闾里杂樵渔。\n野鹜浮寒浦，饥鸦集老樗。\n店家看坏壁，忽见昔年书。",
        "dynasty": "宋",
        "collection_info": null
    },
    {
        "uuid": "d06a08a62e3fbc63d3489c0f9e4ce6a1",
        "title": "久雨薪炭食饮俱不继戏作",
        "author": "陆游",
        "content": "泽国春饶雨，书生老益贫。\n固难夸练炭，亦岂择劳薪。\n盐尽纔供暮，酰微尚恼邻。\n人嗤信书误，痴绝望常珍。",
        "dynasty": "宋",
        "collection_info": null
    },
    {
        "uuid": "221b3b59ecd1ae98b689956e33e594ca",
        "title": "溪上",
        "author": "陆游",
        "content": "偶就澄溪照幅巾，兰亭遗韵想清真。\n功名不入山林梦，诗酒犹关老病身。\n万事只增思鲁嘆，百年常愧避秦人。\n超然聊喜高情在，手挈长条贯细鳞。",
        "dynasty": "宋",
        "collection_info": null
    },
    {
        "uuid": "a8743ec161083fcee39938deae926d57",
        "title": "谢君寄一犁春雨图求诗为作绝句二首  其一",
        "author": "陆游",
        "content": "说着功名我自羞，喜君解剑换吴牛。\n莫将江上一犁雨，轻博人间万户侯。",
        "dynasty": "宋",
        "collection_info": null
    },
    {
        "uuid": "c751bf0aa29086da13fc1b85e55963be",
        "title": "谢君寄一犁春雨图求诗为作绝句二首  其二",
        "author": "陆游",
        "content": "老农虽瘠喜牛肥，回首红尘万事非。\n耕罢春芜天欲暮，小舟衝雨载犁归。",
        "dynasty": "宋",
        "collection_info": null
    },
    {
        "uuid": "d359cf5e4010aa5ff03012fe34ec5979",
        "title": "二月一日夜梦",
        "author": "陆游",
        "content": "梦裏遇奇士，高楼酣且歌。\n霸图轻管乐，王道探丘轲。\n大指如符券，微瑕互琢磨。\n相知殊恨晚，所得不胜多。\n胜算观天定，精忠压虏和。\n真当起莘渭，何止復关河。\n阵法参奇正，戎旃相荡摩。\n觉来空雨泣，壮志已蹉跎。",
        "dynasty": "宋",
        "collection_info": null
    },
    {
        "uuid": "2320be7e7afa52a07edf807295599d36",
        "title": "新晴二首  其一",
        "author": "陆游",
        "content": "寂寂房栊鸟雀声，熏笼茶竈正施行。\n繁花满树春纔半，斜日穿云雨乍晴。\n引睡书横犹在架，围棋客散但空枰。\n病怀莫道伤幽独，小榼芳醪手自倾。",
        "dynasty": "宋",
        "collection_info": null
    },
    {
        "uuid": "144f08d23e9cb84270618e07b5111aad",
        "title": "新晴二首  其二",
        "author": "陆游",
        "content": "挂冠湖上遂吾初，扪腹消摇适有余。\n羹煮野蔬元足味，屋茨生草亦安居。\n市垆分熟通赊酒，邻舍情深许借驴。\n更喜新晴满窗日，籤题重整一床书。",
        "dynasty": "宋",
        "collection_info": null
    },
    {
        "uuid": "69cf583fe73d3d9ff9765e9f167e7e59",
        "title": "望永思陵",
        "author": "陆游",
        "content": "高帝中兴万物春，青衫曾忝缀廷绅。\n仕为将相却常事，年及耄期能几人。\n早幸执殳观北伐，晚叨秉笔记东巡。\n归耕况復苍梧近，鬰鬰葱葱佳气新。",
        "dynasty": "宋",
        "collection_info": null
    },
    {
        "uuid": "43930e069d2a2a07202bbf8bce0f31d6",
        "title": "灯下小酌",
        "author": "陆游",
        "content": "江湖双鬓秃，宇宙一身穷。\n酒浪摇轻碧，灯花落碎红。\n交情元易见，春事半成空。\n尚觊身强健，烟畦撷芥菘。",
        "dynasty": "宋",
        "collection_info": null
    },
    {
        "uuid": "dd8b28bf92a655cf82c3a490e39b4fef",
        "title": "春游二首  其一",
        "author": "陆游",
        "content": "杏花天气喜新晴，白首书生乐太平。\n小陌秋韆虽隔世，名园祓禊尚关情。\n山林自古流觞地，絃管谁家送酒声。\n莼菜鮆鱼初满市，莫将羊酪敌南烹。",
        "dynasty": "宋",
        "collection_info": null
    },
    {
        "uuid": "1a0054e794bf0cd85ed15f1fe8b45353",
        "title": "春游二首  其二",
        "author": "陆游",
        "content": "穷愁终日竟胡为，老健人间自一奇。\n每驾柴车游古寺，间骑竹马伴群儿。\n登临兰渚流觞地，萧散狐泉冷饼时。\n綀布单衣白羽扇，路傍人总道相宜。",
        "dynasty": "宋",
        "collection_info": null
    },
    {
        "uuid": "f2e3f039b750051be58a4efb57361d73",
        "title": "春日杂赋五首  其一",
        "author": "陆游",
        "content": "羁怀病思正厌厌，诗卷渔竿信手拈。\n老境何尝忘一笑，春风也解到穷阎。\n残花满地无余萼，新笋掀泥已露尖。\n转老转穷君勿笑，熊蹯鱼腹岂容兼。",
        "dynasty": "宋",
        "collection_info": null
    },
    {
        "uuid": "ceca89ce7d25def604e9ed5b7c37d4ee",
        "title": "春日杂赋五首  其二",
        "author": "陆游",
        "content": "鬓毛八九已成霜，此际逢春只自伤。\n苦雨不容花抵敌，余寒犹赖酒禁当。\n退红衣焙熏香冷，古锦诗囊觅句忙。\n堪笑散人闲事业，西窗容易又斜阳。",
        "dynasty": "宋",
        "collection_info": null
    },
    {
        "uuid": "fb7b0b7658a7af6506a0d317b19d04c7",
        "title": "春日杂赋五首  其三",
        "author": "陆游",
        "content": "江湖放浪水云人，药物枝梧梦幻身。\n移竹南窗初试笋，扫花北陌旋成尘。\n穷忙自笑常终日，老健犹能不负春。\n未遂初心惟一事，乞薪赊米恼吾邻。",
        "dynasty": "宋",
        "collection_info": null
    },
    {
        "uuid": "181dd2aa5d7559fb775d7c4d741fa9c6",
        "title": "春日杂赋五首  其四",
        "author": "陆游",
        "content": "乞得身归剡曲边，衡门茅舍共萧然。\n向来误计守书册，此日遣愁无酒钱。\n俗客妬闲来衮衮，流年欺老去翩翩。\n梨花杨柳清明过，且向江村剩放颠。",
        "dynasty": "宋",
        "collection_info": null
    },
    {
        "uuid": "832fd23214f679dae43d786f34d1cb83",
        "title": "春日杂赋五首  其五",
        "author": "陆游",
        "content": "人生觅饭元多术，最下方为禄代耕。\n脱却朝衫犹老健，快如苦雨得春晴。\n鸟声频唤五更梦，花气顿醒三日酲。\n最喜晨兴闻剥啄，吾儿书札到柴荆。",
        "dynasty": "宋",
        "collection_info": null
    },
    {
        "uuid": "6fad745b8a9522c6935f18519fa295fb",
        "title": "悲歌行",
        "author": "陆游",
        "content": "读书不能遂吾志，属文不能尽吾才。\n远游方乐归太早，大药未就老已催。\n结庐城南十里近，柴门正对湖山开。\n有时野行桑下宿，亦或恸哭中途回。\n檀公画计三十六，不如一篇归去来。\n紫驼之峰玄熊掌，不如饭豆羹芋魁。\n腰间纍纍六相印，不如高卧鼻息轰春雷。\n安得宝瑟五十弦，为我写尽无穷哀。",
        "dynasty": "宋",
        "collection_info": null
    },
    {
        "uuid": "bbc4fa8851c937ee9203508ff0d25441",
        "title": "梅市暮归三山",
        "author": "陆游",
        "content": "日日蛮童佩一壶，壶干时亦復村酤。\n横林露塔远犹见，暮霭笼山淡欲无。\n绿浦例凭菰作界，画桡常遣鹭前驱。\n此身元是沧浪客，敢学高人乞镜湖。",
        "dynasty": "宋",
        "collection_info": null
    },
    {
        "uuid": "1e2bb0cc4d1b36d5bb7eed4419b5243f",
        "title": "龟堂偶题二首  其一",
        "author": "陆游",
        "content": "文章何物求渠力，诗亦安能使汝穷。\n春水一池花百本，此生未易报天公。",
        "dynasty": "宋",
        "collection_info": null
    },
    {
        "uuid": "dcd08fd552233cda2080ba512c255ce2",
        "title": "龟堂偶题二首  其二",
        "author": "陆游",
        "content": "细肋卧沙来左辅，巨螯斫雪出东吴。\n不知一饱摩便腹，得似茅檐荠糁无。",
        "dynasty": "宋",
        "collection_info": null
    },
    {
        "uuid": "71a03065fc038dec247ed3022c5d89a5",
        "title": "泛湖",
        "author": "陆游",
        "content": "白鹭双飞导我前，自疑身是水中仙。\n放舟汉客樵风裏，掷钓秦皇酒瓮边。\n山寺云间传讲鼓，渔家浦口起炊烟。\n箇中得意君知否，买尽烟波不用钱。",
        "dynasty": "宋",
        "collection_info": null
    },
    {
        "uuid": "96b598a078c55b9c6fbdfa7319901534",
        "title": "园中作",
        "author": "陆游",
        "content": "疏篱围中庭，野水赴方塘。\n春雨路易干，徐步蹋夕阳。\n艷艷红杏梢，忽已占年光。\n我老来日短，乃復不自量。\n接花待其成，邻里共笑狂。\n万事孰能料，社栎老不僵。\n磊磊盘中果，安知不获尝。\n作诗遣闲愁，一笑无留觞。",
        "dynasty": "宋",
        "collection_info": null
    },
    {
        "uuid": "e9486d319cbe989c875b07681dae9022",
        "title": "寄题求志堂",
        "author": "陆游",
        "content": "古人不轻出，出则尧舜其君民。\n古人不轻隐，隐则坐使风俗淳。\n孰知后世乃不然，唐虞日远如飞烟。\n异端欲出六籍上，裔夷直居中夏先。\n穷居求志达行道，傥不塞责真负天。\n士固不可苟富贵，顾亦岂可徒贫贱。\n如其一念有愧心，宁不终身戴惭面。\n老夫少年铁铸砚，欲窥圣门终未见。\n祝君勿恃来日长，八九十年如掣电。",
        "dynasty": "宋",
        "collection_info": null
    },
    {
        "uuid": "dc0f8ec3968f4db46896244a15625d01",
        "title": "赠过门道人",
        "author": "陆游",
        "content": "卖药人间两屦轻，飘然云水不论程。\n晓经浦口乱流渡，夜宿山家乘月行。",
        "dynasty": "宋",
        "collection_info": null
    },
    {
        "uuid": "1cccebcb5ecd00d9004d865dfbe85b7a",
        "title": "春晚二首  其一",
        "author": "陆游",
        "content": "门巷萧条老病侵，春晴方快又春阴。\n啄吞自笑如孤鹤，导引何妨效五禽。\n雨洗杏花红欲尽，日烘杨柳绿初深。\n雏莺宁有平生旧，也傍茆檐送好音。",
        "dynasty": "宋",
        "collection_info": null
    },
    {
        "uuid": "2bcc418e6279e75627b5429f8557b5cb",
        "title": "春晚二首  其二",
        "author": "陆游",
        "content": "村巷泥深昼掩门，倚阑搔首一消魂。\n花经风雨人方惜，士在江湖道更尊。\n擘浪忽看鱼对跃，入云时见鹤孤鶱。\n向来莘渭今安在，嘆息谁能起九原。",
        "dynasty": "宋",
        "collection_info": null
    },
    {
        "uuid": "4c81b49aeee82f0081fbf67a62ce936d",
        "title": "梨花三首  其一",
        "author": "陆游",
        "content": "开向春残不恨迟，绿杨窣地最相宜。\n征西幕府煎茶地，一幅边鸾画折枝。",
        "dynasty": "宋",
        "collection_info": null
    },
    {
        "uuid": "b1e59f1e6e5a69efe64fe808782b613a",
        "title": "梨花三首  其二",
        "author": "陆游",
        "content": "粉淡香清自一家，未容桃李占年华。\n常思南郑清明路，醉袖迎风雪一杈。",
        "dynasty": "宋",
        "collection_info": null
    },
    {
        "uuid": "a37807d74edb10d2d6d45ea4a8131d72",
        "title": "梨花三首  其三",
        "author": "陆游",
        "content": "嘉陵江色嫩如蓝，凤集山光照马衔。\n杨柳梨花迎客处，至今时梦到城南。",
        "dynasty": "宋",
        "collection_info": null
    },
    {
        "uuid": "36c412d91e48d4d7fa7a19c3bc330abf",
        "title": "农桑四首  其一",
        "author": "陆游",
        "content": "农事初兴未苦忙，且支漏屋补颓墙。\n山歌高下皆成调，野水纵横自入塘。",
        "dynasty": "宋",
        "collection_info": null
    },
    {
        "uuid": "e43f4e9b7ddc19469d5c0d9e68a43ad5",
        "title": "农桑四首  其二",
        "author": "陆游",
        "content": "水长人家浸稻秧，蚕生女手摘桑黄。\n差科未起身无事，邻曲相过日正长。",
        "dynasty": "宋",
        "collection_info": null
    },
    {
        "uuid": "94ba1ffa1718604ef3ece5bf2b9db2a7",
        "title": "农桑四首  其三",
        "author": "陆游",
        "content": "采桑蚕妇念蚕饥，陌上匆匆负笼归。\n却羡邻家下湖早，画船青伞去如飞。",
        "dynasty": "宋",
        "collection_info": null
    },
    {
        "uuid": "8fbd9628f54c579f07e7ab81273f3809",
        "title": "农桑四首  其四",
        "author": "陆游",
        "content": "蚕如黑蚁稻青鍼，夫妇耕桑各苦心。\n但得老亲供养足，不羞布袂与蒿簪。",
        "dynasty": "宋",
        "collection_info": null
    },
    {
        "uuid": "fdf82c38da3783bf7677086d5e087cc9",
        "title": "自嘲",
        "author": "陆游",
        "content": "野叟身常杂佣保，茀圃荒庭自锄扫。\n小儿耕养堇堇足，大儿游宦垂垂老。\n朝餐未破百瓮齑，晚饷犹存两囷枣。\n舂粳但备翁作糜，储帛纔堪孙裂褓。\n贤愚元自一王尊，痴钝宁论万冯道。\n可怜对客犹自矜，谈道能令君绝倒。",
        "dynasty": "宋",
        "collection_info": null
    },
    {
        "uuid": "4a7fb92223c855c63443b54be909f27d",
        "title": "春晚二首  其一",
        "author": "陆游",
        "content": "寂寞又过桃李时，东园微雨草离离。\n破囷食外有余粟，残髮白中生黑丝。\n小疾已能忘药石，余年宁復问蓍龟。\n饰巾待尽从来事，闭户烧香更不疑。",
        "dynasty": "宋",
        "collection_info": null
    },
    {
        "uuid": "0ab6fe993bf64aa013c54c66344e86c1",
        "title": "春晚二首  其二",
        "author": "陆游",
        "content": "正见山陂草木芽，狂风忽扫万枝花。\n病怀久已忘春事，老眼犹能惜物华。\n枕上有诗频自改，尊中无酒不妨赊。\n昔人漫道伤幽独，野鹤分巢即是家。",
        "dynasty": "宋",
        "collection_info": null
    },
    {
        "uuid": "96a126523bba0fe1c1415fdec24e63bf",
        "title": "闭户",
        "author": "陆游",
        "content": "乞身林下养衰残，闭户宁容外物干。\n正使有为终淡泊，未能无疾已轻安。\n寸阴息念如年永，丈室端居抵海宽。\n老子尔来深达此，却嫌儿女话团栾。",
        "dynasty": "宋",
        "collection_info": null
    },
    {
        "uuid": "75bacad25e5fc911685e9774e484d40b",
        "title": "晨起",
        "author": "陆游",
        "content": "初听高枝鹎鵊鸣，旋闻深井辘轳声。\n烟笼小阁犹疑雨，日射东窗顿作晴。\n古洗注汤供颒濯，春畦摘菜助炰烹。\n老人颓惰虽堪笑，终胜胸中怀不平。",
        "dynasty": "宋",
        "collection_info": null
    },
    {
        "uuid": "6a812191465905388339fd9b2109eda3",
        "title": "出游四首  其一",
        "author": "陆游",
        "content": "九日阴薶一日晴，此行处处是丹青。\n断云零落江郊路，寿木轮囷古驿亭。\n馌妇微行望耕垄，渔歌相和起烟汀。\n拔山意气今何在，犹有遗祠可乞灵。",
        "dynasty": "宋",
        "collection_info": null
    },
    {
        "uuid": "84c9144dc97f5559f8ad93e054a5e9a7",
        "title": "出游四首  其二",
        "author": "陆游",
        "content": "近过父老远寻僧，病起经行力渐增。\n织室蹋机鸣轧轧，稻陂潴水筑登登。\n浅深村落时分径，高下川原自作层。\n薄暮到家还熟睡，隔林钟鼓报晨兴。",
        "dynasty": "宋",
        "collection_info": null
    },
    {
        "uuid": "274d3858776f73d0dae1da8d73a1e25f",
        "title": "出游四首  其三",
        "author": "陆游",
        "content": "吴地清明未减寒，梨花初动杏花残。\n平沙漫漫人争渡，微雨萧萧客跨鞍。\n野寺吹螺作春会，山邮籴米具朝餐。\n已开九帙吾何觊，时说金丹强自宽。",
        "dynasty": "宋",
        "collection_info": null
    },
    {
        "uuid": "998bf7597821a2a96a6cae48cadd394b",
        "title": "出游四首  其四",
        "author": "陆游",
        "content": "东阡南陌适逢晴，小蹇轻装短作程。\n白水满陂秧马跃，绿阴绕舍纬车鸣。\n过村小妇凭墙看，入寺高人揽裓迎。\n剩倩东风吹柳絮，放翁诗到此时成。",
        "dynasty": "宋",
        "collection_info": null
    },
    {
        "uuid": "f5a8b0e6c92ed26002bf39fe0cf045d2",
        "title": "曳杖",
        "author": "陆游",
        "content": "曳杖寄彷徉，徐行转曲廊。\n病知贪酒害，老悔爱花狂。\n庭树云收影，帘旌雨浥香。\n悠然有佳处，物我两相忘。",
        "dynasty": "宋",
        "collection_info": null
    },
    {
        "uuid": "ed2bd45539715a2ca01dc1e9c1ae2a1f",
        "title": "自咏",
        "author": "陆游",
        "content": "曾着杞菊赋，自名桑苎翁。\n常开罗爵网，不下钓鱼筒。\n租税先期毕，陂塘与众同。\n士章八十字，世世写屏风。",
        "dynasty": "宋",
        "collection_info": null
    },
    {
        "uuid": "ecc202a74383c537800dfe87eb4fe84c",
        "title": "杂兴五首  其一",
        "author": "陆游",
        "content": "谋生在衣食，不仕当作农。\n识字读农书，岂不贤雕虫。\n妇当娶农家，养蚕事炊舂。\n晨耕候春扈，夜织惊秋蛩。\n畦蔬胜肉羹，社酒如粥醲。\n毋为慕朝帻，谄笑求见容。",
        "dynasty": "宋",
        "collection_info": null
    },
    {
        "uuid": "18f96fce91a4ea10b574232d1d5273b7",
        "title": "杂兴五首  其二",
        "author": "陆游",
        "content": "家世本臞儒，自奉至俭薄。\n肉食固难期，间亦阙盐酪。\n宾朋饭芋豆，时节羹藜藿。\n偶然设鸡豚，变色相与作。\n家居常守此，自计岂不乐。\n蔬园畏蹴蹋，切勿思大嚼。",
        "dynasty": "宋",
        "collection_info": null
    },
    {
        "uuid": "3a3b72ec4be499576536dcc41cc3bf66",
        "title": "杂兴五首  其三",
        "author": "陆游",
        "content": "家本徙寿春，遭乱建炎初。\n南来避狂寇，乃復遇强胡。\n于时髧两髦，几不保头颅。\n乱定不敢归，三载东阳居。\n人事固难料，今乃八十余。\n努力未死间，读我先人书。",
        "dynasty": "宋",
        "collection_info": null
    },
    {
        "uuid": "29d0e9c50260817cb1dfe25c8b70b829",
        "title": "杂兴五首  其四",
        "author": "陆游",
        "content": "读诗读七月，治书治无逸。\n王业与农功，事异理则一。\n此外復何为，齐民有遗术。\n一饱不啻足，切勿为利訹。\n大屋起道傍，百鬼阚其室。\n曷不观陆翁，食菜开九秩。",
        "dynasty": "宋",
        "collection_info": null
    },
    {
        "uuid": "9a174d65576f8c4474f03371a9569978",
        "title": "杂兴五首  其五",
        "author": "陆游",
        "content": "三吴气候异，开岁固多雨。\n今年已暮春，霁日仅可数。\n寒气薄腠理，沉痛结心膂。\n遣奴买药物，日夜事炮煮。\n端居情怀恶，欲出泥淖阻。\n安得平生欢，驾言问良苦。",
        "dynasty": "宋",
        "collection_info": null
    },
    {
        "uuid": "239eebbc94eaadce7b532c474ee01304",
        "title": "杂感六首  其一",
        "author": "陆游",
        "content": "病卧践衰境，躬耕归故园。\n怒蛙号废沼，妖鵩啸荒村。\n里巷鱼餐薄，坊场黍酒浑。\n相逢欲话旧，意极转忘言。",
        "dynasty": "宋",
        "collection_info": null
    },
    {
        "uuid": "d27b2b64e394a6dad38aef89ce7b8c53",
        "title": "杂感六首  其二",
        "author": "陆游",
        "content": "道进身垂老，方灵病已侵。\n知难逃死籍，犹得遂归心。\n星斗开孤剑，尘埃拂素琴。\n妄庸常衮衮，谁与论幽深。",
        "dynasty": "宋",
        "collection_info": null
    },
    {
        "uuid": "d671ecb49afe5dddb927d78f18fa4839",
        "title": "杂感六首  其三",
        "author": "陆游",
        "content": "雨霁花无几，愁多酒不支。\n凄凉数声笛，零乱一枰棋。\n蹈海言犹在，移山志未衰。\n何人知壮士，击筑有余悲。",
        "dynasty": "宋",
        "collection_info": null
    },
    {
        "uuid": "c61a496f12435f52fd89e76920508f0b",
        "title": "杂感六首  其四",
        "author": "陆游",
        "content": "草径纔容步，茅庐仅庇床。\n原贫道尊显，回夭死芬芳。\n弦诵喧清晓，鉏耰满夕阳。\n此风能不坠，韦布亦何伤。",
        "dynasty": "宋",
        "collection_info": null
    },
    {
        "uuid": "f9d8a258b22a814160cfb8949de09e1b",
        "title": "杂感六首  其五",
        "author": "陆游",
        "content": "早仕谗销骨，迟归悔噬脐。\n短衣犹掩胫，穷巷固多泥。\n婢喜蚕三幼，奴贪雨一犁。\n衡茅明我眼，刮膜谢金篦。",
        "dynasty": "宋",
        "collection_info": null
    },
    {
        "uuid": "094dad3e3c4349ea0b5e7a097daa186f",
        "title": "杂感六首  其六",
        "author": "陆游",
        "content": "春晚晴还雨，村深醉復醒。\n溪添半篙绿，山可一窗青。\n药品随长镵，花名记小屏。\n闲身幸无事，吟啸送余龄。",
        "dynasty": "宋",
        "collection_info": null
    },
    {
        "uuid": "a659bfebd048f24f918ffdf6851c9489",
        "title": "两麞",
        "author": "陆游",
        "content": "吾园畜两麞，善惊未易驯。\n及今纔几时，弭耳常依人。\n饥食园中草，渴饮沟涧滨。\n时时辍余粮，亦未耗吾囷。\n吏或无佳政，盗贼起齐民。\n孰能抚以德，坐还三代醇。",
        "dynasty": "宋",
        "collection_info": null
    },
    {
        "uuid": "170538f44631fbf8c24443e08174246a",
        "title": "书感",
        "author": "陆游",
        "content": "疋马曾为塞上游，东归几见剡川秋。\n故城废市古今嘆，断角残钟朝暮愁。\n尺寸无功真碌碌，耄期未死转悠悠。\n阿奴尚喜强人意，三日于菟气食牛。",
        "dynasty": "宋",
        "collection_info": null
    },
    {
        "uuid": "ac018a156a4eb2b1b2b4b8f60555dbe4",
        "title": "书意",
        "author": "陆游",
        "content": "万事马牛风，萧然破屋中。\n忍贫增力量，耐辱见神通。\n道进天魔散，心安客疾空。\n微言施鱼鸟，一一脱池笼。",
        "dynasty": "宋",
        "collection_info": null
    },
    {
        "uuid": "2451b1f4f4ee1254a2f1553824d7e3f6",
        "title": "读唐书",
        "author": "陆游",
        "content": "力行可使金如土，笃好能徕马若龙。\n斗米三钱本常事，风云千载自难逢。",
        "dynasty": "宋",
        "collection_info": null
    },
    {
        "uuid": "50e0165a293af689415411e3d5c59293",
        "title": "杂题四首  其一",
        "author": "陆游",
        "content": "贫中得味如餐蔗，语下明心似到乡。\n对客欲谈浑忘却，笑呼童子替烧香。",
        "dynasty": "宋",
        "collection_info": null
    },
    {
        "uuid": "01301af2e0ec228338eee9f2019d14ba",
        "title": "杂题四首  其二",
        "author": "陆游",
        "content": "半饱半饥穷境界，知晴知雨病形骸。\n轩昂似鹤那求料，枯槁如僧不赴斋。",
        "dynasty": "宋",
        "collection_info": null
    },
    {
        "uuid": "a148ea0e0b1c7a7c6dcb11824f477dcd",
        "title": "杂题四首  其三",
        "author": "陆游",
        "content": "传家只要存书种，学道当知养圣胎。\n宁使终身迁比景，莫令一物污灵台。",
        "dynasty": "宋",
        "collection_info": null
    },
    {
        "uuid": "7361882fd8c039d22fab2cb90e2a6332",
        "title": "杂题四首  其四",
        "author": "陆游",
        "content": "大儿都门久栖栖，小儿调官今復西。\n邻家父子我所羡，泥水没膝扶耕犁。",
        "dynasty": "宋",
        "collection_info": null
    },
    {
        "uuid": "1b41b99603211dab7073016661406076",
        "title": "栽牡丹",
        "author": "陆游",
        "content": "携锄庭下斸苍苔，墨紫鞓红手自栽。\n老子龙钟逾八十，死前犹见几回开。",
        "dynasty": "宋",
        "collection_info": null
    },
    {
        "uuid": "88007ec5255a894b01cc9969ac26c8ee",
        "title": "夜闻姑恶",
        "author": "陆游",
        "content": "学道当于万事轻，可怜力浅未忘情。\n孤愁忽起不可耐，风雨溪头姑恶声。",
        "dynasty": "宋",
        "collection_info": null
    },
    {
        "uuid": "fee3efc4b44f35f42dcb58b78e6c8cb5",
        "title": "哭开孙",
        "author": "陆游",
        "content": "学步渐扶床，乘车已驾羊。\n虚称砌台使，不遇玉函方。\n杳杳天难问，茫茫夜正长。\n寂寥谁伴汝，萧寺闭空房。",
        "dynasty": "宋",
        "collection_info": null
    },
    {
        "uuid": "63180d9978279bd2d22e47e9c9a3e5f3",
        "title": "晚春东园作二首  其一",
        "author": "陆游",
        "content": "雨余木叶绿成阴，一日身闲直万金。\n习气自嫌除未尽，鸟啼花落尚关心。",
        "dynasty": "宋",
        "collection_info": null
    },
    {
        "uuid": "727881b859d3b8954446a931d1ef3bd0",
        "title": "晚春东园作二首  其二",
        "author": "陆游",
        "content": "女郎花开春事阑，王孙草长思妇嘆。\n蜂酿蜜脾犹未熟，雨催梅颊已微丹。",
        "dynasty": "宋",
        "collection_info": null
    },
    {
        "uuid": "89e8b767d0c6bf9bb9e1cf8099761a82",
        "title": "禽声",
        "author": "陆游",
        "content": "布谷布谷天未明，架犁架犁人起耕。\n宦途不似农家乐，东作西成过此生。",
        "dynasty": "宋",
        "collection_info": null
    },
    {
        "uuid": "68d5a07cf817668f202f9c794022c38d",
        "title": "秦皇酒瓮下垂钓偶赋",
        "author": "陆游",
        "content": "酒瓮山边古钓矶，沙鸥与我共斜晖。\n目前虽有小得丧，天下岂无公是非。\n沧海横流何日定，古人復起欲谁归。\n道边醉倒君奚憾，岂失风尘一布衣。",
        "dynasty": "宋",
        "collection_info": null
    },
    {
        "uuid": "0f20361d2b7515a58480a1c5d273c9d6",
        "title": "出游归鞍上口占",
        "author": "陆游",
        "content": "渺渺烟波飞桨去，迢迢桑野策驴还。\n寄怀楚水吴山外，得意唐诗晋帖间。\n每惜好春如我老，谁能长日伴人闲。\n世间自是无兼得，勋业元非造物悭。",
        "dynasty": "宋",
        "collection_info": null
    },
    {
        "uuid": "75faa68ac4ba299b38c7b1a7c895e3f8",
        "title": "闲咏",
        "author": "陆游",
        "content": "本志常思退，前缘剩得闲。\n听猿来剡县，采药上稽山。\n超绝风尘表，莹然冰雪颜。\n向来香火地，五缀羽衣班。",
        "dynasty": "宋",
        "collection_info": null
    },
    {
        "uuid": "98ade6c49470db834fd70d3593535b33",
        "title": "雨",
        "author": "陆游",
        "content": "晓望横斜映水亭，暮看飘洒湿帘旌。\n不嫌平野苍茫色，实厌空阶点滴声。\n上策莫如常熟睡，少安毋躁会当晴。\n且将穑事传童稚，未插秧时正好耕。",
        "dynasty": "宋",
        "collection_info": null
    },
    {
        "uuid": "c26557f4a0aaca5f573ec4293d645c5c",
        "title": "立夏",
        "author": "陆游",
        "content": "赤帜插城扉，东君整驾归。\n泥新巢燕闹，花尽蜜蜂稀。\n槐柳阴初密，帘栊暑尚微。\n日斜汤沐罢，熟练试单衣。",
        "dynasty": "宋",
        "collection_info": null
    },
    {
        "uuid": "739a507a79c6b04d869a5c1ce08f0672",
        "title": "孤寂",
        "author": "陆游",
        "content": "晚境诸儿少在傍，书堂孤寂似僧房。\n家居不减旅怀恶，夏夜尚如寒漏长。\n数筯笋虀甘淡薄，半盂麦饭喜丰穰。\n愚儒幸自元无事，日课朱黄自作忙。",
        "dynasty": "宋",
        "collection_info": null
    },
    {
        "uuid": "4c1464abd89061c65dc9c055737ccf3c",
        "title": "明日观孤寂诗不觉大笑作长句自解",
        "author": "陆游",
        "content": "独处将如长夜何，直将寂默养天和。\n爱身不惰如怀璧，守气无亏似塞河。\n尘箧空存获麟笔，烟陂懒和饭牛歌。\n年来勋业君知否，纛下新降百万魔。",
        "dynasty": "宋",
        "collection_info": null
    },
    {
        "uuid": "8cbe81f5c38afc6891b700fca9ee9719",
        "title": "初夏出游三首  其一",
        "author": "陆游",
        "content": "早缘疏拙遂归耕，晚为沉绵得养生。\n药镵钓竿缘已熟，海村山市眼偏明。\n安西万里人何在，广武千年恨未平。\n但使莲峰归路稳，亦无闲手揖公卿。",
        "dynasty": "宋",
        "collection_info": null
    },
    {
        "uuid": "31e8af6cb970d0ded8cedfb1dcb3ecf2",
        "title": "初夏出游三首  其二",
        "author": "陆游",
        "content": "平生与世旷周旋，惟有清游意独便。\n小竈炊菰山市口，束刍秣蹇海云边。\n春融恨欠舒长日，秋爽已悲摇落天。\n首夏清和真妙语，为君诵此一欣然。",
        "dynasty": "宋",
        "collection_info": null
    },
    {
        "uuid": "ed7e2e30318f2210e83b2a2a24d1da82",
        "title": "初夏出游三首  其三",
        "author": "陆游",
        "content": "泥黦{糭米=木}鞋雨垫巾，闲游又送一年春。\n长歌聊对圣贤酒，羸病极知朝暮人。\n废堞荒郊闲吊古，朱樱青杏正尝新。\n桃源自爱山川美，未必当时是避秦。",
        "dynasty": "宋",
        "collection_info": null
    },
    {
        "uuid": "872743c36562b3da3c08c3da494d576e",
        "title": "自咏",
        "author": "陆游",
        "content": "龟屋裁小冠，鹿皮制短裘。\n陆驾少游车，水泛渊明舟。\n山泽与城市，有路即可游。\n或时一饭去，间亦旬日留。\n方见莫木萌，忽已天地秋。\n淘丹云涧冷，采药乳穴幽。\n逢人亦欣然，有问乃不酬。\n摩挲金铜人，千载寄悠悠。",
        "dynasty": "宋",
        "collection_info": null
    },
    {
        "uuid": "5757ca291edf68c8e99da5b73adb0129",
        "title": "五更闻雨思季长",
        "author": "陆游",
        "content": "幽丛鸣姑恶，高树号杜宇。\n惊回千里梦，听此五更雨。\n展转窗未明，更觉心独苦。\n天涯怀故人，安得插两羽。",
        "dynasty": "宋",
        "collection_info": null
    },
    {
        "uuid": "54029b16c5ecbd037afd55785d9a5ca7",
        "title": "醉中作",
        "author": "陆游",
        "content": "小市钟声断，高楼月色新。\n醉眠当大路，狂舞属行人。\n有客要元亮，无妻谏伯伦。\n山花信手插，不復惜乌巾。",
        "dynasty": "宋",
        "collection_info": null
    },
    {
        "uuid": "ad1ad2a15ba264bfad32b61010b8b3d8",
        "title": "溪园",
        "author": "陆游",
        "content": "跌宕欲忘形，溪园半醉醒。\n静看猿哺果，闲爱鹤梳翎。\n矮榻水纹簟，虚斋山字屏。\n更须新月夜，风露对青冥。",
        "dynasty": "宋",
        "collection_info": null
    },
    {
        "uuid": "87277d66f341061317a47675d1a0e1c7",
        "title": "初夏闲居八首  其一",
        "author": "陆游",
        "content": "云液初篘小瓮香，风漪乍展北窗凉。\n巢干燕乳虫供哺，花过蜂闲蜜满房。\n闭户不知春已去，钞书但觉日方长。\n所嗟诗思年来减，虚负奚奴古锦囊。",
        "dynasty": "宋",
        "collection_info": null
    },
    {
        "uuid": "384081ff3b1bd937549de635de2d6a9c",
        "title": "初夏闲居八首  其二",
        "author": "陆游",
        "content": "川云漠漠雨冥冥，浊酒闲倾不满瓶。\n蚕簇尚寒忧茧薄，稻陂初满喜秧青。\n王师护塞方屯甲，亲诏忧民已放丁。\n病起自怜犹健在，不须求应少微星。",
        "dynasty": "宋",
        "collection_info": null
    },
    {
        "uuid": "33409d39b1f42fc9959be09d1656fa71",
        "title": "初夏闲居八首  其三",
        "author": "陆游",
        "content": "松棚黯黯接虚堂，扫地烧香旋置床。\n密叶留花供浅酌，断云障日作微凉。\n高城薄暮闻吹角，小市丰年有戏埸。\n白首史官闲尽岁，祇将搜句答流光。",
        "dynasty": "宋",
        "collection_info": null
    },
    {
        "uuid": "c2c8c0b738d6e5431f198f3c486add9f",
        "title": "初夏闲居八首  其四",
        "author": "陆游",
        "content": "城上朱旗夏令初，溪头绿水蘸菰蒲。\n花贪结子无遗萼，燕接飞虫正哺雏。\n箫鼓赛蚕人尽醉，陂塘移稻客相呼。\n长安青盖金羁马，也有农家此乐无。",
        "dynasty": "宋",
        "collection_info": null
    },
    {
        "uuid": "e2f44b1f7883d18cfc4f257b582bc2cb",
        "title": "初夏闲居八首  其五",
        "author": "陆游",
        "content": "啜茗清风两腋生，西斋雅具惬幽情。\n熏衣过后篝炉冷，展卷终时懒架横。\n巢燕何曾择贫富，鸣鸠元不为阴晴。\n但能与物俱无着，小草新诗取次成。",
        "dynasty": "宋",
        "collection_info": null
    },
    {
        "uuid": "6ebd5cf116a98cdbbe1350a78787ffa6",
        "title": "初夏闲居八首  其六",
        "author": "陆游",
        "content": "野水枫林久寄家，惯将枯淡作生涯。\n小楼有月听吹笛，深院无风看硙茶。\n静岸葛巾穿荟蔚，闲拖筇杖入谽谺。\n平居每与儿孙说，切勿人前一语夸。",
        "dynasty": "宋",
        "collection_info": null
    },
    {
        "uuid": "63c79eea3e9b18a658b593c6c941f87c",
        "title": "初夏闲居八首  其七",
        "author": "陆游",
        "content": "水边茆屋两三间，野叟幽人日往还。\n两卷硬黄书老子，数峰破墨画庐山。\n功名会上元须福，生死津头正要顽。\n试说龟堂得力处，向来何啻半生闲。",
        "dynasty": "宋",
        "collection_info": null
    },
    {
        "uuid": "b6a0da50f35145025188001f3d9828e4",
        "title": "初夏闲居八首  其八",
        "author": "陆游",
        "content": "煮酒青梅次第尝，啼莺乳燕占年光。\n蚕收户户缫丝白，麦熟村村捣麨香。\n民有袴襦知岁乐，亭无桴鼓喜时康。\n未尝一事横胸次，但曲吾肱梦自长。",
        "dynasty": "宋",
        "collection_info": null
    },
    {
        "uuid": "9516cebcc4837a238177f572867b362b",
        "title": "子坦今秋盐官市征当满作绝句寄之",
        "author": "陆游",
        "content": "八十老翁头似雪，柯桥送汝泪频挥。\n残年岂料犹强健，却向柯桥接汝归。",
        "dynasty": "宋",
        "collection_info": null
    },
    {
        "uuid": "7bf484836020212dc59a462142402c00",
        "title": "子遹调官得永平钱监待次甚远寄诗宽其意盖将与之偕行也",
        "author": "陆游",
        "content": "黄纸起家升仕籍，青衫遡阙拜恩光。\n署衔汝勿憎铜臭，就养吾方喜饭香。\n世事极知多倚伏，人生正要小回翔。\n但令父子常相守，敛版扶犁味总长。",
        "dynasty": "宋",
        "collection_info": null
    },
    {
        "uuid": "49baf5073041063555426c927ee38441",
        "title": "送韩立道守池州",
        "author": "陆游",
        "content": "千里江山控上流，省郎怀绶去为州。\n才华故在诸公右，谈笑遥分圣主忧。\n月堕丽谯喧鼓角，雨余绿野遍锄耰。\n万家歌舞春风裏，秋浦如今不似秋。",
        "dynasty": "宋",
        "collection_info": null
    },
    {
        "uuid": "a9d16c9b6c5c2418b4a3b349d5d9a1d1",
        "title": "野兴四首  其一",
        "author": "陆游",
        "content": "寓馆无常地，轻装不宿谋。\n迷途问耕叟，过渡上渔舟。\n野饭香炊玉，村醪滑泻油。\n还家亦无事，随处送悠悠。",
        "dynasty": "宋",
        "collection_info": null
    },
    {
        "uuid": "d9de831c771ccf37e86b43db75c3604a",
        "title": "野兴四首  其二",
        "author": "陆游",
        "content": "小雨迎藜杖，微风入葛巾。\n宁甘结袜系，不作拜车尘。\n施药乡邻喜，忘机鸟雀驯。\n家山又初夏，好在不赀身。",
        "dynasty": "宋",
        "collection_info": null
    },
    {
        "uuid": "ac1c29ced0a220b6aa76a3b322f34df2",
        "title": "野兴四首  其三",
        "author": "陆游",
        "content": "山豁逢孤寺，林穷渡小沟。\n松声乱僧梵，雨点杂鱼游。\n皂纛三军帅，金章万户侯。\n人生各有愿，未肯换扁舟。",
        "dynasty": "宋",
        "collection_info": null
    },
    {
        "uuid": "617a284da4a05537d01a864cc27aa923",
        "title": "野兴四首  其四",
        "author": "陆游",
        "content": "去去历山村，行行并庙垣。\n湍流鲙鱼小，仄径鲊花繁。\n白鹭飞如导，青萝险可扪。\n归途不寂寞，迎笑有诸孙。",
        "dynasty": "宋",
        "collection_info": null
    },
    {
        "uuid": "4802e4f6d8f714ad3455cd78b40b7272",
        "title": "东斋杂书十二首  其一",
        "author": "陆游",
        "content": "吾庐虽甚陋，窗扉亦疏明。\n开卷冬日暖，曲肱暑风清。\n昨日一鸟鸣，今日一木荣。\n欣然与之接，悲慨何由生。",
        "dynasty": "宋",
        "collection_info": null
    },
    {
        "uuid": "c507dd5689e3e7fb9da859fec98141fe",
        "title": "东斋杂书十二首  其二",
        "author": "陆游",
        "content": "吾贫无时醒，日月忽遄迈。\n空林春采葚，荒垄秋种稗。\n孤学有自来，饥死奚足怪。\n着书充栋宇，一字不肯卖。",
        "dynasty": "宋",
        "collection_info": null
    },
    {
        "uuid": "dcd72e0f4ccb18025ba4dcd97041b19a",
        "title": "东斋杂书十二首  其三",
        "author": "陆游",
        "content": "负负无可言，上上不须说。\n天壤大如许，我独身孑孑。\n苟合不可为，万事听瓦裂。\n年登麦饭足，得酒且勤啜。",
        "dynasty": "宋",
        "collection_info": null
    },
    {
        "uuid": "f09e5fe51e848fdbd72589d45f854f8f",
        "title": "东斋杂书十二首  其四",
        "author": "陆游",
        "content": "有客可剧谈，有酒可尽醉。\n老夫老更穷，终日惟坐睡。\n既无客款门，酒亦未易致。\n颓然北窗下，兀兀有余味。",
        "dynasty": "宋",
        "collection_info": null
    },
    {
        "uuid": "ffa4dd2adc57c0b4258981cbe8fc7695",
        "title": "东斋杂书十二首  其五",
        "author": "陆游",
        "content": "下帷听雨声，开户延月色。\n霏霏半篆香，湛湛一池墨。\n徐行舒血脉，危坐学踵息。\n吾闻诸先贤，养生莫如啬。",
        "dynasty": "宋",
        "collection_info": null
    },
    {
        "uuid": "c18e8b0b73cbf2473eeef8625be28610",
        "title": "东斋杂书十二首  其六",
        "author": "陆游",
        "content": "门低不通车，室隘劣容膝。\n掩胫无全衣，作字用挫笔。\n亲朋孰可望，门内自相恤。\n一笑语吾儿，汝驭未须叱。",
        "dynasty": "宋",
        "collection_info": null
    },
    {
        "uuid": "7838cffd70db86ab6d2075a8497f612e",
        "title": "东斋杂书十二首  其七",
        "author": "陆游",
        "content": "区芋常愿雨，秧菜常愿晴。\n吾儿行渡江，晨起愁风生。\n人生各徇私，夫岂造物情。\n孰能均此意，万里皆春耕。",
        "dynasty": "宋",
        "collection_info": null
    },
    {
        "uuid": "76150d5399019c46b686bb045e6b1189",
        "title": "东斋杂书十二首  其八",
        "author": "陆游",
        "content": "吾居鱼鳖乡，戒食兼鲜薧。\n鸡鹜以御客，乃者亦一扫。\n区区仁爱心，殆可质苍昊。\n物情岂远哉，我亦吝肝脑。",
        "dynasty": "宋",
        "collection_info": null
    },
    {
        "uuid": "a8568ed6c47ffa1b9f5c207faef9d9e4",
        "title": "东斋杂书十二首  其九",
        "author": "陆游",
        "content": "艺花恨不茂，薙草欲其尽。\n心常堕贪爱，否则近残忍。\n蝶网犹翩翾，蚓断更菌蠢。\n君其等观之，何者非可闵。",
        "dynasty": "宋",
        "collection_info": null
    },
    {
        "uuid": "e61c05688631355910ab6191f182d36f",
        "title": "东斋杂书十二首  其一○",
        "author": "陆游",
        "content": "药与疾相当，何恙不能已。\n良医善用药，疾去药亦止。\n晨晡节饮食，劳佚时卧起。\n藉臼米长生，耄期直易尔。",
        "dynasty": "宋",
        "collection_info": null
    },
    {
        "uuid": "7c017be4f533b341f31ae7076cde1478",
        "title": "东斋杂书十二首  其一一",
        "author": "陆游",
        "content": "养生有妙理，省事与寡言。\n于此能力守，众说皆其藩。\n扰扰斲汝本，譊譊伤汝魂。\n要当俱置之，息深踵自温。",
        "dynasty": "宋",
        "collection_info": null
    },
    {
        "uuid": "a797c10fc0e6aab12f0f0742b90620de",
        "title": "东斋杂书十二首  其一二",
        "author": "陆游",
        "content": "学者学圣人，斯须不容苟。\n百年乐箪瓢，千载仰山斗。\n家庭盛弦诵，父子相师友。\n但令书种存，勿愧耕垄亩。",
        "dynasty": "宋",
        "collection_info": null
    },
    {
        "uuid": "e820d609b370d72f732e0a7d1f8ffa8f",
        "title": "梅市",
        "author": "陆游",
        "content": "沙际人家半掩扉，借炊小住不相违。\n水生溪面大鱼跃，风定草头双蝶飞。\n竹院游僧闻鼓集，烟畦老圃荷锄归。\n浩然物外真堪乐，回首浮生万事非。",
        "dynasty": "宋",
        "collection_info": null
    },
    {
        "uuid": "a31a91b27da45d9519ae3d7dfb2be04b",
        "title": "初夏幽居四首  其一",
        "author": "陆游",
        "content": "日长巷陌晒丝香，雨霁郊原割麦忙。\n小担过门尝冷粉，微风解箨看新篁。\n傍篱邻妇收鱼笱，叩户村医送药方。\n欲到湖边还懒动，悠然扶杖立斜阳。",
        "dynasty": "宋",
        "collection_info": null
    },
    {
        "uuid": "4e514a6eaaf2e132c92555650944ea68",
        "title": "初夏幽居四首  其二",
        "author": "陆游",
        "content": "虚堂一幅接䍦巾，竹树森疏夏令新。\n瓶竭重招曲道士，床空新聘竹夫人。\n寒龟不食犹能寿，弊帚何施亦自珍。\n枕簟北窗宁有厌，小山终日对嶙峋。",
        "dynasty": "宋",
        "collection_info": null
    },
    {
        "uuid": "c238931ee4e1c009a4f772eb7b413075",
        "title": "初夏幽居四首  其三",
        "author": "陆游",
        "content": "野草幽花无歇时，一窗终日对东篱。\n病犹独醉虽堪笑，老未全衰亦自奇。\n古纸硬黄临晋帖，矮笺匀碧录唐诗。\n箇中疑是忘忧处，问着山翁却不知。",
        "dynasty": "宋",
        "collection_info": null
    },
    {
        "uuid": "eb2c496e5d16507c399773d21dce8b93",
        "title": "初夏幽居四首  其四",
        "author": "陆游",
        "content": "东园梅熟杏初丹，老子披襟每不冠。\n古砚坡陀麝煤绿，小山葱蒨石盆寒。\n移床剩欲眠松坞，鼓枻还思泊蓼滩。\n未用丝毫辨差等，黄尘终胜客长安。",
        "dynasty": "宋",
        "collection_info": null
    },
    {
        "uuid": "16eef89c7522861c710dab0d42cb23c3",
        "title": "泛舟至近村茅徐两舍劳以尊酒",
        "author": "陆游",
        "content": "小舸悠扬亦乐哉，迢迢故取北村回。\n山从树外参差出，水自城阴曲折来。\n乐岁共忘东作苦，残租不待急符催。\n旧邻父老睽离久，唤取开颜把一杯。",
        "dynasty": "宋",
        "collection_info": null
    },
    {
        "uuid": "1f25f210c484f05e52a942ec909a61b5",
        "title": "再次前韵",
        "author": "陆游",
        "content": "少壮即今安在哉，轻舟访旧莫轻回。\n儿童拥岸迎舟入，妇女窥篱喜客来。\n多难只成双鬓改，流年更着暮笳催。\n放怀鱼鸟平生事，少住茅檐尽此杯。",
        "dynasty": "宋",
        "collection_info": null
    },
    {
        "uuid": "9bc65017de076e38f6c7c24d2f1cdd45",
        "title": "题陈伯予主簿所藏秦少游像",
        "author": "陆游",
        "content": "晚生常恨不从公，忽拜英姿绘画中。\n妄欲步趋端有意，我名公字正相同。",
        "dynasty": "宋",
        "collection_info": null
    },
    {
        "uuid": "cbe4e3ef30af546dfaeaecefa9ea773a",
        "title": "入梅",
        "author": "陆游",
        "content": "今年入梅日，云脚垂到地。\n芬香小麦麨，展转北窗睡。\n甲夜闻雨声，起拜造物赐。\n三登于此卜，一饱可坐致。\n语儿高尔囷，戒妇丰尔馈。\n击壤歌太平，门无督租吏。",
        "dynasty": "宋",
        "collection_info": null
    },
    {
        "uuid": "d65092268dcfd1d2572b17146d055199",
        "title": "北窗雨中作",
        "author": "陆游",
        "content": "鬰蒸作不解，风雨来有信。\n岂惟窗户清，更喜草木润。\n简编既陈前，灯火亦可近。\n跂予望圣贤，倾河洗骄吝。\n扶衰幸未死，吾道其少进。\n安得平生欢，怀抱为君尽。",
        "dynasty": "宋",
        "collection_info": null
    },
    {
        "uuid": "8c31c97724a2f74cc087a2794704c782",
        "title": "戏书触目",
        "author": "陆游",
        "content": "狸奴闲占熏笼卧，燕子横穿翠径飞。\n我亦人间好事者，凭阑小立试单衣。",
        "dynasty": "宋",
        "collection_info": null
    },
    {
        "uuid": "cfe6de4fd4de4c5ed5b6da8b41607d81",
        "title": "四月二十八日作二首  其一",
        "author": "陆游",
        "content": "四月欲尽五月初，九十未及八十余。\n开口何曾谈世事，收身且復爱吾庐。",
        "dynasty": "宋",
        "collection_info": null
    },
    {
        "uuid": "b16448d404849d0661f197ec444f138a",
        "title": "四月二十八日作二首  其二",
        "author": "陆游",
        "content": "行遍人间病不禁，鬓毛饱受雪霜侵。\n茅檐一夜萧萧雨，洗尽平生幻妄心。",
        "dynasty": "宋",
        "collection_info": null
    },
    {
        "uuid": "bfa4570955b240a126972daa6c5873ad",
        "title": "倚筇",
        "author": "陆游",
        "content": "老翁愈老欲安归，归卧稽山饱蕨薇。\n未免解牛逢肯綮，岂能相马造精微。\n灵山有士拈花笑，阙里何人鼓瑟希。\n我亦倚筇桑竹下，白髯萧飒满斜晖。",
        "dynasty": "宋",
        "collection_info": null
    },
    {
        "uuid": "19f1b5915fa85e3d2dae87ca98e52551",
        "title": "薄暑",
        "author": "陆游",
        "content": "仲夏暑尚薄，孤村日尤长。\n僧坊初施浴，行路亦馈浆。\n老我绝人事，终日坐虚堂。\n南北两松棚，细细吹清香。\n堂中无长物，独置湘竹床。\n我睡仆亦休，睡觉谁在傍。\n起坐拭两眦，小山鬰苍苍。\n安得乌有生，俱老无何乡。",
        "dynasty": "宋",
        "collection_info": null
    },
    {
        "uuid": "cb0c8e2a00d5e0e3d7ea0671a3e8e359",
        "title": "昼寝二首  其一",
        "author": "陆游",
        "content": "倦腕擎书忽堕前，心清无梦腹便便。\n丹成未要排云去，且住人间作睡仙。",
        "dynasty": "宋",
        "collection_info": null
    },
    {
        "uuid": "d4ebca5ce6e4d943e38d74926114bb65",
        "title": "昼寝二首  其二",
        "author": "陆游",
        "content": "困睫芒羊一欠伸，颓然忽已堕纱巾。\n鼻端雷动君无怪，路熟华胥不问津。",
        "dynasty": "宋",
        "collection_info": null
    },
    {
        "uuid": "d6dad6c1f2ed16a8c25e882158389456",
        "title": "睡起二首  其一",
        "author": "陆游",
        "content": "睡起伥伥扇懒摇，枕痕着面未全消。\n山丹石竹俱零落，孤蝶飞来伴寂寥。",
        "dynasty": "宋",
        "collection_info": null
    },
    {
        "uuid": "0ecdc357e644db7a99e571b2e91b42bc",
        "title": "睡起二首  其二",
        "author": "陆游",
        "content": "蒲萄换叶欲成阴，岁月催人感慨深。\n安得门前无俗客，岸巾临水听蝉吟。",
        "dynasty": "宋",
        "collection_info": null
    },
    {
        "uuid": "e3a7b4561c5bfd84c11dd0486f32288f",
        "title": "林间书意二首  其一",
        "author": "陆游",
        "content": "三三两两市船回，水际柴门尚未开。\n垂绿笋梢风正恶，弄黄梅子雨初来。\n红螺杯小倾花露，紫玉池深贮麝煤。\n领取林间闲富贵，向来误计伴邹枚。",
        "dynasty": "宋",
        "collection_info": null
    },
    {
        "uuid": "9b271e2a2b44bff5aab40848b35a952a",
        "title": "林间书意二首  其二",
        "author": "陆游",
        "content": "小山草木一窗秋，团扇江山万里愁。\n不读狐书真僻学，未登鬼箓且闲游。\n少随官牒嗟无策，晚脱朝衫喜自由。\n半岭啸声惊阮籍，要知天下有高流。",
        "dynasty": "宋",
        "collection_info": null
    },
    {
        "uuid": "df0c4c2155dc945f5e084ad5c69f6a18",
        "title": "示子遹",
        "author": "陆游",
        "content": "吾家太傅后，衿佩盛青青。\n我忝殿诸老，汝能通一经。\n学先严诂训，书要讲声形。\n夙夜常相勉，诸孙待典刑。",
        "dynasty": "宋",
        "collection_info": null
    },
    {
        "uuid": "5c24b94c209d79ca77c5dc6d8b0c67c3",
        "title": "追凉小酌",
        "author": "陆游",
        "content": "绿树暗鱼梁，临流追晚凉。\n持杯属江月，散髮据胡床。\n苦荬腌虀美，菖蒲渍蜜香。\n醉来呼稚子，扶我上南塘。",
        "dynasty": "宋",
        "collection_info": null
    },
    {
        "uuid": "c1ac4d6d38c28a676337744a08889374",
        "title": "暑夜泛舟二首  其一",
        "author": "陆游",
        "content": "暑气方然一鼎汤，聊呼艇子夜追凉。\n微风忽起髮根冷，阙月初升林影长。\n渐近场中闻笑语，却从堤外看帆樯。\n超然自适君知否，身世从来付两忘。",
        "dynasty": "宋",
        "collection_info": null
    },
    {
        "uuid": "3c5824caf5a3a0b8caf0dc05becb699c",
        "title": "暑夜泛舟二首  其二",
        "author": "陆游",
        "content": "烈暑元知不可逃，天将清夜付吾曹。\n小舟行处浦风急，健鹘归时山月高。\n愚智极知均腐骨，利名何啻一秋毫。\n等闲分得吴松水，安用并州快翦刀。",
        "dynasty": "宋",
        "collection_info": null
    },
    {
        "uuid": "04c741ce7a0bdcdc6fb10f4f1c10a094",
        "title": "短歌行",
        "author": "陆游",
        "content": "冠一免不可以復冠，门一杜不可以復开。\n山林兀兀但俟死，台省衮衮吁可哀。\n巨材倒壑亦已矣，万牛欲挽真难哉。\n阿房铜人其重各千石，回首变化为风埃。\n吾曹浮脆不自悟，乃欲冠剑常崔嵬。\n劝君饮勿用杯酌，但当手提北斗魁。\n挹干东海见蓬莱，安用俯首为低摧。",
        "dynasty": "宋",
        "collection_info": null
    },
    {
        "uuid": "9c5168a7f1ea614832ce38639abd1b46",
        "title": "小江",
        "author": "陆游",
        "content": "细霭斜阳一片秋，数家茅屋小江头。\n橹声远入菰芦夹，鸟阵斜飞兰杜洲。\n暂住便成闲啸咏，欲归更復小迟留。\n老翁脚力犹能健，明日重来倚寺楼。",
        "dynasty": "宋",
        "collection_info": null
    },
    {
        "uuid": "e567c9b7b18904b9fd0627c2f3481d9a",
        "title": "归兴二首  其一",
        "author": "陆游",
        "content": "轻雷轣辘断梅初，残箨纵横过笋余。\n饱有期程新买犊，睡无厌足久捐书。\n白苹满渚闲挥榜，绿树连村独跨驴。\n夏日尽长归亦暮，水边灯火已疏疏。",
        "dynasty": "宋",
        "collection_info": null
    },
    {
        "uuid": "6646ab9e0b9b3f4664dc15e380b7d11f",
        "title": "归兴二首  其二",
        "author": "陆游",
        "content": "古道迢迢人迹稀，羸骖欹帽远村归。\n正看日暮羊牛下，又见月明乌鹊飞。\n僧院疏钟出林岫，渔家微火耿窗扉。\n闲游要是幽人事，草露从教湿短衣。",
        "dynasty": "宋",
        "collection_info": null
    },
    {
        "uuid": "12f0713c55b489eef7af94f78837dc28",
        "title": "自春来数梦至阆中苍溪驿五月十四日又梦作两绝句记之  其一",
        "author": "陆游",
        "content": "骑驴夜到苍溪驿，正是猿啼月落时。\n三十五年如电掣，败墙谁护旧题诗。",
        "dynasty": "宋",
        "collection_info": null
    },
    {
        "uuid": "a54a202e7c2310e1625e0af835c5e503",
        "title": "自春来数梦至阆中苍溪驿五月十四日又梦作两绝句记之  其二",
        "author": "陆游",
        "content": "亭皋败叶先秋霣，城上惊乌半夜啼。\n自笑远游心未已，年来频梦到苍溪。",
        "dynasty": "宋",
        "collection_info": null
    },
    {
        "uuid": "36a692c03cc110e24b6cec6792347c6f",
        "title": "自嘲二首  其一",
        "author": "陆游",
        "content": "长日淡无事，虚堂来远风。\n爱眠从病蹇，厌事懒治聋。\n猫健翻怜鼠，庭荒不责童。\n尔来添目暗，又免送归鸿。",
        "dynasty": "宋",
        "collection_info": null
    },
    {
        "uuid": "71ab572f12211139b23f81db09102d5f",
        "title": "自嘲二首  其二",
        "author": "陆游",
        "content": "身卧孤村日，年当大耋时。\n贫忧偿酒券，懒悔许僧碑。\n输税质耕犊，饭医烹伏雌。\n劳生不须嘆，随事且支持。",
        "dynasty": "宋",
        "collection_info": null
    },
    {
        "uuid": "b9ee846eb829bae0c1605f70fe9d8d8d",
        "title": "雨霁",
        "author": "陆游",
        "content": "一雨洗炎蒸，危阑偶独凭。\n凉飔生萃蔡，爽气入鬅鬙。\n庭下宵游燐，盘中昼扫蝇。\n绝胜尘土裏，马上嚼寒冰。",
        "dynasty": "宋",
        "collection_info": null
    },
    {
        "uuid": "daa9eebe356dadb24c3e90dca27ec5fb",
        "title": "大雨",
        "author": "陆游",
        "content": "万壑风声远，千林雨脚长。\n沟盈悬爨竈，屋漏徙衣囊。\n未说丰年喜，先便永夜凉。\n清秋病小愈，起柁上潇湘。",
        "dynasty": "宋",
        "collection_info": null
    },
    {
        "uuid": "25cf0423d4c53bcf936f922ac9c2b90b",
        "title": "社饮",
        "author": "陆游",
        "content": "世上升沉一辘轳，古来成败几樗蒱。\n试看大醉称贤相，始信常醒是鄙夫。\n起舞非无垂白伴，暮归仍有髧髦扶。\n即今不乏丹青手，谁画三山社饮图。",
        "dynasty": "宋",
        "collection_info": null
    },
    {
        "uuid": "72b3d9a7924106ea908ef885763ff0cf",
        "title": "采药有感",
        "author": "陆游",
        "content": "蒹葭记霜露，蟋蟀谨岁月。\n古人于物理，琐细不敢忽。\n我少读苍雅，衰眊今白髮。\n中间婴疢疾，过日常卒卒。\n涧毛春可求，山药秋可掘。\n虽云力探讨，疑义未免阙。\n屏居朋友散，奥妙谁敢发。\n穷理已矣夫，置觵当自罚。",
        "dynasty": "宋",
        "collection_info": null
    },
    {
        "uuid": "9e25c486d8cf9e1250668a4f4ecf7035",
        "title": "观邸报感怀",
        "author": "陆游",
        "content": "六圣涵濡寿域民，耄年肝胆尚轮囷。\n难求壮士白羽箭，且岸先生乌角巾。\n幽谷主盟猿鹤社，扁舟自适水云身。\n却看长剑空三嘆，上蔡临淮奏捷频。",
        "dynasty": "宋",
        "collection_info": null
    },
    {
        "uuid": "b20ee38bab8126ba7c133a5c3cc46839",
        "title": "送子遹至梅市而归",
        "author": "陆游",
        "content": "梅市长堤怆别情，鲁墟归路当闲行。\n日沉菱浦看鱼跃，烟合菰丛闻獭鸣。\n蘸水门扉初半掩，拥桥炬火已先迎。\n停桡不奈清愁得，独倚阑干待月明。",
        "dynasty": "宋",
        "collection_info": null
    },
    {
        "uuid": "40b0cff1a4004cb47dce8fc6bec63dd8",
        "title": "述闲",
        "author": "陆游",
        "content": "披衣按摩罢，据榻欠伸余。\n香暖翻心字，茶凝出草书。\n客稀门每闭，意闷髮重梳。\n赖有盆山树，幽情得少摅。",
        "dynasty": "宋",
        "collection_info": null
    },
    {
        "uuid": "334be6fdab0470aeb9c489ae2cebcdb4",
        "title": "幽居",
        "author": "陆游",
        "content": "谢病言归一鹿车，短篱数掩护幽居。\n树枝南畔有飞鹊，莲叶东边多戏鱼。\n倦枕续成惊断梦，斜风吹落读残书。\n兴来偶曳枯筇出，父老逢迎却未疏。",
        "dynasty": "宋",
        "collection_info": null
    },
    {
        "uuid": "edf3ef81ff996fe6d6aa676cdb3c0fc8",
        "title": "午暑",
        "author": "陆游",
        "content": "笛材织簟凉如水，雾縠缝幮薄若空。\n更着高安竹根枕，不妨专享北窗风。",
        "dynasty": "宋",
        "collection_info": null
    },
    {
        "uuid": "ced0db816d305248a0bbc2634e2b0339",
        "title": "舟过道士庄",
        "author": "陆游",
        "content": "江蓠芳杜满沙汀，道士庄前酒半醒。\n上下风烟还竟日，往来鱼鸟各忘形。\n归人薄晚常争渡，病叶先秋亦自零。\n兴欲尽时犹小住，北村渔火看青荧。",
        "dynasty": "宋",
        "collection_info": null
    },
    {
        "uuid": "6188ef7ab38baf20fbd2b245042278f3",
        "title": "晨兴",
        "author": "陆游",
        "content": "晨兴未栉盥，扶杖并檐立。\n断云方东行，庭草露犹湿。\n朝饥神益爽，清虚自来入。\n可怜数鸡雏，随母啄遗粒。\n蝶残蚍蜉喜，鼠腐鸱鸦集。\n吾当一洗之，漱泉开玉笈。",
        "dynasty": "宋",
        "collection_info": null
    },
    {
        "uuid": "b95402e7affb93f27be56dc7cc10f499",
        "title": "对酒",
        "author": "陆游",
        "content": "断简残编不策勋，东皋犹得肆微勤。\n荣枯一枕春来梦，聚散千山雨后云。\n烟水幸堪供眼界，世缘何得累心君。\n床头小瓮今朝熟，拨置闲愁且一欣。",
        "dynasty": "宋",
        "collection_info": null
    },
    {
        "uuid": "d406ac2196c25b4e257e2f92132a03c7",
        "title": "泛舟",
        "author": "陆游",
        "content": "水长芳洲没，风生钓艇横。\n偶寻东埭去，却作北村行。\n宿鸟昏方定，流萤雨更明。\n归来未觉晚，传漏下重城。",
        "dynasty": "宋",
        "collection_info": null
    },
    {
        "uuid": "44553fa8e360298d02de978a08fbe371",
        "title": "地僻",
        "author": "陆游",
        "content": "地僻临湍濑，门幽长绿苔。\n客书疑误达，僧刺愧虚来。\n清露苹花坼，斜阳燕子回。\n自怜犹有恨，佳日对空罍。",
        "dynasty": "宋",
        "collection_info": null
    },
    {
        "uuid": "661f796b52c6153e9d3ab9e3bf306071",
        "title": "东轩",
        "author": "陆游",
        "content": "终日在东厢，闲消百刻香。\n一枰分黑白，双砚列朱黄。\n荷气侵帘馥，桐阴覆井凉。\n前知今夕梦，孤榜上潇湘。",
        "dynasty": "宋",
        "collection_info": null
    },
    {
        "uuid": "5261920db3b09813921eb75ec9f90293",
        "title": "季夏杂兴四首  其一",
        "author": "陆游",
        "content": "蚁斗知将雨，虫鸣觉近秋。\n衰翁非爱酒，无计奈孤愁。",
        "dynasty": "宋",
        "collection_info": null
    },
    {
        "uuid": "28ad2c0c8890dd5e96493028b154549d",
        "title": "季夏杂兴四首  其二",
        "author": "陆游",
        "content": "巉巉瘦驴岭，莽莽老牛陂。\n四海均羁旅，何人感此诗。",
        "dynasty": "宋",
        "collection_info": null
    },
    {
        "uuid": "c2238c35dd0198b4a52254e23f98b33d",
        "title": "季夏杂兴四首  其三",
        "author": "陆游",
        "content": "熟睡一炊顷，清谈数刻间。\n未言能近道，要得暂身闲。",
        "dynasty": "宋",
        "collection_info": null
    },
    {
        "uuid": "0469f0533cdb9b275d747b0898bb7de5",
        "title": "季夏杂兴四首  其四",
        "author": "陆游",
        "content": "疏泉浇药垄，枕石听松风。\n此乐惭专享，无因与客同。",
        "dynasty": "宋",
        "collection_info": null
    },
    {
        "uuid": "82f9213f768f77c38942d717e49aab6c",
        "title": "夏夜暑毒不少解起坐庭中二首  其一",
        "author": "陆游",
        "content": "窗间有萤过，枕上见星流。\n欲睡不堪热，长歌起饭牛。",
        "dynasty": "宋",
        "collection_info": null
    },
    {
        "uuid": "d5bce69cdd88a4bf8e081db4815576e2",
        "title": "夏夜暑毒不少解起坐庭中二首  其二",
        "author": "陆游",
        "content": "风从高树下，虫抱短莎鸣。\n小据胡床坐，还扶拄杖行。",
        "dynasty": "宋",
        "collection_info": null
    },
    {
        "uuid": "2133971a0d5be4413bfb4f49137b986f",
        "title": "素饭",
        "author": "陆游",
        "content": "放翁年来不肉食，盘箸未免犹豪奢。\n松桂软炊玉粒饭，酰酱自调银色茄。\n时招林下二三子，气压城中千百家。\n缓步横摩五经笥，风炉更试茶山茶。",
        "dynasty": "宋",
        "collection_info": null
    },
    {
        "uuid": "b8da7944a47183da6380cf685bf7d68f",
        "title": "老态自遣",
        "author": "陆游",
        "content": "似见不见目愈衰，欲堕不堕齿更危。\n谁令汝年八九十，常欲强健宁非痴。\n目昏大字亦可读，齿摇犹能决濡肉。\n若知用短百无忧，此理正如夔一足。\n蒙眬臲卼俱有味，笑侮莫听傍人喙。\n但令孙曾能力耕，一饱不妨还美睡。",
        "dynasty": "宋",
        "collection_info": null
    },
    {
        "uuid": "52facc24ab89b84a357dc422cfdbe31d",
        "title": "耒阳令曾君寄禾谱农器谱二书求诗",
        "author": "陆游",
        "content": "欧阳公谱西都花，蔡公亦记北苑茶。\n农功最大置不录，如弃六艺崇百家。\n曾侯奋笔谱多稼，儋州读罢深咨嗟。\n一篇秧马传海内，农器名数方萌芽。\n令君继之笔何健，古今一一辨等差。\n我今八十归抱耒，两编入手喜莫涯。\n神农之学未可废，坐使末俗惭浮华。",
        "dynasty": "宋",
        "collection_info": null
    },
    {
        "uuid": "2d14ff9fce8584f42789cda0a4849505",
        "title": "雨夜",
        "author": "陆游",
        "content": "羸躯对影怆余龄，追念平时只自惊。\n夏木正浓桐叶坠，秋风未起草虫鸣。\n蠹鱼似是三生业，汗马难希百世名。\n小雨迎凉何所作，北窗还对短灯檠。",
        "dynasty": "宋",
        "collection_info": null
    },
    {
        "uuid": "890feea1a96000f73482d8146543ab5b",
        "title": "柴门",
        "author": "陆游",
        "content": "寂寞柴门不彻扃，槐花细细糁空庭。\n晚梅摘得盐供饤，浊酒沽来草塞瓶。\n病已废耕抛袯襫，闲犹持钓爱笭箵。\n经旬莫恨无来客，交旧疏如欲旦星。",
        "dynasty": "宋",
        "collection_info": null
    },
    {
        "uuid": "820d4df4816b4bf216f07ee22392360c",
        "title": "赛神",
        "author": "陆游",
        "content": "落日林间箫鼓声，村村倒社祝西成。\n扶翁儿大两髦髧，溉水渠成千耦耕。\n家受一廛修本业，乡推三老主齐盟。\n日闻淮颍归王化，要使新民识太平。",
        "dynasty": "宋",
        "collection_info": null
    },
    {
        "uuid": "431b10d3f86e5a388d0d4fe07bdc60ef",
        "title": "菖蒲二首  其一",
        "author": "陆游",
        "content": "古磵生菖蒲，根瘦节蹙密。\n仙人教我服，刀匕蠲百疾。\n阳狂华阴市，颜朱髮如漆。\n岁久功当成，寿与天地毕。",
        "dynasty": "宋",
        "collection_info": null
    },
    {
        "uuid": "ae855173862a226bd72860f0445822fb",
        "title": "菖蒲二首  其二",
        "author": "陆游",
        "content": "菖蒲古上药，结根已千年。\n闻之安期生，采服可以仙。\n斯人非世人，两耳长垂肩。\n松下语未终，竦身上青天。",
        "dynasty": "宋",
        "collection_info": null
    },
    {
        "uuid": "b766000e54fd885aee6afe87082154bc",
        "title": "迂拙",
        "author": "陆游",
        "content": "迂拙宜归早，乘除得死迟。\n老稀朝市梦，穷足道途诗。\n譁世无它技，忘怀自一奇。\n故溪幽绝处，惟许白鸥知。",
        "dynasty": "宋",
        "collection_info": null
    },
    {
        "uuid": "630c016460b599637d37987e9ae95e36",
        "title": "夏夜",
        "author": "陆游",
        "content": "六尺筇枝膝上横，中庭岸帻听鼍更。\n露零金掌汉宫晓，月度银河秦塞明。\n菡萏晚花香未减，梧桐病叶堕无声。\n关河又见新秋近，屈指流年一嘆惊。",
        "dynasty": "宋",
        "collection_info": null
    },
    {
        "uuid": "578b5e4db0a144cfbb27976785088528",
        "title": "夏末野兴二首  其一",
        "author": "陆游",
        "content": "半世天涯倦远游，还乡不减旅人愁。\n数声相应鸠呼雨，一片初飞叶报秋。\n山坞风烟僧院路，河梁灯火酒家楼。\n绝知雪鬓宜蓑笠，分付貂蝉与黑头。",
        "dynasty": "宋",
        "collection_info": null
    },
    {
        "uuid": "8bc10c7b0eeb41852c8d751611f4f6d1",
        "title": "夏末野兴二首  其二",
        "author": "陆游",
        "content": "漠漠川云阖復开，天公试手挽秋回。\n参差小市林边出，缥缈疏钟雨外来。\n土挼饭香供晚饷，布帘字大卖新醅。\n归舟自逐轻鸥去，不用城笳抵死催。",
        "dynasty": "宋",
        "collection_info": null
    },
    {
        "uuid": "1febdc65127ed2c3c2989b7d10784c0b",
        "title": "示子孙",
        "author": "陆游",
        "content": "茆屋惟须补漏穿，家人衣食亦随缘。\n岂容一事相关白，已过传家十二年。",
        "dynasty": "宋",
        "collection_info": null
    },
    {
        "uuid": "cebb69a2e0dd39a86eea55268c349faf",
        "title": "夜雨",
        "author": "陆游",
        "content": "藩篱处处蔓牵牛，薏苡丛深稗穗抽。\n只道物生常茂遂，一宵风雨又成秋。",
        "dynasty": "宋",
        "collection_info": null
    },
    {
        "uuid": "531b36eb24563a44551ca01b428e9d96",
        "title": "剧暑",
        "author": "陆游",
        "content": "六月暑方剧，喘汗不支持。\n逃之顾无术，惟望树影移。\n或谓当读书，或劝把酒卮。\n或夸作字好，萧然却炎曦。\n或欲溪上钓，或思竹间棋。\n亦有出下策，买簟倾家赀。\n赤脚蹋增冰，此计又绝痴。\n我独谓不然，愿子少置思。\n方今诏书下，淮汴方出师。\n黄旗立辕门，羽檄昼夜驰。\n大将先擐甲，三军随指挥。\n行伍未尽食，大将不言饥。\n渴不先饮水，骤不先告疲。\n吾侪独安居，茂林荫茅茨。\n脱巾濯寒泉，卧起从其私。\n于此尚畏热，鬼神其可欺。\n坐客皆谓然，索纸遂成诗。\n便觉窗几间，飒飒清风吹。",
        "dynasty": "宋",
        "collection_info": null
    },
    {
        "uuid": "c3f7de655f39d5f2a60233274b80679c",
        "title": "六月十夜风月佳甚起坐中庭有作",
        "author": "陆游",
        "content": "曼肤汗雨不胜挥，夜景泠然暂解围。\n漱罢寒泉甘齿颊，梦回斜月入窗扉。\n荷翻小浦孤萤度，露湿危巢倦鹤归。\n我亦驭风思远适，岳阳楼上酹湘妃。",
        "dynasty": "宋",
        "collection_info": null
    },
    {
        "uuid": "99fa4d4b62ceae23e68d8d2948cb66fd",
        "title": "古井",
        "author": "陆游",
        "content": "道傍有古井，久废无与汲。\n邻里共浚之，寒泉稍来集。\n驾言欲漱濯，冀远尘土袭。\n踌躇復弃去，绠短安能及。",
        "dynasty": "宋",
        "collection_info": null
    },
    {
        "uuid": "1a652aee6b3e74a14e42f0f1543af2db",
        "title": "庵中纪事用前辈韵",
        "author": "陆游",
        "content": "扫洒一庵躬琐细，蓬户朝昏手开闭。\n荒山斸药须长镵，小竈煎茶便短袂。\n空中咄咄安用书，身外悠悠固难计。\n山僧野叟到即留，麦饭葵羹贵能继。\n久贫奴婢多散去，岂有跣足并椎髻。\n负薪长歌过此生，直疑身在鸿荒世。",
        "dynasty": "宋",
        "collection_info": null
    },
    {
        "uuid": "c7a8c5667235e26ed1124d03778c464d",
        "title": "急雨",
        "author": "陆游",
        "content": "触热支离老病增，忽看东北片云兴。\n疾雷载雨输膏泽，茂树生风洗鬰蒸。\n采药喜逢岷下客，说诗曾对剡中僧。\n坐令身在羲皇上，绕坐何烦更设冰。",
        "dynasty": "宋",
        "collection_info": null
    },
    {
        "uuid": "080040700f596de0b52b9dcf77366a84",
        "title": "舍东追凉",
        "author": "陆游",
        "content": "骄阳收火伞，清露贮冰壶。\n海涌四更月，风生千顷蒲。\n歌狂忘老境，意豁失穷途。\n所恨朋侪尽，无人为揽鬚。",
        "dynasty": "宋",
        "collection_info": null
    },
    {
        "uuid": "1d8d8bec4b420a755879df06408cb179",
        "title": "酒药",
        "author": "陆游",
        "content": "愁凭酒破除，病藉药枝梧。\n焦革死已久，宋清今亦无。\n幽情寄鱼鸟，小艇杂菰蒲。\n海上秋风早，悬知肺渴苏。",
        "dynasty": "宋",
        "collection_info": null
    },
    {
        "uuid": "f4cbced0cd234cc9e634c607b9f8b1a7",
        "title": "六月十七日大暑殆不可过然去伏尽秋初皆不过数日作此自遣",
        "author": "陆游",
        "content": "赫日炎威岂易摧，火云压屋正崔嵬。\n嗜眠但喜蕲州簟，畏酒不禁河朔杯。\n人望息肩亭午过，天方悔祸素秋来。\n细思残暑能多少，夜夜常占斗柄回。",
        "dynasty": "宋",
        "collection_info": null
    },
    {
        "uuid": "18a7baeb66f0291189757666720420bd",
        "title": "急雨遽凉",
        "author": "陆游",
        "content": "急雨消残暑，旷然天地秋。\n露萤矜熠熠，风叶送飕飕。\n凉簟惟添睡，明河不洗愁。\n流年又如此，随处怯登楼。",
        "dynasty": "宋",
        "collection_info": null
    },
    {
        "uuid": "1d0d23f05c8fb0040aa1f44cddaf96ea",
        "title": "纵游深山随所遇记之四首  其一",
        "author": "陆游",
        "content": "行穿荦确度谽谺，路跨清溪一木斜。\n历尽艰危到平地，坏垣欹屋两三家。",
        "dynasty": "宋",
        "collection_info": null
    },
    {
        "uuid": "0062189daf3edc98119cbdf7c36aa082",
        "title": "纵游深山随所遇记之四首  其二",
        "author": "陆游",
        "content": "山径欹危细栈通，孤村小店夕阳红。\n竹郎有庙临江际，木客无家住箐中。",
        "dynasty": "宋",
        "collection_info": null
    },
    {
        "uuid": "9fd9ed708e9f53035ab707fc2535a704",
        "title": "纵游深山随所遇记之四首  其三",
        "author": "陆游",
        "content": "道逢山客束荆薪，口眼睢盱略似人。\n试问村名瞠不语，剨然长啸上嶙峋。",
        "dynasty": "宋",
        "collection_info": null
    },
    {
        "uuid": "8d44662cf1a49f530344444bcc46106a",
        "title": "纵游深山随所遇记之四首  其四",
        "author": "陆游",
        "content": "古寺萧萧不见僧，飞鼪满屋老枭鸣。\n空房终夜无灯火，断木支门睡到明。",
        "dynasty": "宋",
        "collection_info": null
    },
    {
        "uuid": "d8b2f90f7e395c179f084de569326a95",
        "title": "感中原旧事戏作",
        "author": "陆游",
        "content": "蜂儿园裏香尘细，燕子楼中宝瑟斜。\n惟有天知太平事，乞倾东海洗胡沙。",
        "dynasty": "宋",
        "collection_info": null
    }
]