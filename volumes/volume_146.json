[
    {
        "uuid": "7552cb5320c91d069fc3af04f803b4b2",
        "title": "水荭",
        "author": "梅尧臣",
        "content": "灼灼有芳艳，本生江汉滨。\n临风轻笑久，隔浦淡粧新。\n白鹭烟中客，红蕖水上邻。\n无香结珠穗，秋露浥罗巾。",
        "dynasty": "宋",
        "collection_info": null
    },
    {
        "uuid": "87a73be271939dcdd197bf175b0a24f5",
        "title": "黄河",
        "author": "梅尧臣",
        "content": "积石导渊源，沄沄泻昆阆。\n龙门自吞险，鲸海终涵量。\n怒洑生万涡，惊流非一状。\n浅深殊可测，激射无时壮。\n常苦事堤防，何曾息波浪。\n川气迷远山，沙痕落秋涨。\n槎沫夜浮光，舟人朝发唱。\n洪梁画鹢连，古戍苍崖向。\n浴鸟不知清，夕阳空在望。\n谁当大雪天，走马坚冰上。",
        "dynasty": "宋",
        "collection_info": null
    },
    {
        "uuid": "7d48f27698521d63003e0dffcc09e2be",
        "title": "王氏昆仲归宁",
        "author": "梅尧臣",
        "content": "昨夜雪霏霏，梁山吟未归。\n关河谁道远，鸿雁自相依。\n落日人烟少，寒云驿路微。\n共将彭泽酒，称寿向庭闱。",
        "dynasty": "宋",
        "collection_info": null
    },
    {
        "uuid": "73dbda3dac903148a57ad70ac9b0339c",
        "title": "子聪惠书备言行路及游王屋物趣因以答",
        "author": "梅尧臣",
        "content": "自我河桥来，清话殊未已。\n亟言阅通畴，晨驾遂遵彼。\n尺书忽见遗，经由皆可纪。\n草草始辞家，怱怱渡河水。\n前村客心速，入暮阴风起。\n修路隘且长，疲骖未能止。\n茅居聒夜舂，寒犬吠墟里。\n明发西北行，岗峦踰迤逦。\n丛蓁但蒙密，未见山中美。\n谷开逢邑闾，岂谓连都鄙。\n冠带一二同，麏麋左右比。\n问子奚所之，俛眉聊启齿。\n瞥往登天坛，烟云随步趾。\n傍临日观低，却望嵩丘迩。\n屑屑视尘埃，纷纷若蝼蚁。\n便有林壑心，期将荣宦委。\n我昔爱青苍，无时常徙倚。\n今朝羡君游，胜事空耸企。\n徒嗟黄绶身，莫接青霞轨。\n安得凭羽翰，幽怀寄如此。",
        "dynasty": "宋",
        "collection_info": null
    },
    {
        "uuid": "afb7c268f03111b3e9345bf38fdd5de5",
        "title": "环州通判张殿丞",
        "author": "梅尧臣",
        "content": "欲向萧关外，穷阴雪暗沙。\n碛寒鸿雁少，冰合水泉赊。\n自有从军乐，应无去国嗟。\n春风曾不到，吹角寄梅花。",
        "dynasty": "宋",
        "collection_info": null
    },
    {
        "uuid": "108f13704432920572a7cf46e9867318",
        "title": "张太素之邠幕",
        "author": "梅尧臣",
        "content": "应幕向豳郊，晨装辞郏鄏。\n长亭欲少留，飞鹄初成曲。\n鲁酒上离颜，行尘生骥足。\n悠悠关戍遥，黤黤烟云属。\n塞邑多苦寒，国风遗旧俗。\n寄音文醼余，莫待霜条绿。",
        "dynasty": "宋",
        "collection_info": null
    },
    {
        "uuid": "a91861d714e2c4179ad0579b35d26d89",
        "title": "孙屯田召为御史",
        "author": "梅尧臣",
        "content": "荐牍交车府，恩书下建章。\n轻轩辞瑞翟，危弁学神羊。\n祖酌方滋桂，行威欲犯霜。\n凤毛仍袭庆，鸡舌更含香。\n气鬰翔龙阙，风清振鹭行。\n今朝洛民思，东陌盛壶浆。",
        "dynasty": "宋",
        "collection_info": null
    },
    {
        "uuid": "516b8db0096e33d9c6a681c66dd3d8c4",
        "title": "与诸友普明院亭纳凉分题",
        "author": "梅尧臣",
        "content": "岸帻清凉地，翛然乐未穷。\n竹阴过晚雨，林表见残虹。\n花影平波上，经声小坞东。\n还思醉吟者，宁与此时同。",
        "dynasty": "宋",
        "collection_info": null
    },
    {
        "uuid": "4c537359b21fbdc23fb8026406be5d78",
        "title": "梅花",
        "author": "梅尧臣",
        "content": "似畏羣芳妬，先春发故林。\n曾无鶑蝶恋，空被雪霜侵。\n不道东风远，应悲上苑深。\n南枝已零落，羌笛寄余音。",
        "dynasty": "宋",
        "collection_info": null
    },
    {
        "uuid": "5da50db20bf7bfe96055620eddf77220",
        "title": "依韵和希深立春后祀风伯雨师毕过午桥庄",
        "author": "梅尧臣",
        "content": "青郊谁驻马，谢客思池塘。\n野水微波绿，江梅嫩蘂黄。\n初从奠风雨，遂此乐壶觞。\n已爱幽禽语，园林即日芳。",
        "dynasty": "宋",
        "collection_info": null
    },
    {
        "uuid": "096deb47949968dca5a39005571d6c6f",
        "title": "尹子渐归华产茯苓若人形者赋以赠行",
        "author": "梅尧臣",
        "content": "因归话茯苓，久着桐君籍。\n成形得人物，具体存标格。\n神岳畜粹和，寒松化膏液。\n外凝石棱紫，内藴琼腴白。\n千载忽旦暮，一朝成琥珀。\n既莹毫芒分，不与蚊蚋隔。\n拾芥曾未难，为器期增饰。\n至珍行处稀，美价定多益。",
        "dynasty": "宋",
        "collection_info": null
    },
    {
        "uuid": "b2e50b02debde4315da91e3ba139d8fd",
        "title": "初见杏花",
        "author": "梅尧臣",
        "content": "不待春风徧，烟林独早开。\n浅红欺醉粉，肯信有江梅。",
        "dynasty": "宋",
        "collection_info": null
    },
    {
        "uuid": "b6ecb7525008a9cb06180074e090f7c7",
        "title": "依韵和载阳登广福寺阁",
        "author": "梅尧臣",
        "content": "过闻联骑出，登览思踰清。\n晓涨林烟重，春归野水平。\n始看僊杏发，已爱夹衣轻。\n谁见吟余处，残阳上古城。",
        "dynasty": "宋",
        "collection_info": null
    },
    {
        "uuid": "9fa43013c77ddb64a7fc99d79d402be2",
        "title": "依韵和欧阳永叔同游近郊",
        "author": "梅尧臣",
        "content": "洛水桥边春已迴，柳条葱蒨眼初开。\n无人拾翠过幽渚，有客寻芳上古台。\n林邃珍禽时一啭，酒酣红日未西颓。\n知君最是怜风物，更约偷闲取次来。",
        "dynasty": "宋",
        "collection_info": null
    },
    {
        "uuid": "e536e77ce0f0ed3bf3dc5ed6683a8176",
        "title": "依韵和永叔同游上林院后亭见樱桃花悉已披谢",
        "author": "梅尧臣",
        "content": "去年君到见春迟，今日寻芳是夙期。\n祇道朱樱纔弄蘂，及来幽圃已残枝。\n飘英尚有游蜂恋，着子唯应谷鸟知。\n把酒聊能慰余景，乘欢不厌夕阳时。",
        "dynasty": "宋",
        "collection_info": null
    },
    {
        "uuid": "86887b5d7c55b5684828158f845ca2a6",
        "title": "依韵和王几道涂次杏花有感",
        "author": "梅尧臣",
        "content": "马上逢丹杏，芳条拂眼过。\n可怜荒径少，不道故园多。\n艳萼黏红蜡，僊葩绉薄罗。\n客心知易感，路远奈愁何。",
        "dynasty": "宋",
        "collection_info": null
    },
    {
        "uuid": "df261f3e680c78d138caf2d2ad43a75d",
        "title": "游园晚归马上希深命赋",
        "author": "梅尧臣",
        "content": "兴尽夕阳天，言归跃杏鞯。\n新阴六街树，远目万家烟。\n歌咽楼千尺，吟余月一弦。\n花间有游妓，醉去堕金钿。",
        "dynasty": "宋",
        "collection_info": null
    },
    {
        "uuid": "ccf48458c99156c3d6921ddac2a8265b",
        "title": "留题希深美桧亭",
        "author": "梅尧臣",
        "content": "幽深有佳趣，曾不减林泉。\n众绿经新雨，残红堕夕烟。\n栽萱北堂近，梦草故池连。\n乘月时来往，清歌思浩然。",
        "dynasty": "宋",
        "collection_info": null
    },
    {
        "uuid": "86879498933a4a0fb9d8eb96d45c1b2a",
        "title": "留守相公新剏双桂楼",
        "author": "梅尧臣",
        "content": "藻栋起霄间，芳条俯可攀。\n晚云谈次改，高鸟坐中还。\n日映城边树，虹明雨外山。\n唯应谢池月，来照衮衣闲。",
        "dynasty": "宋",
        "collection_info": null
    },
    {
        "uuid": "217367b8c73da29fc81c04772431f383",
        "title": "和希深避暑香山寺",
        "author": "梅尧臣",
        "content": "有客乘新霁，云林共扣扃。\n轻舟过下渡，远水涨前汀。\n原隰含幽蔼，岑岚入杳冥。\n谁知得深趣，履齿石苔青。",
        "dynasty": "宋",
        "collection_info": null
    },
    {
        "uuid": "85479eb54ae3c56791b8456f8125546c",
        "title": "和希深晚泛伊川",
        "author": "梅尧臣",
        "content": "放溜下平波，舟移不知远。\n稍迴溪口风，恣爱云中巘。\n水鸟静相依，芦洲蔼将晚。\n归路莫言赊，何妨乘月返。",
        "dynasty": "宋",
        "collection_info": null
    },
    {
        "uuid": "86194a6cb750f23db4d4cfdc5bcf57f1",
        "title": "路中月夕登霁景台与唐英话别",
        "author": "梅尧臣",
        "content": "风枝不动月光午，况是高台过新雨。\n吴客方思千里归，不负洛阳尘与土。\n到时水落鳜鲈肥，香稻初炊鲙红缕。\n休言羊酪敌莼羹，我亦长吟念东楚。\n平胡马嘶谁可留，去去相望富春渚。",
        "dynasty": "宋",
        "collection_info": null
    },
    {
        "uuid": "82e766a4484f6f2984c7f3f242390963",
        "title": "张侍郎中隠堂",
        "author": "梅尧臣",
        "content": "畴昔人归老，于兹望白云。\n门高知后庆，宾至诵先芬。\n草树中园秀，衣冠旧里闻。\n宁同江令宅，寂寞向淮濆。",
        "dynasty": "宋",
        "collection_info": null
    },
    {
        "uuid": "b53145909c61873670415fec61de87b9",
        "title": "太尉相公中伏日池亭宴会",
        "author": "梅尧臣",
        "content": "何言避徂暑，清宴水轩闲。\n竹气阴池凤，云峰照衮山。\n玳簪方映座，綵服亦承颜。\n乐奏寒波上，杯香绿芰间。\n瓜浮五色烂，帘捲半鈎弯。\n今日宾裾盛，袁刘岂足攀。",
        "dynasty": "宋",
        "collection_info": null
    },
    {
        "uuid": "4cffe14930a922a903caa192cca8bbfb",
        "title": "送臧尉",
        "author": "梅尧臣",
        "content": "蔼蔼神僊尉，西风跃马归。\n离羣赋黄鹄，拜庆着斑衣。\n雨气连关黑，槐花上路飞。\n同为洛阳客，今日故人稀。",
        "dynasty": "宋",
        "collection_info": null
    },
    {
        "uuid": "28d382fa62ad3516adcc382324b16230",
        "title": "新秋普明院竹林小饮得高树早凉归  其一",
        "author": "梅尧臣",
        "content": "翻然思何苦，昨夜秋风高。\n良友念将别，幅巾邀此遨。",
        "dynasty": "宋",
        "collection_info": null
    },
    {
        "uuid": "e4fa625f099d990cdff2a2258db84e13",
        "title": "新秋普明院竹林小饮得高树早凉归  其二",
        "author": "梅尧臣",
        "content": "清梵隔寒流，乱蝉鸣古树。\n谁知林下游，復得杯中趣。",
        "dynasty": "宋",
        "collection_info": null
    },
    {
        "uuid": "1c05904765a570db51fe4509c450e5e0",
        "title": "新秋普明院竹林小饮得高树早凉归  其三",
        "author": "梅尧臣",
        "content": "池上暑风收，竹间秋气早。\n回塘莫苦留，已变王孙草。",
        "dynasty": "宋",
        "collection_info": null
    },
    {
        "uuid": "46238e730967097fa75566436ac43d67",
        "title": "新秋普明院竹林小饮得高树早凉归  其四",
        "author": "梅尧臣",
        "content": "未坠高梧叶，初生玉井凉。\n愁心异潘岳，独自向河阳。",
        "dynasty": "宋",
        "collection_info": null
    },
    {
        "uuid": "98078f78d926238bb5b016977b97173a",
        "title": "新秋普明院竹林小饮得高树早凉归  其五",
        "author": "梅尧臣",
        "content": "不减阮家会，所嗟当北归。\n厌厌敢辞醉，明发此欢非。",
        "dynasty": "宋",
        "collection_info": null
    },
    {
        "uuid": "2de9a5a46d2ac76ee4ad821d109534bf",
        "title": "新秋雨夜西斋文会",
        "author": "梅尧臣",
        "content": "夜色际阴霾，灯青谢客斋。\n梧桐生静思，络纬动秋怀。\n小酌宁辞醉，清言不厌谐。\n谁怜何水部，吟苦怨空阶。",
        "dynasty": "宋",
        "collection_info": null
    },
    {
        "uuid": "caeb539d98736d57b00e0921e1286bee",
        "title": "秋阴",
        "author": "梅尧臣",
        "content": "已过萧萧雨，犹成黯黯阴。\n登临潘岳思，憀栗楚臣心。\n远吹鸣高树，低云冒晚岑。\n久为关外客，不忍听疎砧。",
        "dynasty": "宋",
        "collection_info": null
    },
    {
        "uuid": "2223b1e40d632e4bbf5eba2c632e1526",
        "title": "雨中移竹",
        "author": "梅尧臣",
        "content": "荷锸冒秋霖，怱怱移翠竹。\n欲分溪上阴，聊助池边绿。\n中散林未开，子猷心已足。\n青青谢栽培，岂愧凡草木。",
        "dynasty": "宋",
        "collection_info": null
    },
    {
        "uuid": "d99b0394b0c3033507c1244f9f2032e3",
        "title": "希深所居官舍新得相府蔬圃以广西园",
        "author": "梅尧臣",
        "content": "楚相拔葵后，萧条三亩余。\n烟畦偶连轸，蕙圃得增墟。\n便欲开春沼，何妨薙野蔬。\n始添台榭美，况近子云居。",
        "dynasty": "宋",
        "collection_info": null
    },
    {
        "uuid": "80db21679009539425751359a6159c84",
        "title": "和永叔柘枝歌",
        "author": "梅尧臣",
        "content": "渔阳三迭音隆隆，红蕖乱坼当秋风。\n披香拥雾出妖嫮，妩眉壮髮翩惊鸿。\n锵锵杂佩离芳渚，珠帽红靴振金缕。\n相迎垂手势如倾，障袂倚歌词欲吐。\n最怜应节乍低昂，便转疾徐皆可覩。\n飘扬初认雪迴风，踯躅还看茧萦绪。\n小小宁闻怨曲长，盈盈自解依俦侣。\n艺奇体妙按者谁，金貂大尹宴清池。\n绮茵绣幄粲辉映，玳簪珠履何委蛇。\n是时郊原新退暑，天清气爽过林墅。\n淮王载酒昔尝闻，谢公携妓那能数。\n始知事简乐民和，不厌来观柘枝舞。",
        "dynasty": "宋",
        "collection_info": null
    },
    {
        "uuid": "5d67eba72021eb8eb5d6998e14e9bfcb",
        "title": "依韵和载阳郊外",
        "author": "梅尧臣",
        "content": "近隰葱茏曙，惊乌睥睨啼。\n日光林杪动，吹骑管中嘶。\n路遶寒原古，烟横远戍迷。\n今来异宾孟，谁復嘆雄鸡。",
        "dynasty": "宋",
        "collection_info": null
    },
    {
        "uuid": "4302a048e0f1d7e49906bc4dba8ceb21",
        "title": "奉和永叔得辛判官伊阳所寄山桂数本封殖之后遂成雅韵以见贶",
        "author": "梅尧臣",
        "content": "团团绿桂丛，本自幽岩得。\n惠好知不忘，青葱宁改色。\n香生莲幕间，花白萱堂侧。\n月露夜偏滋，琼枝相翕赫。",
        "dynasty": "宋",
        "collection_info": null
    },
    {
        "uuid": "8c0e66d44b47a612f7e539ea5354e0a4",
        "title": "河阳秋夕梦与永叔游嵩避雨于峻极院赋诗及觉犹能忆记俄而仆夫自洛来云永叔诸君陪希深祠岳因足成短韵",
        "author": "梅尧臣",
        "content": "夕寝北窗下，青山梦与寻。\n相欢不异昔，胜事却疑今。\n风雨幽林静，云烟古寺深。\n揽衣方有感，还喜问来音。",
        "dynasty": "宋",
        "collection_info": null
    },
    {
        "uuid": "41daf523578044159ae19bdc9ed801db",
        "title": "希深惠书言与师鲁永叔子聪几道游嵩因诵而韵之",
        "author": "梅尧臣",
        "content": "闻君奉宸诏，瑞祝疑灵岫。\n山水聊得游，志愿庶可就。\n岂无朋从俱，况此一二秀。\n方蕲建春陌，十刻残昼漏。\n初经缑氏岭，古柏尚鬰茂。\n却过轘辕关，巨石相撑斗。\n夕斋礼神祠，法衮被藻绣。\n毕事登山椒，常服更短后。\n从者十数人，轻赍不为陋。\n是时天清阴，力气勇奔骤。\n云岩杳亏蔽，花草藏涧窦。\n傍林有珍禽，惊聒若避彀。\n盘石暂憩休，泓泉助吞漱。\n上窥玉女窗，崭绝非可构。\n下玩捣衣碪，焜耀金纹透。\n尹子体雄恔，攀缘愈习狃。\n欧阳称壮龄，疲软屡颠踣。\n竞欢相扶持，芒屩恣践蹂。\n八僊存故坛，三醉孰云谬。\n鄙哉封禅碑，数字昔镌镂。\n偶志一时事，曷虞来者诟。\n绝顶瞰诸峯，隘然轻宇宙。\n遥思谢尘烦，欲知羣鸟兽。\n韩公传石室，闻之固已旧。\n当时兴稍衰，不暇苦寻究。\n东崖暗壑中，释子持经咒。\n于今二十年，饮食同猿狖。\n君子聆法音，充尔溢肤腠。\n尝期蹑屐过，吾侪色先愀。\n遂乖真谛言，兹亦甘自咎。\n中顶会几望，凉蟾皓如昼。\n纷纷坐谈谑，草草具觞豆。\n清露湿巾裳，谁人苦羸瘦。\n便即忘形骸，胡为恋缨绶。\n或疑桂宫近，斯语岂狂瞀。\n归来游少室，崷崒殊引脰。\n石室迢递过，探访仍邂逅。\n扪萝上岑邃，僊屋何广袤。\n乳水出其间，涓涓自成溜。\n凡骨此熏蒸，灵真安可觏。\n霞壁几千寻，四字侔篆籀。\n咸意苔藓文，诚为造化授。\n标之神清洞，民俗未尝遘。\n忽觉风雨冥，无能久瞻扣。\n怱怱遂宵征，胜事皆可復。\n俚歌纵喧譁，怪说多駮糅。\n凌晨关塞阳，追赏颜匪厚。\n穷极四百里，宁惮疲左右。\n昨朝书报予，闻甚醉醇酎。\n所嗟游远方，心焉倍如疚。",
        "dynasty": "宋",
        "collection_info": null
    },
    {
        "uuid": "44ed543a72932026e666a397598fdfbf",
        "title": "送河清贾主簿归任",
        "author": "梅尧臣",
        "content": "不远水云间，悠悠泝鹢还。\n分亭接鸡犬，举酒对河山。\n残雪依荒碛，寒烟入暝湾。\n昔人鸾枳叹，一併在离颜。",
        "dynasty": "宋",
        "collection_info": null
    },
    {
        "uuid": "3f231a5d4cf005be51071f7b499e2f44",
        "title": "依韵和永叔雪后见寄兼云自尹家兄弟及几道散后子聪下县久不得归颇有离索之叹",
        "author": "梅尧臣",
        "content": "常欲登芒岭，无由见洛桥。\n雪飞关戍迥，人忆剡溪遥。\n广隰嘶征雁，长河起怒飈。\n遽言欢友散，能使去魂销。\n晚日穷幽蔼，愁云暝泬寥。\n纵令佳约在，载酒定何邀。",
        "dynasty": "宋",
        "collection_info": null
    },
    {
        "uuid": "9db3c8fcc46d167fe3718ba5f1cb602f",
        "title": "依韵和欧阳永叔黄河八韵",
        "author": "梅尧臣",
        "content": "少本江南客，今为河曲游。\n岁时忧漾溢，日夕见奔流。\n啮岸侵民壤，飘槎阁雁洲。\n峻门波作箭，古郡铁为牛。\n目极高飞鸟，身轻不及舟。\n寒冰狐自听，源水使尝求。\n密树随湾转，长罾刮浪收。\n如何贵沈玉，川兴是诸侯。",
        "dynasty": "宋",
        "collection_info": null
    },
    {
        "uuid": "10f3bf60a56ea6ae96944a03d0b838ec",
        "title": "季父知并州",
        "author": "梅尧臣",
        "content": "捧诏出明光，飞轩陟太行。\n玉墀分近侍，虎绶给新章。\n笳吹喧行陌，旌旗卷夜霜。\n雁归汾水绿，城压代云黄。\n土屋春风峭，氊裘牧骑狂。\n关山宁久驻，剩宴柳溪傍。",
        "dynasty": "宋",
        "collection_info": null
    },
    {
        "uuid": "a79c71a3fc9dd0b06fbf9ae1be401456",
        "title": "河阴中寨寒食",
        "author": "梅尧臣",
        "content": "击柝声初绝，为鱼梦已残。\n幽禽咔清晓，宿雨度余寒。\n爨火明千竈，风旗展一竿。\n归心惭社燕，自叹此微官。",
        "dynasty": "宋",
        "collection_info": null
    },
    {
        "uuid": "8db1cca5eaec0d7f7a084ce3e893dd41",
        "title": "再至洛中寒食",
        "author": "梅尧臣",
        "content": "西洛逢寒食，依依似昔年。\n千门方禁火，九野自生烟。\n飘泊梨花雨，追随杏叶鞯。\n游人莫惜醉，风景满伊川。",
        "dynasty": "宋",
        "collection_info": null
    },
    {
        "uuid": "974793e11830a8534a10dae019767e73",
        "title": "同永叔子聪游嵩山赋十二题 公路涧",
        "author": "梅尧臣",
        "content": "我来袁公溪，断岸犹残垒。\n僵柳远临湾，新蒲初出水。\n行行古台近，两两惊禽起。\n鸡犬何处闻，人家深坞裏。",
        "dynasty": "宋",
        "collection_info": null
    },
    {
        "uuid": "a63f153c8311d39b1020b5baa2dcafbf",
        "title": "同永叔子聪游嵩山赋十二题 拜马涧",
        "author": "梅尧臣",
        "content": "王子昔凌霓，国人兹拜马。\n依稀日夜笙，声入寒泉泻。\n空传七日期，飞鹤何时下。",
        "dynasty": "宋",
        "collection_info": null
    },
    {
        "uuid": "2a13970cd497cfab0c1b6f7031ea8c85",
        "title": "同永叔子聪游嵩山赋十二题 二室道",
        "author": "梅尧臣",
        "content": "度岭失羣山，千峯出天际。\n方欣左右看，屡改萦迴势。\n胜事谁与同，芬然有兰蕙。",
        "dynasty": "宋",
        "collection_info": null
    },
    {
        "uuid": "e7782aaf2ca856a8bc3d8d98caaa1989",
        "title": "同永叔子聪游嵩山赋十二题 自峻极中院步登太室中峯",
        "author": "梅尧臣",
        "content": "税驾绿岩前，攀萝不知倦。\n人从树杪来，路向云端转。\n忽觉在烟霓，回看峯岭变。",
        "dynasty": "宋",
        "collection_info": null
    },
    {
        "uuid": "b44255bc7350a289c1514f56bc17aabd",
        "title": "同永叔子聪游嵩山赋十二题 玉女窗",
        "author": "梅尧臣",
        "content": "玉洞倚霞壁，天窗露微明。\n骖鸾去不返，啼鸟空相惊。\n万木自亏蔽，扪萝復谁情。",
        "dynasty": "宋",
        "collection_info": null
    },
    {
        "uuid": "4935ebc5b66e51226f4663bdea2a46b0",
        "title": "同永叔子聪游嵩山赋十二题 玉女捣衣石",
        "author": "梅尧臣",
        "content": "幽石称捣衣，捣衣人不见。\n云缨白飘飖，岩树长葱蒨。\n犹应寒夜中，山月来铺练。",
        "dynasty": "宋",
        "collection_info": null
    },
    {
        "uuid": "b1b6b1f239a2419ee74366ae4253bc96",
        "title": "同永叔子聪游嵩山赋十二题 天门",
        "author": "梅尧臣",
        "content": "古壁何苍苍，穿云玉梯出。\n歘然起青冥，却立观少室。\n前岩復后峯，阴晴状非一。",
        "dynasty": "宋",
        "collection_info": null
    },
    {
        "uuid": "daa6a3b4ce23003a9ae218039b25a01e",
        "title": "同永叔子聪游嵩山赋十二题 天门泉",
        "author": "梅尧臣",
        "content": "泠泠云外泉，的的岩光入。\n静若僊鑑开，寒疑玉龙蛰。\n时应下鹿羣，迹印青苔湿。",
        "dynasty": "宋",
        "collection_info": null
    },
    {
        "uuid": "c6c6eb7027352da3432988a969f1cb4e",
        "title": "同永叔子聪游嵩山赋十二题 天池",
        "author": "梅尧臣",
        "content": "安知最高顶，清浅水池开。\n有时片云出，倏忽生风雷。\n谁羡双黄鹄，刷羽来徘徊。",
        "dynasty": "宋",
        "collection_info": null
    },
    {
        "uuid": "0dca3357e585ef7fac7f02ee81749175",
        "title": "同永叔子聪游嵩山赋十二题 三醉石",
        "author": "梅尧臣",
        "content": "相期物外游，共醉僊坛石。\n举手薄高穹，清风生两腋。\n都忘尘世烦，笑傲聊为适。",
        "dynasty": "宋",
        "collection_info": null
    },
    {
        "uuid": "f4853b21e068e46def8fc211a5c8cb5e",
        "title": "同永叔子聪游嵩山赋十二题 登太室中峯",
        "author": "梅尧臣",
        "content": "日夕望苍崖，崭崭在天外。\n及来步其巅，下见河如带。\n半壁云树昏，山根已霶霈。",
        "dynasty": "宋",
        "collection_info": null
    },
    {
        "uuid": "f03b779718a4414d34d5c4c9f16e155b",
        "title": "同永叔子聪游嵩山赋十二题 峻极寺",
        "author": "梅尧臣",
        "content": "山高路已穷，倏尔逢兰若。\n落日老僧闲，支颐古松下。\n缓步入禅庭，苔苍但萧洒。",
        "dynasty": "宋",
        "collection_info": null
    },
    {
        "uuid": "a6b5c25eeb773e88c7ae3c7f1a61f31a",
        "title": "拟玉台体七首 欲眠",
        "author": "梅尧臣",
        "content": "鸳鸯罗荐开，翡翠香帏寂。\n解带竟羞明，移灯向东壁。",
        "dynasty": "宋",
        "collection_info": null
    },
    {
        "uuid": "153a835fed28a3d60594aa3d4995a460",
        "title": "拟玉台体七首 携手曲",
        "author": "梅尧臣",
        "content": "携手出中闺，殷勤克密期。\n密期虽不远，迴顾步迟迟。",
        "dynasty": "宋",
        "collection_info": null
    },
    {
        "uuid": "4459402d66ec395f4346b45d5767dc19",
        "title": "拟玉台体七首 雨中归",
        "author": "梅尧臣",
        "content": "来时云冉冉，去值雨霏霏。\n莫怪罗衣湿，荆王梦罢归。",
        "dynasty": "宋",
        "collection_info": null
    },
    {
        "uuid": "867f4d450f30a7aaf20683563363be0d",
        "title": "拟玉台体七首 别后",
        "author": "梅尧臣",
        "content": "昨日日暮别，今日日暮愁。\n犹认纵裙色，依依在石榴。",
        "dynasty": "宋",
        "collection_info": null
    },
    {
        "uuid": "cf7a4bb4aec9d6b906fb417f4d9b9ed2",
        "title": "拟玉台体七首 夜夜曲",
        "author": "梅尧臣",
        "content": "情来不自理，明月生南楼。\n坐感昔时乐，飜成此夜愁。",
        "dynasty": "宋",
        "collection_info": null
    },
    {
        "uuid": "f93232166b7b6efadb05517d12da7de6",
        "title": "拟玉台体七首 落日窗中坐",
        "author": "梅尧臣",
        "content": "含情独不语，落日窗中时。\n妾意与君意，相思只自知。",
        "dynasty": "宋",
        "collection_info": null
    },
    {
        "uuid": "7118e3c568681581e9e811d95c270aee",
        "title": "拟玉台体七首 领边绣",
        "author": "梅尧臣",
        "content": "出门重新制，纤手行自整。\n愿作花工儿，长年承素颈。",
        "dynasty": "宋",
        "collection_info": null
    },
    {
        "uuid": "d3d8bb33ae81dcdd1a47157c68c8a99d",
        "title": "无题",
        "author": "梅尧臣",
        "content": "斗觉琼枝瘦，慵开宝鑑粧。\n临风恐僊去，倚扇怯歌长。\n绿桂熏轻服，灵符佩缥囊。\n西邻空自赋，不解到君傍。",
        "dynasty": "宋",
        "collection_info": null
    },
    {
        "uuid": "aac1001e067aa3570ed3981fa36f6a36",
        "title": "联句附",
        "author": "梅尧臣",
        "content": "古木含清吹，池上增晚凉。\n余怀本达旷，联此傲羲皇。\n孤鸥可以狎，幽岸足以觞。\n幸有彭泽酒，便同永嘉堂。\n潘生起为寿，王子齐陈章。\n林端见新月，草际闻寒螀。\n照水萤影乱，拂筵蓼花香。\n徘徊恋嘉境，坐使归兴忘。",
        "dynasty": "宋",
        "collection_info": null
    },
    {
        "uuid": "ee0f720d41e07bacc6a8afc5c578ae9c",
        "title": "希深洛中冬夕道话有怀善慧大士因探得江字韵联句",
        "author": "梅尧臣",
        "content": "彼有上人者，妙谈心所降。\n达空知不二，观行本无双。\n久阻飘花席，因思响雪窗。\n社中虽得远，方外自非庞。\n梦幻惭他刼，风尘厌此邦。\n终期亲道树，何必忆重江。",
        "dynasty": "宋",
        "collection_info": null
    },
    {
        "uuid": "e2cd3c6f9d667a42015986005e27fc5a",
        "title": "希深本约游西溪信马不觉行过据鞍联句",
        "author": "梅尧臣",
        "content": "有意访西溪，顺途吟思迷。\n及兹询野老，已恨过芳蹊。\n醉客但多兴，幽禽空自啼。\n无由驻金勒，林表日光低。",
        "dynasty": "宋",
        "collection_info": null
    },
    {
        "uuid": "4a65cd2846c958f50922d9d21c530817",
        "title": "同希深马上口占送九舅入京成亲联句",
        "author": "梅尧臣",
        "content": "之子洛中来，芳罇喜暂开。\n人夸阿连少，吾愧士衡才。\n丹阙凤皇去，清川鸿雁迴。\n都门春色美，相送思悠哉。",
        "dynasty": "宋",
        "collection_info": null
    },
    {
        "uuid": "2e0fe018984e38ab94cbb917b224cb57",
        "title": "玉麈尾寄傅尉越石联句",
        "author": "梅尧臣",
        "content": "斋中独何物，持之想见君。\n惟兹玉麈尾，信美而有文。\n夫子善谈道，亹亹词如云。\n在握昔同色，倾坐今离羣。\n况託怀袖好，曾亲蕙兰熏。\n尝许助闲放，于焉探典坟。\n既乃阻清燕，復屈驱蝱蚊。\n自殊白团扇，未畏秋叶纷。",
        "dynasty": "宋",
        "collection_info": null
    },
    {
        "uuid": "7ba73b05d75cf2dff3fbfbb87dd41a5b",
        "title": "风瑟联句",
        "author": "梅尧臣",
        "content": "窍竹漏天风，张絃拟峄桐。\n佳名从此得，妙响未曾穷。\n夜静危台上，人闲皎月中。\n依依听不足，秋露满兰丛。",
        "dynasty": "宋",
        "collection_info": null
    },
    {
        "uuid": "6ca4a7abd57b40b7e6f3069f3b239987",
        "title": "问答  其一",
        "author": "梅尧臣",
        "content": "金凿落，留赠行人须满酌。\n银缾况有宜城醪，及取春风花照灼。",
        "dynasty": "宋",
        "collection_info": null
    },
    {
        "uuid": "5222ff70b577ae27512bdc855bcdb5cc",
        "title": "问答  其二",
        "author": "梅尧臣",
        "content": "小屏风，座隔流尘素影融。\n方床六尺偃清昼，惭无玉枕名通中。",
        "dynasty": "宋",
        "collection_info": null
    },
    {
        "uuid": "dadd291a2775d8a9af7f6607caf3c073",
        "title": "问答  其三",
        "author": "梅尧臣",
        "content": "玉蟾蜍，厕君笔砚诚有诸。\n可爱亭亭寒月照，莹然四座凝冰壶。",
        "dynasty": "宋",
        "collection_info": null
    },
    {
        "uuid": "5a63f5b2b6c6dfa7015384c8966a1308",
        "title": "问答  其四",
        "author": "梅尧臣",
        "content": "金错刀，连环交刃吹风毛。\n美人赠我万钱贵，何必翦犀夸孟劳。",
        "dynasty": "宋",
        "collection_info": null
    },
    {
        "uuid": "c269d28899adfe9321366d61053ca6f5",
        "title": "问答  其五",
        "author": "梅尧臣",
        "content": "青云梯，尺木为阶行忽迷。\n勤修道业生羽翼，天门九袭须攀隮。",
        "dynasty": "宋",
        "collection_info": null
    },
    {
        "uuid": "2e091e444ee2f3e8136ec91a55832607",
        "title": "问答  其六",
        "author": "梅尧臣",
        "content": "凤于飞，差差粹羽今逢时。\n桐花正美矞雪乱，家庭玉树须来仪。",
        "dynasty": "宋",
        "collection_info": null
    },
    {
        "uuid": "9fcce01cb62da32c63cded674c61f97b",
        "title": "依韵和希深新秋会东堂",
        "author": "梅尧臣",
        "content": "何必水周堂，翛然万木凉。\n朋簪兹共乐，节物自迎商。\n巧笑承欢剧，新词度曲长。\n骖鸾悲雾扇，泛蚁釂云浆。\n并蒂榴房熟，连丛桂蘂香。\n人初投辖醉，客甚掺挝狂。\n鬓约寒鸦碧，衣轻舞蝶黄。\n流波闲任注，错席岂依行。\n亹亹谈宁倦，厌厌夜未央。\n良时诚可惜，清燕此无荒。",
        "dynasty": "宋",
        "collection_info": null
    },
    {
        "uuid": "772e607aaf9118e63eeaaed7deabc538",
        "title": "客郑遇昙颖自洛中东归",
        "author": "梅尧臣",
        "content": "禅衣本坏色，不化洛阳尘。\n独有烟霞染，况将山水亲。\n西风入关戍，宿雨过城闉。\n谁羡飘然迹，吾车亦已巾。",
        "dynasty": "宋",
        "collection_info": null
    },
    {
        "uuid": "8ebad647fc6f9c50fad4e2285f61309c",
        "title": "马判官归阙",
        "author": "梅尧臣",
        "content": "与君归洛阳，仕宦颇相偶。\n荏苒迁岁时，徘徊乐文酒。\n今归已及瓜，为赠聊折柳。\n亦将随计书，惨别宁嗟久。",
        "dynasty": "宋",
        "collection_info": null
    },
    {
        "uuid": "d26200f4850129653381e28d84d0cbe4",
        "title": "饯彭城公赴随州龙门道上作",
        "author": "梅尧臣",
        "content": "零雨送车轮，初清远陌尘。\n归藩汉东国，遮道洛阳人。\n伊水照虹斾，楚山怀玉麟。\n征轩不可恋，梗泪返城闉。",
        "dynasty": "宋",
        "collection_info": null
    },
    {
        "uuid": "1850aaa3db7f65bd372099dea8dbee2e",
        "title": "早行道中相逢",
        "author": "梅尧臣",
        "content": "黯黯雨云晦，骎骎车马繁。\n唯忧不及见，及见反无言。",
        "dynasty": "宋",
        "collection_info": null
    },
    {
        "uuid": "046f6ca2743643bc084d94c6ca7b5e18",
        "title": "古意",
        "author": "梅尧臣",
        "content": "故人留雅曲，今与新人弹。\n新人听不足，復使后人欢。",
        "dynasty": "宋",
        "collection_info": null
    },
    {
        "uuid": "6902d682132476bd9f15a25af5c3e099",
        "title": "送弟良臣归宣城",
        "author": "梅尧臣",
        "content": "乔木句溪边，秋光几曲连。\n将归三亩宅，远寄下江船。\n伴尔唯征雁，悲余有暮蝉。\n亲朋如见问，贫外似当年。",
        "dynasty": "宋",
        "collection_info": null
    },
    {
        "uuid": "4ed4dcf9a637c958576699cfed2743a4",
        "title": "河南张应之东斋",
        "author": "梅尧臣",
        "content": "昔我居此时，凿池通竹圃。\n池清少游鱼，林浅无栖羽。\n至今寒窗风，静送枯荷雨。\n雨歇吏人稀，知君独吟苦。",
        "dynasty": "宋",
        "collection_info": null
    },
    {
        "uuid": "c300bc86f3d13339be46b6e751b36bd4",
        "title": "河南王尉西斋",
        "author": "梅尧臣",
        "content": "官舍古城隅，西斋何寂寂。\n种竹幽趣深，开屏翠光滴。\n青山露南墙，落日明东壁。\n危台起其傍，平隰坐可觌。\n几暮野田空，天高霜隼击。\n更怜风月时，几弄林间笛。",
        "dynasty": "宋",
        "collection_info": null
    },
    {
        "uuid": "1596c904bda996408892fd8cc9c94ef2",
        "title": "刘秀才归河内",
        "author": "梅尧臣",
        "content": "君家太行下，应復近苏门。\n河气知寒早，岚烟觉暮昏。\n犬鸣林外火，笛响月中村。\n久作山阳客，逢人为寄言。",
        "dynasty": "宋",
        "collection_info": null
    },
    {
        "uuid": "365da746040f4baa79540f2355a9aecf",
        "title": "忆洛中旧居寄永叔兼简师鲁彦国",
        "author": "梅尧臣",
        "content": "东堂石榴下，夜饮晓未还。\n絺衣湿浩露，桂酒生朱颜。\n君同尹与富，高论曾莫攀。\n开吐仁义奥，傲倪天地间。\n以此为朋乐，衡门未尝关。\n自从北阙来，扰扰时少闲。\n登危欲引望，尚不见云山。\n何由觌夫子，客袂泪澜斑。",
        "dynasty": "宋",
        "collection_info": null
    },
    {
        "uuid": "dcccd55eb6286c476ea9173b0b45b5db",
        "title": "武陵行",
        "author": "梅尧臣",
        "content": "生事在渔樵，所居亦烟水。\n野艇一竿丝，朝朝狎清泚。\n忽自傍藤阴，乘流转山觜。\n始觉景气佳，潜通小溪裏。\n常时不见春，入谷惊红蕊。\n幽兴穷绿波，翫芳心莫已。\n花外一峯明，林间碧洞启。\n遥闻鸡犬音，渐悟人烟迩。\n舍舟遂潜行，石径劣容屣。\n豁然有田园，竹果相丛倚。\n厖眉髽髻人，倏遇心颜喜。\n尚作秦衣裳，那知汉名氏。\n自言逢世乱，避地因居此。\n来时手种桃，今日开如绮。\n更看水上花，几度逐风委。\n竞引饭雕胡，邀饮酌琼醴。\n復呼童稚前，绿鬓仍皓齿。\n翻遣念还茅，思归钓鳣鲔。\n将辞亦赠言，勿道丘壑美。\n鼓枻出僊源，繁英犹逦迤。\n薄暮返苍洲，微风吹白芷。\n他日欲重过，茫茫何处是。",
        "dynasty": "宋",
        "collection_info": null
    },
    {
        "uuid": "882ab79cd4cc867431e1c6ed8dcb4ffc",
        "title": "西宫怨",
        "author": "梅尧臣",
        "content": "汉宫中选时，天下谁为校。\n宠至莫言非，恩移难恃貌。\n一朝居别馆，悔妬何由效。\n买赋岂无金，其如君不乐。",
        "dynasty": "宋",
        "collection_info": null
    },
    {
        "uuid": "0792093a86cb414bc7605cfd23f0afb8",
        "title": "夏夜小亭有怀",
        "author": "梅尧臣",
        "content": "西南雨气浓，林上昏月色。\n寒影不随人，寥寥空露白。",
        "dynasty": "宋",
        "collection_info": null
    },
    {
        "uuid": "fb9ea8df67a8073fbd2a92069b11f005",
        "title": "外兄施伯侃下第赴并门叔父招",
        "author": "梅尧臣",
        "content": "共是干时者，同为失意人。\n言趋太原召，如慰宛陵亲。\n茄鼓听临塞，琴书未离身。\n别君无斗酒，当识士安贫。",
        "dynasty": "宋",
        "collection_info": null
    },
    {
        "uuid": "217853f3f22b62f83f8c6da1e4883238",
        "title": "郑戭及第东归后赴洋州幕",
        "author": "梅尧臣",
        "content": "却生方得桂，王粲始从戎。\n一舸辞吴会，单车入汉中。\n乱山云木古，侧径野泉通。\n欲识风烟美，心知故国同。",
        "dynasty": "宋",
        "collection_info": null
    },
    {
        "uuid": "3828ec3d42ce08fac5670a3a95f10ae8",
        "title": "施判官赴饶州",
        "author": "梅尧臣",
        "content": "昔日里中旧，今为幙下英。\n烟波归楚国，风月满都城。\n食有江鱼美，时无羽檄惊。\n他年傥行县，肯使折腰迎。",
        "dynasty": "宋",
        "collection_info": null
    },
    {
        "uuid": "15bed7d4bc911d30482d9c6247f61d65",
        "title": "杨畋赴官并州",
        "author": "梅尧臣",
        "content": "尝闻地近胡，寒气盛中都。\n车马行临塞，关山见落榆。\n吴钩皆尚壮，章甫几为儒。\n寄谢西曹掾，能吟秀句无。",
        "dynasty": "宋",
        "collection_info": null
    },
    {
        "uuid": "9a7d8ec01c5900a0e52a243a15c3d562",
        "title": "欧阳寺丞桐城宰",
        "author": "梅尧臣",
        "content": "叶落淮南树，青山徧马头。\n人烟将近郭，松竹不知秋。\n夜虎林间啸，溪泉舍下流。\n门前仲卿庙，遗迹待君求。",
        "dynasty": "宋",
        "collection_info": null
    },
    {
        "uuid": "7b5ababd3bd37ea610e0f6e7c3051dd9",
        "title": "祝熙载赴任东阳",
        "author": "梅尧臣",
        "content": "东阳美山水，之子本风流。\n稍去何平叔，还追沈隠侯。\n清江飞晚雨，斜日半沧洲。\n县道行无愧，烟萝有胜游。",
        "dynasty": "宋",
        "collection_info": null
    },
    {
        "uuid": "8b63c329398e668ae891faed934d716d",
        "title": "彦国通判绛州",
        "author": "梅尧臣",
        "content": "结交时未久，情亲心已照。\n氛埃外自遣，风月还同调。\n復与任浮沉，未尝趋近要。\n以此虽处贫，宁防俗者诮。\n今将辞我去，尽日来谈笑。\n穷巷敞茅茨，高言出廊庙。\n且作朱韨行，聊能发光耀。\n当亦就铜墨，远之江海徼。\n山郭寂无喧，云川不妨钓。\n所嗟胡越人，千里烦登眺。",
        "dynasty": "宋",
        "collection_info": null
    },
    {
        "uuid": "2eb6414bb1c8ead1f3fffb6b46b1e51a",
        "title": "余姚陈寺丞",
        "author": "梅尧臣",
        "content": "试邑来勾越，风烟復上游。\n江潮自迎客，山月亦随舟。\n海货通闾市，渔歌入县楼。\n絃琴无外事，坐见浦帆收。",
        "dynasty": "宋",
        "collection_info": null
    },
    {
        "uuid": "ece88afa543fae3d341dbbb29cc327db",
        "title": "明州推官郑先辈",
        "author": "梅尧臣",
        "content": "应幕海边郡，秋风千里归。\n随潮吴榜驶，转浦楚山微。\n野橘霜前熟，江螯露下肥。\n还家候灵鹊，人想罢鸣机。",
        "dynasty": "宋",
        "collection_info": null
    },
    {
        "uuid": "bd9d4e0466754deace2af24667572685",
        "title": "聚蚊",
        "author": "梅尧臣",
        "content": "日落月復昏，飞蚊稍离隙。\n聚空雷殷殷，舞庭烟幂幂。\n蛛网徒尔施，螗斧讵能磔。\n猛蝎亦助恶，腹毒将肆螫。\n不能有两翅，索索缘暗壁。\n贵人居大第，蛟绡围枕席。\n嗟尔于其中，宁夸觜如戟。\n忍哉傍穷困，曾未哀癯瘠。\n利吻竞相侵，饮血自求益。\n蝙蝠空翱翔，何尝为屏获。\n鸣蝉饱风露，亦不惭喙息。\n薨薨勿久恃，会有东方白。",
        "dynasty": "宋",
        "collection_info": null
    },
    {
        "uuid": "1bd0695a58a32fc21fc48b7921bed311",
        "title": "赋秋鸿送刘衡州",
        "author": "梅尧臣",
        "content": "秋鸿整羽翮，去就自因时。\n往春南方来，遂止天泉池。\n天泉水清泚，鸳鹭日追随。\n蒲藻岂不乐，江湖信所宜。\n今朝风色便，堑向衡阳归。\n洞庭逢叶下，潇湘先客飞。\n渚有兰杜美，心无稻粱卑。\n罾缴勿尔念，鹰隼宁尔窥。\n烟波千万里，足以资盘嬉。\n峯前想回日，青冥生路歧。",
        "dynasty": "宋",
        "collection_info": null
    },
    {
        "uuid": "a935835b096d75b1678d6911efbd4d4e",
        "title": "清池",
        "author": "梅尧臣",
        "content": "泠泠清水池，藻荇何参差。\n美人留采掇，玉鲔自扬鬐。\n波澜日已浅，龟鼈日復滋。\n虾蟆纵跳梁，得以缘其涯。\n竞此长科斗，凌乱满澄漪。\n空有文字质，非无简策施。\n僊鲤勿苦羡，宁将蠯蛤卑。\n徒剖腹中书，悠悠谁尔知。\n聊保性命理，远潜江海湄。\n泚泚曷足道，任彼蛙黾为。",
        "dynasty": "宋",
        "collection_info": null
    },
    {
        "uuid": "b247f09b18eec0011cb0a231365193f6",
        "title": "弟得臣归觐并州",
        "author": "梅尧臣",
        "content": "知君归去心，已逐秋风起。\n明发登太行，远将望汾水。\n蔼蔼白云下，吾亲正居此。\n拜庆曷为荣，新除一官美。",
        "dynasty": "宋",
        "collection_info": null
    },
    {
        "uuid": "8226f592b4a6a98e183754e7f2951544",
        "title": "张修赴威胜军判官",
        "author": "梅尧臣",
        "content": "青骊渡河水，侠气动刀环。\n入幕沙尘暗，临风鼓角闲。\n地形通栢谷，秋色满榆关。\n谁復轻儒者，难淹笔砚间。",
        "dynasty": "宋",
        "collection_info": null
    },
    {
        "uuid": "dd7c207ed8a4d7a109d4635004bc13c3",
        "title": "弔唐俞",
        "author": "梅尧臣",
        "content": "通闺年最少，才俊罕能双。\n鵩去尘栖室，魂归雾起窗。\n慈亲流汉水，爱妾返荆江。\n一稚纔能语，茕然寄远邦。",
        "dynasty": "宋",
        "collection_info": null
    },
    {
        "uuid": "b509dcdaee345793ddf6144e7b962b64",
        "title": "任适尉乌程",
        "author": "梅尧臣",
        "content": "俛作程乡尉，折腰还自甘。\n卞峰晴照黛，霅水晓澄蓝。\n葑上春田闢，芦中走吏参。\n到时苹叶长，柳恽在江南。",
        "dynasty": "宋",
        "collection_info": null
    },
    {
        "uuid": "10162c56379417b194957ff38a143524",
        "title": "马殿丞通判密州",
        "author": "梅尧臣",
        "content": "晨装辞北阙，怀绂贰东侯。\n地本全齐胜，风仍变鲁优。\n危帆淮上去，古木海边秋。\n相送江潭客，曾同十载游。",
        "dynasty": "宋",
        "collection_info": null
    },
    {
        "uuid": "f94199fc475ad4b347ded211a052340e",
        "title": "夏侯彦济武陟主簿",
        "author": "梅尧臣",
        "content": "怀县曾余往，风谣为尔知。\n寒先太行近，润接大河卑。\n宾酒栽公秫，晨羹翦露葵。\n簿书行正委，何似布衣时。",
        "dynasty": "宋",
        "collection_info": null
    },
    {
        "uuid": "3ac03f41aabd2366fc7b1f238b228c4e",
        "title": "余居御桥南夜闻妖鸟鸣效昌黎体",
        "author": "梅尧臣",
        "content": "都城夜半阴云黑，忽闻转毂声咿呦。\n尝忆楚乡有妖鸟，一身九首如赘疣。\n或时月暗过闾里，缓音低语若有求。\n小儿藏头妇灭火，闭门鸡犬不尔留。\n我问楚俗何苦尔，云是鬼车载鬼游。\n鬼车载鬼奚所及，抽人之筋繫车辀。\n昔听此言未能信，欲访上天终无由。\n今来中土百物正，安得遂与南方俦。\n上帝因风如可达，愿令驱逐出九州。",
        "dynasty": "宋",
        "collection_info": null
    },
    {
        "uuid": "82a1e75de37b57872ecf51de726ca33c",
        "title": "月夜与兄公度纳凉闲行至御桥",
        "author": "梅尧臣",
        "content": "夕月吐澄明，阴云浄如扫。\n空庭引天翠，爽气生怀抱。\n家近御桥头，因为桥畔游。\n倚栏波上影，不共水东流。\n思归此清夜，何处是江楼。\n四望远寂历，微风动飕飗。\n观阙垂万象，山河趋九州。\n壮哉帝王宅，顾我一蜉蝣。\n富贵非可取，田园今向秋。\n明当拂衣去，试与问扁舟。",
        "dynasty": "宋",
        "collection_info": null
    },
    {
        "uuid": "afdf5382c21dad024f7e442b86b1cf1d",
        "title": "随州钱相公挽歌三首  其一",
        "author": "梅尧臣",
        "content": "筑岩无往梦，游岱有飞魂。\n堕泪隋侯国，遗金汉帝恩。\n文章留日域，忠孝在王门。\n天道何由问，秋风徧九原。",
        "dynasty": "宋",
        "collection_info": null
    },
    {
        "uuid": "faeca6d565e35ca32b5fad10d78c8682",
        "title": "随州钱相公挽歌三首  其二",
        "author": "梅尧臣",
        "content": "昔日伤归国，今朝叹举輀。\n忧愁传楚些，殄悴感周诗。\n文草明时访，忠言故吏知。\n居常呜咽涕，翻作众人悲。",
        "dynasty": "宋",
        "collection_info": null
    },
    {
        "uuid": "1bd4cd062abf1f1d88e9cb10eb43899d",
        "title": "随州钱相公挽歌三首  其三",
        "author": "梅尧臣",
        "content": "去年伊水上，倾府望云岑。\n路转犹迴首，人谁不殒心。\n可怜飞语后，挤恨九幽深。\n从此埋英骨，空令泪满襟。",
        "dynasty": "宋",
        "collection_info": null
    },
    {
        "uuid": "a88d0ed1ce718790358874371b7c12a4",
        "title": "僧可真东归因谒范苏州",
        "author": "梅尧臣",
        "content": "姑苏台畔去，云壑付清机。\n野策过寒水，山童护衲衣。\n松门正投宿，竹笠带余晖。\n谁爱杼山句，使君应性韦。",
        "dynasty": "宋",
        "collection_info": null
    },
    {
        "uuid": "ae4dd135b0ec89e33b71822a0c5a75d9",
        "title": "廖秀才归衡山县",
        "author": "梅尧臣",
        "content": "千里倦为客，秋归乌榜轻。\n过林湘橘暗，收潦楚江清。\n晚泊亲鸥鹭，残芳袭杜蘅。\n长沙几日到，天际见高城。",
        "dynasty": "宋",
        "collection_info": null
    },
    {
        "uuid": "3c45bf56b2888c9ceaad8baf18a7bf01",
        "title": "魏屯田知楚州",
        "author": "梅尧臣",
        "content": "淮南木叶惊，淮上使君行。\n天外高帆出，沙头候吏迎。\n夜潮通废埭，秋月满孤城。\n正迟文翁化，从来楚俗轻。",
        "dynasty": "宋",
        "collection_info": null
    },
    {
        "uuid": "7a268a4b1dceead95bfa2aa689aeaf9f",
        "title": "张子野赴官郑州",
        "author": "梅尧臣",
        "content": "尽室寄东里，一官辞上都。\n只应乘小驷，宁肯蹑双鳬。\n秋雨生陂水，高风落庙梧。\n梅山为余访，还有旧家无。",
        "dynasty": "宋",
        "collection_info": null
    },
    {
        "uuid": "afa4ac46e97efcda8c145cc639b4291b",
        "title": "拟王维偶然作",
        "author": "梅尧臣",
        "content": "嵇康任天性，傲散喜端居。\n自云安卑者，窃比老庄欤。\n一月十五日，头面忘洗梳。\n危坐恣搔虱，于时懒作书。\n一曲情自寄，一杯欢有余。\n尚子志所慕，阮生甘不如。\n黄精可养寿，广泽宜覩鱼。\n不堪行作吏，章服裹猿狙。",
        "dynasty": "宋",
        "collection_info": null
    },
    {
        "uuid": "d0fdbc5bdd84cec08e39cf827b28c32e",
        "title": "苏祠部通判洪州",
        "author": "梅尧臣",
        "content": "飞鹢去江西，秋飈满桂旗。\n芦洲花白处，枫岸叶丹时。\n沙鸟看来没，云山爱后移。\n高才属滕阁，家擅子卿诗。",
        "dynasty": "宋",
        "collection_info": null
    },
    {
        "uuid": "10ba5f516728ba374742a2f9eeabeeb1",
        "title": "中秋与希深别后月下寄",
        "author": "梅尧臣",
        "content": "薄雾生寒水，寥寥舣画船。\n人伤千里别，桂吐十分圆。\n把酒非前夕，追欢忆去年。\n南楼足佳兴，好在谢林川。",
        "dynasty": "宋",
        "collection_info": null
    },
    {
        "uuid": "e175188705f8b19c4d32a81248ad7017",
        "title": "望芒砀山",
        "author": "梅尧臣",
        "content": "出舟跳古岸，林外见修冈。\n迴头问榜子，前巘是芒砀。\n其颠有高庙，松柏鬰苍苍。\n迤逦堆阜属，萧条茆叶黄。\n千古收王气，一川平夕阳。\n人家纔四五，鸡犬自相望。\n尚尔想新丰，谁復思沛乡。\n临流一举酒，可以喻悲伤。",
        "dynasty": "宋",
        "collection_info": null
    },
    {
        "uuid": "c70dbe4a080976707d43002e4d53ff9e",
        "title": "初见淮山",
        "author": "梅尧臣",
        "content": "游宦久去国，扁舟今始还。\n朝来汴口望，喜见淮上山。\n断岭碧峯出，平沙白鸟闲。\n南归不厌远，况在水云间。",
        "dynasty": "宋",
        "collection_info": null
    },
    {
        "uuid": "f4e22ca60244c5fe083974e681bcdffb",
        "title": "旌义港阻风",
        "author": "梅尧臣",
        "content": "清晨下长淮，忽值秋风恶。\n渺瀰云雾昏，掀合鱼龙作。\n方惊白浪高，又以寒潮落。\n远渚时出没，轻舟自前却。\n将投古戍迷，偶得孤港泊。\n下缆寄芦林，寻村步芒屩。\n傥有白醪沽，聊为野田酌。\n茆屋何飕飕，瓦罂空索索。\n却持杖头归，相顾还寂寞。\n一夕不能眠，孤吟当狂药。",
        "dynasty": "宋",
        "collection_info": null
    },
    {
        "uuid": "83d31d85f3736687f168fe8b69da258e",
        "title": "依韵和刘六淮潮",
        "author": "梅尧臣",
        "content": "汐潮如有信，时向旧痕生。\n始觉回波定，还看曲渚平。\n舞鸥随下上，寒日共浮倾。\n后夜人无寐，遥听入浦声。",
        "dynasty": "宋",
        "collection_info": null
    },
    {
        "uuid": "c43b021227679e1db491bec6207c88e1",
        "title": "舟中闻蛩",
        "author": "梅尧臣",
        "content": "秋月满行舟，秋虫响孤岸。\n岂独居者愁，当令客心乱。\n展转重兴嗟，所嗟时节换。\n时节不苦留，川涂行已半。\n霜落草根枯，清音从此断。\n谁復过江南，哀鸿为我伴。",
        "dynasty": "宋",
        "collection_info": null
    },
    {
        "uuid": "7afe6ed4c1d25b6ebf49f8769428aa59",
        "title": "双凫观",
        "author": "梅尧臣",
        "content": "野水双纹翼，云萝谩自媒。\n惊飞带波起，行啑拂萍开。\n暖日浮还没，寒汀去復来。\n王乔如可挹，仙舄此徘徊。",
        "dynasty": "宋",
        "collection_info": null
    },
    {
        "uuid": "4e8729a03a85372b6fbae3673b41e883",
        "title": "和才叔岸傍古庙",
        "author": "梅尧臣",
        "content": "树老垂缨乱，祠荒向水开。\n偶人经雨踣，古屋为风摧。\n野鸟栖尘坐，渔郎奠竹杯。\n欲传山鬼曲，无奈楚辞哀。",
        "dynasty": "宋",
        "collection_info": null
    },
    {
        "uuid": "297239fdec89291a8f3b606883159dc8",
        "title": "山光寺",
        "author": "梅尧臣",
        "content": "古桥经废寺，苍藓旧离宫。\n柏殿秋阴冷，莲堂暮色空。\n鸟啼山蔼裏，僧语竹林中。\n寂寞芜城近，萧萧牧笛风。",
        "dynasty": "宋",
        "collection_info": null
    },
    {
        "uuid": "fbf8e2aea1846e67c244eea1d08bd117",
        "title": "自急流口至长芦江入金陵",
        "author": "梅尧臣",
        "content": "始发碧江口，旷然谐远心。\n风清舟在鑑，日落水浮金。\n瓜步逢潮信，台城过雁音。\n故乡何处是，云外即乔林。",
        "dynasty": "宋",
        "collection_info": null
    },
    {
        "uuid": "50bef118aaeaa45dfce12a23cfd3dbed",
        "title": "早渡长芦江",
        "author": "梅尧臣",
        "content": "带月出寒浦，残星浸水濆。\n帆开风色正，舟急浪花分。\n雾气横江白，鸡声隔岸闻。\n天晴建业近，钟岫起孤云。",
        "dynasty": "宋",
        "collection_info": null
    },
    {
        "uuid": "99dc5837dc8ab4c0d0c02bf628842467",
        "title": "采石怀古",
        "author": "梅尧臣",
        "content": "青峯来合沓，势压大江雄。\n舟渡神兵后，城荒王气空。\n山根鱼浪白，岩壁石萝红。\n弄月人何在，孤坟细草中。",
        "dynasty": "宋",
        "collection_info": null
    },
    {
        "uuid": "27e1d11734e5825e61e26e0e4f34dbd6",
        "title": "望夫山",
        "author": "梅尧臣",
        "content": "亭亭千古质，曾是念征夫。\n一作山头石，畏看天际途。\n犹如託萝蔓，不似采蘼芜。\n时有江云近，僊衣挂六铢。",
        "dynasty": "宋",
        "collection_info": null
    },
    {
        "uuid": "6ddc42661546839973796e534bed4cc1",
        "title": "泊牛渚矶",
        "author": "梅尧臣",
        "content": "落帆牛渚前，便为牛渚宿。\n波摇残照中，采翠浮岩谷。\n岩谷足幽篁，石上罗寒玉。\n裁作娲氏笙，堪吹凰凤曲。\n楚客夕无眠，独将清籁续。\n更看江月来，还想燃犀烛。",
        "dynasty": "宋",
        "collection_info": null
    },
    {
        "uuid": "4a5adb844d58ec25b99133c79871c27c",
        "title": "游响山",
        "author": "梅尧臣",
        "content": "久忆门前胜，聊乘逸兴游。\n寒篙进溪曲，古木暗城头。\n鸟过空潭响，船随碧濑流。\n梅花三迭罢，烟火起沧洲。",
        "dynasty": "宋",
        "collection_info": null
    },
    {
        "uuid": "8a06e8e1a90744647aa23f211e0eed29",
        "title": "芜湖口留别弟信臣",
        "author": "梅尧臣",
        "content": "少也远辞亲，俱为异乡客。\n昨日偶同归，今朝復南适。\n南迁畏简书，叨兹六百石。\n重念我当去，送我江之侧。\n溪山远更清，溪水深转碧。\n因知惜别情，愈赊应愈剧。",
        "dynasty": "宋",
        "collection_info": null
    },
    {
        "uuid": "8e0fe8812677df6fcb3ebb92d90dbdfe",
        "title": "金霞阁",
        "author": "梅尧臣",
        "content": "登临无尽兴，清燕日徘徊。\n霞影缘觚落，岚光入牖来。\n离宫分碧瓦，太液俯青槐。\n好待邀明月，瑶琴为一开。",
        "dynasty": "宋",
        "collection_info": null
    },
    {
        "uuid": "af82278231c27f19c10f695054bed228",
        "title": "送蟾上人游南岳",
        "author": "梅尧臣",
        "content": "叶下潇湘阔，杯浮岂道迟。\n宾鸿不到处，危彴独行时。\n翠岭祝融宅，乔松虞舜祠。\n云霞游徧日，振锡更何之。",
        "dynasty": "宋",
        "collection_info": null
    },
    {
        "uuid": "44c96a270979f1138cfa27085859cf4c",
        "title": "王公慥东归",
        "author": "梅尧臣",
        "content": "行色上东陌，秋槐叶乱飞。\n囊无一钱用，箧有古书归。\n羸驷嘶寒草，荒城背落晖。\n莫嫌牛马隔，走别八行稀。",
        "dynasty": "宋",
        "collection_info": null
    },
    {
        "uuid": "58dd23566006281a6d1925bed9711db1",
        "title": "几道隰州判官",
        "author": "梅尧臣",
        "content": "清晓赴国门，西风生早凉。\n天地大道出，苑树短亭傍。\n相看车马色，共照池水光。\n举酒酒非浅，明朝谁重觞。\n话别语难尽，去后空回肠。\n计彼行路远，几日至洛阳。\n洛阳多旧友，一一道相望。\n失意非憔悴，怀昔无悲伤。\n无由恋中国，不久之南方。\n音书傥能问，鸿雁亦将翔。\n此外念出处，便为参与商。\n到官秋节晚，塞近百草黄。\n定随刘武威，校猎赤土岗。\n余方枫林下，野艇泛沧浪。\n弄月江波阔，罥衣菱荇香。\n虽知各有适，未免涕霑裳。\n操袂却引顾，烟芜平夕阳。\n独回唯鸟影，相与过林塘。\n朋游顿兹减，客心仍未央。",
        "dynasty": "宋",
        "collection_info": null
    },
    {
        "uuid": "2700046c4d2097084d29624591d8450c",
        "title": "池州进士陈生惠然见过不日且行因以诗赠别",
        "author": "梅尧臣",
        "content": "呼童具鸡黍，颇识故人期。\n竹馆忽枉驾，山樽聊解颐。\n醉歌返北郭，春雨生东陂。\n便与千峯隔，登高空復思。",
        "dynasty": "宋",
        "collection_info": null
    },
    {
        "uuid": "5245a0838f4ee2ffeb353ef9933d655d",
        "title": "春阴",
        "author": "梅尧臣",
        "content": "浓淡云无定，凄微气宇寒。\n鸠鸣桑叶吐，村暗杏花残。\n客子行裘薄，春塘野水宽。\n轻雷欣已发，谬作采茶官。",
        "dynasty": "宋",
        "collection_info": null
    },
    {
        "uuid": "a00f9f811b65da5ff13cb7ebeecceaeb",
        "title": "春晴对月",
        "author": "梅尧臣",
        "content": "云扫鱼鳞静，天开桂魄清。\n梨花鑑中色，杜宇昼时声。\n寥落将寒食，羁离念故京。\n都无惜春意，罇酒为谁倾。",
        "dynasty": "宋",
        "collection_info": null
    },
    {
        "uuid": "f9011a6f1da534b8a00740037d6ffb94",
        "title": "植栀子树二窠十一本于松侧",
        "author": "梅尧臣",
        "content": "举世多植梨，而我学种栀。\n颜色固不别，良苦诚异宜。\n团团绿阶侧，岂畏秋风吹。\n同心谁可赠，为咏昔人诗。",
        "dynasty": "宋",
        "collection_info": null
    },
    {
        "uuid": "b568400516b0fd266690679c140f06a5",
        "title": "百舌",
        "author": "梅尧臣",
        "content": "天窗明未明，飒飒过微雨。\n已闻高树头，百舌间关语。\n幽人枕上听不听，变尽春声始飞去。",
        "dynasty": "宋",
        "collection_info": null
    },
    {
        "uuid": "27ce0ad701da267909d201a66d3e1959",
        "title": "提壶鸟",
        "author": "梅尧臣",
        "content": "山路暗松篠，幽禽语前后。\n上言劝提壶，下言劝酤酒。\n但取醒復醉，莫问升与斗。\n人生朝菌荣，绿髮可无负。",
        "dynasty": "宋",
        "collection_info": null
    },
    {
        "uuid": "fc03bf6119fc5e5cb7cb30fb701bb669",
        "title": "青梅",
        "author": "梅尧臣",
        "content": "梅叶未藏禽，梅子青可摘。\n江南小家女，手弄门前剧。\n齿软莫胜酸，弃之曾不惜。\n宁顾马上郎，春风满行陌。",
        "dynasty": "宋",
        "collection_info": null
    },
    {
        "uuid": "37b8c28eba702286ac107668c4eb5a38",
        "title": "挟弹篇",
        "author": "梅尧臣",
        "content": "长安细侯年尚小，独出春郊不须晓。\n手持柘弹霸陵边，岂惜金丸射飞鸟。\n金丸射尽飞鸟空，解衣市酒向新丰。\n醉倒银缾方肯去，去卧红楼歌吹中。\n不管花开与花老，明朝还去杜城东。",
        "dynasty": "宋",
        "collection_info": null
    },
    {
        "uuid": "95bbe3a27f7ed90afb7ccec47282d63e",
        "title": "五日登北山望竞渡",
        "author": "梅尧臣",
        "content": "南方传竞渡，多在屈平祠。\n箫鼓满流水，风烟生画旗。\n千桡速飞鸟，两舸刻灵螭。\n尽日来江畔，谁知轻薄儿。",
        "dynasty": "宋",
        "collection_info": null
    },
    {
        "uuid": "484da6831b0de19673a68a9d7215a775",
        "title": "寄新安通判钱学士",
        "author": "梅尧臣",
        "content": "昔人言访舟，江水赋清泚。\n冬春常一色，深浅皆见底。\n崖日半寒潭，澄明动朱鲤。\n君怀素已高，尘虑都应洗。",
        "dynasty": "宋",
        "collection_info": null
    },
    {
        "uuid": "013ec0f05b0bf53c9a89359218dd7112",
        "title": "得欧阳永叔回书云见来客问予动静备详",
        "author": "梅尧臣",
        "content": "昨日使人回，闻君与之坐。\n君问我何为，但云思寡过。\n寡过真未能，得便北窗卧。\n此趣今已深，世间谁与和。",
        "dynasty": "宋",
        "collection_info": null
    },
    {
        "uuid": "c42f3a2d588b0b7e0b02276ff5f91e87",
        "title": "建德新墙诗",
        "author": "梅尧臣",
        "content": "山廨不营堵，筠篁为密篱。\n初年固可蔽，晏岁不能支。\n已被巢蜂蠹，復为荒葛虆。\n夏雨久枯脆，秋风遂倾敧。\n鸡鹜恣穿逸，牛羊来践窥。\n我议欲板筑，羣走皆不怡。\n首吏先进白，土踈不可为。\n潦雨忽暴集，涧流如突驰。\n我心赜其极，斯语其见欺。\n用竹乃户率，破得缘而私。\n冬敛葺西角，春调完北陲。\n循环日有坏，烦扰无虚时。\n介决弗尔惑，遂饬闢其基。\n榛莽一芟去，畚锸能悦随。\n膏润非朽壤，峭削隠金锤。\n荏苒未踰月，屹如长云垂。\n疏壍备水害，既圬復蓬茨。\n岂唯御貛豹，亦以防狐狸。\n且有内外隔，绝闻闾巷卑。\n安然兹燕息，来者勿吾隳。",
        "dynasty": "宋",
        "collection_info": null
    },
    {
        "uuid": "e079504afd6759fee89d196c95ff637d",
        "title": "九月五日得姑苏谢学士寄木兰堂官醖",
        "author": "梅尧臣",
        "content": "公田五十亩，种秫秋未成。\n杯中无浊酒，案上唯丹经。\n忽有洞庭客，美传乌与程。\n言盛木兰露，酿作瓮间清。\n木兰香未歇，玉盎贮华英。\n正值菊初坼，便来花下倾。\n一饮为君醉，谁能解吾酲。\n吾酲已不解，百日毛骨轻。",
        "dynasty": "宋",
        "collection_info": null
    },
    {
        "uuid": "7fce825fd3260c196867a0dd268ff243",
        "title": "九月见梅花",
        "author": "梅尧臣",
        "content": "江南风土暖，九月见梅花。\n远客思边草，孤根暗碛沙。\n何曾逢寄驿，空自听吹笳。\n今日樽前胜，其如秋鬓华。",
        "dynasty": "宋",
        "collection_info": null
    },
    {
        "uuid": "12c333092e97f335be6265cdf3633cfa",
        "title": "新安钱学士以近诗一轴见贶辄成短言用叙单悃",
        "author": "梅尧臣",
        "content": "早事太尉府，谬以才见论。\n身作邑中吏，日陪丞相尊。\n嵩山云外寺，伊水渡头村。\n泉味入香茗，松色开清罇。\n题诗人半醉，马上景已昏。\n归来属后乘，冠盖迎国门。\n悠悠失贫贱，苒苒历凉温。\n而今处穷僻，落莫思旧恩。\n终日自鲜适，终年长不言。\n已觉人事寡，惟闻鸡犬喧。\n东风有来信，满幅兰与荪。\n深知故人意，遗我涤冥烦。\n一章言罨画，溪好如目存。\n何须到云壑，便若游花源。\n一一先造化，可以轻瑶琨。\n成诵今在口，愿将醒病魂。",
        "dynasty": "宋",
        "collection_info": null
    },
    {
        "uuid": "74104b927c42f8355257c26a55821d20",
        "title": "答陈五进士遗山水枕屏",
        "author": "梅尧臣",
        "content": "妙画能成趣，溪山迥得君。\n渔舟长映浦，岩树半藏云。\n征雁无时没，横桥有处分。\n数峯来枕席，曾不愧移文。",
        "dynasty": "宋",
        "collection_info": null
    },
    {
        "uuid": "dc45b3228b24034f0914f8ccd9f3edb0",
        "title": "谢宾客挽歌三首  其一",
        "author": "梅尧臣",
        "content": "位不登三事，才宜列四科。\n清名时自得，华冕世空多。\n望气悲埋剑，临风叹逝波。\n吴阡蒿作里，楚挽薤成歌。\n会葬千人至，来观数郡过。\n无由亲执绋，东首泪滂沱。",
        "dynasty": "宋",
        "collection_info": null
    },
    {
        "uuid": "02bb33fe173ab089c6295d26b7f9f3d5",
        "title": "谢宾客挽歌三首  其二",
        "author": "梅尧臣",
        "content": "自昔居门下，游观必许偕。\n岂将千里别，遂作九泉乖。\n已恨霜松折，行嗟玉树埋。\n苍生空有望，丹旐不胜怀。\n曩日言归里，飞章愿乞骸。\n今朝赤松畔，烟壠对苍崖。",
        "dynasty": "宋",
        "collection_info": null
    },
    {
        "uuid": "970d93bc7362b1d6548759b78d5e803f",
        "title": "谢宾客挽歌三首  其三",
        "author": "梅尧臣",
        "content": "当年罢会稽，还郡锦为衣。\n老作龙楼贵，终将凤沼违。\n英魂游岱去，石椁渡江归。\n扬子春风恶，南徐过客稀。\n众帆看屡溺，素舸独如飞。\n始见中郎孝，松门自有辉。",
        "dynasty": "宋",
        "collection_info": null
    },
    {
        "uuid": "73e0fff4446101458a0a67ec09d9c3c7",
        "title": "往东流江口寄内",
        "author": "梅尧臣",
        "content": "艇子逐溪流，来至碧江头。\n随山知几曲，一曲一增愁。\n巢芦有翠鸟，雄雌自相求。\n擘波投远空，丹喙横轻鯈。\n呼鸣仍不已，共啄向苍洲。\n而我无羽翼，安得与子游。",
        "dynasty": "宋",
        "collection_info": null
    },
    {
        "uuid": "1b5ec2e6d116de216c65e3e3d810831d",
        "title": "代内答",
        "author": "梅尧臣",
        "content": "结髮事君子，衣袂未尝分。\n今朝别君思，历乱如丝棼。\n征仆尚顾侣，嘶马犹索羣。\n相送不出壸，倚楹羡飞云。\n日暮秋风急，雀声檐上集。\n併作千里愁，愁极翻成泣。",
        "dynasty": "宋",
        "collection_info": null
    },
    {
        "uuid": "e8eb635e8d2a7c96ce38e80f96bfae5d",
        "title": "访矿坑老僧",
        "author": "梅尧臣",
        "content": "山深无外事，日夕爱潺湲。\n趺坐树间石，力耕溪上田。\n解言南国事，能咏碧云篇。\n莫贳远公酒，余非陶令贤。",
        "dynasty": "宋",
        "collection_info": null
    },
    {
        "uuid": "7e73d1d712590cb51c8acb6c4e47d29e",
        "title": "除夕与家人饮",
        "author": "梅尧臣",
        "content": "莫嫌寒漏尽，春色来应早。\n风开玉砌梅，熏歇金炉草。\n稚齿喜成人，白头嗟更老。\n年华箇裏催，清镜宁长好。",
        "dynasty": "宋",
        "collection_info": null
    },
    {
        "uuid": "092728775045b241a9c0b68493924f0d",
        "title": "立春在元日",
        "author": "梅尧臣",
        "content": "新春与新岁，时候不相先。\n未肯欺残腊，何曾占旧年。\n缀条花翦綵，插户柳生烟。\n独坐空山裏，唯惊节物迁。",
        "dynasty": "宋",
        "collection_info": null
    },
    {
        "uuid": "7d3d3adaade0b70a687481667b9c9c91",
        "title": "游水帘岩",
        "author": "梅尧臣",
        "content": "春山时独往，榛秽旋芟斸。\n飞泉蔽幽岩，杳蔼疏朝旭。\n光垂白龙髯，鸣漱寒潭玉。\n半壁生昼寒，阴草润秋绿。\n穿藤出溪口，流沫萦山足。\n莫遣吏人来，方歌白云曲。",
        "dynasty": "宋",
        "collection_info": null
    },
    {
        "uuid": "a9deaa2a1d4ec45e9de2293caca76680",
        "title": "咏官妓从人",
        "author": "梅尧臣",
        "content": "少为轻薄悞，失行落优倡。\n去作小家妇，愿同贫里装。\n无心歌子夜，有意学流黄。\n他日东郊上，谁人见采桑。",
        "dynasty": "宋",
        "collection_info": null
    },
    {
        "uuid": "699fae90c374dfc8220d5fca3942951d",
        "title": "夏雨",
        "author": "梅尧臣",
        "content": "林梅初弄熟，密雨闭重关。\n润裛衣巾上，凉生竹树间。\n水声通远涧，云色暝前山。\n野鸟寂无语，公庭尽昼闲。",
        "dynasty": "宋",
        "collection_info": null
    },
    {
        "uuid": "19a425e41347d8efb0176f31948ce7a4",
        "title": "五日与陈真卿饮",
        "author": "梅尧臣",
        "content": "五日逢南国，三年别旧都。\n招魂传楚客，抚节见灵巫。\n蒿艾因时采，蛟龙为俗驱。\n清罇与鹅炙，忻此故人俱。",
        "dynasty": "宋",
        "collection_info": null
    },
    {
        "uuid": "a1fdbfc647eb145e2afe226a238e1594",
        "title": "彼鴷吟",
        "author": "梅尧臣",
        "content": "断木喙虽长，不啄柏与松。\n松柏本坚直，中心无蠹虫。\n广庭木云美，不与松柏比。\n臃肿质性虚，杇蝎招猛觜。\n主人赫然怒，我爱尔何毁。\n弹射出穷山，羣鸟亦相喜。\n啁啾弄好音，自谓得天理。\n哀哉彼鴷禽，吻血徒为尔。\n座鹯不搏击，狐兔纵横起。\n况兹树腹怠，力去宜滨死。",
        "dynasty": "宋",
        "collection_info": null
    },
    {
        "uuid": "5067bca6907590a8e677942bd327aecb",
        "title": "感遇",
        "author": "梅尧臣",
        "content": "众默瘖莫辨，众寐盲不知。\n问而使之对，觉而使之窥。\n瘖盲自穷矣，所感在一时。\n苟昧哲人理，寐默定妍媸。",
        "dynasty": "宋",
        "collection_info": null
    },
    {
        "uuid": "a4fb161be840504ca2453942af8a4123",
        "title": "雪咏",
        "author": "梅尧臣",
        "content": "雪色混青冥，搴帏宿酒醒。\n龙蛇缘古木，凤鹄舞幽庭。\n密势因风力，轻姿任物形。\n公堂何寂寞，横案对玄经。",
        "dynasty": "宋",
        "collection_info": null
    },
    {
        "uuid": "f5407c3c994193a8ace9321abd26add4",
        "title": "腊日出猎因游梅山兰若",
        "author": "梅尧臣",
        "content": "我与二三骑，争驰孤戍旁。\n逐麋逢野寺，息马据胡床。\n鹰想支公好，人思灞上狂。\n归来何薄暮，烟火照溪光。",
        "dynasty": "宋",
        "collection_info": null
    },
    {
        "uuid": "8ecfd6bd7070e3fa6c7d7249ddd01ff6",
        "title": "依韵和杨敏叔吴门秋晚见寄",
        "author": "梅尧臣",
        "content": "方在洞庭上，秋怀那得禁。\n西风楚波恶，度雁海云阴。\n洛客吟初苦，骚人思已深。\n颠毛随日减，冉冉不胜簪。",
        "dynasty": "宋",
        "collection_info": null
    },
    {
        "uuid": "194ac68d28156d745e32fe8703220df3",
        "title": "田家",
        "author": "梅尧臣",
        "content": "南山尝种豆，碎荚落风雨。\n空收一束萁，无物充煎釜。",
        "dynasty": "宋",
        "collection_info": null
    },
    {
        "uuid": "6a531b557164553d3fbd039212f39734",
        "title": "陶者",
        "author": "梅尧臣",
        "content": "陶尽门前土，屋上无片瓦。\n寸指不霑泥，鳞鳞居大厦。",
        "dynasty": "宋",
        "collection_info": null
    },
    {
        "uuid": "13fe65547310f3cfc51d8e179fcfdf64",
        "title": "县署丛竹",
        "author": "梅尧臣",
        "content": "袅袅幽亭竹，团团自结丛。\n寒生绿罇上，影入翠屏中。\n陶柳应惭弱，潘花只竞红。\n方持雪霜操，不敢倚春风。",
        "dynasty": "宋",
        "collection_info": null
    },
    {
        "uuid": "94946b84a8badd65dedf914c07934a32",
        "title": "巧妇",
        "author": "梅尧臣",
        "content": "巧妇口流血，辛勤非一朝。\n莠荼时补紩，风雨畏漂摇。\n所託树枝弱，而嗟巢室翘。\n周公诚自感，聊復赋鸱鸮。",
        "dynasty": "宋",
        "collection_info": null
    },
    {
        "uuid": "1cec1c6de779742258474d74f86e073f",
        "title": "闻欧阳永叔谪夷陵",
        "author": "梅尧臣",
        "content": "共在西都日，居常慷慨言。\n今婴明主怒，直雪谏臣冤。\n谪向蛮荆去，行当雾雨繁。\n黄牛三峡近，切莫听愁猿。",
        "dynasty": "宋",
        "collection_info": null
    },
    {
        "uuid": "afb3800a8b1cd16d50e7a619c71f732c",
        "title": "闻尹师鲁谪富水",
        "author": "梅尧臣",
        "content": "朝见谏臣逐，暮章从谪官。\n附炎人所易，抱义尔惟难。\n宁作沉泥玉，无为媚渚兰。\n心知归有日，时向斗牛看。",
        "dynasty": "宋",
        "collection_info": null
    },
    {
        "uuid": "7fa3be6cc5d4f9cf44062e4b5a4a03d1",
        "title": "寄饶州范待制",
        "author": "梅尧臣",
        "content": "山水番君国，文章汉侍臣。\n古来中酒地，今见独醒人。\n坐啸安浮俗，谈诗接上宾。\n何由趋盛府，徒尔望清尘。",
        "dynasty": "宋",
        "collection_info": null
    },
    {
        "uuid": "effd60f917ce0fd03a235c0434578c80",
        "title": "咏王右丞所画阮步兵醉图",
        "author": "梅尧臣",
        "content": "右丞笔通妙，阮籍思玄虚。\n独画来东平，倒冠醉乘馿。\n力顽不肯进，俛首耳前驱。\n一人牵且顾，一士旁挟扶。\n捉鞍举双足，闭目忘穷途。\n想像得风度，纤悉古衣裾。\n玉骨化为土，丹青终不渝。\n而今几百岁，乃有胡公疎。\n买石遂留刻，渍墨许传模。\n白黑就髣髴，毫芒辨精麤。\n千古畜深意，终朝悬座隅。\n谁谓盈尺纸，不惭云雾图。",
        "dynasty": "宋",
        "collection_info": null
    },
    {
        "uuid": "cbf2f6049d102d61f24f177915f72983",
        "title": "猛虎行",
        "author": "梅尧臣",
        "content": "山木暮苍苍，风凄茆叶黄。\n有虎始离穴，熊罴安敢当。\n掉尾为旗纛，磨牙为剑铓。\n猛气吞赤豹，雄威蹑封狼。\n不贪犬与豕，不窥藩与墙。\n当途食人肉，所获乃堂堂。\n食人既我分，安得为不祥。\n麋鹿岂非命，其类宁不伤。\n满野设罝网，竞以充圆方。\n而欲我无杀，奈何饥馁肠。",
        "dynasty": "宋",
        "collection_info": null
    },
    {
        "uuid": "d99a0a88abe514cb0128b3c157a2a192",
        "title": "白鷴",
        "author": "梅尧臣",
        "content": "乔木暗青山，晴川下白鷴。\n春云生岭上，积雪在嚣间。\n绿草张新翳，柔冠总翠鬟。\n时哉养文素，不是杂斑斑。",
        "dynasty": "宋",
        "collection_info": null
    },
    {
        "uuid": "9cb89dac3dba573080b2653928447329",
        "title": "后园桃李花",
        "author": "梅尧臣",
        "content": "后园桃李花，灼灼復皎皎。\n南枝开已繁，北枝萦尚少。\n蘤萼相辉映，根本自鈎绕。\n无为惊风吹，纷纷逐飞鸟。",
        "dynasty": "宋",
        "collection_info": null
    },
    {
        "uuid": "3958533e36611d6c5076b906efe6ab26",
        "title": "道傍虎迹行",
        "author": "梅尧臣",
        "content": "朝履猛虎迹，暮宿猛虎林。\n猛虎终夜啸，阴风生远岑。\n我怀何所畏，所畏在官箴。\n伤哉此遗体，冒险轻百金。",
        "dynasty": "宋",
        "collection_info": null
    },
    {
        "uuid": "618193cd5b7462b00cfba5ea5bd0294d",
        "title": "修真观李道士年老贫饿无所依忽缢死因为诗以悼之",
        "author": "梅尧臣",
        "content": "唐室王子后，黄冠事隠沦。\n餐霞不满腹，披云不蔽身。\n八十不能死，缢以头上巾。\n始慕老庄术，终厌道德贫。\n营营求长生，反困甑中尘。",
        "dynasty": "宋",
        "collection_info": null
    },
    {
        "uuid": "3c7afb96603b15e91af61f436d53b42a",
        "title": "野田行",
        "author": "梅尧臣",
        "content": "轻雷长陂水，农事乃及辰。\n茅旌送山鬼，瓦鼓迎田神。\n青皋暗藏雉，万木欣已春。\n桑间偶耕者，谁復来问津。",
        "dynasty": "宋",
        "collection_info": null
    },
    {
        "uuid": "45918d16ee7e7ff2fc82e9eeaf11b5ab",
        "title": "水轮咏",
        "author": "梅尧臣",
        "content": "孤轮运寒水，无乃农者营。\n随流转自速，居高还復倾。\n利纔畎浍间，功欲霖雨并。\n不学假混沌，亡机抱瓮罂。",
        "dynasty": "宋",
        "collection_info": null
    },
    {
        "uuid": "3e212e6210e0a98dbdd5c177620f87f3",
        "title": "山村行",
        "author": "梅尧臣",
        "content": "征马去不息，幽禽随处闻。\n深源树蓊鬰，曲坞花芬蒀。\n澹澹平田水，蒙蒙半岭云。\n长鬟弄春女，溪上自湔裙。",
        "dynasty": "宋",
        "collection_info": null
    },
    {
        "uuid": "6a3b2beb0141bda9f47609b94e643cae",
        "title": "鸣雉词",
        "author": "梅尧臣",
        "content": "雄雉鸣桑林，雌雉雊麦陇。\n结爱诚有宜，别啄义亦竦。\n哺雏深莽中，摧颓锦翅拥。\n辛勤何尔为，应自念遗种。",
        "dynasty": "宋",
        "collection_info": null
    },
    {
        "uuid": "c25820274d33b149514dd5eadd998d64",
        "title": "寄公异弟",
        "author": "梅尧臣",
        "content": "池塘去后春，一夕生绿草。\n无由梦阿连，诗句何能好。",
        "dynasty": "宋",
        "collection_info": null
    },
    {
        "uuid": "3c2dcd5b0d93917a08934493b1e5188e",
        "title": "去春城",
        "author": "梅尧臣",
        "content": "前日去春城，今朝还故陌。\n马有甚烦意，人多远行色。\n暂尔厌风埃，那堪为久客。",
        "dynasty": "宋",
        "collection_info": null
    },
    {
        "uuid": "1477a84f0a0c5bac98265cd37b4cf43b",
        "title": "读范桐庐述严先生祠堂碑",
        "author": "梅尧臣",
        "content": "二蛇志不同，相得榛莽裏。\n一蛇化为龙，一蛇化为雉。\n龙飞上高衢，雉飞入深水。\n为蜃自得宜，潜游沧海涘。\n变化虽各殊，有道固终始。\n光武与严陵，其义亦云尔。\n所遇在草昧，既贵不为起。\n翻然归富春，曾不相助治。\n至今存清芬，烜赫耀图史。\n人传七里滩，昔日来钓此。\n滩上水溅溅，滩下石齿齿。\n其人不可见，其事清且美。\n有客乘朱轮，徘徊想前轨。\n着辞刻之碑，復使存厥祀。\n欲以廉贪夫，又以立懦士。\n千载名不忘，休哉古君子。",
        "dynasty": "宋",
        "collection_info": null
    },
    {
        "uuid": "6c8728d7b144ef5065d164919bd54988",
        "title": "禽言四首 子规",
        "author": "梅尧臣",
        "content": "不如归去，春山云暮。\n万木兮参云，蜀天兮何处。\n人言有翼可归飞，安用空啼向高树。",
        "dynasty": "宋",
        "collection_info": null
    },
    {
        "uuid": "9e3f2d2024f3df3c3bdf98eb0801f5f5",
        "title": "禽言四首 提壶",
        "author": "梅尧臣",
        "content": "提壶芦，沽美酒。\n风为宾，树为友。\n山花缭乱目前开，劝尔今朝千万寿。",
        "dynasty": "宋",
        "collection_info": null
    },
    {
        "uuid": "34b12b7ae3ea931ff4047d6f85a17539",
        "title": "禽言四首 山鸟",
        "author": "梅尧臣",
        "content": "婆餠焦，儿不食。\n尔父向何之，尔母山头化为石。\n山头化石可奈何，遂作微禽啼不息。",
        "dynasty": "宋",
        "collection_info": null
    },
    {
        "uuid": "24bb31870eb94b3e11c52751044b1a7d",
        "title": "禽言四首 竹鸡",
        "author": "梅尧臣",
        "content": "泥滑滑，苦竹冈。\n雨萧萧，马上郎。\n马蹄凌兢雨又急，此鸟为君应断肠。",
        "dynasty": "宋",
        "collection_info": null
    },
    {
        "uuid": "30f6e45c66cfc8df3d743803145fb2e7",
        "title": "读汉书梅子真传",
        "author": "梅尧臣",
        "content": "子真实吾祖，耿介仕炎汉。\n权臣始擅朝，忠良被涂炭。\n辇下莫敢言，上书陈治乱。\n是时卿大夫，曾不负愧汗。\n其文信雄深，烂然今可玩。\n危言识祸机，灭迹思汗漫。\n一朝弃妻子，龙性宁羁绊。\n九江传神僊，会稽隠廛闬。\n旧市越溪阴，家山镜湖畔。\n唯余千载名，抚卷一长叹。",
        "dynasty": "宋",
        "collection_info": null
    },
    {
        "uuid": "42f31a3b7beecd291774489f953c9cc8",
        "title": "赠黄庭筠举进士",
        "author": "梅尧臣",
        "content": "橘柚生南国，幽林日葱蒨。\n上有嘉禽鸣，五色被余绚。\n彼美发华英，厥包待秋荐。\n根本当自持，无为风土变。",
        "dynasty": "宋",
        "collection_info": null
    },
    {
        "uuid": "84181dff2d91580c64350a6c0328f1ee",
        "title": "和滕公游穿山洞",
        "author": "梅尧臣",
        "content": "洞口水石浅，潺潺泻绿蒲。\n缘源进岩窦，阴黑人境殊。\n中言有物怪，蟠蛰春未苏。\n霖雨虽有意，风雷莫肯扶。\n风雷自鼓荡，不久当何如。\n幸欣禅林近，钟梵来有无。\n回策履幽径，衣香草露濡。\n老僧长松下，麋鹿与之俱。\n溪云时见起，山鸟自相呼。\n羡尔得兹乐，何用劳形躯。",
        "dynasty": "宋",
        "collection_info": null
    },
    {
        "uuid": "afa39af72f6b1468bd6c38fe357fdf34",
        "title": "陈真卿将有秋试倏见访不日告行送于北门歌鹄庭为五言以赠",
        "author": "梅尧臣",
        "content": "送君北岗上，举酒歌黄鹄。\n黄鹄去何高，天池待栖宿。\n宁復恋江湖，聊兹混鸡鹜。\n晖晖振羽裳，不羡渊明菊。",
        "dynasty": "宋",
        "collection_info": null
    },
    {
        "uuid": "c52b097f2b1b2138ba82f708be0345d6",
        "title": "秋日咏蝉",
        "author": "梅尧臣",
        "content": "羣虫喜炎热，此独爱高阴。\n薄蜕聊依叶，清声已出林。\n人闲感衰节，风急杂遥砧。\n虚腹曾何竟，常忧螗斧侵。",
        "dynasty": "宋",
        "collection_info": null
    },
    {
        "uuid": "e31f351f487bbe92dfc966b48b4fddb8",
        "title": "范饶州夫人挽词二首  其一",
        "author": "梅尧臣",
        "content": "听饮大夫日，止言京兆辰。\n常忧伯宗直，曾识仲卿贫。\n蒿里归魂远，芝山旅殡新。\n江边有孤鹤，嘹唳独伤神。",
        "dynasty": "宋",
        "collection_info": null
    },
    {
        "uuid": "f6d0e5d2c761bf2435219850a1bbc6a2",
        "title": "范饶州夫人挽词二首  其二",
        "author": "梅尧臣",
        "content": "君子丧良偶，拊棺哀有余。\n庄生惭击缶，潘岳感游鱼。\n夕苑凋朱槿，秋江落晚蕖。\n犹应思所历，入室泪涟如。",
        "dynasty": "宋",
        "collection_info": null
    },
    {
        "uuid": "6e626cb82ccd73ef135626390b37add6",
        "title": "弔矿坑惠灯上人",
        "author": "梅尧臣",
        "content": "生栖云际巘，没葬寺傍村。\n破案残经卷，新坟出树根。\n松悲隔溪路，月照旧山门。\n自昔多诗句，而今几许存。",
        "dynasty": "宋",
        "collection_info": null
    },
    {
        "uuid": "85d43404c6d03acd3c2b2dc1bd6e2c0f",
        "title": "寄题石埭权县乐尉碧澜亭",
        "author": "梅尧臣",
        "content": "遥知溪上亭，秋水瀁泠泠。\n云影无时翠，岚光到底清。\n危楼喧晚鼓，惊鹭起寒汀。\n聊作渊明饮，临流酒易醒。",
        "dynasty": "宋",
        "collection_info": null
    },
    {
        "uuid": "35e1bcdeb0042aa651607ce74ba8f908",
        "title": "斑竹管笔",
        "author": "梅尧臣",
        "content": "翠管江潭竹，斑斑红泪滋。\n束毫何劲直，在橐许操持。\n欲写湘灵怨，堪传虞舜辞。\n蔚然君子器，安用俗人知。",
        "dynasty": "宋",
        "collection_info": null
    },
    {
        "uuid": "c283ea2f56154fd6598f20403723c9ce",
        "title": "古意",
        "author": "梅尧臣",
        "content": "月缺不改光，剑折不改刚。\n月缺魄易满，剑折铸復良。\n势利压山岳，难屈志士肠。\n男儿自有守，可杀不可苟。",
        "dynasty": "宋",
        "collection_info": null
    },
    {
        "uuid": "bdf3d655822992daf28b7be4bd95d885",
        "title": "观博阳山火",
        "author": "梅尧臣",
        "content": "十月原野枯，连山起狂烧。\n高焰过危峯，飞火入遐峤。\n玉石被焚灼，谁能见辉耀。\n猿猱失轻捷，亦不暇相弔。\n长风又助恶，怒号生万窍。\n炎炎赤龙奔，划划阴电笑。\n愿倾寒江潮，势逆难沃浇。\n愿倾天河水，虽顺云衢遥。\n青松心已烂，蔓草根未焦。\n小农候春锄，寒客失冬樵。\n谁知兼并子，平陆闲肥饶。\n不易天地意，长养非一朝。",
        "dynasty": "宋",
        "collection_info": null
    },
    {
        "uuid": "318b287198698fb795dac1b20519398f",
        "title": "闻雁寄欧阳夷陵",
        "author": "梅尧臣",
        "content": "闲坐独无寐，雁来更未阑。\n声长河汉迥，影落户庭寒。\n荆楚橘包熟，潇湘枫叶丹。\n南飞过三峡，试问故人看。",
        "dynasty": "宋",
        "collection_info": null
    },
    {
        "uuid": "438f6f0fdb48f526688de6eb46045b1f",
        "title": "送谢舍人奉使北朝",
        "author": "梅尧臣",
        "content": "汉使下西清，胡人拥道迎。\n寒笳随宿堡，卫甲出孤城。\n犯雪貂裘重，衝风锦绶轻。\n山川辞国远，车骑踏沙行。\n授馆氊为幄，供庖酪和羹。\n戎王拜天赐，虏帅伏名卿。\n紫塞千烽静，黄云万里平。\n甘泉归奏日，重见凤池荣。",
        "dynasty": "宋",
        "collection_info": null
    },
    {
        "uuid": "8d9a952d7134fadcf7c25e5516f6ee46",
        "title": "观放鹞子",
        "author": "梅尧臣",
        "content": "白皙少年子，秋郊臂苍隼。\n日暖饥目开，风微双翅紧。\n草际鸣鹑惊，蒿间黄雀窘。\n下鞲诚必获，得俊还復哂。\n碎脑此非辜，食肉尔何忍。\n取乐在须臾，我心良恻悯。",
        "dynasty": "宋",
        "collection_info": null
    },
    {
        "uuid": "f294255dc77ab6f0c8a105fe4ee510f2",
        "title": "食橙寄谢舍人",
        "author": "梅尧臣",
        "content": "洞庭朱橘未弄色，襄水锦橙已变黄。\n玉臼捣虀怜鲙美，金盘按酒助杯香。\n虽生南土名犹重，未信中州客厌尝。\n欲寄白苞凭驿去，只应佳味怯风霜。",
        "dynasty": "宋",
        "collection_info": null
    },
    {
        "uuid": "0b639f054de2b733a72aebdcf038ece1",
        "title": "夜闻居人喊虎",
        "author": "梅尧臣",
        "content": "猛虎岂云猛，潜藏伺天昏。\n行行出丛薄，稍稍入孤村。\n孤村何所利，所利犬与㹠。\n谁知仁者勇，去恶义自敦。",
        "dynasty": "宋",
        "collection_info": null
    },
    {
        "uuid": "fa6a57aad98fa177ada9ac16f79b6657",
        "title": "采白朮",
        "author": "梅尧臣",
        "content": "吴山雾露清，羣草多秀发。\n白朮结灵根，持锄采秋月。\n归来濯寒涧，香气流不歇。\n夜火煮石泉，朝烟徧岩窟。\n千岁扶玉颜，终年固玄髮。\n曾非首阳人，敢慕食薇蕨。",
        "dynasty": "宋",
        "collection_info": null
    },
    {
        "uuid": "49862671e78573d653445b00a942793b",
        "title": "寓言",
        "author": "梅尧臣",
        "content": "寒灯不照远，光止一室明。\n小人不虑远，义止目前荣。\n灯既无久焰，人亦无久情。\n谁言结明月，明月岂长盈。",
        "dynasty": "宋",
        "collection_info": null
    },
    {
        "uuid": "168e73b9edd20ac7150a1539329821ff",
        "title": "送李尉子京之邵武光泽",
        "author": "梅尧臣",
        "content": "母老不择禄，一官勤夙兴。\n长河未结冻，去客已怀冰。\n露蝉不饱腹，志士甘曲肱。\n远方人所畏，所畏非所兢。",
        "dynasty": "宋",
        "collection_info": null
    },
    {
        "uuid": "5bf28e215a2a795e1fc0d67a7e3d73c2",
        "title": "铜坑",
        "author": "梅尧臣",
        "content": "碧矿不出土，青山凿不休。\n青山凿不休，坐令鬼神愁。",
        "dynasty": "宋",
        "collection_info": null
    },
    {
        "uuid": "955de12c35192413fb886b708181d880",
        "title": "朝日",
        "author": "梅尧臣",
        "content": "日色纔出海，晓月无光彩。\n晓月在青空，不与日色同。\n诚知大君德，照耀无不通。",
        "dynasty": "宋",
        "collection_info": null
    },
    {
        "uuid": "e69096308ad35532455dda07f3106edd",
        "title": "失鹧鸪",
        "author": "梅尧臣",
        "content": "爱翫日已久，开笼为驯故。\n点臆雪花圆，连袪浪纹素。\n钩辀格磔鸣，𣭷㲞翻翁去。\n谁知烟渚深，绿水修篁处。",
        "dynasty": "宋",
        "collection_info": null
    },
    {
        "uuid": "305f9e89a7a8d6d3d7a2b71dc2268ad7",
        "title": "过小石潭",
        "author": "梅尧臣",
        "content": "树老石连潭，潭深烟翠入。\n羣鱼石下游，独鸟潭上立。\n泉暖草长绿，山高风自急。\n徘徊兴不穷，苔屐云霑湿。",
        "dynasty": "宋",
        "collection_info": null
    },
    {
        "uuid": "357a0ca02057a67cabf7b827ed872438",
        "title": "县斋对雪",
        "author": "梅尧臣",
        "content": "密雪夜来积，起见万物春。\n山川忽改色，草木一以新。\n古邑失荒秽，王路覆平均。\n从兹庆丰年，蹈咏惭小臣。",
        "dynasty": "宋",
        "collection_info": null
    },
    {
        "uuid": "3e12e7822bf6254f0f523cf73092094b",
        "title": "对花有感",
        "author": "梅尧臣",
        "content": "新花朝竟妍，故花色顦顇。\n明日花更开，新花何以异。",
        "dynasty": "宋",
        "collection_info": null
    },
    {
        "uuid": "8aef8232a5a19a71ed67464eb6238ce3",
        "title": "山中夜行",
        "author": "梅尧臣",
        "content": "孤客心多恐，寒风夜度溪。\n山长羸马困，月黑怪禽啼。\n远火生樵舍，荒榛乱野蹊。\n喜言林馆近，闻犬入犹迷。",
        "dynasty": "宋",
        "collection_info": null
    },
    {
        "uuid": "dfa61fabeee4dedcce46db341d23c318",
        "title": "啄木",
        "author": "梅尧臣",
        "content": "中园啄尽蠹，未肯出林飞。\n不识黄金弹，双翎坠落晖。",
        "dynasty": "宋",
        "collection_info": null
    },
    {
        "uuid": "d7e17fbc7ef2547d5509a4559dcbe189",
        "title": "梦与公度同赋藕华追录之",
        "author": "梅尧臣",
        "content": "吴王旧宫阙，水殿芙蓉披。\n浊泥留玉骨，疑是葬西施。\n西施魂不灭，娇艳葬清池。",
        "dynasty": "宋",
        "collection_info": null
    },
    {
        "uuid": "b4eec71185e9ddd89b4513022c6a2c3d",
        "title": "和绮翁游齐山寺次其韵",
        "author": "梅尧臣",
        "content": "苍山南望截云烟，中有绀宇通诸天。\n长桥直度清溪水，寒湖收潦旷平田。\n古木阴森大堤上，千峯浓淡高楼前。\n龙笋未迸角出缩，虎石乱踞筋拳挛。\n阴崖乳泉湿苔藓，阳谷暖气留兰荃。\n涧户晓闢烟的的，松轩夜启月娟娟。\n闻有谪僊乘兴入，飘然欲拍洪崖肩。\n玩游逐胜不觉远，露奇发怪工无全。\n扪萝但识康乐径，饮酒安问远公禅。\n清猿不到俗士耳，香草已入骚人篇。\n水鸟念佛次浄界，野鹿衔花来象筵。\n在昔探赏犹可数，深景秀句今得传。\n辞韵险绝兹所骇，何特杜牧专当年。\n重以平淡若古乐，听之疏越如朱絃。\n秘藏褚中为不朽，咨诹坐上皆曰然。\n谁意麤官获此贶，洗去鄙吝空池边。\n聊欲报言罕驿使，春郊唯见雁连连。",
        "dynasty": "宋",
        "collection_info": null
    },
    {
        "uuid": "a903b7014956ae8aa94acf6d30471c80",
        "title": "范待制约游庐山以故不往因寄",
        "author": "梅尧臣",
        "content": "平昔爱山水，兹闻庐岳游。\n远期无逸兴，独往畏湍流。\n举手谢云壑，栖心惭鸟鸥。\n香炉碧峯下，应为一迟留。",
        "dynasty": "宋",
        "collection_info": null
    },
    {
        "uuid": "280859fe4350cfb71f83539177b1a577",
        "title": "范饶州坐中客语食河豚鱼",
        "author": "梅尧臣",
        "content": "春洲生荻芽，春岸飞杨花。\n河豚当是时，贵不数鱼虾。\n其状已可怪，其毒亦莫加。\n忿腹若封豕，怒目犹吴蛙。\n庖煎苟失所，入喉为镆铘。\n若此丧躯体，何须资齿牙。\n持问南方人，党护復矜夸。\n皆言美无度，谁谓死如麻。\n我语不能屈，自思空咄嗟。\n退之来潮阳，始惮餐笼蛇。\n子厚居柳州，而甘食虾蟆。\n二物虽可憎，性命无舛差。\n斯味曾不比，中藏祸无涯。\n甚美恶亦称，此言诚可嘉。",
        "dynasty": "宋",
        "collection_info": null
    },
    {
        "uuid": "4717a48fcbed6178f6ea93ca7ee51a0b",
        "title": "徐元舆见邀与诸君同游至峯山溪上作",
        "author": "梅尧臣",
        "content": "春霁重行行，行行在墟里。\n摅怀厌楼观，寓兴欣山水。\n断壁翠连云，寒流清见底。\n主人开绿樽，下马临芳芷。\n澄溜泻湾漘，跳波生石齿。\n园林始弄萼，皋壠时鸣雉。\n谈谑忘机心，笑言惊俗耳。\n旷哉兹日游，何羡稽山美。",
        "dynasty": "宋",
        "collection_info": null
    },
    {
        "uuid": "6b1c97c4cf8725378e7dc94240b6d784",
        "title": "和元舆游春次用其韵",
        "author": "梅尧臣",
        "content": "乘闲多远兴，信马与君行。\n碧树斜通市，清流曲抱城。\n山花高下色，春鸟短长声。\n日暮吾庐近，还歌空復情。",
        "dynasty": "宋",
        "collection_info": null
    },
    {
        "uuid": "647227dec3f3e19c2e17b748233a010e",
        "title": "留别李君君颇有归意而未遂",
        "author": "梅尧臣",
        "content": "酌我罇中酒，知君羡北归。\n如何沙上鸟，远逐片帆飞。",
        "dynasty": "宋",
        "collection_info": null
    },
    {
        "uuid": "31a1b96b8c2981cd47cf84f65972fa93",
        "title": "离芜湖至观头桥",
        "author": "梅尧臣",
        "content": "江口泊来久，菰蒲长旧苗。\n争雏洲鹊斗，遗子浦鱼跳。\n宿岸欣逢戍，归船竞趁潮。\n时时望乡树，已恨白云遥。",
        "dynasty": "宋",
        "collection_info": null
    },
    {
        "uuid": "014fb265c6e844420ca66a7de845b42b",
        "title": "马秘书始约同行久而未至因以寄",
        "author": "梅尧臣",
        "content": "渡江落我前，入汴居我后。\n日日是南风，时时为迴首。\n逢船一借问，远棹见来否。\n明朝傥相及，闲步河堤柳。",
        "dynasty": "宋",
        "collection_info": null
    },
    {
        "uuid": "b2bcf23a18b26fdc55647e6ab8cbcdb0",
        "title": "寄建德徐元舆",
        "author": "梅尧臣",
        "content": "才子方为邑，千峯对县门。\n静寒琴意古，闲厌鸟声喧。\n山茗烹仍绿，池莲摘更繁。\n讼稀应物咏，庭下长兰荪。",
        "dynasty": "宋",
        "collection_info": null
    },
    {
        "uuid": "402ddfcbbd0df0cfe3295a7ddeca8521",
        "title": "咏苜蓿",
        "author": "梅尧臣",
        "content": "苜蓿来西域，蒲萄亦既随。\n胡人初未惜，汉使始能持。\n宛马当求日，离宫旧种时。\n黄花今自发，撩乱牧牛陂。",
        "dynasty": "宋",
        "collection_info": null
    },
    {
        "uuid": "4e7279f26f792577c74a6caec7451c60",
        "title": "汴河雨后呈同行马秘书",
        "author": "梅尧臣",
        "content": "雨霁晚虹收，河堤浄如扫。\n清阴拂人树，翠色垂流草。\n汉漕走王都，华言杂夷獠。\n时方同马生，野泊聊论道。",
        "dynasty": "宋",
        "collection_info": null
    },
    {
        "uuid": "7676705a892c60ce671c979846141d6f",
        "title": "夏日汴中作",
        "author": "梅尧臣",
        "content": "倚棹望平野，低云密未收。\n黄鹂度高柳，归燕拂行舟。\n浊水不堪照，清江空忆游。\n晚晴蒸润剧，喘月见吴牛。",
        "dynasty": "宋",
        "collection_info": null
    },
    {
        "uuid": "20271841faa584840e79183b4e786bb5",
        "title": "梦故府钱公",
        "author": "梅尧臣",
        "content": "故相方来梦，分明接座隅。\n只知冠剑是，不道死生殊。\n西府看如旧，东山咏久徂。\n遽然兴寤叹，不觉泪霑鬚。",
        "dynasty": "宋",
        "collection_info": null
    },
    {
        "uuid": "688fd8e8d02d1c0a50eaa046110acecf",
        "title": "谢紫微以画鹭二轴为寄",
        "author": "梅尧臣",
        "content": "白鹭画双素，粉毫幽趣多。\n翘沙依折苇，刷羽对衰荷。\n浦思悬秋壁，江情忆钓蓑。\n因君远相寄，诗咏对沧波。",
        "dynasty": "宋",
        "collection_info": null
    },
    {
        "uuid": "cafb641a93c8703f3d8d9fd070ee95f2",
        "title": "宿州河亭书事",
        "author": "梅尧臣",
        "content": "远泛千里舟，暂向郊亭泊。\n观物趣无穷，适情吟有託。\n林中鸦舅狞，席上蝇虎攫。\n雨久草苗盛，田芜瓜蔓弱。\n香粳稚子惯，脱粟家人薄。\n少年都下来，聊问时所作。\n新衣尚穿束，旧服变襃博。\n我今贫且贱，短褐随宜着。",
        "dynasty": "宋",
        "collection_info": null
    },
    {
        "uuid": "971d5ee219af022f739b908872a3cb16",
        "title": "晚泊观鬬鸡",
        "author": "梅尧臣",
        "content": "舟子抱鸡来，雄雄跱高岸。\n侧行初取势，俯啄示无惮。\n先鸣气益振，奋击心非愞。\n勇颈毛逆张，怒目眦裂盰。\n血流何所争，死斗欲充玩。\n应当激猛毅，岂独专晨旦。\n胜酒人自私，粒食谁尔唤。\n缅怀彼兴魏，傍睨当衰汉。\n徒然驱国众，曾靡救时难。\n羣雄自苦战，九锡邀平乱。\n宝玉归大姦，干戈託奇算。\n从来小资大，聊用一长叹。",
        "dynasty": "宋",
        "collection_info": null
    },
    {
        "uuid": "f4619879970dd85cef383489c3b3555c",
        "title": "闻表兄施先辈上第",
        "author": "梅尧臣",
        "content": "昔人事功名，五十未为老。\n而今君已及，得桂诚非早。\n所慰白头亲，且将黄绶好。\n吾始日夜心，望尽京关道。\n拜庆早归来，莫变秋庭草。",
        "dynasty": "宋",
        "collection_info": null
    },
    {
        "uuid": "c04bbed1c8368ad83e3c392ae5599011",
        "title": "雍丘逢钱寺丞载阳",
        "author": "梅尧臣",
        "content": "殷勤魏公子，落莫吴王孙。\n下客独垂泪，伤心思旧恩。",
        "dynasty": "宋",
        "collection_info": null
    },
    {
        "uuid": "b303edfd1be9b6da66ee80819525d29d",
        "title": "庙子湾辞",
        "author": "梅尧臣",
        "content": "我之东来兮过彼雍丘，舟师奏功兮浊水湍流。\n历长湾兮势曲钩，倾高斗折兮若奔虬。\n潜伏怪物兮深幽幽，发作暴涨兮为潮头。\n土人立祠兮在彼沙洲，老木苍苍兮蝉噪啾啾。\n输卒引繂兮蓬首裸体剧缧囚，赤日上煎兮胶津蹙气塞咽喉。\n胸荡肩挨同轭牛，足进復退不得休。\n竟持纸币挂庙陬，微风飘扬如喜收。\n我今语神神听不，何不归海事阳侯。\n穹鱼大龟非尔俦，奚必区区此汴沟。\n惊愚骇俗得肴羞，去就当决何迟留。",
        "dynasty": "宋",
        "collection_info": null
    },
    {
        "uuid": "30a87a29c8291932f33122bd5b720974",
        "title": "送蔡侍禁赴长沙",
        "author": "梅尧臣",
        "content": "寒叶下潇湘，之官逐雁行。\n水经菱浦晚，船过橘洲香。\n二女竹林外，三闾枫叶傍。\n平时息戎律，物景助才章。",
        "dynasty": "宋",
        "collection_info": null
    },
    {
        "uuid": "1f3b5067988bc3053cd9ce17543cebf3",
        "title": "送马廷评之余姚",
        "author": "梅尧臣",
        "content": "越乡知胜楚，君去莫辞遥。\n晓日鱼虾市，新霜橘柚桥。\n河流通海道，山井应江潮。\n近邑逢鸥鸟，先应避画桡。",
        "dynasty": "宋",
        "collection_info": null
    },
    {
        "uuid": "a8d918ee55dbd1e77327db03292d0712",
        "title": "送秀州海盐知县李寺丞",
        "author": "梅尧臣",
        "content": "吴帆千里去，邑屋富鱼盐。\n霜鹤亭皋唳，风乌海客占。\n沧凉朝日近，紫翠晚山尖。\n若过陆机宅，寒芜应不嫌。",
        "dynasty": "宋",
        "collection_info": null
    },
    {
        "uuid": "429509b14eec7fbff833c874e462c35b",
        "title": "送马廷评知康州",
        "author": "梅尧臣",
        "content": "南去晋康郡，风帆几千里。\n辞家上洞庭，落叶过湘水。\n泷吏迎使君，壶浆出蛮垒。\n问俗言未通，观风想先喜。\n曾非异方趣，颇与华人拟。\n期子寄梅花，无由问行李。",
        "dynasty": "宋",
        "collection_info": null
    },
    {
        "uuid": "270eece43df49df40cea1df6056f8929",
        "title": "过鸣雁城",
        "author": "梅尧臣",
        "content": "九月过鸣雁，斜阳上废台。\n兵车千载会，桑柘万畴开。\n代谢随秋草，英灵化死灰。\n我来空咏古，寒鸟有余哀。",
        "dynasty": "宋",
        "collection_info": null
    },
    {
        "uuid": "aa6ae022b83e499a6c9d589aeb4a66ac",
        "title": "送余驾部江州",
        "author": "梅尧臣",
        "content": "内史九江行，潦收波已清。\n何时鹢舟上，远见炉峯迎。\n野色连葭菼，秋香荐橘橙。\n寒潮如特送，不肯过湓城。",
        "dynasty": "宋",
        "collection_info": null
    },
    {
        "uuid": "5460bb149758ea3d10d7bb2123120f77",
        "title": "依韵和陈秘校见寄",
        "author": "梅尧臣",
        "content": "鬰鬰东堂桂，常期接袂攀。\n羽翰殊不及，蓬荜却空还。\n江水几经岁，鑑中无壮颜。\n音尘能见问，谁道隔云山。",
        "dynasty": "宋",
        "collection_info": null
    },
    {
        "uuid": "ef7a977c1ec6f3312aa0be0108e0bf95",
        "title": "送张子野秘丞知鹿邑",
        "author": "梅尧臣",
        "content": "忽作五年别，相逢双鬓疎。\n不知从此去，当见復何如。\n公秫时为酒，晨庖日有鱼。\n沛谯风物美，聊以乐琴书。",
        "dynasty": "宋",
        "collection_info": null
    },
    {
        "uuid": "d903d7e3366bd878d43d9c31287b01d5",
        "title": "送王紫微北使",
        "author": "梅尧臣",
        "content": "天子命儒臣，遐方重专对。\n持书下西阁，拥节来穷塞。\n貂服紫蒙茸，虎旗光綵綷。\n将迎走毡骑，卫从罗金铠。\n当宣汉恩德，便使胡欣戴。\n几日过阴山，南飞雁相背。",
        "dynasty": "宋",
        "collection_info": null
    },
    {
        "uuid": "8858539566992d414b793c64034f7de0",
        "title": "九月都下对雪寄永叔师鲁",
        "author": "梅尧臣",
        "content": "阴风中夜鸣，密雪逗晓积。\n谁言有蓬巷，但见铺瑶席。\n忽忆在山中，开户羣峯白。\n当时吟不厌，尽日坐岩石。\n彷徨怀故人，憔悴为迁客。\n欲泛剡溪船，路长安可适。",
        "dynasty": "宋",
        "collection_info": null
    },
    {
        "uuid": "e369d3444df8759d1aed2a16deeb459f",
        "title": "刘弟示诗一轴走笔答之",
        "author": "梅尧臣",
        "content": "昔与伯氏吟，青铜照人髮。\n今又读君诗，寒冰彻人骨。\n时时探古趣，往往到月窟。\n清济流不休，终期至溟渤。",
        "dynasty": "宋",
        "collection_info": null
    },
    {
        "uuid": "55b8709f27c8b03d4a72c35cbeb7c68a",
        "title": "刘十秀才见过寻以为寄次韵和酬",
        "author": "梅尧臣",
        "content": "放言破崖岸，尘事尽磨刮。\n况此气澄明，幽襟亦轩豁。\n竟日坐衡茅，同心异胡越。\n吾道今不孤，长吟为君发。",
        "dynasty": "宋",
        "collection_info": null
    },
    {
        "uuid": "c9b63fcaf95142e335e158fb56c0b442",
        "title": "依韵和刘敞秀才",
        "author": "梅尧臣",
        "content": "安得采虚名，师道欲吾广。\n虽然成术业，曾不计少长。\n孔孟久已亡，富贵得亦傥。\n后生不闻义，前辈惧为党。\n退之昔独传，力振功不赏。\n舌吻张洪钟，小大扣必响。\n近世復泯灭，务觉多忽怳。\n今子诚有志，方驾已屡枉。\n自惭怀道浅，所得可下上。\n正如种青松，而欲託朽壤。\n典册皆可寻，圣言皆可仰。\n幸无增我过，此语固不爽。",
        "dynasty": "宋",
        "collection_info": null
    },
    {
        "uuid": "54a28f145d6769d88260b5601ea0497e",
        "title": "依韵和刘十秋霖",
        "author": "梅尧臣",
        "content": "秋草更绿秋林衰，长安游客未成衣。\n凄凄斗欲变寒色，一夜独语看灯辉。",
        "dynasty": "宋",
        "collection_info": null
    },
    {
        "uuid": "25829b1ff0e0f9fe4eb81635b785bdc0",
        "title": "送刘十往荆渚",
        "author": "梅尧臣",
        "content": "临水一太息，解舟当落晖。\n上楼人已远，极目鸟空飞。\n荆楚时方晏，江湖客未归。\n定知吟忆处，林外月光微。",
        "dynasty": "宋",
        "collection_info": null
    },
    {
        "uuid": "f17578cb8a9c592ee2c6a60550274323",
        "title": "祫礼颂圣德诗",
        "author": "梅尧臣",
        "content": "溥哉孝享，将事于宁。\n文武卿士，冠剑在庭。\n爰俟帝斋，风霰其零。\n风霰不已，鈎陈豹尾。\n龙旗太常，立列比比。\n帝居路寝，百辟就次。\n至于谷旦，漫漫翳翳。\n帝入灵宫，左撞黄钟。\n升阶置玉，日气曈鸿。\n鸿鸿杲杲，氛驳阴扫。\n宿于太宫，月星皓皓。\n侍祠之臣，鹄举鹭振。\n或捧其匜，或进其巾。\n辅相夹导，俯偻鳞鳞。\n圭瓒以陈，登歌以均。\n东向虚位，发爵亲亲。\n平明帝还，紫宸序班。\n望帝之颜，穆穆闲闲。\n檐步廊廊，雪浮阳光。\n大楹烂烂，朱陛煌煌。\n称祝万寿，万寿无疆。\n却登宝舆，以御端门。\n揭鸡肆赦，雷动干坤。\n于时都人，于时妇女。\n于时蛮夷，异口同语。\n天子万年，仁圣之主。\n臣时执册，与物咸覩。\n敢播于诗，庶闻九土。",
        "dynasty": "宋",
        "collection_info": null
    },
    {
        "uuid": "834c1712c3be1660a965bd806704d503",
        "title": "祫享观礼二十韵",
        "author": "梅尧臣",
        "content": "卜惟阳月吉，孝享礼方修。\n斋幄严宫殿，羣臣奉冕旒。\n北风先集霰，夜雪竞侵帱。\n羽仗天街立，龙笳象魏流。\n翌朝升宝辂，夹道列华辀。\n琳宇躬将款，珠尘密未收。\n撞钟钧奏合，奠玉日光浮。\n捧册叨于左，观仪得以周。\n帝来清庙下，月欲大刀头。\n既祼还初次，更衣戴远游。\n黄麾转槐路，朱辇驾云虬。\n武士罗金甲，中人着锦褠。\n千官入称庆，万国与同休。\n却出紫宸阁，俄登宣德楼。\n鸡星传巽令，鹤驭作天邮。\n肆赦通皇泽，深仁被九州。\n巍巍百世业，坦坦四夷柔。\n惠及高年叟，恩差五等侯。\n力田仍给復，有道俾旁求。\n何以歌尧美，兹同击壤讴。",
        "dynasty": "宋",
        "collection_info": null
    },
    {
        "uuid": "a37fe23bfc0d9f817182d030c0fa364b",
        "title": "宝元圣德诗",
        "author": "梅尧臣",
        "content": "斋诚羽卫陈，庚戌推蓂荚。\n灵宫容物备，清庙威仪摄。\n迟明导玉舆，出宿戒清堞。\n冥蒙云雾低，泱漭干坤接。\n时雪凝九霄，金笳竞三迭。\n来宾万国会，受职百神协。\n中夜即坛壝，浓阴驳鳞鬣。\n及尔圭币升，焕然星斗晔。\n华钟帝乐张，法从天衢蹑。\n端门清旭上，肆宥欢声浃。\n宝图增大号，元历开皇刼。\n吉甫独何人，咏歌扬圣业。",
        "dynasty": "宋",
        "collection_info": null
    },
    {
        "uuid": "ae6c7ec667400fa18f92992fff75dad7",
        "title": "送胡臣秀才",
        "author": "梅尧臣",
        "content": "汴水日夜浅，归船不可留。\n天高云就岭，地冷雁迴洲。\n江馆鱼堪食，家林橘已收。\n平生素业在，莫见里人羞。",
        "dynasty": "宋",
        "collection_info": null
    },
    {
        "uuid": "fa20db3a65fe90924e3ce57fbd085419",
        "title": "送张秀才之淮南",
        "author": "梅尧臣",
        "content": "聊为楚客唱，一送淮南行。\n出汴远心喜，移舟孤岫横。\n危帆将进浦，寒雾不分城。\n枚乘旧居处，向来秋草生。",
        "dynasty": "宋",
        "collection_info": null
    },
    {
        "uuid": "169aa997d092876dd49162a28c220b6a",
        "title": "还文雅师书帙",
        "author": "梅尧臣",
        "content": "编绝不加新，于今十二春。\n绿窗重展目，静几勿生尘。\n岂爱吾庐日，终将道者亲。\n莫嫌同刺字，漫灭看难真。",
        "dynasty": "宋",
        "collection_info": null
    },
    {
        "uuid": "33a24b5825957f440ff53ceb0b18ebba",
        "title": "依韵和徐元舆读寄内诗戏成",
        "author": "梅尧臣",
        "content": "鸳鸯同白首，相得在中河。\n水客莫惊笑，云间比翼多。",
        "dynasty": "宋",
        "collection_info": null
    },
    {
        "uuid": "720c107fea6b909b77e58a97f29d1857",
        "title": "送贤良田太丞通判江宁",
        "author": "梅尧臣",
        "content": "世为燕赵客，慷慨有奇才。\n对策汉庭后，拜官江国来。\n舟从瓜步去，潮自蒋山回。\n心寄城头月，相随上古台。",
        "dynasty": "宋",
        "collection_info": null
    },
    {
        "uuid": "01a2e74367661af3a24fc667c9c7940c",
        "title": "送邵梦得永康军判官",
        "author": "梅尧臣",
        "content": "言篱洛阳日，正值春风前。\n伊水矫白鹭，蜀山鸣杜鹃。\n轻袍游宦去，匹马度关年。\n若过君平肆，穷通可问焉。",
        "dynasty": "宋",
        "collection_info": null
    },
    {
        "uuid": "5d84b69f250e4c71b5688679a04fc2ea",
        "title": "送萧监丞浚宰临邑",
        "author": "梅尧臣",
        "content": "羡君先拜邑，残腊见登车。\n远驿寒云重，长郊积雪余。\n行当劝民稼，始信带经锄。\n还到济南日，应传古尚书。",
        "dynasty": "宋",
        "collection_info": null
    },
    {
        "uuid": "7ecdcede57b6672a17050271b57a47dd",
        "title": "南邻萧寺丞夜话别",
        "author": "梅尧臣",
        "content": "忆昨偶相亲，相亲如旧友。\n虽言我巷殊，正住君家后。\n壁裏射灯光，篱根分井口。\n来邀食有鱼，屡过贫无酒。\n明日定徂征，聊兹酌升斗。\n宵长莫惜醉，路远空迴首。",
        "dynasty": "宋",
        "collection_info": null
    },
    {
        "uuid": "1191bdc1781edb76638fe5971c59ed4d",
        "title": "读司马季主传赠何山人",
        "author": "梅尧臣",
        "content": "长安新雨后，九陌少行人。\n同舆有宋贾，游市怀隠沦。\n日闻古贤哲，必与医卜邻。\n来过季主室，再拜语逡巡。\n矍然悟辞貌，何为居埃尘。\n捧腹乃大笑，吾道非尔臻。\n骥惭罢馿驷，凤岂燕雀亲。\n筮占聊助上，功利傥及民。\n大夫与博士，登车若丧神。\n今我见何遯，始验太史真。\n顺性诲善恶，不离义与仁。\n言孝谕为子，言忠谕为臣。\n又得蜀严比，宁将日者均。\n京都盛龟筴，坐肆如鱼鳞。\n噤口不正言，唯能辨冬春。\n鸿冥復何慕，安得鸡鹜驯。",
        "dynasty": "宋",
        "collection_info": null
    },
    {
        "uuid": "6020ae19db49d5801aa66e324ec6d67e",
        "title": "腊日雪",
        "author": "梅尧臣",
        "content": "风毛随校腊，浩浩古原沙。\n寒入弓声健，阴藏兔径赊。\n马头迷玉勒，鹰背落梅花。\n少壮心空在，悠然感岁华。",
        "dynasty": "宋",
        "collection_info": null
    },
    {
        "uuid": "813ce03735e7fc016294d5560912daab",
        "title": "依韵和雍丘尉王秘校见寄",
        "author": "梅尧臣",
        "content": "东瞻杞国城，半日鸟飞程。\n度雁不曾下，新文谁寄评。\n旧年因使至，秀句欲人惊。\n聊效题斋壁，先贤亦以旌。",
        "dynasty": "宋",
        "collection_info": null
    },
    {
        "uuid": "3c9472b1fad159a3545b4b15f4d48fbf",
        "title": "送新安张尉乞侍养归淮甸",
        "author": "梅尧臣",
        "content": "天兵出塞日，西尉去官初。\n却衣老莱服，曾无梅福书。\n春郊欲迴雁，寒水正沉鱼。\n任意归舟驶，风烟亦自如。",
        "dynasty": "宋",
        "collection_info": null
    },
    {
        "uuid": "1a4cf097509274c17e9b45bcbc57b014",
        "title": "依韵和子聪见寄",
        "author": "梅尧臣",
        "content": "尝念饯行舟，风蝉动去愁。\n独登孤岸立，不见远帆收。\n及送故人尽，亦嗟归迹留。\n洛阳君更忆，宁復醉危楼。",
        "dynasty": "宋",
        "collection_info": null
    },
    {
        "uuid": "385b803e0f19a38df5b31e097849f674",
        "title": "送何遯山人归蜀",
        "author": "梅尧臣",
        "content": "春风入树绿，童稚望柴扉。\n远壑杜鹃响，前山蜀客归。\n到家逢社燕，下马澣征衣。\n终日自临水，应知已息机。",
        "dynasty": "宋",
        "collection_info": null
    },
    {
        "uuid": "33eb124a4aa9b845d446e1bf1b0ca166",
        "title": "寄衡山福严长老",
        "author": "梅尧臣",
        "content": "衡山几千里，闻在湘川侧。\n云霞不可到，峯壑无由识。\n方丈开其间，青松隠寒色。\n飞鸿尚莫过，况寄双鳬翼。",
        "dynasty": "宋",
        "collection_info": null
    },
    {
        "uuid": "8801b69818a6766883cdc5050b4a9be1",
        "title": "曲渚桥送张秘校赴庆州幕",
        "author": "梅尧臣",
        "content": "野客伐山桂，横为曲渚桥。\n势危宁过马，径狭欲通樵。\n小艇何妨繫，离魂正此销。\n想君迴首处，虹影在林椒。",
        "dynasty": "宋",
        "collection_info": null
    },
    {
        "uuid": "187639706daaaf9775ff80ac975e1047",
        "title": "南阳谢公祈雨",
        "author": "梅尧臣",
        "content": "云龙本职雨，不雨其失职。\n万草欲焚如，千畴几赭色。\n刺史为民忧，侵晨车竞饬。\n朅来欵宫祠，岂不念黍稷。\n𩃗霭随轮轩，霶𩃱徧畛域。\n孰谓云龙愚，能成仁惠德。\n濯濯羣物新，葱葱众苗殖。\n莫比邵父渠，初惭用人力。",
        "dynasty": "宋",
        "collection_info": null
    },
    {
        "uuid": "d4d58a15e874c695ea9d9776169bfd9b",
        "title": "西禅院竹",
        "author": "梅尧臣",
        "content": "古寺带修冈，青葱万竿玉。\n春梢长旧林，夏雨湿新绿。\n幽禽啸呼杂，晚照阴晴续。\n解带欲忘归，壶觞欢自足。",
        "dynasty": "宋",
        "collection_info": null
    },
    {
        "uuid": "3961722ba20026800fc90a8c927abdec",
        "title": "新霁望岐笠山",
        "author": "梅尧臣",
        "content": "北望直百里，峨峨千仞青。\n断虹迎日尽，飞雨带龙腥。\n阴壑烟云畜，阳崖草木灵。\n登临终不厌，时许到兹亭。",
        "dynasty": "宋",
        "collection_info": null
    },
    {
        "uuid": "de846643d0b4dbaafa4000f40a6151a2",
        "title": "师厚生日因以诗赠",
        "author": "梅尧臣",
        "content": "龙骥产龙驹，良金出良冶。\n良冶无顽矿，龙驹岂凡马。\n致远在御徒，作砺由工者。\n君子生庆门，诗书未尝舍。\n进道期日隆，无愧金马下。",
        "dynasty": "宋",
        "collection_info": null
    },
    {
        "uuid": "a86b8f7dacfe0e8f59abc7102766e238",
        "title": "昼寝",
        "author": "梅尧臣",
        "content": "尝闻晋高士，时偃北窗风。\n及尔寂无虑，始知机尽空。\n便便嘲已解，栩栩梦何穷。\n一寤復一寐，百年消此中。",
        "dynasty": "宋",
        "collection_info": null
    },
    {
        "uuid": "0b622727c2785767565d4f132b230d95",
        "title": "过白水",
        "author": "梅尧臣",
        "content": "下马独怀古，翛然临渡风。\n真人去来久，流水自无穷。\n雨阔沙痕涨，湾平野色通。\n曾兴汉家业，今与百川同。",
        "dynasty": "宋",
        "collection_info": null
    },
    {
        "uuid": "07cb8e09ac7cf0fd0297d5ef31968158",
        "title": "泛舟城隅呈永叔",
        "author": "梅尧臣",
        "content": "藤竹绕城阴，烟梢拂濠水。\n山禽时一鸣，楚客孤舟裏。\n孤舟穿绿荷，猎猎雨新过。\n谁思暮江上，只尺采莲歌。",
        "dynasty": "宋",
        "collection_info": null
    },
    {
        "uuid": "96849649f4492b220ea20b7db6b33bdf",
        "title": "送永叔归干德",
        "author": "梅尧臣",
        "content": "渊明节本高，曾不为吏屈。\n斗酒从故人，篮舆傲华绂。\n悠然目远空，旷尔遗羣物。\n饮罢即言归，胸中宁鬰鬰。",
        "dynasty": "宋",
        "collection_info": null
    },
    {
        "uuid": "888b6a97f372a0f4bdfaca38d9ddc789",
        "title": "代书寄欧阳永叔四十韵",
        "author": "梅尧臣",
        "content": "始谪夷陵日，当居建德年。\n一书冤逐客，四咏继称贤。\n自谓临江徼，相逢莫我先。\n白醪封画榼，素鲤养泓泉。\n戒吏收山栗，呼童惜沼莲。\n只期东浦过，共醉小溪边。\n日日占风势，时时到水堧。\n安知贪挂席，不肯暂迴船。\n自尔皆无定，归欤亦未然。\n指程几一月，泝险历三千。\n鱼鸟都难问，音尘杳莫传。\n因之走羸仆，试与访南迁。\n比及过牛峡，还闻迎璧田。\n报言虽不获，吉语喜多全。\n我解归尧阙，君移近汉渊。\n问途曾未远，命驾亦何缘。\n衰野今行矣，隆中有待焉。\n乡亭瓜接轸，风化蚁同羶。\n即欲朋簪盍，翻为俗事牵。\n爱婴娇哑哑，嗜寝復便便。\n鸡黍烦为具，轮辕岂得前。\n寄声勤以谢，幸子恕而怜。\n来贶诚为望，论情恐未捐。\n尝亲马南郡，果谒谢临川。\n遂得窥颜色，重忻论简编。\n聊咨别后着，大出箧中篇。\n问传轻何学，言诗诋郑笺。\n飘流信穷厄，探讨愈精专。\n道旧终忘倦，评文欲废眠。\n宁知主人贵，但见左鱼悬。\n所至同风月，相欢忆涧瀍。\n清歌嗟在耳，素髮怪侵颠。\n翠堞时登眺，芳洲屡泝沿。\n难醒拨醅醁，殊厌落头鲜。\n坐竹听啼鸟，临流聒嘒蝉。\n孤亭起归梦，南陌去扬鞭。\n出饯陪双旆，方蕲历广瀍。\n始生山吏敬，颇释利途邅。\n会面辞何吐，离膺事已填。\n空余郡楼望，野色际平烟。",
        "dynasty": "宋",
        "collection_info": null
    },
    {
        "uuid": "9139c196f8f6f2c02df303350b70067d",
        "title": "渐嘉楼望雨陪谢守",
        "author": "梅尧臣",
        "content": "冒雨上城头，凄凄欲报秋。\n云低密藏树，风急暗侵楼。\n渐积荷珠重，新添沼鑑幽。\n凭栏未能去，公自念民畴。",
        "dynasty": "宋",
        "collection_info": null
    },
    {
        "uuid": "e2dc5f9fd1e8bdc36612d8091987eca3",
        "title": "和谢舍人洊震",
        "author": "梅尧臣",
        "content": "盛夏万物当长养，骄阳不雨谁为忧。\n天无纤云野赪色，草木焦卷如经秋。\n南阳太守自引咎，不以天时为怨尤。\n斋精洁虑祠望内，僚属奔从无停辀。\n谩取诗言占离毕，徒依风俗验鸣鸠。\n忽闻郡北直百里，岑岑岐笠藏灵湫。\n持牲遣吏诣其下，俎豆未彻升阴虬。\n电光划划遶岩壁，雷声隠隠生山陬。\n拥云驰雨自东上，西风斗猛云还收。\n神龙蓄志未发泄，明日更与顽阳雠。\n黤霭阴黑若卷海，联绵霹雳能破仇。\n沃然原隰洗妖气，浩尔沟渎扬平流。\n九谷有登百姓喜，蜿蜒歆祀神何羞。",
        "dynasty": "宋",
        "collection_info": null
    },
    {
        "uuid": "747bae85b755d68717b2b1e2457c6041",
        "title": "和谢舍人新秋",
        "author": "梅尧臣",
        "content": "西风一夕狂，古屋吹可恐。\n微变蜻蛚吟，斗摧蚊蚋勇。\n朝惊露坠梧，远爱云飞陇。\n还忆旧溪游，水清渔箔壅。",
        "dynasty": "宋",
        "collection_info": null
    },
    {
        "uuid": "39ecae2e53a0141afc64e3067553198f",
        "title": "中秋新霁壕水初满自城东隅泛舟迴谢公命赋",
        "author": "梅尧臣",
        "content": "斋舫谈经后，官池载酒行。\n斜阳鸟外落，新月树端生。\n演漾思江浦，夷犹绕郡城。\n东辕有遗恨，日日物华清。",
        "dynasty": "宋",
        "collection_info": null
    },
    {
        "uuid": "29373d80147d8015180e2ec66d12ef28",
        "title": "陪谢紫微晚泛",
        "author": "梅尧臣",
        "content": "积雨涨秋壕，轻舟此共遨。\n菰蒲敛铓锷，莲芡熟櫜韬。\n岸静鱼跳月，林喧鸟避篙。\n归时兴不浅，风物正萧骚。",
        "dynasty": "宋",
        "collection_info": null
    },
    {
        "uuid": "6f3c9fc86677590110a8a5f0ca9c72d3",
        "title": "奉陪览秀亭抛堶",
        "author": "梅尧臣",
        "content": "聊为飞砾戏，愈切愈纷如。\n自是取势阔，非关用意疎。\n悞惊花鸟起，乱破锦苔初。\n童指拾将秃，多惭贾勇余。",
        "dynasty": "宋",
        "collection_info": null
    },
    {
        "uuid": "fbf9a0c3af6ce3cb34b58923c63e51b8",
        "title": "伤马",
        "author": "梅尧臣",
        "content": "吾贫只一马，昨日忽云丧。\n庭树啮无肤，秋郊谁復放。\n空伤骏骨埋，固乏弊帷葬。\n况本出天闲，因之重怊怅。",
        "dynasty": "宋",
        "collection_info": null
    },
    {
        "uuid": "05fdaf9f38678119923cc622e6b804bf",
        "title": "一日曲",
        "author": "梅尧臣",
        "content": "妾家邓侯国，肯愧邯郸姝。\n世本富缯绮，娇爱比明珠。\n十五学组紃，未尝开户枢。\n十六失所适，姓名倾里闾。\n十七善歌舞，使君邀宴娱。\n自兹着乐府，不得同罗敷。\n凉温忽荏苒，屡接朝大夫。\n相欢不及情，何异逢路衢。\n昨日一见郎，目色曾不渝。\n结爱从此笃，暂隔犹恐疎。\n如何遂从宦，去涉千里途。\n郎跨青骢马，妾乘白雪驹。\n送郎郎未速，别妾妾仍孤。\n不如水中鳞，双双依绿蒲。\n不如云间鹄，两两下平湖。\n鱼鸟尚有託，妾今谁与俱。\n去去约春华，终朝怨日赊。\n一心思杏子，便拟见梅花。\n梅花几时吐，频掐栏竿数。\n东风若见郎，重为歌金缕。",
        "dynasty": "宋",
        "collection_info": null
    },
    {
        "uuid": "8bea11cb78db449d3a758897e3f3812a",
        "title": "依韵和谢副閤寄新酒",
        "author": "梅尧臣",
        "content": "闻道芳洲景气新，却输鸥鹭日相亲。\n小槽酒熟玻瓈色，谁忆高台共赋人。",
        "dynasty": "宋",
        "collection_info": null
    },
    {
        "uuid": "ef6e95b81c0128c95538f586a58bce0c",
        "title": "送刘子思殿丞宰巫山",
        "author": "梅尧臣",
        "content": "千里向巴东，青山不可穷。\n峡猿初入听，蛮语未全通。\n暮雪思梁国，朝云识楚宫。\n吏人迎拜处，嘶马入丹枫。",
        "dynasty": "宋",
        "collection_info": null
    },
    {
        "uuid": "68ccfa7a1ed8628697139f174123c9f3",
        "title": "朔风寄永叔",
        "author": "梅尧臣",
        "content": "朔风嗥枯枝，远雁不能起。\n日色寒无光，原野澹千里。\n所思在南国，遐路阔音旨。\n潜鳞亦安託，冰结长河水。\n峨峨既未泮，猎猎终不已。\n悠然伤我心，历乱非可拟。",
        "dynasty": "宋",
        "collection_info": null
    },
    {
        "uuid": "f9215997f8b9bf5668398635b33a393a",
        "title": "襄城对雪  其一",
        "author": "梅尧臣",
        "content": "风急夜窗鸣，暗知庭下积。\n晓幔忻以捲，虚堂睡成癖。\n飘飖初萦林，凌乱欲侵席。\n拥扉人莫扫，何似袁家宅。",
        "dynasty": "宋",
        "collection_info": null
    },
    {
        "uuid": "7f6f72c39ba17cc360f9df0fe49003d3",
        "title": "襄城对雪  其二",
        "author": "梅尧臣",
        "content": "登城望密雪，浩浩川野昏。\n谁思五原下，甲色千里屯。\n冻禽立枯枝，饥兽啮陈根。\n念彼无衣褐，愧此貂裘温。",
        "dynasty": "宋",
        "collection_info": null
    },
    {
        "uuid": "a82c1c448d0a3a27075345f660ca4d68",
        "title": "雪夜留梁推官饮",
        "author": "梅尧臣",
        "content": "昼雪落旋消，夜雪寒易积。\n灯清古屋深，炉冻残烟碧。\n为沽一斗酒，暂对千里客。\n酒薄意不浅，轻今须重昔。\n重昔是年华，飘飘犹过隙。\n一醉冒风归，平明马无迹。",
        "dynasty": "宋",
        "collection_info": null
    },
    {
        "uuid": "f84322b8f9fc73a36173595dde9eef8f",
        "title": "南阳谢紫微挽词三首  其一",
        "author": "梅尧臣",
        "content": "忽惊南郊信，半夜雪中来。\n遂哭寝门外，始嗟梁木摧。\n文章千古盛，风韵故人哀。\n忆昨临湍水，宁知隔夜台。",
        "dynasty": "宋",
        "collection_info": null
    },
    {
        "uuid": "a5b82ad426c6a52ea8e690bf71fe60c9",
        "title": "南阳谢紫微挽词三首  其二",
        "author": "梅尧臣",
        "content": "平昔闻严助，承明厌直庐。\n请章来未久，捐馆遽何如。\n无復淮南谕，曾成太史书。\n苍苍不可问，挥涕望輀车。",
        "dynasty": "宋",
        "collection_info": null
    },
    {
        "uuid": "04da2c6c972d3b47f0e36ef67454bc33",
        "title": "南阳谢紫微挽词三首  其三",
        "author": "梅尧臣",
        "content": "自古岂无死，贤哉独可悲。\n家贫留旅榇，门庆有诸儿。\n里社当存祀，邦人定立碑。\n还同羊叔子，罢市见遗思。",
        "dynasty": "宋",
        "collection_info": null
    },
    {
        "uuid": "fc66b3c0ea73a5784a1f0ea0e9e6aaf3",
        "title": "永叔自南阳至余郊迓焉首访谢公奄然相与流涕作是诗以写怀",
        "author": "梅尧臣",
        "content": "郭门临汝水，镜色入高衢。\n鞍马过其上，尘襟荡已无。\n及郊逢故友，出涕各霑襦。\n神物丧头角，空存尾与躯。\n沟木失匠斲，谁施蓝与朱。\n并辔不能语，斯文其已夫。\n归来授予馆，自为炊雕胡。\n且勿厌兹会，日月易以徂。",
        "dynasty": "宋",
        "collection_info": null
    },
    {
        "uuid": "8af2c52d8d6f9ef4c184cd508b5bfcba",
        "title": "赠琴僧知白",
        "author": "梅尧臣",
        "content": "上人南方来，手抱伏牺器。\n颓然造我门，不顾门下吏。\n上堂弄金徽，深得太古意。\n清风萧萧生，修竹摇晚翠。\n声妙非可传，弹罢不復记。\n明日告以行，徒兴江海思。",
        "dynasty": "宋",
        "collection_info": null
    },
    {
        "uuid": "00a8489a325a710565a9879a12ad740d",
        "title": "教授宋着作还",
        "author": "梅尧臣",
        "content": "何以拟君子，云鸿肃羽仪。\n将过上林苑，先集孝王池。\n唼藻有余乐，渐盘方得时。\n野塘归莫晚，白水远连陂。",
        "dynasty": "宋",
        "collection_info": null
    },
    {
        "uuid": "4b976fedb6b4444694b2c3fa79a2b628",
        "title": "夏日晚霁与崔子登周襄故城",
        "author": "梅尧臣",
        "content": "雨脚收不尽，斜阳半古城。\n独携幽客步，闲阅老农耕。\n宝气无人发，阴虫入夜鸣。\n余非避喧者，坐爱远风清。",
        "dynasty": "宋",
        "collection_info": null
    },
    {
        "uuid": "49fc288bde8c8a3012c29d5396e3a4ae",
        "title": "永叔寄澄心堂纸二幅",
        "author": "梅尧臣",
        "content": "昨朝人自东郡来，古纸两轴缄縢开。\n滑如春冰密如蠒，把玩惊喜心徘徊。\n蜀笺蠹脆不禁久，剡楮薄慢还可咍。\n书言寄去当宝惜，慎勿乱与人翦裁。\n江南李氏有国日，百金不许市一枚。\n澄心堂中唯此物，静几铺写无尘埃。\n当时国破何所有，帑藏空竭生莓苔。\n但存图书及此纸，辇大都府非珍瓌。\n于今已踰六十载，弃置大屋墙角堆。\n幅狭不堪作诏命，聊备麤使供鸾台。\n鸾台天官或好事，持归秘惜何嫌猜。\n君今转遗重增愧，无君笔札无君才。\n心烦收拾乏匮椟，日畏撦裂防婴孩。\n不忍挥毫徒有思，依依还起子山哀。",
        "dynasty": "宋",
        "collection_info": null
    },
    {
        "uuid": "c621bbe60cee9eafd541b790a9aa2fdb",
        "title": "闻尹师鲁赴泾州幕",
        "author": "梅尧臣",
        "content": "胡骑犯边来，汉兵皆死战。\n昨闻卫将军，贤俊多所荐。\n知君虑不浅，求对未央殿。\n天子喜有言，轺车因召见。\n筹画当冕旒，袍鱼赐银茜。\n曰臣岂身谋，而邀陛下睠。\n青衫出二崤，白马如飞电。\n关山冒风露，儿女泣霜霰。\n军客壮士多，剑艺匹夫衒。\n贾谊非俗儒，慎无轻寡变。",
        "dynasty": "宋",
        "collection_info": null
    },
    {
        "uuid": "dc48ce6e524a0d4f5bea98ca01085dfe",
        "title": "夏日陪提刑彭学士登周襄王故城",
        "author": "梅尧臣",
        "content": "聊随汉使者，一上周王城。\n片雨北郊晦，残阳西岭明。\n野禽呼自别，香草问无名。\n谁復黍离咏，但兴箕颍情。",
        "dynasty": "宋",
        "collection_info": null
    },
    {
        "uuid": "7ab1284667cedf8003818d1f773fa800",
        "title": "王殿丞赴莫州日就余求钓竿数茎以往今因其使回戏赠",
        "author": "梅尧臣",
        "content": "去日觅钓竿，定能垂钓否。\n若不暇钓鱼，钓竿当去取。",
        "dynasty": "宋",
        "collection_info": null
    },
    {
        "uuid": "03c8627d2930bdf199a5e8850e834907",
        "title": "咏蜘蛛",
        "author": "梅尧臣",
        "content": "日结一尺网，知吐几尺丝。\n百虫为尔食，九腹常苦饥。",
        "dynasty": "宋",
        "collection_info": null
    },
    {
        "uuid": "4e5fb0d7b44e203b159d8a3ddbbc814f",
        "title": "宋着作寄凤茶",
        "author": "梅尧臣",
        "content": "春雷未出地，南土物尚冻。\n呼譟助发生，萌颖强抽𦮎。\n团为苍玉璧，隠起双飞凤。\n独应近臣颁，岂得常寮共。\n顾兹实贱贫，何以叨赠贡。\n石碾破微绿，山泉贮寒洞。\n味余喉舌甘，色薄牛马湩。\n陆氏经不经，周公梦不梦。\n云脚俗所珍，鸟觜夸仍众。\n常常滥杯瓯，草草盈罂瓮。\n宁知有奇品，圭角百金中。\n秘惜谁可邀，虚斋对禽咔。",
        "dynasty": "宋",
        "collection_info": null
    },
    {
        "uuid": "2cd7d353b4c23de834c381ccd9243365",
        "title": "观水",
        "author": "梅尧臣",
        "content": "秋水漫长堤，郊原上下迷。\n孤城闭板筑，高树见巢栖。\n耳厌蛙声极，沤生雨点齐。\n渚间牛不辨，谁为扫阴霓。",
        "dynasty": "宋",
        "collection_info": null
    },
    {
        "uuid": "efb2b2eea4fcea59df090dfaec316d41",
        "title": "大水后城中坏庐舍千余作诗自咎",
        "author": "梅尧臣",
        "content": "不如无道国，而水冒城郭。\n岂敢问天灾，但惭为政恶。\n湍迴万瓦裂，槎向千林阁。\n独此怀百忧，思归卧云壑。",
        "dynasty": "宋",
        "collection_info": null
    },
    {
        "uuid": "138fda6b27041365da044ce50726b922",
        "title": "依韵和李君读余注孙子",
        "author": "梅尧臣",
        "content": "我世本儒术，所谈圣人篇。\n圣篇闢乎道，信谓天地根。\n众贤发藴奥，授业称专门。\n传笺与注解，璨璨今犹存。\n始欲沿其学，陈迹不可言。\n唯余兵家说，自昔罕所论。\n因暇聊发箧，故读尚可温。\n将为文者备，岂必握武贲。\n终资仁义师，焉愧道德藩。\n挥毫试析理，已厌前辈繁。\n信有一日长，可压千载魂。\n未涉勿言浅，寻流方见源。\n庙谋盛夔禼，正议灭乌孙。\n吾徒诚合进，尚念有亲尊。",
        "dynasty": "宋",
        "collection_info": null
    },
    {
        "uuid": "02bda8e9fdb941e93567a3b055b0e245",
        "title": "新霁登周王城",
        "author": "梅尧臣",
        "content": "行行古城头，历览古城下。\n水鸟傍人烟，河流隔桑柘。\n秋山豁晴翠，野老亲时稼。\n民讼今已稀，闲登厌官舍。",
        "dynasty": "宋",
        "collection_info": null
    },
    {
        "uuid": "a033cf083fddef435cd5fe4f66f838f7",
        "title": "依韵答李晋卿结交篇",
        "author": "梅尧臣",
        "content": "上交执正道，下交守奇节。\n当为兰死香，勿作竹枯裂。\n试看温玉坚，何似春冰折。\n贵贱事乃见，古今情不别。\n平生相与亲，晏岁谁可决。\n君能持此意，足以表风烈。",
        "dynasty": "宋",
        "collection_info": null
    },
    {
        "uuid": "1eee9f675ea283c398af9e370f4165fc",
        "title": "秋日属疾",
        "author": "梅尧臣",
        "content": "体羸易生疾，况乃凌秋阴。\n微寒薄肤腠，饮药增衣衾。\n一日失所治，百骸将不任。\n当从华氏学，聊欲为戏禽。",
        "dynasty": "宋",
        "collection_info": null
    },
    {
        "uuid": "719398ff17ac9717226d20bd263e11ab",
        "title": "田家",
        "author": "梅尧臣",
        "content": "高树荫柴扉，青苔照落晖。\n荷锄山月上，寻径野烟微。\n老叟扶童望，羸牛带犊归。\n灯前饭何有，白薤露中肥。",
        "dynasty": "宋",
        "collection_info": null
    },
    {
        "uuid": "f83919e6768ca7b0e459114eee56e0d9",
        "title": "苦雨",
        "author": "梅尧臣",
        "content": "秋空几旬雨，四海低鹏翮。\n昼不见日精，夜不见月魄。\n洒尽天汉流，蒸烂女娲石。\n涂潦将埋轮，牛马困负轭。\n羣虫无土蛰，百果就枝坼。\n安能诛阴虬，坐使天地闢。",
        "dynasty": "宋",
        "collection_info": null
    },
    {
        "uuid": "2e0c632e14f21db64cfa01c601063363",
        "title": "闻永叔復馆因以寄贺",
        "author": "梅尧臣",
        "content": "东方有铩禽，已喜羽翰插。\n重来金马门，莫忘黄牛峡。\n黄牛无冬春，远水生鳞甲。\n今非昔日忧，贺酒特新压。",
        "dynasty": "宋",
        "collection_info": null
    },
    {
        "uuid": "b1eb194a4838b324fd6c985443bab78b",
        "title": "九月一日",
        "author": "梅尧臣",
        "content": "授衣念徂节，阖棺伤故人。\n故人昔送我，把酒湍水滨。\n只道后期易，岂知无会因。\n死生意不及，欲语鼻先辛。\n既乏羡门术，安得如松筠。\n寒暑更数十，应亦同埃尘。",
        "dynasty": "宋",
        "collection_info": null
    },
    {
        "uuid": "7dde4f36c32febdc3305a78bbb206b97",
        "title": "弔李膺辞",
        "author": "梅尧臣",
        "content": "阴蜺横天，长剑欲抉，匣颖未露兮精钢已折。\n层冰塞川，猛炬方烈，凝气未销兮高焰已灭。\n虽忠毅之有志兮，当衰运之闭结。\n嗟身祸之不免兮，甘就死于缧绁。\n何贤者之景慕兮，或自表而谢绝。\n惟荀公之获御兮，见颜间之气悦。\n奚服媚之若兹兮，盖操秉乎峻节。\n风裁独高而罕接兮，号龙门而无凡辙。\n允简亢不容于时兮，玉虽碎而犹洁。\n痛汉纲之颓圮兮，又何毁乎贤哲。\n历千古而可悲兮，故余不得而面结。\n叨此邦而长民兮，过旧壠而增咽。\n嗟异代之有遇兮，若登履乎阃闑。\n对风树之萧萧兮，想魂气之未竭。\n聊感槩于斯兮，写忧心之惙惙。",
        "dynasty": "宋",
        "collection_info": null
    },
    {
        "uuid": "2ebf3b533040b50f2433e30cf255fbb6",
        "title": "送李康伯赴武当都监",
        "author": "梅尧臣",
        "content": "城下汉江流，沧波照鬓秋。\n山川包楚塞，风物似荆州。\n试听清砧发，何如画角愁。\n遥知绝戎事，水味有槎头。",
        "dynasty": "宋",
        "collection_info": null
    },
    {
        "uuid": "3c78536ff272ab06fe92665cba28946d",
        "title": "重送",
        "author": "梅尧臣",
        "content": "得朋如得宝，何恨相知晚。\n旧友贵来疎，嗟君行復远。\n秋城隔寒水，驿路入苍巘。\n古情深不深，所祝加餐饭。",
        "dynasty": "宋",
        "collection_info": null
    },
    {
        "uuid": "82e0852d13711b9e5e135e03dca5672b",
        "title": "田家语",
        "author": "梅尧臣",
        "content": "谁道田家乐，春税秋未足。\n里胥扣我门，日夕苦煎促。\n盛夏流潦多，白水高于屋。\n水既害我菽，蝗又食我粟。\n前月诏书来，生齿復板录。\n三丁籍一壮，恶使操弓韣。\n州符今又严，老吏持鞭朴。\n搜索稚与艾，唯存跛无目。\n田闾敢怨嗟，父子各悲哭。\n南亩焉可事，买箭卖牛犊。\n愁气变久雨，铛缶空无粥。\n盲跛不能耕，死亡在迟速。\n我闻诚所惭，徒尔叨君禄。\n却咏归去来，刈薪向深谷。",
        "dynasty": "宋",
        "collection_info": null
    },
    {
        "uuid": "56c5fd394e53f24ee1056a7aef288673",
        "title": "检覆叶县鲁山田李晋卿饯于首山寺留别",
        "author": "梅尧臣",
        "content": "我本山水乡，看山常不足。\n自从到官来，尘事便拘束。\n尝闻此山寺，法宇深云木。\n无由一来过，梦想向岩谷。\n按田趋邻疆，跨马涉平陆。\n良友送我行，偶与赏心属。\n禅庭鸣白鸡，祖席歌黄鹄。\n野气逼人寒，岚光添酒绿。\n言离非远离，但爱交情笃。\n重游应有期，君亦行车促。",
        "dynasty": "宋",
        "collection_info": null
    },
    {
        "uuid": "387144b050a393d167b4549d44da620f",
        "title": "卧羊山",
        "author": "梅尧臣",
        "content": "乱石若羣羊，缘岗卧斜日。\n曾非左慈化，更想初平叱。\n无羶穴蚁去，有乳寒泉出。\n谁忆灞陵原，纍纍冢傍质。",
        "dynasty": "宋",
        "collection_info": null
    },
    {
        "uuid": "39ab5891e1c3b21f4234d11fcdcb72f1",
        "title": "汝坟贫女",
        "author": "梅尧臣",
        "content": "汝坟贫家女，行哭音悽怆。\n自言有老父，孤独无丁壮。\n郡吏来何暴，县官不敢抗。\n督遣勿稽留，龙钟去携仗。\n勤勤嘱四邻，幸愿相依傍。\n适闻闾里归，问讯疑犹强。\n果然寒雨中，僵死壤河上。\n弱质无以託，横尸无以葬。\n生女不如男，虽存何所当。\n拊膺呼苍天，生死将奈向。",
        "dynasty": "宋",
        "collection_info": null
    },
    {
        "uuid": "09fba342fcb94846cc7b86fbb75e5977",
        "title": "昆阳城",
        "author": "梅尧臣",
        "content": "试看昆阳下，白骨犹衔镞。\n莫愿隍水头，更添新鬼哭。",
        "dynasty": "宋",
        "collection_info": null
    },
    {
        "uuid": "17f4e9d07d8e580599ee5fe99c250517",
        "title": "老牛陂",
        "author": "梅尧臣",
        "content": "吴牛行欲老，汉马焉得肥。\n筋力不可恃，游子当念归。",
        "dynasty": "宋",
        "collection_info": null
    },
    {
        "uuid": "0efb156df9ba41a97589b78f3e4b3bd2",
        "title": "双凫观",
        "author": "梅尧臣",
        "content": "山下溪流照城郭，幽庭柏子风自落。\n古坛苍藓少人行，不见双鳬见黄雀。",
        "dynasty": "宋",
        "collection_info": null
    },
    {
        "uuid": "626fc035648e0928c72d6997a8613197",
        "title": "叶公庙",
        "author": "梅尧臣",
        "content": "{上/贝}物还见惊，从来人所悼。\n今看古壁画，应合当时好。",
        "dynasty": "宋",
        "collection_info": null
    },
    {
        "uuid": "cfd2ca186899208d3ed5121551fc96d4",
        "title": "己卯岁紫微谢公赴南阳过叶县陪游兴庆精舍题名壁间而去庚辰岁余来按田因访旧迹衋然于怀故作此谣以志其悲",
        "author": "梅尧臣",
        "content": "昔与南阳太守行，车骑休时访庭柏。\n今来重看壁间题，太守已为泉下客。\n独留清血是门人，怊怅便令生死隔。",
        "dynasty": "宋",
        "collection_info": null
    },
    {
        "uuid": "10d9e01f1986b807727047594e2af93f",
        "title": "观扱兔",
        "author": "梅尧臣",
        "content": "莽莽蒿莱下，纷纷狡兔迷。\n枯枝坐守者，若箇是忘归。",
        "dynasty": "宋",
        "collection_info": null
    },
    {
        "uuid": "7f5e30854d30d653d8722f0d5abc08c9",
        "title": "灯花",
        "author": "梅尧臣",
        "content": "灼灼生寒烬，终朝照席明。\n从教占有验，燃灭本无情。",
        "dynasty": "宋",
        "collection_info": null
    },
    {
        "uuid": "2d0f96cd5e81a877857bb1a3c9c7aa33",
        "title": "鲁山山行",
        "author": "梅尧臣",
        "content": "适与野情惬，千山高復低。\n好峯随处改，幽径独行迷。\n霜落熊升树，林空鹿饮溪。\n人家在何许，云外一声鸡。",
        "dynasty": "宋",
        "collection_info": null
    },
    {
        "uuid": "5d906a4d8e525d642f0a4a24d0dd5362",
        "title": "游元紫芝琴堂",
        "author": "梅尧臣",
        "content": "访古历荒城，城孤落日鸣。\n人琴两不见，破月高台倾。",
        "dynasty": "宋",
        "collection_info": null
    },
    {
        "uuid": "923046d817207dff1b794236500c7d33",
        "title": "至香山寺报秀叔",
        "author": "梅尧臣",
        "content": "家近心还速，川长马易疲。\n望山孤寺出，渡水夕阳迟。\n来向林间宿，归须月上时。\n只应庭际鹊，已报汝先知。",
        "dynasty": "宋",
        "collection_info": null
    },
    {
        "uuid": "fc7cb7ce649718489134bd4f384572c6",
        "title": "寒草",
        "author": "梅尧臣",
        "content": "寒草纔变枯，陈根已含绿。\n始知天地仁，谁道风霜酷。",
        "dynasty": "宋",
        "collection_info": null
    },
    {
        "uuid": "f29c657b3d7855ef149ef47330c2fcc1",
        "title": "送崔秀才  其一",
        "author": "梅尧臣",
        "content": "晨风无定巢，远寄鹪鹩枝。\n天寒鼓翼健，粒食宁所窥。\n大泽多羣羽，翱翔各有时。\n今子振衣去，焉能久迍羁。",
        "dynasty": "宋",
        "collection_info": null
    },
    {
        "uuid": "17e4b5e91999f92dc1aa1b5fbd14d3bb",
        "title": "送崔秀才  其二",
        "author": "梅尧臣",
        "content": "少年游太学，着尽箧中衣。\n独剑自为伴，无家何处归。\n秋蓬随野转，寒鹊遶林飞。\n霄汉有知己，行行宁久微。",
        "dynasty": "宋",
        "collection_info": null
    },
    {
        "uuid": "b822195beb8a0c90e8e2322226b02983",
        "title": "思远寄师厚",
        "author": "梅尧臣",
        "content": "马蹄践霜雪，不畏道路寒。\n游子重衣裘，慈母悬心肝。\n悬心几千里，冉冉岁已残。\n大河今渐涸，远目常不干。\n度雁朝夕闻，尺书寄亦难。\n愿同车轮復，勿比弦上丸。",
        "dynasty": "宋",
        "collection_info": null
    },
    {
        "uuid": "f0e350ba0b637cccac4ae887e2390085",
        "title": "送师厚归南阳会天大风遂宿高阳山寺明日同至姜店",
        "author": "梅尧臣",
        "content": "往日送子春风前，春风酣酣杏正妍。\n今来送归秋风后，秋风摵摵沙满川。\n马鬣斜倾毛瑟缩，驭吏噤唫足后先。\n弊裘吹裂寒入骨，枯株磨戛火欲燃。\n忽逢古寺出岩腹，与君下马相留连。\n殿堂高下就山势，松柏森耸侵云巅。\n长廊落叶卷若扫，丈室垂幔翻如褰。\n像塑神母乳九子，抱携抚玩皆可怜。\n却令远客自生念，欲见幼稚心烦煎。\n拥炉对坐日昏黑，龛灯共借僧榻眠。\n虽然覆衣冷如铁，不及在家贫无氊。\n曲肱难寐要天晓，两股冻痹仍筋挛。\n桹桹残夜木鱼响，起看昴毕倾西躔。\n怒号斗息东方白，童仆整肃吾将还。\n老僧扫壁持笔砚，请予强此题岁年。\n出门并辔至山店，茅屋揭尽余尺椽。\n又据胡床一谈笑，君不解饮聊开筵。\n程次都无五百里，箧中可乏一囊钱。\n拂衣频起畏日昃，应恐慈母心悬悬。\n顾我便当江海去，却思此地何由缘。",
        "dynasty": "宋",
        "collection_info": null
    },
    {
        "uuid": "377b5fb0fe2935c3ed1f3a63dd04168f",
        "title": "疲马",
        "author": "梅尧臣",
        "content": "疲马不畏鞭，暮途知几千。\n当须量马力，始得君马全。",
        "dynasty": "宋",
        "collection_info": null
    },
    {
        "uuid": "30f678ae92f15451be4b63e126cb839f",
        "title": "依韵和永叔子履冬夕小斋联句见寄",
        "author": "梅尧臣",
        "content": "遥知夜相过，对语冷无火。\n险辞斗尖奇，冻地抽笋笴。\n唫成欲寄谁，谈极唯思我。\n学术穷后先，文字少许可。\n敢将蠡测海，有似脂出輠。\n必饿尝见忧，此病各又果。\n弊驾当还都，重门不须鏁。\n到时春怡怡，万柳枝娜娜。\n定应人折赠，只恐絮已堕。\n行橐且不贫，明珠藏百颗。",
        "dynasty": "宋",
        "collection_info": null
    },
    {
        "uuid": "2a83c2335512200a2c2d463d341177c1",
        "title": "古冢",
        "author": "梅尧臣",
        "content": "南阳古原上，荒冢若鱼鳞。\n剑佩不为土，衣冠应化尘。\n枯骸託魑魅，细草没麒麟。\n何必问名氏，汉家多近亲。",
        "dynasty": "宋",
        "collection_info": null
    },
    {
        "uuid": "2b5c96b0bc533f42cd72cdad6842e098",
        "title": "仲春同师直至壠山雪中宿穰亭",
        "author": "梅尧臣",
        "content": "与子乘羸马，夜投山家宿。\n风雪满绨裘，灯火深竹屋。\n烹鸡頼主人，吠犬憎倦仆。\n明发到岩前，春荑冻云木。",
        "dynasty": "宋",
        "collection_info": null
    },
    {
        "uuid": "42d85935e6ef2dec076f128c6412b524",
        "title": "依韵和师直仲春雪中马上",
        "author": "梅尧臣",
        "content": "自倚春风暖，轻袍犯雪来。\n过塘迷绿水，拂树杂芳梅。\n山蔽峯难辨，樵通径易开。\n野行方有味，缓辔不须催。",
        "dynasty": "宋",
        "collection_info": null
    },
    {
        "uuid": "11f310bff4bbbe19f18ab9dd2a68af7e",
        "title": "和师直早春雪后五壠道中作",
        "author": "梅尧臣",
        "content": "来寻谷口春，正值阴云结。\n日暮冰霰繁，宿亭孤饭设。\n侵晨登壠去，始见羣峯列。\n草冻未抽心，松枯犹抱节。\n川傍认飞鹭，林上坠残雪。\n何意待芳菲，迟留未堪折。",
        "dynasty": "宋",
        "collection_info": null
    },
    {
        "uuid": "d2f39d993024685594eb7eec132daa78",
        "title": "依韵和师直晚步徧览五壠川",
        "author": "梅尧臣",
        "content": "穷览川原胜，经行未厌频。\n樵深但闻斧，谷暖自留春。\n临水何妨坐，看云忽滞人。\n谁家烟坞裏，竹树远相邻。",
        "dynasty": "宋",
        "collection_info": null
    },
    {
        "uuid": "d4d3b1067136bc3a48d04479771cce42",
        "title": "暮春过洪氏汝曲小园",
        "author": "梅尧臣",
        "content": "三月花已休，闲来羡丛薄。\n河回地势偏，雨入滩声恶。\n绿草旋抽心，青梅犹带萼。\n主人归未归，谁省曾游乐。",
        "dynasty": "宋",
        "collection_info": null
    },
    {
        "uuid": "f81fb5da008cec1de100ea0da585ae20",
        "title": "雷秘校入阙拟官时将登舟过辇下",
        "author": "梅尧臣",
        "content": "与君先后发，同走向京华。\n羡跃青骊去，将乘乌榜赊。\n着鞭辞宿雨，渡水踏春沙。\n闻道求为县，应当学种花。",
        "dynasty": "宋",
        "collection_info": null
    },
    {
        "uuid": "39ca72b5d2cb30f3d29ddecc11017001",
        "title": "登许昌城望西湖",
        "author": "梅尧臣",
        "content": "试望许西偏，湖光浸晓烟。\n岸痕添宿雨，草色际平田。\n夏木阴犹薄，朱荷出未圆。\n人闲绿波静，幽鹭插头眠。",
        "dynasty": "宋",
        "collection_info": null
    },
    {
        "uuid": "55bb9364ffa9341ee9430060787abdbe",
        "title": "孙主簿惠上党寺壁胡霈然书墨迹一匣",
        "author": "梅尧臣",
        "content": "上党佛祠何可观，开元瑞物图高阁。\n又有长廊古壁上，復是名辈题丹雘。\n当时泥用丝作筋，意欲千载无剥落。\n书奇画妙了不识，讹传墨土能治疟。\n寺僧不惜人掐取，笔画遂缺如鸟啄。\n后来好事恐磨灭，宝刀裁刬泥如剥。\n取之龛置绿板匣，便宝箱楮同美璞。\n拂拭还看体势生，盘屈苍虬舞鸾鷟。\n在昔不畏屋壁坏，今也常恐儿童扑。\n夫君知我心所重，南归赠以致诚悫。\n此时虽喜落吾手，老大腕硬无由学。\n但当拜贶不敢忘，莫为报言曾未数。",
        "dynasty": "宋",
        "collection_info": null
    },
    {
        "uuid": "a6ec57634b9c4cade49bbaa1b6fbcdf7",
        "title": "寄永兴招讨夏太尉",
        "author": "梅尧臣",
        "content": "宝元元年西夏叛，天子命将临戎行。\n二年孟春果来寇，高奴城下皆氐羌。\n五原偏师急赴敌，昼夜不息趋战场。\n马烦人怠当劲虏，虽持利器安得强。\n二师覆败乃自取，岂是廊庙谋不臧。\n朝廷又选益经略，三幙贤俊务所长。\n或取李悝备边策，或欲五道出朔方。\n仲夏科民挟弓矢，季冬括馿赍道粮。\n官军未进復犯塞，搴旗杀将何倡狂。\n遂令士卒愈沮气，欲使乘障胆不张。\n我愿助画迹且远，侧身西望空凄凉。\n庶几一言可裨益，临风欲寄鸟翼翔。\n所宜畜锐保城壁，转馈先在通行商。\n守而勿追彼自困，境上未免小夺攘。\n譬如蚊虻噆肤体，实于肌血无大伤。\n此言虽小可喻远，幸公采用不我忘。\n诚知公虑若裴度，圣上听用同宪皇。\n当时岂不历岁月，犹且众镇未陆梁。\n况今鹰犬乏雄勇，便拟驰骋徒苍惶。\n且缓须时励犀卒，终期拉朽功莫当。",
        "dynasty": "宋",
        "collection_info": null
    },
    {
        "uuid": "1f127e0fa15498e8af8e9ca846fb1a9b",
        "title": "桓妬妻",
        "author": "梅尧臣",
        "content": "昔闻桓司马，娶妾貌甚都。\n其妻南郡主，悍妬谁与俱。\n持刀拥羣婢，径往将必屠。\n妾时在窗前，解鬟临镜梳。\n鬒髮云垂地，莹姿冰照壶。\n妾初见主来，绾髻下庭隅。\n敛手语出处，国破家已殂。\n无心来至此，岂愿奉君娱。\n今日苟见杀，虽死生不殊。\n主乃掷刃前，抱持一长吁。\n曰我见犹怜，何况是老奴。\n盛怒反为喜，哀矜非始图。\n嫉忌尚服美，伤哉今亦无。",
        "dynasty": "宋",
        "collection_info": null
    },
    {
        "uuid": "a265e267e9683baf6c4a9a67cbd1d268",
        "title": "夏日晚晴登许昌西湖",
        "author": "梅尧臣",
        "content": "新晴万柳齐，鶑度水东西。\n城上明残照，云间挂断霓。\n烟蒲匀若翦，沙岸浄无泥。\n菓压繁枝重，人乘小驷低。\n岚光开翡翠，湖色浸玻瓈。\n只欠朱藤密，如过罨画溪。",
        "dynasty": "宋",
        "collection_info": null
    },
    {
        "uuid": "0f710aeb3679879a6bfc7f5027131557",
        "title": "许昌晚晴陪从过西湖因咏谢希深苹风诗怆然有怀",
        "author": "梅尧臣",
        "content": "疎云漏斜照，残雨叶间明。\n飞盖城头去，澄湖水正平。\n荷盛鲛客泪，蔓濯野人缨。\n公独思康乐，临流诵句清。",
        "dynasty": "宋",
        "collection_info": null
    },
    {
        "uuid": "428cb7c5ec131f226b3d474715a842bc",
        "title": "故原战",
        "author": "梅尧臣",
        "content": "落日探兵至，黄尘钞骑多。\n邀勋轻赴敌，转战背长河。\n大将中流矢，残兵空负戈。\n散亡归不得，掩抑泣山阿。",
        "dynasty": "宋",
        "collection_info": null
    },
    {
        "uuid": "0bc9416d61122021dbab0edccaccae6c",
        "title": "故原有战卒死而復苏来说当时事",
        "author": "梅尧臣",
        "content": "纵横尸暴积，万殒少全生。\n饮雨活胡地，脱身归汉城。\n野貛穿废竈，妖鵩啸空营。\n侵骨剑疮在，无人为不惊。",
        "dynasty": "宋",
        "collection_info": null
    },
    {
        "uuid": "a6b6643d573b806cd12596dd39caa733",
        "title": "西湖闲望",
        "author": "梅尧臣",
        "content": "夏景已多趣，湖边日更佳。\n园葵杂红紫，岸柳自欹斜。\n雨气收林表，城阴接水涯。\n爱闲输白鸟，尽日立汀沙。",
        "dynasty": "宋",
        "collection_info": null
    },
    {
        "uuid": "cabacaa746133e7fe4c3cae21be98a4d",
        "title": "寄谢师直",
        "author": "梅尧臣",
        "content": "忆同仲春月，冒雨过穰亭。\n聊酌山酒别，独吟夜灯青。\n明朝上岭路，羣岫张云屏。\n忽入川谷秀，固非平生经。\n绿竹间红萼，紫藤垂千扃。\n春塘水决决，野老髮星星。\n田父相与至，里言尚可听。\n始闻丹砂岑，遂识五壠形。\n傍瞻禹汤迹，竞信庙貌灵。\n邀我陟巉巉，宿雾方冥冥。\n暗霑衣裘湿，时袭草木馨。\n栋宇敞绝顶，牲酒列幽亭。\n竹杯占祸福，巫锦醉一咛。\n日晏别云外，月出至近垧。\n仆夫疲不进，鞭策无暂停。\n我马忽颠坠，君心同鹡鸰。\n再驾体无伤，扣关烛已荧。\n自兹期莫逆，未契心所铭。\n怱怱操行袂，泛泛如水萍。\n今来各一方，安得同醉醒。",
        "dynasty": "宋",
        "collection_info": null
    },
    {
        "uuid": "d1623431f52d82130411634ac4948b02",
        "title": "感二鸟",
        "author": "梅尧臣",
        "content": "雄雌双好鸟，託栖空树中。\n有蛇出傍穴，喷毒气如虹。\n半夜此惊飞，瞥目随西东。\n有喙不能达，啼云復啸风。\n迴翔隔岁月，老木高童童。\n眼生众禽噪，虽近未由通。\n昨朝烟雨晦，并翼向幽丛。\n鹰鹯尚横集，扬扬意无穷。",
        "dynasty": "宋",
        "collection_info": null
    },
    {
        "uuid": "979c77e25f0a0ea350c081de9259ce58",
        "title": "古相思",
        "author": "梅尧臣",
        "content": "劈竹两分张，情知无合理。\n织作双纹簟，依然泪花紫。\n泪花虽復合，疑岫几千里。\n欲识舜娥悲，无穷似湘水。",
        "dynasty": "宋",
        "collection_info": null
    },
    {
        "uuid": "3a7b7c78955232a96a33f70c86c868c9",
        "title": "舟次朱家曲寄许下故人",
        "author": "梅尧臣",
        "content": "蔼蔼桑柘岸，喧喧鸡犬村。\n晚云连雨黑，秋水带沙浑。\n稍听邻船语，初分异土言。\n虽嗟远朋友，日喜近田园。",
        "dynasty": "宋",
        "collection_info": null
    },
    {
        "uuid": "0fe29a156977ae473a4c3716dd694aef",
        "title": "送昙颖上人往庐山",
        "author": "梅尧臣",
        "content": "浔阳几千里，无不见炉峯。\n苍翠入众目，岩壑少行踪。\n高僧忽独往，杳杳怀远公。\n尝闻虎溪上，醉令或来同。\n而今竞邀致，几里闻松风。\n尘心古难洗，瀑布垂秋虹。",
        "dynasty": "宋",
        "collection_info": null
    },
    {
        "uuid": "334012c1d2cd00a50513ee41dcec9c8e",
        "title": "弔石曼卿",
        "author": "梅尧臣",
        "content": "前时京师来，对马尝相揖。\n埃尘正满衢，笑语曾未及。\n虽然恨莫亲，往往闻风什。\n星斗交垂光，昭昭不可挹。\n独哦秋露中，岂顾衣裘湿。\n酒杯轻宇宙，天马难羁絷。\n今朝我还都，但见交朋泣。\n借问泣者谁，曼卿魂已蛰。\n堂堂豪杰姿，遂尔一棺戢。\n君生寒月明，君没寒月入。\n月入还復升，精魄宁未集。\n孤坟细草遍，翠碣嗟新立。",
        "dynasty": "宋",
        "collection_info": null
    },
    {
        "uuid": "eecebe7855a19b45e7c1c3f8350d6308",
        "title": "醉中留别永叔子履",
        "author": "梅尧臣",
        "content": "新霜未落汴水浅，轻舸惟恐东下迟。\n遶城假得老病马，一步一跛令人疲。\n到君官舍欲取别，君惜我去频增嘻。\n便步髯奴呼子履，又令开席罗酒巵。\n逡巡陈子果亦至，共坐小室聊伸眉。\n烹鸡庖兔下筯美，盘实饤饾栗与梨。\n萧萧细雨作寒色，厌厌尽醉安可辞。\n门前有客莫许报，我方剧饮冠帻欹。\n文章或论到渊奥，轻重曾不遗毫釐。\n间以辨谑每绝倒，岂顾明日无晨炊。\n六街禁夜犹未去，童仆窃讶吾侪痴。\n谈兵究弊又何益，万口不谓儒者知。\n酒酣耳热试发泄，二子尚乃惊我为。\n露才扬己古来恶，卷舌噤口南方驰。\n江湖秋老鳜鲈熟，归奉甘旨诚其宜。\n但愿音尘寄鸟翼，慎勿却效儿女悲。",
        "dynasty": "宋",
        "collection_info": null
    },
    {
        "uuid": "d4c6856ef279630ec23489fac43fc4d5",
        "title": "汴水斗减舟不能进因寄彦国舍人",
        "author": "梅尧臣",
        "content": "朝落几寸水，暮长几寸沙。\n深滩鳌背出，浅浪龙鳞斜。\n秋风忽又恶，越舫嗟初阁。\n坐想掖垣人，犹如在寥廓。",
        "dynasty": "宋",
        "collection_info": null
    },
    {
        "uuid": "0f78e31fee85b104731a900cc6fd8643",
        "title": "陪淮南转运魏兵部游颖州女郎台寺",
        "author": "梅尧臣",
        "content": "旧传妫氏女，将适楚人时。\n筑馆自临水，故台空此基。\n因为楚宫媵，来与使车期。\n楼上望湖上，烟林晚蔽亏。",
        "dynasty": "宋",
        "collection_info": null
    },
    {
        "uuid": "35ff2cec7fe8e5451aff1125bc5d87ee",
        "title": "望僊亭",
        "author": "梅尧臣",
        "content": "公来有余乐，所乐为郡间。\n讼稀聊自适，静胜以纾颜。\n清轩开晓幔，历历见淮山。\n山色洗新雨，佳期如可攀。\n代异鸡犬去，时平草木闲。\n试望天衢近，飞驾应此还。",
        "dynasty": "宋",
        "collection_info": null
    },
    {
        "uuid": "ef5c5c34fd0bc2f137e9f9aaa8a9378c",
        "title": "陪淮南转运魏兵部游濠上庄生台",
        "author": "梅尧臣",
        "content": "周当战国时，何为守静正。\n干戈既日寻，仁义固不竞。\n天下皆跖徒，宁知圣为圣。\n是将万物齐，不顾千金聘。\n所以忘形骸，所以保性命。\n安能小仲尼，岂不识世病。\n我从魏公来，访古停乌榜。\n聊识贤者心，吁嗟一长咏。",
        "dynasty": "宋",
        "collection_info": null
    },
    {
        "uuid": "70bfaf74d5890f4de8131b369a31d822",
        "title": "淮上杂诗六首  其一",
        "author": "梅尧臣",
        "content": "宿云未全敛，微雨入船疎。\n问伴失前后，暝行随疾徐。\n相亲沙上雁，自乐水中鱼。\n亭午日光透，远分林际居。",
        "dynasty": "宋",
        "collection_info": null
    },
    {
        "uuid": "a76adb54f56b046589edac8ae165fc1a",
        "title": "淮上杂诗六首  其二",
        "author": "梅尧臣",
        "content": "暗开淮水平，远见孤城出。\n出舟问舟子，遽对那能悉。\n始闻庄生台，还想观鱼日。\n果得真隠心，鱼鸟情非密。",
        "dynasty": "宋",
        "collection_info": null
    },
    {
        "uuid": "15f1a117ecc6bcd04b1134101e67768f",
        "title": "淮上杂诗六首  其三",
        "author": "梅尧臣",
        "content": "轻舟晚投处，聒聒渚禽嘶。\n橡子随薪束，蔬科带土携。\n岸幽云满石，潮落蚌生泥。\n客思无憀极，唯将鲁酒迷。",
        "dynasty": "宋",
        "collection_info": null
    },
    {
        "uuid": "31f6988019b63a87ce26aa6ca92d4a5f",
        "title": "淮上杂诗六首  其四",
        "author": "梅尧臣",
        "content": "野雁不知数，翳然川上鸣。\n曾无设罗意，空自见船惊。\n渺渺拍波去，纷纷孤屿盈。\n苦寒非塞外，霜落夜淮清。",
        "dynasty": "宋",
        "collection_info": null
    },
    {
        "uuid": "6cf230d039108a2008d26e2c24ec74ae",
        "title": "淮上杂诗六首  其五",
        "author": "梅尧臣",
        "content": "漠漠昼烟披，纵横见渔艇。\n轻桡上急水，或与飞鸿并。\n鱼大钓丝微，牵随碧潭迥。\n向晚得志归，浩歌山月静。",
        "dynasty": "宋",
        "collection_info": null
    },
    {
        "uuid": "efff447e00510f22fd6118865bf0b794",
        "title": "淮上杂诗六首  其六",
        "author": "梅尧臣",
        "content": "舟阁下滩迟，苍黄暮滩上。\n偏愁逆水风，更驾崩沙浪。\n落日看已昏，渔灯远相向。\n夜阑天转寒，坐待潮流涨。",
        "dynasty": "宋",
        "collection_info": null
    },
    {
        "uuid": "d5bae40d7a2405d11cfa866370d799ce",
        "title": "赴霅任君有诗相送仍怀旧赏因次其韵",
        "author": "梅尧臣",
        "content": "湖山饶邃处，曾省牧之游。\n雁落葑田阔，船过菱渚秋。\n野烟昏古寺，波影动危楼。\n到日寻题墨，犹应旧壁留。",
        "dynasty": "宋",
        "collection_info": null
    },
    {
        "uuid": "8e4e8db2abfc7b9dfb7da19990f43b15",
        "title": "过扬州参政宋谏议遗白鹅",
        "author": "梅尧臣",
        "content": "曾游凤池上，曾食凤池萍。\n乞与江湖去，将期养素翎。\n不同王逸少，辛苦写黄庭。",
        "dynasty": "宋",
        "collection_info": null
    },
    {
        "uuid": "29cc493efa6d30c4e489f2ea4618c7b8",
        "title": "金山寺",
        "author": "梅尧臣",
        "content": "吴客独来后，楚桡归夕曛。\n山形无地接，寺界与波分。\n巢鹘宁窥物，驯鸥自作羣。\n老僧忘岁月，石上看江云。",
        "dynasty": "宋",
        "collection_info": null
    },
    {
        "uuid": "ec2b46e5e0fe160102bbcb4678a2afce",
        "title": "瓜洲对雪欲再游金山寺家人以风波相止",
        "author": "梅尧臣",
        "content": "腊月海风急，雪吹岩下窗。\n轻舟不畏浪，昨日过寒江。\n渡口復夕兴，区中无与双。\n忽牵儿女恋，空听远钟撞。",
        "dynasty": "宋",
        "collection_info": null
    },
    {
        "uuid": "8916df9611244375760928166f8ef0cd",
        "title": "金山芷芝二僧携茗见访",
        "author": "梅尧臣",
        "content": "一游江山上，日日吟不足。\n双锡忽来过，衣霜带初旭。\n况能持茗具，向此烹新绿。\n中𤃩水若饴，北焙花如粟。\n还将尘虑涤，自愧冠缨束。\n何以报勤勤，驰奴扣云谷。",
        "dynasty": "宋",
        "collection_info": null
    },
    {
        "uuid": "00dd2324641bc7c9eb764fabb5b6620a",
        "title": "淮南遇梵才吉上人因悼谢南阳畴昔之游",
        "author": "梅尧臣",
        "content": "久已厌宦旅，故兹归江南。\n始时遽辞邑，不及事春蚕。\n残腊犹在道，险阻固所谙。\n扁舟次淮海，喜遇释子谈。\n契阔十五年，尚谓卧岩庵。\n偶见如夙期，淹留良亦甘。\n叹逝独泫然，怀悲情岂堪。\n班班云中鸟，共看投夕岚。\n曷不念旧隠，山水唯素耽。\n我从湖上去，微爵轻子男。",
        "dynasty": "宋",
        "collection_info": null
    },
    {
        "uuid": "52b57fdebbde4115624f004330a03dcc",
        "title": "送栎阳宰朱表臣",
        "author": "梅尧臣",
        "content": "塞上备胡羌，关中调兵食。\n秦民尚苦输，汉吏勤求职。\n君今喜怀诏，驰骑宁暇息。\n其邑尝雨金，于时岂能得。\n行当经灞上，故事犹可忆。\n前代多战争，鬼火弄阴黑。\n苍苍路傍草，憔悴希春色。\n县涂诚有政，威惠为令德。",
        "dynasty": "宋",
        "collection_info": null
    },
    {
        "uuid": "0bfefb95f45fe5b467091b6f6ba3828f",
        "title": "次韵和长吉上人淮甸相遇",
        "author": "梅尧臣",
        "content": "淮上一相遇，忆在京都时。\n虽惊岁月换，未改松桂姿。\n童侍两三人，瓶锡相与随。\n自言东越来，箧中多好诗。\n文字皆妥帖，业术无倾欹。\n前辈尝有言，清气散人脾。\n语妙见情性，说之聊解颐。\n始推杼山学，得非素所师。\n此固有深趣，吾心久已知。\n横琴乃玄悟，岂必弄鸣丝。\n古乐众少听，谁知彼吹箎。\n师旷没世后，伯牙众身悲。\n愿同黄鹄举，远归沧海涯。\n老骥虽不病，长坂安可驰。\n天台况奇胜，日夕劳梦思。\n尚忝齿缨绶，终年趋路岐。\n俯愧渊中鱼，游泳水之湄。\n仰羡云间鸷，凌厉辞絷维。\n居尝起斯念，未去情不怡。\n今朝更道旧，感怆各嚬眉。\n同游谢公门，远想袂霑洟。\n惜哉胡不仁，碎彼东方琪。\n又出数纸书，手泽尚可披。\n眷眷畴昔意，于今当语谁。\n復遗三百言，玩味自挽髭。\n序事尽成故，慨吟良有资。\n其词何亹亹，宛若对风规。\n冷然耸心目，不觉整冠緌。\n重以超俗韵，顾予贱职司。\n是犹猿鸟情，并此驽枥卑。\n报投仍勉强，实谬匠者为。\n应哂不量力，短兵兹已疲。",
        "dynasty": "宋",
        "collection_info": null
    },
    {
        "uuid": "b4747500b4842d62cfa47dc622c737c2",
        "title": "岁日旅泊家人相与为寿",
        "author": "梅尧臣",
        "content": "舟中逢献岁，风雨送余寒。\n推年增渐老，永怀殊鲜欢。\n江边无车马，鑑裏对衣冠。\n孺人相庆拜，共坐列杯盘。\n盘中多橘柚，未咀齿已酸。\n饮酒復先醉，颇觉量不宽。\n岸梅欲破萼，野水微生澜。\n来者即为新，过者故为残。\n何言昨日趣，乃作去年观。\n时节未变易，人世良可叹。",
        "dynasty": "宋",
        "collection_info": null
    },
    {
        "uuid": "28edc0ba050983687b01319652c687e1",
        "title": "寄题梵才大士台州安隠堂",
        "author": "梅尧臣",
        "content": "巢禽託静林，潜鱼恋深壑。\n岂不能自安，翔泳得所乐。\n达士远纷华，于兹守冲漠。\n堂前鸣松风，堂后馥花萼。\n好鸟时一呼，澄明望寥廓。\n诗兴犹不忘，禅心讵云着。\n所以得自然，宁必万缘缚。\n未能与之游，怀慕徒有作。",
        "dynasty": "宋",
        "collection_info": null
    },
    {
        "uuid": "3bad1692d90ffa2641f422466be4a932",
        "title": "农难",
        "author": "梅尧臣",
        "content": "稂莠非所殖，嘉禾共一田。\n老农实恶之，岂共时稼捐。\n管蔡与盗跖，同气讵能迁。\n周公不妨圣，柳惠不妨贤。\n贤哉彼薅矣，取舍得其然。",
        "dynasty": "宋",
        "collection_info": null
    },
    {
        "uuid": "c02a4ad37ca8deba67df7cf793a06846",
        "title": "舟中值雨裴刁二君相与见过",
        "author": "梅尧臣",
        "content": "江上渰凄凄，天形接野低。\n岸痕生旧水，马迹踏春泥。\n风急侵衣重，山昏卷幔迷。\n谁惊二客论，不愧巨源妻。",
        "dynasty": "宋",
        "collection_info": null
    },
    {
        "uuid": "7565491d4a26826b7d3ac8dd17b7e714",
        "title": "题刁经臣山居时已应辟西幕",
        "author": "梅尧臣",
        "content": "向不乐郡府，遂云归田园。\n结庐復种蓺，草树日已繁。\n散帙理旧学，了然无俗喧。\n春雨一迴过，览耕登古原。\n青山每自爱，霁色当衡门。\n故人苟来往，名宦未尝言。\n趣适已不浅，道心良亦存。\n忽闻辟书至，便令驱犊辕。\n岂期同瓠瓜，长繫蒿莱根。\n始知古君子，出处惟义敦。",
        "dynasty": "宋",
        "collection_info": null
    },
    {
        "uuid": "75f7f89d209de60ccd9b8f5c59406d9f",
        "title": "前者裴君雨中见过因以诗谢復承来章辄依韵奉和",
        "author": "梅尧臣",
        "content": "主人门下客，寂寞在江涘。\n我昨谢铜章，解组犹脱屣。\n前日至朱方，正值春雨起。\n君时冒雨来，曾不避泥滓。\n林枝滴衣襟，沙岸平履齿。\n相欢了无间，偶论通远旨。\n去逢交亲问，为报心如水。",
        "dynasty": "宋",
        "collection_info": null
    },
    {
        "uuid": "bc348ec9865a8c82c88924460e27527e",
        "title": "甘露寺",
        "author": "梅尧臣",
        "content": "曾非远城郭，寂尔隔嚣氛。\n尚有南朝树，能留北固云。\n川涛观海若，霜磬入江濆。\n卫国丹青在，孤堂绿桂熏。",
        "dynasty": "宋",
        "collection_info": null
    },
    {
        "uuid": "9aac2c21d3af2c974bf63fbb67ca36f5",
        "title": "依韵和刁经臣读李卫公平泉山居诗碑有感",
        "author": "梅尧臣",
        "content": "当时植珍木，岂是昧前规。\n废宅长春草，故山存旧碑。\n已嗟良璧毁，安识古松姿。\n叔子每怀慕，此心空自知。",
        "dynasty": "宋",
        "collection_info": null
    },
    {
        "uuid": "7e37ff576a35b58dfa74ea4b1bfc154c",
        "title": "春日舟中对雪寄刁经臣",
        "author": "梅尧臣",
        "content": "谁道江南暖，新春见雪飞。\n鸥来亲客艇，花乱上人衣。\n古郡地偏寂，野窗寒入微。\n戴家人不远，欲去未能归。",
        "dynasty": "宋",
        "collection_info": null
    },
    {
        "uuid": "e7ef603047c129852506d6852ac5b27b",
        "title": "依韵和达观禅师春日雪中见寄",
        "author": "梅尧臣",
        "content": "密霰来新岁，春阳气渐微。\n侵庭草芽冻，纷杂雁行飞。\n江寺谁开径，湖山我欲归。\n雨花无六出，休怪着人衣。",
        "dynasty": "宋",
        "collection_info": null
    },
    {
        "uuid": "7c9442b11a24b3a4c69a392c00fc2be7",
        "title": "和刁太博新墅十题 静舍",
        "author": "梅尧臣",
        "content": "野木扶疎重復重，塘蒲涵水绿茸茸。\n琴书尤古得为乐，休问前山有戴颙。",
        "dynasty": "宋",
        "collection_info": null
    },
    {
        "uuid": "862b65ff7dc254da8f8ed643e54c382e",
        "title": "和刁太博新墅十题 西斋",
        "author": "梅尧臣",
        "content": "静节归来自结庐，稚川闲去亦多书。\n请君架上添芸草，莫遣中间有蠹鱼。",
        "dynasty": "宋",
        "collection_info": null
    },
    {
        "uuid": "2b128b011a2689da50315910f9191829",
        "title": "和刁太博新墅十题 北轩",
        "author": "梅尧臣",
        "content": "冬日迎喧此未宜，苦吟那对朔风时。\n祇夸砌下留残雪，不看檐间斗柄垂。",
        "dynasty": "宋",
        "collection_info": null
    },
    {
        "uuid": "f4a85b5836ad5eed7451b31a72ebdf8f",
        "title": "和刁太博新墅十题 丛杉",
        "author": "梅尧臣",
        "content": "植干森然美在庭，更怜相倚自青青。\n翠姿且有干云势，岂是孤生向远垧。",
        "dynasty": "宋",
        "collection_info": null
    },
    {
        "uuid": "879507c844e295c3f5fe976b14a73138",
        "title": "和刁太博新墅十题 松阜",
        "author": "梅尧臣",
        "content": "勾引风声已可听，高阴仍更接岗形。\n知君久欲平心气，早晚根傍长茯苓。",
        "dynasty": "宋",
        "collection_info": null
    },
    {
        "uuid": "cc4eca7d7b34a4c6ff5d770aa05f32f9",
        "title": "和刁太博新墅十题 小舫",
        "author": "梅尧臣",
        "content": "小舫闲撑莫厌迟，比于刳艇劣相宜。\n漕河有处通陂水，深入荷花人不知。",
        "dynasty": "宋",
        "collection_info": null
    },
    {
        "uuid": "76b2a48ade3c9d5b28e8057006a24d16",
        "title": "和刁太博新墅十题 移竹",
        "author": "梅尧臣",
        "content": "远爱檀栾碧径开，荷锄乘雨破秋苔。\n直须探作阮家趣，更向烟林缺处栽。",
        "dynasty": "宋",
        "collection_info": null
    },
    {
        "uuid": "1153928ee34142517e0c12f58d57fae9",
        "title": "和刁太博新墅十题 花坞",
        "author": "梅尧臣",
        "content": "杂芳春发浅深丛，曲坞逶迤紫间红。\n色贱格微应不数，少添兰菊待秋风。",
        "dynasty": "宋",
        "collection_info": null
    },
    {
        "uuid": "71c41e84aa6baf8ec5df36000ced65e8",
        "title": "和刁太博新墅十题 绵桧",
        "author": "梅尧臣",
        "content": "翠色凌寒岂易衰，柔条堪结更葳蕤。\n松身柏叶能相似，劲拔缘何不自持。",
        "dynasty": "宋",
        "collection_info": null
    },
    {
        "uuid": "0eacedb04c30010281eb3164163fd899",
        "title": "和刁太博新墅十题 新井",
        "author": "梅尧臣",
        "content": "浅浅清泉自鑑开，鳞鳞寒甃未生苔。\n山中亭午野禽渴，不畏人惊欲下来。",
        "dynasty": "宋",
        "collection_info": null
    },
    {
        "uuid": "31fdcee4ddb0b3d1f3ba13855fdf0d6e",
        "title": "发陶庄却寄刁经臣裴如晦",
        "author": "梅尧臣",
        "content": "方看梅柳春，共别川河上。\n移舟人已归，迴首竹林望。\n水浑不照影，山远犹相向。\n闻道欲西游，汉家今尚壮。",
        "dynasty": "宋",
        "collection_info": null
    },
    {
        "uuid": "9d684bdde214a2f5a04f24d4e073bc62",
        "title": "发丹阳后寄徐元舆",
        "author": "梅尧臣",
        "content": "别君忽五年，相望非一日。\n会合如梦寐，欣喜对形质。\n是时春已仲，临水柳未密。\n载酒相与游，轻舠劣容膝。\n禅扃竹下过，乳井松间出。\n烹茶觉暂醒，岸帻情弥逸。\n兴阑乘月归，及旦解行繂。\n离怀更宿酲，远想都如失。",
        "dynasty": "宋",
        "collection_info": null
    },
    {
        "uuid": "9ae9bccd18ea346d1c8e6b57520b3197",
        "title": "胡武平遗牡丹一盘",
        "author": "梅尧臣",
        "content": "畴昔居洛阳，看尽名园花。\n临水復荫竹，艳色照彤霞。\n良友相与至，竞饮欢无涯。\n而今犹老翁，鬓髮但未华。\n昨日到湖上，碧水涵蒲芽。\n此情颇已惬，薄宦非初嗟。\n况乃蒙见怜，带雨摘春葩。\n虽无向时乐，惠好仍有加。",
        "dynasty": "宋",
        "collection_info": null
    },
    {
        "uuid": "e0acf81313f49ed6d50f939536432456",
        "title": "题滕学士九华山书堂",
        "author": "梅尧臣",
        "content": "处山方畏浅，曾慕结深庐。\n要与云峯近，宁将野客疎。\n涧苗来入俎，林鸟或窥书。\n何事轻兹乐，而从出塞车。",
        "dynasty": "宋",
        "collection_info": null
    },
    {
        "uuid": "f12e5d9a5d7c2a3408d0bb0a812314cc",
        "title": "送刘成伯还都",
        "author": "梅尧臣",
        "content": "余昔困川途，今非羡行者。\n离心寄南风，相送过平野。\n既吹莲叶舟，更逐桂条马。\n中州多故人，怀抱幸君写。",
        "dynasty": "宋",
        "collection_info": null
    },
    {
        "uuid": "906d8c67fbccf7cb42951b99739aff49",
        "title": "送舍弟正臣赴都",
        "author": "梅尧臣",
        "content": "吴儿能刺舟，其驶剧飞鸟。\n行行固莫留，望进前山小。\n家贫吾不忧，身计尔自了。\n何当还里门，拜庆期秋杪。",
        "dynasty": "宋",
        "collection_info": null
    },
    {
        "uuid": "234b1418676b5c1a249dffd21fed2d90",
        "title": "访报本简长老",
        "author": "梅尧臣",
        "content": "比泛苕溪来，初逢卞山雨。\n雨收精舍出，喜与高僧语。\n门临水若鑑，万象皆可覩。\n清浄欲谁邻，野莲无处所。",
        "dynasty": "宋",
        "collection_info": null
    },
    {
        "uuid": "b67b841b234cd8da6a21f8c5520f34bd",
        "title": "依韵答淮南祝秘校初春见寄",
        "author": "梅尧臣",
        "content": "客有袖中书，初凭春燕寄。\n春燕不时来，秋鸿今始至。\n水落蒲藻寒，悠悠江浦意。",
        "dynasty": "宋",
        "collection_info": null
    },
    {
        "uuid": "c9ea1e13839b1a96045336541bd9131d",
        "title": "依韵和胡武平怀京下游好",
        "author": "梅尧臣",
        "content": "南国易悲愁，西风起高树。\n枯荷復送雨，度雁宁知数。\n欲问北来音，繫书復若故。\n冥飞杳无迹，弋者徒有慕。\n况在白苹洲，而怀石渠署。\n石渠多故人，鹓鹄方骞翥。\n锵鸣尚可希，綷翼何由附。\n主人頼知己，未变畴昔顾。\n乘桴岂仲尼，好勇非季路。\n幸依南郡帐，不学邯郸步。\n自守终日愚，都忘向时虑。\n睠恋此江湖，亲年当喜惧。\n既获庭闱近，又多山水趣。\n迩来对明月，千里犹会晤。\n长桥人绝声，举酒逢秋露。\n迥闻孤舟笛，烟水在何处。\n俯槛意无涯，跳波鱼夜乳。\n颇得真隠情，奚须慕巢许。\n思寄梅枝香，远隔兰溪渡。\n缄之付好风，精爽亦随去。",
        "dynasty": "宋",
        "collection_info": null
    },
    {
        "uuid": "33e92babc28cd761429f8e2d5363c54c",
        "title": "依韵和武平九月十五日夜北楼望太湖",
        "author": "梅尧臣",
        "content": "东吴临海若，看月上青冥。\n河汉微分练，星辰淡布萤。\n细烟沉远水，重露裛空庭。\n孤坐饶清兴，惟将影对形。",
        "dynasty": "宋",
        "collection_info": null
    },
    {
        "uuid": "6059c0e266a0d701046c2772d8ff56b2",
        "title": "依韵武平忆玉晨观",
        "author": "梅尧臣",
        "content": "世路多氛垢，人间浪逐名。\n是非还自喻，宠辱固堪惊。\n薄宦真何恋，丹砂傥可成。\n终寻谷口隠，郑子岂其卿。",
        "dynasty": "宋",
        "collection_info": null
    },
    {
        "uuid": "35b3bbe5b86f63d2c194bebb95cb02a1",
        "title": "凝碧堂",
        "author": "梅尧臣",
        "content": "始至荷芰生，田田湖上密。\n復当花竞时，艳色凌朝日。\n今来莲已枯，碧水堕秋实。\n更待雪中过，羣峯应互出。\n樽有绿蚁醅，俎有赪壶橘。\n可以持蟹螯，逍遥此居室。",
        "dynasty": "宋",
        "collection_info": null
    },
    {
        "uuid": "9f694cf4c6bc80dafeff2a021c528ef4",
        "title": "送刘成伯着作赴弋阳宰",
        "author": "梅尧臣",
        "content": "我昨之官来，值君为郡掾。\n当年已知名，是日纔识面。\n未久嗟还都，始应羣公荐。\n遂除芸省郎，出治江上县。\n县剧素所闻，其俗到可见。\n水精制盘盂，冰莹产郊甸。\n鸣筝斲桐梓，雕饰杂宝绚。\n有药化铜铅，方士多伏炼。\n君今齿尚壮，好学常不倦。\n二者定非惑，吾言亦狂狷。\n絃歌将有余，幸可穷经传。\n归来期着书，箧楮盈百卷。\n莫学此疎慵，无能守贫贱。\n明朝君当行，勉勉自出饯。\n岂无一壶酒，岂无一鼎馔。",
        "dynasty": "宋",
        "collection_info": null
    },
    {
        "uuid": "7ea5cd26195f3ff834c4fb1236446a26",
        "title": "冬雷",
        "author": "梅尧臣",
        "content": "上帝设号令，隠其南山下。\n震发固有时，曷常事凭怒。\n春以动含生，夏以奋风雨。\n冬其息不用，藏在黄厚土。\n我今来江南，岁历惟建午。\n如何小雪前，向晓疑鸣釜。\n蛟蛇龟虫厄，鳞裂口块吐。\n虾蟆不食月，深窟僵两股。\n天公岂物欺，若此汩时序。\n或言非天公，实乃阴怪主。\n尝观古祠画，牛首椎连鼓。\n黑云杂狂飇，相与为肺腑。\n是不由昊穹，安能顺寒暑。\n吾因考厥事，復以验莽卤。\n市井欺量衡，定知不活汝。\n元恶逆大伦，勿加霹雳斧。\n此岂曰无私，故予未所取。\n必恐窃天威，似将文法侮。\n焉顾五行错，讵畏万物覩。\n欲扣九门陈，恨身无鸟羽。",
        "dynasty": "宋",
        "collection_info": null
    },
    {
        "uuid": "dbe6769f996a8d0d24b49ba96c054a32",
        "title": "刘成伯遗建州小片的乳茶十枚因以为答",
        "author": "梅尧臣",
        "content": "玉斧裁云片，形如阿井胶。\n春溪斗新色，寒箨见重包。\n价劣万金敌，名将紫笋抛。\n桓公不知味，空问楚人茅。",
        "dynasty": "宋",
        "collection_info": null
    },
    {
        "uuid": "6e7fe4edfe87599b2c1efe5b1f6f0aab",
        "title": "冬日送暹上人",
        "author": "梅尧臣",
        "content": "霜风刮地如刀鎌，鸟不远飞鱼已潜。\n何况削髮冷入骨，草屦不畏冰雪霑。\n缘山涉水去几里，昼钵野饭谁来添。\n毘陵旧寺苦欲到，索我赠行无久淹。",
        "dynasty": "宋",
        "collection_info": null
    },
    {
        "uuid": "141fe5ed74199958f7625bae1b81d984",
        "title": "和寿州宋待制九题 熙熙阁",
        "author": "梅尧臣",
        "content": "初日照城楼，流晖及菌阁。\n上收花雾红，下见春烟薄。\n信美是殊邦，而淹佐时略。\n自惭江外人，敢慕淮南作。",
        "dynasty": "宋",
        "collection_info": null
    },
    {
        "uuid": "8ec719dcce0f2e6d0a9d68b2e31995a2",
        "title": "和寿州宋待制九题 春晖亭",
        "author": "梅尧臣",
        "content": "卉木日以发，中圃日以嘉。\n欢言乐和景，及此鬓未华。\n春风实无几，凌乱枝上花。\n山阴况暮月，俯仰诚可嗟。",
        "dynasty": "宋",
        "collection_info": null
    },
    {
        "uuid": "f5598ce5041da74cfdb80887dc641fdc",
        "title": "和寿州宋待制九题 白莲堂",
        "author": "梅尧臣",
        "content": "蟋蟀在秋堂，芙蕖出深水。\n浩露同一色，澄澈寒鑑裏。\n佳人耻施朱，欲与天真比。\n沙鸟闲且都，谁将拟公子。",
        "dynasty": "宋",
        "collection_info": null
    },
    {
        "uuid": "f3f57845057c62597c5a5c8043706f21",
        "title": "和寿州宋待制九题 式宴亭",
        "author": "梅尧臣",
        "content": "从事谁独贤，而来均宴喜。\n幽禽杂啸呼，珍木竟丛倚。\n兴将物色俱，闲厌箫鼓美。\n宁同不闻问，讼息时游此。",
        "dynasty": "宋",
        "collection_info": null
    },
    {
        "uuid": "85f60030b224b9c5201a7b323a89e326",
        "title": "和寿州宋待制九题 秋香亭",
        "author": "梅尧臣",
        "content": "高轩盛丛菊，可以泛绿罇。\n余甘自同荠，忘忧宁用萱。\n有木皆剥实，何草不陈根。\n独此冒霜艳，芬郁满中园。",
        "dynasty": "宋",
        "collection_info": null
    },
    {
        "uuid": "ac9410745523d9f43ded7ff4bca9df55",
        "title": "和寿州宋待制九题 狎鸥亭",
        "author": "梅尧臣",
        "content": "羣生自知机，不可欺以异。\n此虽鸥与驯，鸥亦鱼所避。\n坐熊临碧水，安得同一致。\n然此海客心，还应无有愧。",
        "dynasty": "宋",
        "collection_info": null
    },
    {
        "uuid": "2870dd980d6481357bf28eabc14dcd0d",
        "title": "和寿州宋待制九题 齐云亭",
        "author": "梅尧臣",
        "content": "城隅结危栋，髣髴凌烟霓。\n平观飞雨来，俯窥巢禽栖。\n浩荡孤思发，幂历蔓草齐。\n长安去不远，何言西北迷。",
        "dynasty": "宋",
        "collection_info": null
    },
    {
        "uuid": "b06337d33c92de8504ea8903dcef4ba5",
        "title": "和寿州宋待制九题 美荫亭",
        "author": "梅尧臣",
        "content": "野村仍翦茅，当此茂林下。\n晴晖叶上明，翠影杯中泻。\n鲜风时飕飗，轻裾自萧洒。\n固殊嵇生锻，曷慕岩栖者。",
        "dynasty": "宋",
        "collection_info": null
    },
    {
        "uuid": "8c4563a600ea9ae5ec2a902c6bb15013",
        "title": "和寿州宋待制九题 望僊亭",
        "author": "梅尧臣",
        "content": "尝闻淮南王，鸡犬从此去。\n至今山头石，马迹尚有处。\n使君辞从官，终日绝尘虑。\n望望云汉间，想见宾天驭。",
        "dynasty": "宋",
        "collection_info": null
    },
    {
        "uuid": "8a700dc4c6af89825c2cc8a091d547ed",
        "title": "依韵和僧说上人见访",
        "author": "梅尧臣",
        "content": "客从东国来，山云犹在屦。\n是时正穷腊，雁落溪阴暮。\n投宿古城隅，雪迷松下路。\n衣楮足兰荃，相过宁厌屡。",
        "dynasty": "宋",
        "collection_info": null
    },
    {
        "uuid": "cfb9a6f629669b16e12701d484353d98",
        "title": "立春前一日雪中访乌程宰李君俞寻有诗见贶依韵和答",
        "author": "梅尧臣",
        "content": "粉絮先春拂面翔，临风跃马到君堂。\n县民将喜土膏起，令尹未惊农事忙。\n疾呼小吏具山酌，便欲尽醉为诗狂。\n我牵尘俗不得久，何意更烦投夜光。",
        "dynasty": "宋",
        "collection_info": null
    },
    {
        "uuid": "849010b1c96aad7257e90ae7b7908938",
        "title": "送刘比部",
        "author": "梅尧臣",
        "content": "青山夜来雨，溪水已潺湲。\n侵晓桂旗动，伤离苹渚前。\n百壶临祖道，两桨破春烟。\n旧业西河上，归心向日边。",
        "dynasty": "宋",
        "collection_info": null
    },
    {
        "uuid": "082583190f164579494afe5e019b9933",
        "title": "赠月上人弹琴",
        "author": "梅尧臣",
        "content": "人闲溪上横刳木，素琴寒倚一枝玉。\n吴王城畔鏁深房，月下空弹孤雁曲。",
        "dynasty": "宋",
        "collection_info": null
    },
    {
        "uuid": "0b9d61c41cd538c5664aca092a4e6f01",
        "title": "冬日陪胡武平游西余精舍",
        "author": "梅尧臣",
        "content": "侵晨霜气严，溪口冰已合。\n乌榜将进迟，寒篙旋摧拉。\n遥看松竹深，雪屋藏山衲。\n登临兴都尽，薄暮沿清霅。",
        "dynasty": "宋",
        "collection_info": null
    },
    {
        "uuid": "44bdeee56feb043f411c7b3c7bcab077",
        "title": "依韵和武平苕霅二水",
        "author": "梅尧臣",
        "content": "昔爱伊与洛，今逢苕与霅。\n南郭復西城，晓色明于甲。\n尘缨庶可濯，白鸟谁来狎。\n落日潭上归，鱼歌自相答。",
        "dynasty": "宋",
        "collection_info": null
    },
    {
        "uuid": "af7ca78cd2b45a82978742ed738b5c26",
        "title": "依韵和武平昇卞二山",
        "author": "梅尧臣",
        "content": "北峯压城苍，南岫缘溪绿。\n谁知昔人游，尚想丛桂馥。\n鸟兽安可羣，呼鸣自为族。\n傥闻羡门术，一蹑尘外躅。",
        "dynasty": "宋",
        "collection_info": null
    },
    {
        "uuid": "9c8136617451192a8cfcf9d55a0ed4cb",
        "title": "送崔主簿赴睦州清溪",
        "author": "梅尧臣",
        "content": "舟轻不畏险，逆上子陵滩。\n七里峡天翠，千里云木寒。\n古祠鸣野鸟，乱石激春湍。\n正与高怀惬，宁歌行路难。",
        "dynasty": "宋",
        "collection_info": null
    },
    {
        "uuid": "c24958dd1c51b699cb9071276a2f70e4",
        "title": "依韵和刘比部留别",
        "author": "梅尧臣",
        "content": "春云已泊帘，浓淡半晴天。\n沙草微抽绿，林枝远带烟。\n况兹逢晚景，那更送归船。\n苦酒聊为酌，无劳辨圣贤。",
        "dynasty": "宋",
        "collection_info": null
    },
    {
        "uuid": "59433d499a23582ccc60696d8947aa3d",
        "title": "送潘供奉承勋",
        "author": "梅尧臣",
        "content": "与君迹熟情已亲，欲将行迈聊感人。\n举酒不能效时俗，半醉苦语资立身。\n长大实好带弓剑，何不往助清边尘。\n门戟虽高岂自有，当思乃祖为功臣。\n所宜踊跃发奇策，嘉名定体庶得真。\n傥以斯言作狂说，乘肥食脆任青春。",
        "dynasty": "宋",
        "collection_info": null
    },
    {
        "uuid": "cd49686510c36789bc9342908b2c14ff",
        "title": "答新长老诗编",
        "author": "梅尧臣",
        "content": "江东释子多能诗，窗前树下如蝉嘶。\n朝风暮月只自老，建安旧体谁攀跻。\n唯师独慕陶彭泽，奇蹟仍收王会稽。\n此焉趣尚已不浅，更在措意摩云霓。",
        "dynasty": "宋",
        "collection_info": null
    },
    {
        "uuid": "cc1d289a74e15cfe2ff8d829beeea894",
        "title": "题刘道士奉真亭",
        "author": "梅尧臣",
        "content": "降真沉水生炉烟，扣齿晓漱华池泉。\n心存昆阆未可到，夜瞻北斗何联联。\n顾兹虚室如有迟，一草一石幽且妍。\n芝盖云軿杳无至，不知谁更似杨权。",
        "dynasty": "宋",
        "collection_info": null
    },
    {
        "uuid": "04bbff57c3a04c554b22f754799c048c",
        "title": "依韵和乌程李着作四首 县署西园",
        "author": "梅尧臣",
        "content": "春入西园何苦夸，我曾狂醉洛城花。\n如今老大都无兴，独坐晴轩看落霞。",
        "dynasty": "宋",
        "collection_info": null
    },
    {
        "uuid": "5f10d89d5d8010661777263ac65c748e",
        "title": "依韵和乌程李着作四首 霅上二首 其一",
        "author": "梅尧臣",
        "content": "共爱霅溪风物美，春来清可鑑鬚眉。\n苹生楚客将归日，花暖吴蚕始浴时。\n临水竹楼通市陌，跨桥云屋接川湄。\n画船载酒期君醉，已是无谋助翦夷。",
        "dynasty": "宋",
        "collection_info": null
    },
    {
        "uuid": "44ac5d3248cd1ccfc6647d1d1bd62605",
        "title": "依韵和乌程李着作四首 霅上二首 其二",
        "author": "梅尧臣",
        "content": "靓粧艳服游川上，箫鼓声中俗自欢。\n寄语春风休用恶，恐教潭水起波澜。",
        "dynasty": "宋",
        "collection_info": null
    },
    {
        "uuid": "1c9e9013385a5e051a39e7e3e257120b",
        "title": "依韵和乌程李着作四首 早春游南园",
        "author": "梅尧臣",
        "content": "东国春归早，南园百卉宜。\n萱芽开翠颖，杏萼破烟姿。\n青壠将鸣雉，乔林未啭鹂。\n石尤风莫起，芳物畏君吹。",
        "dynasty": "宋",
        "collection_info": null
    },
    {
        "uuid": "35de1c7acbf8a87520e02f353ad060c3",
        "title": "送签判张秘丞赴秀州",
        "author": "梅尧臣",
        "content": "江燕归时君亦归，燕巢未暖君还去。\n去去溪边杨柳多，正值清明欲飞絮。\n竞折赠行何所益，时当长养伤嘉树。\n不如举酒对青山，酒罢移舟须薄暮。\n嘉禾主人余久知，迹冗不拟强攀附。\n傥或无忘问姓名，为言懒拙皆如故。",
        "dynasty": "宋",
        "collection_info": null
    },
    {
        "uuid": "aa18970bfb80fcb463e68ebeb0ff0e12",
        "title": "送弟赴和州幕",
        "author": "梅尧臣",
        "content": "夹河为郡不如古，江北江南作冗官。\n须记长传一经训，虽贫莫改饮瓢欢。\n历阳况与吾庐近，春谷休言问膳难。\n此日停舟聊举酌，明当水驿自加餐。",
        "dynasty": "宋",
        "collection_info": null
    },
    {
        "uuid": "2f79ea3b4b60266cdc5650382463844a",
        "title": "寄题徐都官新居假山",
        "author": "梅尧臣",
        "content": "太湖万穴古山骨，人结峯岚势不孤。\n苔径三层平木末，河流一道接墙隅。\n已知谷口多花药，祇欠林间落狖鼯。\n谁侍巾鞲此游乐，里中遗老肯相呼。",
        "dynasty": "宋",
        "collection_info": null
    },
    {
        "uuid": "99332f9b10e7fc0ee401312ba5e5ae4a",
        "title": "送梵才吉上人归天台",
        "author": "梅尧臣",
        "content": "顷余游巩洛，值子入天台。\n当时羣卿士，共羡出氛埃。\n荏苒逾一纪，却向人间来。\n问子何为尔，言兴般若台。\n虽将发愚闇，般若安在哉。\n此教久已炽，增海非一杯。\n我言亦爝火，岂使万木灰。\n盖欲守中道，焉能力损裁。\n子勿疑我言，遂以为嫌猜。\n忽闻携锡杖，思向石桥迴。\n城霞与琪树，璨璨助诗才。\n嘉辞徧入口，幸足息岩隈。",
        "dynasty": "宋",
        "collection_info": null
    },
    {
        "uuid": "b10ff49d53ca2660e3c74c81a24861f0",
        "title": "公度以余尝语洛中花品而此邦之人多不敢言花于余今又风雨经时花期遂过作诗以见贻故次其韵",
        "author": "梅尧臣",
        "content": "去年三月来吴中，欲拟看花无与从。\n今年二月花偏早，发作无节雨与风。\n前时晴明要寻赏，谓夸洛阳多不容。\n我心岂是限南北，美好未必须深红。\n姚黄魏品若尽有，春色定应天下空。\n因君见赠又及此，莫怪还思涧水东。",
        "dynasty": "宋",
        "collection_info": null
    },
    {
        "uuid": "5b1c1136e720ed56e2ba1e82fd77734b",
        "title": "留题可及明心堂",
        "author": "梅尧臣",
        "content": "秭雉已先嘷，卉木萼渐歇。\n俯槛弄条枚，因心悟生灭。\n上人本高胄，季父践清列。\n而能厌纷华，乐彼方外说。",
        "dynasty": "宋",
        "collection_info": null
    },
    {
        "uuid": "4633da1ab28032d6de64e80664a3a131",
        "title": "陪武平游雅上人房卞峯亭",
        "author": "梅尧臣",
        "content": "晚爱池上清，羣峯对檐隙。\n常恐云气生，坐令苍翠隔。\n復绕曲塘阴，映实孤花拆。\n谁知禅者居，来伴使君适。",
        "dynasty": "宋",
        "collection_info": null
    },
    {
        "uuid": "a998b8237a8e068096da31e8e256a063",
        "title": "送张舍人自安吉移宰同安",
        "author": "梅尧臣",
        "content": "远辞湖上山，徙治海边邑。\n机杼吴俗饶，鱼虾越人给。\n操琴在更张，殊土宜顺袭。\n何以赠勤勤，薄言兹所及。",
        "dynasty": "宋",
        "collection_info": null
    },
    {
        "uuid": "126216b0bdbe3dfa7760a38244bd09b4",
        "title": "刘彝秀才归江南",
        "author": "梅尧臣",
        "content": "凤鸟不受笯，麒麟宁受靽。\n君思此二物，中夜忽兴叹。\n况值南风来，袭兰归楚岸。",
        "dynasty": "宋",
        "collection_info": null
    },
    {
        "uuid": "4406b50a008aa172cb5d9dc1324309df",
        "title": "送胡武平",
        "author": "梅尧臣",
        "content": "来见江南昏，使君咏汀苹。\n再看苹叶老，汀畔送归人。\n人归多慕恋，遗惠在兹民。\n始时绕郊郭，水不通蹄轮。\n公来作新塘，直抵吴松垠。\n新塘建舆梁，济越脱辀仁。\n言度新塘去，随迹如鱼鳞。\n从今新塘树，便与蔽芾均。\n我虽备僚属，笔舌敢妄陈。\n因行录所美，愿与国风振。",
        "dynasty": "宋",
        "collection_info": null
    },
    {
        "uuid": "6fa8319ff480fbd677d972d1dd9c5951",
        "title": "迴陈郎中诗集",
        "author": "梅尧臣",
        "content": "尝观陈伯玉，感遇三十篇。\n矫矫追古道，粲尔日星悬。\n今公岂其后，佳咏久已传。\n忆为童子日，早诵锦绣妍。\n兹来预官属，而许玩奇编。\n明珠三百琲，一一径寸圆。\n他人握中有，未获毫髮焉。\n家贫敢怀宝，况近骊龙渊。\n又畏风雨作，神物不得全。\n再拜捧明月，长跪还席前。",
        "dynasty": "宋",
        "collection_info": null
    },
    {
        "uuid": "d0d5822016e8a7bd250376b148a2f98e",
        "title": "依韵和武平别后见寄",
        "author": "梅尧臣",
        "content": "溪远樯危一望遥，此焉悽绝府中僚。\n已同雁鹜依清浅，共看鸾皇上泬寥。\n别岸无端萦细柳，迴舟不忍过新桥。\n醉来事事能生感，谁道愁肠酒易销。",
        "dynasty": "宋",
        "collection_info": null
    },
    {
        "uuid": "72a6cd8d91ee02e64477078f492e024f",
        "title": "蕲州广济刘主簿",
        "author": "梅尧臣",
        "content": "相识虽非久，相亲似旧年。\n论文君岂后，尚齿我惭先。\n惯狎吴儿水，将浮楚客船。\n安知不离恨，高柳正鸣蝉。",
        "dynasty": "宋",
        "collection_info": null
    },
    {
        "uuid": "74ae4af2bdccc7f8165c0a5acd07144d",
        "title": "依韵和僧说夏日闲居见寄",
        "author": "梅尧臣",
        "content": "城郭非清凉，山僧抱微疾。\n又况三伏时，当兹一禅室。\n炎飙正烁烁，溪水徒瑟瑟。\n唯咏冰雪辞，可以销夏日。",
        "dynasty": "宋",
        "collection_info": null
    },
    {
        "uuid": "685fcfc5a85b1f7802d4b560903cb90e",
        "title": "依韵和李宰秋思",
        "author": "梅尧臣",
        "content": "一叶与风舞，已知天地情。\n将令百果实，竞振羣虫声。\n陶令欲收秫，豳人思誓觥。\n更吟君丽句，谁为写钟评。",
        "dynasty": "宋",
        "collection_info": null
    },
    {
        "uuid": "ffeaf53fa5cc76956fbde1e1dbf535f0",
        "title": "送储令赴韶州乐昌",
        "author": "梅尧臣",
        "content": "尝闻韶石下，虞舜古祠深。\n至乐久已寂，况持陶令琴。\n炎方不道远，一去值秋霖。",
        "dynasty": "宋",
        "collection_info": null
    },
    {
        "uuid": "ba255478d1d4a2e7279365de6beb0b26",
        "title": "隠真亭",
        "author": "梅尧臣",
        "content": "作尉慕吾祖，吾祖非得时。\n谁似芙蓉国，日见芙蓉披。\n凉雨随风来，清香入酒巵。\n自得真隠趣，不惭吴市为。",
        "dynasty": "宋",
        "collection_info": null
    },
    {
        "uuid": "ea1f1214c783eb039634b8579a8e4216",
        "title": "说上人游庐山",
        "author": "梅尧臣",
        "content": "夙怀高世趣，固足林壑情。\n欲游名山徧，遂为庐岳行。\n又访远公蹟，东林气象清。\n瀑布秋影落，香炉晓烟生。\n洗荡万古虑，熏蒸千载名。\n我今滞孤宦，空羡瓶锡轻。",
        "dynasty": "宋",
        "collection_info": null
    },
    {
        "uuid": "584ef3bcdd00d61d5189d37751518f23",
        "title": "和元之述梦见寄",
        "author": "梅尧臣",
        "content": "高秋枕席凉，昼寝还清旷。\n不嘲君腹便，独梦予尔访。\n岂忘相规言，仍记羣小谤。\n始知端正心，寐语尚不诳。\n惝怳何谗人，告子亦孟浪。\n吾闻有尸虫，伺恶多相尚。\n耽睡受其惑，子心恐成恙。\n勉子守庾曹，勿使兹物王。\n魂交昧聪明，寤后成清唱。\n诵玩自省循，徒尔增怊怅。\n不能检细微，遂使言屡贶。\n虽然甚顽鄙，内顾无过当。\n仲尼称天厌，季路犹行行。\n何当谢勤诚，为子倾嘉酿。",
        "dynasty": "宋",
        "collection_info": null
    },
    {
        "uuid": "3b6e452b91510bbe31da3915293ba481",
        "title": "秋日卧疾恭上人来过不及见因以诗答",
        "author": "梅尧臣",
        "content": "溪上秋雾多，溪居晓寒入。\n呼吸遂生痾，呕泄不下粒。\n素居江南地，大率皆卑湿。\n久从吴土居，气候非所袭。\n伏枕欲经旬，冠带拈已涩。\n女奚特扣关，问疾提山笠。\n我非金粟身，寄谢何暇揖。\n屈性兹不能，他时冀来及。",
        "dynasty": "宋",
        "collection_info": null
    },
    {
        "uuid": "96dd2a4f2aaeec69839cc52aca8ccdf9",
        "title": "依韵和守贤上人晚秋书事",
        "author": "梅尧臣",
        "content": "秋雾鬰不开，曚昽夹溪树。\n深枝尚宿禽，寒叶时惊露。\n我居溪之阴，早景诚所慕。\n开溪吐初阳，独吟神与晤。\n岂意方袍人，而怀此焉趣。\n忽枉琼玖章，无惭惠休句。",
        "dynasty": "宋",
        "collection_info": null
    },
    {
        "uuid": "dff8bb5b334f40e8f266766bfd0d260d",
        "title": "臧子文剡县主簿",
        "author": "梅尧臣",
        "content": "剡水无浅深，历历能见底。\n潜鳞莫见窥，尘绂聊堪洗。\n古木潭上阴，遗祠岩下启。\n应识道傍碑，因风奠醪醴。",
        "dynasty": "宋",
        "collection_info": null
    },
    {
        "uuid": "84151c79c23ea7084bde08a000e0ce52",
        "title": "余令之会稽新昌",
        "author": "梅尧臣",
        "content": "越舸将渡西陵时，腊雪欲作阴云垂。\n古岸潮迴夜冰阁，冰上鲤鱼红尾鬐。\n知君奉亲聊自得，穷冬涉险仍熙熙。\n县民但可观此意，休羡江边孝女碑。",
        "dynasty": "宋",
        "collection_info": null
    },
    {
        "uuid": "f5a9c752ffb22e4628641470788d58cb",
        "title": "传神悦躬上人",
        "author": "梅尧臣",
        "content": "握中一寸毫，宝匣百炼金。\n鑑貌不鑑道，写形宁写心。\n古人固不识，今人或所钦。\n依然见其质，俨尔恨无音。\n子诚丹青妙，巧奋造化深。\n妍媸必尽得，幻妄恐交侵。",
        "dynasty": "宋",
        "collection_info": null
    },
    {
        "uuid": "5aa0277f65e9ff802dc37700493106f0",
        "title": "文曜师之南徐",
        "author": "梅尧臣",
        "content": "班班上川羽，薄暮未安巢。\n扰扰方外士，岁晏游远郊。\n正值风霜急，晚冰随处敲。\n何时居岩下，都把尘事抛。",
        "dynasty": "宋",
        "collection_info": null
    },
    {
        "uuid": "533d4b49c63f6a24af5008917864208d",
        "title": "茂芝上人归姑苏",
        "author": "梅尧臣",
        "content": "身衣竺干服，手援牺氏琴。\n繁声不愿奏，古意一何深。\n晏景託孤艇，倦飞还旧林。\n阖闾城下寺，几里认钟音。",
        "dynasty": "宋",
        "collection_info": null
    },
    {
        "uuid": "e71cf96c953192e579ffc8a9cdb04c69",
        "title": "唐寺丞知南雄州",
        "author": "梅尧臣",
        "content": "前林尚含冻，南国使君行。\n逆水春风峭，孤舟桂席轻。\n踏歌闻旧俗，信鬼有颓氓。\n当识朱衣贵，壶浆拥道迎。",
        "dynasty": "宋",
        "collection_info": null
    },
    {
        "uuid": "8292deccddddf69dfbcb85f976296149",
        "title": "依韵和孙秀才朱长官见寄  其一",
        "author": "梅尧臣",
        "content": "古来富贵蹈危机，乐性安贫莫谓非。\n未及功名苍鬓改，欲从疎懒五湖归。",
        "dynasty": "宋",
        "collection_info": null
    },
    {
        "uuid": "e24ea7e45a65929ca69d2748f1fba651",
        "title": "依韵和孙秀才朱长官见寄  其二",
        "author": "梅尧臣",
        "content": "昔年同志逢时尽，今日相亲似子稀。\n犀仆忽辞云海上，远持双璧扣吾扉。",
        "dynasty": "宋",
        "collection_info": null
    },
    {
        "uuid": "6a5c6ba2822d1823eb8a05ab8ed08401",
        "title": "谢尉西归",
        "author": "梅尧臣",
        "content": "曾为洛阳客，喜见洛阳人。\n每忆旧游处，相逢借问频。\n当时伊水上，醉弄岩花春。\n而今绝兹乐，欲语已酸辛。\n明朝君当去，又復与谁亲。\n唯应有素月，相照寒溪滨。",
        "dynasty": "宋",
        "collection_info": null
    },
    {
        "uuid": "dbfc3c9996c27d429ce2c575e501ef9f",
        "title": "陈浩赴福州幕",
        "author": "梅尧臣",
        "content": "梅残杏将坼，杨柳都未堪。\n欲赠无所赠，春风吹酒酣。\n远山犹带雪，野水已如蓝。\n羽檄不应有，诗书自可躭。",
        "dynasty": "宋",
        "collection_info": null
    },
    {
        "uuid": "e6e632e308b026089ea8ee8e26d7ad9d",
        "title": "示沈生",
        "author": "梅尧臣",
        "content": "稚子每多疾，始与药物亲。\n由兹沈生迹，遂历吾门频。\n我居无鸟鼠，乃知屋室贫。\n举世竞趋利，尔非闾井人。",
        "dynasty": "宋",
        "collection_info": null
    },
    {
        "uuid": "58aeeaf81fbddc555246134f8e9de937",
        "title": "和潘叔治早春游何山",
        "author": "梅尧臣",
        "content": "泛泛寒溪流，萦纡向山去。\n浅石长蒲茸，朝烟暖岩树。\n舍舟当禅扉，踏藓污野屦。\n谁爱鲍参军，登临多秀句。",
        "dynasty": "宋",
        "collection_info": null
    },
    {
        "uuid": "eb4f0da352ccb7917faa3ca988c54a1b",
        "title": "张法曹归阙",
        "author": "梅尧臣",
        "content": "海底日未上，屋头羣雀喧。\n晨兴溪馆迥，坐听橹声烦。\n出户望行舸，羡心如野猿。\n暮春余亦去，为见故人言。",
        "dynasty": "宋",
        "collection_info": null
    },
    {
        "uuid": "5a2603a00c2b1560af95d89c364ad199",
        "title": "送张叔展北归",
        "author": "梅尧臣",
        "content": "江南春候早，水暖野芹生。\n北客欲归日，故人持赠行。\n莫嫌为物薄，言采幽兰并。\n休惜临流醉，高帆去棹轻。",
        "dynasty": "宋",
        "collection_info": null
    },
    {
        "uuid": "7cfc40edd2c76c02049e4f17a64ea3a1",
        "title": "依韵和叔治晚春梅花",
        "author": "梅尧臣",
        "content": "楚人住处将为援，越使传时合有诗。\n常是腊前混雪色，却惊春半见琼姿。\n笛吹远曲还多怨，风送清香似可期。\n我欲细看持在手，谁能为折向南枝。",
        "dynasty": "宋",
        "collection_info": null
    },
    {
        "uuid": "789f48de2451ed23f05c08d67f79f800",
        "title": "僧元復院枕流轩",
        "author": "梅尧臣",
        "content": "寺外寒流驶，开轩静者栖。\n浅深看藻荇，出没爱凫鹥。\n一悟此中趣，万缘皆可齐。\n谁来惊节物，岸木长春荑。",
        "dynasty": "宋",
        "collection_info": null
    },
    {
        "uuid": "6e1e77d74849a2aa1e49f1878e938cf8",
        "title": "恼侬",
        "author": "梅尧臣",
        "content": "期我以踏青，花间傥相遇。\n果然南陌头，翩若惊鸿度。\n不语强踌蹰，羞人映芳树。\n两心常自怜，两目空相注。\n依依不得亲，薄暮还愁去。\n记取似丹葩，知开向何处。",
        "dynasty": "宋",
        "collection_info": null
    },
    {
        "uuid": "aea08b0da1f04864dc99feec3dc9971e",
        "title": "相逢",
        "author": "梅尧臣",
        "content": "晚日南城归，桥边见郎去。\n远远逐郎迴，罗衣汗微污。\n不惜污罗衣，要与郎相顾。\n留连芳苑中，肯谢花夭嫭。\n傍栏思晤言，羞畏情谁谕。\n草草各还家，幽怀是飞絮。",
        "dynasty": "宋",
        "collection_info": null
    },
    {
        "uuid": "406360326e9bd859ce961746018a199a",
        "title": "樯乌",
        "author": "梅尧臣",
        "content": "樯头飞去乌，夜夜啼声碎。\n犹不如水禽，双栖向烟外。\n烟外少分张，渚间多翳荟。\n休同八九子，反哺人谁爱。",
        "dynasty": "宋",
        "collection_info": null
    },
    {
        "uuid": "456fb21f269ddd57d7a786fc1d381166",
        "title": "过华亭",
        "author": "梅尧臣",
        "content": "晴云嘷鹤几千隻，隔水野梅三四株。\n欲问陆机当日宅，而今何处不荒芜。",
        "dynasty": "宋",
        "collection_info": null
    },
    {
        "uuid": "bb1293f1efb1e8bd03c3544e90acc836",
        "title": "月晕",
        "author": "梅尧臣",
        "content": "月晕已知风，灯花先作喜。\n明日挂帆归，春湖能几里。",
        "dynasty": "宋",
        "collection_info": null
    },
    {
        "uuid": "a5f268566c0afc397198fdb0b5d1d976",
        "title": "逢谢师直",
        "author": "梅尧臣",
        "content": "昔岁南阳道中别，今向华亭水上逢。\n把酒语君悲且喜，流光冉冉去无踪。",
        "dynasty": "宋",
        "collection_info": null
    },
    {
        "uuid": "8e6119781b02b0609a2f47ce8f416eab",
        "title": "迴自青龙呈谢师直",
        "author": "梅尧臣",
        "content": "共君相别三四年，岩岩瘦骨还依然。\n唯髭比旧多且黑，学术久已不可肩。\n嗟余老大无所用，白髮冉冉将侵颠。\n文章自是与时背，妻饿儿啼无一钱。\n幸得诗书销白日，岂顾富贵摩青天。\n而今饮酒亦復少，未及再酌肠如煎。\n前夕与君欢且饮，饮纔数盏我已眠。\n鸡鸣犬吠似聒耳，举头屋室皆左旋。\n起来整巾不称意，挂帆直走沧海边。\n便欲骑鲸去万里，列缺不借霹雳鞭。\n气沮心衰计欲睡，梦想先到苹渚前。\n与君无復更留醉，醉死谁能如谪僊。",
        "dynasty": "宋",
        "collection_info": null
    },
    {
        "uuid": "9d4afe544ee8c7515aae2ea76572c231",
        "title": "青龙海上观潮",
        "author": "梅尧臣",
        "content": "百川倒蹙水欲立，不久却迴如鼻吸。\n老鱼无守随上下，阁向沧洲空怨泣。\n推鳞伐肉走千艘，骨节专车无大及。\n几年养此膏血躯，一旦翻为渔者给。\n无情之水谁可凭，将作寻常自轻入。\n何时更看弄潮儿，头戴火盆来就湿。",
        "dynasty": "宋",
        "collection_info": null
    },
    {
        "uuid": "a8b517a0bcb130915b975c1da5b6c1f0",
        "title": "社前",
        "author": "梅尧臣",
        "content": "欲社先知雨，将归未见花。\n那能长作客，夜夜梦还家。",
        "dynasty": "宋",
        "collection_info": null
    },
    {
        "uuid": "051b9ba89c8cee271db2a2d551821f47",
        "title": "水次髑髅",
        "author": "梅尧臣",
        "content": "不知谁氏子，枯首在沙洲。\n肉化乌鸢腹，肢残波浪头。\n曾闻南面乐，宁有九原愁。\n厚葬不为贵，汉官其登丘。",
        "dynasty": "宋",
        "collection_info": null
    },
    {
        "uuid": "228e63d58541288ef7e746b56df5ef76",
        "title": "叶大卿挽词  其一",
        "author": "梅尧臣",
        "content": "位列名卿重，年跻赐几尊。\n臧孙宜有后，定国已高门。\n旧族声华远，名藩治行存。\n秋风箫吹咽，陇隧起云根。",
        "dynasty": "宋",
        "collection_info": null
    },
    {
        "uuid": "4fbc8aaeea514b5cee700cfe6958654d",
        "title": "叶大卿挽词  其二",
        "author": "梅尧臣",
        "content": "自古贤才少，滔滔岂足云。\n善人安得见，清誉久来闻。\n器陨龙文鼎，魂归马鬣坟。\n丰碑几当立，籍甚着遗芬。",
        "dynasty": "宋",
        "collection_info": null
    },
    {
        "uuid": "a7b05935dd44870072fd12c002ec948e",
        "title": "叶大卿挽词  其三",
        "author": "梅尧臣",
        "content": "终始为全德，生荣没亦荣。\n里人悲画翣，郡吏拜铭旌。\n石马天麟肖，松枝国栋成。\n更看追孝意，捧土作新茔。",
        "dynasty": "宋",
        "collection_info": null
    },
    {
        "uuid": "17074e0e26776290df7d4a3901919e5f",
        "title": "湖州寒食陪太守南园宴",
        "author": "梅尧臣",
        "content": "寒食二月三月交，红桃破颣柳染梢。\n阴晴不定野云密，黕黕鼓声湖岸坳。\n使君千骑出南圃，歌吹前导后鸣铙。\n是时辄预车马末，倾市竞观民业抛。\n竹亭临水美可爱，嗑咂草木皆吐苞。\n游人春服靓粧出，笑踏俚歌相与嘲。\n使君白髮体尤健，自晨及暮奏酒肴。\n尔辈少年翻易倦，倚席欠伸谁得教。\n公虽不责以正礼，我意未容诚斗筲。\n逡巡秉烛各分散，小人争路何呶呶。",
        "dynasty": "宋",
        "collection_info": null
    },
    {
        "uuid": "fbc107fda9d053c4a6c5f27532038e0b",
        "title": "牡丹",
        "author": "梅尧臣",
        "content": "洛阳牡丹名品多，自谓天下无能过。\n及来江南花亦好，绛紫浅红如舞娥。\n竹阴水照增颜色，春服帖妥裁轻罗。\n时结游朋去寻玩，香吹酒面生红波。\n粉英不忿付狂蝶，白髮强插成悲歌。\n明年更开余已去，风雨吹残可奈何。",
        "dynasty": "宋",
        "collection_info": null
    },
    {
        "uuid": "287beff69bd4806757707fae2efe6734",
        "title": "惜春三首  其一",
        "author": "梅尧臣",
        "content": "九十日春无几日，不堪风雨竞吹花。\n舞英逐水向何处，泛泛斜溪伴晚霞。",
        "dynasty": "宋",
        "collection_info": null
    },
    {
        "uuid": "7adb6942df53ac88e72815de91fcf105",
        "title": "惜春三首  其二",
        "author": "梅尧臣",
        "content": "前日看花心未足，狂风暴雨忽无凭。\n此身不及深溪水，随得残红出武陵。",
        "dynasty": "宋",
        "collection_info": null
    },
    {
        "uuid": "18b8dc67e26a936cb5155e5ad8b7d7b2",
        "title": "惜春三首  其三",
        "author": "梅尧臣",
        "content": "春色斗空花亦休，绿园深锁更谁游。\n残枝遗萼不中看，暮雨霏霏起暗愁。",
        "dynasty": "宋",
        "collection_info": null
    },
    {
        "uuid": "651794dfe5e8bcb2cdbbe1420224fc39",
        "title": "花娘歌",
        "author": "梅尧臣",
        "content": "花娘十二能歌舞，籍甚声名居乐府。\n荏苒其间十四年，朝作行云暮行雨。\n格夫气俊能动人，人能动之无几许。\n前岁适从江国来，时因醼席相微语。\n虽有幽情未得传，暗结殷勤度寒暑。\n去春送客出东城，舟中接膝已心倾。\n自兹稍稍有期约，五月连航并钓行。\n曲堤别浦无人处，始笑鸳鸯浪得名。\n尔后频逢殊嬿婉，各恨从来相见晚。\n月下花前不暂离，暂离已抵银河远。\n青鸟传音日几迴，鸡鸣归去暮还来。\n经秋度腊无纤失，爱极情专易得猜。\n前时南圃寻芳卉，小忿不胜投袂起。\n官私乘衅作威棱，督促仓惶去闾里。\n萧萧风雨满长溪，一舸翩然逐流水。\n忽逢小史向城来，泣泪寄言心欲死。\n愿郎日日致青云，妾已长甘在泥滓。\n更悲恩意不得终，世事难凭何若此。\n郎闻兹语痛莫深，天地无穷恨无已。\n我今为尔偶成章，便欲缄之託双鲤。",
        "dynasty": "宋",
        "collection_info": null
    },
    {
        "uuid": "4d1db197822fbf6aa3cc6ae066b78365",
        "title": "程山人归歙州",
        "author": "梅尧臣",
        "content": "新安固与吾乡邻，山水清绝殊可拟。\n我今暂来子亦归，空听杜鹃云树裏。",
        "dynasty": "宋",
        "collection_info": null
    },
    {
        "uuid": "2f49c95d60c353581873d4bd709c545a",
        "title": "重过南园",
        "author": "梅尧臣",
        "content": "谁作此园为宴喜，而今乐事已难并。\n佳人去后门长鏁，蔓草离离上古城。",
        "dynasty": "宋",
        "collection_info": null
    },
    {
        "uuid": "ec33bbd495c2e6767f4ad7f3c14d248c",
        "title": "送滕监簿归宁岳阳",
        "author": "梅尧臣",
        "content": "乃翁守西鄙，胡骑敢凭陵。\n抚士无余货，吏以文结绳。\n向闻来三堂，今復走巴陵。\n泝流几千里，云梦苦炎蒸。\n风樯易阵马，犹使勇气增。\n子今远寄省，寄谢余岂能。\n江山可留咏，燕许昔尝曾。",
        "dynasty": "宋",
        "collection_info": null
    },
    {
        "uuid": "cf992c283b4de849f19613c4a85b1d69",
        "title": "寄题千步院兼示諲上人",
        "author": "梅尧臣",
        "content": "郊郭山林有美处，皆为释子所栖託。\n高闲不与时俗侵，寂静岂唯鱼鸟乐。\n朝望平田插稻苗，暮看西村收雨脚。",
        "dynasty": "宋",
        "collection_info": null
    },
    {
        "uuid": "73460907a95520f1c52db8351c77ed24",
        "title": "早夏陪知府学士登迭嶂楼",
        "author": "梅尧臣",
        "content": "高陵自可眺，况復更层楼。\n峨峨众山翠，活活寒溪流。\n新篁未扫箨，缘险已修修。\n曲道出林杪，飞宇跨城头。\n春余众芳歇，子结纍蔓抽。\n庭空野鼠窜，日暝啼禽留。\n谁知郡府趣，适有林壑幽。\n主人易吾土，惟袭是瀛洲。\n伊我去闾井，尔来三十秋。\n昔望白云下，今从轻轩游。",
        "dynasty": "宋",
        "collection_info": null
    },
    {
        "uuid": "c0fbde9a037974291e10018a3f6a555b",
        "title": "得孙仲方画美人一轴",
        "author": "梅尧臣",
        "content": "骏驹少驯良，美女少贤德。\n尝闻败君驾，亦以倾人国。\n因观壁间画，笔妙仍奇色。\n持归非夺好，来者恐为惑。",
        "dynasty": "宋",
        "collection_info": null
    },
    {
        "uuid": "e9c88bdd8ba79a9c260036dfe8725338",
        "title": "涂次寄罗道济",
        "author": "梅尧臣",
        "content": "去年五月君到官，红渠正开湖水宽。\n共酌汀洲不知暮，扣舷月露霑衣寒。\n今年我罢欲归去，朋酒久来无此欢。\n移舟不忍便为别，竞挈杯肴情未阑。\n城堙欲闭各分散，溪云暗澹生悲端。\n明日抱酲风雨急，野莲空看寄君难。",
        "dynasty": "宋",
        "collection_info": null
    },
    {
        "uuid": "801db0af375355659454c6180fd4cea1",
        "title": "和潘叔治题刘道士房画薛稷六鹤图六首 啄食",
        "author": "梅尧臣",
        "content": "穷年见俛啄，但有饥乏意。\n虽存玉山禾，不入丹青喙。\n因思方朔嘲，此岂优谐类。",
        "dynasty": "宋",
        "collection_info": null
    },
    {
        "uuid": "807e0f7b61a10e3ea035cd2a60d2d143",
        "title": "和潘叔治题刘道士房画薛稷六鹤图六首 顾步",
        "author": "梅尧臣",
        "content": "举足徒有势，行沙遂无踪。\n迴颈诚已久，未知竟何从。\n安能见俦侣，顾望自颙颙。",
        "dynasty": "宋",
        "collection_info": null
    },
    {
        "uuid": "9b5809455e0d8ffbdd8ac8dc31d86c43",
        "title": "和潘叔治题刘道士房画薛稷六鹤图六首 唳天",
        "author": "梅尧臣",
        "content": "引吭向层霄，声闻期在耳。\n鼓吻意岂疎，知音何已矣。\n安得九皋同，流响入万里。",
        "dynasty": "宋",
        "collection_info": null
    },
    {
        "uuid": "320c66a9c6afab00400f5eba2734b98d",
        "title": "和潘叔治题刘道士房画薛稷六鹤图六首 舞风",
        "author": "梅尧臣",
        "content": "如逢僊圃风，飘飖奋双翅。\n拊节余欲助，和歌谁尔类。\n但看矫然姿，固于流雪异。",
        "dynasty": "宋",
        "collection_info": null
    },
    {
        "uuid": "ef96a86252f0f038f5d474b5513949cd",
        "title": "和潘叔治题刘道士房画薛稷六鹤图六首 警露",
        "author": "梅尧臣",
        "content": "孤标近僊坛，依约闻坠露。\n俨如举止扬，稍见神爽悟。\n晓月坐清轩，寒添壁间素。",
        "dynasty": "宋",
        "collection_info": null
    },
    {
        "uuid": "19ee0c6a7a18bd114784c432a7c05424",
        "title": "和潘叔治题刘道士房画薛稷六鹤图六首 理毛",
        "author": "梅尧臣",
        "content": "六鹤皆不同，初生薛公笔。\n况兹刷羽者，奋迅如天质。\n墨客怀赏心，题诗仍我率。",
        "dynasty": "宋",
        "collection_info": null
    },
    {
        "uuid": "a0e7fe44d3d5ae1e287b3e6fd4e11b4a",
        "title": "留题毘陵潘氏宅假山",
        "author": "梅尧臣",
        "content": "人心本好静，世事方扰扰。\n丘壑未去时，庭中结山小。\n长欲见苍翠，何须听猿鸟。\n有志同尚平，当期婚嫁了。",
        "dynasty": "宋",
        "collection_info": null
    },
    {
        "uuid": "f2daf9cbc4558d6489a0a46f51b2d726",
        "title": "观居宁画草虫",
        "author": "梅尧臣",
        "content": "古人画虎鹄，尚类狗与鹜。\n今看画羽虫，形意两俱足。\n行者势若去，飞者翻若逐。\n拒者如举臂，鸣者如动腹。\n跃者趯其股，顾者注其目。\n乃知造物灵，未抵毫端速。\n毗陵多画工，图写空盈辐。\n宁公实神授，坐使羣辈伏。\n草根有纤意，醉墨得已熟。\n权豪不可致，节行今仍独。",
        "dynasty": "宋",
        "collection_info": null
    },
    {
        "uuid": "57d9d0ae14bc457cbf3f05460b49d1f6",
        "title": "和颖上人南徐十咏 铁瓮城",
        "author": "梅尧臣",
        "content": "堑江以为池，增山以为壁。\n铁瓮喻其坚，金城非所敌。\n前朝经丧乱，曾是轻锋镝。\n览古一徜徉，空听渔浦笛。",
        "dynasty": "宋",
        "collection_info": null
    },
    {
        "uuid": "43eb0bf6b043aac76dd0490afdde5476",
        "title": "和颖上人南徐十咏 北固山",
        "author": "梅尧臣",
        "content": "山势自北来，高城倚为固。\n当时偶登临，迩者遂沦误。\n微云思作雨，古树尝霑露。\n今非恃险艰，草木藏狐兔。",
        "dynasty": "宋",
        "collection_info": null
    },
    {
        "uuid": "5c1a8d6c9012c47efba3de8db46c5aa2",
        "title": "和颖上人南徐十咏 京口水",
        "author": "梅尧臣",
        "content": "江头潮正平，日照土山口。\n坐见远来舟，高帆忽前后。\n将随入浦风，稍度遥圻柳。\n客无南北虞，信是承平久。",
        "dynasty": "宋",
        "collection_info": null
    },
    {
        "uuid": "40f92421ea0c3ed21ab8653e395f80c8",
        "title": "和颖上人南徐十咏 金山寺",
        "author": "梅尧臣",
        "content": "山与众山殊，寺非诸寺拟。\n无面不当江，有林皆照水。\n南泠隔吴会，北渡通扬子。\n还看上下帆，日日何常已。",
        "dynasty": "宋",
        "collection_info": null
    },
    {
        "uuid": "0e1dfb6f0a4d917e47d363b929745df0",
        "title": "和颖上人南徐十咏 望海楼",
        "author": "梅尧臣",
        "content": "尝闻观蹄涔，讵识海水大。\n浩浩与天同，滔滔众流会。\n平吞江作练，远泻河如带。\n终日郡楼间，欲取长鲸鲙。",
        "dynasty": "宋",
        "collection_info": null
    },
    {
        "uuid": "fe7e4461a40801a5628b3144b7833881",
        "title": "和颖上人南徐十咏 季子庙",
        "author": "梅尧臣",
        "content": "信如季子贤，自昔知能几。\n依约有荒祠，寂寥无奠篚。\n坏梁生湿菌，古木凭山鬼。\n英灵岂顾兹，青史辞亹亹。",
        "dynasty": "宋",
        "collection_info": null
    },
    {
        "uuid": "3430a1956d83021208ac6bb879efa378",
        "title": "和颖上人南徐十咏 鹤林寺",
        "author": "梅尧臣",
        "content": "松竹暗山门，飕飗给青吹。\n传闻宋高祖，旧宅为兹寺。\n地以黑龙升，经因白马至。\n何必问兴亡，山川应可记。",
        "dynasty": "宋",
        "collection_info": null
    },
    {
        "uuid": "bb8c8838bf28d135a23999917a3021e9",
        "title": "和颖上人南徐十咏 夫子篆",
        "author": "梅尧臣",
        "content": "季札墓傍碑，古称尼父篆。\n始沿春秋义，十字固莫浅。\n磨敲任牧童，侵剥因野藓。\n嗟尔后之人，万言书不显。",
        "dynasty": "宋",
        "collection_info": null
    },
    {
        "uuid": "7046161e5c9eb3f2d6e9fa1a783ed37b",
        "title": "和颖上人南徐十咏 甘露寺",
        "author": "梅尧臣",
        "content": "山头百亩宫，庭下千年树。\n在昔甘露霏，尝疑神物护。\n阴连殿阁寒，声撼雷霆怒。\n瞻影卫公堂，英魂想来去。",
        "dynasty": "宋",
        "collection_info": null
    },
    {
        "uuid": "6cdabd0bc1c53fadb40b7d7c3c8312f1",
        "title": "和颖上人南徐十咏 范公桥",
        "author": "梅尧臣",
        "content": "谓公天下才，非专一方惠。\n及此作舆梁，力行无鉅细。\n既异国侨为，将同傅岩济。\n砻石亘长川，宁须伐山桂。",
        "dynasty": "宋",
        "collection_info": null
    },
    {
        "uuid": "7c0ad0ce5aaf8ef1fcdc32f7cd9766a7",
        "title": "邵伯堰下王君玉饯王仲仪赴渭州经略席上命赋",
        "author": "梅尧臣",
        "content": "未破河西寇，朝廷尚有忧。\n淮南命儒帅，塞上足封侯。\n莫擐黄金甲，须存百胜谋。\n昔尝经黠虏，今去正防秋。",
        "dynasty": "宋",
        "collection_info": null
    },
    {
        "uuid": "b403d69f2283f33905f7b72ef4d8dcff",
        "title": "悼亡三首  其一",
        "author": "梅尧臣",
        "content": "结髮为夫妇，于今十七年。\n相看犹不足，何况是长捐。\n我鬓已多白，此身宁久全。\n终当与同穴，未死泪涟涟。",
        "dynasty": "宋",
        "collection_info": null
    },
    {
        "uuid": "3dfb0e31656be0f53ea33cc9320b047f",
        "title": "悼亡三首  其二",
        "author": "梅尧臣",
        "content": "每出身如梦，逢人强意多。\n归来仍寂寞，欲语向谁何。\n窗冷孤萤入，宵长一雁过。\n世间无最苦，精爽此销磨。",
        "dynasty": "宋",
        "collection_info": null
    },
    {
        "uuid": "b64780dde23fd9100be53367c87a4601",
        "title": "悼亡三首  其三",
        "author": "梅尧臣",
        "content": "从来有修短，岂敢问苍天。\n见尽人间妇，无如美且贤。\n譬令愚者寿，何不假其年。\n忍此连城宝，沉埋向九泉。",
        "dynasty": "宋",
        "collection_info": null
    },
    {
        "uuid": "e72f4c64dc381f00c971e8675185801c",
        "title": "泪",
        "author": "梅尧臣",
        "content": "平生眼中血，日夜自涓涓。\n泻出愁肠苦，深于浸沸泉。\n红颜将洗尽，白髮亦根连。\n此恨古皆有，不须愚与贤。",
        "dynasty": "宋",
        "collection_info": null
    },
    {
        "uuid": "b789ad826569898e168c8216dc6a055e",
        "title": "秋日舟中有感",
        "author": "梅尧臣",
        "content": "天乎余困甚，失偶泪滂沱。\n世事随时远，秋风顺水多。\n鳏鱼空恋穴，独鸟未离柯。\n岁月都无几，存亡可奈何。\n儿娇从自哭，婢騃不能呵。\n已觉愁容改，休将旧鑑磨。\n弊衣留暗垢，残药恨沉痾。\n斗厌驱驱役，终期老薜萝。",
        "dynasty": "宋",
        "collection_info": null
    },
    {
        "uuid": "838273659c6191e11196421f29de20cb",
        "title": "书哀",
        "author": "梅尧臣",
        "content": "天既丧我妻，又復丧我子。\n两眼虽未枯，片心将欲死。\n雨落入地中，珠沉入海底。\n赴海可见珠，掘地可见水。\n唯人归泉下，万古知已矣。\n拊膺当问谁，憔悴鑑中鬼。",
        "dynasty": "宋",
        "collection_info": null
    },
    {
        "uuid": "f81b9ac8c692049d45d51fc363f97375",
        "title": "谒双庙",
        "author": "梅尧臣",
        "content": "八月过宋都，泊舟双庙侧。\n永怀此忠良，遗烈传碑刻。\n五位俨朝裾，千年同血食。\n当时多苟生，贵爵曾谁识。\n纵今有丘坟，都已荒荆棘。\n古人非轻死，于义实罕得。\n英骨化埃尘，令名同鸟翼。\n飞翔出后世，景慕无终极。\n岂若目前荣，未殁声已息。\n西登孝王城，王气由邦国。",
        "dynasty": "宋",
        "collection_info": null
    },
    {
        "uuid": "f5066f67c33f4703c2577f5312849166",
        "title": "送弟禹臣赴官江南",
        "author": "梅尧臣",
        "content": "昔与子同归，夜向瓜洲泊。\n持杯月正清，遄水平如削。\n尔来芦岸深，须防虎潜搏。\n行行无朋友，遇事自斟酌。",
        "dynasty": "宋",
        "collection_info": null
    },
    {
        "uuid": "525cb5088786b414f606241ad54b9057",
        "title": "和永叔晋祠诗",
        "author": "梅尧臣",
        "content": "并州古来称近胡，山雄气壮民足储。\n山根晋水发源处，平若皎鑑潜决疎。\n渐流渐急不可测，以至𤂆𤂆鸣清渠。\n岂惟俯可见毛髮，况乃了了看龟鱼。\n下溉平田几百顷，稻苗𥝧䅉曾不枯。\n兴亡莫问随水远，庙深草树空扶疎。\n伊君持节过其下，爱此佳趣聊停车。\n北望故城无旧物，泱漭野色连丘墟。\n已向风前听好鸟，只畏落日闻苍狐。\n晋人须识汉使美，冉冉青髯似绿蒲。",
        "dynasty": "宋",
        "collection_info": null
    },
    {
        "uuid": "7cdbcbc309c9797f1c54e8d8d600f466",
        "title": "得李殿丞端州砚",
        "author": "梅尧臣",
        "content": "鲛龙所窟处，其石美且坚。\n蛮匠斲为砚，汉官求费钱。\n持归向都邑，争乞如瓦砖。\n岂识万里险，谬窃好事传。",
        "dynasty": "宋",
        "collection_info": null
    },
    {
        "uuid": "3d50ed5da84d0435cb06fe4cbf064f79",
        "title": "书谢师厚至",
        "author": "梅尧臣",
        "content": "尔来器尔姑，清泪滴尘几。\n一闻在目言，不谓今则死。\n而犹意远行，所念当至止。\n秋风忽助嚎，万木欲摧毁。",
        "dynasty": "宋",
        "collection_info": null
    },
    {
        "uuid": "868cf1f19cf3b867abec8d18c4366b68",
        "title": "咏苏子美庭中千叶菊树子",
        "author": "梅尧臣",
        "content": "生与众草生，不与众草荣。\n彼皆春争葩，兹独秋吐英。\n千叶共一萼，百蔕共一茎。\n幽亭耸扶疎，独本非搘撑。\n吾友苏子美，有酒对自倾。\n香随青陵蝶，色映黄金鶑。\n昨日偶来过，颇兴陶令情。\n岂敢復言诗，君家有子卿。",
        "dynasty": "宋",
        "collection_info": null
    },
    {
        "uuid": "4fb7400644bc3c2dd1ed7ea486717332",
        "title": "新冬伤逝呈李殿丞",
        "author": "梅尧臣",
        "content": "恶老今逼衰，孤寂仍足悲。\n寒风一夜起，曩事无不思。\n手泽在故物，默历非故时。\n梦寐犹平常，反悟恨莫追。\n人生苦情累，安得木石为。\n頼有同舍郎，相语强解颐。",
        "dynasty": "宋",
        "collection_info": null
    },
    {
        "uuid": "74885377e29ae030b3b0277df98178b7",
        "title": "送赵升卿之韶幕",
        "author": "梅尧臣",
        "content": "舟车历尽险，风物乃还君。\n俎肉应多味，虞韶不復闻。\n林鸣异音鸟，山冒欲晴云。\n若弔张丞相，空祠旧近坟。",
        "dynasty": "宋",
        "collection_info": null
    },
    {
        "uuid": "62a59c51a23c5fb648f59b917fb7785a",
        "title": "苏子美竹轩和王胜之",
        "author": "梅尧臣",
        "content": "庭无十步广，有竹纔百个。\n子时哦其间，宾友或来和。\n琴壶置于傍，图籍亦在左。\n谁怜修修影，只畏寒日过。\n谁怜青青枝，下有暗叶堕。\n我期霰雪时，来听幽声卧。\n应当为设榻，勿使赏心剉。\n持以报主人，此兴不可破。",
        "dynasty": "宋",
        "collection_info": null
    },
    {
        "uuid": "e00f8ca029866cbb12eb5a4518f3fa55",
        "title": "偶书寄苏子美",
        "author": "梅尧臣",
        "content": "君诗壮且奇，君笔工復妙。\n二者世共宝，一得亦难料。\n我今或盈轴，体逸思益峭。\n有如秋空鹰，气压城雀鹞。\n又如饮巨钟，一举不能釂。\n既釂心已醉，颠倒视两曜。\n吾交有永叔，劲正语多要。\n尝评吾二人，放检不同调。\n其于文字间，苦硬与恶少。\n虽然趣尚殊，握手幸相笑。",
        "dynasty": "宋",
        "collection_info": null
    },
    {
        "uuid": "5470dfc17c752ddaaafe182abf4d1079",
        "title": "寄题洪州李氏涵虚阁",
        "author": "梅尧臣",
        "content": "耳熟滕阁美，未为豫章游。\n近闻东湖上，可见西山头。\n朝爱云气生，暮数鸟行幽。\n主人趣向远，登览日不休。\n父兄已三人，挂冠此迟留。\n他年傥一往，风物咏可周。",
        "dynasty": "宋",
        "collection_info": null
    },
    {
        "uuid": "b75baba790bc6e533058d124658f4025",
        "title": "送萧秘校",
        "author": "梅尧臣",
        "content": "比从江南来，又从江南去。\n孤舟随雁羣，晚泊定何处。\n霜橙可为齑，冰鲙思下筯。\n此兴吾不知，薄言聊所慕。",
        "dynasty": "宋",
        "collection_info": null
    },
    {
        "uuid": "5ad7957d23821a88cb1cdf1ca926157e",
        "title": "送李殿丞通判处州",
        "author": "梅尧臣",
        "content": "拜官将近亲，不畏千里险。\n泝流上赣水，石乱波惊飐。\n舟人素已谙，曲折就迴闪。\n岂虞失便利，倚惯忧亦掩。\n昔余从平流，悸梦尚成魇。\n今逢子方去，青䋏丝新染。\n沙头有堠吏，惴立板方敛。\n鸿雁正来翔，竞看朱服俨。",
        "dynasty": "宋",
        "collection_info": null
    },
    {
        "uuid": "2a90239143778233bf417c37c94d9664",
        "title": "古剑篇送蔡君谟自谏省出守福唐",
        "author": "梅尧臣",
        "content": "生铜夜夜鸣，剉铁未尝缺。\n主人久提携，何事赠离别。\n借问岂酬恩，请看镡上血。\n休惭补履功，出处异施设。",
        "dynasty": "宋",
        "collection_info": null
    },
    {
        "uuid": "3a38044aad91bb50efce370d41f3763f",
        "title": "杂兴",
        "author": "梅尧臣",
        "content": "主人有十客，共食一鼎珍。\n一客不得食，覆鼎伤众宾。\n虽云九客沮，未足一客嗔。\n古有弒君者，羊羹为不均。\n莫以天下士，而比首阳人。",
        "dynasty": "宋",
        "collection_info": null
    },
    {
        "uuid": "1197539b1afc914f0e74f00c87b20b34",
        "title": "送逐客王胜之不及遂至屠儿原",
        "author": "梅尧臣",
        "content": "犯霜出国门，送客客已去。\n犹意行未远，策马过寒戍。\n川长不见人，沙没前岗路。\n始闻云木深，忽逢朱亥墓。\n金锤一报恩，义烈垂竹素。\n何须文学为，寄语长沙傅。",
        "dynasty": "宋",
        "collection_info": null
    },
    {
        "uuid": "c3aabdbbc971f49af9afbef748526422",
        "title": "送周仲章太博之鉅野",
        "author": "梅尧臣",
        "content": "仲月霜气严，朝来厚如雪。\n鸿雁各南飞，羽毛将恐折。\n征途履以足，侵骨寒于铁。\n得罪此为轻，君恩大欢悦。",
        "dynasty": "宋",
        "collection_info": null
    },
    {
        "uuid": "3a6463500556c7a198dcacf9ae68a9ca",
        "title": "邺中行",
        "author": "梅尧臣",
        "content": "武帝初起铜雀台，丕又建阁延七子。\n日日台上羣乌饥，峨峨七子宴且喜。\n是时阁严人不通，虽有层梯谁可履。\n公干才俊或欺事，平视美人曾不起。\n五官褊急犹且容，意使忿怒如有鬼。\n自兹不得为故人，输作左校滨于死。\n其余数子安可存，纷然射去如流矢。\n鸟乌声乐台转高，各自毕逋夸疐尾。\n而今抚卷迹已陈，唯有漳河旧流水。",
        "dynasty": "宋",
        "collection_info": null
    },
    {
        "uuid": "bc5cce7ecbfb2c08db3f3f13fbc2e9ee",
        "title": "亲郊前三日大庆殿雪中皇帝率羣臣发章圣五后册",
        "author": "梅尧臣",
        "content": "将郊先奉册，拜立未央庭。\n天表君心孝，人惊晓雪零。\n冕旒纷点缀，剑佩湿晶荧。\n曲盖曾无用，羣臣敢自宁。\n鑪烟静斋幄，井气冻宫缾。\n明日来坛下，中宵已见星。",
        "dynasty": "宋",
        "collection_info": null
    },
    {
        "uuid": "a3febba3dd1e2412d9eb59d63e9833f4",
        "title": "忠上人携王生古砚夸余云是定州汉祖庙上瓦为之因作诗以答",
        "author": "梅尧臣",
        "content": "砚取汉庙瓦，谁恤汉庙隳。\n重古一如此，吾今对之悲。\n既宝若圭璧，未知为用时。",
        "dynasty": "宋",
        "collection_info": null
    },
    {
        "uuid": "4359b00bdb8f1d3429f01545b1e5adc1",
        "title": "读后汉书列传",
        "author": "梅尧臣",
        "content": "汉家诛党人，谁与李杜死。\n死者有范滂，其母为之喜。\n喜死名愈彰，生荣同犬豕。",
        "dynasty": "宋",
        "collection_info": null
    },
    {
        "uuid": "fd6a95d3e1310647fa1bed5b1f138ac9",
        "title": "异同",
        "author": "梅尧臣",
        "content": "吾闻圣贤心，不限亲与疎。\n义殊目前乖，道同异代俱。\n尧舜及周孔，千载趋一途。\n盗跖诮孔氏，弟子将党欤。\n跖自驱其众，日念杀不辜。\n河滨捧土人，海畔逐臭夫。\n塞川岂量力，同趣即尔徒。\n尔既不自过，反以此为纡。",
        "dynasty": "宋",
        "collection_info": null
    },
    {
        "uuid": "8102482ace85eb38fc2f3a04c4fc3564",
        "title": "蔡仲谋遗鲫鱼十六尾余忆在襄城时获此鱼留以遗欧阳永叔",
        "author": "梅尧臣",
        "content": "昔尝得圆鲫，留待故人食。\n今君远赠之，故人大河北。\n欲脍无庖人，欲寄无鸟翼。\n放之已不活，烹煮费薪棘。",
        "dynasty": "宋",
        "collection_info": null
    },
    {
        "uuid": "e9ee896b7ec3ff1026732dd03e1d4edc",
        "title": "杂拟",
        "author": "梅尧臣",
        "content": "忽闻胡骑渡河水，月魄夜胁阴貂寒。\n独侍金舆立城角，龙蛇不展绕旗竿。",
        "dynasty": "宋",
        "collection_info": null
    },
    {
        "uuid": "85689f161fc8dadc14692d61a9a664c7",
        "title": "答中上人卷",
        "author": "梅尧臣",
        "content": "吹笛皆学龙，吹笙皆学凤。\n又于笙笛间，高下不相中。\n得其精者稀，得其麤者众。\n况于真出音，千岁不復梦。\n尔为学笙欤，颇已臻妙弄。",
        "dynasty": "宋",
        "collection_info": null
    },
    {
        "uuid": "400859075a09e13d6a7fe1ee9dbac02d",
        "title": "送苏子美",
        "author": "梅尧臣",
        "content": "勇为江海行，风波曾不惧。\n但欲寻名山，扁舟无定处。\n南有鹏若鸮，崄有石若锯。\n毒草见人摇，短狐逢影怒。\n不遐尚苦乖，更远饶瘴雾。\n东土乃滨海，蜃鼍仍可怖。\n殻物怪琐屑，蠃蚬固无数。\n咸腥损齿牙，日月復易饫。\n二方既若此，往矣无久驻。\n竟当西北来，醇酎炙肥羜。\n夏不厌浆酪，冬不厌雉兔。\n勿言专口腹，口腹人所务。\n天台信奇伟，石桥非坦步。\n庐岳趣最幽，饥肠看瀑布。\n此致虽为高，实亦难久慕。\n君行听我言，不听到应悟。",
        "dynasty": "宋",
        "collection_info": null
    },
    {
        "uuid": "f7d8e2b5f1c514b670089a957bcacc9f",
        "title": "晚归闻李殿丞访别言己屡来不遇",
        "author": "梅尧臣",
        "content": "萧条一陋巷，频日见马蹄。\n归来稚子告，有客云将暌。\n始知君其南，復叹我向西。\n岂不怀念慕，吾亲书新赍。\n曰吾五男子，爱惜无不齐。\n所要立门户，安用同犬鸡。\n龊龊守此客，驯驯恋此栖。\n二季留左右，足以共挈携。\n身许远就禄，幸又奉阿㜷。\n今年还都下，路丧子与妻。\n囊罄厌外役，进退类藩羝。\n终当改江邑，傥得致音题。",
        "dynasty": "宋",
        "collection_info": null
    },
    {
        "uuid": "42e99f0f15a4e2ac689500dea8800499",
        "title": "刁景纯将之海陵与二三子送于都门外遂宿舟中明日留馔脍",
        "author": "梅尧臣",
        "content": "人言汴水驶，奈何已冬干。\n蔡虽平且慢，腊月行亦难。\n唯听夜冰合，为君愁苦寒。\n暂维青丝䋏，邀脍白玉盘。\n行人反饫我，于理殊未安。\n所忻能自养，不復道加餐。",
        "dynasty": "宋",
        "collection_info": null
    },
    {
        "uuid": "8de17294a93f8e3fe4ff7d55d1cc7c6c",
        "title": "寄洪州致仕李国博",
        "author": "梅尧臣",
        "content": "湖上悠然度几春，勇抛荣禄遂天真。\n青蒲翠竹围华屋，白酒黄鸡命里人。\n果下有时乘小驷，儿曹方见拥朱轮。\n田园岁入千钟美，肯似疎家苦畏贫。",
        "dynasty": "宋",
        "collection_info": null
    },
    {
        "uuid": "b5bc61a8a6ce5a44bdb482a6afae31d0",
        "title": "同谢师厚宿胥氏书斋闻鼠甚患之",
        "author": "梅尧臣",
        "content": "灯青人已眠，饥鼠稍出穴。\n掀翻盘盂响，惊聒梦寐辍。\n唯愁几砚扑，又恐架书啮。\n痴儿效猫鸣，此计诚已拙。",
        "dynasty": "宋",
        "collection_info": null
    },
    {
        "uuid": "14bc5610f674d4582aa184cfc5ba3ced",
        "title": "闻子美次道师厚登天清寺塔",
        "author": "梅尧臣",
        "content": "二三君少壮，走上浮图巅。\n何为苦思我，平步犹不前。\n苟得从而登，两股应已挛。\n復想下时险，喘汗头目旋。\n不如且安坐，休用窥云烟。",
        "dynasty": "宋",
        "collection_info": null
    },
    {
        "uuid": "3cdc45a14ce7713f1d573555b23e5bdd",
        "title": "谢师厚归南阳效阮步兵",
        "author": "梅尧臣",
        "content": "一日復一朝，一暮復一旦。\n与子相经过，少会不言散。\n我心终未极，岁月忽云晏。\n嘶马思长道，孤鸟逐前伴。\n驾言慕俦侣，怀抱若冰炭。\n南临白水湄，风雪振高岸。\n意恐慈母念，疾驰节已换。\n解剑登北堂，幼妇笑粲粲。\n弊裘一以缝，征尘一以澣。\n而我客大梁，衣垢自悲叹。",
        "dynasty": "宋",
        "collection_info": null
    },
    {
        "uuid": "5034c291c12c97db26b3e6d3e23944fb",
        "title": "师厚明日归南阳夜坐有怀",
        "author": "梅尧臣",
        "content": "明朝子当去，我若云失龙。\n龙归云未归，索莫将安从。\n半夜出户望，参毕已正中。\n倏然变阴黑，烈烈鸣窗风。\n窗鸣不得寐，拥被一悲翁。",
        "dynasty": "宋",
        "collection_info": null
    },
    {
        "uuid": "c0d032aa96a09a8ecdd25d4ebebe86d9",
        "title": "永叔赠酒",
        "author": "梅尧臣",
        "content": "大门多奇醖，一斗市钱千。\n贫食尚不足，欲饮将何缘。\n岂能以口腹，屈节事豪权。\n闭户饱于齑，作诗涌如泉。\n一日復一夕，醒目常不眠。\n穷腊忽可怪，双壶故人传。\n呼儿欲自酌，瓦盏无完全。\n其能饔甘脆，而况侑夭妍。\n却令情怀恶，分与富贵偏。\n收拾不復尝，排置屋角边。\n傥有嘉客至，倾倒相与颠。\n何暇问浓薄，但觉窗扉旋。\n谁识我为我，宾主各颓然。\n始得语且横，既醉论益坚。\n曾不究世务，闲气争古先。\n毕竟两未决，辨吻空流涎。\n嗟我儒者饮，聒耳无管絃。\n虽云暂欢适，终久还愁煎。\n自甘不偶死，宁慕金印悬。\n愿频致此物，勿恤疮檐肩。",
        "dynasty": "宋",
        "collection_info": null
    },
    {
        "uuid": "2638ec1d9bcf1439f8ed6d17a31bc9ee",
        "title": "得山雨",
        "author": "梅尧臣",
        "content": "急雨射苍壁，溅林跳万珠。\n山根水壅壑，漫窍若注壶。",
        "dynasty": "宋",
        "collection_info": null
    },
    {
        "uuid": "9827aa216c09c7ac8058d3cb03bd276a",
        "title": "范殿丞通判秦州",
        "author": "梅尧臣",
        "content": "天水出名马，多称黄金羁。\n正值羌已和，边草復离离。\n乘肥固未失，所藴不得施。\n主人本燕客，宁独事书诗。\n志尚功名间，管乐犹一时。\n去去勿復道，磊落为男儿。",
        "dynasty": "宋",
        "collection_info": null
    },
    {
        "uuid": "f4a1c30474dc7b2e9bb42aede5c2ab0d",
        "title": "陈绎越州从事",
        "author": "梅尧臣",
        "content": "母夫人老母兄黜，夫人从尔之会稽。\n恐伤尔心不敢泣，春岗细雨闻竹鸡。\n时亦藏泪未出脸，奈何相与头倾低。\n诚知就禄非获己，应欲退耕无旧畦。",
        "dynasty": "宋",
        "collection_info": null
    },
    {
        "uuid": "5ba97cf448efab535cd5a968657e8951",
        "title": "辛着作知西京永宁",
        "author": "梅尧臣",
        "content": "跃马西畿令，家茔在洛阳。\n衣霑寒食雨，花发故宫墙。\n冷淡鸠鸣屋，宽闲水满塘。\n送君悲渐老，空忆钓伊鲂。",
        "dynasty": "宋",
        "collection_info": null
    },
    {
        "uuid": "02d2b040b23ca1c035aef218dd6064b4",
        "title": "依韵和师厚别后寄",
        "author": "梅尧臣",
        "content": "吾与尔别未及旬，吾家依旧甑生尘。\n闭门不出将谁亲，自持介独轻货珍。\n盘餐岂有咸酸辛，苦吟辍寝昏继晨。\n夜光忽怪来何频，采拾若在沧海垠。\n和者弥寡唯阳春。",
        "dynasty": "宋",
        "collection_info": null
    },
    {
        "uuid": "0c694b7d6c2d1c319333d9b06e48bfaa",
        "title": "普凈院佛阁上孤鹘",
        "author": "梅尧臣",
        "content": "我新税居见寺阁，金碧照我破屋前。\n目看阁上聚鸠鸽，巢栖饮哺忘穷年。\n雕檐画壁屎污徧，以及像塑头与肩。\n寺僧不敢施弹射，忽有苍鹘张毒拳。\n鸦鸣鹊噪鸜鹆叫，怒鹘来此窥腥羶。\n鹘心决裂不畏众，瞥碎一脑惊后先。\n死鸟堕空未及地，返翅下取如风旋。\n独当屋脊恣撦磔，啄肉披肝肠弃捐。\n老鸱无艺又狠怯，盘飞欲近饥目穿。\n逡巡鹘饱自飞去，争残不辨乌与鸢。\n羣儿指点路人笑，我方吟忆秋江边。",
        "dynasty": "宋",
        "collection_info": null
    },
    {
        "uuid": "5aa6ba9764e1264f2815a90ac8fa31ea",
        "title": "蜂",
        "author": "梅尧臣",
        "content": "春风无主撩乱时，分羣养子各守脾。\n争掇花腴为蜡蜜，年年共割不我稽。\n俄逢主人若过虑，畏尔有虿成噬脐。\n密将恶物毒尔族，尔曾不得同酰鸡。\n王虽尔名尔何补，造甘为利乃自取。",
        "dynasty": "宋",
        "collection_info": null
    },
    {
        "uuid": "c8a6bd3163265c2122fc9ca0482b60ec",
        "title": "并游",
        "author": "梅尧臣",
        "content": "并出惭羸驾，康衢懒着鞭。\n蹇馿能胜马，擘道去如烟。\n何用嗟迟疾，从来有后先。\n所期皆一至，我到尔应还。",
        "dynasty": "宋",
        "collection_info": null
    },
    {
        "uuid": "70f813e1dbafcd8c4d3a976275e37689",
        "title": "寄宣州可真上人",
        "author": "梅尧臣",
        "content": "昭亭山色无纤尘，昭亭潭水见游鳞。\n长松碧篠入古寺，石上高僧度几春。",
        "dynasty": "宋",
        "collection_info": null
    },
    {
        "uuid": "c0202a38bc0f140a1011f185a4defb64",
        "title": "冬夕会饮联句",
        "author": "梅尧臣",
        "content": "与君数夜饮，唯恐酒盏空。\n今我苦欲浅，语志难此同。\n陈编侑欢适，间谑何魁雄。\n婢子寒且倦，主人哦不穷。\n灯青屡结花，煎响时鸣虫。\n穴鼠暗出没，风雁高雍容。\n冰霜覆瓦屋，貂狐输贵翁。\n孤床乏暖质，苦语有淡工。\n咀嚼患{炙火=肉}小，煨炮惊殻红。\n落蟾斜入窍，远漏微递风。\n醉心欺睡魄，细书刺昏瞳。\n吽呀闻争犬，哮吼厌啼𩦺。\n拨火乱赪豆，附炙双弯弓。\n干果硬迸齿，寒齑酸满胸。\n枯蛤擘无肉，淡脯烧可饔。\n语必造圣贤，乐已过鼓钟。\n纸窗幸未曙，絮被令旋缝。\n冻痹两股铁，跑抓双鬓蓬。\n脬尿既懒溺，裩虱唯欲烘。\n器皿足缺齾，捧执无夭秾。\n儿女寒不寝，僮仆困欲瞢。\n岂无贵富徒，笑此饥寒踪。\n丈夫固有负，道义久已充。\n墨子不黔突，齿辈且得封。\n勉哉梅夫子，塞者终自通。",
        "dynasty": "宋",
        "collection_info": null
    },
    {
        "uuid": "88ceac0674a545bb9746ffe462fc8cde",
        "title": "元夕同次道中道平叔如晦赋诗得闲字",
        "author": "梅尧臣",
        "content": "金舆在阊阖，箫吹满人寰。\n九陌行如昼，千门夜不关。\n星通河汉上，珠乱里闾间。\n谁与联轻骑，宵长月正闲。",
        "dynasty": "宋",
        "collection_info": null
    },
    {
        "uuid": "9db9740c1606bc349bc9c50f897b5971",
        "title": "正月十五夜出迴",
        "author": "梅尧臣",
        "content": "不出只愁感，出游将自宽。\n贵贱依俦匹，心復殊不欢。\n渐老情易厌，欲之意先阑。\n却还见儿女，不语鼻辛酸。\n去年与母出，学母施朱丹。\n今母归下泉，垢面衣少完。\n念尔各尚幼，藏泪不忍看。\n推灯向壁卧，肺腑百忧攒。",
        "dynasty": "宋",
        "collection_info": null
    },
    {
        "uuid": "f3a12521203e9421dcc50000654821b4",
        "title": "同次道游相国寺买得翠玉罂一枚",
        "author": "梅尧臣",
        "content": "古寺老柏下，叟货翠玉罂。\n兽足面以立，瓜腹肩而平。\n虚能一勺容，色与蓝水并。\n我独何为者，忽见目以惊。\n家无半钟畜，不吝百金轻。\n都人莫识宝，白日双眼盲。",
        "dynasty": "宋",
        "collection_info": null
    },
    {
        "uuid": "8c7dd6800c0ae6a256e2a204bdf33cc9",
        "title": "送惠懃上人",
        "author": "梅尧臣",
        "content": "遽告我行何所之，东南尔土尔自知。\n山水佛事不暇说，去何速兮来何为。\n公卿贵人见尔喜，为尔买屋丐尔资。\n王城幸可乐岁月，野鹤终是思陂池。\n去去云霞不容侣，却应来此如前时。",
        "dynasty": "宋",
        "collection_info": null
    },
    {
        "uuid": "17db4cae57e2b95113c5c56a83fbdb1c",
        "title": "闻卖韭黄蓼甲",
        "author": "梅尧臣",
        "content": "百物冻未活，初逢卖菜人。\n乃知粪土暖，能发萌芽春。\n柔美已先荐，阳和非不均。\n芹根守天性，憔悴涧之滨。",
        "dynasty": "宋",
        "collection_info": null
    },
    {
        "uuid": "559ee941db0659d36549642d99910800",
        "title": "董着作尝为参谋归话西事",
        "author": "梅尧臣",
        "content": "子说颇骁勇，筑城收汉疆。\n提兵无百骑，偷路执生羌。\n大将罪专辄，举军皆感伤。\n归来出万死，羸马亦摧藏。",
        "dynasty": "宋",
        "collection_info": null
    },
    {
        "uuid": "f57933330a5e2728b75b4bf3c32e0896",
        "title": "戏寄师厚生女",
        "author": "梅尧臣",
        "content": "生男众所喜，生女众所丑。\n生男走四邻，生女各张口。\n男大守诗书，女大逐鸡狗。\n何时某氏郎，堂上拜媪叟。",
        "dynasty": "宋",
        "collection_info": null
    },
    {
        "uuid": "408d9dd0a6a1ea11cd270360e266507d",
        "title": "薛中舍宰闻喜",
        "author": "梅尧臣",
        "content": "秦人宦于秦，百事顺耳目。\n山川我已疎，风物子所熟。\n维美行迈时，亲宾祖车毂。\n空将离别心，欲出无僮仆。",
        "dynasty": "宋",
        "collection_info": null
    },
    {
        "uuid": "395db335e27099d28a25f1044429e3a1",
        "title": "郭之美忽过云往河北谒欧阳永叔沈子山",
        "author": "梅尧臣",
        "content": "春风无行迹，似与草木期。\n高低新萌芽，闭户我未知。\n忽闻人扣门，手把蟠桃枝。\n问我此蟠桃，缘何结子迟。\n但笑不復答，问者当自推。\n振衣向河朔，河朔人伟奇。\n以兹不答意，迟子北归时。",
        "dynasty": "宋",
        "collection_info": null
    },
    {
        "uuid": "7611fd47284cd85051ef644b0314d100",
        "title": "孙司谏知邓州",
        "author": "梅尧臣",
        "content": "南阳汉名都，其俗尚敦朴。\n亡徒顷为盗，刺史安与角。\n田野遂焦熬，蒿莱思沃濯。\n兹虽得甘露，向已苦风雹。\n更张固所重，下令未宜数。\n且观道傍碑，文字今已剥。",
        "dynasty": "宋",
        "collection_info": null
    },
    {
        "uuid": "34a43c330f3dbe154314652cae63cbbc",
        "title": "史尉还乌程",
        "author": "梅尧臣",
        "content": "与君去年别，君来竟悲喜。\n乘马夜访君，备陈昔行李。\n五月辞吴中，六月渡扬子。\n七月行丧妻，是月子又死。\n买棺无橐金，助贷頼知己。\n娇儿昼夜啼，幼女饮食止。\n行路况炎蒸，悲哀满心耳。\n青铜不忍照，憔悴邻于鬼。\n八月至都下，少长疾未已。\n一婢復嗑然，老媪几不起。\n君门日预朝，仆乘贫可耻。\n十月补王畿，受代隔岁纪。\n闭门陋巷中，闷默阅书史。\n初闻君至之，如见湖山美。\n今闻君復还，为我谢云水。\n故交傥相问，怀抱今如此。\n岂乏南飞雁，岂无东下鲤。\n自同嵇康懒，作书愁把纸。",
        "dynasty": "宋",
        "collection_info": null
    },
    {
        "uuid": "53231e003ea542d99b88a5aa821f83f0",
        "title": "薛九宅观雕狐图",
        "author": "梅尧臣",
        "content": "蜀中处士李怀衮，手画皂雕擒赤狐。\n猛爪入颊觜迸血，短尾㒔㑛穷蹄铺。\n雕争怒力狐争死，二物形意无纤殊。\n一禽一兽固已别，硬羽软毛非笔模。\n入君此室见此图，如在原野从驰驱。",
        "dynasty": "宋",
        "collection_info": null
    },
    {
        "uuid": "c99884b7c793dea4fdd11e0ac64720e8",
        "title": "寄汶上",
        "author": "梅尧臣",
        "content": "大第未尝身一至，人猜巧宦我应非。\n弹冠不读先贤传，说剑休更短后衣。\n瘦马青袍三十载，故人朱毂几多违。\n功名富贵无能取，乱石清泉自忆归。",
        "dynasty": "宋",
        "collection_info": null
    },
    {
        "uuid": "e3b5759de0f21a5f3b1eb4f2c5dbf18d",
        "title": "萧着作宰丰城",
        "author": "梅尧臣",
        "content": "王都二月花正开，社雨作阴迎燕子。\n人先春色向江南，江南春色归春水。\n拍岸绿波生荻芽，晨羞聊可助甘旨。\n县涂为政子所谙，不敢赠言言日鄙。",
        "dynasty": "宋",
        "collection_info": null
    },
    {
        "uuid": "f5ec646e8f1f61dfb3d98809a893c10b",
        "title": "董安员外之信州铅山簿",
        "author": "梅尧臣",
        "content": "古岸绿蒲老，春帆逆水轻。\n烹鲜聊以芼，泝险復兼程。\n可用兹时乐，无将远道惊。\n曾为江上客，因赠北行人。",
        "dynasty": "宋",
        "collection_info": null
    },
    {
        "uuid": "c34d73ff827c3d2890d7f1bcb206b8d3",
        "title": "弟得臣殿丞签判越州",
        "author": "梅尧臣",
        "content": "再为会稽行，聊问会稽美。\n禹穴迁所探，秦望斯所纪。\n年代已浸深，书碑必亡矣。\n剡溪有樵风，其事恐非是。\n买臣千载后，得无负薪子。\n黄庭昔换鹅，道士傥不死。\n行当访其真，愿以鹅报尔。\n慎勿笑我痴，万事难可拟。\n摘笋復盈檐，缗鱼新出水。\n此又食之珍，因书悉条理。",
        "dynasty": "宋",
        "collection_info": null
    },
    {
        "uuid": "879afb5a2969167057acbe12b0ce5188",
        "title": "李舍人淮南提刑",
        "author": "梅尧臣",
        "content": "啄木欲除蠹，蠹去树亦挠。\n何须食微虫，尔腹岂不饱。\n天下本无事，自为庸人扰。\n君实知古深，终惭用倾巧。",
        "dynasty": "宋",
        "collection_info": null
    },
    {
        "uuid": "8b68689113d3c29c8e96109b91956d80",
        "title": "吴殿丞代州通判",
        "author": "梅尧臣",
        "content": "举才不避势，必也知其长。\n王官诚济济，岂得佐边疆。\n代郡实雄要，昔已选帅良。\n功名乃欲取，叱驭登太行。",
        "dynasty": "宋",
        "collection_info": null
    },
    {
        "uuid": "80893800c7014ce101537a23efb6c5cb",
        "title": "和人喜雨",
        "author": "梅尧臣",
        "content": "仲冬至仲春，阴隔久不雨。\n耕农将失时，萌颖未出土。\n帝心实焦劳，日夜不安处。\n祷祠烦骏奔，肸飨杳无补。\n帝时降金舆，徧款灵真宇。\n百姓知帝勤，变愁为鼓舞。\n和气能致祥，是日云蔽午。\n夕风不鸣条，甘润忽周普。\n已见尧为君，安问谁为辅。",
        "dynasty": "宋",
        "collection_info": null
    },
    {
        "uuid": "468c1a29047b835a3e7d832d4ab768f9",
        "title": "胥员外之復州景陵尉",
        "author": "梅尧臣",
        "content": "城隅汉水阔，正足槎头鳊。\n采荇兼登俎，施罛不贵钱。\n江帆风势美，竹屋雨声连。\n必有苍苔碣，留为好事传。",
        "dynasty": "宋",
        "collection_info": null
    },
    {
        "uuid": "3c5b17fb60d84bc283db399b18bca5c3",
        "title": "李审言归郑州",
        "author": "梅尧臣",
        "content": "尝从京索间，跃马望春山。\n气象归王国，丘陵接汉关。\n长榆啼鸟乱，细草牧陂閒。\n老厌行涂路，因歌送子还。",
        "dynasty": "宋",
        "collection_info": null
    },
    {
        "uuid": "146c0beae367d4c1ac657c0911acc696",
        "title": "李舍人见过",
        "author": "梅尧臣",
        "content": "春泥无处所，穷巷少人行。\n忽枉青丝骑，曾非白面生。\n笑言聊与适，鸡黍未尝烹。\n莫叹余贫甚，吾侪业本清。",
        "dynasty": "宋",
        "collection_info": null
    },
    {
        "uuid": "58f0ca3e4c7acfe34bbecf612b91f78d",
        "title": "春鹘谣",
        "author": "梅尧臣",
        "content": "春巢纍纍，众鸟哺儿。\n众鸟不出巢，羣雏嗷嗷腹甚饥。\n不出巢，其谓何，上有苍鹘窥其窠。\n问鹘何仇，鹘不我顾。\n我巢有雏，开口待哺。\n一日不击，巢雏不食。\n尔忧尔雏，众鸟号呼又可吁。",
        "dynasty": "宋",
        "collection_info": null
    },
    {
        "uuid": "57ba71902a1288ae1619ce270659dbab",
        "title": "来梦",
        "author": "梅尧臣",
        "content": "忽来梦我，于水之左，不语而坐。\n忽来梦余，于山之隅，不语而居。\n水果水乎，不见其逝。\n山果山乎，不见其途。\n尔果尔乎，不见其徂。\n觉而无物，泣涕涟如，是欤非欤。",
        "dynasty": "宋",
        "collection_info": null
    },
    {
        "uuid": "8dc671f8d764eaa99d965b735ab8790e",
        "title": "汴之水三章送淮南提刑李舍人  其一",
        "author": "梅尧臣",
        "content": "汴之水，分于河，黄流浊浊激春波。\n昨日初观水东下，千人走喜兮万人歌。\n歌谓何，大船来兮小船过。\n百货将集玉都那，君则扬舲兮以糺刑科。",
        "dynasty": "宋",
        "collection_info": null
    },
    {
        "uuid": "35066058b86305e37712388cf38adff5",
        "title": "汴之水三章送淮南提刑李舍人  其二",
        "author": "梅尧臣",
        "content": "汴之水，入于泗，黄流清淮为一致。\n上牵下橹日夜来，千人同济兮万人利。\n利何谓，国之漕，商之货，实所寄。",
        "dynasty": "宋",
        "collection_info": null
    },
    {
        "uuid": "693f03f8494022f3a0b2794234aea5db",
        "title": "汴之水三章送淮南提刑李舍人  其三",
        "author": "梅尧臣",
        "content": "我送行舟，于水之次。\n春风吹两旗，君作天王使。\n罟客自求鱼，清江莫相避。",
        "dynasty": "宋",
        "collection_info": null
    },
    {
        "uuid": "bc55f0d84392c50a37e206d11ec82b08",
        "title": "宋次道一百五日往郑拜墓",
        "author": "梅尧臣",
        "content": "去不避风雨，泣望松柏门。\n飒然风悲响，如感泉下魂。\n沃酹向坟土，空湿陈草根。\n人归夜月冷，石马在九原。",
        "dynasty": "宋",
        "collection_info": null
    },
    {
        "uuid": "2c6e74feef35cc925bb7e27b1bac479b",
        "title": "孙太祝亳州签判",
        "author": "梅尧臣",
        "content": "微风起船尾，雨气生日脚。\n不愁春路泥，正泛春波乐。\n顺去疾鸟飞，问程殊我度。\n才名留守家，更入尚书幙。",
        "dynasty": "宋",
        "collection_info": null
    },
    {
        "uuid": "ccddb741ac567e0b32e7f91007dee7f6",
        "title": "寄灵隠通教僧",
        "author": "梅尧臣",
        "content": "奇山若洗青，草木生石上。\n根萌不可穷，条蔓自增王。\n其阴有高僧，日食惟一盎。\n世人久已疎，猿鸟应相向。",
        "dynasty": "宋",
        "collection_info": null
    },
    {
        "uuid": "766cce6884351e93d0561a87624ba593",
        "title": "李少傅郑圃佚老亭",
        "author": "梅尧臣",
        "content": "庄生述天理，老固当念佚。\n举世用自劳，谁能以为必。\n我公谢鼎司，嗣子都华秩。\n代言辍帝右，作藩辅王室。\n承颜向兹地，园宇乐永日。\n佳树发已繁，修竹移未密。\n春禽时弄吭，清景付吟笔。\n朱金待金构，荣美安与匹。",
        "dynasty": "宋",
        "collection_info": null
    },
    {
        "uuid": "cb3de1a644d0084be9ddbe08c6abb6f6",
        "title": "令狐秘丞守彭州",
        "author": "梅尧臣",
        "content": "前时草草别，渺漫二十年。\n从宦各所适，非为道路偏。\n今始一相遇，言愧少壮前。\n子有万里翮，尚不飞云烟。\n而復走陇蜀，欲以条教宣。\n将西过危栈，叶暗闻杜鹃。\n未知为郡乐，预已抱愁煎。\n再来与子辞，当去復留连。\n且念前期远，岁月实易迁。",
        "dynasty": "宋",
        "collection_info": null
    },
    {
        "uuid": "9acb4c99977cc3e4db1289f857da6aba",
        "title": "依韵和李舍人旅中寒食感事",
        "author": "梅尧臣",
        "content": "一百五日风雨急，斜飘细湿春郊衣。\n梨花半残意思少，客子渐老寻游非。\n戢戢车徒九门盛，寥寥烟火万家微。\n今朝甘自居穷巷，无恨墦间得醉归。",
        "dynasty": "宋",
        "collection_info": null
    },
    {
        "uuid": "14a8553fcaedeacda1ce0a7017606db5",
        "title": "依韵和张应之见赠",
        "author": "梅尧臣",
        "content": "京洛多游好，相与岁月深。\n虽同执一籥，吹曲各异音。\n自微众音响，安感万物心。\n我穷子来唁，慷慨发长吟。",
        "dynasty": "宋",
        "collection_info": null
    },
    {
        "uuid": "28e49c1ec20feab42452501dffe5a643",
        "title": "哭尹子渐",
        "author": "梅尧臣",
        "content": "故人河内守，昨日报已亡。\n同气泣上党，悲风生太行。\n曩为众所惜，今復人共伤。\n阮籍本真率，感慨寿不长。",
        "dynasty": "宋",
        "collection_info": null
    },
    {
        "uuid": "3340c894d92038ba94b23bb4fdd6786f",
        "title": "次道约食后同敏叔中道平叔如晦诣景德浴以风埃遂止",
        "author": "梅尧臣",
        "content": "昔思春服成，浴乎沂水上。\n仲尼亦所志，语此虽未向。\n子今当是时，有意同我尚。\n已邀二三友，欲往期毕饷。\n倏然风满途，尘土阻清旷。\n安得一振衣，徒希舞雩唱。",
        "dynasty": "宋",
        "collection_info": null
    },
    {
        "uuid": "6cf9b1880bdb9318b559a5ce0fad12ae",
        "title": "陈经秘校之信州幕",
        "author": "梅尧臣",
        "content": "东吴海物错，南楚江味多。\n家吴而宦彼，风土去几何。\n既得风土乐，可赞政治和。\n归来识香草，为缀楚人歌。",
        "dynasty": "宋",
        "collection_info": null
    },
    {
        "uuid": "e0c471538416f3bad1fd81c9bd354202",
        "title": "朱武太博通判常州兼寄胡武平",
        "author": "梅尧臣",
        "content": "昔我阳夏公，尝兹同郡治。\n政余作东园，草木尚有意。\n岂不务安养，斯民歌乐易。\n是时有贤才，乡举堪皇器。\n今方居冢庐，试质当时事。\n愿君思前人，文雅庶未坠。",
        "dynasty": "宋",
        "collection_info": null
    },
    {
        "uuid": "01dbe5f2e2cd66fedb390608218e189a",
        "title": "师厚云蝨古未有诗邀予赋之",
        "author": "梅尧臣",
        "content": "贫衣弊易垢，易垢少蝨难。\n羣处裳带中，旅升裘领端。\n藏迹讵可索，食血以自安。\n人世犹俯仰，尔生何足观。",
        "dynasty": "宋",
        "collection_info": null
    },
    {
        "uuid": "83c8819b018f3d9ef4804307a6619f38",
        "title": "依韵和中道宝相花",
        "author": "梅尧臣",
        "content": "嘉卉得所託，植君之寝阳。\n开荣同此春，淡艳自生光。\n不为露益色，不为风尽香。\n节换叶已密，尚可见余芳。",
        "dynasty": "宋",
        "collection_info": null
    },
    {
        "uuid": "5a6c5f05ec9cb89996a82038f80a19a9",
        "title": "拟陶体三首 手问足",
        "author": "梅尧臣",
        "content": "共生一体中，出处常相并。\n所动辄有迹，何不择地行。\n履舄虽可蔽，步武岂无声。\n尝思汝为玉，请刖见直诚。",
        "dynasty": "宋",
        "collection_info": null
    },
    {
        "uuid": "15e306d9a3fb33145fae831ae6f03d66",
        "title": "拟陶体三首 足答手",
        "author": "梅尧臣",
        "content": "上下各有分，同质实异支。\n要用固尔先，当念扶我危。\n我刖尔独安，何以幸华夷。\n且愿缩袖间，操执自有时。",
        "dynasty": "宋",
        "collection_info": null
    },
    {
        "uuid": "8702ec0f7261a79eee3267b3516556af",
        "title": "拟陶体三首 目释",
        "author": "梅尧臣",
        "content": "我居元首间，分并日月光。\n左右各照曜，盲一岂相妨。\n尚恐有所翳，独见不能强。\n嗟尔手与足，何为欲竞伤。\n捉驰自有职，勿使心悲凉。",
        "dynasty": "宋",
        "collection_info": null
    },
    {
        "uuid": "f74430c9e87a46fe51ab372f4eeaeb33",
        "title": "赠叶山人",
        "author": "梅尧臣",
        "content": "倾珍奉宾客，傲物去珥貂。\n贵来不以屈，饮酒且逍遥。\n黄金百镒尽，左右无纤腰。\n但存丹砂术，有道在一瓢。",
        "dynasty": "宋",
        "collection_info": null
    },
    {
        "uuid": "fc2cb4c268e35ee3910b0b8c8c5abfc1",
        "title": "李廷臣通判蔡州",
        "author": "梅尧臣",
        "content": "夹路青青草，随君去未休。\n亦将离思远，还共翠心抽。\n细藉车轮稳，熏牵野蔓柔。\n王孙归不久，冉冉莫经秋。",
        "dynasty": "宋",
        "collection_info": null
    },
    {
        "uuid": "260f8d1618ee3b0142ca77785c72e848",
        "title": "朱樱",
        "author": "梅尧臣",
        "content": "明珠摘木末，红露贮金盘。\n始见侍臣赐，已为黄雀残。\n味兼羊酪美，食厌楚梅酸。\n苑囿东周盛，纍纍映叶丹。",
        "dynasty": "宋",
        "collection_info": null
    },
    {
        "uuid": "34a9cfab1cf1dc5e5a3f2c42a4f01f82",
        "title": "悼子",
        "author": "梅尧臣",
        "content": "舟行次符离，我子死阿十。\n临之但惊迷，至伤反无泣。\n款定始怀念，内若汤火集。\n前时丧尔母，追恨尚无及。\n迩来朝哭妻，泪落襟袖湿。\n又復夜哭子，痛併肝肠入。\n吾将仰问天，此理岂所执。\n我惟两男子，夺一何太急。\n春鸟独蔓延，哺巢首戢戢。",
        "dynasty": "宋",
        "collection_info": null
    },
    {
        "uuid": "5b24e73a216758f242fb215249ef22c5",
        "title": "怀悲",
        "author": "梅尧臣",
        "content": "自尔归我家，未尝厌贫窭。\n夜缝每至子，朝饭辄过午。\n十日九食齑，一日傥有脯。\n东西十八年，相与同甘苦。\n本期百岁恩，岂料一夕去。\n尚念临终时，拊我不能语。\n此身今虽存，竟当共为土。",
        "dynasty": "宋",
        "collection_info": null
    },
    {
        "uuid": "d01906b5b20cae6f9d66ad01f6137e95",
        "title": "和中道雨树",
        "author": "梅尧臣",
        "content": "一旬苟不雨，万木昏苍苍。\n朝见洗林叶，动摇生辉光。\n晚逢开疏阴，枝上漏微阳。\n翠色固以好，安得无秋霜。",
        "dynasty": "宋",
        "collection_info": null
    },
    {
        "uuid": "59730ac83f7a0a33f19faddb7129dc90",
        "title": "永叔寄诗八首并祭子渐文一首因采八诗之意警以为答",
        "author": "梅尧臣",
        "content": "昔闻退之与东野，相与结交贱微时。\n孟不改贫韩渐贵，二人情契都不移。\n韩无骄矜孟无腼，直以道义为己知。\n我今与子亦似此，子亦不愧前人为。\n北都健儿昨日至，扣门乃是所遗诗。\n上言病中初有寄，下言我咏蟠桃枝。\n盛衰开落感残杏，暮春无事羡游丝。\n班班鸠鸣忽怀念，一扫十幅无閒辞。\n洛川花图多品目，斗新争巧始可疑。\n读书又忆石夫子，似蚕作茧诚有之。\n镇阳归梦北潭北，吟此八章谁谓痴。\n最后有文弔尹子，寿夭难问信所悲。\n共书大轴许传玩，一日百展曾忘疲。\n报君亦欲赍满轴，恐费纸墨令人嗤。",
        "dynasty": "宋",
        "collection_info": null
    },
    {
        "uuid": "36ef36809f0e86eea7cb8641994cea2d",
        "title": "黄敏復尉新城",
        "author": "梅尧臣",
        "content": "新城接桐庐，山茗久所利。\n江东亡命儿，贩不畏黥劓。\n堂上千金子，捕以操凶器。\n恐非吾徒为，勇少乃可避。",
        "dynasty": "宋",
        "collection_info": null
    },
    {
        "uuid": "594dd10ea6f2a992c98b9486f0d361e2",
        "title": "寄永叔",
        "author": "梅尧臣",
        "content": "夏日永以静，渴鸟方在枝。\n张口不能言，翕翕两翅披。\n庭中有井泉，井深无绠縻。\n欲汲假其邻，邻且非我知。\n鸿鸥矫河上，比尔得所宜。\n得宜岂不乐，胡然我念之。",
        "dynasty": "宋",
        "collection_info": null
    },
    {
        "uuid": "7ef09758463553f5b1347e26e486d5bf",
        "title": "丞相二章  其一",
        "author": "梅尧臣",
        "content": "丞相之拜，冠弁旅至。\n乘马载驱，如彼鉅潴。\n有鴈有鹜，有龟有鱼。\n烝然来萃，翔泳啸呼。",
        "dynasty": "宋",
        "collection_info": null
    },
    {
        "uuid": "3009d3e73ed20d751b0bf9786a09121a",
        "title": "丞相二章  其二",
        "author": "梅尧臣",
        "content": "丞相之去，乃还印绶。\n乃饬车轮，如彼涸津。\n时靡翔羽，时靡游鳞。\n寂兮寂兮，岂有嘉宾。",
        "dynasty": "宋",
        "collection_info": null
    },
    {
        "uuid": "d02217c0890d703ef7d135ad99d019bb",
        "title": "闵谗狡  其一",
        "author": "梅尧臣",
        "content": "矫有谗狡，谗以戕类。\n狡以媚其贵，谓不骞不坠。\n谓人莫尔制，而死制之。\n谁谓无鬼，孰制之死。",
        "dynasty": "宋",
        "collection_info": null
    },
    {
        "uuid": "5aa6850f1e535ab7bdce375b0bb925eb",
        "title": "闵谗狡  其二",
        "author": "梅尧臣",
        "content": "彼狡之将死，若有以见。\n既见既恶之，引袂蒙面。\n谓人莫尔辨，而自辨之。\n谁谓无鬼，孰俾之谴。",
        "dynasty": "宋",
        "collection_info": null
    },
    {
        "uuid": "6eeaf4683e90f0d25efd0c0cf53277fc",
        "title": "薛八殿丞有遗",
        "author": "梅尧臣",
        "content": "未尝营货贝，货贝宁为来。\n俸苦月不足，贫死口肯开。\n好事忽我恤，十千助晨杯。\n薪水已过丰，不得如颜回。",
        "dynasty": "宋",
        "collection_info": null
    },
    {
        "uuid": "8341033476ac00779c934f7abe161bf3",
        "title": "师厚与胥氏妇来奠其姑",
        "author": "梅尧臣",
        "content": "双裾来此室，恸器拜灵床。\n魂衣想髣髴，薄酒湛其觞。\n含悽抚孤稚，拭泪问平常。\n我生都无如，仰看燕在梁。",
        "dynasty": "宋",
        "collection_info": null
    },
    {
        "uuid": "293cdcf705169e2619207200ccf7e1e4",
        "title": "谕乌",
        "author": "梅尧臣",
        "content": "百鸟共戴凤，惟欲凤德昌。\n愿凤得其辅，咨尔孰可当。\n百鸟告尔间，惟乌最灵长。\n乃呼鸟与鹊，将政庶鸟康。\n乌时来佐凤，署置且非良。\n咸用所附己，欲同助翱翔。\n以燕代鸿鴈，传书识暄凉。\n鸜鸽代鹦鹉，剥舌说语详。\n秃鸧代老鹤，乘轩事昂藏。\n野鹑代雄鸡，爪觜称擅场。\n雀豹代雕鹗，搏击肃秋霜。\n蝙蝠尝入幙，捕蚊夜何忙。\n老鸱啄臭腐，盘飞使游扬。\n鸺鹠与枭鵩，待以为非常。\n一朝百鸟厌，谗乌出远方。\n乌伎亦止此，不敢恋凤傍。\n养子颇似父，又贪噪豺狼。\n为鸟鸟不伏，兽肯为尔戕。\n莫如且敛翮，休用苦不量。\n吉凶岂自了，人事亦交相。",
        "dynasty": "宋",
        "collection_info": null
    },
    {
        "uuid": "7a0692add740208e82abecde66c9ad08",
        "title": "弔裴易进士",
        "author": "梅尧臣",
        "content": "力学未及仕，口中已含珠。\n赋命固所负，读书非所辜。\n敛送有兄弟，哭泣无妻孥。\n惟此靡薄厚，必竟同一途。",
        "dynasty": "宋",
        "collection_info": null
    },
    {
        "uuid": "a4cb8d98f4e85cd949f20067a9d091a9",
        "title": "閒咏寄呈次道",
        "author": "梅尧臣",
        "content": "我閒日贫缚，子閒数疾缠。\n閒固不可常，吾观与子然。\n吾与子嗜学，岂独閒穷年。\n安安者谁欤，分亦似所偏。",
        "dynasty": "宋",
        "collection_info": null
    },
    {
        "uuid": "40832eeb5ea90c6471f1f7b85289663b",
        "title": "寄楚州吕济叔",
        "author": "梅尧臣",
        "content": "亭午鸟不下，谁復过我庐。\n忽闻扣门者，偶出问何如。\n云是山阳吏，太守遣置书。\n自惟久穷困，游子安念予。\n淮阴况要津，宾馆无暂虚。\n岂意有所逮，委曲情未疎。\n报言愧不腼，聊以谢兴居。",
        "dynasty": "宋",
        "collection_info": null
    },
    {
        "uuid": "86a3f15b1862dc8f13b18e5244cf0bfc",
        "title": "答中道小疾见寄",
        "author": "梅尧臣",
        "content": "嵇康性弥懒，曾不废养生。\n子姑当妙年，何乃劳其精。\n老聃有至论，身孰亲于名。\n诗本道情性，不须大厥声。\n方闻理平淡，昏晓在渊明。\n寝欲来于梦，食欲来于羹。\n渊明傥有灵，为子气不平。\n其人实傲佚，不喜子缠萦。\n吾今敢告子，幸愿少适情。\n时能与子饮，莫惜倒缾罂。",
        "dynasty": "宋",
        "collection_info": null
    },
    {
        "uuid": "84911baaf509f8fb18822cff60281d91",
        "title": "五月五日",
        "author": "梅尧臣",
        "content": "屈氏已沉死，楚人哀不容。\n何尝奈谗谤，徒欲却蛟龙。\n未泯生前恨，而追没后踪。\n沅湘碧潭水，应自照千峯。",
        "dynasty": "宋",
        "collection_info": null
    },
    {
        "uuid": "09331ef941ed1c0ee447b210dc8e80b3",
        "title": "送可教僧归越",
        "author": "梅尧臣",
        "content": "万事厌寻常，羡慕每不足。\n居南多北思，在远惭近俗。\n既来橘变枳，但见空条绿。\n气味谁復论，孤根逗岩曲。",
        "dynasty": "宋",
        "collection_info": null
    },
    {
        "uuid": "a1a84532c416f648b47981c49af4701b",
        "title": "和裴如晦雨中过其亡兄易居",
        "author": "梅尧臣",
        "content": "人亡雨馆寂，车马偶来临。\n湿衣添新泪，故物伤夙心。\n凄凄庭下树，万叶起哀音。\n此地尝对语，在昔岂知今。",
        "dynasty": "宋",
        "collection_info": null
    },
    {
        "uuid": "85c30546886ee37371b266af48528b71",
        "title": "雨中宿谢胥裴三君书堂",
        "author": "梅尧臣",
        "content": "急雨射窗鸣，灯残我正寝。\n穴蚓声苦长，流响入孤枕。\n众醉如不闻，强聒亦已甚。\n夜短竟无寝，困瞳剧尘碜。",
        "dynasty": "宋",
        "collection_info": null
    },
    {
        "uuid": "211795d32a7492e6f67833f49f8f0ca0",
        "title": "和中道雨中见寄",
        "author": "梅尧臣",
        "content": "雨淫上復落，云暗不少开。\n泥将没马胫，思子日几迴。\n我既不可往，子亦不可来。\n屋漏又苦甚，巾舄生莓苔。\n安肯问农亩，唯忧无酒材。\n但能置醇酎，莫负吾樽罍。",
        "dynasty": "宋",
        "collection_info": null
    },
    {
        "uuid": "5a20836764ac99fc420cc1e55f1d4667",
        "title": "送谢寺丞新赐及第赴扶沟宰",
        "author": "梅尧臣",
        "content": "世所重登科，如君特才选。\n丽赋惊宗工，妙誉动京辇。\n行鹢路非遐，双旗风欲展。\n聊阅民版余，应不负坟典。",
        "dynasty": "宋",
        "collection_info": null
    },
    {
        "uuid": "be640477f16834fa5edf493877fe26a9",
        "title": "和李廷老三月十四日",
        "author": "梅尧臣",
        "content": "三月日几望，士游溱水阳。\n溱流已涣涣，有美此鷱翔。\n偶来适此愿，月色同满床。\n士曰陟少室，女曰归大梁。\n及晨各异役，悲喜竟回肠。\n芍药有遗风，赠好期不忘。\n固匪子能逮，是焉继新章。",
        "dynasty": "宋",
        "collection_info": null
    },
    {
        "uuid": "a9d57b21db7948df297898fe65c9e166",
        "title": "苦热",
        "author": "梅尧臣",
        "content": "赤日若射火，林风不动梢。\n羸汗尚流沛，冠服岂堪包。\n贵人谅有禀，惯习非强教。\n窃观行车马，坌荡剧煨炮。\n宁思山中人，石泉浸两骹。",
        "dynasty": "宋",
        "collection_info": null
    },
    {
        "uuid": "4de6c6df53db75597024e768f20d47ad",
        "title": "刘薛二君过予遇雨",
        "author": "梅尧臣",
        "content": "猛雨迫好鸟，止我屋室隅。\n是时有刘薛，亦既此焉俱。\n我厩秣尔马，我厨饭尔奴。\n二人乃可语，因观尔马图。\n古笔得神妙，俗工非所模。\n收图雨且止，鸟飞当驾驱。",
        "dynasty": "宋",
        "collection_info": null
    },
    {
        "uuid": "13e206a0a231621f9d4cac0762ea55e2",
        "title": "答廷评宗说遗冰",
        "author": "梅尧臣",
        "content": "仲夏遘余闰，屋室如炊蒸。\n孰云穷处者，言赠太官冰。\n时靡有暍死，实亦頼友朋。\n定能凉一席，既已却青蝇。\n吾心久自信，饮已不以矜。",
        "dynasty": "宋",
        "collection_info": null
    },
    {
        "uuid": "b2cbc33cb5297195bbc893ed2095b087",
        "title": "刘牧殿丞通判建州",
        "author": "梅尧臣",
        "content": "平生交游少，海内寡与期。\n识君且恨晚，一见已将离。\n人言何嗟别，曾此非旧知。\n借曰匪我旧，亦既接音词。\n譬彼空林鸟，止息偶同枝。\n忽有振翮去，尚尔鸣声悲。\n我今临流送，安顾俗所为。",
        "dynasty": "宋",
        "collection_info": null
    },
    {
        "uuid": "ab3f73972b7dc4406374f3a204f20c54",
        "title": "和中道伏日次韵",
        "author": "梅尧臣",
        "content": "伏日每苦热，古来亡事侵。\n尝闻东方朔，割肉趋庭阴。\n百职当早罢，将畏赫日临。\n我无归遗人，怀念空霑襟。",
        "dynasty": "宋",
        "collection_info": null
    },
    {
        "uuid": "baec538b5b300407395d186a5d91d732",
        "title": "和蔡仲谋苦热",
        "author": "梅尧臣",
        "content": "大热曝万物，万物不可逃。\n燥者欲出火，液者欲流膏。\n飞鸟厌其羽，走兽厌其毛。\n人亦畏絺绤，况乃服冠袍。\n广厦虽云託，呼风不动毫。\n未知林泉间，何以异我曹。\n蝇蚊更昼夜，肤体困爬搔。\n四序苟迭代，会有秋气高。",
        "dynasty": "宋",
        "collection_info": null
    },
    {
        "uuid": "3fa79c31553f616fe34a7658e16d3b18",
        "title": "俨上人粹隠堂",
        "author": "梅尧臣",
        "content": "十年不出户，世事皆刬锄。\n时无车马游，焚香坐读书。\n有堂曰粹隠，惟见安且舒。\n心远迹非远，岁月速轮舆。\n寓目暂为实，过者即为虚。\n譬若开是室，终日于此居。\n欲问昨日事，已觉今日疎。\n明朝却视今，復与前何如。\n聊悟此中乐，犹观濠上鱼。",
        "dynasty": "宋",
        "collection_info": null
    },
    {
        "uuid": "ef7fc7549c3e47afc7f8217d7ed7949f",
        "title": "送郑太保瀛州都监",
        "author": "梅尧臣",
        "content": "秋气入关河，匈奴久已和。\n琱弓聊可试，宝剑不须磨。\n草木将摇落，牛羊自寝讹。\n能知塞垣景，持以赠吾歌。",
        "dynasty": "宋",
        "collection_info": null
    },
    {
        "uuid": "6bf5235974b88fef6bd265f5b63013b3",
        "title": "送刁安丰",
        "author": "梅尧臣",
        "content": "尝游芍陂上，颇见楚人为。\n水有鸟鱼美，土多姜芋宜。\n宁无董生孝，将奉叔敖祠。\n旧令乃吾友，寄声于此时。",
        "dynasty": "宋",
        "collection_info": null
    },
    {
        "uuid": "02faeb87e422d648850dcf61acfd860e",
        "title": "刘八饮将散分得非休沐不得会",
        "author": "梅尧臣",
        "content": "君非休沐时，兹会岂能得。\n我无官局萦，幸尔预欢适。\n莫辞衝雨归，归时乌帽侧。",
        "dynasty": "宋",
        "collection_info": null
    },
    {
        "uuid": "9e2de9f47820e9661bba04fa28f6788a",
        "title": "赠张处士",
        "author": "梅尧臣",
        "content": "闻尔閒于琴，寝处未尝辍。\n抱之京师来，岂与工师列。\n一奏流水声，落指鸣决决。\n既曰林壑人，安事尘土辙。",
        "dynasty": "宋",
        "collection_info": null
    },
    {
        "uuid": "8f9558a5991708967ebc5942ed6368b8",
        "title": "将行与蔡仲谋饮分席上果得桃",
        "author": "梅尧臣",
        "content": "曾无千岁人，安见千岁实。\n聊效昔所投，琼瑶报非一。",
        "dynasty": "宋",
        "collection_info": null
    },
    {
        "uuid": "34a627af3a2deaf395f53958d5cce880",
        "title": "答裴送序意",
        "author": "梅尧臣",
        "content": "我欲之许子有赠，为我为学勿所偏。\n诚知子心苦爱我，欲我文字无不全。\n居常见我足吟咏，乃以述作为不然。\n始曰子知今则否，固亦未能无谕焉。\n我于诗言岂徒尔，因事激风成小篇。\n辞虽浅陋颇剋苦，未到二雅未忍捐。\n安取唐季二三子，区区物象磨穷年。\n苦苦着书岂无意，贫希禄廪尘俗牵。\n书辞辩说多碌碌，吾敢虚语同后先。\n唯当稍稍缉铭志，愿以直法书诸贤。\n恐子未谕我此意，把笔慨叹临长川。",
        "dynasty": "宋",
        "collection_info": null
    },
    {
        "uuid": "490a3660f75cf5a681acda227b249d1c",
        "title": "和张士曹应之晚景",
        "author": "梅尧臣",
        "content": "远空云解驳，南陌雨初收。\n独鸟去烟外，斜阳明树头。\n凉飇虚枕席，涨涝起汀洲。\n会有从军役，将离更暮愁。",
        "dynasty": "宋",
        "collection_info": null
    },
    {
        "uuid": "624a29673e3034fd8885649186a6d869",
        "title": "送杨浩秘丞入蜀",
        "author": "梅尧臣",
        "content": "有才不得试，志亦无所干。\n有母不得养，法当之远官。\n虽曰在民政，孝心宁得安。\n志愿且未遂，而趋蜀道难。\n行思叱驭者，勿復苦长叹。",
        "dynasty": "宋",
        "collection_info": null
    },
    {
        "uuid": "23204a39c3b7f0f3d93fa12b980e37c8",
        "title": "乙酉六月二十一日予应辟许昌京师内外之亲则有刁氏昆弟蔡氏子予之二季友人则胥平叔宋中道裴如晦各携肴酒送我于王氏之园尽懽而去明日予作诗以寄焉",
        "author": "梅尧臣",
        "content": "性僻交游寡，所从天下才。\n今朝谁出祖，亲戚持樽罍。\n晚节相知人，唯有胥宋裴。\n所欠谢夫子，归穰尚未迴。\n岸傍逢名园，繫舟共徘徊。\n嘉莲如笑迎，照水呈丹顋。\n南庭莆萄架，万乳纍将磓。\n羣卉竞琐细，紫红相低偎。\n寻常固邂逅，孰辨落与开。\n酒阑各分散，白日将西颓。\n城隅遂有隔，北道望吹台。",
        "dynasty": "宋",
        "collection_info": null
    },
    {
        "uuid": "0c80599d0cbb26d3457f6e67c94efc95",
        "title": "开封古城阻浅闻永叔丧女",
        "author": "梅尧臣",
        "content": "去年我丧子与妻，君闻我悲尝俛眉。\n今年我闻君丧女，野岸孤坐还增思。\n思君平昔怜此女，戏弄膝下无不宜。\n昨来稍长应慧黠，想能学母粉黛施。\n几多恩爱付涕泪，洒作秋雨随风吹。\n风吹北来霑我袂，哀乐相恤唯己知。\n自古寿夭不可诘，天高杳杳谁主之。\n以道为任自可遣，目前况有宁馨儿。",
        "dynasty": "宋",
        "collection_info": null
    },
    {
        "uuid": "2253b1ba75d0cee350f77aad47b37711",
        "title": "寄谢开封宰薛赞善",
        "author": "梅尧臣",
        "content": "予生多不偶，事事相与背。\n适从平川役，乃遇河决溃。\n舟胶在中野，寸步使心痗。\n谁知赤县尹，勤恤每外内。\n文符饬亭长，寇盗虞鼠辈。\n仍能馈餠饵，童稚仰所赍。\n今又置酒壶，惠问亦已再。\n令我清夜饮，是夕值月晦。\n独酌效谪僊，而復无影对。\n如何亡情游，似亦有世态。\n家人诚可同，况我昨丧配。\n虽曰预朝裾，左右无粉黛。\n兀然唯书史，旧学厌琐碎。\n欲探文字工，下笔语多碍。\n却思君西斋，新治虚可爱。\n燕坐禽鸟寂，吟哦簿书退。\n此乐吾未如，区区劳覆载。",
        "dynasty": "宋",
        "collection_info": null
    },
    {
        "uuid": "c0209c35ce806444320ce4a5133a080a",
        "title": "草木",
        "author": "梅尧臣",
        "content": "草木无处所，动摇知风形。\n今日万叶黄，昨日万叶青。\n青既渐衰变，黄亦渐凋零。\n人生恃岁月，种柏满郊垧。",
        "dynasty": "宋",
        "collection_info": null
    },
    {
        "uuid": "1a6ef4d9dad7394327aad6d5fce0f1c8",
        "title": "梦登河汉",
        "author": "梅尧臣",
        "content": "夜梦上河汉，星辰布其傍。\n位次稍能辩，罗列争光芒。\n自箕历牛女，与斗直相当。\n既悟到上天，百事应可详。\n其中有神官，张目如电光。\n玄衣乘苍虬，身佩水玉珰。\n丘蛇与穹鼈，盘结为纪纲。\n我心恐且怪，再拜忽祸殃。\n臣实居下土，不意涉此方。\n既得接威灵，敢问固不量。\n有牛岂不力，何惮使服箱。\n有女岂不工，何惮缝衣裳。\n有斗岂不柄，何惮挹酒浆。\n卷舌不得言，安用施穹苍。\n何彼东方箕，有恶务簸扬。\n唯识此五者，愿言无我忘。\n神官呼我前，告我无不臧。\n上天非汝知，何苦诘其常。\n岂惜尽告汝，于汝恐不祥。\n至如人间疑，汝敢问于王。\n扣头谢神官，臣言大为狂。\n骇汗忽尔觉，残灯荧空堂。",
        "dynasty": "宋",
        "collection_info": null
    },
    {
        "uuid": "7d3ad14ab0dc6783792f1eaca1b93143",
        "title": "寄宋次道中道",
        "author": "梅尧臣",
        "content": "再来魏阙下，旧友无一人。\n或为美官去，或为泉下尘。\n晚节相知者，操节许松筠。\n日世常山公，伯仲文学均。\n与我数还往，以义为比邻。\n屡假箧中书，校证多护真。\n次述盈百卷，补亡如继秦。\n中作渊明诗，平淡可拟伦。\n于时多骄佚，黄卷罕所亲。\n昨以兴西师，往往剑射伸。\n短衣夸走马，睅目语常瞋。\n欲效西山勇，遂笑东鲁仁。\n舍本趋富贵，乃与市贾滨。\n以此较于子，素业固未泯。\n前日之许昌，别君已经旬。\n偶然值河决，穷坐如涸鳞。\n临风思有寄，夜咏还达晨。",
        "dynasty": "宋",
        "collection_info": null
    },
    {
        "uuid": "46a4aea3798cbb718e7f77aabd52eba7",
        "title": "日蚀",
        "author": "梅尧臣",
        "content": "赫赫初出咸池中，浴光洗迹生天东。\n不觉有物来晦昧，团团一片如顽铜。\n前时虾蟆食尔妃，天下戢戢无有忠。\n责駡四方谁胆大，仰头愤愤唯卢仝。\n欲持寸刃去其害，气力虽有天难通。\n是时了无毫芒益，徒有文字辩且雄。\n仝死于今百余载，日月几度遭遮蒙。\n有人见之如不见，谁肯开口咨天公。\n老鸦居处已自稳，三足鼎峙何乖慵。\n而今有觜不能噪，而今有爪不能攻。\n任看怪物瞖天眼，方且省事保尔躬。\n日月与物固无恶，应由此鸟招祸凶。\n吾意髣髴料此鸟，定亦闪避离日宫。\n安逢后羿不乖暴，直与审悫弯强弓。\n射此贾怨鸟，以谢毒恶虫。\n二曜各安次，灾害无由逢。\n南不尤赤鸟，东不诮苍龙。\n北龟勿吐气，西虎勿啸风。\n五行不汩陈，虞舜生重瞳。\n我今作此诗，可与仝比功。",
        "dynasty": "宋",
        "collection_info": null
    },
    {
        "uuid": "7c01d3b230d1e239420709d54aa78414",
        "title": "寄王江州",
        "author": "梅尧臣",
        "content": "休嗟谪官去，山根胜穷边。\n当职言无隠，他时事好还。\n何尝闻堠火，唯是对炉烟。\n潮到盆城否，犹期信可传。",
        "dynasty": "宋",
        "collection_info": null
    },
    {
        "uuid": "169982e72294d1aeb2b52525d9ccdac7",
        "title": "薛九公期请赋山水字诗",
        "author": "梅尧臣",
        "content": "薛君堂悬山水字，请我试作山水诗。\n呼童磨墨慰君意，强作安得有好辞。\n昔年曾是杜陵客，东城水上横此碑。\n字方数尺形势健，岂似取次笔画为。\n东城父老语于我，推本剏自开元时。\n不知当时何所用，费功镵刻为瓌奇。\n我去长安十载后，此石谁辇来京师。\n苑中构殿激流水，暮春修禊浮酒巵。\n是时祠臣出不意，酒半使赋或气萎。\n日斜鸣跸不可驻，未就引去如鞭笞。\n脱我幸得预此列，玉阶立写从然萁。\n今虽下笔不称意，已书满幅令君嗤。",
        "dynasty": "宋",
        "collection_info": null
    },
    {
        "uuid": "cd769062dc731a32fa662860ab1db94a",
        "title": "七夕有感",
        "author": "梅尧臣",
        "content": "去年此夕肝肠绝，岁月凄凉百事非。\n一逝九泉无处问，又看牛女渡河归。",
        "dynasty": "宋",
        "collection_info": null
    },
    {
        "uuid": "46a7e9853d88a7a26154502d97c76be9",
        "title": "过开封古城",
        "author": "梅尧臣",
        "content": "荒城临残日，鸡犬三四家。\n岂復古阡陌，但问新桑麻。\n颓垣下多穴，所窟狐与蛇。\n汉兵堕铜镞，青血为土花。",
        "dynasty": "宋",
        "collection_info": null
    },
    {
        "uuid": "53cff18f6bd708c2c840c2bdd2bdaa78",
        "title": "通判桃花厅",
        "author": "梅尧臣",
        "content": "种桃西庭下，有意延东风。\n东风与雨至，染出枝上红。\n花底有小鸟，其字曰桃虫。\n既于桃得名，为桃言女工。\n翦罗作舞衣，奉君欢莫穷。\n举杯无愧者，避世武陵翁。",
        "dynasty": "宋",
        "collection_info": null
    },
    {
        "uuid": "5079116de95f33bb8afb4ac0ceec1757",
        "title": "任廷平归京",
        "author": "梅尧臣",
        "content": "言之少室西，定陟轘辕险。\n归心不避危，夕枕屡成魇。\n秋声故苑空，野气荒陵掩。\n独念京洛尘，曾将客衣染。",
        "dynasty": "宋",
        "collection_info": null
    },
    {
        "uuid": "2ec39944bc894c334eabdbf01792dc53",
        "title": "和通判太博鸡冠花十韵",
        "author": "梅尧臣",
        "content": "神农记百卉，五色异甘酸。\n乃有秋花实，全如鸡帻丹。\n笼烟何耸耸，泫露更团团。\n取譬可无意，得名殊足观。\n逼真归造化，任巧即雕剜。\n赤玉书留魏，丹砂句诵韩。\n诚能因物比，谁谓一时难。\n有客驱辞颖，临风运笔端。\n尝嗟古吟缺，每惜此芳残。\n揣情苦精妙，继音惭未安。",
        "dynasty": "宋",
        "collection_info": null
    },
    {
        "uuid": "94867bcfb066c5971058b9a202d632b7",
        "title": "秋夜感怀",
        "author": "梅尧臣",
        "content": "风叶相追逐，庭响如人行。\n独宿不成寐，起坐心屏营。\n哀哉齐体人，魂气今何征。\n曾不若陨箨，绕树犹有声。\n涕泪不能止，月落鸡号鸣。",
        "dynasty": "宋",
        "collection_info": null
    },
    {
        "uuid": "894388e2b45a7053abf8eccbc9a47f86",
        "title": "依韵和通判八月十五夜招翫月二章  其一",
        "author": "梅尧臣",
        "content": "寻常圆魄岂不好，竞爱今宵分外明。\n明极只知无隔碍，谁言桂树向中生。",
        "dynasty": "宋",
        "collection_info": null
    },
    {
        "uuid": "c12f0fb1225aedc043fee56e1b65de47",
        "title": "依韵和通判八月十五夜招翫月二章  其二",
        "author": "梅尧臣",
        "content": "一年一见最堪惜，百岁百夕能几多。\n纵有明年似今夕，明年同会復如何。",
        "dynasty": "宋",
        "collection_info": null
    },
    {
        "uuid": "36e669309cea423e0be33dc693ecac5e",
        "title": "蚯蚓",
        "author": "梅尧臣",
        "content": "蚯蚓在泥穴，出缩常似盈。\n龙蟠亦以蟠，龙鸣亦以鸣。\n自谓与龙比，恨不头角生。\n蝼蝈似相助，草根无停声。\n聒乱我不寐，每夕但欲明。\n天地且容畜，憎恶唯人情。",
        "dynasty": "宋",
        "collection_info": null
    },
    {
        "uuid": "1a682c1ab1765945a1baf0204d7d5340",
        "title": "秋风",
        "author": "梅尧臣",
        "content": "秋风不饶物，斗至声已恶。\n青林叶尚繁，虽好将恐落。\n人意诚爱惜，节候肯相若。\n白髮无再玄，盛衰兹可度。",
        "dynasty": "宋",
        "collection_info": null
    },
    {
        "uuid": "7d0fb739de96472d7d1e80b6ebbcaa68",
        "title": "韩宗彦寺丞通判邓州",
        "author": "梅尧臣",
        "content": "往岁陪祠泰坛下，始一相见如相知。\n我今入幙君有待，喜得款语胜前时。\n便嗟陈事日侵汨，虽欲数面曾无期。\n忽闻兵吏已迎候，马有行色车将脂。\n贺君有意事清简，太守亦鄙寻常为。\n骐骥步骤岂局促，凤皇羽翼多威仪。\n汉家近亲不復有，召父旧闻于今隳。\n隳由狂者生利害，曾未略究民间宜。\n祇言引水幸圭赋，矫请罢毁功何施。\n千载厚惠一日去，至今农亩空嗟咨。\n夫子才高识且远，勿畏势力重扶持。\n他年人作去思颂，愿以大字书长碑。",
        "dynasty": "宋",
        "collection_info": null
    },
    {
        "uuid": "241cec5f599fe19b9943a753590748e4",
        "title": "韩钦圣问西洛牡丹之盛",
        "author": "梅尧臣",
        "content": "韩君问我洛阳花，争新较旧无穷已。\n今年夸好方绝伦，明年更好还相比。\n君疑造化特着意，果乃区区可羞耻。\n尝闻都邑有胜意，既不钟人必钟此。\n由是其中立品名，红紫叶繁矜色美。\n萌芽始见长蒿莱，气焰旋看压桃李。\n乃知得地偶增异，遂出羣葩号奇伟。\n亦如广陵多芍药，闾井荒残无可齿。\n淮山邃秀付草树，不产髦英产佳卉。\n人于天地亦一物，固与万类同生死。\n天意无私任自然，损益推迁宁有彼。\n彼盛此衰皆一时，岂关覆焘为偏委。\n呼儿持纸书此说，为我缄之报韩子。",
        "dynasty": "宋",
        "collection_info": null
    },
    {
        "uuid": "24898587e3a154291d33946259d5655d",
        "title": "梦感",
        "author": "梅尧臣",
        "content": "生哀百十载，死苦千万春。\n何为千万春，厚地不復晨。\n我非忘情者，梦故不梦新。\n宛若昔之日，言语寻常亲。\n及寤动悲肠，痛逆如刮鳞。",
        "dynasty": "宋",
        "collection_info": null
    },
    {
        "uuid": "ab9646d35ed15b22a4104e3170e51141",
        "title": "秋鴈",
        "author": "梅尧臣",
        "content": "秋鴈多夜飞，前羣后孤来。\n俦合鸣自得，隻去音已哀。\n哀音能感人，肠酸非食梅。\n共将形影对，安得不早衰。",
        "dynasty": "宋",
        "collection_info": null
    },
    {
        "uuid": "e8cd7bb46ee6b62bd4aceda91d3a3ec8",
        "title": "依韵和通判把菊有寄",
        "author": "梅尧臣",
        "content": "湖边草树多，蠹叶已少色。\n唯菊不畏霜，淡艳如有德。\n自与兰并生，非因人所植。\n爱贵曾未厌，秋日短苦逼。\n朋好各相望，采持空叹息。\n临杯不能饮，对案不能食。\n借问君何忧，节物感人极。",
        "dynasty": "宋",
        "collection_info": null
    },
    {
        "uuid": "338f58843a1457f4f50dc70dbb2dcff4",
        "title": "曹承制知永康军",
        "author": "梅尧臣",
        "content": "铁骢黄金羁，年少蜀城守。\n蜀城临古江，正在离岸口。\n离岸李凉凿，其利实不久。\n既避沫水害，又以溉田亩。\n大此百民宜，遗祠奉牲酒。\n行当谨厥事，无乃为政首。",
        "dynasty": "宋",
        "collection_info": null
    },
    {
        "uuid": "a297c5c2bc5be1be5485c742453be46d",
        "title": "三鸟",
        "author": "梅尧臣",
        "content": "翩翩三奇鸟，各择松桂宜。\n二鸟同所向，并立高高枝。\n一鸟依别树，屈比二鸟卑。\n嗟嗟天下鸟，莫与三鸟期。\n三鸟鸣少和，蒿间多鸒斯。\n频频徒尔党，三鸟安可期。",
        "dynasty": "宋",
        "collection_info": null
    },
    {
        "uuid": "e2af8c70a4e2a293bf3a6b9273308b64",
        "title": "龙箕一首",
        "author": "梅尧臣",
        "content": "龙箕在天，莫不孕灵，我公生之。\n既生既德，曾谁与京。\n爰弼帝右，继序其荣之。\n赞我太平，万事其成之。\n殿我辅邦，庶民其宁之。\n政靡薄厚，百职其扬之。\n宜言显光，永锡乎后王。\n乃祝眉寿，乃献兕觥，福禄其将之。",
        "dynasty": "宋",
        "collection_info": null
    },
    {
        "uuid": "6a07e774e3bbd707a8d9862ea7d962c3",
        "title": "李廷老自蔡州见访云明日便归郑",
        "author": "梅尧臣",
        "content": "故人夜相过，秉烛为开席。\n车马立在门，罇酒岂暇索。\n亹亹别后言，怱怱恨将适。\n既去暝色合，不可见行迹。",
        "dynasty": "宋",
        "collection_info": null
    },
    {
        "uuid": "cba188c92fd2d5df44114490cbfa094c",
        "title": "墨竹",
        "author": "梅尧臣",
        "content": "许有卢娘能画竹，重抹细拖神且速。\n如将石上萧萧枝，生向笔间天意足。\n战叶斜尖点映间，透势虚黏断还续。\n粉节中心岂可知，淡墨分明在君目。",
        "dynasty": "宋",
        "collection_info": null
    },
    {
        "uuid": "0091299739b46d2e1db6c1fdedf2347c",
        "title": "江宁李谏议",
        "author": "梅尧臣",
        "content": "沧江石头下，沄沄泻天东。\n寒潮日夕至，不与废兴同。\n陛下始封地，气象常鬰葱。\n六代有旧迹，物景付与公。\n切莫负山水，可追王谢风。",
        "dynasty": "宋",
        "collection_info": null
    },
    {
        "uuid": "0d0069b2ab34ec8d0e6e34d5c1fdb37d",
        "title": "方在许昌幕内弟滁州谢判官有书邀余诗送近闻欧阳永叔移守此郡为我寄声也",
        "author": "梅尧臣",
        "content": "从事滁阳去，寄音苦求诗。\n吾诗固少爱，唯尔太守知。\n不敢辄所拒，勉勉作此辞。\n山城本寂寞，物色同淮夷。\n淮俗旧轻僄，未识远博宜。\n无将麟在郊，便欲等文貍。\n尔去事太守，当矫庸庸为。\n伊人道义富，尝立天子墀。\n我辈在蚁垤，难谓太华卑。\n又若游蹄涔，安见沧海涯。\n况于尔实亲，告尔尔勿疑。",
        "dynasty": "宋",
        "collection_info": null
    },
    {
        "uuid": "01de5b53fa27c9c20c1d260f67c23ee4",
        "title": "送胥裴二子迴马上作",
        "author": "梅尧臣",
        "content": "阴阴雪云低，游子去将懒。\n岂惟游子倦，疲马行亦款。\n送罢我独还，迴看鴈为伴。\n念此日暮时，寂寞闭竹馆。",
        "dynasty": "宋",
        "collection_info": null
    },
    {
        "uuid": "4eb501f72b2f4ddeb94374cab95ff3aa",
        "title": "初冬夜坐忆桐城山行",
        "author": "梅尧臣",
        "content": "我昔吏桐乡，穷山使屡蹑。\n路险独后来，心危常自怯。\n下顾云容容，前溪未可涉。\n半崕风飒然，惊鸟争堕叶。\n修蔓不知名，丹实坼在荚。\n林端野鼠飞，缘挽一何捷。\n马行闻虎气，竖耳鼻息嗋。\n遂投山家宿，骇汗衣尚浃。\n归来抚童仆，前事语妻妾。\n吾妻常有言，艰勤壮时业。\n安慕终日间，笑媚看妇靥。\n自是甘努力，于今无所慑。\n老大官虽暇，失偶泪满睫。\n书之空自知，城上鼓三迭。",
        "dynasty": "宋",
        "collection_info": null
    },
    {
        "uuid": "f67c8640f8b21847b630e5f11061f80f",
        "title": "和平叔道傍竹",
        "author": "梅尧臣",
        "content": "野田有修竹，丛踈饱于霜。\n下上乏佳禽，左右杂枯桑。\n岂无行路子，行路厌榛荒。\n忽见此翠色，徘徊未能忘。\n车马去何疾，迴顾隔山冈。",
        "dynasty": "宋",
        "collection_info": null
    },
    {
        "uuid": "4c68440cf912bd037231c1caeb2f972c",
        "title": "答裴如晦",
        "author": "梅尧臣",
        "content": "怀我歌我辞，乃知行子倦。\n音虽彼妙发，想若此可见。\n歌竟夜灯青，野窗鸣湿霰。\n髣髴闻孤鸿，飞急应有羡。",
        "dynasty": "宋",
        "collection_info": null
    },
    {
        "uuid": "25bd156781a3bda3d09aa980230f7c73",
        "title": "夜酌赵侯家闻合流曹光道诣府遂访之一夕纵谈明日光道赴本任邀余诗送因叙其言以赠焉",
        "author": "梅尧臣",
        "content": "方与旧将饮，谈兵灯烛前。\n闻有故交至，心喜辄轮边。\n跨马踏明月，往见竞留连。\n且共语出处，子怀予久然。\n男儿太平时，功业未可先。\n故当守诗书，道义跻古贤。\n苟復不得用，卷以放林泉。\n吾藴诚若此，奈何贫所缠。\n仕宦偶同郡，文字可以传。\n行行志兹语，聊用乐永年。",
        "dynasty": "宋",
        "collection_info": null
    },
    {
        "uuid": "7c32c0c56d892e6de9e1c96f7cbb2a9c",
        "title": "暮雪",
        "author": "梅尧臣",
        "content": "暮雪止復落，暗积如避人。\n平明视庭中，物物各已新。\n草木一变妍，枯槁忘其真。\n随风来无迹，高下得以均。\n采薇歌卒章，霏霏霑车轮。\n今岂无是作，劳苦不足陈。",
        "dynasty": "宋",
        "collection_info": null
    },
    {
        "uuid": "f5a38a40d149db7491b51ab1e528cf5a",
        "title": "西湖对雪",
        "author": "梅尧臣",
        "content": "独玩湖中雪，移舟水冻湾。\n寒塘起孤鴈，危树失前山。\n着物偏能积，衝风不碍还。\n无惭子猷兴，都尽剡溪间。",
        "dynasty": "宋",
        "collection_info": null
    },
    {
        "uuid": "016b88522a3a86878df8d9b29e80121b",
        "title": "依韵和资政侍郎雪后书事",
        "author": "梅尧臣",
        "content": "风旗冷落偏欺酒，众树芳菲欲并梅。\n人意不知南亩望，只惊鸿鴈向川来。",
        "dynasty": "宋",
        "collection_info": null
    },
    {
        "uuid": "352b39cca39f14d3e617fefd06fac1f5",
        "title": "王龙图知江陵",
        "author": "梅尧臣",
        "content": "捧诏出荆州，天心寄远忧。\n行车践残雪，寒色犯轻裘。\n祖軷山川阔，歌骊道路愁。\n吏迎多越乘，兵卫粲吴鈎。\n地与蛮溪接，江通汉水流。\n风宜橘林赋，俗尚竹枝讴。\n樽俎思畴日，烟云感旧游。\n终当劳侍从，宁久渚宫留。",
        "dynasty": "宋",
        "collection_info": null
    },
    {
        "uuid": "a5805ee175385b3a2d5810d87ef12d0b",
        "title": "依韵和通判太博雪后招饮二首  其一",
        "author": "梅尧臣",
        "content": "雪晴何所乐，乐趣在杯中。\n况復君家美，雕盘脍缕红。",
        "dynasty": "宋",
        "collection_info": null
    },
    {
        "uuid": "c0d06eb27ee594b0725535b0a182f3db",
        "title": "依韵和通判太博雪后招饮二首  其二",
        "author": "梅尧臣",
        "content": "邀饮奏醴醪，案杯烹蟹螯。\n吾非独醒者，莫诵楚人骚。",
        "dynasty": "宋",
        "collection_info": null
    },
    {
        "uuid": "6f81f09d09d92708179adf41603e8ba6",
        "title": "依韵和资政侍郎雪后登看山亭",
        "author": "梅尧臣",
        "content": "湖上晴烟冻未收，湖中佳景可迟留。\n更临危树看羣岫，雪色岚光向酒浮。",
        "dynasty": "宋",
        "collection_info": null
    },
    {
        "uuid": "e71e082032fe0173c2dd6659218ae1bd",
        "title": "雪中通判家饮迴",
        "author": "梅尧臣",
        "content": "朔风声满枯桑枝，阴云不定蛟龙归。\n冻禽聚立高树时，密云万里增寒威。\n访君留连举酒巵，胡琴奏罢欢已微。\n小驹跨去没四蹄，飘花凌乱霑人衣。\n醉目远望天地迷，何暇更问孤鸿飞。\n茅屋岂无单且饥，平明共贺麦陇肥。",
        "dynasty": "宋",
        "collection_info": null
    },
    {
        "uuid": "a5e77247129e221ea4db557b1b83a94a",
        "title": "雪后资政侍郎西湖宴集偶书",
        "author": "梅尧臣",
        "content": "潭心不冻处，鴈鹜自相依。\n积雪正无际，因风忽起飞。\n初惊如避弋，復下信忘机。\n偶得从公饮，聊书此景归。",
        "dynasty": "宋",
        "collection_info": null
    },
    {
        "uuid": "e34b5d1c2fe49003003ccbf80ca65360",
        "title": "近有谢师厚寄襄阳柑子乃吴人所谓绿橘耳今王德言遗姑苏者十枚此真物也因以诗答",
        "author": "梅尧臣",
        "content": "荆州持大橘，亦自名黄柑。\n忽得洞庭美，气味何可参。\n遂生吴洲思，恨不羽翼南。",
        "dynasty": "宋",
        "collection_info": null
    },
    {
        "uuid": "fef28ec9608672aea768d3fe39fd2145",
        "title": "运使刘察院因按历归西京拜省",
        "author": "梅尧臣",
        "content": "在昔志四海，所遇非一途。\n朝以言悟主，夕即被金朱。\n于兹亦未几，用直升云衢。\n台分东西属，御史从子除。\n天马日千里，岂并局促驹。\n朔北遏乱萌，褒嘉赐玺书。\n乃衣汉使绣，威誉倾国都。\n借问世上荣，万国与此殊。\n明朝归洛阳，聊且饯高车。\n亭堠况非远，春郊无疾驱。",
        "dynasty": "宋",
        "collection_info": null
    },
    {
        "uuid": "052fe446ea16a8b953925488c43b7e53",
        "title": "余之亲家有女子能点酥为诗并花果麟凤等物一皆妙绝其家持以为岁日辛盘之助余丧偶儿女服未除不作岁因转赠通判通判有诗见答故走笔酬之",
        "author": "梅尧臣",
        "content": "翦竹缠金大于掌，红缕龟纹挑作网。\n琼酥点出探春诗，玉刻小书题在牓。\n名花杂果能眩真，祥兽珍禽得非广。\n礧落男儿不足为，女工余思聊可赏。",
        "dynasty": "宋",
        "collection_info": null
    },
    {
        "uuid": "ec9f5e58da756defa90df6714f9866a7",
        "title": "元日",
        "author": "梅尧臣",
        "content": "昔遇风雪时，孤舟泊吴埭。\n江潮未应浦，尽室坐相对。\n行庖得海物，咸酸何琐碎。\n久作北州人，食此欣已再。\n是时值新岁，庆拜乃唯内。\n草率具盘餐，约略施粉黛。\n举杯更献酬，各尔祝鲐背。\n咀橘齿病酸，目已惊老态。\n岂意未几年，中路苦失配。\n嘉辰众所喜，悲泪我何耐。\n曩欢今已哀，日月不可頼。\n前视四十春，空期此身在。\n世事都厌闻，读书未忍退。\n过目虽已忘，宁舍心久爱。\n何当往京口，竹里翦荒秽。\n行歌乐暮节，薪菽甘自刈。",
        "dynasty": "宋",
        "collection_info": null
    },
    {
        "uuid": "208ad11187c61fb28ca34f734b020a25",
        "title": "通判遗新柳",
        "author": "梅尧臣",
        "content": "园柳发新荑，官居雪尚壅。\n君喜持报春，衰意非旧勇。\n芳菲即可插，余髮惭种种。",
        "dynasty": "宋",
        "collection_info": null
    },
    {
        "uuid": "3541e767d0128d48219100b34c9207a0",
        "title": "送孙曼卿锁厅赴举",
        "author": "梅尧臣",
        "content": "旧果岂非好，截树接新枝。\n欲变明年花，曾不根本移。\n屈彼自然性，曰兹山木卑。\n子才实艳富，久为人所推。\n固当升高科，我送作此诗。",
        "dynasty": "宋",
        "collection_info": null
    },
    {
        "uuid": "c1fcaa43189452246cd17c653f9e00cc",
        "title": "依韵和刘察院送客迴过潩水马上有作",
        "author": "梅尧臣",
        "content": "车骑踏春堤，翛然思如濯。\n望骢人自避，解冻鱼方乐。\n拏流古树根，跨岸枯薪彴。\n烟云淡淡天，嫩绿生丛薄。",
        "dynasty": "宋",
        "collection_info": null
    },
    {
        "uuid": "9985310ded5e885843cecadc785d4707",
        "title": "不知梦",
        "author": "梅尧臣",
        "content": "梦中不知梦，但谓平常时。\n相与共笑言，焉问久别离。\n有赠若有得，及觉已失之。\n人生在世间，何异梦寐为。",
        "dynasty": "宋",
        "collection_info": null
    },
    {
        "uuid": "b3e2dc0039733182c368c87d48f392d1",
        "title": "郏城道中",
        "author": "梅尧臣",
        "content": "行行溪水边，镜碧不可唾。\n安知有沫流，草木多偃卧。\n潭鸟瞥復没，滩沙浄如簸。\n不独荆州民，居险颈瘿大。",
        "dynasty": "宋",
        "collection_info": null
    },
    {
        "uuid": "724f6e063fdc62e324a12caa7694ae05",
        "title": "汝州后池听水",
        "author": "梅尧臣",
        "content": "春水泉脉动，分岩临涧源。\n津津出石齿，泠泠萦竹根。\n犹和野云翠，復落郡池喧。\n心静意自适，不知朝市烦。",
        "dynasty": "宋",
        "collection_info": null
    },
    {
        "uuid": "c2c85a1f37e13c2e909f73f088936159",
        "title": "春鸠",
        "author": "梅尧臣",
        "content": "鸣鸠识阴晦，聒聒雌逐雄。\n鹊巢汝得共，可蔽雨与风。\n春物况不晚，杏萼已半红。\n试看池馆间，燕雀随西东。",
        "dynasty": "宋",
        "collection_info": null
    },
    {
        "uuid": "fb30b13341d6a2f76139a34dcac564a1",
        "title": "留别汝守王待制仲仪",
        "author": "梅尧臣",
        "content": "来时柳未芽，去见杏吐萼。\n相欢无几日，节候已非昨。\n邂逅二十年，三遇三暌索。\n会合信难常，焉用计疎数。",
        "dynasty": "宋",
        "collection_info": null
    },
    {
        "uuid": "562ac634943ccb0c9ec3d8498029585d",
        "title": "梦觉",
        "author": "梅尧臣",
        "content": "夕梦多梦之，觉来遂成忆。\n忆子生平时，事往无一得。\n信若此梦寐，岂不见颜色。\n復存来告言，言虚音匪默。\n是觉曷为真，觉梦可以惑。",
        "dynasty": "宋",
        "collection_info": null
    },
    {
        "uuid": "5460ee7737fd8f94ad2a3311bb383758",
        "title": "汝州",
        "author": "梅尧臣",
        "content": "主人少听我，为言风土殊。\n美哉面有颡，生此颈若壶。\n噫号无冬夏，岁祷无嗟吁。\n只怜郡池上，不异山林居。",
        "dynasty": "宋",
        "collection_info": null
    },
    {
        "uuid": "46412516b6a5d26bf1eeee095cbd1978",
        "title": "逢牧",
        "author": "梅尧臣",
        "content": "国马一何多，来牧郊甸初。\n大羣几百杂，小羣数十驱。\n或聚如斗蚁，或散如惊乌。\n或践麦无根，或啮树无肤。\n牧卒殊不顾，抱鞭入民墟。\n欲酒与之饮，欲食与之餔。\n日暮卒醉饱，枕鞭当路隅。\n茫茫非其土，谁念有官租。",
        "dynasty": "宋",
        "collection_info": null
    },
    {
        "uuid": "f94d838a626d98cc1e48cd9a14fa7ab5",
        "title": "寄滁州欧阳永叔",
        "author": "梅尧臣",
        "content": "昔读韦公集，固多滁州词。\n烂熳写风土，下上穷幽奇。\n君今得此郡，名与前人驰。\n君才比江海，浩浩观无涯。\n下笔犹高帆，十幅美满吹。\n一举一千里，只在顷刻时。\n寻常行舟舻，傍岸撑牵疲。\n有才苟如此，但恨不勇为。\n仲尼着春秋，贬骨常苦笞。\n后世各有史，善恶亦不遗。\n君能切体类，镜照嫫与施。\n直辞鬼胆惧，微文姦魄悲。\n不书儿女书，不作风月诗。\n唯存先王法，好丑无使疑。\n安求一时誉，当期千载知。\n此外有甘脆，可以奉亲慈。\n山蔬采笋蕨，野膳猎麏麋。\n鲈脍古来美，枭{炙火=肉}今且推。\n夏果亦琐细，一一旧颇窥。\n圆尖剥水实，青红摘林枝。\n又足供宴乐，聊与子所宜。\n慎勿思北来，我言非狂痴。\n洗虑当以浄，洗垢当以脂。\n此语同饮食，远寄入君脾。",
        "dynasty": "宋",
        "collection_info": null
    },
    {
        "uuid": "b9f51ed23e741c0613bf4c6997fc59d3",
        "title": "卫州通判赵中舍",
        "author": "梅尧臣",
        "content": "我久在河内，颇知卫风俗。\n沙田多种稻，野饭殊脱粟。\n况闻别乘至，伫望大河曲。\n饮罢何以赠，柔条路傍绿。",
        "dynasty": "宋",
        "collection_info": null
    },
    {
        "uuid": "a9b944f5c4b5286eb119d8057622a2da",
        "title": "资政王侍郎命赋梅花用芳字",
        "author": "梅尧臣",
        "content": "许都二月杏初盛，公府后园梅亦芳。\n因思江南花最早，开时不避雪与霜。\n主人惜春春未晚，遂命官属携壶觞。\n酒行守吏摘花至，素艳紫萼繁于装。\n夭桃秾李不可比，又况无此清淡香。\n岂辞尽醉对颜色，频嗅竞黏鬚蘂黄。\n何时结子助调鼎，我心旧职不敢忘。",
        "dynasty": "宋",
        "collection_info": null
    },
    {
        "uuid": "bf1bce49d4ccc2023c083803e3707052",
        "title": "欧阳永叔寄琅琊山李阳冰篆十八字并永叔诗一首欲予继作因成十四韵奉答",
        "author": "梅尧臣",
        "content": "我坐许昌尘土中，山翠泉声违眼耳。\n公虽被谪守滁阳，日少郡事穷山水。\n东南有风西北来，忽得书诗连数纸。\n并寄阳冰古篆字，字形矫矫龙蛇起。\n其文乃只题姓名，大历六年春气尾。\n报云此篆无人知，野僧好事为公指。\n公留岩下久徘徊，公剔莓苔汲泉洗。\n点画虽然未苦讹，霜侵风剥多皴理。\n公疑鸟迹踏苍崖，山祇爱惜将有以。\n云藏至今不近俗，月伴古源清且泚。\n此石公知石不知，公与前人定知己。\n墨模几幅许传玩，譬于玦玉终可喜。\n况復为诗刻其下，句奇字峻惊山鬼。\n何当少得从公游，为公挥笔宁非美。",
        "dynasty": "宋",
        "collection_info": null
    },
    {
        "uuid": "432e34f4e078fe2ef85bd0cd0197d024",
        "title": "依韵答范天民",
        "author": "梅尧臣",
        "content": "古今冠佩立朝人，多作北山松下尘。\n我爱蟠桃种来久，开花结子不由春。",
        "dynasty": "宋",
        "collection_info": null
    },
    {
        "uuid": "a4f55bf5339129245abec20b7bf1153b",
        "title": "樊推官劝予止酒",
        "author": "梅尧臣",
        "content": "少年好饮酒，饮酒人少过。\n今既齿髮衰，好饮饮不多。\n每饮辄呕泄，安得六府和。\n朝酲头不举，屋室如盘涡。\n取乐反得病，卫生理则那。\n予欲从此止，但畏人讥诃。\n樊子亦能劝，苦口无所阿。\n乃知止为是，不止将如何。",
        "dynasty": "宋",
        "collection_info": null
    },
    {
        "uuid": "ca74107cd75344a7a382243f32b1157a",
        "title": "依韵和通判二月十五日雨中",
        "author": "梅尧臣",
        "content": "仲春月既望，物候恰分中。\n窗听五更雨，花开前日风。\n诗成止酒后，病怯举杯空。\n短髮虽然黑，心如一老翁。",
        "dynasty": "宋",
        "collection_info": null
    },
    {
        "uuid": "b7f4031d20e729d367847b3cec935233",
        "title": "感春之际以病止酒水丘有简云时雨乍晴物景鲜丽疑其未是止酒时因成短章奉答",
        "author": "梅尧臣",
        "content": "东风固无迹，何处见春归。\n土逐草心坼，雨兼花片飞。\n虽怜柔甲长，只恐艳条稀。\n君但惜晴景，休言止酒非。",
        "dynasty": "宋",
        "collection_info": null
    },
    {
        "uuid": "0e4d5a022e53f64fbd0afbed0b5cda03",
        "title": "和永叔琅琊山六咏 归云洞",
        "author": "梅尧臣",
        "content": "洞深岂不有神物，朝朝但见云飞还。\n云收雨歇草树湿，涧下流水空潺潺。",
        "dynasty": "宋",
        "collection_info": null
    },
    {
        "uuid": "8c51e9ea327e8a98046a269161256a95",
        "title": "和永叔琅琊山六咏 琅琊溪",
        "author": "梅尧臣",
        "content": "枯藤垂溪水已消，溪水溅溅石间乱。\n潭静鸟呼人渡时，鸟惊人语来还散。",
        "dynasty": "宋",
        "collection_info": null
    },
    {
        "uuid": "36ba9dfc8048148261f9933d2a2370cf",
        "title": "和永叔琅琊山六咏 班春亭",
        "author": "梅尧臣",
        "content": "林下鸣鸠坼晴杏，田间水漫春溶溶。\n使君固自足风美，时傍青山去问农。",
        "dynasty": "宋",
        "collection_info": null
    },
    {
        "uuid": "66235043c151b7d073c8f0e84dda5155",
        "title": "和永叔琅琊山六咏 庶子泉",
        "author": "梅尧臣",
        "content": "沙穴石窦无限泉，此泉缘底名不灭。\n庶子去来多少年，依旧清心共泉洁。",
        "dynasty": "宋",
        "collection_info": null
    },
    {
        "uuid": "b26c3b7c9c8241cb66d8559d142573d2",
        "title": "和永叔琅琊山六咏 石屏路",
        "author": "梅尧臣",
        "content": "寻常画屏多画山，何意此山还作屏。\n峭排直上几千尺，下有石路莓苔青。",
        "dynasty": "宋",
        "collection_info": null
    },
    {
        "uuid": "04a1c11afb23746e18cb97f170d70f7c",
        "title": "和永叔琅琊山六咏 惠觉方丈",
        "author": "梅尧臣",
        "content": "松门隠者我未识，一见君诗如已奭。\n岁月任随人事迁，此身不动云生壁。",
        "dynasty": "宋",
        "collection_info": null
    },
    {
        "uuid": "ac52f9e67ec9b688e1a6b231149ea66a",
        "title": "答宋学士次道寄澄心堂纸百幅",
        "author": "梅尧臣",
        "content": "寒溪浸楮舂夜月，敲冰举帘匀割脂。\n焙干坚滑若铺玉，一幅百钱曾不疑。\n江南老人有在者，为予尝说江南时。\n李主用以藏秘府，外人取次不得窥。\n城破犹存数千幅，致入本朝谁谓奇。\n漫堆閒屋任尘土，七十年来人不知。\n而今制作已轻薄，比于古纸诚堪嗤。\n古纸精光肉理厚，迩岁好事亦稍推。\n五六年前吾永叔，赠予两轴令宝之。\n是时颇叙此本末，遂号澄心堂纸诗。\n我不善书心每愧，君又何此百幅遗。\n重增吾赧不敢拒，且置缣箱何所为。",
        "dynasty": "宋",
        "collection_info": null
    },
    {
        "uuid": "fc13cb6fa2f968c52e5737007395a88f",
        "title": "二月雨后有蚊蚋",
        "author": "梅尧臣",
        "content": "春夜一二蚊蚋飞，久不见之尚可喜。\n而今稍喧来聒人，向后更暖奈尔觜。",
        "dynasty": "宋",
        "collection_info": null
    },
    {
        "uuid": "758016a6fe6c91dd58d07dad47747d95",
        "title": "春寒",
        "author": "梅尧臣",
        "content": "春昼自阴阴，云容薄更深。\n蝶寒方敛翅，花冷不开心。\n亚树青帘动，依山片雨临。\n未尝辜景物，多病不能寻。",
        "dynasty": "宋",
        "collection_info": null
    },
    {
        "uuid": "7c029c238a1039e5e24a75c379f0f66a",
        "title": "答韩三子华韩五持国韩六玉汝见赠述诗",
        "author": "梅尧臣",
        "content": "圣人于诗言，曾不专其中。\n因事有所激，因物兴以通。\n自下而磨上，是之谓国风。\n雅章及颂篇，刺美亦道同。\n不独识鸟兽，而为文字工。\n屈原作离骚，自哀其志穷。\n愤世嫉邪意，寄在草木虫。\n迩来道颇丧，有作皆言空。\n烟云写形象，葩卉咏青红。\n人事极谀谄，引古称辨雄。\n经营唯切偶，荣利因被蒙。\n遂使世上人，只曰一艺充。\n以巧比戏弈，以声喻鸣桐。\n嗟嗟一何陋，甘用无言终。\n然古有登歌，缘辞合征宫。\n辞由士大夫，不出于瞽蒙。\n予言与时辈，难用犹笃癃。\n虽唱谁能听，所遇辄瘖聋。\n诸君前有赠，爱我言过丰。\n君家好兄弟，响合如笙丛。\n虽欲一一报，强说恐非衷。\n聊书类顽石，不敢事磨砻。",
        "dynasty": "宋",
        "collection_info": null
    },
    {
        "uuid": "cf769abd1498811a018d6e94511a021f",
        "title": "前以诗答韩三子华后得其简因叙下情",
        "author": "梅尧臣",
        "content": "前者报君诗，妄说良有以。\n昔予在京师，多为人所诋。\n短章然无工，实未甘艺比。\n因君有过褒，聊且发愤悱。\n何言敢为师，乃是贵不韪。\n平常遭口语，攒集犹毒矢。\n此论苟一出，是非必蜂起。\n偶尔道瘖聋，多疑已窃指。\n虽恃不欺衷，恨未致速死。\n安得二顷田，归耕曷为耻。\n谁能事州郡，鸡狗徒聒耳。",
        "dynasty": "宋",
        "collection_info": null
    },
    {
        "uuid": "3f6cc74d85905b032541e9629977f91e",
        "title": "过颖桥怀永叔",
        "author": "梅尧臣",
        "content": "昔送之官东郡时，夜阑对酒风揭屋。\n君今淮海予再过，古驿依依老槐绿。",
        "dynasty": "宋",
        "collection_info": null
    },
    {
        "uuid": "a21f91634fa8ea126bd3998bbc57e5f4",
        "title": "椹涧昼梦",
        "author": "梅尧臣",
        "content": "谁谓死无知，每出辄来梦。\n岂其忧在途，似亦会相送。\n初看不异昔，及寤始悲痛。\n人间转面非，清魂殁犹共。",
        "dynasty": "宋",
        "collection_info": null
    },
    {
        "uuid": "a69d296380b8eb00ff8e6fd94fbdeae9",
        "title": "灵树铺夕梦",
        "author": "梅尧臣",
        "content": "昼梦同坐偶，夕梦立我左。\n自置五色丝，色透缣囊过。\n意在留补缀，恐衣或绽破。\n殁仍忧我身，使存心得堕。",
        "dynasty": "宋",
        "collection_info": null
    },
    {
        "uuid": "36039773f8d26cb817f2fe282fbf6270",
        "title": "汝州王待制以长篇劝予復饮酒因谢之",
        "author": "梅尧臣",
        "content": "前因饮酒多，乃苦伤营卫。\n呕血踰数升，几不成病肺。\n上念父母老，下念妻儿稚。\n不死常抱痾，于身宁自贵。\n樊子来劝我，止饮良有谓。\n公復遗我诗，责我词甚毅。\n指以年齿衰，非酒何养气。\n春饮景可乐，夏饮暑可避。\n秋饮心忘愁，冬饮暖胜被。\n醉歌人不怪，醉言人不忌。\n在酒功实多，止酒酒何罪。\n假如寿九十，今子已半世。\n不饮徒自苦，未必止为利。\n胡汨妄与真，恐乖达者意。\n屈原吟泽畔，方悟独醒累。\n子居今之时，安免人病议。\n是以告子勤，子守亦谬诗。\n我读纔一过，不觉颜起愧。\n自兹愿少饮，但不使疾炽。\n书此以谢公，公言诚有味。",
        "dynasty": "宋",
        "collection_info": null
    },
    {
        "uuid": "109867f539954d961f95dc7b63c2e40c",
        "title": "和王待制清凉院观牡丹赋诗",
        "author": "梅尧臣",
        "content": "公言牡丹盛，未覩古人诗。\n品众自争贵，叶多方见奇。\n名因他姓着，色为别根移。\n华髮我何感，洛阳年少时。",
        "dynasty": "宋",
        "collection_info": null
    },
    {
        "uuid": "16a2c1a399a0d660053447bd2edbad3d",
        "title": "和王待制牡丹咏",
        "author": "梅尧臣",
        "content": "谁移洛川花，一日来汝海。\n浓淡百般开，风露几番改。\n傍栏人自醉，惜翦春有待。\n使君方少年，共赏喜我在。",
        "dynasty": "宋",
        "collection_info": null
    },
    {
        "uuid": "d87a7bece791187e43a41deaedb51e52",
        "title": "洛阳牡丹",
        "author": "梅尧臣",
        "content": "古来多贵色，殁去定何归。\n清魄不应散，艳花还所依。\n红栖金谷妓，黄值洛川妃。\n朱紫亦皆附，可言人世稀。",
        "dynasty": "宋",
        "collection_info": null
    },
    {
        "uuid": "137237a6760d4b34ed61e38c75867426",
        "title": "汝州等慈寺阁望嵩岳",
        "author": "梅尧臣",
        "content": "峥嵘古寺阁，苍山插晴檐。\n少室出天外，巍巍何尊严。\n王都在其下，风露国所霑。\n日暮飞云归，已失中顶尖。",
        "dynasty": "宋",
        "collection_info": null
    },
    {
        "uuid": "1cf9515b59c4bd4e985d4c23daaa59b2",
        "title": "睡意",
        "author": "梅尧臣",
        "content": "少时好睡常不足，上事亲尊日拘束。\n夜吟朝诵无暂休，目胔生疮臂消肉。\n今踰四十无所闻，又况丧妻仍独宿。\n虚堂浄扫焚清香，安寝都忘世间欲。\n花时啼鸟不妨喧，清暑北窗聊避燠。\n叶落夜雨声满阶，雪下晓寒低压屋。\n四时自得兴味佳，岂必锵金与鸣玉。\n万事易厌此不厌，真可养恬无夭促。\n且梦庄周化蝴蝶，焉顾仲尼讥朽木。\n人事几不如梦中，休用区区走荣禄。",
        "dynasty": "宋",
        "collection_info": null
    },
    {
        "uuid": "86f8ebda2d76181dd390670c89277d4c",
        "title": "三月十四日汝州梦",
        "author": "梅尧臣",
        "content": "我归十九年，饮不负升斗。\n昨夕梦见之，谓须多置酒。\n虽慰魂来言，定不復入口。\n俟当返吾庐，且为贮罂缶。\n梦寐何敢欺，从笑愚所守。",
        "dynasty": "宋",
        "collection_info": null
    },
    {
        "uuid": "d039ac10365eecd35f28c2886691454c",
        "title": "再别仲仪",
        "author": "梅尧臣",
        "content": "前别岁月远，道同情相亲。\n三旬忽相见，愈厚不厌频。\n昔云思数面，今无愧古人。\n睠然东去怀，纷若陌上尘。",
        "dynasty": "宋",
        "collection_info": null
    },
    {
        "uuid": "30d05e5b67a45d70b91ba3865f4e19c0",
        "title": "夕发阳翟",
        "author": "梅尧臣",
        "content": "我行阳翟道，暮雨原上急。\n麒麟冢相望，霹雳碑下立。\n农耕傍山去，鬼火迸林入。\n莫问泉下人，马隤衣更湿。",
        "dynasty": "宋",
        "collection_info": null
    },
    {
        "uuid": "232c38318cad9b6a9fbfa6f2c00a4a86",
        "title": "缺月",
        "author": "梅尧臣",
        "content": "缺月来照屋角时，西家狗吠东家疑。\n夜深精灵鬼初动，窸窣古莽无风吹。",
        "dynasty": "宋",
        "collection_info": null
    },
    {
        "uuid": "b62b8d5103eb60fc72d17e6f785b290f",
        "title": "道次灵井",
        "author": "梅尧臣",
        "content": "井面水不动，傍分龙鳞激。\n泉气时生沤，上涌光的皪。\n深苔翠堪染，石底清可觌。\n旱岁或来祠，弹絃属灵觋。",
        "dynasty": "宋",
        "collection_info": null
    },
    {
        "uuid": "f253ec6e7125e21033fadf15ae08c98b",
        "title": "答江十邻几",
        "author": "梅尧臣",
        "content": "蔡州虽非遐，作书素所懒。\n春风领燕来，得君词款款。\n燕迴须在秋，此报莫言缓。\n何日见嵇康，重弹广陵散。",
        "dynasty": "宋",
        "collection_info": null
    },
    {
        "uuid": "7b3a2698b2a141e2366c33a38adaf965",
        "title": "喜谢师厚及第",
        "author": "梅尧臣",
        "content": "宿雨洗新绿，朝日初闻鶑。\n风从天门来，吹下玉简名。\n列星二十八，经纬何纵横。\n南方朱鸟目，光焰令人惊。\n其余撒沙众，龟鼈瓜瓠明。\n吾欣安石后，世世有令声。",
        "dynasty": "宋",
        "collection_info": null
    },
    {
        "uuid": "f02123a9f830867f740717ea05e3f242",
        "title": "孟夏二日通判太博惠庭花二十枝云是手植因以为答",
        "author": "梅尧臣",
        "content": "前日已春尽，夏卉抽嫩青。\n唯君所植花，余红犹满庭。\n常惜畏景逼，赠未及飘零。\n欲插为之醉，但惭髮星星。",
        "dynasty": "宋",
        "collection_info": null
    },
    {
        "uuid": "446af2aad2815e2444e3fb253845ded6",
        "title": "水丘于西湖得活鲫鱼三尾见遗余顷在襄城获数尾时欧阳永叔方自干德移滑台留待其至且有诗后居京师蔡仲谋者亦有以赠乃思襄时所留復有诗于今三得三咏之矣",
        "author": "梅尧臣",
        "content": "襄城得圆鲫，留以待吾友。\n大梁又得之，始忆终按酒。\n今君復持赠，重念滁阳守。\n滁阳石濑中，此物岂无有。\n三得实嘉遗，我敢自私口。\n口且不争甘，事亦难利诱。",
        "dynasty": "宋",
        "collection_info": null
    },
    {
        "uuid": "04407dec7f3c0aa7398188ed347d2728",
        "title": "和江邻几见寄",
        "author": "梅尧臣",
        "content": "清风当昼起，吹我庭下槐。\n轩轩枝上叶，碎影乱绿苔。\n左右无人声，时有啼禽来。\n啼禽感所怀，其音一何哀。\n思归无晓夕，血滴山榴开。\n曰予当是时，为之肠九迴。\n江子方谪官，復有拟古才。\n远寄平淡辞，曷报琼与瓌。",
        "dynasty": "宋",
        "collection_info": null
    },
    {
        "uuid": "44c0adeba24fbe0d9282db29280841b4",
        "title": "雀夺燕巢生四雏",
        "author": "梅尧臣",
        "content": "去年燕营巢，衔泥入我庐。\n秋归春復来，横被雀所居。\n翩然去不较，义者欲与除。\n毁覆必伤卵，爱彼此何疎。\n乃竢长黄口，逐之宁曰纾。\n果得生四雏，卉色头戢如。\n后当还燕巢，穿屋不害余。",
        "dynasty": "宋",
        "collection_info": null
    },
    {
        "uuid": "4b395dd6fbc7c76647cf21427f3d7fd9",
        "title": "和欧阳永叔啼鸟十八韵",
        "author": "梅尧臣",
        "content": "南方穷山多野鸟，百种巧口乘春鸣。\n深林参天不见日，满壑呼啸难识名。\n但依音响得其字，因与尔雅殊形声。\n我昔曾有禽言诗，粗究一二啼嚎情。\n苦竹冈头泥滑滑，君时最赏趣向精。\n余篇亦各有思致，恨未与尽众鸟评。\n君今山郡日无事，静听鸟语如交争。\n提壶相与来劝饮，戴胜亦助能劝耕。\n我念此鸟颇有益，如欲使君勤以行。\n劝耕幸且强职事，劝饮亦冀无独醒。\n杜鹃蜀魄哭归去，小人怀土慎勿听。\n城头春鸠自谓拙，鹊巢辄处安得平。\n高窠乔木美毛羽，咔吭叶底无如鶑。\n口中调簧定何益，下啄蚯蚓孰曰清。\n自余多类不足数，一一推本烦神灵。\n我居中土别无鸟，老鸦鸜鹆方纵横。\n教雏叫噪日羣集，岂有劝酒花下倾。\n愿君切莫厌啼鸟，啼鸟于君无所营。",
        "dynasty": "宋",
        "collection_info": null
    },
    {
        "uuid": "dabce79eac74442237a48ee60a0c6011",
        "title": "和永叔桐花十四韵",
        "author": "梅尧臣",
        "content": "湛湛碧井水，其上有梧桐。\n春随井气生，白花飞蒙蒙。\n晓枝滴甘露，味落寒泉中。\n结实待瑞羽，岁晚半枯空。\n桐既无凤皇，井岂潜蛟龙。\n乃知至神物，未易令人逢。\n当时集颍川，偶值黄次公。\n次公入为相，此鸟曷不从。\n遂使神鹖雀，竟用奇怪穷。\n我言非毁古，欲遵平直踪。\n我愿二千石，但使德化隆。\n有桐凤不来，于桐无愧容。\n有凤政不举，于凤何为崇。\n答君桐花篇，聊以发我衷。",
        "dynasty": "宋",
        "collection_info": null
    },
    {
        "uuid": "e4f26a54763e83ae9b0bc104c1bc091b",
        "title": "和王仲仪咏瘿二十韵",
        "author": "梅尧臣",
        "content": "汝水出山险，汝民多病瘿。\n或如鸡精满，或若猿嗛并。\n女惭高掩襟，男大阔裁领。\n饮水拟注壶，吐词侔有鲠。\n樗里既已闻，杜预亦不幸。\n秦人号智囊，吴瓠繫狗颈。\n𦢏𩲞常柱颐，伶仃安及胫。\n只欲仰问天，无由俯窥井。\n挟带岁月深，冒犯风霜冷。\n厌恶虽自知，剖割且谁肯。\n不唯羞把镜，仍亦愁弔影。\n内疗烦羊厣，外砭费针颖。\n在木曰楠榴，刳之可为皿。\n此诚无所用，既有何能辟。\n膨脝厕无首，臃肿异胪顶。\n难将面目施，可与胎胞逞。\n贤哉临汝守，世德调金鼎。\n氓俗虽丑乖，教令日修整。\n风土恐随迁，晨昏忧屡省。\n傥欲便慈颜，名城不难请。",
        "dynasty": "宋",
        "collection_info": null
    },
    {
        "uuid": "176ed38bcb2402e56890712dc3046eb6",
        "title": "忆吴松江晚泊",
        "author": "梅尧臣",
        "content": "念昔西归时，晚泊吴江口。\n迴堤遡清风，淡月生古柳。\n夕鸟独远来，渔舟犹在后。\n当时谁与同，涕忆泉下妇。",
        "dynasty": "宋",
        "collection_info": null
    },
    {
        "uuid": "551342e68e7cdef236aabfd4ae9ec964",
        "title": "使者自随州来知尹师鲁寓止僧舍语其处物景甚详因作诗以寄焉",
        "author": "梅尧臣",
        "content": "驿使话汉东，故人迁谪处。\n所居虽非居，有树即嘉树。\n日膳或鸡肫，时蔬多笋芋。\n夜堂蛇结蟠，昼户鹊噪聚。\n着书今未成，爱静已得趣。\n予欲访其人，炎蒸未能去。",
        "dynasty": "宋",
        "collection_info": null
    },
    {
        "uuid": "2d84dacf4a6142388b33eb4f9c920a70",
        "title": "夏日对雨偶成寄韩仲文兄弟",
        "author": "梅尧臣",
        "content": "日日城头雨，还愁湖上波。\n窗中人自听，门外潦应多。\n不畏车生耳，还愁麦化蛾。\n吾庐无所有，频看壁间梭。",
        "dynasty": "宋",
        "collection_info": null
    },
    {
        "uuid": "ab0cd7a27d48114ed31ab57728265a98",
        "title": "忆将渡扬子江",
        "author": "梅尧臣",
        "content": "月晕知天风，舟人夜相语。\n平明好挂帆，白浪须出浦。\n此身犹在吴，归梦预到楚。\n今日念同来，吾妻已为土。",
        "dynasty": "宋",
        "collection_info": null
    },
    {
        "uuid": "9a6b613878f69c8d32781a588b544711",
        "title": "秀叔头蝨",
        "author": "梅尧臣",
        "content": "吾儿久失恃，髮括仍少栉。\n曾谁具汤沐，正尔多虮蝨。\n变黑居其元，怀絮宅非吉。\n蒸如蚁乱缘，聚若蚕初出。\n鬓搔剧蓬葆，何暇嗜梨栗。\n翦除诚未难，所恶累形质。",
        "dynasty": "宋",
        "collection_info": null
    },
    {
        "uuid": "6bf727b554b5b5bd31642e328784bb07",
        "title": "稚子获雀雏",
        "author": "梅尧臣",
        "content": "屋头小雀雏，气力苦未长。\n乘暄学调羽，忽挂蜘蛛网。\n其母不能救，啁啾空下上。\n乃为人所探，不是虫丝枉。",
        "dynasty": "宋",
        "collection_info": null
    },
    {
        "uuid": "2a807669b86cc9165690548c5e953c4e",
        "title": "丙戌五月二十二日昼寝梦亡妻谢氏同在江上早行忽逢岸次大山遂往游陟予赋百余言述所覩物状及寤尚记句有共登云母山不得同宫处仿像梦中意续以成篇",
        "author": "梅尧臣",
        "content": "昼梦与予行，早发江上渚。\n共登云母山，不得同宫处。\n何嗟不同宫，似所厌途旅。\n树杪俯乌巢，坼鷇方仰乳。\n雄雌更守林，号噪见飞鼠。\n鼠惊竖毛怒，袅枝如发弩。\n逡巡吼风云，远望射岩雨。\n东南横虹霓，万壑水喷吐。\n下寻归路迷，欲暮各愁语。\n忽觉皆已非，空庭日方午。",
        "dynasty": "宋",
        "collection_info": null
    },
    {
        "uuid": "77eb0600ee49c98ae25f7576540086a5",
        "title": "蜜",
        "author": "梅尧臣",
        "content": "燕衔芹根泥，蜂掇花上蕊。\n带雨两股飞，所取日能几。\n调和露与英，凝甘滑于髓。\n天寒百虫蛰，割房霜在匕。\n燕已成雏归，蜂忧冻馁死。\n乃见万物心，多为造化使。",
        "dynasty": "宋",
        "collection_info": null
    },
    {
        "uuid": "8c1de1943495cff39f6e833959e22274",
        "title": "王德言自后圃来问疾且曰圃甚芜何不治因答",
        "author": "梅尧臣",
        "content": "几日不行圃，野草过人头。\n客怪若荒秽，谁与持锄钩。\n虽然自薅薙，抱痾方告休。\n即当秋风高，扫箨将迟游。",
        "dynasty": "宋",
        "collection_info": null
    },
    {
        "uuid": "5a6c91cac49c0ca7d482b853863f8b52",
        "title": "梦覩",
        "author": "梅尧臣",
        "content": "闭目光不扬，梦覩良亦审。\n既非由目光，所见定何禀。\n白日杳无朕，冥遇尝在寝。\n此恨不可穷，悲泪空流枕。",
        "dynasty": "宋",
        "collection_info": null
    },
    {
        "uuid": "2c37923d3511dc2f91ffbc34f6d07d1c",
        "title": "悲书",
        "author": "梅尧臣",
        "content": "悲愁快于刀，内割肝肠痛。\n有在皆旧物，唯尔与此共。\n衣裳昔所制，箧笥忍更弄。\n朝夕拜空位，绘写恨少动。\n虽死情难迁，合姓义已重。\n吾身行将衰，同穴诗可诵。",
        "dynasty": "宋",
        "collection_info": null
    },
    {
        "uuid": "de14710ef1bcc3ed5a7a4c1a325be85e",
        "title": "合流曹光道惠鉅李知其炎酷中有此味亦可乐也辄以诗寄",
        "author": "梅尧臣",
        "content": "颖傍成蹊李，其实小于拳。\n谁知皴枝瘦，生此绀玉鲜。\n摘以筠梢笼，沉以石根泉。\n蒙蒙粉未落，粲粲叶犹连。\n荫树咀甘液，安知有苦煎。\n报君惜兹乐，时咏逍遥篇。",
        "dynasty": "宋",
        "collection_info": null
    },
    {
        "uuid": "0f4d74db5429ea4da2cda51e36cae3eb",
        "title": "深夏忽见柰树上犹存一颗实",
        "author": "梅尧臣",
        "content": "纍纍后堂柰，落尽风雨枝。\n行乐偶散步，倚杖聊纵窥。\n林叶隠孤实，山鸟曾未知。\n物亦以晦存，悟兹身世为。",
        "dynasty": "宋",
        "collection_info": null
    },
    {
        "uuid": "5a08da5ecffebd9f26afdd22c4b60757",
        "title": "病痈在告韩仲文赠乌贼觜生醅醤蛤蜊醤因笔戏答",
        "author": "梅尧臣",
        "content": "我尝为吴客，家亦有吴婢。\n忽惊韩夫子，来遗越乡味。\n与官官不识，问侬侬不记。\n虽然苦病痈，馋吻未能忌。",
        "dynasty": "宋",
        "collection_info": null
    },
    {
        "uuid": "a58d4b4fba69e31fa0bb8381423483f1",
        "title": "寄光化退居李晋卿",
        "author": "梅尧臣",
        "content": "久无归田人，今喜子去禄。\n移家汉水滨，日见汉水绿。\n川鳞可为饔，山毛可为蔌。\n竟岁厌往还，行堤乐风俗。\n青巾艑上郎，漆鬓颜如玉。\n倚樯临落照，独唱江南曲。\n听若在江南，欢然自为足。\n我心虽有羡，未遂平生欲。\n更期毕婚嫁，方可事岩麓。\n买山须买泉，种树须种竹。\n泉以濯吾缨，竹以慕贤躅。\n此志应不忘，他时同隠录。",
        "dynasty": "宋",
        "collection_info": null
    },
    {
        "uuid": "9847bc6f43d63b2579f33454c605f1be",
        "title": "汝南江邻几云鄎南并淮浮光山有张隠居种松桧于其上养母甚孝时有猛兽驯庭中又郡西麻田山土沃泉美久不垦有刘叟者闢而居之近董氏黄氏欲买土为邻故江有慕之之作予辄次其韵",
        "author": "梅尧臣",
        "content": "峨峨淮山上，中有隠者栖。\n不知松桧下，但见虎豹蹊。\n人羣固已远，樵客入犹迷。\n且奉采兰养，应无抱玉啼。\n麻田异麻源，石路春无泥。\n高士不近俗，更在西岭西。\n石泉饮自足，深壑无人跻。\n不学淮南王，安问犬与鸡。\n二人逍遥性，所乐唯杖蔾。\n復有来慕邻，他年宁答嵇。\n愿君且勉职，圣世未易暌。",
        "dynasty": "宋",
        "collection_info": null
    },
    {
        "uuid": "12f47d8d5b3711c1d5acf1d327fdadb0",
        "title": "魏文以予病渴赠薏苡二丛值庭下走笔戏谢",
        "author": "梅尧臣",
        "content": "媿无相如才，偶病相如渴。\n潩水有丈人，薏苡分丛茇。\n为饮可扶衰，余生幸且活。\n安知恶己者，不愿变野葛。",
        "dynasty": "宋",
        "collection_info": null
    },
    {
        "uuid": "e37bb559be93508ff62ca937af731dcc",
        "title": "和资政侍郎湖亭杂咏绝句十首 远山",
        "author": "梅尧臣",
        "content": "插云千万重，一望不可暂。\n前岭与后峯，翠色浓復淡。",
        "dynasty": "宋",
        "collection_info": null
    },
    {
        "uuid": "e9ec5ef168cc722ee95b210550a30707",
        "title": "和资政侍郎湖亭杂咏绝句十首 莲塘",
        "author": "梅尧臣",
        "content": "不畏塘雨急，钿叶自相遮。\n纹禽忽飞去，衝落波上霞。",
        "dynasty": "宋",
        "collection_info": null
    },
    {
        "uuid": "d86693a65f0f186a1869ea0d40f604a5",
        "title": "和资政侍郎湖亭杂咏绝句十首 渔潭",
        "author": "梅尧臣",
        "content": "烟潭深不极，鑑碧无菱花。\n日脚下波心，澄江见鱼虾。",
        "dynasty": "宋",
        "collection_info": null
    },
    {
        "uuid": "201248918c7e80f6be8bf47518a41f1f",
        "title": "和资政侍郎湖亭杂咏绝句十首 稻畦",
        "author": "梅尧臣",
        "content": "浅浅碧水平，青青稻苗长。\n偏知楚客爱，白鹭飞下上。",
        "dynasty": "宋",
        "collection_info": null
    },
    {
        "uuid": "9366e4c40c9754b1d6bc3692d985a203",
        "title": "和资政侍郎湖亭杂咏绝句十首 苔径",
        "author": "梅尧臣",
        "content": "林间夏雨滋，復有斜阳照。\n绿浄不摇风，从教春草笑。",
        "dynasty": "宋",
        "collection_info": null
    },
    {
        "uuid": "7829d1851dc0c5ed0ada7c7278518daf",
        "title": "和资政侍郎湖亭杂咏绝句十首 流泉",
        "author": "梅尧臣",
        "content": "石齿嚼寒声，粼粼萦曲处。\n有时浮落英，又过城根去。",
        "dynasty": "宋",
        "collection_info": null
    },
    {
        "uuid": "0ee9416448904176ddbc1f2faf98b23c",
        "title": "和资政侍郎湖亭杂咏绝句十首 小桥",
        "author": "梅尧臣",
        "content": "伐桂向芳洲，跨波湾势小。\n时爱游人渡，游人在林杪。",
        "dynasty": "宋",
        "collection_info": null
    },
    {
        "uuid": "1fe79d26b87841c3a2c5bde7fe06b5d7",
        "title": "和资政侍郎湖亭杂咏绝句十首 渔艇",
        "author": "梅尧臣",
        "content": "古木刳为舟，野藤牵作缆。\n钓人寒雨中，远望烟蓑暗。",
        "dynasty": "宋",
        "collection_info": null
    },
    {
        "uuid": "4aa113529f0785b698e89e42d8ff66af",
        "title": "和资政侍郎湖亭杂咏绝句十首 采菱",
        "author": "梅尧臣",
        "content": "紫角菱实肥，青铜菱叶老。\n孤根未能定，不及寒塘草。",
        "dynasty": "宋",
        "collection_info": null
    },
    {
        "uuid": "cae12ed585efda5f385ef5371c5b6b0f",
        "title": "和资政侍郎湖亭杂咏绝句十首 汀鹭",
        "author": "梅尧臣",
        "content": "食鱼日已晚，矫翼烟际还。\n不与鴈鹜竞，风标亦自閒。",
        "dynasty": "宋",
        "collection_info": null
    },
    {
        "uuid": "e48a426c913878a7b5bfa5fafa079c0e",
        "title": "王德言夏日西湖晚步十韵次而和之",
        "author": "梅尧臣",
        "content": "雨余残照在，塘静独行行。\n荷积水珠重，天收霓帔轻。\n倦禽倚卧柳，聚蚓殢坳泓。\n帽侧林枝碍，裳褰野蔓萦。\n芡韬园客剥，蒲刃水妖惊。\n决决流泉活，蒙蒙夕雾平。\n榴房生蠹落，蛛网害虫成。\n坎黾无时怒，浑鱼自乐清。\n高台从兽窟，古道有根横。\n写景未能就，娟娟月上城。",
        "dynasty": "宋",
        "collection_info": null
    },
    {
        "uuid": "32bf9919a27a4b402c6e42c1bd39a03d",
        "title": "新沼竹轩",
        "author": "梅尧臣",
        "content": "作轩仍见竹，潇洒排青幢。\n斜乌与落月，静影昼寒窗。\n光没影亦没，激水自淙淙。\n夜深犹读易，谁更忆清江。",
        "dynasty": "宋",
        "collection_info": null
    },
    {
        "uuid": "6356ee5cd078586fc6e60fc4d1508eab",
        "title": "麦门冬内子吴中手植甚繁鬰罢官移之而归不幸内子道且亡而兹草亦屡枯今所存三之一耳遂感而赋云",
        "author": "梅尧臣",
        "content": "香草叶常碧，本生岩涧边。\n佳人昔所爱，移植堂阶前。\n自吴北归梁，復以盆盎迁。\n佳人路中死，此草未忍捐。\n与我日憔悴，根不通下泉。\n勤勤为浇沃，稍见萌颖鲜。\n终当置坟侧，长茂松柏埏。",
        "dynasty": "宋",
        "collection_info": null
    },
    {
        "uuid": "6456c37e18cae2e6257ef73af29a981f",
        "title": "野鸽",
        "author": "梅尧臣",
        "content": "孤来有野鸽，觜眼肖春鸠。\n饥肠欲得食，立我南屋头。\n我见如不见，夜去向何求。\n一日偶出羣，盘空恣嬉游。\n谁借风铃响，朝夕声不休。\n饥色犹未改，翻翅如我仇。\n炳哉有灵凤，天抑为尔俦。\n翕翼处其间，顾我独迟留。\n凤至吾道行，凤去吾道休。\n鸽乎何所为，勿污吾铛瓯。",
        "dynasty": "宋",
        "collection_info": null
    },
    {
        "uuid": "a67d41deba7936ca4a319f039eaf6a41",
        "title": "孙曼叔暮行汴上见鹘击蝙蝠以去语于予",
        "author": "梅尧臣",
        "content": "野鹘性决裂，所食唯狞飞。\n小鸟不入眼，拳发强弩机。\n日暮未有获，岂择大与肥。\n瞥下攫蝙蝠，去以填肠饥。\n休笑老鸱饱，衔得腐鼠归。",
        "dynasty": "宋",
        "collection_info": null
    },
    {
        "uuid": "2f3498eeed7e63e9197b8f7cad2f86e7",
        "title": "寄宋中道",
        "author": "梅尧臣",
        "content": "尔书我不答，尔怒从尔駡。\n天马新羁时，气横未可驾。\n傥我一日死，尔岂无悲咤。\n唯知道义深，小失不足谢。",
        "dynasty": "宋",
        "collection_info": null
    },
    {
        "uuid": "f5988715427ff4a92736b8918fb0f062",
        "title": "梨花忆",
        "author": "梅尧臣",
        "content": "欲问梨花发，江南信始通。\n开因寒食雨，落尽故园风。\n白玉佳人死，青铜宝镜空。\n今朝两眼泪，怨苦属衰公。",
        "dynasty": "宋",
        "collection_info": null
    },
    {
        "uuid": "57fb50434741cdcc5fff7735c21d2e9b",
        "title": "画竹枝扇",
        "author": "梅尧臣",
        "content": "石上老瘦竹，忽在纨扇中。\n执之意已凉，不待摇清风。\n小节未见粉，泪痕应合红。\n日将炎暑退，畏蠹生秋虫。",
        "dynasty": "宋",
        "collection_info": null
    },
    {
        "uuid": "9f53cfcbb8109a3dc003bd2e87a703f6",
        "title": "两日苦风思江南",
        "author": "梅尧臣",
        "content": "摆磨万木声，朝吼暮不止。\n吹沙作云飞，物状颜色死。\n还念江上山，落瀑鸣几里。\n茅茨松竹间，翠的门前水。\n下窥石穴鱼，出入数十尾。\n是时残照微，古路谁家子。\n羸马入烟林，区区何若此。\n昔笑今已迷，薄官正如彼。\n何当归去来，临流重洗耳。",
        "dynasty": "宋",
        "collection_info": null
    },
    {
        "uuid": "2201b80eae5f2c890dd4cf307a385bd5",
        "title": "送谢师厚归南阳",
        "author": "梅尧臣",
        "content": "竹馆荫以风，洒水坐犹热。\n念子远归时，焦烟起车辙。\n落日原上微，鸟栖人欲别。\n我心明月在，相照异盈缺。",
        "dynasty": "宋",
        "collection_info": null
    },
    {
        "uuid": "fb18f33c14a0841bd2e66d22e8928c42",
        "title": "资政王侍郎南京留守",
        "author": "梅尧臣",
        "content": "百世兴王地，乘时已建都。\n离宫万户寄，京邑四方模。\n尹以名臣择，朝仍宿哲俞。\n果资卿属重，将俾国人苏。\n迎饯车交辙，奔驰士结途。\n许嗟人惠夺，宋迟德恩敷。\n日月天闱近，山河地势趋。\n压城隋柳密，开苑汉池枯。\n文物希前代，讴歌得大儒。\n邹枚迹虽古，宾从岂今无。",
        "dynasty": "宋",
        "collection_info": null
    },
    {
        "uuid": "e76015cafede64b9bdcd7ed921b5d12b",
        "title": "送通判太博",
        "author": "梅尧臣",
        "content": "相见不在久，见久未必亲。\n无为岁月浅，岂不胶漆均。\n犹嗟欲别日，事迭如排鳞。\n安得独携酒，远送秋水滨。",
        "dynasty": "宋",
        "collection_info": null
    },
    {
        "uuid": "5df4f175f1be65bc11cc08796ee9d760",
        "title": "和韩子华桂花",
        "author": "梅尧臣",
        "content": "莫以天下桂，皆为月中物。\n犹言月有兔，野岂无狡窟。\n空山桂花多，艳色粲然发。\n樵客不知贵，奈何薪爨屈。",
        "dynasty": "宋",
        "collection_info": null
    },
    {
        "uuid": "911dfad258d6d6d515b9624a2db6d37b",
        "title": "宿安上人门外裴如晦胥平叔来访",
        "author": "梅尧臣",
        "content": "胥裴喜我至，冒雨夜出城。\n灯前相对语，怪我面骨生。\n为言憔悴志，因意多不平。\n亦见子颔鬚，长黑已可惊。\n知子有所立，毛髮随世情。\n子心且如旧，后辈苦前轻。",
        "dynasty": "宋",
        "collection_info": null
    },
    {
        "uuid": "4e3dde9251fcb89a1be63a3a41d4d333",
        "title": "宋中道失小女戏宽之",
        "author": "梅尧臣",
        "content": "宋子失汝婴，苦将造物怪。\n造物本无恶，尔责亦已隘。\n且如工作器，宁復保存坏。\n收泪切勿悲，他时多壻拜。",
        "dynasty": "宋",
        "collection_info": null
    },
    {
        "uuid": "0d639ff4747271f1557741e3e9deb361",
        "title": "刁经臣将归南徐许予寻隠居之所及亡室坟地因走笔奉呈",
        "author": "梅尧臣",
        "content": "欲居江上山，试与问京岘。\n尝观鲍家诗，心慕已不浅。\n行当卜结庐，依农事清亩。\n傍葬吾先妻，同穴晚未免。\n买谷勿险深，求冈要平显。\n松竹应所宜，蒿莱预教翦。\n我志决不移，君言幸须践。",
        "dynasty": "宋",
        "collection_info": null
    },
    {
        "uuid": "b4d54fec6ae2edb0186dbf637f0efa08",
        "title": "尉氏县阮籍啸堂",
        "author": "梅尧臣",
        "content": "古城多瘦棘，莽莽连荒台。\n不见长啸人，黄土空崔嵬。\n北顾蓬池上，枯废生蒿莱。\n当时思大梁，还望已徘徊。\n今我復怀昔，岂不伤且哀。\n鸟呼有遗响，英灵同土灰。",
        "dynasty": "宋",
        "collection_info": null
    },
    {
        "uuid": "38c446ebfd7315be54318286fe68d722",
        "title": "送赵仲宝永兴干耀提举捉贼",
        "author": "梅尧臣",
        "content": "知君少以勇，曾向萧关战。\n横刀突虏围，夺马伤胡箭。\n当时独免归，猛毅边人羡。\n今来提汉卒，寇盗清秦县。\n未足贺功名，功名它日见。",
        "dynasty": "宋",
        "collection_info": null
    },
    {
        "uuid": "a6e6de8bf6a06dbc174d1251b67e8b32",
        "title": "合流河堤上亭子",
        "author": "梅尧臣",
        "content": "隔河桑榆晚，蔼蔼明远川。\n寒渔下滩时，翠鸟飞我前。\n山药植琐细，野性仍所便。\n令人思濠上，独咏庄叟篇。",
        "dynasty": "宋",
        "collection_info": null
    },
    {
        "uuid": "1e42015f1524d8a6076258fcd02c0edd",
        "title": "早至颖上县",
        "author": "梅尧臣",
        "content": "夜发晓未止，独行淮水西。\n明知寒草露，暗湿瘦骢蹄。\n半灭竹林火，数闻茅屋鸡。\n秋天畏残暑，不为月光迷。",
        "dynasty": "宋",
        "collection_info": null
    },
    {
        "uuid": "1059b766267d92a4369e57ae0203bde0",
        "title": "欲阴",
        "author": "梅尧臣",
        "content": "鸜鹆知天风，鹁鸪知天雨。\n途路厌尘昏，车马烦泥沮。\n阴仍老易觉，体质预辛楚。\n安坐与壮年，慎勿忘酒脯。",
        "dynasty": "宋",
        "collection_info": null
    },
    {
        "uuid": "bc1912d6c4635f2300824f2950691630",
        "title": "正阳驿舍梦郑并州寄书开之即三山图也",
        "author": "梅尧臣",
        "content": "我来清淮侧，梦得郑公书。\n开书一把玩，乃是三山图。\n山形雄且邃，笔画简而疎。\n纸幅不盈尺，万仞势有余。\n卷置怀袖中，意获寤已无。",
        "dynasty": "宋",
        "collection_info": null
    },
    {
        "uuid": "c487ce25a60abc9a4344e629c51582d2",
        "title": "新婚",
        "author": "梅尧臣",
        "content": "前日为新婚，喜今復悲昔。\n阃中事有託，月下影免隻。\n惯呼犹口误，似往颇心积。\n幸皆柔淑姿，禀赋诚所获。",
        "dynasty": "宋",
        "collection_info": null
    },
    {
        "uuid": "340b427b22c0249f567c4658c830a2b9",
        "title": "登舟",
        "author": "梅尧臣",
        "content": "向起风沙地，暂假乌榜还。\n浩然起远思，欲与鱼鸟閒。\n景目洗已清，咏句称且悭。\n时看秋空云，雨意浓淡间。",
        "dynasty": "宋",
        "collection_info": null
    },
    {
        "uuid": "b2879b8fbcfe4572329786a61a1620e9",
        "title": "谕鸥",
        "author": "梅尧臣",
        "content": "翩翩沙上鸥，安用避渔舟。\n渔人在鱼利，何异尔所求。",
        "dynasty": "宋",
        "collection_info": null
    },
    {
        "uuid": "988e987ef16b612411832e6458f53ab7",
        "title": "钓蟹",
        "author": "梅尧臣",
        "content": "老蟹饱经霜，紫螯青石殻。\n肥大窟深渊，曷虞遭食沫。\n香饵与长丝，下沉宁自觉。\n未免利者求，潜潭不为邈。",
        "dynasty": "宋",
        "collection_info": null
    },
    {
        "uuid": "2c75076da47ec29902455128e16232c9",
        "title": "取𧍧",
        "author": "梅尧臣",
        "content": "东湾暖无沙，有𧍧渊泥下。\n轻舠復翠竿，预致曾谁舍。\n刳肉不知数，持为楚乡鲊。\n嗜味固足珍，况亦椒橙假。",
        "dynasty": "宋",
        "collection_info": null
    },
    {
        "uuid": "dfd865d0d6c37d4506ef3d2a98cccce3",
        "title": "颍水费公渡观饮牛人",
        "author": "梅尧臣",
        "content": "渡口饮牛归，村墟夕阳裏。\n黄犊未及羣，抱带过寒水。\n利心乃如仁，耕领破不止。\n当时彼何高，独能讥洗耳。",
        "dynasty": "宋",
        "collection_info": null
    },
    {
        "uuid": "02f78deab38a00616ebf62c21c6d2d60",
        "title": "颍水",
        "author": "梅尧臣",
        "content": "颍水苦流瀑，浅平秋与冬。\n岸深开地势，底碧写天容。\n道枉随湾去，村遥近日逢。\n迷鱼是潭曲，宁见窟蛟龙。",
        "dynasty": "宋",
        "collection_info": null
    },
    {
        "uuid": "2962542bf8f8a4a876dea3c695c93438",
        "title": "打鱼",
        "author": "梅尧臣",
        "content": "插苇截湾流，寒鱼未能越。\n安知罟师意，设网遮其阙。\n不须芳饵悬，何待清歌发。\n所获胜纶竿，宁闻忧泽竭。",
        "dynasty": "宋",
        "collection_info": null
    },
    {
        "uuid": "877a56211de3b4625a67d5e9367f5c46",
        "title": "八日就湖上会饮呈晏相公",
        "author": "梅尧臣",
        "content": "明当是重九，黄菊还开不。\n先将掇其英，秋径未能有。\n颓龄无以制，但不负此酒。\n红颊谁使歌，公怜牛马走。",
        "dynasty": "宋",
        "collection_info": null
    },
    {
        "uuid": "41a2651eb198c2edc71d0c95a03336e7",
        "title": "九日撷芳园会呈晏相公",
        "author": "梅尧臣",
        "content": "今日始见菊，虽见未全开。\n犹胜昔无酒，持望白衣来。\n破颣浮金英，杂蚁已盈杯。\n何必探丹萸，结佩上高台。\n自不愧佳节，安听飞鸿哀。",
        "dynasty": "宋",
        "collection_info": null
    },
    {
        "uuid": "8ff4c6d4f304194889f8477c806ec493",
        "title": "谢晏相公",
        "author": "梅尧臣",
        "content": "刻意向诗笔，行将三十年。\n尝经长者目，未及古人肩。\n昔慕荀文若，多称王仲宣。\n今惭此微贱，重辱相君怜。",
        "dynasty": "宋",
        "collection_info": null
    },
    {
        "uuid": "c3554a274bae6cadb527ce7561d3b2de",
        "title": "道中谢晏相公寄酒",
        "author": "梅尧臣",
        "content": "赪泥墨印几壶醁，将慰穷途阮步兵。\n一夜临流对明月，举杯愁听雁来声。",
        "dynasty": "宋",
        "collection_info": null
    },
    {
        "uuid": "8f0d549535c85a600b276fe81f7308b5",
        "title": "水苔",
        "author": "梅尧臣",
        "content": "深苔何所若，苦咏费毫尖。\n绕绕水仙髮，茸茸蛟客髯。\n绿萦秋石浄，嫩值翠篙黏。\n尚芼参差荇，薄言无此嫌。",
        "dynasty": "宋",
        "collection_info": null
    },
    {
        "uuid": "99c207329a5d848285e847fe4eb6bc29",
        "title": "新雁",
        "author": "梅尧臣",
        "content": "寒雁与寒来，夜落汀洲宿。\n泊船人不寐，月下声相续。",
        "dynasty": "宋",
        "collection_info": null
    },
    {
        "uuid": "c57b8487cc773977c2cbbf145fc57683",
        "title": "依韵和晏相公",
        "author": "梅尧臣",
        "content": "微生守贱贫，文字出肝胆。\n一为清颍行，物象颇所览。\n泊舟寒潭阴，野兴入秋菼。\n因吟适情性，稍欲到平淡。\n苦辞未圆熟，刺口剧菱芡。\n方将挹溟海，器小已潋滟。\n广流不拒细，愧抱独慊慊。\n疲马去轩时，恋嘶刍秣减。\n兹继周南篇，短桡宁及舰。\n试知不自量，感涕屡挥掺。",
        "dynasty": "宋",
        "collection_info": null
    },
    {
        "uuid": "f444b09997caf98d6d03211670fa4f06",
        "title": "以近诗贽尚书晏相公忽有酬赠之什称之甚过不敢辄有所叙谨依韵缀前日坐末教诲之言以和",
        "author": "梅尧臣",
        "content": "尝记论诗语，辞卑名亦沦。\n宁从陶令野，不取孟郊新。\n琢砾难希宝，嘘枯强费春。\n今将风什付，可与二南陈。",
        "dynasty": "宋",
        "collection_info": null
    },
    {
        "uuid": "9872550701c186acee6d36490a7a7224",
        "title": "途中寄上尚书晏相公二十韵",
        "author": "梅尧臣",
        "content": "惊飇入林鸦乱飞，舞空落叶相追随。\n秋权摧物不见迹，但使万古生愁悲。\n登山临水昔感别，身作旅人安得宜。\n单舟匹妇更无婢，朝餐每愧妇亲炊。\n平生独以文字乐，曾未敢耻贫贱为。\n官虽寸进实过分，名姓已被贤者知。\n疏愚生不谒豪贵，守此退缩行将衰。\n颍州相公秉道德，一见不以论高卑。\n久调元化费精力，犹且未倦删书诗。\n唐之文章剔芜秽，纤悉宁有差毫釐。\n谓其躭学可与语，便语渊奥袪佹疑。\n浮言近意不历口，直欲海窟拏蛟螭。\n再拜膝前荷勤诲，垂橐稇载归忘饥。\n解艇水驿无几舍，新诗又遣牙兵持。\n上言行李览物景，聊可与妇陈酒巵。\n下言狂斐颇及古，陶韦比格吾不私。\n相公贵且事翰墨，我辈岂得专游嬉。\n今将蒿芹荐俎豆，定亦不以微薄遗。\n尝令有咏无巨细，当因川陆舟车贻。\n日对顺流思疾置，老鱼姦怯潜鳞鬐。",
        "dynasty": "宋",
        "collection_info": null
    },
    {
        "uuid": "dbda7c018b0e74561d72bd01287dc65e",
        "title": "舟中夜与家人饮",
        "author": "梅尧臣",
        "content": "月出断岸口，影照别舸背。\n且独与妇饮，颇胜俗客对。\n月渐上我席，暝色亦稍退。\n岂必在秉烛，此景已可爱。",
        "dynasty": "宋",
        "collection_info": null
    },
    {
        "uuid": "3bcec3a49f1dac0bd444b0bf4ced68b0",
        "title": "舟中行自采枸杞子",
        "author": "梅尧臣",
        "content": "野岸竟多杞，小实霜且丹。\n繫舟聊以掇，粲粲忽盈盘。\n助吾苦羸苶，岂必采琅玕。\n自异骄华人，百金求秘丸。\n昔闻王子乔，上帝降玉棺。\n此焉即不免，但愿在世安。",
        "dynasty": "宋",
        "collection_info": null
    },
    {
        "uuid": "b77bf30e70f332c8767d3fa4fb738439",
        "title": "蔡河阻浅",
        "author": "梅尧臣",
        "content": "陆乏百钧駞，水假孤艇进。\n颍苦湾滩长，曲折剧篆印。\n蔡方阻浅涸，寸步出悭吝。\n胶舟看在前，暗碛疑难慎。\n谁能使奡荡，空自思禹浚。\n丈夫少壮时，必在驰驵骏。",
        "dynasty": "宋",
        "collection_info": null
    },
    {
        "uuid": "d551d7f457f61e2329eb8aadf2f5cf94",
        "title": "黄驳",
        "author": "梅尧臣",
        "content": "维舟饭孤村，隔岸见黄驳。\n瘦牧正苦饥，疮鸟復下啄。\n闵心无柘弹，投块徒自数。\n力小不能中，汗颜惭且渥。",
        "dynasty": "宋",
        "collection_info": null
    },
    {
        "uuid": "1a21469ee2830f711eff8944740b2491",
        "title": "入泽王河口",
        "author": "梅尧臣",
        "content": "远水路已别，古汊未穷源。\n定知前山雨，瀑泳至且浑。\n暗生秋草下，稍復夏潦痕。\n更去待月上，犹应可到门。",
        "dynasty": "宋",
        "collection_info": null
    },
    {
        "uuid": "0e9bdadb2548123fd72c7d8b08bfcffa",
        "title": "西华逢李令子翼",
        "author": "梅尧臣",
        "content": "适从颍水归，道逢西华长。\n不见二十年，颜鬚我非曩。\n君问洛阳日，旧友多泉壤。\n更别如前时，应復少吾党。",
        "dynasty": "宋",
        "collection_info": null
    },
    {
        "uuid": "26a491e5746237a4296781e49ef1a636",
        "title": "合流值雨与曹光道饮",
        "author": "梅尧臣",
        "content": "秋风嚎衰林，秋雨阻归客。\n頼有故时交，举杯聊岸帻。\n谈兵与论文，曾不涉陈迹。\n必竟无所施，醉去思泉石。",
        "dynasty": "宋",
        "collection_info": null
    },
    {
        "uuid": "1841bdd4af30c434322a61cf978dc2f5",
        "title": "寄送谢师厚余姚宰",
        "author": "梅尧臣",
        "content": "我从淮上归，君向海澨去。\n安知无几舍，邂逅不相遇。\n颇知飞空云，到月不得附。\n月行既不留，云亦值风故。\n诚知会合难，岂是忘所赴。\n我虽蹑新屩，心不舍旧屦。\n谁谓若世人，食瓜思弃瓠。\n君南我赴北，日见阳雁度。\n兹欲远寄音，雁行高且鹜。\n但诵金石言，于时傥无忤。",
        "dynasty": "宋",
        "collection_info": null
    },
    {
        "uuid": "4f5c349df549548d1564248c63688d35",
        "title": "李密学遗苔醤脯云是自采为之",
        "author": "梅尧臣",
        "content": "潩流寒且急，岸草已凋摧。\n石髮尚堪把，江人曾不来。\n谁知乌榜去，留采碧潭隈。\n持作吴乡味，能令案渌杯。",
        "dynasty": "宋",
        "collection_info": null
    },
    {
        "uuid": "0d9f82c2518aa9a80bb2407b285ece78",
        "title": "阳翟县城凝嵩亭",
        "author": "梅尧臣",
        "content": "西北望嵩色，忆上大室时。\n陟彼已不浅，坐此安能知。\n今谁绝壁下，但见前峯危。\n正与曩未异，目存迹焉追。",
        "dynasty": "宋",
        "collection_info": null
    },
    {
        "uuid": "b27cb165d95b4d8a9f5bf72dae4ba517",
        "title": "王仲仪寄鬬茶",
        "author": "梅尧臣",
        "content": "白乳叶家春，铢两直钱万。\n资之石泉味，特以阳芽嫩。\n宜言难购多，串片大可寸。\n谬为识别人，予生固无恨。",
        "dynasty": "宋",
        "collection_info": null
    },
    {
        "uuid": "9f294cf69eb9238c1f3d1745e0c52623",
        "title": "次韵和王道损风雨戏寄",
        "author": "梅尧臣",
        "content": "小雪纔过大雪前，萧萧风雨纸窗穿。\n而今共唱新词饮，切莫相邀薄暮天。",
        "dynasty": "宋",
        "collection_info": null
    },
    {
        "uuid": "63e3fe96bee56cba673640a41b3d4abb",
        "title": "鬬鹌鹑孙曼叔邀作",
        "author": "梅尧臣",
        "content": "脱命秋隼下，鸣斗自为勇。\n争雄在数粒，一败势莫拥。\n惭将缩袖间，怀负默而拱。\n胜且勿苦欣，犹惊辱与宠。",
        "dynasty": "宋",
        "collection_info": null
    },
    {
        "uuid": "273587883b6e2248fa6e82e6fc12512e",
        "title": "和道损欲雪与家人小儿辈饮",
        "author": "梅尧臣",
        "content": "阴云浓压野，风猎树高鸣。\n寒禽并枝立，颇以见物情。\n目前两稚子，为慰岂异卿。\n欲置一壶酒，且独对妇倾。",
        "dynasty": "宋",
        "collection_info": null
    },
    {
        "uuid": "b29c11a79eaf169e179cd288655fc099",
        "title": "韩持国邀赋鬬山鹊",
        "author": "梅尧臣",
        "content": "俗有巧斗心，畜此巧斗禽。\n搏击无迅节，爪觜自相侵。\n胡能知远人，角胜合百金。\n凤皇安在哉，徒此望丹岑。",
        "dynasty": "宋",
        "collection_info": null
    },
    {
        "uuid": "be6c7e44db9c41a44924668cad8ac388",
        "title": "依韵和酬韩仲文昆季联句见谢",
        "author": "梅尧臣",
        "content": "冬日晴且暖，林塘思浄居。\n往兴都未尽，遂经韩氏庐。\n韩氏兄弟贤，各各趋义涂。\n吾侪与之游，何异田苏俱。\n经疑反此质，学陋惭无余。\n况兹诸少年，高论倾国都。\n以及治民术，纵横无所拘。\n又涉方外说，于道曾不殊。\n诗评杜兼李，字法褚与虞。\n啜茗岂非好，啖栗强为娱。\n久厌官局检，聊休体质舒。\n次第极言笑，左右排图书。\n终日欣博约，贬异正则扶。\n所頼存泛爱，未以我为愚。\n持归接士论，颇亦类贩沽。\n復联长诗来，味若餐琼腴。\n其辞多自损，似欲大厥誉。\n颜子乃庶几，仲尼称弗如。\n不厌会遇频，云龙实相须。\n最和蹑麟趾，举步未敢渝。",
        "dynasty": "宋",
        "collection_info": null
    },
    {
        "uuid": "d9234838a6a8a1cb35d6e9a5546c2da8",
        "title": "种药",
        "author": "梅尧臣",
        "content": "云外阳翟山，实与嵩少接。\n山中采药人，能自辨苗叶。\n当须斸其根，以遂素所惬。\n野箨包旧土，远置风雨捷。\n故本含新芽，枯莛带空荚。\n植虽乖地势，培壅得专辄。\n冬谁论臭香，春定引蜂蝶。\n岂惟识草木，庶用补羸苶。",
        "dynasty": "宋",
        "collection_info": null
    },
    {
        "uuid": "ba634e5019ba8ed78cd620c1304f210a",
        "title": "答韩六玉汝戏题西轩",
        "author": "梅尧臣",
        "content": "吾轩今于水，吾居易为足。\n谁与哦其间，风窗数竿竹。\n虽无泉石清，尚不愧茅屋。\n所乐违俗暄，此趣大已熟。",
        "dynasty": "宋",
        "collection_info": null
    },
    {
        "uuid": "34aa795657b3d2347ecb997d1a5d2c2b",
        "title": "和韩五持国乞分道损山药之什",
        "author": "梅尧臣",
        "content": "不种东陵瓜，不利千畦韭。\n山药数十本，带土移野叟。\n故叶萎未醒，伤根亦何咎。\n既为君子好，岂与骚人负。\n骚人比画工，丹青出其口。\n欲分栏下苗，驰奴仍置篓。\n主人可无吝，所尚非独有。\n从兹各勤灌，肯在园蔬后。\n今虽胜曝蓄，毕意资玉臼。\n人事固已然，秘方看繫肘。",
        "dynasty": "宋",
        "collection_info": null
    },
    {
        "uuid": "c155a12a1a72f27f1d9012e6c21cc97b",
        "title": "送长陵清辨师归宁",
        "author": "梅尧臣",
        "content": "山房古柏暗，近在汉陵边。\n天供不为乐，母心常所悬。\n朝途髮根冷，暮野鸟行先。\n子道岂殊众，谁云绝世缘。",
        "dynasty": "宋",
        "collection_info": null
    },
    {
        "uuid": "4237e154840593f29aae03daa6d7ac43",
        "title": "依韵和李密学会流杯亭",
        "author": "梅尧臣",
        "content": "园林固足胜，景着必人贤。\n将泛杯中物，远分湖水泉。\n来从百花底，转向众宾前。\n易醉缘多病，陪公愧少年。",
        "dynasty": "宋",
        "collection_info": null
    },
    {
        "uuid": "ab25a818eab4eee6a54df577563f6c1d",
        "title": "依韵和韩子华陪王舅道损宴集",
        "author": "梅尧臣",
        "content": "云低未成雪，寒气已侵席。\n冻醪倾白浊，干果列紫赤。\n风微时破面，亭敞宜张帟。\n来望野兴通，古城何额额。\n邀射弓钧开，破的翦羽白。\n助中声喧呼，不觉屡倾帻。\n醉惊一发功，谁许百金易。\n非等将帅能，聊将宾友适。\n中酒作暴谑，心亲语多剧。\n吾侪固不羁，安可限常格。\n去忌无俗流，起酌惊臧获。\n八龙观诸韩，头角相戢迫。\n参差玉峯前，爱慕不知夕。\n谁嗟短景移，能使吝情释。\n为贺主人翁，贤甥无久隔。\n此会举世稀，频频奚所惜。",
        "dynasty": "宋",
        "collection_info": null
    },
    {
        "uuid": "f07ccfe50fc1d3c55168dc15b7054023",
        "title": "饮韩仲文家",
        "author": "梅尧臣",
        "content": "饮酒众所嗜，未若朋会乐。\n终日不为荒，于时岂多怍。\n坐客十余人，七子实棣萼。\n杯行发严令，孰不资善谑。\n巧词剧猱捷，辨机如弩彍。\n醉舌强且迟，罚觥奚屡酌。\n正言讦诡谀，简礼去酬酢。\n迭嘲果与蔬，相呼花间药。\n是非不亲亲，笑语何落落。\n夜归欢有余，孩稚扶仍噱。",
        "dynasty": "宋",
        "collection_info": null
    },
    {
        "uuid": "d6b8b54aab533723def9b4635eab0fe6",
        "title": "玉汝赠永兴冰蜜梨十颗",
        "author": "梅尧臣",
        "content": "梨传真定间，其甘曰如蜜。\n君得咸阳中，味兼冰作质。\n遗之析朝酲，亦以蠲烦疾。\n吾儿勿多嗜，不比盘中栗。",
        "dynasty": "宋",
        "collection_info": null
    },
    {
        "uuid": "83a4a92e450774e5db994ce8df7af242",
        "title": "王道损赠永兴冰蜜梨四颗",
        "author": "梅尧臣",
        "content": "名果出西州，霜前竞以收。\n老嫌冰熨齿，渴爱蜜过喉。\n色向瑶盘发，甘应蚁酒投。\n仙桃无此比，不畏小儿偷。",
        "dynasty": "宋",
        "collection_info": null
    },
    {
        "uuid": "330c466bb97ce8d8ce999ad4a14db568",
        "title": "寄题滁州丰乐亭",
        "author": "梅尧臣",
        "content": "泠泠幽谷泉，近在青峯下。\n使君去穷源，林外留车马。\n一径穿篠深，蔽日復潇洒。\n行尽逢泓澄，翠影如可泻。\n云树阴其旁，造物将有假。\n引水开石池，结宇覆碧瓦。\n乃知爱玩心，朝夕未忍舍。\n近移溪上石，怪古苍藓惹。\n芍药广陵来，山卉杂夭冶。\n春禽时相鸣，宾从不应寡。\n欲问淮南趣，还思洛阳社。\n胜事已不辜，吟觞无倦把。",
        "dynasty": "宋",
        "collection_info": null
    },
    {
        "uuid": "8c9c3b58f8b937c59d8dccc9092c1ccd",
        "title": "和韩仲文西斋閒夜有怀道损舅及予",
        "author": "梅尧臣",
        "content": "冬日每苦短，方爱夜漏永。\n积云寒拥斋，徘徊延月影。\n独能怀亲友，出门见参井。\n是时发清咏，笔若天骥骋。",
        "dynasty": "宋",
        "collection_info": null
    },
    {
        "uuid": "6d0c17f49b0da31e9ae46e8599d7ba79",
        "title": "前此诸韩来饮独仲连以小儿病不至明日仲连有夜坐见怀之什因成答章",
        "author": "梅尧臣",
        "content": "夜与贤豪饮，方闻默坐时。\n我斟相乐酒，君咏寄来诗。\n莫恨殊喧寂，真缘笃爱慈。\n何当因雪兴，过此未应迟。",
        "dynasty": "宋",
        "collection_info": null
    },
    {
        "uuid": "b9674f6512111048f207c18acfb12d6e",
        "title": "奉和子华持国玉汝来饮西轩",
        "author": "梅尧臣",
        "content": "我诚官局冷，终日事靡括。\n每躭古人书，似与世俗阔。\n同道三四人，来过慰饥渴。\n迭相陈语言，曾未厌刀呾。\n自中将过晡，留饭具麄粝。\n薄酒继以斟，不觉寒日没。\n愚妻方罢沐，供饭愧仓卒。\n冻婢昧煎和，亲调首忘髴。\n每食各惊顾，谁谓不黔突。\n倦仆暖吾薪，饥马饱吾秣。\n马无归嘶声，仆有颜色活。\n安稳不知疲，明釭仍为拨。\n醉言实无次，曾未穷本末。\n诸君竞相先，出口论莫夺。\n復云天地间，此能有几达。\n我闻颜汗下，恐后谤难遏。\n其间常有言，但未见疵齾。\n终当轻有若，悔目已屡䀣。\n信哉羣玉林，岂得依朽枿。\n吾心为之然，收舌如断割。\n寄音谢豪俊，兹藴只圭撮。",
        "dynasty": "宋",
        "collection_info": null
    },
    {
        "uuid": "4aaeef3d657c3fd1416227ac60d414f1",
        "title": "和道损喜雪",
        "author": "梅尧臣",
        "content": "密雪已迎腊，随风来拂巾。\n偏知寒夜屋，不管醉归人。\n暗积空庭合，偷装众树新。\n沃田将望岁，压疠且忘贫。\n薄厚曾无意，飘扬似有因。\n既能先覆物，乃见未饶春。\n作阵从天落，何功得地均。\n暂欣供一赏，惜逐马蹄尘。",
        "dynasty": "宋",
        "collection_info": null
    },
    {
        "uuid": "491b52e56f44605e859c722931e39961",
        "title": "答持国遗魦鱼皮脍",
        "author": "梅尧臣",
        "content": "海鱼沙玉皮，翦脍金齑酽。\n远持享佳宾，岂用饰宝剑。\n予贫食几稀，君爱则已泛。\n终当饭葵藿，此味不为欠。",
        "dynasty": "宋",
        "collection_info": null
    },
    {
        "uuid": "8118bcb5b8908f829f2873a71f769b99",
        "title": "与仲文子华陪观新水硙",
        "author": "梅尧臣",
        "content": "湖壖此兴硙，许俗见仍稀。\n激射聊因势，回环岂息机。\n水如岩下过，人悟雪中归。\n坐想韩夫子，心应不道非。",
        "dynasty": "宋",
        "collection_info": null
    },
    {
        "uuid": "18b984dce318e4061df98da141f313ba",
        "title": "与道损仲文子华陪泛西湖",
        "author": "梅尧臣",
        "content": "冰消湖已绿，渺渺鸭头春。\n船学吴儿刺，吟稀楚老新。\n对山怜去鸟，隔树识游人。\n谁念沧江上，风柔采白苹。",
        "dynasty": "宋",
        "collection_info": null
    },
    {
        "uuid": "a3888755e9482270b79975377974775d",
        "title": "和持国石藓",
        "author": "梅尧臣",
        "content": "石根云常蒸，老藓密于毯。\n湿翠连涧阴，浄绿绕岩坎。\n不异泉上芹，丰茸犹可擥。\n安知山中客，远寄趣已淡。",
        "dynasty": "宋",
        "collection_info": null
    },
    {
        "uuid": "b681789a5f404b38911574097c91727f",
        "title": "同诸韩饮曼叔家",
        "author": "梅尧臣",
        "content": "富贵丰盘餐，日可侑清角。\n不与贤者俱，饱食何所学。\n吾友虽日贫，邀赏不辞数。\n质衣为酒肴，出论轻管乐。\n其馔精且甘，刀几孰亲握。\n是时予苦眩，引去意颇确。\n羸马雪中归，醉醒谁復较。",
        "dynasty": "宋",
        "collection_info": null
    },
    {
        "uuid": "d0fd94d4b79ee1a62657ae96c69fb3ce",
        "title": "和仲文西湖野步至新堰二首  其一",
        "author": "梅尧臣",
        "content": "决决堰根水，层层湖上田。\n寒鱼犹着底，白鹭已飞前。\n履惜春泥滑，衣从涩蔓牵。\n偶来成野望，归兴自留连。",
        "dynasty": "宋",
        "collection_info": null
    },
    {
        "uuid": "6196f99aff5967707a7a4e98e37ac180",
        "title": "和仲文西湖野步至新堰二首  其二",
        "author": "梅尧臣",
        "content": "潭上水容暖，野中寒吹横。\n行塘人已晚，吟步日难更。\n冻地坼枯龟，断冰流破镜。\n王都且不远，乐此林泉性。",
        "dynasty": "宋",
        "collection_info": null
    },
    {
        "uuid": "f635f8feba612e20a805946d74def294",
        "title": "送韩奉礼",
        "author": "梅尧臣",
        "content": "将欲侍亲去，独要予赠言。\n世风还自有，文体不须论。\n稍爱春波急，微生野岸根。\n舟行宁觉远，几日到都门。",
        "dynasty": "宋",
        "collection_info": null
    },
    {
        "uuid": "d07b7a1e3364c969f45b974ebe841e79",
        "title": "诸韩来会别",
        "author": "梅尧臣",
        "content": "诸韩行有日，别思更依依。\n独叹从予少，还看似子稀。\n呼童聊奏酒，洒水为开扉。\n苏合染裘美，雪中阊阖归。",
        "dynasty": "宋",
        "collection_info": null
    },
    {
        "uuid": "16dcf83168a60551e9869ac8169063fd",
        "title": "送仲文",
        "author": "梅尧臣",
        "content": "三年不出户，考行闾井闻。\n近俗遂知化，岂非由所熏。\n御琴趋国门，何必长守坟。\n美哉若君子，忠可移于君。",
        "dynasty": "宋",
        "collection_info": null
    },
    {
        "uuid": "bbc9760a2d9ec6c5a827a80f3e1e2f6f",
        "title": "送子华",
        "author": "梅尧臣",
        "content": "识君虽恨晚，说诗屡解颐。\n吾徒固难合，所合终不移。\n冒寒跃马来，且言行有期。\n河上冰始坼，轻棹去未迟。",
        "dynasty": "宋",
        "collection_info": null
    },
    {
        "uuid": "aceb74535646f883eb494ac1333f9661",
        "title": "送仲连",
        "author": "梅尧臣",
        "content": "别绪如乱丝，欲理还不可。\n却悲娇女诗，宁恋更效左。\n是时远道怀，纷纷上归舸。\n怜君正如此，岂任风雨俀。",
        "dynasty": "宋",
        "collection_info": null
    },
    {
        "uuid": "53fbce9765bc9c276c0c6c1ab403e89e",
        "title": "送玉汝",
        "author": "梅尧臣",
        "content": "谈笑去拘忌，乃见相与深。\n风骚得往返，但见非知音。\n明日车马北，岂不动离襟。\n春风蘼芜绿，别恨生遥岑。",
        "dynasty": "宋",
        "collection_info": null
    },
    {
        "uuid": "ef0efc106ca0ae0728a400084a133f7f",
        "title": "玉汝遗橄榄",
        "author": "梅尧臣",
        "content": "南国青青果，涉冬知始摘。\n虽咀涩难任，竟当甘莫敌。\n来从万里外，或以苦口掷。\n所投同木瓜，欲报无琼璧。",
        "dynasty": "宋",
        "collection_info": null
    },
    {
        "uuid": "8e45f398cbfb3cc5028aef58e076c4dd",
        "title": "和王待制出郊马上口占寄兄道损次韵",
        "author": "梅尧臣",
        "content": "日暖寒郊不起风，使君车骑出城中。\n遥知望处思兄弟，鸿雁连连下远空。",
        "dynasty": "宋",
        "collection_info": null
    },
    {
        "uuid": "6504531a0cf4902e9383ed00873750ea",
        "title": "寄题苏子美沧浪亭",
        "author": "梅尧臣",
        "content": "闻买沧浪水，遂作沧浪人。\n置亭沧浪上，日与沧浪亲。\n宜曰沧浪叟，老向沧浪滨。\n沧浪何处是，洞庭相与邻。\n竹树种已合，鱼蟹时可缗。\n春羹芼白菘，夏鼎烹紫莼。\n黄柑摘霜晚，香稻炊玉新。\n行吟招隠诗，懒戴醉中巾。\n忧患两都忘，还往谁与频。\n昨得滁阳书，语彼事颇真。\n曩子初去国，我勉勿迷津。\n四方不可之，中土百物淳。\n今子居所乐，岂不远埃尘。\n被髮异泰伯，结客非春申。\n莫与吴俗尚，吴俗多文身。\n蛟龙刺两股，未变此遗民。\n读书本为道，不计贱与贫。\n当须化闾里，庶使礼义臻。",
        "dynasty": "宋",
        "collection_info": null
    },
    {
        "uuid": "6dcf921e7fbe195087701c9988a0038d",
        "title": "送河东转运刘察院",
        "author": "梅尧臣",
        "content": "塞郡屯师久，飞刍始得人。\n权倾拥旄将，诏辍绣衣臣。\n旧里过京洛，辞家渡盟津。\n紫裘苏合染，骢马玉环辰。\n榆荚关头雨，梨花谷口春。\n高车方陟险，丰膳暂违亲。\n山势北临岱，地雄西隔秦。\n行台知不远，能使问安频。",
        "dynasty": "宋",
        "collection_info": null
    },
    {
        "uuid": "813b1c2d845a554bd6c7c8041ac6600d",
        "title": "次韵和玉汝对月见怀西轩",
        "author": "梅尧臣",
        "content": "坐见沙头月，復怜衣上辉。\n正如从我饮，还欲照君归。\n相逐影徒是，共嗟欢已非。\n夜深依岸落，寒色入伤违。",
        "dynasty": "宋",
        "collection_info": null
    },
    {
        "uuid": "0b9ed3eb16a76c141af84863d7b6e469",
        "title": "依韵和玉汝舟中见怀",
        "author": "梅尧臣",
        "content": "遥闻出舟望，始爱川原广。\n春冰未破时，旋拉寒篙响。\n鸣雁似相随，远日聊一仰。\n能知状物工，把笔独见想。",
        "dynasty": "宋",
        "collection_info": null
    },
    {
        "uuid": "37a68cbc9baf8ce9c838f24d71c2c6f4",
        "title": "同道损持国访孔旼处士",
        "author": "梅尧臣",
        "content": "高庐当大道，节士不肯过。\n穷巷独秉德，车马一何多。\n势力走谀谄，礼义服委佗。\n是以被褐人，长甘北山阿。\n曰今岂有愧，渔上有行歌。",
        "dynasty": "宋",
        "collection_info": null
    },
    {
        "uuid": "e01b8938c5464fd0ccda7b2b1d2219db",
        "title": "二月十四夜霜",
        "author": "梅尧臣",
        "content": "欣欣东园杏，忽值春飞霜。\n粲然彼繁英，萎若出沸汤。\n既能与之荣，而復使之伤。\n向来肃杀时，已共百卉黄。\n今同草吐心，不似草心长。\n天理固难测，谁要必其常。",
        "dynasty": "宋",
        "collection_info": null
    },
    {
        "uuid": "b3e8591490b1789c141f1f21363b7d3b",
        "title": "送谢师直南阳上坟",
        "author": "梅尧臣",
        "content": "跃马清明前，行将拜孤壠。\n松吹送悲声，缘缨泪如涌。\n三岁宰南方，奠斝阻亲捧。\n山下独徘徊，雨来云蓊蓊。",
        "dynasty": "宋",
        "collection_info": null
    },
    {
        "uuid": "bcd5732a291834b709eb865c67495a13",
        "title": "累日文符沓至怅然有感三首  其一",
        "author": "陆游",
        "content": "豪气人言苦不除，固应屏迹向江湖。\n封侯万里独心在，餬口四方何事无。\n薄俗更堪开眼看，老翁宁办折腰趋。\n鼠肝虫臂今无择，付与干坤造化炉。",
        "dynasty": "宋",
        "collection_info": null
    },
    {
        "uuid": "92817880439411110a80ebf9fde21190",
        "title": "累日文符沓至怅然有感三首  其二",
        "author": "陆游",
        "content": "白首逢人只累欷，今虽未是昨真非。\n文章才尽欲焚稿，仕宦兴阑当拂衣。\n浪出自应为后戒，放言那计堕危机。\n辽天华表苍茫裏，千载何人识令威。",
        "dynasty": "宋",
        "collection_info": null
    },
    {
        "uuid": "90e36a8b633027400bf1c80d53e3833d",
        "title": "累日文符沓至怅然有感三首  其三",
        "author": "陆游",
        "content": "三十年为一世人，孤城梦断洛阳尘。\n强颜懒復看人面，何地真堪着此身。\n白骨久埋金谷友，黄花尚醉葛天民。\n严光钓濑虽亡恙，除却江山万事新。",
        "dynasty": "宋",
        "collection_info": null
    },
    {
        "uuid": "e3ee88592874cc0b7c55261e90be5eae",
        "title": "大风",
        "author": "陆游",
        "content": "初闻澒洞怒涛翻，徐听骖驔战马奔。\n纸帐蒲团坐清夜，恍如身在若耶村。",
        "dynasty": "宋",
        "collection_info": null
    },
    {
        "uuid": "7814db2c1fee419962adcb1b7715803a",
        "title": "冬夜读书",
        "author": "陆游",
        "content": "退食淡无事，一窗寛有余。\n重寻总角梦，却对短檠书。\n功业虽蹉跌，光阴且破除。\n更须求半偈，回向此心初。",
        "dynasty": "宋",
        "collection_info": null
    },
    {
        "uuid": "7da1be8b50a1c3763e5462db8556848a",
        "title": "再用前韵不以次",
        "author": "陆游",
        "content": "壮心虽迫老，吏责未妨书。\n言议思公瑾，英雄陋本初。\n移灯近床榻，听雨落阶除。\n回首山南戍，流年一纪余。",
        "dynasty": "宋",
        "collection_info": null
    },
    {
        "uuid": "f0e7bb9d2c5c8a15a15a47d613be7857",
        "title": "思归",
        "author": "陆游",
        "content": "短髮今年雪满巾，一杯且醉瓮中春。\n定无术致长生药，那得愁供有限身。\n碎枕不求名利梦，挽河尽洗簿书尘。\n江湖意决君知否，致主唐虞自有人。",
        "dynasty": "宋",
        "collection_info": null
    },
    {
        "uuid": "dedf03e7f8f556ffddad5d27fd607d68",
        "title": "喜小儿病愈二首  其一",
        "author": "陆游",
        "content": "喜见吾家玉雪儿，今朝竹马遶廊嬉。\n也知笠泽家风在，十岁能吟病起诗。",
        "dynasty": "宋",
        "collection_info": null
    },
    {
        "uuid": "bab338d4223a473de9948e57b7fcff8d",
        "title": "喜小儿病愈二首  其二",
        "author": "陆游",
        "content": "一床共置朝回笏，百屋常堆用剩钱。\n何似吾家好儿子，吟哦相伴短檠前。",
        "dynasty": "宋",
        "collection_info": null
    },
    {
        "uuid": "dc2d9ed5b24317559788beb4d61c8ccb",
        "title": "初冬风雨骤寒作短歌",
        "author": "陆游",
        "content": "东园日淡云容薄，纶巾朝暮阑干角。\n北风动地万木号，不料一寒如此恶。\n岂惟半夜雨打窗，便恐朙朝雪平壑。\n绿酒虽漓亦復醉，皁貂己弊犹堪着。\n所嗟此身老益穷，蹭蹬无功上麟阁。\n久从渔艇寄江湖，坐看烟尘暗幽朔。\n万鞭枯胔愤未平，纛下老酋何足缚。\n要及今年堕指寒，夜拥雕戈度穷漠。",
        "dynasty": "宋",
        "collection_info": null
    },
    {
        "uuid": "bca4db79abc7b390bbbe3699ba13199c",
        "title": "余年二十时尝作菊枕诗颇传于人今秋偶復采菊缝枕囊悽然有感二首  其一",
        "author": "陆游",
        "content": "采得黄花作枕囊，曲屏深幌閟幽香。\n唤回四十三年梦，灯暗无人说断肠。",
        "dynasty": "宋",
        "collection_info": null
    },
    {
        "uuid": "5d227350ee9b4701916ed0a833c7f403",
        "title": "余年二十时尝作菊枕诗颇传于人今秋偶復采菊缝枕囊悽然有感二首  其二",
        "author": "陆游",
        "content": "少日曾题菊枕诗，蠧编残稿锁蛛丝。\n人间万事消磨尽，只有清香似旧时。",
        "dynasty": "宋",
        "collection_info": null
    },
    {
        "uuid": "eaa3924fe75ecc31324543f24853ec02",
        "title": "陶渊明云三径就荒松菊犹存盖以菊配松也余读而感之因赋此诗",
        "author": "陆游",
        "content": "菊花如端人，独立凌冰霜。\n名纪先秦书，功标列仙方。\n纷纷零落中，见此数枝黄。\n高情守幽贞，大节凛介刚。\n乃知渊明意，不为泛酒觞。\n折嗅三嘆息，岁晚弥芬芳。",
        "dynasty": "宋",
        "collection_info": null
    },
    {
        "uuid": "afd356f22da1cd4f2e558d4064243ab5",
        "title": "荞麦初熟刈者满野喜而有作",
        "author": "陆游",
        "content": "城南城北如铺雪，原野家家种荞麦。\n霜晴收敛少在家，饼饵今冬不忧窄。\n胡麻压油油更香，油新饼美争先尝。\n猎归炽火燎雉兔，相呼置酒喜欲狂。\n陌上行歌忘恶岁，小妇红粧髻簪穗。\n诏书寛大与天通，逐熟淮南几误计。",
        "dynasty": "宋",
        "collection_info": null
    },
    {
        "uuid": "37ccc834650ce223307e99e6f5b98a6a",
        "title": "有自蜀来者因感旧游作短歌",
        "author": "陆游",
        "content": "锦城如海行不极，马迹重重车毂击。\n家住城西三十年，闻说城东未曾识。\n看花走马宿中路，经月酒徒无觅处。\n露香风暖海棠开，碧鸡坊中倘相遇。\n放翁憔悴鬓成丝，空有西游千首诗。\n今朝雨霁上危榭，意气颇如年少时。\n持杯欲作消愁计，酒未着人愁已醉。\n不成题句写幽情，一幅鲛绡空寄泪。",
        "dynasty": "宋",
        "collection_info": null
    },
    {
        "uuid": "152f37a170c01adf3bbb02c0daa70f5c",
        "title": "东吴女儿曲",
        "author": "陆游",
        "content": "东吴女儿语如莺，十三不肯学吹笙。\n镜奁初喜穉蚕出，窗眼已看双茧成。\n庭空日暖花自舞，帘卷巢干燕新乳。\n阿弟贪书下学迟，独拣诗章教鹦鹉。",
        "dynasty": "宋",
        "collection_info": null
    },
    {
        "uuid": "691226ca26f4ae3844b5e9a0bc742fff",
        "title": "雨夕",
        "author": "陆游",
        "content": "岁旱连夏秋，客袂厌尘土。\n欣然成一笑，爱此清夜雨。\n瓦檠堕灯烬，铜椀起香缕。\n心清病良已，境寂句欲吐。\n东溪久枯涸，想像素蛟舞。\n分喜到沟池，游鱼命俦侣。",
        "dynasty": "宋",
        "collection_info": null
    },
    {
        "uuid": "f97adaa81bf8e4358d0d0393eb90b32e",
        "title": "晚游东园",
        "author": "陆游",
        "content": "药瓢藜杖合施行，独往山林已歃盟。\n傍水断云含暮色，拂檐高竹借秋声。\n痴人自作浮生梦，腐骨那须后世名。\n莫笑吟哦无阙日，老来未尽独诗情。",
        "dynasty": "宋",
        "collection_info": null
    },
    {
        "uuid": "f5dd3c7e9ac711680e7dff31ee666425",
        "title": "小雨",
        "author": "陆游",
        "content": "小雨暗林塘，寒声遶画廊。\n事须求暂假，宜睡称烧香。",
        "dynasty": "宋",
        "collection_info": null
    },
    {
        "uuid": "3151e0c385876878bf2f9bb8cba5ec94",
        "title": "初寒在告有感三首  其一",
        "author": "陆游",
        "content": "扫地烧香兴未阑，一年佳处是初寒。\n银毫地绿茶膏嫩，玉斗丝红墨渖寛。\n俗事不教来眼境，闲愁那许上眉端。\n数櫺留得西窗日，更取丹经展卷看。",
        "dynasty": "宋",
        "collection_info": null
    },
    {
        "uuid": "7302b32ba35a386da7fd8d2042ec6fb9",
        "title": "初寒在告有感三首  其二",
        "author": "陆游",
        "content": "豪举当年气吐虹，即今憔悴一衰翁。\n寄怀本自俗尘外，移病何妨寒雨中。\n香暖候知银叶透，酒清看似玉船空。\n故人吴蜀音尘断，安得相携一笑同。",
        "dynasty": "宋",
        "collection_info": null
    },
    {
        "uuid": "e9c7d14e24893ce8c4b049f52e28644f",
        "title": "初寒在告有感三首  其三",
        "author": "陆游",
        "content": "横林吹叶水生洲，身落穷山古睦州。\n到枕雨声酣旅梦，背窗灯影动清愁。\n气衝星斗有孤剑，力挽栋梁无万牛。\n未灭匈奴身已老，此生虚负幄中筹。",
        "dynasty": "宋",
        "collection_info": null
    },
    {
        "uuid": "72be24779e87310a79d87488da2f861e",
        "title": "马上作",
        "author": "陆游",
        "content": "白髮凭鞍一老翁，出门漏鼓尚冬冬。\n凄凉旅思传呼裏，零落新诗假寐中。\n正苦文移来陆续，何由笠钓入空蒙。\n浮生正自少如意，付与秋风吹断蓬。",
        "dynasty": "宋",
        "collection_info": null
    },
    {
        "uuid": "24334317c31009657cbe7a8331a9bffb",
        "title": "冬夜闻角声二首  其一",
        "author": "陆游",
        "content": "袅袅清笳入雪云，白头老守卧中军。\n自怜到死怀遗恨，不向居延塞外闻。",
        "dynasty": "宋",
        "collection_info": null
    },
    {
        "uuid": "00e676f20587ff1a23bf110957775403",
        "title": "冬夜闻角声二首  其二",
        "author": "陆游",
        "content": "忆在梁州夜雪深，落梅声裏玉关心。\n山城老去功名忤，卧对寒灯泪满襟。",
        "dynasty": "宋",
        "collection_info": null
    },
    {
        "uuid": "ed96b842775e962d5d713adca490b942",
        "title": "塞上曲",
        "author": "陆游",
        "content": "茫茫大碛吁可嗟，暮春积雪草未芽。\n明月如霜照白骨，恶风卷地吹黄沙。\n駞鸣喜见泉脉出，雁起低傍寒云斜。\n穷荒万里无斥堠，天地自古重中华。\n青氊红锦双奚车，上有姫人抱琵琶。\n何时漠北王庭靖，千年万年朝汉家。",
        "dynasty": "宋",
        "collection_info": null
    },
    {
        "uuid": "b39eda6981589dd3c1336411d330ccf2",
        "title": "荆州歌",
        "author": "陆游",
        "content": "楚江鳞鳞绿如酿，衘尾江边繫朱舫。\n东征打鼓挂高帆，西上汤猪聨百丈。\n伏波古庙占好风，武昌白帝在眼中。\n倚楼女儿笑迎客，清歌未尽千觞空。\n沙头巷陌三千家，烟雨冥冥开橘花。\n峡人住多楚人少，土铛争响茱茰茶。",
        "dynasty": "宋",
        "collection_info": null
    },
    {
        "uuid": "d11e465feafdaeb581eed0632805f86a",
        "title": "冬夜读书",
        "author": "陆游",
        "content": "挑灯夜读书，油涸意未已。\n亦知夜既分，未忍舍之起。\n人生各有好，吾癖正如此。\n所求衣食足，安稳住乡里。\n茆屋三四间，充栋贮经史。\n四傍设几案，坐倦时徙倚。\n无声九韶奏，有味八珍美。\n寝飰籖帙间，自适以须死。\n岂惟毕吾身，尚可传儿子。\n此心何时遂，感嘆岁月驶。",
        "dynasty": "宋",
        "collection_info": null
    },
    {
        "uuid": "61fda309cc0a8bb9fc5eb998040ce893",
        "title": "寓嘆二首  其一",
        "author": "陆游",
        "content": "江上霜风透弊袍，区区无奈簿书劳。\n衰迟始忆壮游乐，仕宦更知归卧高。\n人怪羊裘忘富贵，我从牛侩得贤豪。\n俗间问讯真成懒，有手惟堪把蟹螯。",
        "dynasty": "宋",
        "collection_info": null
    },
    {
        "uuid": "4e00b3d3bd157041c1455dd4a89a6585",
        "title": "寓嘆二首  其二",
        "author": "陆游",
        "content": "剑外归耕梦不通，公车上疏路何从。\n有心求缩地万里，无羽可朝天九重。\n狂诵新诗驱疟鬼，醉吹横笛舞神龙。\n明当采药玉霄去，他日君看冰雪容。",
        "dynasty": "宋",
        "collection_info": null
    },
    {
        "uuid": "49dc84a3018b517467d1c4d096f27f1a",
        "title": "燕堂东偏一室颇深暖尽日率困于吏牍比夜乃得读书其间戏作三首  其一",
        "author": "陆游",
        "content": "衮衮流年往，匆匆短景过。\n帘深上灯早，地窄贮香多。\n书尽还重读，诗成更自哦。\n向令无此处，将奈旅愁何。",
        "dynasty": "宋",
        "collection_info": null
    },
    {
        "uuid": "1ccd5126e11f737635464d624149f9cf",
        "title": "燕堂东偏一室颇深暖尽日率困于吏牍比夜乃得读书其间戏作三首  其二",
        "author": "陆游",
        "content": "赋性无他好，开编喜欲迷。\n冬冬传夜漏，喔喔待晨鸡。\n油减玉虫暗，灰深红兽低。\n悠然抚书嘆，无术济黔黎。",
        "dynasty": "宋",
        "collection_info": null
    },
    {
        "uuid": "108c0bd9044567344d7e2c0062fb25eb",
        "title": "燕堂东偏一室颇深暖尽日率困于吏牍比夜乃得读书其间戏作三首  其三",
        "author": "陆游",
        "content": "永夜东斋裏，人声静不譁。\n衣篝起香穗，书几落灯花。\n炉暖听寒雨，窗明送晓鵶。\n文章空自苦，白首不名家。",
        "dynasty": "宋",
        "collection_info": null
    },
    {
        "uuid": "59f322b5e67d0b39b3de69c2cd5e352c",
        "title": "怀镜中故庐",
        "author": "陆游",
        "content": "临水依山偶占家，数间茆屋半欹斜。\n云边腰斧入秦望，雨外舞蓑归若耶。\n从宦只思乘下泽，忤人常悔读南华。\n病来更怯还乡梦，频鬻帘泉试露芽。",
        "dynasty": "宋",
        "collection_info": null
    },
    {
        "uuid": "9a4107c224a1832ec8c56bc973e01730",
        "title": "书感",
        "author": "陆游",
        "content": "丈夫本愿脱世鞿，丹成昼日凌空飞。\n缨冠佩玉朝紫微，白银宫阙瞻巍巍。\n不然万里将天威，提兵直解边城围。\n苜蓿满川天马肥，掩取不遣一骑归。\n苦心文章亦未非，与此二事同一机。\n寥寥千载见亦稀，庄屈己死吾畴依。\n哀哉穷子百家衣，岂识万斛倾珠玑。\n欲洗薄蚀还光辉，熟睨无力空歔欷。",
        "dynasty": "宋",
        "collection_info": null
    },
    {
        "uuid": "508d074c06479c7499d4bb26640e78f8",
        "title": "对酒",
        "author": "陆游",
        "content": "新酥鹅儿黄，珍橘金弹香。\n天公怜寂寞，劳我以一觞。\n胸中万卷书，老不施毫芒。\n持酒一浇之，与汝俱深藏。\n生当老穷巷，死埋南山冈。\n古来共如此，已矣庸何伤。",
        "dynasty": "宋",
        "collection_info": null
    },
    {
        "uuid": "6aa485742a123f51eeefea53a4655b4a",
        "title": "梦归",
        "author": "陆游",
        "content": "老去无余念，时时梦弊庐。\n细倾新酿酒，尽读旧藏书。\n云崦鉏畬粟，烟畦挽野蔬。\n从渠造物巧，赋芧戏群狙。",
        "dynasty": "宋",
        "collection_info": null
    },
    {
        "uuid": "c572462032e5bf37575fcfbeec4546e1",
        "title": "蜀使归寄青城上官道人",
        "author": "陆游",
        "content": "轻别青城十二年，至今客枕梦林泉。\n一杯松屑斋前进，两卷丹经肘后传。\n欲与公为尘外侣，几时身上峡中舩。\n世间牛蚁何劳问，输与云窗一粲然。",
        "dynasty": "宋",
        "collection_info": null
    },
    {
        "uuid": "c3b265fde503546781c4fc8915bcbadb",
        "title": "寄城都籧道人",
        "author": "陆游",
        "content": "卖药锦城中，烧丹雪山麓。\n石窦取鹅管，玉床收箭镞。\n紫云晨覆鼎，白虹夜穿屋。\n鬼神严厉守，沆瀣勤沐浴。\n此士真可人，高简遗世俗。\n江头十年别，颜色炯在目。\n使来每寄声，喜我淡无欲。\n灵剂何必多，分饷一黍足。",
        "dynasty": "宋",
        "collection_info": null
    },
    {
        "uuid": "9896d1f7d5cb4cb55a6b0039308d2461",
        "title": "寄卭州宋道人",
        "author": "陆游",
        "content": "鸭翎铺前遇秋雨，独与宋生栖逆旅。\n坐门戃怳见老仙，剧谈气欲凌天宇。\n袖中出剑秋水流，血点斑斑新报仇。\n我醉高歌宋生舞，洗尽人间千古愁。\n老仙约我游太华，是夕当醉莲峰下。\n语终冉冉已云霄，万里秋风吹鹤驾。\n我今伶俜践衰境，不如宋生弃家猛。\n西望临卭一慨然，青松偃尽丹炉冷。",
        "dynasty": "宋",
        "collection_info": null
    },
    {
        "uuid": "6f1cae1d62b32ba7a7b9a2f282c345a9",
        "title": "小斋壁间张王子乔梅子真李八百许旌阳及近时得道诸仙像每焚香对之因赋长句",
        "author": "陆游",
        "content": "山城作吏老堪羞，衫色尘昏鬓色秋。\n敛版那供新贵使，闭门聊与数公游。\n至人不死阅千劫，大海无穷环九州。\n安得相携从此逝，醉骑丹凤下玄洲。",
        "dynasty": "宋",
        "collection_info": null
    },
    {
        "uuid": "3d6508af0afa6b7f1af270cb25aad8da",
        "title": "芳草曲",
        "author": "陆游",
        "content": "蜀山深处逢孤驿，缺甃颓垣芳草碧。\n家在江南妻子病，离乡半岁无消息。\n长安城门西去路，细霭斜阳芳草暮。\n尊前一曲渭城歌，马蹄万里交河戍。\n人生误计觅封侯，芳草愁人春復秋。\n只愿东行至沧海，路穷草断始无愁。",
        "dynasty": "宋",
        "collection_info": null
    },
    {
        "uuid": "47e0586e53b5d0d3889ba60a9c3fc6de",
        "title": "乌龙庙",
        "author": "陆游",
        "content": "江边苍龙背负天，蟠踞千载常蜿蜒。\n其前横闢为大川，高城鼓角声隐然。\n龙庙于山家于渊，世为吾州作丰年。\n老守虽愧笔如椽，洁斋试赋迎神篇。",
        "dynasty": "宋",
        "collection_info": null
    },
    {
        "uuid": "f38814c9fcac85d1ecdb2b8daa08f665",
        "title": "寒夜移疾二首  其一",
        "author": "陆游",
        "content": "南山北山高嶙峋，朝雨暮雨断江津。\n时人正作市朝梦，老子已成云水身。\n希世强颜心自愧，闭门谢病客生嗔。\n天公何日与一饱，短艇湘湖自采莼。",
        "dynasty": "宋",
        "collection_info": null
    },
    {
        "uuid": "337d68a9d86df73aadb0e979ccbafd8b",
        "title": "寒夜移疾二首  其二",
        "author": "陆游",
        "content": "走遍天涯白髮生，晚叨微禄卧山城。\n知章自识狂供奉，士季那容醉步兵。\n斸药有时携短镵，奏书无路请长缨。\n此心拟说还休去，付与空阶夜雨声。",
        "dynasty": "宋",
        "collection_info": null
    },
    {
        "uuid": "b7bfba6216161fc1cc73ecbd2689adc8",
        "title": "寒夜读书三首  其一",
        "author": "陆游",
        "content": "北窗暖焰满炉红，夜半涛翻古桧风。\n老死爱书心不厌，来生恐堕蠧鱼中。",
        "dynasty": "宋",
        "collection_info": null
    },
    {
        "uuid": "fc759a6d1089deea33161f448151db7b",
        "title": "寒夜读书三首  其二",
        "author": "陆游",
        "content": "韦编屡绝铁砚穿，口诵手钞那计年。\n不是爱书即欲死，任从人笑作书颠。",
        "dynasty": "宋",
        "collection_info": null
    },
    {
        "uuid": "d4995ec162b77d56706a6c76e96b331b",
        "title": "寒夜读书三首  其三",
        "author": "陆游",
        "content": "忆昨从戎出渭滨，秋风金鼓震咸秦。\n鸢肩竟欠封侯相，三尺檠边老此身。",
        "dynasty": "宋",
        "collection_info": null
    },
    {
        "uuid": "73345e677d17105b7dbfdefac9b4ca99",
        "title": "有为予言乌龙高崄不可到处有僧岩居不知其年予每登千峰榭望之慨然为作二诗  其一",
        "author": "陆游",
        "content": "樵子向予说，有僧巢翠微。\n岩扉云共宿，锡杖鹤同飞。\n日暮松明火，天寒槲叶衣。\n弃官从此逝，非子尚谁归。",
        "dynasty": "宋",
        "collection_info": null
    },
    {
        "uuid": "bedfe18a6a897d181d1d1d8814a7351c",
        "title": "有为予言乌龙高崄不可到处有僧岩居不知其年予每登千峰榭望之慨然为作二诗  其二",
        "author": "陆游",
        "content": "崄绝无微径，淙潺有细流。\n寒岩依作屋，堕毳拾为裘。\n木客求相识，毛人约共游。\n百年如一瞬，尘世几公侯。",
        "dynasty": "宋",
        "collection_info": null
    },
    {
        "uuid": "eeecd0639634f3bda27a6a6f36389c0a",
        "title": "杨庭秀寄南海集二首  其一",
        "author": "陆游",
        "content": "俗子与人隔尘劫，何啻相逢风马牛。\n夜读杨卿南海句，始知天下有高流。",
        "dynasty": "宋",
        "collection_info": null
    },
    {
        "uuid": "b5a7c6360cb6064599c9731b348e0d32",
        "title": "杨庭秀寄南海集二首  其二",
        "author": "陆游",
        "content": "飞卿数阕峤南曲，不许刘郎夸竹枝。\n四百年来无復继，如今始有此翁诗。",
        "dynasty": "宋",
        "collection_info": null
    },
    {
        "uuid": "51e164f3e11e6ee35272a7b2538df067",
        "title": "夜坐示桑甥十韵",
        "author": "陆游",
        "content": "好诗如灵丹，不杂羶荤肠。\n子诚欲得之，洁斋祓不祥。\n食饮屑白玉，沐浴春兰芳。\n蛟龙起久蛰，鸿鹄参高翔。\n纵横开武库，浩荡发太仓。\n大巧谢雕琢，至刚反摧藏。\n一技均道妙，佻心讵能当。\n结缨与易箦，至死犹自强。\n东山七月篇，万古真文章。\n天下有精识，吾言岂荒唐。",
        "dynasty": "宋",
        "collection_info": null
    },
    {
        "uuid": "9fdbff166241a6746b218466ebdab1ae",
        "title": "梦回",
        "author": "陆游",
        "content": "病骨便衾暖，羁怀怯梦回。\n钟残灯烬落，香冷雨声来。\n老抱忧时志，狂非济世材。\n明朝入冬假，烧兔荐新醅。",
        "dynasty": "宋",
        "collection_info": null
    },
    {
        "uuid": "7690dea3c3b65b60d9f96df861a79a60",
        "title": "醉中草书因戏作此诗",
        "author": "陆游",
        "content": "赐休暂解簿书围，醉草今年颇入微。\n手挹冻醪秋露重，卷翻狂墨瘦蛟飞。\n临池勤苦今安有，漏壁工夫古亦稀。\n穉子问翁新悟处，欲言直恐泄天机。",
        "dynasty": "宋",
        "collection_info": null
    },
    {
        "uuid": "a1498b9acc5113189415cf7c849fd60a",
        "title": "闲步至鞠场值小雪",
        "author": "陆游",
        "content": "倒尽床头酒半罂，笑呼笻杖共闲行。\n梅花照水为谁瘦，雪片倚风如许轻。\n孟德遇冬思射猎，广文垂老谢才名。\n归来跨火西窗下，独数城楼长短更。",
        "dynasty": "宋",
        "collection_info": null
    },
    {
        "uuid": "7f8e3afa2816bc1b376b3e5d53fb2685",
        "title": "张季长学士自兴元遣人来因询梁益间事怅然有感",
        "author": "陆游",
        "content": "长记残春入蜀时，嘉陵江上雨霏微。\n垂头驴瘦悲铃驮，截道狐奔脱猎围。\n晓度市桥花欲语，晚投山驿石能飞。\n杜鹃言语元无据，悔作东吴万里归。",
        "dynasty": "宋",
        "collection_info": null
    },
    {
        "uuid": "eab18a56ee24bbad429f420911691753",
        "title": "东斋夜兴",
        "author": "陆游",
        "content": "山城残角伴疏钟，拥褐頽然一病翁。\n纸帐灯明蹙龟甲，铜瓶火熟起松风。\n雨来尤觉睡味美，酒后不知愁思空。\n忽忆江湖泊船夜，号鸣避弋闹群鸿。",
        "dynasty": "宋",
        "collection_info": null
    },
    {
        "uuid": "1e27b12c7c5b262844e3f51768e12844",
        "title": "乌龙雪",
        "author": "陆游",
        "content": "乌龙如真龙，妥尾卧江碛。\n时时登楼望，爪尾略可识。\n今朝事大异，千嶂忽如失。\n遥知重云外，已有雪数尺。\n颇念采薇人，清坐焉得食。\n裹饭欲问之，矫首空峭壁。\n念昔故山时，僵卧风雪夕。\n静闻长松折，声若裂巨石。\n天晴视岩涧，鸟兽死如积。\n清梦不可寻，抚楯三太息。",
        "dynasty": "宋",
        "collection_info": null
    },
    {
        "uuid": "3406ec293fb7cbd387691d3fd22b2aca",
        "title": "晓出东城马上作",
        "author": "陆游",
        "content": "晓出东城数帜红，蒙茸狐貉拥衰翁。\n郊墟歉岁萧条后，风雪穷冬惨淡中。\n耐辱己惭非士节，端忧未办济民穷。\n诞欺成俗真当惧，谁挽天河一洗空。",
        "dynasty": "宋",
        "collection_info": null
    },
    {
        "uuid": "66549f2c067988361f4c7e5c170b2e0a",
        "title": "与建子振孙登千峰榭观乌龙雪",
        "author": "陆游",
        "content": "二穉慧堪怜，犹赊志学年。\n能抛竹騕褭，来看玉蜿蜒。\n百念寛身后，余生慰眼前。\n善和书幸在，它日要人传。",
        "dynasty": "宋",
        "collection_info": null
    },
    {
        "uuid": "5a94dd43e8d9191061f6ef65b8ba987d",
        "title": "述怀二首  其一",
        "author": "陆游",
        "content": "尺寸虽无补县官，此心炯炯实如丹。\n羯胡未灭敢爱死，尊酒在前终鲜欢。\n亚父抱忠撞玉斗，虞人守节待皮冠。\n纵言老病摧頽甚，壮气犹凭后代看。",
        "dynasty": "宋",
        "collection_info": null
    },
    {
        "uuid": "9473b3de7985d9e125d570a8b1bc1d30",
        "title": "述怀二首  其二",
        "author": "陆游",
        "content": "谤誉纷纷笑杀侬，此身本自等虚空。\n大鹏境界纤尘裏，旷劫年光掣电中。\n翻动烟霞长镵在，招呼风月一尊同。\n是凡是圣谁能测，试问西邻织屦翁。",
        "dynasty": "宋",
        "collection_info": null
    },
    {
        "uuid": "04a5ce074a6936bca46a7ce2c3cb85e8",
        "title": "到严十五晦朔郡酿不佳求于都下既不时至欲借书读之而寓公多秘不肯出无以度日殊惘惘也",
        "author": "陆游",
        "content": "桐君放隐两经秋，小院孤灯夜夜愁。\n名酒过于求赵璧，异书浑似借荆州。\n溪山胜处真难到，风月佳时事不休。\n安得连车载郫酿，金鞭重作浣花游。",
        "dynasty": "宋",
        "collection_info": null
    },
    {
        "uuid": "097a93aa939c8504e7f9ff363e521495",
        "title": "雨中独酌",
        "author": "陆游",
        "content": "僻郡荒山下，高斋寒雨中。\n微波生酒绿，短焰拥炉红。\n学废悲身老，民穷祝岁丰。\n厨人羞雉兔，更忆唤邻翁。",
        "dynasty": "宋",
        "collection_info": null
    },
    {
        "uuid": "501def711575e35dc9499cb52026d02c",
        "title": "被酒径卧比觉已五鼓矣",
        "author": "陆游",
        "content": "俗事驱人挽不回，经年无地濯氛埃。\n酒酣稍觉客愁破，睡觉忽闻山雨来。\n窗外树寒无鸟宿，壶中水暖有梅开。\n五更欲起先惆怅，烛下文书已作堆。",
        "dynasty": "宋",
        "collection_info": null
    },
    {
        "uuid": "83f0133efccf1437e0c6a304264e7ad7",
        "title": "灯下读玄真子渔歌因怀山阴故隐追拟五首  其一",
        "author": "陆游",
        "content": "石帆山下雨空蒙，三扇香新翠箬篷。\n苹叶绿，蓼花红。\n回首功名一梦中。",
        "dynasty": "宋",
        "collection_info": null
    },
    {
        "uuid": "738c22350a7293caf7d0485e1b6601e9",
        "title": "灯下读玄真子渔歌因怀山阴故隐追拟五首  其二",
        "author": "陆游",
        "content": "晴山滴翠水挼蓝，聚散渔舟两復三。\n横埭北，断桥南，侧起船篷便作帆。",
        "dynasty": "宋",
        "collection_info": null
    },
    {
        "uuid": "725c48e30da473ba5d7bca4cd009183c",
        "title": "灯下读玄真子渔歌因怀山阴故隐追拟五首  其三",
        "author": "陆游",
        "content": "镜湖俯仰两青天，万顷玻瓈一叶舩。\n拈棹舞，拥蓑眠，不作天仙作水仙。",
        "dynasty": "宋",
        "collection_info": null
    },
    {
        "uuid": "5ca971e44d58540b26e59a4c04b3bafe",
        "title": "灯下读玄真子渔歌因怀山阴故隐追拟五首  其四",
        "author": "陆游",
        "content": "湘湖烟雨长莼丝，菰米新炊滑上匙。\n云散后，月斜时，潮落舟横醉不知。",
        "dynasty": "宋",
        "collection_info": null
    },
    {
        "uuid": "d1c5905a69ac297a6df20e446d9caec5",
        "title": "灯下读玄真子渔歌因怀山阴故隐追拟五首  其五",
        "author": "陆游",
        "content": "长安拜免几公卿，渔父横眠醉未醒。\n烟艇小，钓车腥，遥指梅山一点青。",
        "dynasty": "宋",
        "collection_info": null
    },
    {
        "uuid": "61e4b678ab00c78571e614da8f04f093",
        "title": "送客至望云门外",
        "author": "陆游",
        "content": "冬温频作雨，晨冷顿催晴。\n嫰日满江驿，淡烟笼郡城。\n忧民怀凛凛，谋已耻营营。\n投檄真须决，邻翁约耦耕。",
        "dynasty": "宋",
        "collection_info": null
    },
    {
        "uuid": "5e0cb8f68d9c522e922666f45c21fd1f",
        "title": "题城南堂二首  其一",
        "author": "陆游",
        "content": "山林恨与亲友别，朝市不堪车马喧。\n陈子调高无俗客，一廛却要近修门。",
        "dynasty": "宋",
        "collection_info": null
    },
    {
        "uuid": "7d31f24168a06c750fa2bc70b659ed02",
        "title": "题城南堂二首  其二",
        "author": "陆游",
        "content": "借问城南老居士，新年乐事復何如。\n春寒催唤客尝酒，夜静卧听儿读书。",
        "dynasty": "宋",
        "collection_info": null
    },
    {
        "uuid": "effade7d8a34fb4bb0fdc172073154a0",
        "title": "故山葛仙翁丹井有偃松覆其上夭矫可爱寄题",
        "author": "陆游",
        "content": "葛翁炼丹一千年，翁去丹飞余此泉。\n炯如古镜不拂拭，俯听缺甃时锵然。\n老龙受命护泉卧，蜿蜒直恐从天堕。\n人言神物老愈灵，夜半声酣风雨过。\n放翁还山亦何有，闭门吟啸龙为友。\n客来相对聊曲肱，但酌此泉胜酌酒。",
        "dynasty": "宋",
        "collection_info": null
    },
    {
        "uuid": "e87213e62149c2452021af1bafda1efa",
        "title": "估客乐",
        "author": "陆游",
        "content": "长江浩浩蛟龙渊，浪花正白蹴半天。\n轲峨大艑望如豆，骇视未定已至前。\n帆席云垂大堤外，缆索雷响高城边。\n牛车辚辚载宝货，磊落照市人争传。\n倡楼呼卢掷百万，旗亭买酒价十千。\n公卿姓氏不曾问，安知孰秉中书权。\n儒生辛苦望一饱，趦趄光范祈哀怜。\n齿揺髮脱竟莫顾，诗书满腹身萧然。\n自看赋命如纸薄，始知估客人间乐。",
        "dynasty": "宋",
        "collection_info": null
    },
    {
        "uuid": "f1e10114aee86d235336e8a014fd0e86",
        "title": "楚宫行",
        "author": "陆游",
        "content": "汉水方城一何壮，大路并驰车百两。\n军书插羽拥修门，楚王正醉章华上。\n璇题藻井穷丹青，玉笙宝瑟声冥冥。\n忽闻命驾游七泽，万骑动地如雷霆。\n清晨射猎至中夜，苍兕玄熊纷可藉。\n国中壮士力已殚，秦虏东来遣谁射。",
        "dynasty": "宋",
        "collection_info": null
    },
    {
        "uuid": "da374630abd44145a24439ccb03a27fa",
        "title": "妾命薄",
        "author": "陆游",
        "content": "妾命薄，早入天家侍帷幄。\n君王勤俭省宴游，宝柱朱弦尘漠漠。\n日长别殿承恩稀，旰昃犹闻亲万机。\n宫中虽无珠玉赐，塞上不见烟尘飞。\n不须悲伤妾命薄，命薄却令天下乐。",
        "dynasty": "宋",
        "collection_info": null
    },
    {
        "uuid": "c89caa55b7c3af94f24b222cd1409cb2",
        "title": "晚登千峰榭",
        "author": "陆游",
        "content": "只道文书无了日，也能摆拨上层台。\n窗明山雪暮方作，露白野梅寒未开。\n老病真惭天下士，穷愁强覆掌中杯。\n儿曹莫怪凭阑久，得句何妨秉烛回。",
        "dynasty": "宋",
        "collection_info": null
    },
    {
        "uuid": "1f09a7598e295cf9550b3c170ee74ece",
        "title": "昼睡",
        "author": "陆游",
        "content": "书狱徴租自笑忙，暂归聊得憩匡床。\n屏图夜雨孤舟句，枕带秋风九日香。\n一卷蠧书栖倦手，数声残角报斜阳。\n清泉浴罢西窗静，更觉茶瓯气味长。",
        "dynasty": "宋",
        "collection_info": null
    },
    {
        "uuid": "803108aab4cd0a9cc7e82c85bbd84961",
        "title": "胸次郁郁偶取枯笔作狂草遂成长句",
        "author": "陆游",
        "content": "酒隐人间六十年，晚途敛板自伤怜。\n庄周聊寄漆园吏，梅福终为吴市仙。\n方外酒徒盟尚在，囊中剑术老当传。\n此心郁屈何由豁，聊遣龙蛇落蜀笺。",
        "dynasty": "宋",
        "collection_info": null
    },
    {
        "uuid": "a7f2e0b8f6226a109f5a75b5fd1358c9",
        "title": "休日与客燕语既去听小儿诵书因復作草数纸",
        "author": "陆游",
        "content": "赐沐家居谢掾曹，暂将萧散慰勤劳。\n琅琅应节儿书熟，亹亹生风客论高。\n玉屑名笺来濯锦，风漪奇石出临洮。\n託盟翰墨吾安敢，挥洒淋漓自足豪。",
        "dynasty": "宋",
        "collection_info": null
    },
    {
        "uuid": "c11fa3df52ec4142b926ca5e0b7cb1c3",
        "title": "青城大面山中有二隐士一曰谯先生定字天授建炎初以经行召至扬州欲留之讲筵不可拜通直郎直秘阁致仕今百三十余岁巢居崄绝人不能到而先生数年辄一出至山前人有见之者其一曰姚太尉平仲字希晏靖康初在围城中夜将死士攻贼营不利骑骏骡逸去建炎初所在揭牓以观察使召之竟不出淳熙甲午乙未间乃或见之于丈人观道院亦年近九十紫髯长委地喜作草书盖皆得道于山中云偶成五字二首託上官道人寄之 寄谯先生",
        "author": "陆游",
        "content": "寄谢谯夫子，今年一出无。\n万缘随梦断，百念与形枯。\n云护巢松谷，神呵煅药炉。\n凭高应念我，白首学徴租。",
        "dynasty": "宋",
        "collection_info": null
    },
    {
        "uuid": "983fddae595839037c5fadc08980ea26",
        "title": "青城大面山中有二隐士一曰谯先生定字天授建炎初以经行召至扬州欲留之讲筵不可拜通直郎直秘阁致仕今百三十余岁巢居崄绝人不能到而先生数年辄一出至山前人有见之者其一曰姚太尉平仲字希晏靖康初在围城中夜将死士攻贼营不利骑骏骡逸去建炎初所在揭牓以观察使召之竟不出淳熙甲午乙未间乃或见之于丈人观道院亦年近九十紫髯长委地喜作草书盖皆得道于山中云偶成五字二首託上官道人寄之 寄姚太尉",
        "author": "陆游",
        "content": "太尉关河杰，飞腾亦遇时。\n中原方荡覆，大计易差池。\n素壁龙蛇字，空山熊豹姿。\n烟云千万迭，求访固难知。",
        "dynasty": "宋",
        "collection_info": null
    },
    {
        "uuid": "fb4ceeb484eea846c1ff682e606a5ced",
        "title": "累日多事不復能观书感嘆作此诗",
        "author": "陆游",
        "content": "我生无它长，所得静而简。\n出仕三十年，不殖一金产。\n四方到为家，所向不容拣。\n南游极巨海，西戍掠危栈。\n为州亦何好，且復占仕版。\n俸不给淖糜，况敢事酒琖。\n晨兴坐堂上，符檄高𡾰嵼。\n藏书三万轴，一字不到眼。\n胸中积磊块，嘆息谁为铲。\n浮生固如此，正可付一莞。",
        "dynasty": "宋",
        "collection_info": null
    },
    {
        "uuid": "cbbf51137f9e26f8f45671ee1af10eda",
        "title": "北窗",
        "author": "陆游",
        "content": "云开见山雪，院静闻松风。\n吏去曲肱卧，疑非尘世中。",
        "dynasty": "宋",
        "collection_info": null
    },
    {
        "uuid": "f02c04668c89b6f6c4cfa93cc393374b",
        "title": "读范文正潇洒桐庐郡诗戏书",
        "author": "陆游",
        "content": "桐庐朝暮苦匆匆，潇洒宁能与昔同。\n堆案文书生眼黑，入京车马涨尘红。\n逢迎风月麯生事，弹压江山毛颕功。\n二子年来俱扫迹，頽然堪笑一衰翁。",
        "dynasty": "宋",
        "collection_info": null
    },
    {
        "uuid": "c2d67829f44d9d4cc3e93394ccf75517",
        "title": "笥中偶得去年二月都下数诗",
        "author": "陆游",
        "content": "昨佩鱼符入凤城，春风处处听莺声。\n欲寻旧友半为鬼，重到西湖疑隔生。\n浮世正如投六簙，野人何意慕三旌。\n严州戍满真当老，犹幸为民死太平。",
        "dynasty": "宋",
        "collection_info": null
    },
    {
        "uuid": "16cc9c74c1e6b4aae0d4808d22ee127c",
        "title": "感寓",
        "author": "陆游",
        "content": "人生堂堂七尺身，本与圣哲均称人。\n唐虞乃可让天下，光被万世常如新。\n哀哉末俗去古远，斵丧太朴浇全淳。\n豆羮箪食辄动色，攘窃乃至忘君亲。\n锱铢必先计利害，讵肯冒死求成仁。\n不欺当从一念始，自古孝子为忠臣。",
        "dynasty": "宋",
        "collection_info": null
    },
    {
        "uuid": "6ac6c77b95935a02ba96e825d318e6fb",
        "title": "征妇怨効唐人作",
        "author": "陆游",
        "content": "万里安西久宿师，东风吹草又离离。\n玉壶贮满伤春泪，锦字挑成寄远诗。\n击虏将军方战急，押衣敕使尚归迟。\n粧台宝镜尘昏尽，髮似飞蓬自不知。",
        "dynasty": "宋",
        "collection_info": null
    },
    {
        "uuid": "6b6c65a97f4bcd860e6726424810cea1",
        "title": "雪",
        "author": "陆游",
        "content": "瘴疠家家一洗无，更欣余润沃焦枯。\n花壶夜冻先除水，衣焙朝寒久覆炉。\n松顶积高时自堕，竹枝压重欲相扶。\n云开正值春风早，却看晴光满九衢。",
        "dynasty": "宋",
        "collection_info": null
    },
    {
        "uuid": "462065633b345331e3a17cdd1f5fb403",
        "title": "寒夜",
        "author": "陆游",
        "content": "我老畏作病，杯酒久不持。\n读书寒雨中，比夕颇思之。\n呼童欲洗酌，顾以病自疑。\n清坐嘆寂寞，痛饮愁淋漓。\n三爵醒醉间，此理当徐思。\n一掬琴高鱼，且復伴吾儿。",
        "dynasty": "宋",
        "collection_info": null
    },
    {
        "uuid": "29e0771181dfd1487299aa545e2bca27",
        "title": "纵笔二首  其一",
        "author": "陆游",
        "content": "冻研笑臞儒，雕弓隐猎徒。\n不成平赵魏，正可老江湖。\n憔悴头虽秃，轮囷胆尚粗。\n咸阳呼五白，何遽不能卢。",
        "dynasty": "宋",
        "collection_info": null
    },
    {
        "uuid": "5b8f1fb492ace66fb164feaa5953fe05",
        "title": "纵笔二首  其二",
        "author": "陆游",
        "content": "故国吾宗庙，群羌我虏雠。\n但应坚此念，宁假用它谋。\n望驾遗民老，忘兵志士忧。\n何时闻遣将，往护北平秋。",
        "dynasty": "宋",
        "collection_info": null
    },
    {
        "uuid": "45a4117d2ce9ff423bcc80cd0573f098",
        "title": "岁晚盘尊索然戏书",
        "author": "陆游",
        "content": "经年薄宦客桐庐，市邑萧然一物无。\n名酒不来惟饮湿，长鱼难觅且焚枯。\n支离鹤骨寒添瘦，宛转龟肠夜自呼。\n更与儿曹同一笑，灯前短褐拆天吴。",
        "dynasty": "宋",
        "collection_info": null
    },
    {
        "uuid": "f60b8a704940db51464cf3474aec31f1",
        "title": "立春前四日谢雪方拜天庆庭中雪復作",
        "author": "陆游",
        "content": "佩玉珊珊谒众真，竟烦一雪慰疲民。\n未看舞鹤随飞盖，先喜飘花集拜茵。\n耕垄土膏千耦出，市楼酒贱万家春。\n使君老去悲才尽，诗句难追节物新。",
        "dynasty": "宋",
        "collection_info": null
    },
    {
        "uuid": "a4fb1a74ea6279987f445110e85b4d6e",
        "title": "桐江行",
        "author": "陆游",
        "content": "我来桐江今几时，面骨峥嵘鬓如雪。\n怒嗔不復有端绪，谗谤何曾容辨说。\n十年山栖却火食，酿桂餐芝自芳洁。\n作官一饱仰红腐，坐对盘飱常呕噎。\n雪晴宿戒南山游，剩要赋咏临清流。\n将行復辍却退坐，台符吏牍令人愁。\n胸中崔嵬向谁吐，独立凭高时自语。\n文章当以气为主，无怪今人不如古。",
        "dynasty": "宋",
        "collection_info": null
    },
    {
        "uuid": "520e5556d8b4a474c9a0027dc7d31cac",
        "title": "屡雪二麦可望喜而作歌",
        "author": "陆游",
        "content": "苦寒勿怨天雨雪，雪来遗我明年麦。\n三月翠浪舞东风，四月黄云暗南陌。\n坐看比屋腾欢声，已觉有司寛吏责。\n腰鎌丁壮倾闾里，拾穗儿童动千百。\n玉尘出䃺飞屋梁，银丝入釜须寛汤。\n寒醅发剂炊饼裂，新麻压油寒具香。\n大妇下机废晨织，小姑佐庖忘晚粧。\n老翁饱食笑扪腹，林下击壤歌时康。",
        "dynasty": "宋",
        "collection_info": null
    },
    {
        "uuid": "5d5c8ed7a731a7cad991391a7f8148f4",
        "title": "丁未除夕前二日休假感怀二首  其一",
        "author": "陆游",
        "content": "挂冠神武莫踌躇，家具何妨载鹿车。\n怨谤相乘真市虎，技能已尽似黔驴。\n黄金散后犹耽酒，白髮生来更爱书。\n新岁定寻林下约，一觞一咏未成疏。",
        "dynasty": "宋",
        "collection_info": null
    },
    {
        "uuid": "0b3221e795be2e05debe0be86fa87c4d",
        "title": "丁未除夕前二日休假感怀二首  其二",
        "author": "陆游",
        "content": "梦寄梅村竹坞间，不堪客裏见春还。\n潮生水欲通南涧，雪霁云犹冒北山。\n病思过年应小减，官身得假未全闲。\n变名吴市男儿事，末路低回自笑孱。",
        "dynasty": "宋",
        "collection_info": null
    },
    {
        "uuid": "baac1646eaac99d661b5a9e69eef1d20",
        "title": "假中闭戸终日偶得绝句三首  其一",
        "author": "陆游",
        "content": "雨声滴滴暮未已，苔晕重重寒更添。\n知是使君初睡起，清香一綫透疏帘。",
        "dynasty": "宋",
        "collection_info": null
    },
    {
        "uuid": "2425a37ad13f6cd08a5e2d29629ff5ad",
        "title": "假中闭戸终日偶得绝句三首  其二",
        "author": "陆游",
        "content": "老夫昔是青城客，酒肉淋漓岂本心。\n还我山家本来面，数拳春笋荐孤斟。",
        "dynasty": "宋",
        "collection_info": null
    },
    {
        "uuid": "e1e1a32c3ba2faafad434114fafcc55d",
        "title": "假中闭戸终日偶得绝句三首  其三",
        "author": "陆游",
        "content": "官身常欠读书债，禄米不供沽酒资。\n剩喜今朝寂无事，焚香闲看玉溪诗。",
        "dynasty": "宋",
        "collection_info": null
    },
    {
        "uuid": "47587ec3913f711cca4921c5fbfdfca0",
        "title": "除夜雪二首  其一",
        "author": "陆游",
        "content": "只怪重衾不御寒，起看急雪玉花干。\n迟明欲谒虚皇殿，廐马蒙氊立夜阑。",
        "dynasty": "宋",
        "collection_info": null
    },
    {
        "uuid": "cc2ad04a02a748f3aed919d8afbddc07",
        "title": "除夜雪二首  其二",
        "author": "陆游",
        "content": "北风吹雪四更初，嘉瑞天教及岁除。\n半盏屠苏犹未举，灯前小草写桃符。",
        "dynasty": "宋",
        "collection_info": null
    },
    {
        "uuid": "97d5ea092658c892249015dc57a7bf00",
        "title": "戊申元日",
        "author": "陆游",
        "content": "白头身世嘆羁孤，一念儿时泪已濡。\n尚记争先书欝垒，岂知落后举屠苏。\n杯盘草草思邻舍，车马纷纷厌九衢。\n六十年非心自了，挂冠犹足补东隅。",
        "dynasty": "宋",
        "collection_info": null
    },
    {
        "uuid": "04f67e4f10bcf12b4ca12924f1a32833",
        "title": "初春感怀",
        "author": "陆游",
        "content": "关河谢远游，岁月迫归休。\n敢恨骥伏枥，但思狐首丘。\n雪明窗误晓，霜点鬓惊秋。\n羁旅饶愁思，谁怜季子裘。",
        "dynasty": "宋",
        "collection_info": null
    },
    {
        "uuid": "e468e967fed44c597bdc4998e9bd1eb3",
        "title": "闭閤",
        "author": "陆游",
        "content": "闭閤孤城剩放慵，桐江清绝胜吴松。\n云收忽见北山雪，月落正闻西寺钟。\n世味老来无奈薄，土思病后不胜浓。\n莼羮岂止方羊酪，轻许平生笑士龙。",
        "dynasty": "宋",
        "collection_info": null
    },
    {
        "uuid": "7aea40b6667ffc943b83438cbb84c9af",
        "title": "潺湲阁小立",
        "author": "陆游",
        "content": "饱食何曾补县官，潺湲阁上倚阑干。\n水纹靴皱风初紧，花色鞓红露未干。\n薄酒愁边供醉醒，故人梦裏话悲欢。\n孤城正在山穷处，过社今朝尚尔寒。",
        "dynasty": "宋",
        "collection_info": null
    },
    {
        "uuid": "466eb730b1f5cff32631d36a6c230a71",
        "title": "睡起至园中",
        "author": "陆游",
        "content": "欲挂衣冠万事轻，不妨小住向山城。\n緑尊耐久常相伴，雪鬓纔生便放行。\n拂枕时时觅幽梦，倚阑日日听新莺。\n夕阳更有欣然处，来看青郊雨后耕。",
        "dynasty": "宋",
        "collection_info": null
    },
    {
        "uuid": "9c22e58a614bc94f2d3c62cb84c8d480",
        "title": "上书乞祠",
        "author": "陆游",
        "content": "上书又乞奉祠归，梦到湖边自叩扉。\n此去敢辞依马磨，向来真惯拥牛衣。\n致身途远年龄暮，报国心存气力微。\n誓墓那因一怀祖，人间处处是危机。",
        "dynasty": "宋",
        "collection_info": null
    },
    {
        "uuid": "256d52e943a10321b96f8dc559cd0b1f",
        "title": "春残",
        "author": "陆游",
        "content": "老堕空山裏，春残白日长。\n庸医司性命，俗子议文章。\n烛映一池墨，风飘半篆香。\n箇中有佳处，袖手看人忙。",
        "dynasty": "宋",
        "collection_info": null
    }
]