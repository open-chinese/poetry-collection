[
    {
        "title": "谒青城山",
        "author": "赵抃",
        "content": "背琴肩酒上青城，云为开收月为明。\n观宿有诗招主簿，庐空无分遇先生。\n墙留古画仙姿活，石载奇文俗眼惊。\n却念吾乡山亦好，二年孤负烂柯行。",
        "dynasty": "宋",
        "collection_info": null
    },
    {
        "title": "次韵孙直言正旦马上有感",
        "author": "赵抃",
        "content": "蜀国从官又见春，物华人事两俱新。\n已推才力多余地，更赋词章妙入神。\n要路我甘无俗迹，夷途公自有通津。\n逢时得用看施设，未止区区庇远民。",
        "dynasty": "宋",
        "collection_info": null
    },
    {
        "title": "次韵佥判俞尚都官寄兄君然中允致政",
        "author": "赵抃",
        "content": "勇退如公世少俦，乐天知命富春秋。\n峩峩去得寒宫桂，泛泛归乘雪水舟。\n举目烟霞中有趣，无心轩冕外何求。\n引高应笑朝闺客，白首龙钟未肯休。",
        "dynasty": "宋",
        "collection_info": null
    },
    {
        "title": "和淮上喜雪呈贯之",
        "author": "赵抃",
        "content": "落雪纷纷甚羽毛，相逢淮上繫轻舠。\n压低酒力威棱健，助豁诗怀气象豪。\n两岸远山供玉障，一天长水尽云涛。\n归欤喜见丰年瑞，南顾无烦帝力劳。",
        "dynasty": "宋",
        "collection_info": null
    },
    {
        "title": "和颍川见徐学士",
        "author": "赵抃",
        "content": "台阁官资属二贤，岁寒相见颍流边。\n新醪喜泛千钟蚁，永漏惊移数叶莲。\n致主圣神跻舜禹，济时功业企闳颠。\n故人清会俱高论，肯事狂歌学少年。",
        "dynasty": "宋",
        "collection_info": null
    },
    {
        "title": "次韵范师道御史",
        "author": "赵抃",
        "content": "昔如李郭去登仙，今復东行并客船。\n夹岸云山千里路，满襟风月九秋天。\n持杯旋斫桐江鲙，觅句频赓蜀国笺。\n君到七闽佳丽地，荔枝红发欲殷然。",
        "dynasty": "宋",
        "collection_info": null
    },
    {
        "title": "和见雪",
        "author": "赵抃",
        "content": "惊怪穷冬百物繁，落梅狂絮逐风翻。\n酒无戈甲争酣战，诗似波澜竞讨源。\n且卸帆樯隈断岸，好开屏嶂画孤村。\n知音若问阳春曲，待把琴调细细论。",
        "dynasty": "宋",
        "collection_info": null
    },
    {
        "title": "新定即事",
        "author": "赵抃",
        "content": "泉高终日听潺湲，花草纔佳烂漫看。\n言念君恩得私请，敢于身计学偷安。\n开元刺史名千古，东汉先生钓一竿。\n贤迹勉寻余自愧，牧民犹带触邪冠。",
        "dynasty": "宋",
        "collection_info": null
    },
    {
        "title": "初到睦州寄毗陵范御史",
        "author": "赵抃",
        "content": "前日鹓鸿接羽仪，平生风谊见施为。\n苏台薄暮分襟后，严濑逢佳伫立时。\n归棹岂能忘旧里，去筒犹未寄新诗。\n寒泉绕石山环坐，一弄南风慰所思。",
        "dynasty": "宋",
        "collection_info": null
    },
    {
        "title": "和范都官述怀",
        "author": "赵抃",
        "content": "人为閒郡我为荣，僚友多欢事少生。\n诗裏江山今共乐，籍中龙虎旧传名。\n逢时自可青云致，喜老休将白髮轻。\n垂世功名期力到，上方求治急材英。",
        "dynasty": "宋",
        "collection_info": null
    },
    {
        "title": "勉郡学诸生",
        "author": "赵抃",
        "content": "桐江为守愧颛蒙，来喜衣冠好士风。\n劝学重思唐吏部，教人多谢汉文翁。\n济时事业期深得，落笔词章贵不空。\n道有未充须自立，莫将荣悴汩于中。",
        "dynasty": "宋",
        "collection_info": null
    },
    {
        "title": "和彦涂田曹见寄",
        "author": "赵抃",
        "content": "自喜还家入郡闳，久无书简到京城。\n棊观每笑机心巧，琴断还忧曲意生。\n厚禄万钟身外薄，冷泉千尺耳边清。\n来诗咏叹陶然乐，疑梦钧天奏九成。",
        "dynasty": "宋",
        "collection_info": null
    },
    {
        "title": "送范都官",
        "author": "赵抃",
        "content": "莫惜芳樽细细斟，还台诗句满离襟。\n海潮风驾漫幽渚，乡岫云开认故林。\n八月气凉归棹快，三年恩厚在人深。\n紫宸晓拜天光近，宜有封囊悟主心。",
        "dynasty": "宋",
        "collection_info": null
    },
    {
        "title": "和前人重九日寄",
        "author": "赵抃",
        "content": "丁字溪流甚箭奔，忍看行色夕阳村。\n三吴望远迷烟棹，九日登高泥酒樽。\n诗得琼瑶今有意，感充怀抱更无言。\n归欤一曲桐江好，西北通宵欲梦魂。",
        "dynasty": "宋",
        "collection_info": null
    },
    {
        "title": "新定获龟继得梓漕携之赴官",
        "author": "赵抃",
        "content": "买自桐江数岁前，洁中轻外欲巢莲。\n同麟荐世宜为瑞，邀鹤寻真定得仙。\n肯示吉凶贻后悔，祇随呼吸到长年。\n主人幸不烦供养，俾託轺车看两川。",
        "dynasty": "宋",
        "collection_info": null
    },
    {
        "title": "过子陵故祠",
        "author": "赵抃",
        "content": "帝念先生素所亲，殊恩终不顾丝纶。\n图勋耻预凌烟像，辞贵甘为掷钓人。\n云水孤高教适意，俗风奔竞使还淳。\n如今丘壑无遗士，天子思贤号圣神。",
        "dynasty": "宋",
        "collection_info": null
    },
    {
        "title": "次韵石温之都官见赠",
        "author": "赵抃",
        "content": "桐江得请上恩荣，孤士惭无善可旌。\n望阙天光惊已远，到家春色喜先迎。\n云边旧念青山隐，鑑裏新逢白髮生。\n多谢贤朋遗佳句，重于珍璧价连城。",
        "dynasty": "宋",
        "collection_info": null
    },
    {
        "title": "忆松溪三兄县尉",
        "author": "赵抃",
        "content": "忆别扬州六月中，倏今三已换春冬。\n烟帆去蜀七千里，云岭瞻闽几万重。\n莫为沈迷嗟下邑，要将清白广吾宗。\n天遥最是书难得，早倩来鸿寄一封。",
        "dynasty": "宋",
        "collection_info": null
    },
    {
        "title": "次韵郑琰登睦州高峯塔",
        "author": "赵抃",
        "content": "旧迹蒙君丽句夸，昔同峯顶蹑云霞。\n逢秋谒寺留诗笔，薄暮归鞍照月华。\n旋酌香醪浮瓮蚁，斗烹新茗满瓯花。\n心余更作儒官会，帐内诸生拥绛纱。",
        "dynasty": "宋",
        "collection_info": null
    },
    {
        "title": "得守虔州过乡邦赠别衢州太守高赋同年",
        "author": "赵抃",
        "content": "俞请分符入赣川，过家为幸获于天。\n桂宫旧有同年契，梓里今逢太守贤。\n酾酒殷勤供去帐，解囊分耀贮离篇。\n晓来颇觉思君梦，烟水苍茫隔画船。",
        "dynasty": "宋",
        "collection_info": null
    },
    {
        "title": "守虔过家登高斋即事",
        "author": "赵抃",
        "content": "旧里徘徊忽四旬，高斋高胜足懽忻。\n当轩晓看山横黛，负郭秋成稼覆云。\n酌酒屡邀朋契乐，弄琴真与俗喧分。\n虔州莫讶迟迟去，乡便恩荣荷圣君。",
        "dynasty": "宋",
        "collection_info": null
    },
    {
        "title": "寄永倅周敦颐虞部",
        "author": "赵抃",
        "content": "君去濂溪湖外行，倅藩仍喜便乡程。\n九疑南向参空碧，二水秋临彻底清。\n诗笔不閒真吏隐，讼庭无事洽民情。\n霜鸿已到衡阳转，远绪凭谁数寄声。",
        "dynasty": "宋",
        "collection_info": null
    },
    {
        "title": "虔州即事",
        "author": "赵抃",
        "content": "君恩山重若为酬，补郡都忘乐与忧。\n惶恐滩长从险绝，鬰孤台迥足观游。\n赣川在昔名难治，铃閤于今幸少休。\n人谓阔疎予自喜，远民安堵更何求。",
        "dynasty": "宋",
        "collection_info": null
    },
    {
        "title": "次韵何若谷都官灯夕",
        "author": "赵抃",
        "content": "千门灯烛事遨游，车马通宵不暂休。\n幸免烟氛遮皓月，任随笳鼓杂鸣驺。\n金壶漏下丁丁永，玉斝霞生滟滟流。\n帝泽远临人鼓腹，赣川宜有太平讴。",
        "dynasty": "宋",
        "collection_info": null
    },
    {
        "title": "次韵徐师回殿丞捧诏亭听琴",
        "author": "赵抃",
        "content": "讼缿无譁去访真，并游僚友若天伦。\n庭存列宿仙坛古，堂启先生诏墨新。\n膝上挥絃清度曲，席间倾耳静留神。\n泠泠不断绵绵意，追想南风解愠人。",
        "dynasty": "宋",
        "collection_info": null
    },
    {
        "title": "寄知福州范师道龙图",
        "author": "赵抃",
        "content": "十年游雾入兰熏，本末聊同出处均。\n五岭昔将巴蜀远，七闽今与赣川隣。\n雪中始见松难改，火后须知玉是真。\n事业他时公自任，致君尧舜泽吾民。",
        "dynasty": "宋",
        "collection_info": null
    },
    {
        "title": "次韵何若谷寒食燕集",
        "author": "赵抃",
        "content": "雨过江城绝点尘，清明佳节正千门。\n舞香扑坐花新戴，歌响盘云曲旋翻。\n几欲为春留日驭，直须同俗醉衢樽。\n因思老氏登台乐，若此斯民未足论。",
        "dynasty": "宋",
        "collection_info": null
    },
    {
        "title": "次韵钱顗喜雨",
        "author": "赵抃",
        "content": "山川灵秀降丰穰，十里油云泽我疆。\n为叩明神虞岁旱，故飘甘泽助春阳。\n征人共解江头缆，游女争夸陌上桑。\n令尹爱民形喜色，作诗先已报丰祥。",
        "dynasty": "宋",
        "collection_info": null
    },
    {
        "title": "次何若谷上巳游江",
        "author": "赵抃",
        "content": "祓禊追修宴集开，山川聊为霁风雷。\n衣冠恺乐觞传羽，旗鼓号呶笛弄梅。\n画鹢稳移随岸曲，珍禽惊避逐波颓。\n百城锦绣人如织，笑看使君乘兴来。",
        "dynasty": "宋",
        "collection_info": null
    },
    {
        "title": "次韵钱顗见赠入学听讲",
        "author": "赵抃",
        "content": "文翁治蜀泽民深，赣守无堪愧士林。\n长育务先庠序教，讲磨思见圣贤心。\n今兹未肯孤毫善，学者尤宜念寸阴。\n三百余篇金石奏，席间愿听得遗音。",
        "dynasty": "宋",
        "collection_info": null
    },
    {
        "title": "次韵何若谷寄提刑蔡挺",
        "author": "赵抃",
        "content": "远俗斯年荷德丰，一麾乌足滞才雄。\n朝签寄任非轻外，圣诏丁宁果发中。\n却念松楸还里闬，再驰牛犊恳天聪。\n只应未遂归欤兴，江右澄清已望风。",
        "dynasty": "宋",
        "collection_info": null
    },
    {
        "title": "次韵楚守孙直言职方见寄",
        "author": "赵抃",
        "content": "间关来赣会年丰，十里农桑画障中。\n雨足山川多秀气，暑消台阁有清风。\n人惊地远还同近，谁道江西不似东。\n琴酒从容随分乐，敢将身计事怱怱。",
        "dynasty": "宋",
        "collection_info": null
    },
    {
        "title": "次韵广东转运董仪职方同年见寄",
        "author": "赵抃",
        "content": "赣守无堪出榜中，日闻将漕称才雄。\n感公迢递诗筒至，谓我优游讼缿空。\n高会正遥千障月，羁怀聊寄七絃风。\n何时把酒朋从乐，也待醒狂学次公。",
        "dynasty": "宋",
        "collection_info": null
    },
    {
        "title": "次韵黄伯度虞部见赠",
        "author": "赵抃",
        "content": "念昔相逢向上方，别来惊已换星霜。\n梦回半是烟波阻，诗寄全篇箧笥光。\n近喜岁丰无剧讼，更多雨足压骄阳。\n施为自顾如何尔，凫鹤奚烦问短长。",
        "dynasty": "宋",
        "collection_info": null
    },
    {
        "title": "闻杜植移使湖南",
        "author": "赵抃",
        "content": "去岁南来幸守麾，故人江上喜新眉。\n十分劝我流霞酒，一曲听公白雪词。\n此后拙疎真有赖，而今谈笑杳无涯。\n惊闻拥节重湖去，凭仗西风寄所思。",
        "dynasty": "宋",
        "collection_info": null
    },
    {
        "title": "留题悦亭因简何若谷都官",
        "author": "赵抃",
        "content": "翠栢环庭数亩间，萧疎仍是枕江干。\n都如君子怜松茂，半为主人谙岁寒。\n素壁留诗多健羡，画船过里暂盘桓。\n因公此景予心喜，亦有高斋待挂冠。",
        "dynasty": "宋",
        "collection_info": null
    },
    {
        "title": "送前人过乡还朝",
        "author": "赵抃",
        "content": "景佑贤科昔共登，长沙宾佐復交承。\n三千里外今同郡，二十年前旧得朋。\n赣水帆樯惊远别，玉峯栏槛到先凭。\n朝廷正是求材日，欲恋仙乡算未能。",
        "dynasty": "宋",
        "collection_info": null
    },
    {
        "title": "次韵董仪都官见赠",
        "author": "赵抃",
        "content": "海陵余昔嗣英僚，旧尹咨新治有条。\n此别风波嗟各路，但闻名誉籍当朝。\n美夫郡接濒江地，幸矣民多乐岁谣。\n南国故人千里隔，举头云岭鬰岧峣。",
        "dynasty": "宋",
        "collection_info": null
    },
    {
        "title": "同周敦颐国博游马祖山",
        "author": "赵抃",
        "content": "晓出东江向近郊，舍车乘棹復登高。\n虎头城裏人烟阔，马祖岩前气象豪。\n下指正声调玉轸，放怀雄辩起云涛。\n联镳归去尤清乐，数里松风耸骨毛。",
        "dynasty": "宋",
        "collection_info": null
    },
    {
        "title": "南康公余有作",
        "author": "赵抃",
        "content": "道未中充气未闳，圣神遭遇本寒生。\n廷中入愧言无补，岭下来欣治有名。\n世路计身焉用巧，古人逢物要推诚。\n从容章贡台前望，赣水秋天一样清。",
        "dynasty": "宋",
        "collection_info": null
    },
    {
        "title": "次韵周敦颐国博见赠",
        "author": "赵抃",
        "content": "蜀川一见无多日，潮水重来復后时。\n古栢根深容不变，老桐音淡世难知。\n观游邂逅须同乐，离合参差益再思。\n篱有黄花樽有酒，大家寻赏莫迟疑。",
        "dynasty": "宋",
        "collection_info": null
    },
    {
        "title": "和虔守任满前人香林寺钱别",
        "author": "赵抃",
        "content": "顾我入趋尧阙去，烦公出饯赣江头。\n为逢萧寺千山好，不惜兰船一日留。\n清极往来无俗论，道通何处有离忧。\n分携岂用惊南北，水阔风高万里秋。",
        "dynasty": "宋",
        "collection_info": null
    },
    {
        "title": "次韵衢守陈守言职方招游烂柯山",
        "author": "赵抃",
        "content": "贤侯九日去寻山，牵俗无由得附攀。\n换世昔传仙局久，登高今喜使车还。\n平原丰稔农欢劝，犴狱空虚吏放閒。\n从此烂柯光价起，为留佳句落人寰。",
        "dynasty": "宋",
        "collection_info": null
    },
    {
        "title": "按狱眉山舟行",
        "author": "赵抃",
        "content": "携琴晓出锦官城，千里秋原一望平。\n放舸急流身觉快，披云孤屿眼增明。\n农田雨后畦畦绿，渔笛风前曲曲清。\n讯狱远邦先涤虑，恤哉休戚在民情。",
        "dynasty": "宋",
        "collection_info": null
    },
    {
        "title": "次韵蔡挺提刑出巡将还",
        "author": "赵抃",
        "content": "榜契推诚积有年，天渊冲跃见鱼鸢。\n方欣友会为愚幸，又辱诗情着意缘。\n庾岭棠阴留远俗，赣川舟御若飞仙。\n明朝预想陪高谊，满座清风盛暑天。",
        "dynasty": "宋",
        "collection_info": null
    },
    {
        "title": "会新都孙直言于成都",
        "author": "赵抃",
        "content": "同志同年分若亲，幸从天与岂关人。\n交情旧别江乡晚，客宦今逢蜀国春。\n酌酒强论贤否事，畏涂休说利名身。\n邻封却喜无多远，来往诗筒莫厌频。",
        "dynasty": "宋",
        "collection_info": null
    },
    {
        "title": "题三泉县龙洞",
        "author": "赵抃",
        "content": "蜀道羣山尽可名，更逢佳处愈神清。\n初疑谷口连云掩，入见天心满洞明。\n怪石磷磷蹲虎豹，飞泉落落碎瑶琼。\n嵬巅别有神仙路，又得攀跻向上行。",
        "dynasty": "宋",
        "collection_info": null
    },
    {
        "title": "成都西楼",
        "author": "赵抃",
        "content": "多暇朱栏倚望频，远云开即见峨岷。\n昔贤初尽经营力，今我独为优幸人。\n胜阁帘高惟掩雨，老台民乐只登春。\n争如蜀国西楼好，四序风光日日新。",
        "dynasty": "宋",
        "collection_info": null
    },
    {
        "title": "张公咏二月二日始游江以集观者韩公绛因创乐俗亭为驻车登舟之所",
        "author": "赵抃",
        "content": "长桥东畔尼朱轮，画栋雕栏锦水滨。\n子美浮槎传大句，乖崖游棹看芳春。\n樽罍泛泛留佳客，鼓吹喧喧乐远人。\n夹岸香风十余里，晚随和气入城闉。",
        "dynasty": "宋",
        "collection_info": null
    },
    {
        "title": "和交代韩公绛端明别后见寄",
        "author": "赵抃",
        "content": "关山晴晓过绵州，两蜀人思惠爱稠。\n去路旌麾朝日下，驾空桥栈接云头。\n初观妙句离怀释，似酌清泉渴恙瘳。\n孤绪摇摇更东望，西楼千尺止三休。",
        "dynasty": "宋",
        "collection_info": null
    },
    {
        "title": "寄谢蒙州守周源屯田",
        "author": "赵抃",
        "content": "念公别后固依然，蜀距炎方里数千。\n剑栈过来纔一月，诗筒传得已三篇。\n胸藏忠谊坚于石，口吐文章涌似泉。\n何日解符还阙去，如今朝野不遗贤。",
        "dynasty": "宋",
        "collection_info": null
    },
    {
        "title": "运使王举元兵部因谈道惠诗次韵",
        "author": "赵抃",
        "content": "初穷文字作阶缘，若得嘉鱼即弃筌。\n堪笑蚊蝇惊八月，岂知龟鹤寿千年。\n无心是处非关境，有命由来不在天。\n自古君臣悉功行，不然终未到神仙。",
        "dynasty": "宋",
        "collection_info": null
    },
    {
        "title": "送前人还都",
        "author": "赵抃",
        "content": "蜀道将输茂绩成，远人安靖岁丰盈。\n发施号令岷山峻，除去贪婪锦水清。\n一旦赐环来日下，九秋乘驿度云程。\n朝廷礼盛荣归好，亲见吾皇讲太平。",
        "dynasty": "宋",
        "collection_info": null
    },
    {
        "title": "荣諲学士按部未还因寄",
        "author": "赵抃",
        "content": "欲见遐陬尽乐康，沈黎回即按嘉阳。\n寻山举屐三峨峻，度岭驱车九折长。\n坞栢正宜寒后悦，驿梅多向腊前芳。\n锦川遨乐春期近，早着鞭来入醉乡。",
        "dynasty": "宋",
        "collection_info": null
    },
    {
        "title": "题天彭鲍郎中南楼",
        "author": "赵抃",
        "content": "彭门于蜀最无双，人悦南楼重叹降。\n㶁㶁鸣泉潄金玉，森森佳木拥旌幢。\n仙飚出洞清来坐，峦雪排岩冷透窗。\n太守瞻云日登向，巴江迢递隔吴江。",
        "dynasty": "宋",
        "collection_info": null
    },
    {
        "title": "赠玉局李垂应太师",
        "author": "赵抃",
        "content": "坐观山水地幽清，恬淡冲虚乐性情。\n迹混光尘宗老氏，术通仙俗似君平。\n欣逢真侣论根本，耻向权门叩利名。\n济世金丹得传授，先生高隐在青城。",
        "dynasty": "宋",
        "collection_info": null
    },
    {
        "title": "成都转运翠锦亭",
        "author": "赵抃",
        "content": "羣木依亭翠锦开，主人吟燕日徘徊。\n青帏照坐初疑染，绀障铺檐不是裁。\n蚁酌对倾金斝满，鸭头前引五溪来。\n劝公勿用迟留赏，早暮须贤即召迴。",
        "dynasty": "宋",
        "collection_info": null
    },
    {
        "title": "提刑邢梦臣度支连理荔枝",
        "author": "赵抃",
        "content": "嘉阳天远被熏风，荔子呈祥郡馆中。\n庇本莫将慈竹较，媚时宁与瑞莲同。\n并柯昼耸烟光动，异干霄空月影通。\n奇木幸逢真赏笔，谁夸丹实一庭红。",
        "dynasty": "宋",
        "collection_info": null
    },
    {
        "title": "送苏宷刑部赴召",
        "author": "赵抃",
        "content": "有诏西来亟治装，古今威望重痴床。\n不烦右蜀专飞輓，直为南台正纪纲。\n豸角风霜秋肃肃，鹤形环佩晓锵锵。\n忠贤得用朝廷美，礼法匡时事业光。",
        "dynasty": "宋",
        "collection_info": null
    },
    {
        "title": "次韵张唐民都官道中有怀",
        "author": "赵抃",
        "content": "言念离情积有年，朋心金石孰为坚。\n殿庐未入承明直，郡阁先传太守贤。\n且向天涯行五马，不妨神液溉三田。\n闻公比悟庄生指，于此纷华已泊然。",
        "dynasty": "宋",
        "collection_info": null
    },
    {
        "title": "再经江原县有作",
        "author": "赵抃",
        "content": "徙命乘轺入锦川，岷沱寒霁好人烟。\n弹琴旧治俄三政，持斧重来未十年。\n欲去民忧同乐只，敢孤朝寄独恬然。\n邑城东望踟蹰久，魏阙天遥里数千。",
        "dynasty": "宋",
        "collection_info": null
    },
    {
        "title": "招运判霍交回辕",
        "author": "赵抃",
        "content": "自邛之雅渐高丘，所过从容尽胜游。\n白鹤山头云裏寺，金鸡关外雨中州。\n公今南按蠲民瘼，岁已西成辍上忧。\n江渎荷花开似锦，且同归去采莲舟。",
        "dynasty": "宋",
        "collection_info": null
    },
    {
        "title": "游青城山",
        "author": "赵抃",
        "content": "山到青城险復奇，地平孤起压坤维。\n直通一径岧峣上，俯觉千山迤逦卑。\n为访隐贤题古壁，因观幽境过荒祠。\n白云深处逢岩老，醉酌松醪满鬓丝。",
        "dynasty": "宋",
        "collection_info": null
    },
    {
        "title": "题张唐英秘校桂香亭",
        "author": "赵抃",
        "content": "月中新得桂香清，归向斯亭立美名。\n作赋仗前登第好，拜恩堂下到家荣。\n晓羞兰饍亲心乐，春照蓝袍俗眼惊。\n跬步不宜轻自待，青云岐路坦然平。",
        "dynasty": "宋",
        "collection_info": null
    },
    {
        "title": "送蜀倅杨瑜东归",
        "author": "赵抃",
        "content": "倅郡优游得治声，代还东出锦官城。\n一州和气三年迹，万里寒威十月行。\n江外预通乡信喜，仗前归拜帝恩荣。\n逢今佥用良材日，好使明堂大厦成。",
        "dynasty": "宋",
        "collection_info": null
    },
    {
        "title": "送张唐英司理赴渝州",
        "author": "赵抃",
        "content": "不用咨嗟怆别离，听吾持酒祝公词。\n少年得第人谁似，纯孝于亲里共推。\n姓字已通丞相梦，才名须结圣君知。\n岳情要在平生允，容驷高门自有期。",
        "dynasty": "宋",
        "collection_info": null
    },
    {
        "title": "题运判霍交瞻岷阁",
        "author": "赵抃",
        "content": "阁外风光满意新，诸公同上看梁岷。\n蜀天六月云如火，夷界千峯雪似银。\n岩叟近传多得寿，羽人曾此数登真。\n夫君不为神仙事，早暮孜孜泽远民。",
        "dynasty": "宋",
        "collection_info": null
    },
    {
        "title": "送张唐英太博",
        "author": "赵抃",
        "content": "蜀卿荣耀跂光尘，忠孝兼全到古人。\n万乘累年闻奏牍，双亲同日拜恩纶。\n志侔鸾鹄风仪远，文得岷峨气象新。\n圣政于今急贤者，肯教留滞蜀江滨。",
        "dynasty": "宋",
        "collection_info": null
    },
    {
        "title": "寄酬梓路运使赵諴度支",
        "author": "赵抃",
        "content": "东川使者驻前旌，西念邻邦眷旧情。\n屐齿峻登云顶寺，诗筒遥寄锦官城。\n民间乐矣原田稔，境上熙然岳犴平。\n闻说提封足和气，我心懽快为宗盟。",
        "dynasty": "宋",
        "collection_info": null
    },
    {
        "title": "次韵蔡仲偃都官南归留别",
        "author": "赵抃",
        "content": "留诗为别重依依，春浪桃花晓弄晖。\n柯岭峥嵘何处所，兰桡安稳送将归。\n与君志有云泉约，顾我身无羽翼飞。\n浮石仙今遗迹在，吾庐江畔忆渔矶。",
        "dynasty": "宋",
        "collection_info": null
    },
    {
        "title": "次韵孙直言书怀",
        "author": "赵抃",
        "content": "四十惊霜入鬓新，道光休叹守官贫。\n荣涂渐快青云步，宠禄方酬白首亲。\n此日文词夸世俗，异时才术济吾民。\n功名立去何忧晚，要得相期到古人。",
        "dynasty": "宋",
        "collection_info": null
    },
    {
        "title": "青州劝学",
        "author": "赵抃",
        "content": "学欲精勤志欲专，鲁门高第美渊骞。\n文章行业初由己，富贵荣华只自天。\n一篑为山先圣戒，寸阴轻璧古人贤。\n沂公庠序亲模范，今日诸生为勉旃。",
        "dynasty": "宋",
        "collection_info": null
    },
    {
        "title": "述怀",
        "author": "赵抃",
        "content": "三十年前一布衣，烂柯山下骤鸣飞。\n梦刀蜀国青天上，衣锦杭州白昼归。\n曾预机衡蒙帝眷，自同葵藿向晨晖。\n东斋事少愚知幸，终日平岚面翠微。",
        "dynasty": "宋",
        "collection_info": null
    },
    {
        "title": "夏末喜雨",
        "author": "赵抃",
        "content": "灵湫祈祷酌樽罍，稽首精神敢惰哉。\n民意欲从千里雨，天威为动一声雷。\n预期多稼如云去，且免飞蝗入境来。\n酷暑骤祛还自喜，清风朝夕上楼台。",
        "dynasty": "宋",
        "collection_info": null
    },
    {
        "title": "次韵孔宗翰水磨园亭",
        "author": "赵抃",
        "content": "南洋一派通机磨，更引余波遶曲池。\n高柳碧阴无酷暑，小莲红老惜芳时。\n临流共赏休辞醉，按辔重来未可期。\n从此邦人为胜事，范公亭榭孔君诗。",
        "dynasty": "宋",
        "collection_info": null
    },
    {
        "title": "次韵王居卿提刑游云门山",
        "author": "赵抃",
        "content": "千里峥嵘到忽平，兀然如觉梦魂醒。\n石通幽室心生白，径拥寒云步入青。\n一水下窥疑绝线，两山前列似开屏。\n重城归去仍堪喜，岁稔人家户不扃。",
        "dynasty": "宋",
        "collection_info": null
    },
    {
        "title": "次韵王宪中秋不见月",
        "author": "赵抃",
        "content": "一城歌管中秋乐，薄暮楼台六幕垂。\n明月幸无亏损处，浮云应有敛收时。\n聊因表海今宵醉，却起钱塘去岁思。\n有美堂前如白昼，练铺江面镜鬚眉。",
        "dynasty": "宋",
        "collection_info": null
    },
    {
        "title": "寄余庆讲僧思辩",
        "author": "赵抃",
        "content": "年光已占六十四，七十归来尚六年。\n顾我久惭迷利禄，与师同约老林泉。\n政为岂弟聊康俗，心放逍遥自到仙。\n身寄东州梦南去，山堂依约艮庵前。",
        "dynasty": "宋",
        "collection_info": null
    },
    {
        "title": "次韵孔宪重九出巡未回",
        "author": "赵抃",
        "content": "东望迢迢百尺台，清风徒念故人来。\n幸空讼缿澄心坐，喜得诗筒盥手开。\n不觉登高佳节到，未期行旆几时回。\n尧山虽与民同乐，阻共车公把酒杯。",
        "dynasty": "宋",
        "collection_info": null
    },
    {
        "title": "酬孔宪将还",
        "author": "赵抃",
        "content": "待月登高悉后时，还辕今喜近郊岐。\n再圆光彩蟾升汉，未谢馨香菊满篱。\n乘暇寻山应有得，许陪观海不知谁。\n感君按辔澄外清，遗我琼瑶两首诗。",
        "dynasty": "宋",
        "collection_info": null
    },
    {
        "title": "送十二弟太博扬倅潭州",
        "author": "赵抃",
        "content": "我忆初筵湖外日，于今三十八年间。\n无缘再得游潭府，有梦还应到岳山。\n屈指春秋惊老大，满头霜雪欲归閒。\n之官莫惮长沙远，行业于人不愧颜。",
        "dynasty": "宋",
        "collection_info": null
    },
    {
        "title": "次韵孔宪蓬莱阁",
        "author": "赵抃",
        "content": "山巅危构傍蓬莱，水阁风长此快哉。\n天地涵容百川入，晨昏浮动两潮来。\n遥思坐上游观远，愈觉胸中度量开。\n忆我去年曾望海，杭州东向亦楼台。",
        "dynasty": "宋",
        "collection_info": null
    },
    {
        "title": "次韵王宪表海亭赏雪",
        "author": "赵抃",
        "content": "开樽表海最高亭，正是纷纷雪态轻。\n比屋万层琼室徧，夷涂千里玉沙平。\n因风起絮先春意，与月交光后夜清。\n共喜丰登有佳兆，结成和气在民情。",
        "dynasty": "宋",
        "collection_info": null
    },
    {
        "title": "再登亭偶作",
        "author": "赵抃",
        "content": "气象三齐古得名，时登表海最高亭。\n河源一水下青嶂，人物两城如画屏。\n邑报有秋期俗阜，守惭无术济民灵。\n从来狱市并容地，且向樽前任醉醒。",
        "dynasty": "宋",
        "collection_info": null
    },
    {
        "title": "寄酬旧交吴中復龙图",
        "author": "赵抃",
        "content": "我昔梦刀惭乐土，群今叱驭信贤哉。\n芝兰旧友三年别，金玉新诗万里来。\n石室清风期俗变，锦城珍宴为民开。\n中和有颂朝廷喜，行看春光拥诏回。",
        "dynasty": "宋",
        "collection_info": null
    },
    {
        "title": "酬越守孔延之度支",
        "author": "赵抃",
        "content": "君诗感别我依依，言念朋怀与愿违。\n京口落帆初醉后，江心登寺復分飞。\n回思二浙风烟好，来喜三齐狱讼稀。\n旧里未归徒仰羡，小蓬莱上占春辉。",
        "dynasty": "宋",
        "collection_info": null
    },
    {
        "title": "青社有怀杭州",
        "author": "赵抃",
        "content": "早暮涛声遶郡衙，湖山楼阁衬烟霞。\n浑疑出处神仙地，不似寻常刺史家。\n假守半年无惠爱，退公连日不諠譁。\n东州久发同归梦，却念重来未有涯。",
        "dynasty": "宋",
        "collection_info": null
    },
    {
        "title": "再有蜀命别王居卿",
        "author": "赵抃",
        "content": "穆陵关望剑门关，岱岳山连蜀道山。\n自顾松筠根节老，谁怜霜雪鬓毛斑。\n离家讵谓虞私计，过阙尤欣觐帝颜。\n叱驭重行君莫讶，古人辞易不辞难。",
        "dynasty": "宋",
        "collection_info": null
    },
    {
        "title": "入蜀先寄青城张遨先生",
        "author": "赵抃",
        "content": "踰年青社得徘徊，一日皇华下诏催。\n蜀道五千驰驿去，秦关百二拂云开。\n不同参政初时入，也似尚书两度来。\n到日先生应笑我，白头犹自走尘埃。",
        "dynasty": "宋",
        "collection_info": null
    },
    {
        "title": "寄题刘诏寺丞槛泉亭",
        "author": "赵抃",
        "content": "泉名从古冠齐丘，独占溪心涌不休。\n深似蜀都分海眼，势如吴分起潮头。\n连宵鼓浪摇明月，当暑迎风作素秋。\n亭上主人留我语，只将尘事指浮沤。",
        "dynasty": "宋",
        "collection_info": null
    },
    {
        "title": "过铁山铺寄交代吴龙图",
        "author": "赵抃",
        "content": "暂留山驿又晨兴，西望旌麾想旧朋。\n三院华簪曾对直，两川兵印復交承。\n年光头鬓华如雪，世态心情冷似冰。\n境上凭诗驰远意，青泥寒晓入云登。",
        "dynasty": "宋",
        "collection_info": null
    },
    {
        "title": "过左绵偶成",
        "author": "赵抃",
        "content": "东南再守二年间，徙蜀何须问险艰。\n入觐已违龙尾道，出麾还过鹿头关。\n与民共约三春乐，顾我都忘两鬓斑。\n岁满乞骸何处好，仙棊一局烂柯山。",
        "dynasty": "宋",
        "collection_info": null
    },
    {
        "title": "次韵吴龙图别后言怀",
        "author": "赵抃",
        "content": "言念朋游二纪间，离樽前对鬓丝斑。\n告新剑外皆遗爱，道旧台中共解颜。\n我固无辞来蜀国，公闻有命镇秦关。\n西东接畛三千里，莫厌诗筒数往还。",
        "dynasty": "宋",
        "collection_info": null
    },
    {
        "title": "至成都有作二首  其一",
        "author": "赵抃",
        "content": "四十年间利禄身，平生踈拙任天真。\n惭无治迹留青社，喜奉恩华觐紫宸。\n去国早逢关右雪，下车还人剑南春。\n为怜锦里风光好，不倦从来作主人。",
        "dynasty": "宋",
        "collection_info": null
    },
    {
        "title": "至成都有作二首  其二",
        "author": "赵抃",
        "content": "西指梁岷路屈盘，犹能矍铄据征鞍。\n大庭临遣皇恩重，还俗传闻睿诏宽。\n峯耸云粧银世界，江深春动锦波澜。\n遨头老矣民知否，莫作风流太守看。",
        "dynasty": "宋",
        "collection_info": null
    },
    {
        "title": "次韵提刑张广民度支射中金钱",
        "author": "赵抃",
        "content": "百发秋毫不少偏，宜应佳兆中青钱。\n鸣弦迅发心先正，破的劳观眼欲穿。\n赏劝坐添杯上桂，咏歌宾许幙中莲。\n古人一箭功名立，岂止文章独炳然。",
        "dynasty": "宋",
        "collection_info": null
    },
    {
        "title": "题江原张着作善颂堂",
        "author": "赵抃",
        "content": "构堂宾族聚于斯，屈指高风剑外稀。\n七十年尊君乐隐，二千石重子荣归。\n溪流石上来清响，岩洞檐前耸翠微。\n旧令尹今西处望，江原闾巷正光辉。",
        "dynasty": "宋",
        "collection_info": null
    },
    {
        "title": "送运判韩宗道赴阙",
        "author": "赵抃",
        "content": "去岁间关到蜀时，闻君早作促装期。\n初疑倾盖无多日，今幸分携已及朞。\n晓栈直登云裏路，腊梅还见雪中枝。\n紫宸入觐从容对，剑外民灵荷帝慈。",
        "dynasty": "宋",
        "collection_info": null
    },
    {
        "title": "送别张宪唐民",
        "author": "赵抃",
        "content": "三年持节按刑章，岂弟其谁不叹降。\n才者设施功第一，使乎光彩竟无双。\n宣风蜀右成新法，易拜秦东得旧邦。\n欲识远人留恋意，陇泉幽咽下巴江。",
        "dynasty": "宋",
        "collection_info": null
    },
    {
        "title": "次韵运使荣諲学士游浄众寻梅",
        "author": "赵抃",
        "content": "飞盖城西探早梅，僧园栏榭燕游陪。\n微寒始报冬初信，清艷应留腊后开。\n子美英词夸雪色，赵昌精笔写香腮。\n此花自有天容意，迎得春阳次第来。",
        "dynasty": "宋",
        "collection_info": null
    },
    {
        "title": "送茂守吴彦先郎中赴阙",
        "author": "赵抃",
        "content": "汶山为郡数逢春，被诏还都岁又新。\n惠政久通蛮徼外，怆怀初去蜀江滨。\n邛崃古未兼忠孝，宣室今非访鬼神。\n制御羌夷知有术，上前章牍为开陈。",
        "dynasty": "宋",
        "collection_info": null
    },
    {
        "title": "次韵黎守毛抗屯田见寄",
        "author": "赵抃",
        "content": "岷峨还是一川雄，我愧行春与欲同。\n乐国比年丰衍后，嘉朋终日笑谈中。\n沈黎太守初成政，蕃诏诸蛮悉向风。\n圣世唐虞流泽远，启行无復用元戎。",
        "dynasty": "宋",
        "collection_info": null
    },
    {
        "title": "送左绵孙珪职方赴阙",
        "author": "赵抃",
        "content": "三年遗爱被西州，供帐民情岂易留。\n险道若天春气近，雄关如剑晓光浮。\n禁中曾上台僚荐，使者仍书郡课优。\n去矣青云岐路稳，不须回首越王楼。",
        "dynasty": "宋",
        "collection_info": null
    },
    {
        "title": "钤兵李左藏厅赏梅",
        "author": "赵抃",
        "content": "岁晏珍林发素葩，樽前奇赏着诗夸。\n惊逢腊去已三日，喜见春初第一花。\n照水冷容酥点缀，摇风香片雪纷拏。\n主宾莫作寻常看，锦里名园只两家。",
        "dynasty": "宋",
        "collection_info": null
    },
    {
        "title": "次韵荣学士按简州见寄",
        "author": "赵抃",
        "content": "我昔坤维滥使权，简池行部属丰年。\n盘桓郡驿留单骑，徙倚江亭按七絃。\n今愧高贤传丽藻，远闻清思涌寒泉。\n置藏巾衍光华甚，不使珠玑只媚川。",
        "dynasty": "宋",
        "collection_info": null
    },
    {
        "title": "钤兵王閤使素芳亭赏梅花",
        "author": "赵抃",
        "content": "素萼清香并酒巵，主人勤意嘱留诗。\n为逢蜀国新开日，却忆江南旧赏时。\n春密未通桃李信，腊残都放雪霜姿。\n先公旧植亭栏外，肯构重来见本枝。",
        "dynasty": "宋",
        "collection_info": null
    },
    {
        "title": "答彭守鲍叔轲郎中",
        "author": "赵抃",
        "content": "白云东向日瞻凝，连掞封章写至诚。\n八十亲高思就养，二千石贵退辞荣。\n兰陔得志趋吴分，棠芾留阴在蜀城。\n腰印还乡人子乐，锦衣光动綵衣明。",
        "dynasty": "宋",
        "collection_info": null
    },
    {
        "title": "酬剑守王嘉锡郎中",
        "author": "赵抃",
        "content": "登科三十四年春，五百人中有几人。\n顾我虚名惭过分，得公佳句读惊神。\n初疑暗裏双珠掷，自喜怀间万玉陈。\n预卜铃斋论仕契，入关聊为驻车轮。",
        "dynasty": "宋",
        "collection_info": null
    },
    {
        "title": "次韵周源屯田祷雨二首  其一",
        "author": "赵抃",
        "content": "城东野老告予知，四载凶荒语益悲。\n远水又成千里涸，阔天无復寸云垂。\n仓箱势绝丰登望，道路人为殍死期。\n刺史至诚天若应，愿留遗爱入生祠。",
        "dynasty": "宋",
        "collection_info": null
    },
    {
        "title": "次韵周源屯田祷雨二首  其二",
        "author": "赵抃",
        "content": "炎曦禾稼猛于烧，试问灵龟兆已焦。\n雨意几时随气协，雷威何日胜氛妖。\n汉朝八使烦敦遣，周室三公重燮调。\n有祷愿将明德荐，芳馨何必在兰椒。",
        "dynasty": "宋",
        "collection_info": null
    },
    {
        "title": "答江钺都官见招",
        "author": "赵抃",
        "content": "风波岐路益驰奔，踈静嗟谁得似君。\n乐矣夜觞西岭月，傲然秋钓北溪云。\n诗章有趣为千首，利禄无心顾一分。\n鸡黍辱招来慰意，俗拘何计入兰熏。",
        "dynasty": "宋",
        "collection_info": null
    },
    {
        "title": "次韵江原方任太博见寄",
        "author": "赵抃",
        "content": "锦城之别重吁嗟，人事缤纷走岁华。\n遗我诗篇来有意，忆君魂梦去无涯。\n秋惊蜀岭更书近，云掩闽山故国赊。\n闻说政成风俗好，又添和气乐人家。",
        "dynasty": "宋",
        "collection_info": null
    },
    {
        "title": "次韵李元方即事",
        "author": "赵抃",
        "content": "壮岁胸怀独感时，肯随寒暑似民咨。\n能思损益长开卷，任有閒心不负诗。\n趣向已为污俗笑，声名须共古人期。\n茅斋寂坐生秋思，无语西风夜月知。",
        "dynasty": "宋",
        "collection_info": null
    },
    {
        "title": "闻岭外寇梗",
        "author": "赵抃",
        "content": "惊说炎飚烟瘴时，洞蛮蜂起寇南陲。\n家书万倍金难得，远梦千迴路不知。\n刺史没身专捍御，谏官衔命救疮痍。\n伏波死去今谁继，大笔铭勋压海涯。",
        "dynasty": "宋",
        "collection_info": null
    },
    {
        "title": "赠东川曹道人",
        "author": "赵抃",
        "content": "养生非谓独存神，功行须令日日新。\n高睨鹏抟风万里，静怜龟息寿千春。\n物无凝滞心无积，名已逍遥道已醇。\n命不在天须力信，世间多少未知人。",
        "dynasty": "宋",
        "collection_info": null
    },
    {
        "title": "劝成都府学诸生",
        "author": "赵抃",
        "content": "学初心勿动华纷，须念文翁昔日勤。\n事业直教名不朽，声猷堪畏世无闻。\n平居乡党终传道，得位朝廷必致君。\n为语诸生期远到，天衢亨处有青云。",
        "dynasty": "宋",
        "collection_info": null
    },
    {
        "title": "题府庭海椶",
        "author": "赵抃",
        "content": "海椶根干出栟榈，双势凌空剑外无。\n长锁荆榛嗟庙栢，不禁风雨笑庭梧。\n胡僧过识已千岁，蜀守来观只两株。\n离立峩峩同壮士，侧身东望拱皇都。",
        "dynasty": "宋",
        "collection_info": null
    },
    {
        "title": "次韵文同学士春雪",
        "author": "赵抃",
        "content": "东皇欲报丰年信，千里同云六幕阴。\n遇景大吟诗将手，与民偕乐使君心。\n锦城阔暖无多积，岷岭高寒旋觉深。\n最是西园花木好，晓来粧点作瑶林。",
        "dynasty": "宋",
        "collection_info": null
    },
    {
        "title": "次韵高阳吴中復待制见寄",
        "author": "赵抃",
        "content": "守蜀无堪讵足论，扪参天邈紫微垣。\n岁时丰衍真为幸，犴狱空虚冀不寃。\n素志未容龟曳尾，误恩深愧鹤乘轩。\n嘉章益见公高谊，所得长逢左右原。",
        "dynasty": "宋",
        "collection_info": null
    },
    {
        "title": "次韵霍交中春游乐俗亭",
        "author": "赵抃",
        "content": "自怜拙政无他状，强继前贤乐远民。\n轩豁四檐芳草岸，夷犹千棹绿波春。\n岷山霁色尘氛敛，锦里风光气候新。\n暮角未吹人未散，醉歌欢舞共纷纶。",
        "dynasty": "宋",
        "collection_info": null
    },
    {
        "title": "次韵苏宷游学射山",
        "author": "赵抃",
        "content": "锦川风俗喜时平，上巳家家出郡城。\n射圃人稠諠画鼓，龙湫波浄照红旌。\n迎真昔诧登天虎，命侣今闻出谷莺。\n勉为远民同乐事，使台仍是得贤明。",
        "dynasty": "宋",
        "collection_info": null
    },
    {
        "title": "送程给事守越州",
        "author": "赵抃",
        "content": "千骑从君临照水，双旌復我守钱塘。\n当年已共攀蟾桂，今日休辞醉羽觞。\n行听龚黄歌治誉，好追元白递诗章。\n分符况与寻常异，彼此东西是故乡。",
        "dynasty": "宋",
        "collection_info": null
    },
    {
        "title": "次韵前人寓越廨宇有怀",
        "author": "赵抃",
        "content": "越郡江南尽不如，乐天流语信非踈。\n人从锁闼中间出，宅在蓬莱向上居。\n言念玉符分镇日，却思琼苑拜恩初。\n临风又辱诗筒寄，足见优游刃有余。",
        "dynasty": "宋",
        "collection_info": null
    },
    {
        "title": "再用韵",
        "author": "赵抃",
        "content": "一别三秋一日如，望中红叶已萧踈。\n曾闻眷注行优召，自顾衰迟未退居。\n在昔游从今道旧，平生事契敢忘初。\n古人最重交情久，堪笑当年汉耳余。",
        "dynasty": "宋",
        "collection_info": null
    },
    {
        "title": "和前人有怀二首  其一",
        "author": "赵抃",
        "content": "一日褰帏令必从，自惭前粃属衰翁。\n声回地底清霜角，讼自庭中冷缿筒。\n旧契世同知管鲍，新文人服似轲雄。\n公閒数有琼瑶赠，又使乡闾笃士风。",
        "dynasty": "宋",
        "collection_info": null
    },
    {
        "title": "和前人有怀二首  其二",
        "author": "赵抃",
        "content": "远如千里志还同，目断云天未易穷。\n勉强一麾吴国分，雍容五马浙江东。\n泉源自古流丹井，桂子还逢下月宫。\n尽占神仙真乐地，轩裳何敢羡三公。",
        "dynasty": "宋",
        "collection_info": null
    },
    {
        "title": "次韵郡斋即事二首  其一",
        "author": "赵抃",
        "content": "凤沼宠荣辞禁闼，龙山安稳驻车轮。\n东方渐喜威严霁，属郡争传号令新。\n试数岁华如过隙，宜将世事拂前尘。\n因思四十年同榜，吴越如今只两人。",
        "dynasty": "宋",
        "collection_info": null
    },
    {
        "title": "次韵郡斋即事二首  其二",
        "author": "赵抃",
        "content": "田原多稼纔丰日，橘柚逢霜正熟初。\n鑑水烟波乘兴远，兰舟风月助吟余。\n安知贺老惟修道，未必羲之祗嗜书。\n谁道蓬莱宫尚小，玉皇香案吏来居。",
        "dynasty": "宋",
        "collection_info": null
    },
    {
        "title": "次韵见寄",
        "author": "赵抃",
        "content": "勇退犹惭大丈夫，两州四任若冥符。\n未容上冢重官越，不谓班条再守吴。\n云屋万家诚乐地，涛江一水隔名都。\n同年后日同归去，画作东西二老图。",
        "dynasty": "宋",
        "collection_info": null
    },
    {
        "title": "次韵郡斋偶成",
        "author": "赵抃",
        "content": "两火一刀名素胜，十分双涧地长灵。\n常心曾为乘华舫，好手应难作画屏。\n北海楼前千里静，南山天末四时青。\n蓬莱自是仙家景，解使诗翁醉眼醒。",
        "dynasty": "宋",
        "collection_info": null
    },
    {
        "title": "武林即事寄前人二首  其一",
        "author": "赵抃",
        "content": "乞得钱塘下九天，徙从青社復三川。\n坤维十往万余里，吴分重来七八年。\n鑑水坐遥怀旧治，柯峯归晚愧前贤。\n东州赖有微之约，曾寄诗筒递百篇。",
        "dynasty": "宋",
        "collection_info": null
    },
    {
        "title": "武林即事寄前人二首  其二",
        "author": "赵抃",
        "content": "七十随缘岂有由，乐天曾不厌杭州。\n青山未隐如千里，白首重来又九秋。\n月窟仙人遗桂子，海门神物助潮头。\n自惭老守无心力，坐镇吾民静即休。",
        "dynasty": "宋",
        "collection_info": null
    },
    {
        "title": "题杭州普应院偃松",
        "author": "赵抃",
        "content": "老松低偃四时荣，太守重来眼为青。\n密叶动摇翔凤势，深根盘屈卧龙形。\n每容狂客春携酒，长庇閒僧昼看经。\n一百年来霜雪操，肯随羣木漫雕零。",
        "dynasty": "宋",
        "collection_info": null
    },
    {
        "title": "次韵程给事见怀",
        "author": "赵抃",
        "content": "烟水平湖千顷碧，楼台佳木四时青。\n人瞻杳杳升天宅，客意峩峩望海亭。\n已是威怀宽帝念，更加丰稔慰民灵。\n退公莫厌音题密，去鲤来鸿不暂停。",
        "dynasty": "宋",
        "collection_info": null
    },
    {
        "title": "有怀前人",
        "author": "赵抃",
        "content": "湖平去棹復鸣鼙，一别何时手重携。\n龙榜昔同科甲乙，虎符今得郡东西。\n寻真曾忆观丹井，乘兴徒思泛剡溪。\n闻说公堂多暇豫，湖山无处不留题。",
        "dynasty": "宋",
        "collection_info": null
    },
    {
        "title": "登望越亭寄程给事",
        "author": "赵抃",
        "content": "望越亭无一点尘，迢迢东首座凝神。\n雨余岫色浓如黛，日出波光烂若银。\n我类武陵归去客，君为蓬岛上头人。\n谁知老守吾乡便，得与诗翁作善隣。",
        "dynasty": "宋",
        "collection_info": null
    },
    {
        "title": "有怀前人",
        "author": "赵抃",
        "content": "稽岭楼台真旷绝，武林风物竞豪华。\n两川对望音题数，一水中分会晤差。\n东海渺茫排岛屿，西陵依约露人家。\n元和赓唱今犹古，此乐情怀岂有涯。",
        "dynasty": "宋",
        "collection_info": null
    },
    {
        "title": "次韵腊月不见梅花",
        "author": "赵抃",
        "content": "隔江气候不齐时，梅向杭开越上迟。\n春远未通蓬岛信，腊深先放武林枝。\n岭头素艷从争发，笛裏孤音却后期。\n虚白堂前攀折看，咏公诗句醉金巵。",
        "dynasty": "宋",
        "collection_info": null
    },
    {
        "title": "次韵楼头闻角",
        "author": "赵抃",
        "content": "龙蛰穷冬万否开，蛩吟清晓在蓬莱。\n五更枕上惊残梦，一曲楼头动小梅。\n入牖凉飔声咽绝，满庭斜日思徘徊。\n新年合我七十一，柯岭不如归去来。",
        "dynasty": "宋",
        "collection_info": null
    },
    {
        "title": "次韵岁暮有感",
        "author": "赵抃",
        "content": "岁月如流不用嗟，盛衰前定岂曾差。\n自怜览照头浑雪，犹喜观书目未花。\n竺岭两曾逢落桂，龙山三见撷新茶。\n春元便欲休官去，谁顾杭州十万家。",
        "dynasty": "宋",
        "collection_info": null
    },
    {
        "title": "次韵即事见怀",
        "author": "赵抃",
        "content": "鑑水宽閒称越国，河塘繁剧是杭州。\n蓬山君继元丞相，竹马予惭郭细侯。\n郡邑丰穰真可喜，人家饱暖更何忧。\n西陵隔岸无多远，数上临江百尺楼。",
        "dynasty": "宋",
        "collection_info": null
    },
    {
        "title": "岁暮偶成寄前人",
        "author": "赵抃",
        "content": "宦途衰老改辞勤，只计斯民不计身。\n眷恋青山乖素约，迟留白首未归人。\n举头旧治无三舍，屈指明朝又一春。\n珍重东州年契厚，趁潮双鲤得书频。",
        "dynasty": "宋",
        "collection_info": null
    },
    {
        "title": "戊午元日偶成",
        "author": "赵抃",
        "content": "驱驰光景急如轮，復见元丰岁始春。\n七十一年欣入手，三千奏牍欲归身。\n江涛有信人随老，烟草无涯色又新。\n自是乞骸时节好，不应推托为思莼。",
        "dynasty": "宋",
        "collection_info": null
    },
    {
        "title": "清风阁即事",
        "author": "赵抃",
        "content": "庭有松萝砌有苔，退公聊此远尘埃。\n湖音隐隐海门至，泉势潺潺石缝来。\n夜榻衾裯仙梦觉，晓窗灯火佛书开。\n休官不久轻舟去，喜过严陵旧钓台。",
        "dynasty": "宋",
        "collection_info": null
    },
    {
        "title": "杭州上元观灯  其一",
        "author": "赵抃",
        "content": "元夕观灯把酒杯，宾朋不倦醉中陪。\n一轮丹桂当天满，千顷红莲匝地开。\n烟火楼台高復下，笙歌巷陌去还来。\n因民共作连宵乐，直待东方明始回。",
        "dynasty": "宋",
        "collection_info": null
    },
    {
        "title": "杭州上元观灯  其二",
        "author": "赵抃",
        "content": "初逢稔岁改初元，元夜从游驾两轓。\n寺曲水灯多巧怪，河塘歌吹竞喧繁。\n安排百戏无虚巷，开闢重关不锁门。\n愿以民心祝尧寿，从星高拱北辰尊。",
        "dynasty": "宋",
        "collection_info": null
    },
    {
        "title": "次韵程给事越州元夕观灯",
        "author": "赵抃",
        "content": "隔江灯火越王城，别有新春喜復惊。\n累夕思乡还有感，三年怀旅岂忘情。\n歌钟浩浩临香陌，罗绮盈盈簇彩棚。\n秉烛夜游公不倦，也知斯乐为民行。",
        "dynasty": "宋",
        "collection_info": null
    },
    {
        "title": "次韵前人治西园池馆因怀昔日太守蒋堂侍郎二首  其一",
        "author": "赵抃",
        "content": "越有西园作者谁，公今不感咏歌之。\n千余骑拥频来赏，四十年间尚去思。\n稚耋行谣方载路，主宾高会正乘时。\n也知此乐同民乐，况有前贤台沼诗。",
        "dynasty": "宋",
        "collection_info": null
    },
    {
        "title": "次韵前人治西园池馆因怀昔日太守蒋堂侍郎二首  其二",
        "author": "赵抃",
        "content": "去年春色染波澜，画舸朝游暮可还。\n今岁屡闻临曲水，隔江惟是仰高山。\n翻思贤守经营处，尽属诗翁笑语间。\n公勿留连当亟召，德音行被对天颜。",
        "dynasty": "宋",
        "collection_info": null
    },
    {
        "title": "有怀前人",
        "author": "赵抃",
        "content": "却忆东舟去若仙，江亭分袂忽经年。\n春风境上无多地，夜月湖中共一天。\n海阁坐观涛拥鹭，山堂吟听漏移莲。\n新诗往復交情见，巨集成来已百篇。",
        "dynasty": "宋",
        "collection_info": null
    },
    {
        "title": "次韵前人见寄",
        "author": "赵抃",
        "content": "阻奉交朋宴赏欢，杏林春发圣师坛。\n诗筒把玩初藏袖，铃阁吟哦为整冠。\n不啻梦昏惊玉磬，正如沈痼得金丹。\n夜来月下闻韶濩，并奏清音彻广寒。",
        "dynasty": "宋",
        "collection_info": null
    },
    {
        "title": "寄酬前人",
        "author": "赵抃",
        "content": "落笔词华矜白雪，棹寻花卉认红云。\n湖山对酌春将尽，风月高吟夜欲分。\n思入神酬青玉案，梦游仙拥羽衣裙。\n近来章句声名还，僻似鸡林也得闻。",
        "dynasty": "宋",
        "collection_info": null
    },
    {
        "title": "寄酬前人上巳日鑑湖即事三首  其一",
        "author": "赵抃",
        "content": "禊饮已经佳节后，画船犹泛若耶滨。\n未还魏阙陪仙使，且向稽山作主人。\n赓唱我知长引玉，恳归谁道苦思亲。\n鑑湖也似西湖好，两处风光一样春。",
        "dynasty": "宋",
        "collection_info": null
    },
    {
        "title": "寄酬前人上巳日鑑湖即事三首  其二",
        "author": "赵抃",
        "content": "湖上初经上巳春，水边遥见碧芜新。\n轻舟竞泛无涯乐，夹岸希逢不醉人。\n厨酝旋斟浮蚁酽，府茶深点卧龙珍。\n诗筒往復余知幸，垂老亲仁得善隣。",
        "dynasty": "宋",
        "collection_info": null
    },
    {
        "title": "寄酬前人上巳日鑑湖即事三首  其三",
        "author": "赵抃",
        "content": "蓬莱高与卧龙俱，位望兼隆似合符。\n絃管夜声传井邑，楼台春影蘸江湖。\n休功即报朞年政，直节曾行万里胡。\n真是玉皇得案吏，坐看归去赞萝图。",
        "dynasty": "宋",
        "collection_info": null
    },
    {
        "title": "次韵前人蓬莱阁即事",
        "author": "赵抃",
        "content": "蓬莱窗外晓光分，梦觉初惊杜宇魂。\n但有吏供衙府喏，断无人到讼庭喧。\n蒙蒙宿霭开湖面，隐隐更潮过海门。\n一水两州皆重镇，越清杭剧不同论。",
        "dynasty": "宋",
        "collection_info": null
    },
    {
        "title": "闻致政赵少师概入境寄献",
        "author": "赵抃",
        "content": "我公优暇若神仙，八十高龄众所贤。\n政府昔同俄一纪，留封今别又三年。\n及时和气来吴国，度曲熏风入舜絃。\n昨日清台应密奏，老人星照浙西天。",
        "dynasty": "宋",
        "collection_info": null
    },
    {
        "title": "上天竺寺石岩花",
        "author": "赵抃",
        "content": "对植齐开古梵宫，欲求精笔画难工。\n直将春占三旬盛，谁谓花无十日红。\n未羡山桃资客笑，且陪庭栢作家风。\n遍寻他处都无此，宝殿前头只两丛。",
        "dynasty": "宋",
        "collection_info": null
    },
    {
        "title": "次韵程给事寄献赵少师",
        "author": "赵抃",
        "content": "暮春船舣浙西州，且喜樽前两白头。\n蓬阁屡传宾榻解，涛江深阻故人游。\n凝眸讌集踰天远，屈指光阴若箭流。\n赖有诗筒并驿使，往还金玉共赓酬。",
        "dynasty": "宋",
        "collection_info": null
    },
    {
        "title": "次韵赵少师寄程给事二首  其一",
        "author": "赵抃",
        "content": "轻舟来蜀幕春时，便向钱塘咏式微。\n临海阻陪三岛会，隔江遥认五云飞。\n杀鸡炊黍初乘兴，怨鹤惊猿却念归。\n一水盈盈天一色，夜来千里共蟾辉。",
        "dynasty": "宋",
        "collection_info": null
    },
    {
        "title": "次韵赵少师寄程给事二首  其二",
        "author": "赵抃",
        "content": "襟怀冲旷忆江湖，老我全吴契不踈。\n北阙乍违尧日远，南风新入舜絃初。\n纻溪鑑水吟无厌，箭笋鎗茶味有余。\n越绝主人招意重，卧龙山好驾安车。",
        "dynasty": "宋",
        "collection_info": null
    },
    {
        "title": "少师自南都见访为诗以谢",
        "author": "赵抃",
        "content": "中怀和气祗如春，对酒赓歌莫厌频。\n半载昔同参国论，十年今长类天伦。\n不辞命驾踰千里，应念同心有二人。\n珍重宗盟恩意厚，岁寒终始见松筠。",
        "dynasty": "宋",
        "collection_info": null
    },
    {
        "title": "留前人度夏方回南都",
        "author": "赵抃",
        "content": "宫师弥寿降尊时，顿觉光华满郡扉。\n况属炎晖初可畏，未逢秋爽莫言归。\n山堂酒嫩浮红蚁，石缝茶新碾翠旗。\n有美望湖风四面，尚留挥汗雨霑衣。",
        "dynasty": "宋",
        "collection_info": null
    },
    {
        "title": "次韵前人题六和寺壁",
        "author": "赵抃",
        "content": "上方楼殿已幽深，更向诸峯胜处寻。\n金摆池鱼惊俗眼，琴调山溜写清音。\n红芝九本初无种，翠栢千株自有心。\n众羡宫师康且寿，始知功德积来阴。",
        "dynasty": "宋",
        "collection_info": null
    },
    {
        "title": "陪前人游西湖兼简坐客",
        "author": "赵抃",
        "content": "丝管喧喧拥画船，澄澜上下照红莲。\n一樽各尽十分酒，四老共成三百年。\n北阙音书休忆念，西湖风物且留连。\n杭民夹道焚香看，白髮朱颜长寿仙。",
        "dynasty": "宋",
        "collection_info": null
    },
    {
        "title": "再用前韵",
        "author": "赵抃",
        "content": "共泛湖光范蠡船，持杯欢客倒金莲。\n此时朋契偕行乐，何日郡恩许引年。\n照水暗知华髮改，倚楼高与紫云连。\n安车盛暑盘桓好，况是人间一散仙。",
        "dynasty": "宋",
        "collection_info": null
    },
    {
        "title": "武林言怀寄程给事",
        "author": "赵抃",
        "content": "岁丰公暇两安舒，吴越诗筒不使踈。\n世契琼瑶风谊厚，秋光怀袖气凉初。\n二千石重閒无计，七十年过退有余。\n得旨便归田陇去，乡人从笑老农如。",
        "dynasty": "宋",
        "collection_info": null
    },
    {
        "title": "次韵前人怀西湖之游",
        "author": "赵抃",
        "content": "昔时唐殿预英雄，今独湖山幸会逢。\n谪宦青钱曾万选，承恩白首是三公。\n龙山我念经年别，虎榜君曾昔日同。\n老守七章还印绶，俞音朝暮出宸衷。",
        "dynasty": "宋",
        "collection_info": null
    },
    {
        "title": "次韵前人见寄二首  其一",
        "author": "赵抃",
        "content": "羡公铃閤绝纤尘，顾我何尝德被人。\n讼牍自怜无日暇，诗筒翻喜入秋新。\n白头未许还官政，紫诏频烦慰老臣。\n一去蓬莱已踰岁，梦魂长到十洲春。",
        "dynasty": "宋",
        "collection_info": null
    },
    {
        "title": "次韵前人见寄二首  其二",
        "author": "赵抃",
        "content": "立贤中外圣情均，青锁闱中辍迩臣。\n越水澄清无俗虑，秋风萧瑟助吟神。\n分符共治俄经岁，屈指同年尚几人。\n退鼓近来衰气觉，敢将诗酒敌东隣。",
        "dynasty": "宋",
        "collection_info": null
    },
    {
        "title": "寄新筠守毛维瞻大夫",
        "author": "赵抃",
        "content": "倚庐聊见復睽乖，忆遗诗筒字字佳。\n为乏琼瑶酬雅意，故凭笔牍写离怀。\n程赊越北层云断，路入江南迭巘排。\n我望贻书何以报，要将风谊属吾侪。",
        "dynasty": "宋",
        "collection_info": null
    },
    {
        "title": "次韵许遵少卿见寄",
        "author": "赵抃",
        "content": "头上有霜添白髮，囊中无药驻朱颜。\n堪惊积岁加衰老，未省何时得退閒。\n渊浄思临浮石渚，喧譁羞对武林山。\n君恩早赐俞音下，即拥菟裘故里还。",
        "dynasty": "宋",
        "collection_info": null
    },
    {
        "title": "答前人喜杭越二守赓唱",
        "author": "赵抃",
        "content": "吴越江分两郡斋，涛音朝夕听风雷。\n且陪故友閒赓唱，未遂先庐归去来。\n时节丰登饶鼓吹，湖山清旷见楼台。\n中秋明月期公共，万里烟氛彻晓开。",
        "dynasty": "宋",
        "collection_info": null
    },
    {
        "title": "喜吴评少卿致政",
        "author": "赵抃",
        "content": "春秋七十更踰期，同甲同年世所稀。\n未遂乞骸嗟我老，已输先手羡公归。\n良朋集有湖山乐，故里思无羽翼飞。\n预想俞音还印日，鹭涛秋色上行衣。",
        "dynasty": "宋",
        "collection_info": null
    },
    {
        "title": "次韵许少卿寄卧龙山茶",
        "author": "赵抃",
        "content": "越芽远寄入都时，酬倡珍夸互见诗。\n紫玉丛中观雨脚，翠峯顶上摘云旗。\n啜多思爽都忘寐，吟苦更长了不知。\n想到明年公进用，卧龙春色自迟迟。",
        "dynasty": "宋",
        "collection_info": null
    },
    {
        "title": "次韵程给事郡斋即事",
        "author": "赵抃",
        "content": "望中吴越不为赊，止隔涛江便一涯。\n台沼赐湖非俗地，蓬瀛标阁属仙家。\n僧居壁古多留句，吏事庭虚只放衙。\n胜绝东方无復道，当年元相有诗夸。",
        "dynasty": "宋",
        "collection_info": null
    },
    {
        "title": "次韵前人郡斋秋暑",
        "author": "赵抃",
        "content": "老为乡郡止偷安，自愧仙踪未易攀。\n八面松阴笼古寺，三秋桂子下灵山。\n良朋寄意诗篇裏，高会追陪梦寐间。\n却忆会稽清旷处，樵风朝暮若邪弯。",
        "dynasty": "宋",
        "collection_info": null
    },
    {
        "title": "观宝林院塔偶成",
        "author": "赵抃",
        "content": "宝山新塔冠山形，心匠经营不日成。\n突兀插天三百尺，庄严容佛一千名。\n下临泉窦灵鳗蛰，上拂云端过鴈惊。\n入境行人十余里，指浮图认越王城。",
        "dynasty": "宋",
        "collection_info": null
    },
    {
        "title": "次韵毛维瞻度支过杭见赠",
        "author": "赵抃",
        "content": "吴民疲病惭攻治，寻胜西湖不放稀。\n秋后涛江增气势，夜深灯市斗光辉。\n望云翻忆青山旧，上印须添白髮归。\n孝弟里闾松竹茂，柴扉谁復羡朱扉。",
        "dynasty": "宋",
        "collection_info": null
    },
    {
        "title": "送姚源道郎中赴阙",
        "author": "赵抃",
        "content": "我念同僚遽解携，赠言如古漫成诗。\n二年别乘临岐日，八月登槎上汉时。\n莫阻十分斟酿蚁，不须三嘆听歌骊。\n还朝宠数应非次，神圣方今大有为。",
        "dynasty": "宋",
        "collection_info": null
    },
    {
        "title": "寄致政范镇郎中",
        "author": "赵抃",
        "content": "分携常忆禁门东，四见光阴换岁筩。\n白玉堂吉辞旧相，青城山裏访僊翁。\n当时大本从忠谏，此日长年益道风。\n应惜西湖犹未到，近来同赏有三公。",
        "dynasty": "宋",
        "collection_info": null
    },
    {
        "title": "杭州鹿鸣宴示诸秀才",
        "author": "赵抃",
        "content": "秋闱贤诏出严宸，郡国详延在得人。\n豹变文章重君子，鹿鸣歌咏集佳宾。\n初闻素履称乡闬，终起英名动缙绅。\n预想帝庭俱唱第，宠光荣宴杏园春。",
        "dynasty": "宋",
        "collection_info": null
    },
    {
        "title": "游元积之龙图江湖堂",
        "author": "赵抃",
        "content": "高堂游赏兴无厌，况是江湖两得兼。\n白傅阁危犹下视，子胥涛远更前瞻。\n盘桓鼓吹风光盛，掩映烟波气象添。\n太守老来难久恋，柯山朝暮欲归潜。",
        "dynasty": "宋",
        "collection_info": null
    },
    {
        "title": "次韵程给事登蓬莱阁偶成",
        "author": "赵抃",
        "content": "蓬阁下临千嶂起，戟扉前对五云开。\n夸诗旧属元之宅，叶气今同老氏台。\n月满夜疑僊子降，风恬春喜故人来。\n近缘冗剧怀清旷，梦裏东游到几回。",
        "dynasty": "宋",
        "collection_info": null
    },
    {
        "title": "次前人游鑑湖",
        "author": "赵抃",
        "content": "湖治谁能继后尘，马侯祠阁至今存。\n穷源上达僊翁井，引派旁通吏部园。\n红旆遍游偿素志，画桡归去近黄昏。\n别怀屈指朞将半，况属乡州役梦魂。",
        "dynasty": "宋",
        "collection_info": null
    },
    {
        "title": "次前人越州鹿鸣宴",
        "author": "赵抃",
        "content": "郡国秋闱吁俊辰，行修经治以名闻。\n芳筵缥缈开三岛，大乐諠譁彻五云。\n高桂折香期月窟，祥星垂彩应天文。\n集英唱第麻衣脱，得志无忘贤使君。",
        "dynasty": "宋",
        "collection_info": null
    },
    {
        "title": "次前人赠奉使高丽安焘密学",
        "author": "赵抃",
        "content": "为嘉航海北徂南，双节勤劳帝命衔。\n日下亟驰传诏使，江边遥讶过洋帆。\n才谋锐若金曾砺，德操刚同玉更镵。\n机务须贤应并用，诗人莫惜咏巗巗。",
        "dynasty": "宋",
        "collection_info": null
    },
    {
        "title": "次前人游梅山寺",
        "author": "赵抃",
        "content": "上方金碧冠诸峯，知是蓬莱第几宫。\n画舫去寻湖面阔，危亭登望海门通。\n梅仙旧说为真隐，佛子新传倡祖风。\n我忆前春曾遍览，至今来往梦魂中。",
        "dynasty": "宋",
        "collection_info": null
    },
    {
        "title": "郡斋成寄前人",
        "author": "赵抃",
        "content": "退公真静独披襟，尚愧前贤探道深。\n零落交游难屈指，崇高轩冕不关心。\n未还印绶饶乡梦，犹倚湖山助老吟。\n讼缿虚空人事简，钱塘安得似山阴。",
        "dynasty": "宋",
        "collection_info": null
    },
    {
        "title": "屡乞致政诏答未允述怀",
        "author": "赵抃",
        "content": "自愧孤忠荷圣慈，恩荣恳向九天辞。\n于今蒲柳衰残日，好是云烟放旷时。\n玉阙累章烦赐诏，瀫江两桨蹉归期。\n宵征自有高人笑，漏尽钟鸣晓未知。",
        "dynasty": "宋",
        "collection_info": null
    },
    {
        "title": "同毛维瞻度支游烟霞洞",
        "author": "赵抃",
        "content": "洞有烟霞寺挂牌，武林奇处称吟怀。\n出城旌骑非虚往，同里交朋喜得偕。\n鹢首西征随浪远，鴈行南过入云排。\n恩隆魏阙朝天日，寒晚鸣珂上禁街。",
        "dynasty": "宋",
        "collection_info": null
    },
    {
        "title": "武林阅兵",
        "author": "赵抃",
        "content": "吴天霜晓弄寒晖，金鼓喧阗大阅时。\n帐下万兵听号令，军中诸将肃威仪。\n采侯命中连三箭，花阵分排卓五旗。\n愧乏韬钤当重寄，儒竹初是学书诗。",
        "dynasty": "宋",
        "collection_info": null
    },
    {
        "title": "次韵程给事同孙觉学士杨宪景略游天衣寺",
        "author": "赵抃",
        "content": "元是玉皇香案吏，等閒吟笑即成文。\n松廊驻节排千骑，山径寻真步五云。\n谏院高风矜共赏，宪台清论喜同闻。\n三贤一会诚难有，归暮休辞酒十分。",
        "dynasty": "宋",
        "collection_info": null
    },
    {
        "title": "游戒珠寺悼右军故宅",
        "author": "赵抃",
        "content": "因山盛启浮屠舍，遗像仍留内史祠。\n笔冢近应为塔冢，墨池今已作莲池。\n书楼观在人随远，兰渚亭存世几移。\n数纸黄庭谁不重，退之犹笑博鹅诗。",
        "dynasty": "宋",
        "collection_info": null
    },
    {
        "title": "次赵少师叙感叹老",
        "author": "赵抃",
        "content": "禀灵南极老人星，贵得三公论道名。\n被旨入陪郊祀礼，放怀来听海潮声。\n朋从自古悠长少，势利令人鄙吝生。\n公独久要中外伏，直将金玉比纯诚。",
        "dynasty": "宋",
        "collection_info": null
    },
    {
        "title": "题孤山寺湖上阁",
        "author": "赵抃",
        "content": "孤峯诸寺耸云楼，寺脚周环枕碧流。\n和靖久居勤赋咏，乐天临别叹勾留。\n拏舟直度閒千骑，佩印重来仅十秋。\n预约前春挂冠去，湖山阁好换休休。",
        "dynasty": "宋",
        "collection_info": null
    },
    {
        "title": "次程给事题法云寺方丈",
        "author": "赵抃",
        "content": "府公清眼照孤心，结构仍夸壶奥深。\n师悟赵州庭栢境，我知青岭震雷音。\n粟粘便是三千界，草用曾为丈六金。\n一滴曹源谁可测，海门腾起浪千寻。",
        "dynasty": "宋",
        "collection_info": null
    },
    {
        "title": "寄酬蔡仲偃都官",
        "author": "赵抃",
        "content": "守蜀思无羽翼飞，所思东向瀫江湄。\n山林适意君先手，轩冕辞荣我后时。\n道阻八千通远信，年迎七十是归期。\n故人恩意如金玉，新得邮中数首诗。",
        "dynasty": "宋",
        "collection_info": null
    },
    {
        "title": "赠别周元忠秀才",
        "author": "赵抃",
        "content": "吾里推高节行孤，诸生师帐是规模。\n穷经不治五亩宅，教子已为千里驹。\n暂出林泉飞两桨，且陪风月赏西湖。\n了知富贵傥来物，谁向浮云问有无。",
        "dynasty": "宋",
        "collection_info": null
    },
    {
        "title": "次韵张侨庆毛维瞻得谢",
        "author": "赵抃",
        "content": "里人迎候巷居稀，未老先休世所奇。\n两颊朱颜公退速，满头霜鬓我归迟。\n优游岂顾千钟禄，收拾如终一局棋。\n饮食节调资寿祉，愿同山下有雷颐。",
        "dynasty": "宋",
        "collection_info": null
    },
    {
        "title": "武林冬至日即事",
        "author": "赵抃",
        "content": "况是东吴大有年，晨兴佳气满平川。\n鲁台纪瑞光诸史，汉殿称觞庆九天。\n銮辂肃还禋礼毕，鸡竿高揭赦书传。\n勾萌竞达人知否，占得羣阳一日先。",
        "dynasty": "宋",
        "collection_info": null
    },
    {
        "title": "次韵张着作过李虞部旧居",
        "author": "赵抃",
        "content": "美璞藏山宝在沙，急贤飞诏落幽遐。\n直庐去讲先儒业，斸径空存旧隐家。\n魏阙当时蒙雨露，衡门今日锁云霞。\n鸣珂一顾踟蹰过，山掩寒林夕照斜。",
        "dynasty": "宋",
        "collection_info": null
    },
    {
        "title": "赠讲僧遇清",
        "author": "赵抃",
        "content": "松桧成阴夹径寒，喧卑无路得相关。\n因嗟势利方为市，故掩庵扉独占山。\n薄俗性随红叶变，上人心与白云閒。\n慇懃约我休官后，深筑隣斋数往还。",
        "dynasty": "宋",
        "collection_info": null
    },
    {
        "title": "次韵毛维瞻白云庄三咏 掬泉轩",
        "author": "赵抃",
        "content": "好山深处静开轩，目送孤云手弄泉。\n枕石堂无金玉富，濯缨家有子孙贤。\n初寻旧隐逢三伏，已发新吟仅百篇。\n闻说夜分烦暑散，凉飚浑似素秋天。",
        "dynasty": "宋",
        "collection_info": null
    },
    {
        "title": "次韵毛维瞻白云庄三咏 平溪堂",
        "author": "赵抃",
        "content": "亭号休休古退藏，岂如溪上构虚堂。\n坐邀城市真潇洒，却谓江湖太渺茫。\n下笔新题无俗事，搘筇野服是家常。\n临流最有清风快，未见故人心已凉。",
        "dynasty": "宋",
        "collection_info": null
    },
    {
        "title": "次韵毛维瞻白云庄三咏 眺望台",
        "author": "赵抃",
        "content": "治圃我依浮石滩，筑台君占白云山。\n三秋一日登临外，千里同风咫尺间。\n峯黛阴晴长黯黯，溜琴朝夕自潺潺。\n休官谁道何曾见，林下如今两处閒。",
        "dynasty": "宋",
        "collection_info": null
    },
    {
        "title": "信笔示诸弟侄子孙",
        "author": "赵抃",
        "content": "进欲安舒退欲恬，要将高行与文兼。\n吾门自昔传清白，圣世于今重孝廉。\n孔氏性情归利正，仲舒仁义事摩渐。\n人生试看无闻者，徒尔区区岁月添。",
        "dynasty": "宋",
        "collection_info": null
    },
    {
        "title": "寄程汝玉秀才",
        "author": "赵抃",
        "content": "乡闾推服孝廉名，谢绝辞闱乐太平。\n黄卷不忘穷古圣，白头无倦诲诸生。\n安车未召人为晚，束帛重来世所荣。\n况有知音贤太守，恳章三度荐遗英。",
        "dynasty": "宋",
        "collection_info": null
    },
    {
        "title": "次韵梁浃瑞芝",
        "author": "赵抃",
        "content": "圣旦求贤野不遗，如公诸子定逢时。\n默期苑裏留丹桂，喜向门前获紫芝。\n香已与兰盈一室，饵当同术有三枝。\n昔年书牖曾呈瑞，报为登科众所知。",
        "dynasty": "宋",
        "collection_info": null
    },
    {
        "title": "十八男屼温㞦迎于鴈荡温守石牧之以诗见寄次韵",
        "author": "赵抃",
        "content": "自谙趋拜力惟艰，柯岭归休远帝寰。\n抱瓮不能师老圃，驱车犹足访名山。\n鱼书入手慇懃后，鴈字排空杳霭间。\n多荷主人期我意，谢公遗迹愿跻攀。",
        "dynasty": "宋",
        "collection_info": null
    },
    {
        "title": "次韵台州姚舜谐见赠二首  其一",
        "author": "赵抃",
        "content": "解印全吴二载余，近来人楷事何如。\n寻真徧赏台山后，假道行观鴈岭初。\n把酒幸陪登帢帻，泛舟忻得缓徒车。\n别来早获鱼中素，两首新诗一纸书。",
        "dynasty": "宋",
        "collection_info": null
    },
    {
        "title": "次韵台州姚舜谐见赠二首  其二",
        "author": "赵抃",
        "content": "过婺游台又倦勤，路旁驰看两州民。\n也知胜处青山旧，自恨来迟白髮新。\n暂憩瀛宫求道侣，载瞻方广想仁邻。\n贰车章句犹怜我，为是云泉无事人。",
        "dynasty": "宋",
        "collection_info": null
    },
    {
        "title": "游鴈荡将抵温州寄太守石牧之",
        "author": "赵抃",
        "content": "霜风双鬓雪鬖鬖，物外寻真顿离凡。\n子舍若非叨别乘，我车安得到灵岩。\n碧窥秋瀑心同洗，红嚼山杷口似馋。\n多谢贤侯见招意，数贻嘉咏与珍函。",
        "dynasty": "宋",
        "collection_info": null
    },
    {
        "title": "自温将还衢郡题谢公楼",
        "author": "赵抃",
        "content": "鴈荡周游遂此过，永嘉人物竟如何。\n三贤籍籍风流守，一宿怱怱证道歌。\n城脚千家具舟楫，江心双塔压涛波。\n因留子舍欣踰月，归去事知所得多。",
        "dynasty": "宋",
        "collection_info": null
    },
    {
        "title": "将还三衢呈温守石郎中",
        "author": "赵抃",
        "content": "寻山初为子来迎，乘兴随潮入郡城。\n心赏皆如逸老愿，礼隆仍尽主翁情。\n綵舟笳鼓双双闹，金地楼台处处明。\n风物虽嘉难久恋，安车朝夕且西行。",
        "dynasty": "宋",
        "collection_info": null
    },
    {
        "title": "送郑琰大夫赴建昌军",
        "author": "赵抃",
        "content": "三拥朱轮志少酬，忠怀曾不为身谋。\n桐江郡政居优课，柯岭乡评占上游。\n里彦昔陪公共荐，帝俞今幸我先休。\n分携莫惮炎威盛，到日清风一变秋。",
        "dynasty": "宋",
        "collection_info": null
    },
    {
        "title": "次毛维瞻溪庵",
        "author": "赵抃",
        "content": "退访云山远世尘，结庵台上古溪滨。\n围棊每放争先手，隐几能安自在身。\n鸥鹭后前如旧物，龟鱼游泳不疑人。\n曲肱饮水真贤乐，何用渊明漉酒巾。",
        "dynasty": "宋",
        "collection_info": null
    },
    {
        "title": "又白云庵偶题",
        "author": "赵抃",
        "content": "红尘无迹到山家，留待诗人大笔夸。\n坐石与僧谈翠竹，开樽邀客醉榴花。\n鸥随钓叟孤舟远，牛载村童一笠斜。\n占尽神仙潇洒地，清风明月有谁遮。",
        "dynasty": "宋",
        "collection_info": null
    },
    {
        "title": "湖北运使学士十二弟扬生日",
        "author": "赵抃",
        "content": "原上分飞羡鹡鸰，今遥荆渚昔离青。\n诞辰一纪阻良会，庆席百杯新永龄。\n对局每思樵客斧，爇香长奉老人星。\n辛勤五福康宁术，见说时看内景经。",
        "dynasty": "宋",
        "collection_info": null
    },
    {
        "title": "送穆舜宾承议致政还乡",
        "author": "赵抃",
        "content": "清修平日得无惭，学道勤行肯妄谈。\n轩冕諠譁公始悟，林泉潇洒我先谙。\n曾怜避弋云中鴈，每念缠丝茧裏蚕。\n画舫西归时节好，春山如黛水如蓝。",
        "dynasty": "宋",
        "collection_info": null
    },
    {
        "title": "送十七侄嶙承事赴任贵溪",
        "author": "赵抃",
        "content": "百里嚣繁不易为，乘时今去是镃基。\n直令尔邑成良俗，况自吾家有吏师。\n却扇凉飚惊热夺，下车和气觉春熙。\n綵衣迎养双亲志，此乐人间更有谁。",
        "dynasty": "宋",
        "collection_info": null
    },
    {
        "title": "送任浩朝散赴鄱阳景德镇",
        "author": "赵抃",
        "content": "十年留滞尚为郎，乐道无愁解到肠。\n去路溪山排古嶂，满囊金玉贮新章。\n休论富贵可求事，况得神仙不死方。\n官罢钱塘好归矣，濯缨清自有沧浪。",
        "dynasty": "宋",
        "collection_info": null
    },
    {
        "title": "送范伯玉奉议赴阙",
        "author": "赵抃",
        "content": "富贵于身有重轻，平生忠鲠世知名。\n不须勇事归田计，况有常推报国诚。\n通籍官联分帝念，庆门恩赏作亲荣。\n一帆西上瞻天去，九月霜风壮客程。",
        "dynasty": "宋",
        "collection_info": null
    },
    {
        "title": "题毛维瞻懒归阁",
        "author": "赵抃",
        "content": "溪流回合引方池，轩槛前临面翠微。\n紫陌红尘行不顾，白云青嶂坐忘归。\n方荣即隐谁能继，未老先休世所稀。\n我昔凌晨登阁会，主翁留散见蟾辉。",
        "dynasty": "宋",
        "collection_info": null
    },
    {
        "title": "生日高斋晓起示诸弟妹子孙",
        "author": "赵抃",
        "content": "荣途四纪历艰难，宦政天恩许赐还。\n晓起焚香清一室，夜来飞雪满羣山。\n诗筒远到披邮置，寿斝交行醉席间。\n弟妹五人三百岁，喜吾霜鬓尚朱颜。",
        "dynasty": "宋",
        "collection_info": null
    },
    {
        "title": "题濯缨亭",
        "author": "赵抃",
        "content": "静处高斋昼杜门，溪亭来往间开樽。\n钓台逸老心非傲，浮石仙人迹尚存。\n对岸烟林双佛寺，隔滩风笛一渔村。\n濯缨岂独酬吾志，清有沧浪示子孙。",
        "dynasty": "宋",
        "collection_info": null
    },
    {
        "title": "题叶坂梁氏南斋",
        "author": "赵抃",
        "content": "我爱黉堂用意精，义方垂训为趋庭。\n学攻白玉须成器，教积黄金不似经。\n满架简编终岁乐，拥门松竹四时青。\n诸生有遂登荣者，一月光能掩众星。",
        "dynasty": "宋",
        "collection_info": null
    },
    {
        "title": "会燕溪亭示同席",
        "author": "赵抃",
        "content": "新构园亭好客过，尘缘都不问如何。\n爱吟潇洒封侯句，耻咏沧浪濯足歌。\n莫笑杯盘常藉草，且观舟楫半随波。\n子知此乐无涯否，尽是天恩与幸多。",
        "dynasty": "宋",
        "collection_info": null
    },
    {
        "title": "哭康守赵师旦",
        "author": "赵抃",
        "content": "五月炎方祲气浮，贼锋残忍入康州。\n肯抛孤垒偷生去，誓御羣蛮竟死休。\n没世不名贤者耻，长年为辱古人羞。\n嗟嗟潜叔今何恨，愤血忠魂劲草秋。",
        "dynasty": "宋",
        "collection_info": null
    },
    {
        "title": "寄处州太守徐大夫",
        "author": "赵抃",
        "content": "潜山西畔紫溪边，林下相逢岂偶然。\n抚掌急于云裏电，回头还似火中莲。\n黄花翠竹年年色，明月清风夜夜天。\n谁谓故人相去远，好溪长与慎江连。",
        "dynasty": "宋",
        "collection_info": null
    },
    {
        "title": "题真岩寺",
        "author": "赵抃",
        "content": "一炷清香一解颜，几生修得到林间。\n朝无事也夕无事，坐看山兮行看山。\n梅玉破香供宴坐，松风奏曲度禅关。\n静思四海五湖客，虽有黄金无此閒。",
        "dynasty": "宋",
        "collection_info": null
    },
    {
        "title": "次韵杨鸿渐察判见赠",
        "author": "赵抃",
        "content": "县令于是袭汉唐，震雷为治制封疆。\n得人固可恩千室，无状须忧病一方。\n愚品昔蒙登仕籍，薄材今幸预朝纲。\n但欣孤迹辞丘壑，岂有深谋赞庙堂。\n万里山川来陇蜀，十分风物类江乡。\n存心抚俗图归正，顾己临民敢不庄。\n莲幕似君诚慷慨，兰言遗我极芬芳。\n自嗟寸善无裨补，更辱长篇盛播扬。\n投李莫嫌迟报赠，解琴终拟效更张。\n若孤朋照宜身愧，冠弁峨峨佩玉苍。",
        "dynasty": "宋",
        "collection_info": null
    },
    {
        "title": "次韵前人见赠",
        "author": "赵抃",
        "content": "惟公治迹峤之南，增秩颁金出帝佥。\n蛮獠望风安畛域，城闉兴筑赖韬钤。\n恩行稚耋增和乐，令下姦豪尽伏潜。\n抚俗上宽当宁念，扬风深副远民瞻。\n潮阳鳄去因诚祷，合浦珠还表性廉。\n五岭盛传威德着，九天俄下诏书严。\n紫宸入觐输忠谠，青琐归来发滞淹。\n謇謇去为中国使，皇皇宁许外夷觇。\n河冰日度疑铺玉，朔雪时逢类撒盐。\n持节塞垣先正席，过涂溪馆尽穷阎。\n光华不辱熙朝命，诽讪因知黠虏憸。\n去路冬迎风若箭，还朝春早月如镰。\n论勋已出庭臣右，得礼应须史笔添。\n赐对预陈官政致，称褒亲被德音恬。\n天人密语依旒冕，风日微和满扇帘。\n得请乡州心且适，暂违黼座义无嫌。\n都门客况千钟饯，禁掖诗仍二府兼。\n巨舰解维桃浪紧，高楼夹岸柳丝纤。\n经途驻节频开旆，密宴喷香似展奁。\n会友樽罍醅泼蚁，渡淮诗什砚磨蟾。\n居常志气惟中立，虽久淹徊肯附炎。\n夜泊每窥渔父火，晓行遥认酒家帘。\n吴江橘柚津偏美，茂苑鲈莼味正甜。\n上冢朋从空里巷，过家车马拥门檐。\n隣邦饷劳迎旌棨，乐榭歌欢散綵缣。\n渡越一潮催迭鼓，去杭千骑拥行襜。\n抑强抚弱恩先被，宣化承流泽下霑。\n鑑水渔樵随业乐，秦山草木尽仁渐。\n想经岁月须膺召，纵有蓍龟不在占。\n屡寄诗筒追故事，亲挥墨宝见劳谦。\n冰清气谊同初淡，胶固情怀未比粘。\n何日西归容迓礼，莫辞吟醉夜厌厌。",
        "dynasty": "宋",
        "collection_info": null
    },
    {
        "title": "题马伏波庙二首  其一",
        "author": "赵抃",
        "content": "壮敌无前老未休，赏功销得到封侯。\n印归新息不还葬，似与诸蛮一报仇。",
        "dynasty": "宋",
        "collection_info": null
    },
    {
        "title": "题马伏波庙二首  其二",
        "author": "赵抃",
        "content": "平生忠勇建殊勋，薏苡疑珠竟不分。\n光武明如辩谗者，肯教千古负将军。",
        "dynasty": "宋",
        "collection_info": null
    },
    {
        "title": "和沈太博见贻",
        "author": "赵抃",
        "content": "待得清明已半春，幕中何许可娱宾。\n堵观不是穿杨手，珍重贤侯诲尔频。",
        "dynasty": "宋",
        "collection_info": null
    },
    {
        "title": "和沈太博会春晚归",
        "author": "赵抃",
        "content": "未醉樽前未可归，青春九十日芳菲。\n名园一夜狂风雨，苔上残花点绿衣。",
        "dynasty": "宋",
        "collection_info": null
    },
    {
        "title": "何推官见招游岳麓以郡中事冗弗克偕行口占二绝以谢  其一",
        "author": "赵抃",
        "content": "送客江亭一望间，隔江奇胜有千山。\n江头未必无舟子，自是名缰不暂閒。",
        "dynasty": "宋",
        "collection_info": null
    },
    {
        "title": "何推官见招游岳麓以郡中事冗弗克偕行口占二绝以谢  其二",
        "author": "赵抃",
        "content": "麓苑崟岑对橘洲，山如屏嶂水清流。\n谁能向此孤寻胜，案牒装怀不自由。",
        "dynasty": "宋",
        "collection_info": null
    },
    {
        "title": "和沈太博小圃偶作二首  其一",
        "author": "赵抃",
        "content": "名园雨后百花繁，人倚危楼十二兰。\n园裏芳菲楼上客，一般情绪怕春寒。",
        "dynasty": "宋",
        "collection_info": null
    },
    {
        "title": "和沈太博小圃偶作二首  其二",
        "author": "赵抃",
        "content": "日烘薄雾开柔陌，风罥游丝着柳条。\n语燕啼莺自撩乱，惊人残梦是春朝。",
        "dynasty": "宋",
        "collection_info": null
    },
    {
        "title": "不与祠岳再呈通判沈侯",
        "author": "赵抃",
        "content": "蔡侯不是不寻仙，俗骨由来欠玉鞭。\n待得麻姑重前约，只应瀛海已桑田。",
        "dynasty": "宋",
        "collection_info": null
    },
    {
        "title": "次韵见和",
        "author": "赵抃",
        "content": "古祠灵镇会真仙，一夕春霖激电鞭。\n待得归航已新暑，小荷江上绿田田。",
        "dynasty": "宋",
        "collection_info": null
    },
    {
        "title": "代寄刘信臣",
        "author": "赵抃",
        "content": "无憀情绪满眉头，去后方知有别愁。\n翠幰雕鞍杳何所，相望重上夕阳楼。",
        "dynasty": "宋",
        "collection_info": null
    },
    {
        "title": "和前人见寄  其一",
        "author": "赵抃",
        "content": "此去山重水復重，登临无復嘆途穷。\n应将往事閒追忆，疑是邯郸梦枕中。",
        "dynasty": "宋",
        "collection_info": null
    },
    {
        "title": "和前人见寄  其二",
        "author": "赵抃",
        "content": "下马邮亭夕照天，独凭离绪问蓍圆。\n故人此去无多地，何事销魂重黯然。",
        "dynasty": "宋",
        "collection_info": null
    },
    {
        "title": "和何节推重九",
        "author": "赵抃",
        "content": "喜陪佳客上高台，醉策骅骝薄暮回。\n黄菊满头堪自笑，朱颜何必为人开。",
        "dynasty": "宋",
        "collection_info": null
    },
    {
        "title": "寄里中亲友",
        "author": "赵抃",
        "content": "上尽危梯望社榆，乱山千迭隔吾庐。\n四方尽是男儿志，敢嘆离羣与索居。",
        "dynasty": "宋",
        "collection_info": null
    },
    {
        "title": "雨中见花戏呈伯庸秋曹",
        "author": "赵抃",
        "content": "脸红消尽泪阑干，似向人前欲诉难。\n若是东君与为主，肯教风雨尽摧残。",
        "dynasty": "宋",
        "collection_info": null
    },
    {
        "title": "和勉三兄",
        "author": "赵抃",
        "content": "求贤在昔常推毂，访道当年亦顾庐。\n圣旦光华今吁俊，长卿无苦叹贫居。",
        "dynasty": "宋",
        "collection_info": null
    },
    {
        "title": "题隐者邵醇郊居",
        "author": "赵抃",
        "content": "驱车乘兴谒先生，十里秋光照眼明。\n浄室寒窗无长物，道书狼籍古琴横。",
        "dynasty": "宋",
        "collection_info": null
    },
    {
        "title": "赠濮阳高蒙处士",
        "author": "赵抃",
        "content": "事了还家不记年，三茅俦侣尽真仙。\n恰如少华希夷子，十度花残一觉眠。",
        "dynasty": "宋",
        "collection_info": null
    },
    {
        "title": "再得成都过华阴",
        "author": "赵抃",
        "content": "孤臣何以报君恩，愿泽坤维轸虑分。\n却笑乖崖懒重去，有诗羞见华山云。",
        "dynasty": "宋",
        "collection_info": null
    },
    {
        "title": "熙宁壬子至节夕宿两当驿",
        "author": "赵抃",
        "content": "里数二千七百余，两当冬夜宿中途。\n举朝五往东西蜀，还有区区似我无。",
        "dynasty": "宋",
        "collection_info": null
    },
    {
        "title": "过青泥岭",
        "author": "赵抃",
        "content": "老杜休夸蜀道难，我闻天险不同山。\n青泥岭上青云路，二十年来七往还。",
        "dynasty": "宋",
        "collection_info": null
    },
    {
        "title": "谢天彭浄慧大师见访",
        "author": "赵抃",
        "content": "庵岩归隐绝纤埃，内外中间安在哉。\n正似无心云一片，等閒随雨出山来。",
        "dynasty": "宋",
        "collection_info": null
    },
    {
        "title": "禅僧重元自青过齐因寄",
        "author": "赵抃",
        "content": "教被山东十稔余，人人师为指迷途。\n仰天峭绝灵岩峻，万里閒云一点无。",
        "dynasty": "宋",
        "collection_info": null
    },
    {
        "title": "次韵陈经侍御史禁中牡丹",
        "author": "赵抃",
        "content": "灵根得地占雕栏，禁苑春深奈晓寒。\n烟叶绿舒成翠幄，露葩红耸似朱冠。",
        "dynasty": "宋",
        "collection_info": null
    },
    {
        "title": "过公安",
        "author": "赵抃",
        "content": "刘郎浦上公安渡，我过高吟老杜诗。\n烟浪几重江几曲，筭应风物似当时。",
        "dynasty": "宋",
        "collection_info": null
    },
    {
        "title": "将到荆南先寄胡判官",
        "author": "赵抃",
        "content": "出京曾说会江陵，期在初春恐未能。\n君骑骎骎我帆便，果来同看上元灯。",
        "dynasty": "宋",
        "collection_info": null
    },
    {
        "title": "酬寺僧文昶",
        "author": "赵抃",
        "content": "师昔将名动冕旒，恩光归去照西州。\n如今白首诗随老，字字清风敌素秋。",
        "dynasty": "宋",
        "collection_info": null
    },
    {
        "title": "和曾交见报代者",
        "author": "赵抃",
        "content": "惯见河阳县裏花，何时归种召平瓜。\n江东正是鲈鱼美，昨夜西风梦到家。",
        "dynasty": "宋",
        "collection_info": null
    },
    {
        "title": "招刘绛主簿游山",
        "author": "赵抃",
        "content": "青城峯顶更楼台，世界随高俗意开。\n今夜云归有明月，按琴倾酒待公来。",
        "dynasty": "宋",
        "collection_info": null
    },
    {
        "title": "题张俞壁",
        "author": "赵抃",
        "content": "诏书三度落坤维，为白云溪独掩扉。\n我愧俗疎来访道，不逢斜日又空归。",
        "dynasty": "宋",
        "collection_info": null
    },
    {
        "title": "自殿院得请知睦州同范御史挽舟过颍寓言  其一",
        "author": "赵抃",
        "content": "颍波清阔接淮沂，人似游山棹似飞。\n酒熟鲈肥何以乐，与公同是故乡归。",
        "dynasty": "宋",
        "collection_info": null
    },
    {
        "title": "自殿院得请知睦州同范御史挽舟过颍寓言  其二",
        "author": "赵抃",
        "content": "得请天阍出拥麾，旧山东望已心飞。\n君恩欲使乡人宠，犹许峨冠獬豸归。",
        "dynasty": "宋",
        "collection_info": null
    },
    {
        "title": "自殿院得请知睦州同范御史挽舟过颍寓言  其三",
        "author": "赵抃",
        "content": "初见遥山横水湄，旧乡依约白云飞。\n还同户部诗中道，终日思归此日归。",
        "dynasty": "宋",
        "collection_info": null
    },
    {
        "title": "题云御史舟中偶书",
        "author": "赵抃",
        "content": "遭时致主期尧舜，力道终身致孔颜。\n出处两途公试看，几时能放此心閒。",
        "dynasty": "宋",
        "collection_info": null
    },
    {
        "title": "和美毘陵鲥鮆之美",
        "author": "赵抃",
        "content": "江南鲥鮆客夸肥，公到常州鲙熟时。\n见说桐江鱼亦好，昔贤多作钓台诗。",
        "dynasty": "宋",
        "collection_info": null
    },
    {
        "title": "和偶书",
        "author": "赵抃",
        "content": "古人胸臆赋才多，醒自冥搜醉自哦。\n今日淮山且诗酒，不劳贤否问谁何。",
        "dynasty": "宋",
        "collection_info": null
    },
    {
        "title": "和宿峡石寺下",
        "author": "赵抃",
        "content": "淮岸浮图半倚天，山僧应已离尘缘。\n松关暮锁无人迹，唯放钟声入画船。",
        "dynasty": "宋",
        "collection_info": null
    },
    {
        "title": "次韵看山",
        "author": "赵抃",
        "content": "到烂哥山即武夷，并舟于此袂将离。\n公来一意苏疲俗，借问闽州知不知。",
        "dynasty": "宋",
        "collection_info": null
    },
    {
        "title": "和范御史见鸬鹚与鹭鸶为羣因感黑得鱼多",
        "author": "赵抃",
        "content": "二鸟一生汀渚上，已堪图画復赓歌。\n莫将黑白欺人眼，所得旁观不较多。",
        "dynasty": "宋",
        "collection_info": null
    },
    {
        "title": "新到睦州五首 观风阁",
        "author": "赵抃",
        "content": "一凭栏望意无穷，民屋连云迭嶂中。\n微术可令民不疚，有惭兹阁号观风。",
        "dynasty": "宋",
        "collection_info": null
    },
    {
        "title": "赏春亭",
        "author": "赵抃",
        "content": "滂葩浩艷满亭隈，当度芳樽醉看来。\n始信春恩不私物，乱山穷处亦花开。",
        "dynasty": "宋",
        "collection_info": null
    },
    {
        "title": "高峰塔",
        "author": "赵抃",
        "content": "上石披松十步劳，下窥人物见秋毫。\n嗟谁更向孤峯顶，树塔孤撑碧落高。",
        "dynasty": "宋",
        "collection_info": null
    },
    {
        "title": "玉泉亭",
        "author": "赵抃",
        "content": "潺潺朝暮入神清，落涧通池遶郡厅。\n乱石长松山十里，讨源须上玉泉亭。",
        "dynasty": "宋",
        "collection_info": null
    },
    {
        "title": "乌龙山",
        "author": "赵抃",
        "content": "泉石淙淙泻百寻，羣峯环翠起春林。\n危巅召雨云先作，不失苍生望岁心。",
        "dynasty": "宋",
        "collection_info": null
    },
    {
        "title": "新定言怀",
        "author": "赵抃",
        "content": "吾家于衢守于睦，治余何以乐且閒。\n仙棊一局钓一壑，烂柯山下严陵滩。",
        "dynasty": "宋",
        "collection_info": null
    },
    {
        "title": "和范都官行后九日奉寄",
        "author": "赵抃",
        "content": "湖平风稳送归航，望隔严滩七里长。\n更上高峯尽高处，黄花新酒醉重阳。",
        "dynasty": "宋",
        "collection_info": null
    },
    {
        "title": "喜十二弟登第",
        "author": "赵抃",
        "content": "景佑初余唱第归，入门逢尔正儿嬉。\n如何二十二年后，继得蟾宫桂一枝。",
        "dynasty": "宋",
        "collection_info": null
    },
    {
        "title": "新定筵上",
        "author": "赵抃",
        "content": "衣紫金鱼耀服章，桐庐太守捧壶觞。\n邦人闻道南来贵，观者浑如入射场。",
        "dynasty": "宋",
        "collection_info": null
    },
    {
        "title": "次韵叶纾太博惠砚二首  其一",
        "author": "赵抃",
        "content": "遗我佳篇字字珍，更兼山骨琢磨新。\n古贤最重琼瑶意，持报曾同砚席人。",
        "dynasty": "宋",
        "collection_info": null
    },
    {
        "title": "次韵叶纾太博惠砚二首  其二",
        "author": "赵抃",
        "content": "多谢君诗重见珍，砚从黟水濯来新。\n持当夏昼南窗看，玉发光辉冷照人。",
        "dynasty": "宋",
        "collection_info": null
    },
    {
        "title": "次韵范师道龙图三首  其一",
        "author": "赵抃",
        "content": "舍车弭盖争寻胜，坐石携泉旋煮茶。\n可惜湖山天下好，十分风景属僧家。",
        "dynasty": "宋",
        "collection_info": null
    },
    {
        "title": "次韵范师道龙图三首  其二",
        "author": "赵抃",
        "content": "八月湖平绝越通，桐江烟水乱山中。\n客舟安稳尤为幸，百尺蒲帆一信风。",
        "dynasty": "宋",
        "collection_info": null
    },
    {
        "title": "次韵范师道龙图三首  其三",
        "author": "赵抃",
        "content": "钓叟高风冠古来，思贤令我意徘徊。\n当年高隐恬无事，应似春登老氏台。",
        "dynasty": "宋",
        "collection_info": null
    },
    {
        "title": "次韵得便风",
        "author": "赵抃",
        "content": "福守之官大道通，乘舟朝发怒涛中。\n高帆得势鵰开翼，飞起沧溟万里风。",
        "dynasty": "宋",
        "collection_info": null
    },
    {
        "title": "过严陵呈前人",
        "author": "赵抃",
        "content": "使棹穿溪弥屈曲，溪鸥随棹更徘徊。\n地经严隐翻高尚，应转心轻在栢台。",
        "dynasty": "宋",
        "collection_info": null
    },
    {
        "title": "谢梁准处士惠琴",
        "author": "赵抃",
        "content": "高怀宜与正声通，妙绝孙枝三尺桐。\n开匣为公鸣一弄，熏风中有故人风。",
        "dynasty": "宋",
        "collection_info": null
    },
    {
        "title": "送讲僧怀俨徙居天柱",
        "author": "赵抃",
        "content": "卓锡江头十载余，师心纯静到真如。\n更嫌城郭人来近，移入白云深处居。",
        "dynasty": "宋",
        "collection_info": null
    },
    {
        "title": "同信守赵诚司封会灵山亭",
        "author": "赵抃",
        "content": "寺亭高绝面灵山，迤逦羣峯不可攀。\n登赏谁知贤者乐，狱扉空冷讼筩閒。",
        "dynasty": "宋",
        "collection_info": null
    },
    {
        "title": "登龟峰羣峰亭",
        "author": "赵抃",
        "content": "桃花台下繫轻舠，直上峥嵘不惮劳。\n历示羣峯三十二，一峯还压一峯高。",
        "dynasty": "宋",
        "collection_info": null
    },
    {
        "title": "过鄱阳湖先寄洪守唐介待制  其一",
        "author": "赵抃",
        "content": "上冢家留荣且哀，赣民应怪苦徘徊。\n鄱阳湖共天同阔，不惜乘风破浪来。",
        "dynasty": "宋",
        "collection_info": null
    },
    {
        "title": "过鄱阳湖先寄洪守唐介待制  其二",
        "author": "赵抃",
        "content": "内阁朝廷号正臣，朅来江外拥朱轮。\n危樯西喜洪都近，谏省当时旧主人。",
        "dynasty": "宋",
        "collection_info": null
    },
    {
        "title": "谢周源职方惠诗",
        "author": "赵抃",
        "content": "岭上寒梅冒腊开，故人千里意徘徊。\n佳篇赠我惭无报，明月珠投暗裏来。",
        "dynasty": "宋",
        "collection_info": null
    },
    {
        "title": "言怀",
        "author": "赵抃",
        "content": "前日桐江今赣川，谏官得郡愧非贤。\n东吴乡便君恩厚，理棹重来始四年。",
        "dynasty": "宋",
        "collection_info": null
    },
    {
        "title": "答赣县钱顗着作移花",
        "author": "赵抃",
        "content": "令尹怜花意思勤，海棠多种郡园新。\n自从两蜀年年见，今日栏边似故人。",
        "dynasty": "宋",
        "collection_info": null
    },
    {
        "title": "次韵郁李花",
        "author": "赵抃",
        "content": "花县逢春对晓晖，朱朱白白缀繁枝。\n梅先菊后何须较，好似人生各有时。",
        "dynasty": "宋",
        "collection_info": null
    },
    {
        "title": "题中隐堂二首  其一",
        "author": "赵抃",
        "content": "动迹无凝静性通，小松疎竹一堂风。\n凭山倚市何须问，不隐形骸只隐中。",
        "dynasty": "宋",
        "collection_info": null
    },
    {
        "title": "题中隐堂二首  其二",
        "author": "赵抃",
        "content": "植杖焚香贝叶经，主人无事掩松扃。\n兀然隐几秋宵静，云在诸峯月在庭。",
        "dynasty": "宋",
        "collection_info": null
    },
    {
        "title": "廉泉二首  其一",
        "author": "赵抃",
        "content": "岁旱江潢万井污，此泉深浄肯清渝。\n伯夷死后泉流在，能使贪人一饮无。",
        "dynasty": "宋",
        "collection_info": null
    },
    {
        "title": "廉泉二首  其二",
        "author": "赵抃",
        "content": "庾岭中分泉两派，美名人爱恶声嫌。\n谁云酌后能移性，南有贪兮北有廉。",
        "dynasty": "宋",
        "collection_info": null
    },
    {
        "title": "次韵周国博不赴重九饮会见寄二首  其一",
        "author": "赵抃",
        "content": "嫩菊浮香酒泼醅，命俦欢饮鬰孤台。\n如何兴会翻为恨，为欠车公一到来。",
        "dynasty": "宋",
        "collection_info": null
    },
    {
        "title": "次韵周国博不赴重九饮会见寄二首  其二",
        "author": "赵抃",
        "content": "九日年丰狱讼稀，望君同醉乐无涯。\n樽前慰我区区意，只得登高一首诗。",
        "dynasty": "宋",
        "collection_info": null
    },
    {
        "title": "舟过何若谷郊居",
        "author": "赵抃",
        "content": "峡口寒流如箭急，滩头轻棹若云奔。\n玉峰楼锁人归去，回首斜阳一黯魂。",
        "dynasty": "宋",
        "collection_info": null
    },
    {
        "title": "送张闻职方归江原",
        "author": "赵抃",
        "content": "未登七十早还乡，终日高吟酒满觞。\n访我飘然又归去，万松庄裏引年堂。",
        "dynasty": "宋",
        "collection_info": null
    },
    {
        "title": "乙巳岁渡关",
        "author": "赵抃",
        "content": "谁云蜀道上天难，险栈排云彻万山。\n我愧于时无所补，十年三出劔门关。",
        "dynasty": "宋",
        "collection_info": null
    },
    {
        "title": "次韵六弟抗黄花驿楼作",
        "author": "赵抃",
        "content": "税鞅凭栏眼更醒，须求国手上丹青。\n楼前云水无穷好，楼下尘喧不復听。",
        "dynasty": "宋",
        "collection_info": null
    },
    {
        "title": "和六弟飞石",
        "author": "赵抃",
        "content": "磷磷崖石有时飞，吉士何尝中祸机。\n刺史击强宜默助，害盈谁谓鬼神非。",
        "dynasty": "宋",
        "collection_info": null
    },
    {
        "title": "和六弟过飞仙岭",
        "author": "赵抃",
        "content": "云岭观游讵肯劳，飞仙岭过稳翔翱。\n道风仙骨朝真去，未必不缘功行高。",
        "dynasty": "宋",
        "collection_info": null
    },
    {
        "title": "题清风阁",
        "author": "赵抃",
        "content": "锦川城裏玉溪横，溪上浮图画阁明。\n我念官拘登未暇，有风终日为谁清。",
        "dynasty": "宋",
        "collection_info": null
    },
    {
        "title": "谢蜀倅卢夏郎中惠诗",
        "author": "赵抃",
        "content": "三十三年同榜中，始来全蜀见诗翁。\n文高格老人知否，为见元和远祖风。",
        "dynasty": "宋",
        "collection_info": null
    },
    {
        "title": "送刘昭寺丞游河南",
        "author": "赵抃",
        "content": "云水无心是处同，洛阳花发正春风。\n路逢达道人休问，熊耳山开少室空。",
        "dynasty": "宋",
        "collection_info": null
    },
    {
        "title": "寄成都甘露舒大师",
        "author": "赵抃",
        "content": "惟人固有东西迹，于道岂分南北途。\n来往从师多饮德，只应甘露是醍醐。",
        "dynasty": "宋",
        "collection_info": null
    },
    {
        "title": "闻雷可喜",
        "author": "赵抃",
        "content": "雷奔电激夜溟溟，虎啸能吟魄鬼惊。\n用即不勤功即进，圣胎涵养道芽生。",
        "dynasty": "宋",
        "collection_info": null
    },
    {
        "title": "辛巳青州翫月有怀",
        "author": "赵抃",
        "content": "中秋去岁中和宴，表海今宵北海罍。\n天上无私是明月，隔淮千里照人来。",
        "dynasty": "宋",
        "collection_info": null
    },
    {
        "title": "初赴杭州游风水洞",
        "author": "赵抃",
        "content": "风穴有声连水洞，听风观水暂閒身。\n杭州未入从容甚，且与南山作主人。",
        "dynasty": "宋",
        "collection_info": null
    },
    {
        "title": "登开化寺白贲亭",
        "author": "赵抃",
        "content": "秋霁涛江气象宽，龙山亭耸凭云端。\n老僧欲快吾心目，旋剪当轩竹数竿。",
        "dynasty": "宋",
        "collection_info": null
    },
    {
        "title": "别杭州",
        "author": "赵抃",
        "content": "政成五月愧前贤，又向东风解画船。\n却羡乐天诗裏道，皇恩曾许住三年。",
        "dynasty": "宋",
        "collection_info": null
    },
    {
        "title": "次韵孔宗翰提刑范公泉",
        "author": "赵抃",
        "content": "陆羽因循不此寻，从知泉品未为深。\n甘清汲取无穷已，好似希文昔日心。",
        "dynasty": "宋",
        "collection_info": null
    },
    {
        "title": "龙昌寺西轩",
        "author": "赵抃",
        "content": "樽酒西轩共倚栏，更无尘事见颜间。\n留诗都士知公否，仁者从来不厌山。",
        "dynasty": "宋",
        "collection_info": null
    },
    {
        "title": "题郡园亭馆",
        "author": "赵抃",
        "content": "为爱东园四照亭，剪开繁木快人情。\n新秋雨过閒云卷，十里南山两眼明。",
        "dynasty": "宋",
        "collection_info": null
    },
    {
        "title": "寄酬齐州曾巩学士二首  其一",
        "author": "赵抃",
        "content": "太守文章耸缙绅，两湖风月助吟神。\n讼庭无事铃斋乐，聊屈承明侍从人。",
        "dynasty": "宋",
        "collection_info": null
    },
    {
        "title": "寄酬齐州曾巩学士二首  其二",
        "author": "赵抃",
        "content": "乐天当日咏东吴，一半勾留是此湖。\n历下莫将泉石恋，而今天子用真儒。",
        "dynasty": "宋",
        "collection_info": null
    },
    {
        "title": "赠蔡山王处士",
        "author": "赵抃",
        "content": "蔡山深处隐林泉，远离尘纷仅十年。\n已得琴中平淡意，有絃终日似无絃。",
        "dynasty": "宋",
        "collection_info": null
    },
    {
        "title": "赠诗僧",
        "author": "赵抃",
        "content": "恋胜穷幽彼上人，平生潇洒乐天真。\n松间竹下成何事，坐讽行吟老更新。",
        "dynasty": "宋",
        "collection_info": null
    },
    {
        "title": "送张处士",
        "author": "赵抃",
        "content": "下峡孤舟快似飞，西江归去一天涯。\n乡人故眼知君否，功行如今无不为。",
        "dynasty": "宋",
        "collection_info": null
    },
    {
        "title": "送雍子方学士",
        "author": "赵抃",
        "content": "召节君趋禁掖中，请藩愚向浙江东。\n清时内外俱为乐，鹤有乔松凤有桐。",
        "dynasty": "宋",
        "collection_info": null
    },
    {
        "title": "寄题导江勾处士湖石轩",
        "author": "赵抃",
        "content": "水精宫裏石奇哉，万里从容入蜀来。\n都与先生助吟赏，惹烟笼月一窗开。",
        "dynasty": "宋",
        "collection_info": null
    },
    {
        "title": "张宪重阳中得大黄上芝草一本作金龟以负之为赋",
        "author": "赵抃",
        "content": "锦文瑞正孕灵芝，药市中惟此物奇。\n入手却容凡眼看，宝囊开处坐金龟。",
        "dynasty": "宋",
        "collection_info": null
    },
    {
        "title": "和诗僧栖诘求诗",
        "author": "赵抃",
        "content": "澄观未逢韩退之，当时佳句有谁知。\n蟠龙僧胆大如斗，直以诗求蜀守诗。",
        "dynasty": "宋",
        "collection_info": null
    },
    {
        "title": "和荣学士长濆关所寄",
        "author": "赵抃",
        "content": "朅来忠力岂忧危，人似登仙马似飞。\n却是玉溪梅正发，未曾攀折候公归。",
        "dynasty": "宋",
        "collection_info": null
    },
    {
        "title": "谢张遨先生惠诗",
        "author": "赵抃",
        "content": "怀想仙风甚渴饥，岷山潜德世谁知。\n愚今幸有真消息，先得曹溪五首诗。",
        "dynasty": "宋",
        "collection_info": null
    },
    {
        "title": "赠前人酒",
        "author": "赵抃",
        "content": "器洁泉香忻得醉，慇懃分与洞中人。\n知君一饮无穷乐，和气三田长似春。",
        "dynasty": "宋",
        "collection_info": null
    },
    {
        "title": "题御爱山",
        "author": "赵抃",
        "content": "岷峨西列华排东，余纵峥嵘敢竞雄。\n不是当时经御爱，此山还与众山同。",
        "dynasty": "宋",
        "collection_info": null
    },
    {
        "title": "次韵文学士寄仲南长老四句",
        "author": "赵抃",
        "content": "休官休问几人曾，归约林泉有衲僧。\n况是本来安乐地，曹溪何用见南能。",
        "dynasty": "宋",
        "collection_info": null
    },
    {
        "title": "寄梓州才",
        "author": "赵抃",
        "content": "锦城匝地清风起，为得梓州书一纸。\n莫问分符隔两川，水月东西共千里。",
        "dynasty": "宋",
        "collection_info": null
    },
    {
        "title": "题五丈原二寄木",
        "author": "赵抃",
        "content": "古庭薜荔附长松，岁寒共有凌霜操。\n诸峯冻合万木雕，看取门外长安道。",
        "dynasty": "宋",
        "collection_info": null
    },
    {
        "title": "和记长老道颂",
        "author": "赵抃",
        "content": "道妙无为无不为，从他是是与非非。\n更须进步如平地，百尺竿头向上机。",
        "dynasty": "宋",
        "collection_info": null
    },
    {
        "title": "渔父五首  其一",
        "author": "赵抃",
        "content": "一带寒波雪浪流，谢郎终日在孤舟。\n沙鸥数隻和烟落，笑倚兰桡独点头。",
        "dynasty": "宋",
        "collection_info": null
    },
    {
        "title": "渔父五首  其二",
        "author": "赵抃",
        "content": "月印苍波入夜寒，寂寥灯火水天宽。\n儿孙未解谙风色，几度船头失钓竿。",
        "dynasty": "宋",
        "collection_info": null
    },
    {
        "title": "渔父五首  其三",
        "author": "赵抃",
        "content": "莫笑生涯一叶舟，江湖来往自悠悠。\n丝头漫有潭中意，逐浪鱼儿不上鈎。",
        "dynasty": "宋",
        "collection_info": null
    },
    {
        "title": "渔父五首  其四",
        "author": "赵抃",
        "content": "卧看虾鱼日几遭，蒹葭风起片帆高。\n任公信是宜渔者，只候垂鈎钓巨鳌。",
        "dynasty": "宋",
        "collection_info": null
    },
    {
        "title": "渔父五首  其五",
        "author": "赵抃",
        "content": "轻波拍岸琉璃碧，落日衔山玳瑁红。\n一曲渔歌人不会，芦花飞起渡头空。",
        "dynasty": "宋",
        "collection_info": null
    },
    {
        "title": "行甫索颂卷",
        "author": "赵抃",
        "content": "空生老病已忘言，何处如今有偈篇。\n要会从来无一字，溪边杨柳密笼烟。",
        "dynasty": "宋",
        "collection_info": null
    },
    {
        "title": "赠五岳观王道士二首  其一",
        "author": "赵抃",
        "content": "解蜀归吴十月行，出门无计别青城。\n凭师为上希夷殿，稽首烧香道姓名。",
        "dynasty": "宋",
        "collection_info": null
    },
    {
        "title": "赠五岳观王道士二首  其二",
        "author": "赵抃",
        "content": "道士修真心地乐，域自逍遥乡寂寞。\n世间名利任纷纷，一弄清琴一炉药。",
        "dynasty": "宋",
        "collection_info": null
    },
    {
        "title": "宿房公湖偶成",
        "author": "赵抃",
        "content": "广汉园池蜀自无，却思房相未如吾。\n浙东归去君恩重，乞得蓬莱与鑑湖。",
        "dynasty": "宋",
        "collection_info": null
    },
    {
        "title": "眉山麻衣至德观真仙亭",
        "author": "赵抃",
        "content": "我愧无能使两川，龟琴为伴仅三年。\n清朝自是朝真客，何必登山更望仙。",
        "dynasty": "宋",
        "collection_info": null
    },
    {
        "title": "正信表询长老",
        "author": "赵抃",
        "content": "欲导羣迷建法门，千言百句与谁论。\n入泥入水劳心力，不负黄龙五代孙。",
        "dynasty": "宋",
        "collection_info": null
    },
    {
        "title": "送程给事过越不及口占以寄",
        "author": "赵抃",
        "content": "立马江头一黯销，晓光浮动十分潮。\n西陵送目仙舟去，铙鼓旌麾迤逦遥。",
        "dynasty": "宋",
        "collection_info": null
    },
    {
        "title": "杭州八咏 有美堂",
        "author": "赵抃",
        "content": "城在东南诚第一，江湖只向坐中窥。\n斯堂占胜名天下，况有仁皇御制诗。",
        "dynasty": "宋",
        "collection_info": null
    },
    {
        "title": "杭州八咏 中和堂",
        "author": "赵抃",
        "content": "老来重守凤凰城，千里人心岂易平。\n乐职古贤形颂叹，中和诗不为虚名。",
        "dynasty": "宋",
        "collection_info": null
    },
    {
        "title": "杭州八咏 清暑堂",
        "author": "赵抃",
        "content": "江上潮音晓暮闻，天饶风月地无尘。\n自怜清暑堂中景，容得衰翁未退身。",
        "dynasty": "宋",
        "collection_info": null
    },
    {
        "title": "杭州八咏 虚白堂",
        "author": "赵抃",
        "content": "松萝潇洒似居山，宾退公余半是閒。\n谁谓乐天虚白意，只传诗句落人间。",
        "dynasty": "宋",
        "collection_info": null
    },
    {
        "title": "杭州八咏 巽亭",
        "author": "赵抃",
        "content": "越山吴水似图屏，妙笔无缘画得成。\n閒上东南亭上望，直疑身世似蓬瀛。",
        "dynasty": "宋",
        "collection_info": null
    },
    {
        "title": "杭州八咏 望海楼",
        "author": "赵抃",
        "content": "潮神千里若云雷，日月如期早暮来。\n景觅东楼天下少，帘帷长对海门开。",
        "dynasty": "宋",
        "collection_info": null
    },
    {
        "title": "杭州八咏 望湖楼",
        "author": "赵抃",
        "content": "倚棹渔舠恣往还，澄波如鑑照羣山。\n遶湖三百浮图寺，祇是凭楼一瞬间。",
        "dynasty": "宋",
        "collection_info": null
    },
    {
        "title": "杭州八咏 介亭",
        "author": "赵抃",
        "content": "介亭羣石似飞来，深插云林两两排。\n占得羣峯最高地，翠姿何处有尘霾。",
        "dynasty": "宋",
        "collection_info": null
    },
    {
        "title": "次韵程给事会稽八咏 鑑湖",
        "author": "赵抃",
        "content": "阁下平湖湖外山，阴晴气象日千般。\n主人便是神仙侣，莫作寻常太守看。",
        "dynasty": "宋",
        "collection_info": null
    },
    {
        "title": "次韵程给事会稽八咏 望海亭",
        "author": "赵抃",
        "content": "倚栏曾此望沧溟，延颈移时类鹤形。\n别后几回关梦寐，终求精笔写丹青。",
        "dynasty": "宋",
        "collection_info": null
    },
    {
        "title": "次韵程给事会稽八咏 望秦楼",
        "author": "赵抃",
        "content": "纵观沧海陟高峯，巡幸无名是祖龙。\n留作后来真赏地，望秦楼阁一重重。",
        "dynasty": "宋",
        "collection_info": null
    },
    {
        "title": "次韵程给事会稽八咏 拂云亭",
        "author": "赵抃",
        "content": "青云随步觉身高，燕雀卑飞不敢巢。\n民屋万家都下瞰，栏干迢递出林梢。",
        "dynasty": "宋",
        "collection_info": null
    },
    {
        "title": "次韵程给事会稽八咏 邃亭",
        "author": "赵抃",
        "content": "小松幽石曲池清，欲退山翁构此亭。\n补外想公非久次，坐看严诏下明庭。",
        "dynasty": "宋",
        "collection_info": null
    },
    {
        "title": "次韵程给事会稽八咏 妙乐庵",
        "author": "赵抃",
        "content": "三年时得憩圆庵，有客禅机不在谈。\n妙乐佳名人不会，府中无事昼潭潭。",
        "dynasty": "宋",
        "collection_info": null
    },
    {
        "title": "禹穴",
        "author": "赵抃",
        "content": "洞天三十六非虚，今古称奇事可书。\n深坎闭藏惟巨石，只应方士识龙居。",
        "dynasty": "宋",
        "collection_info": null
    },
    {
        "title": "戒珠寺",
        "author": "赵抃",
        "content": "乘暇登高百丈巍，羲之遗迹见丰碑。\n蕺山下视无穷景，况压山巅是佛祠。",
        "dynasty": "宋",
        "collection_info": null
    },
    {
        "title": "次韵前人长至有怀二首  其一",
        "author": "赵抃",
        "content": "诗美皇皇使者风，礼修戎馆致雍容。\n去年佳节辽东会，此日新阳湖上逢。",
        "dynasty": "宋",
        "collection_info": null
    },
    {
        "title": "次韵前人长至有怀二首  其二",
        "author": "赵抃",
        "content": "我昔间关出使胡，新春沙漠未昭苏。\n海东青击天鹅落，鸭绿江边曾见无。",
        "dynasty": "宋",
        "collection_info": null
    },
    {
        "title": "元日偶成",
        "author": "赵抃",
        "content": "人生七十古云稀，加我新年復过期。\n住在三衢山好处，望中还赋式微诗。",
        "dynasty": "宋",
        "collection_info": null
    },
    {
        "title": "次韵程给事自述",
        "author": "赵抃",
        "content": "稽山报政为和气，併入元丰第一春。\n况有德音曾面被，定归霖雨泽斯民。",
        "dynasty": "宋",
        "collection_info": null
    },
    {
        "title": "次韵前人怀阙下偶成三首  其一",
        "author": "赵抃",
        "content": "秘殿称觞上寿时，御香气馥晓风微。\n天颜密迩孤臣幸，四十年前一布衣。",
        "dynasty": "宋",
        "collection_info": null
    },
    {
        "title": "次韵前人怀阙下偶成三首  其二",
        "author": "赵抃",
        "content": "陟降三公捧寿觞，羣臣蕃汉下成行。\n天庭礼乐交修盛，委佩拖绅极巽床。",
        "dynasty": "宋",
        "collection_info": null
    },
    {
        "title": "次韵前人怀阙下偶成三首  其三",
        "author": "赵抃",
        "content": "鹓鸾班列内珰催，晓色鸣梢天上来。\n赐宴羣臣醉归去，满身犹带御香回。",
        "dynasty": "宋",
        "collection_info": null
    },
    {
        "title": "次韵前人谒禹庙三首  其一",
        "author": "赵抃",
        "content": "治水开陈遂刻碑，鉅贤留意向当时。\n主翁不作知音贺，妙绝如何见好辞。",
        "dynasty": "宋",
        "collection_info": null
    },
    {
        "title": "次韵前人谒禹庙三首  其二",
        "author": "赵抃",
        "content": "鑑水为功利一州，至今称颂古诸侯。\n渔樵早暮余波及，耋老思贤尚涕流。",
        "dynasty": "宋",
        "collection_info": null
    },
    {
        "title": "次韵前人谒禹庙三首  其三",
        "author": "赵抃",
        "content": "春色湖光照锦衣，岸花汀草共芬菲。\n若耶溪上游人乐，举棹狂歌半醉归。",
        "dynasty": "宋",
        "collection_info": null
    },
    {
        "title": "寄酬张致政",
        "author": "赵抃",
        "content": "安车高蹈十年余，顾我临川独羡鱼。\n珍重蓝田良玉性，火中三日只如初。",
        "dynasty": "宋",
        "collection_info": null
    },
    {
        "title": "次韵程给事寄赵少师三首  其一",
        "author": "赵抃",
        "content": "去日莲花红朵朵，来时荷叶绿田田。\n临期更作四湖会，两两舟同李郭仙。",
        "dynasty": "宋",
        "collection_info": null
    },
    {
        "title": "次韵程给事寄赵少师三首  其二",
        "author": "赵抃",
        "content": "来属元丰第一年，农歌凿井自耕田。\n惟公好事康宁福，更许杭民识寿仙。",
        "dynasty": "宋",
        "collection_info": null
    },
    {
        "title": "次韵程给事寄赵少师三首  其三",
        "author": "赵抃",
        "content": "安车论别十余年，睢水归思负郭田。\n浩浩胸襟涵渤澥，飘飘风骨是神仙。",
        "dynasty": "宋",
        "collection_info": null
    },
    {
        "title": "次韵前人和许少卿见怀三首  其一",
        "author": "赵抃",
        "content": "望秦双耸郡楼前，佳气葱葱杂翠烟。\n太守风流诗力健，湖山无处不成篇。",
        "dynasty": "宋",
        "collection_info": null
    },
    {
        "title": "次韵前人和许少卿见怀三首  其二",
        "author": "赵抃",
        "content": "故交德重镇轻浮，恨不来乘剡水舟。\n远寄蓬莱主人句，字褒华衮若春秋。",
        "dynasty": "宋",
        "collection_info": null
    },
    {
        "title": "次韵前人和许少卿见怀三首  其三",
        "author": "赵抃",
        "content": "我守全吴公越东，宪台千里寄清风。\n何时共作同年会，烂饮狂歌三醉翁。",
        "dynasty": "宋",
        "collection_info": null
    },
    {
        "title": "寄前人二首  其一",
        "author": "赵抃",
        "content": "小蓬莱对望秦山，有会无边不解颜。\n太守新诗踰百首，迩来传诵满人间。",
        "dynasty": "宋",
        "collection_info": null
    },
    {
        "title": "寄前人二首  其二",
        "author": "赵抃",
        "content": "古祠曾记祷灵神，旱雨滂沱救越人。\n大禹恩深无以报，我惟朝夕退藏身。",
        "dynasty": "宋",
        "collection_info": null
    },
    {
        "title": "次韵前人题曹娥庙二首  其一",
        "author": "赵抃",
        "content": "天资孝友本生知，不愧周人七子诗。\n绝妙好辞旌至性，丰碑千古奉坟祠。",
        "dynasty": "宋",
        "collection_info": null
    },
    {
        "title": "次韵前人题曹娥庙二首  其二",
        "author": "赵抃",
        "content": "哀哀江上救沈尸，墓木留形世所悲。\n得旨春秋参祀典，孝诚今日再逢时。",
        "dynasty": "宋",
        "collection_info": null
    },
    {
        "title": "题陶朱公庙二首  其一",
        "author": "赵抃",
        "content": "为国谋深身自谋，飘然归泛五湖舟。\n虽云文种知几晚，未必忠魂为蠡羞。",
        "dynasty": "宋",
        "collection_info": null
    },
    {
        "title": "题陶朱公庙二首  其二",
        "author": "赵抃",
        "content": "不道夫差势独夫，因持越计败全吴。\n陶朱智则诚为智，欲把忠臣比得无。",
        "dynasty": "宋",
        "collection_info": null
    },
    {
        "title": "次韵程给事寄法云禅师重喜",
        "author": "赵抃",
        "content": "法云尝负没絃琴，有曲古名清夜吟。\n心指寂寥谁肯顾，遇公倾耳作知音。",
        "dynasty": "宋",
        "collection_info": null
    },
    {
        "title": "书圆通院水阁",
        "author": "赵抃",
        "content": "风送荷花香满栏，上人宴坐水云间。\n时中静极光通达，岂特浮生半日閒。",
        "dynasty": "宋",
        "collection_info": null
    },
    {
        "title": "次韵程给事书院浣纱石二首  其一",
        "author": "赵抃",
        "content": "倾国铅黄不假施，吴兵勍敌顿凌夷。\n苎罗石在千余载，好事公今尚作诗。",
        "dynasty": "宋",
        "collection_info": null
    },
    {
        "title": "次韵程给事书院浣纱石二首  其二",
        "author": "赵抃",
        "content": "吴宫金玉似泥沙，西子东来举国夸。\n一日越兵声震地，夫差犹惑眼中花。",
        "dynasty": "宋",
        "collection_info": null
    },
    {
        "title": "九日湖上登高寄前人二首  其一",
        "author": "赵抃",
        "content": "九日湖楼把酒巵，拒霜黄菊斗芳菲。\n五逢吴越重阳节，白首柯山未许归。",
        "dynasty": "宋",
        "collection_info": null
    },
    {
        "title": "九日湖上登高寄前人二首  其二",
        "author": "赵抃",
        "content": "舣棹湖亭又访山，寺楼登赏十三间。\n更寻半隐先生迹，一拥朱轮未得还。",
        "dynasty": "宋",
        "collection_info": null
    },
    {
        "title": "和前人书僧正院壁",
        "author": "赵抃",
        "content": "为忧圆教祖风摧，雨坠天花夜讲开。\n会得王公题壁意，入尘摩诘是如来。",
        "dynasty": "宋",
        "collection_info": null
    },
    {
        "title": "宝林塔再成示诸僧",
        "author": "赵抃",
        "content": "禅家自利利他人，宝塔焚如復鼎新。\n扫地便高三百尺，只应澄观是前身。",
        "dynasty": "宋",
        "collection_info": null
    },
    {
        "title": "书道士虞安仁房壁",
        "author": "赵抃",
        "content": "日月精华有术餐，不烦辛苦礼星坛。\n葛仙公井甘泉近，应炼长生九转丹。",
        "dynasty": "宋",
        "collection_info": null
    },
    {
        "title": "书道士张昌应庵壁",
        "author": "赵抃",
        "content": "绝离声尘二十春，飘然风骨鹤兼云。\n庵中澹泊无余物，一颗仙丹酒百分。",
        "dynasty": "宋",
        "collection_info": null
    },
    {
        "title": "禅僧重喜坚辞紫衣勉令承命",
        "author": "赵抃",
        "content": "道场清浄绝纤埃，云水中间丈室开。\n莫把赐袍容易看，帝恩新自日边来。",
        "dynasty": "宋",
        "collection_info": null
    },
    {
        "title": "六弟司户生日",
        "author": "赵抃",
        "content": "祖教双修日用间，芳醪不饮自朱颜。\n欲知难老真消息，曾饵融峯九转丹。",
        "dynasty": "宋",
        "collection_info": null
    },
    {
        "title": "送杨监簿南归",
        "author": "赵抃",
        "content": "数随乡荐始登科，清白门中所得多。\n伯氏文章天下望，家风元是老维摩。",
        "dynasty": "宋",
        "collection_info": null
    },
    {
        "title": "登安乐山塔",
        "author": "赵抃",
        "content": "池有灵泉泉有龙，高僧深隐梵王宫。\n云林百里如屏障，安乐山西一望中。",
        "dynasty": "宋",
        "collection_info": null
    },
    {
        "title": "瑞莲花示禅僧",
        "author": "赵抃",
        "content": "红莲携赠碧莲堂，一本双葩颇异常。\n珍重承天胁尊者，闻风晨夕是清香。",
        "dynasty": "宋",
        "collection_info": null
    },
    {
        "title": "送僧得赐经还永嘉",
        "author": "赵抃",
        "content": "志愿未如终未回，十年京洛走风埃。\n珍函宝藏五千轴，一日降从天上来。",
        "dynasty": "宋",
        "collection_info": null
    },
    {
        "title": "送杭州道士钱自然",
        "author": "赵抃",
        "content": "帅王归觐息兵鋋，吴越蒙恩过百年。\n世赏至今轩冕盛，真孙宜作地行仙。",
        "dynasty": "宋",
        "collection_info": null
    },
    {
        "title": "观潮因寄五弟拊生日",
        "author": "赵抃",
        "content": "祝弟生辰不惮遥，元丰六稔庆三朝。\n源源祺寿来无尽，一似钱江两信潮。",
        "dynasty": "宋",
        "collection_info": null
    },
    {
        "title": "送张彭赴会稽丞",
        "author": "赵抃",
        "content": "扁舟行渡浙江滨，湖上风光已漏春。\n为报稽山民吏道，邑丞今是悟空人。",
        "dynasty": "宋",
        "collection_info": null
    },
    {
        "title": "用蓬莱法酿酒成以四壶寄越州程给事三首  其一",
        "author": "赵抃",
        "content": "功臣堂号与山堂，已斗醇醨又斗香。\n今酿蓬莱法差胜，乘壶携寄愿公尝。",
        "dynasty": "宋",
        "collection_info": null
    },
    {
        "title": "用蓬莱法酿酒成以四壶寄越州程给事三首  其二",
        "author": "赵抃",
        "content": "武林新酝效蓬莱，莫把梨花较绿醅。\n安得逢春命高会，大家同入醉乡来。",
        "dynasty": "宋",
        "collection_info": null
    },
    {
        "title": "用蓬莱法酿酒成以四壶寄越州程给事三首  其三",
        "author": "赵抃",
        "content": "一日湖头两信通，往来惟只递诗筒。\n何时得把金罍倒，观取诗翁作醉翁。",
        "dynasty": "宋",
        "collection_info": null
    },
    {
        "title": "清思堂偶成",
        "author": "赵抃",
        "content": "垂老将休俗累轻，旧乡来守越王城。\n吾怀自信无污染，何必升堂思始清。",
        "dynasty": "宋",
        "collection_info": null
    },
    {
        "title": "送二十三侄岯还衢赴举",
        "author": "赵抃",
        "content": "行美文精即擅场，不论京国与江乡。\n乡人若问吾归计，已叩天阍第九章。",
        "dynasty": "宋",
        "collection_info": null
    },
    {
        "title": "送禅师广教赴衢南禅",
        "author": "赵抃",
        "content": "到日参徒耳目新，桃花一笑已中春。\n吾今告老还家近，亦作柯峯自在人。",
        "dynasty": "宋",
        "collection_info": null
    },
    {
        "title": "致仕后立春偶成",
        "author": "赵抃",
        "content": "四纪荣涂愧滥巾，圣恩从请幸全身。\n高斋静有无穷乐，又报元丰第四春。",
        "dynasty": "宋",
        "collection_info": null
    },
    {
        "title": "监神泉监五弟拊生日寄法酝为寿",
        "author": "赵抃",
        "content": "岁首月三逢诞日，寿樽遥寄助童颜。\n黄庭内景非虚语，百二十年犹可还。",
        "dynasty": "宋",
        "collection_info": null
    },
    {
        "title": "送五弟得替赴阙",
        "author": "赵抃",
        "content": "三载神泉绩大成，交章使者荐能名。\n朝廷方且求人切，未可图閒学老兄。",
        "dynasty": "宋",
        "collection_info": null
    },
    {
        "title": "辛酉岁旦偶成",
        "author": "赵抃",
        "content": "一夕寅隅斗转魁，三阳和气入春台。\n鑑中华髮浑霜雪，七十四从头上来。",
        "dynasty": "宋",
        "collection_info": null
    },
    {
        "title": "送讲师惟爽归杭州",
        "author": "赵抃",
        "content": "旧隐重寻远世机，呼童把箒扫禅扉。\n疎帘捲尽南轩阁，引得湖光一片归。",
        "dynasty": "宋",
        "collection_info": null
    },
    {
        "title": "咏竹为六弟抗司户生日",
        "author": "赵抃",
        "content": "万竿终日弄清风，溽暑消除尔有功。\n老去年时转潇洒，此君真是竹林翁。",
        "dynasty": "宋",
        "collection_info": null
    },
    {
        "title": "寄题袁教授思轩",
        "author": "赵抃",
        "content": "补过尽忠随进退，潜心高与古贤期。\n吾儒造次必于是，何用凭轩始再思。",
        "dynasty": "宋",
        "collection_info": null
    },
    {
        "title": "寄酬致政赵少师五首  其一",
        "author": "赵抃",
        "content": "夙荷公知独久要，政堂平日幸为僚。\n新篇屡拜金琼赐，千里同风不为遥。",
        "dynasty": "宋",
        "collection_info": null
    },
    {
        "title": "寄酬致政赵少师五首  其二",
        "author": "赵抃",
        "content": "明月惊人为暗投，珍函开发晓光浮。\n五章丽句真高唱，所得过于万户侯。",
        "dynasty": "宋",
        "collection_info": null
    },
    {
        "title": "寄酬致政赵少师五首  其三",
        "author": "赵抃",
        "content": "云涛朝暮湖山胜，曾伴仙翁烂漫游。\n别后瞻思閒屈指，岁华如箭已三秋。",
        "dynasty": "宋",
        "collection_info": null
    },
    {
        "title": "寄酬致政赵少师五首  其四",
        "author": "赵抃",
        "content": "短书临发意徘徊，寒夜霜晴上月台。\n濉水瀫江天共远，举头惟见鴈南来。",
        "dynasty": "宋",
        "collection_info": null
    },
    {
        "title": "寄酬致政赵少师五首  其五",
        "author": "赵抃",
        "content": "天台鴈荡去寻真，往復秋冬过七旬。\n不是君恩山岳重，肯教归作自由身。",
        "dynasty": "宋",
        "collection_info": null
    },
    {
        "title": "送周古尉武康",
        "author": "赵抃",
        "content": "少时来访武夷峯，学业优殊志气雄。\n今我老归公始仕，神仙宫在水晶宫。",
        "dynasty": "宋",
        "collection_info": null
    },
    {
        "title": "送王九皋道人游杭州",
        "author": "赵抃",
        "content": "暂分仙袂下罗浮，又作钱塘佛国游。\n欲识先生踪迹否，江胡无碍一扁舟。",
        "dynasty": "宋",
        "collection_info": null
    },
    {
        "title": "己未岁除言怀示诸弟侄子孙二首  其一",
        "author": "赵抃",
        "content": "得请归田弛负儋，满头霜雪鬓䰐鬖。\n高斋屈指呵呵笑，明日新春七十三。",
        "dynasty": "宋",
        "collection_info": null
    },
    {
        "title": "己未岁除言怀示诸弟侄子孙二首  其二",
        "author": "赵抃",
        "content": "三岁尝叨贰国钧，两经吴蜀拥车轮。\n寻思政府归休日，八百科中止一人。",
        "dynasty": "宋",
        "collection_info": null
    },
    {
        "title": "六弟司户生日",
        "author": "赵抃",
        "content": "我竹林翁所得奇，心传佛要面仙姿。\n年年六月十二日，观取高斋祝寿诗。",
        "dynasty": "宋",
        "collection_info": null
    },
    {
        "title": "己未岁十月七日登唐台山偶成",
        "author": "赵抃",
        "content": "直到巢峯最上头，旋磨崖石看诗留。\n重来转觉寒松老，三十六年前旧游。",
        "dynasty": "宋",
        "collection_info": null
    },
    {
        "title": "赠禅僧二首  其一",
        "author": "赵抃",
        "content": "云意乘秋任往还，泉音终日自潺潺。\n师心正与云泉契，不称城居祗称山。",
        "dynasty": "宋",
        "collection_info": null
    },
    {
        "title": "赠禅僧二首  其二",
        "author": "赵抃",
        "content": "瀫水曹溪一滴通，烂柯元是妙高峯。\n子湖有犬无人会，我欲凭诗寄老踪。",
        "dynasty": "宋",
        "collection_info": null
    },
    {
        "title": "题婺州郡圃双溪亭",
        "author": "赵抃",
        "content": "去年春晚宴亭皋，今日重登不惮劳。\n栏外当时双派水，已应归海作波涛。",
        "dynasty": "宋",
        "collection_info": null
    },
    {
        "title": "题八咏楼",
        "author": "赵抃",
        "content": "隐侯诗价满东吴，八咏诗章意思殊。\n世说当年清瘦甚，不知全为苦吟臞。",
        "dynasty": "宋",
        "collection_info": null
    },
    {
        "title": "过婺示施耕县丞",
        "author": "赵抃",
        "content": "子诗赠我离杭日，劝使东来作主人。\n再得湖山老休去，而今始是自由身。",
        "dynasty": "宋",
        "collection_info": null
    },
    {
        "title": "登云黄山",
        "author": "赵抃",
        "content": "云黄绝顶冠峯峦，七佛当时行道坛。\n天敛积阴千里霁，故令登赏得盘桓。",
        "dynasty": "宋",
        "collection_info": null
    },
    {
        "title": "题婺州永康县延真观松石",
        "author": "赵抃",
        "content": "岁寒姿性禀于天，一变人疑换骨仙。\n操是寒松心是石，始终全类古真贤。",
        "dynasty": "宋",
        "collection_info": null
    },
    {
        "title": "登越州新昌石佛阁",
        "author": "赵抃",
        "content": "南明石像世称奇，人说嘉州具体微。\n大小何烦较吴蜀，法身无处不同归。",
        "dynasty": "宋",
        "collection_info": null
    },
    {
        "title": "过天姥岭示男㞦",
        "author": "赵抃",
        "content": "吾子沿江千里来，我车不惮陟崔嵬。\n永嘉贰政年方壮，未用斑衣学老莱。",
        "dynasty": "宋",
        "collection_info": null
    },
    {
        "title": "初入天台示男㞦",
        "author": "赵抃",
        "content": "景入天台日日新，安车千里去寻真。\n路逢白髮老翁问，父子同游有几人。",
        "dynasty": "宋",
        "collection_info": null
    },
    {
        "title": "题三井瀑巾",
        "author": "赵抃",
        "content": "三井余波势靡停，平铺千丈落峥嵘。\n秋阳五彩随流照，纵有良工画不成。",
        "dynasty": "宋",
        "collection_info": null
    },
    {
        "title": "双阙山",
        "author": "赵抃",
        "content": "峯峦如蜀剑关分，万仞千门不可亲。\n惟有诸仙功行满，云屏从此去朝真。",
        "dynasty": "宋",
        "collection_info": null
    },
    {
        "title": "琼台",
        "author": "赵抃",
        "content": "台岭周迴八百里，琼台中立许谁登。\n宵分疑有羣仙集，月白风清最上层。",
        "dynasty": "宋",
        "collection_info": null
    },
    {
        "title": "龙潭",
        "author": "赵抃",
        "content": "黯黯龙潭不测深，临观崖下已千寻。\n若逢岁旱休閒卧，好与斯民去作霖。",
        "dynasty": "宋",
        "collection_info": null
    },
    {
        "title": "放螺溪",
        "author": "赵抃",
        "content": "子舆辍肉为闻声，德洽民心苦好生。\n智者教行尤可尚，放螺从此得溪名。",
        "dynasty": "宋",
        "collection_info": null
    },
    {
        "title": "与男㞦游天台石桥览先祖诗因成",
        "author": "赵抃",
        "content": "石桥吾祖昔留诗，句有天寒树着衣。\n山下老僧能叹咏，诸孙三岁与光辉。",
        "dynasty": "宋",
        "collection_info": null
    },
    {
        "title": "锡杖泉",
        "author": "赵抃",
        "content": "丛林枯槁井难穿，珍重禅师道力坚。\n一旦出庵携一锡，卓山随手涌甘泉。",
        "dynasty": "宋",
        "collection_info": null
    },
    {
        "title": "过台州登巾子晚游东湖",
        "author": "赵抃",
        "content": "巾顶广轩逢杪秋，万家云屋接丹丘。\n主人欲尽行人乐，更向东吴共泛舟。",
        "dynasty": "宋",
        "collection_info": null
    },
    {
        "title": "泛舟离台港",
        "author": "赵抃",
        "content": "赏遍舟丘上画船，旌旗金鼓满晴川。\n潮平难繂舟人望，一似离杭过越年。",
        "dynasty": "宋",
        "collection_info": null
    },
    {
        "title": "观音岩",
        "author": "赵抃",
        "content": "石龙一滴水涓涓，大士岩溪峭壁间。\n我道音闻无不是，何须曾入宝陀山。",
        "dynasty": "宋",
        "collection_info": null
    },
    {
        "title": "题灵峰寺",
        "author": "赵抃",
        "content": "鴈荡林泉天下奇，谢公不到未逢时。\n碧霄万壑千岩好，今日来游尽得之。",
        "dynasty": "宋",
        "collection_info": null
    },
    {
        "title": "登飞泉寺会峰亭",
        "author": "赵抃",
        "content": "会峰亭对大屏风，万秀千奇耸若空。\n不识谁能夺造化，真仙世界一壶中。",
        "dynasty": "宋",
        "collection_info": null
    },
    {
        "title": "出鴈荡回望常云峰",
        "author": "赵抃",
        "content": "游遍名山未肯休，征车已发尚回眸。\n高峯亦似多情思，百里依然一探头。",
        "dynasty": "宋",
        "collection_info": null
    },
    {
        "title": "观海",
        "author": "赵抃",
        "content": "巨海澄澜波自平，停车冉冉看潮生。\n岂同八月吴江会，共骇潮头万鼓鸣。",
        "dynasty": "宋",
        "collection_info": null
    },
    {
        "title": "观老僧会才画像",
        "author": "赵抃",
        "content": "白鹤丛林古梵宫，壁间留像见真风。\n忆师去岁雷峰别，只似南柯一梦中。",
        "dynasty": "宋",
        "collection_info": null
    },
    {
        "title": "经乐清寄前县令周邠",
        "author": "赵抃",
        "content": "旧治熙熙乐似春，退公章句更清新。\n官居佛舍留题徧，可惜诗人只字民。",
        "dynasty": "宋",
        "collection_info": null
    },
    {
        "title": "宿象浦驿记梦",
        "author": "赵抃",
        "content": "曩岁阻风京口日，今离象浦復徘徊。\n姓江名静人何许，昨日依然入梦来。",
        "dynasty": "宋",
        "collection_info": null
    },
    {
        "title": "答毛章秀才",
        "author": "赵抃",
        "content": "两阕新诗出慎江，亲携迎我重嗟降。\n深藏箧笥生光彩，价抵千金璧一双。",
        "dynasty": "宋",
        "collection_info": null
    },
    {
        "title": "题僧正仲灏定阁",
        "author": "赵抃",
        "content": "晓窗幽磬暮疎钟，晓暮清音消息通。\n阁以定名成底事，醒醒须仗主人翁。",
        "dynasty": "宋",
        "collection_info": null
    },
    {
        "title": "侄壻郑庭晦与予同游鴈荡令欲先归赠别",
        "author": "赵抃",
        "content": "君念亲闱肯暂留，吾居子舍尚优游。\n逢人为道归迟意，正似江湖不繫舟。",
        "dynasty": "宋",
        "collection_info": null
    },
    {
        "title": "留题戏綵堂示男㞦",
        "author": "赵抃",
        "content": "我憩堂中乐可知，优游逾月意忘归。\n老来不及吾儿少，且着朱衣胜綵衣。",
        "dynasty": "宋",
        "collection_info": null
    },
    {
        "title": "谒水心院讲僧继忠",
        "author": "赵抃",
        "content": "烟波周匝望中赊，乘兴驱车一径斜。\n谁识上人修证地，水晶宫裏法王家。",
        "dynasty": "宋",
        "collection_info": null
    },
    {
        "title": "客舟夜雨",
        "author": "赵抃",
        "content": "朝发温江上处溪，小舟无寐枕频欹。\n夜来雨作籧篨响，恰似当年赴举时。",
        "dynasty": "宋",
        "collection_info": null
    },
    {
        "title": "括苍照水阁饮散闻角",
        "author": "赵抃",
        "content": "主礼慇懃醉玉杯，暮云山顶压楼台。\n浑如元相夸州宅，鼓角声从地底回。",
        "dynasty": "宋",
        "collection_info": null
    },
    {
        "title": "缙云玉虚宫",
        "author": "赵抃",
        "content": "宫前车辙状分明，世说轩辕上玉清。\n仰慕劳心是秦汉，不修功行只虚名。",
        "dynasty": "宋",
        "collection_info": null
    },
    {
        "title": "步虚宫",
        "author": "赵抃",
        "content": "妙峯高处即仙居，多为朝真作步虚。\n却是清风明月夜，一声倾听属樵渔。",
        "dynasty": "宋",
        "collection_info": null
    },
    {
        "title": "鼎湖峰",
        "author": "赵抃",
        "content": "不见青莲花落时，鼎湖惟有白云归。\n一峯孤立如天柱，若较灵岩具体微。",
        "dynasty": "宋",
        "collection_info": null
    },
    {
        "title": "仙水洞",
        "author": "赵抃",
        "content": "路入云端步步轻，洞中滑溜一泓清。\n不逢真侣仙踪在，犹喜磨崖纪姓名。",
        "dynasty": "宋",
        "collection_info": null
    },
    {
        "title": "隐真洞",
        "author": "赵抃",
        "content": "仙洞长年卧白云，灵丹成就养天真。\n汉庭轻为东宫出，应笑商山四老人。",
        "dynasty": "宋",
        "collection_info": null
    },
    {
        "title": "忘归洞",
        "author": "赵抃",
        "content": "洞天日月最迟迟，来见仙真即忘归。\n看取桃源刘阮去，旧乡虽是故人非。",
        "dynasty": "宋",
        "collection_info": null
    },
    {
        "title": "自温江宿僧浄偲秀野轩",
        "author": "赵抃",
        "content": "千里寻山忆烂柯，七旬归去此重过。\n因观秀野轩前景，与我高斋不较多。",
        "dynasty": "宋",
        "collection_info": null
    },
    {
        "title": "男㞦随侍还乡欲回温赠行",
        "author": "赵抃",
        "content": "七旬寻胜远尘纷，身计优游荷国恩。\n往復汝勤人尽说，从来忠孝出吾门。",
        "dynasty": "宋",
        "collection_info": null
    },
    {
        "title": "越州讲僧智月见访",
        "author": "赵抃",
        "content": "不惮风霜道阻修，一瓶一钵少迟留。\n稽山未可轻归去，浮石精蓝况旧游。",
        "dynasty": "宋",
        "collection_info": null
    },
    {
        "title": "次程师孟正议题神照大师养志堂",
        "author": "赵抃",
        "content": "报恩堂庑缮完新，养志熙熙镇似春。\n佛子事余为孝子，黄金园有白头亲。",
        "dynasty": "宋",
        "collection_info": null
    },
    {
        "title": "送衢守王照大夫",
        "author": "赵抃",
        "content": "车骑衢民不可攀，机山云约首春还。\n綵衣堂上成童戏，八十慈亲为解颜。",
        "dynasty": "宋",
        "collection_info": null
    },
    {
        "title": "酬前人见别",
        "author": "赵抃",
        "content": "退休林下屈朱轮，逸老亭边袂欲分。\n一诵高斋回首句，感公认我独慇懃。",
        "dynasty": "宋",
        "collection_info": null
    },
    {
        "title": "送余宗道主簿赴官",
        "author": "赵抃",
        "content": "枳鸾新命去逢春，士论许为忠孝人。\n白首慈亲七十八，安居荣侍入西秦。",
        "dynasty": "宋",
        "collection_info": null
    },
    {
        "title": "次韵吴天常中散",
        "author": "赵抃",
        "content": "教言今觉昔诸尘，不了心源未是真。\n却念樵夫无所得，当年虚作烂柯人。",
        "dynasty": "宋",
        "collection_info": null
    },
    {
        "title": "送蔡门长官赴任丹徒",
        "author": "赵抃",
        "content": "柳深莺老暮春天，恭侍慈亲解画船。\n举首丹徒民万户，共迎和气作丰年。",
        "dynasty": "宋",
        "collection_info": null
    },
    {
        "title": "十八男㞦太仆寺丞生日",
        "author": "赵抃",
        "content": "宠数亲承咫尺颜，清修虔命似居山。\n欲知不老箇中事，应向如今悟八还。",
        "dynasty": "宋",
        "collection_info": null
    },
    {
        "title": "送海印长老赴峨眉都僧正二首  其一",
        "author": "赵抃",
        "content": "归根落叶舞秋风，入蜀分携瀫水东。\n欲别何烦示圆相，普贤今作主人翁。",
        "dynasty": "宋",
        "collection_info": null
    },
    {
        "title": "送海印长老赴峨眉都僧正二首  其二",
        "author": "赵抃",
        "content": "片云无着又西还，过尽秦山上蜀山。\n我独为师懽喜处，一程程入旧乡关。",
        "dynasty": "宋",
        "collection_info": null
    },
    {
        "title": "会稽智印大师可升復为僧正因寄",
        "author": "赵抃",
        "content": "突兀浮图烈燄焚，入云千尺一朝新。\n闻师领众非辜罢，今復如初慰越人。",
        "dynasty": "宋",
        "collection_info": null
    },
    {
        "title": "梁子正哀词二首  其一",
        "author": "赵抃",
        "content": "一节循循见始终，平常心有古人风。\n临行却笑庞居士，何用当庭探日中。",
        "dynasty": "宋",
        "collection_info": null
    },
    {
        "title": "梁子正哀词二首  其二",
        "author": "赵抃",
        "content": "函中赤轴谁能捲，壁上孤琴已绝絃。\n付与儿孙有清德，临风何必更潸然。",
        "dynasty": "宋",
        "collection_info": null
    },
    {
        "title": "天台蛇洞",
        "author": "赵抃",
        "content": "道猷宴坐卓一锡，萧然屏去羣魔迹。\n大蛇开口合不得，始知三昧通神力。",
        "dynasty": "宋",
        "collection_info": null
    },
    {
        "title": "内照庵",
        "author": "赵抃",
        "content": "山老榜庵名内照，掩扉默坐徒观妙。\n欲知毕竟事何如，无量寿光悬两曜。",
        "dynasty": "宋",
        "collection_info": null
    },
    {
        "title": "宿漫岭",
        "author": "赵抃",
        "content": "昨朝初泛临海舟，今暮已登漫岭驿。\n秋风阁雨波不扬，风伯江神俱有力。",
        "dynasty": "宋",
        "collection_info": null
    },
    {
        "title": "因海印行感旧寄蜀中故人",
        "author": "赵抃",
        "content": "我车出蜀十年强，感旧情怀未尽忘。\n有问老衰师为道，心如冰雪鬓如霜。",
        "dynasty": "宋",
        "collection_info": null
    },
    {
        "title": "和二苏题白鹤观二首  其一",
        "author": "赵抃",
        "content": "黄衣道士骨朽矣，白鹤仙翁诗宛然。\n君傥不能来一顾，壁间磨灭有谁传。",
        "dynasty": "宋",
        "collection_info": null
    },
    {
        "title": "和二苏题白鹤观二首  其二",
        "author": "赵抃",
        "content": "不逢碁酒与莺花，古观高吟字字嘉。\n好事独来终日赏，诸翁争云着诗夸。",
        "dynasty": "宋",
        "collection_info": null
    },
    {
        "title": "退居十咏 高斋",
        "author": "赵抃",
        "content": "轩外长溪溪外山，捲帘空旷水云间。\n高斋有问如何乐，清夜安眠白昼閒。",
        "dynasty": "宋",
        "collection_info": null
    },
    {
        "title": "退居十咏 水月阁",
        "author": "赵抃",
        "content": "池阁孤清瞰碧流，太虚怀抱物华秋。\n圆蟾默有中宵约，几点閒云为我收。",
        "dynasty": "宋",
        "collection_info": null
    },
    {
        "title": "退居十咏 放鱼",
        "author": "赵抃",
        "content": "鱼不能言似可哀，竭池千数竞徘徊。\n瀫江深处呼僮放，羡尔优游得所哉。",
        "dynasty": "宋",
        "collection_info": null
    },
    {
        "title": "退居十咏 双松",
        "author": "赵抃",
        "content": "少时亲手植双松，昼爱层阴夜听风。\n今日岁寒踰五纪，也应心似主人翁。",
        "dynasty": "宋",
        "collection_info": null
    },
    {
        "title": "退居十咏 竹轩",
        "author": "赵抃",
        "content": "暑威何处称疎慵，百本修篁小槛东。\n时遣清风送消息，此君都在不言中。",
        "dynasty": "宋",
        "collection_info": null
    },
    {
        "title": "退居十咏 柳轩",
        "author": "赵抃",
        "content": "动入和风静惹烟，翠条踈处露池莲。\n林中尽是能吟物，春有黄鹂夏有蝉。",
        "dynasty": "宋",
        "collection_info": null
    },
    {
        "title": "退居十咏 归欤亭",
        "author": "赵抃",
        "content": "密径修筠郊外居，小亭随意榜归欤。\n等閒早暮携筇到，池沼东头是旧庐。",
        "dynasty": "宋",
        "collection_info": null
    },
    {
        "title": "退居十咏 濯缨亭",
        "author": "赵抃",
        "content": "亭上秋登远目明，灈缨诚不是虚名。\n晴波一片如铺练，浮石江心彻底清。",
        "dynasty": "宋",
        "collection_info": null
    },
    {
        "title": "退居十咏 负郭田",
        "author": "赵抃",
        "content": "累岁辞荣得帝俞，老来天幸更谁如。\n腰间已解黄金印，归有田耕二顷余。",
        "dynasty": "宋",
        "collection_info": null
    },
    {
        "title": "退居十咏 望南山",
        "author": "赵抃",
        "content": "乌巨东西气候秋，子湖冈陇暮云浮。\n欲观古佛丛林地，只用凭栏一举头。",
        "dynasty": "宋",
        "collection_info": null
    },
    {
        "title": "常山县公姚存哀词二首  其一",
        "author": "赵抃",
        "content": "爪期终代促装前，常遗吾书索赠言。\n今日却成哀挽句，霜风江上送灵幡。",
        "dynasty": "宋",
        "collection_info": null
    },
    {
        "title": "常山县公姚存哀词二首  其二",
        "author": "赵抃",
        "content": "威惠三年邑政优，平生志业未经酬。\n嗟嗟故里松楸老，先陇归陪地下游。",
        "dynasty": "宋",
        "collection_info": null
    },
    {
        "title": "寄灵隐圆明禅师",
        "author": "赵抃",
        "content": "故人相别岁时多，日欲为书奈懒何。\n犹喜箇中无间断，西轩云岫碧嵯峨。",
        "dynasty": "宋",
        "collection_info": null
    },
    {
        "title": "桐木为鱼寄名山主",
        "author": "赵抃",
        "content": "森森乔木得诸隣，雾锁云埋不记春。\n报得看看鳞角就，为君惊起梦中人。",
        "dynasty": "宋",
        "collection_info": null
    },
    {
        "title": "景仁寄超化长老",
        "author": "赵抃",
        "content": "千里无书信却通，瀫江南畔石桥东。\n春来消息谁传去，落尽林花一夜风。",
        "dynasty": "宋",
        "collection_info": null
    },
    {
        "title": "岁日示众",
        "author": "赵抃",
        "content": "今年年是去年年，此处何曾有变迁。\n穿耳胡僧曾说破，梅花落尽柳生烟。",
        "dynasty": "宋",
        "collection_info": null
    },
    {
        "title": "南明示众",
        "author": "赵抃",
        "content": "寂寂松门竟日閒，更无金锁与玄关。\n时人欲识南明路，过得溪来便上山。",
        "dynasty": "宋",
        "collection_info": null
    },
    {
        "title": "惠远上人壁",
        "author": "赵抃",
        "content": "烧香运水及煎茶，谁识庐山惠远家。\n社客若来高着眼，不须平地觅莲花。",
        "dynasty": "宋",
        "collection_info": null
    },
    {
        "title": "登真岩",
        "author": "赵抃",
        "content": "殿阁凌空锁翠岚，雪晴春色在松杉。\n芝骈羽驾归何处，留得双乌宿旧岩。",
        "dynasty": "宋",
        "collection_info": null
    },
    {
        "title": "九峰岩",
        "author": "赵抃",
        "content": "龙丘石室人难继，安正书堂世莫登。\n但见烟萝最高处，九峯排列一层层。",
        "dynasty": "宋",
        "collection_info": null
    },
    {
        "title": "引流联句",
        "author": "赵抃",
        "content": "别派从江垠，邀流入农畎。\n淙淙来源深，㶁㶁度沟浅。\n园穿萧艾芟，堑断荆剪。\n疏功浃长长，溉利和步远。\n田观疑泽潴，坎听类瓴建。\n北溟归凿池，幽岳漾装巘。\n泻埤纹湍驶，回湾波细转。\n过窦石眼窥，经虚土口吮。\n浮行值落叶，浸长逢生藓。\n孤鹤眼怪觇，纤鱼鬣跳展。\n中沈无秽淤，底浄有纹{石霝}。\n映苇色莫分，喧琴韵难辨。\n增霖人闹蛙，涵月夜惊犬。\n侵篁鞭起萌，逼水低垂菌。\n怜黄浇菊篱，惜紫沃兰畹。\n吏咨窑甓甃，童戏芒车卷。\n灌携令手劳，漱掬致腰俛。\n庭秋临加凉，轩夏尚消烜。\n我矜近济能，僮贺遥汲免。\n贮戺埋巨甔，归厨架修笕。\n供掏饭盎粮，给澳羹鼎脔。\n调药修臼饵，煎茶试罗荈。\n坐客频泛觞，蹲儿屡洗砚。\n聆寒心脱烦，挹冷酒除湎。\n壅挑筇步随，静看髭吟捻。\n高怀造文摅，清兴团诗遣。\n瑰章非俗成，怪句自幽选。\n涌词波翻瀛，绵意绪抽蠒。\n书丹字隶行，款碣石磨琬。\n题为引流篇，记耳非自衒。",
        "dynasty": "宋",
        "collection_info": null
    },
    {
        "title": "游武夷山",
        "author": "赵抃",
        "content": "武夷之山千万峰，溪水诘曲流其中。\n喷云涌雪可□楫，一棹无览仙人踪。\n白鹤昂昂写峭壁，雕虎长□□清风。\n悬崖蜕骨造化外，绝壑驾船神鬼功。\n寒岩鼎竈失鸡犬，盘石松椿腾蛟龙。\n行行自喜浣尘俗，萧散玉羽超樊笼。\n当年此日是高会，左仙右仙曲未终。\n紫星飘然天上去，曾孙虹桥路已穷。\n我生丹心涵太冲，欲脱缰锁追鸿蒙。\n上邀轩辕宴玄圃，手摘日月相游从。",
        "dynasty": "宋",
        "collection_info": null
    },
    {
        "title": "青州闻雷",
        "author": "赵抃",
        "content": "退食公堂自凭几，不动不摇心似水。\n霹雳一声透顶门，惊起从前自家底。\n举头苍苍喜復喜，剎剎尘尘无不是。\n中下之人不得闻，妙用神通而已矣。",
        "dynasty": "宋",
        "collection_info": null
    },
    {
        "title": "题高斋",
        "author": "赵抃",
        "content": "腰佩黄金已退藏，个中消息也寻常。\n时人要识高斋老，只是柯村赵四郎。",
        "dynasty": "宋",
        "collection_info": null
    },
    {
        "title": "歙砚诗",
        "author": "赵抃",
        "content": "君家歙溪边，自采歙溪石。\n刓磨清泉根，刳斩紫虬脊。\n罗纹洗莹緻，蛾眉隐纤直。\n叩声清而长，触手生汗液。",
        "dynasty": "宋",
        "collection_info": null
    },
    {
        "title": "应梦游",
        "author": "赵抃",
        "content": "龙穴藏身稳，泉源抚掌清。\n红尘人绝虑，白日世长生。\n我分谙冲寂，谁能顾利名。\n梦中休指笑，又作洞霄行。",
        "dynasty": "宋",
        "collection_info": null
    },
    {
        "title": "赵佗疑冢",
        "author": "方信孺",
        "content": "漫说曹瞒七十余，老佗疑冢更模糊。\n不知禹葬会稽处，也有纍纍如许无。",
        "dynasty": "宋",
        "collection_info": null
    },
    {
        "title": "宝象峰胜因寺",
        "author": "方信孺",
        "content": "鸿蒙谁闢此山川，龙象新开二十年。\n最恨东坡早仙去，只教蒲涧入诗篇。",
        "dynasty": "宋",
        "collection_info": null
    },
    {
        "title": "虎跑泉",
        "author": "方信孺",
        "content": "破寺高僧夜不眠，一声猛虎月明天。\n起来难觅新蹄迹，半滴空余石罅泉。",
        "dynasty": "宋",
        "collection_info": null
    },
    {
        "title": "动石",
        "author": "方信孺",
        "content": "山中块石老僧言，一叱应知转法轮。\n元是世人心自动，请将消息问风幡。",
        "dynasty": "宋",
        "collection_info": null
    },
    {
        "title": "白云洞",
        "author": "方信孺",
        "content": "金剎凭陵尺五天，胜游何必羡登仙。\n安期想见身千亿，汗漫人间若箇边。",
        "dynasty": "宋",
        "collection_info": null
    },
    {
        "title": "三教殿",
        "author": "方信孺",
        "content": "大道茫茫鼎峙分，箇中谁为破重籓。\n须知问礼当时地，不必西方两足尊。",
        "dynasty": "宋",
        "collection_info": null
    },
    {
        "title": "鹤舒台",
        "author": "方信孺",
        "content": "危台老石寄层巅，鹤驾逢迎不记年。\n今日归来应一笑，山川城郭故依然。",
        "dynasty": "宋",
        "collection_info": null
    },
    {
        "title": "大小水帘洞",
        "author": "方信孺",
        "content": "碧涧东西春水添，四时疏雨落晴檐。\n珠宫贝阙无寻处，空见重重排玉帘。",
        "dynasty": "宋",
        "collection_info": null
    },
    {
        "title": "虎头岩",
        "author": "方信孺",
        "content": "绝壁空岩踞虎头，鸟飞不渡野猿愁。\n人间有此真奇境，便好乘风访十洲。",
        "dynasty": "宋",
        "collection_info": null
    },
    {
        "title": "景泰山七仙寺",
        "author": "方信孺",
        "content": "老衲诛茅昔小留，七仙阴为护岩幽。\n不将石履呈奇怪，安得西归好话头。",
        "dynasty": "宋",
        "collection_info": null
    },
    {
        "title": "卓锡泉",
        "author": "方信孺",
        "content": "泉源无处不流通，隠显何关卓锡功。\n欲识海潮连地脉，祗今双蟹出泉中。",
        "dynasty": "宋",
        "collection_info": null
    },
    {
        "title": "顺庵",
        "author": "方信孺",
        "content": "词人自结一间茅，天上宸奎舞瘦蛟。\n见说鬼神犹卫护，瑞光前夜起山坳。",
        "dynasty": "宋",
        "collection_info": null
    },
    {
        "title": "陵山",
        "author": "方信孺",
        "content": "龟趺无处问行踪，惆怅连江荔子红。\n铁铸崔嵬真大错，骊山铜柱久成空。",
        "dynasty": "宋",
        "collection_info": null
    },
    {
        "title": "马鞍山",
        "author": "方信孺",
        "content": "堑山堙谷浪为谋，余力犹穷岭外洲。\n见说揭竿从壠上，祖龙当日漫东游。",
        "dynasty": "宋",
        "collection_info": null
    },
    {
        "title": "琵琶洲",
        "author": "方信孺",
        "content": "髣髴琵琶海上洲，年年常与水沉浮。\n客船昨夜西风起，应有江头商妇愁。",
        "dynasty": "宋",
        "collection_info": null
    },
    {
        "title": "相对冈",
        "author": "方信孺",
        "content": "海门高并两峰寒，大艑轻帆自往还。\n安得百灵移一岛，却教尘世看三山。",
        "dynasty": "宋",
        "collection_info": null
    },
    {
        "title": "南海庙",
        "author": "方信孺",
        "content": "官阙参差海上开，吐吞波浪起风雷。\n英灵万古无宗社，奚丑区区何足摧。",
        "dynasty": "宋",
        "collection_info": null
    },
    {
        "title": "浴日亭",
        "author": "方信孺",
        "content": "亭倚蓬莱几许高，下临无地有惊涛。\n坡仙想得江山助，八语端为天下豪。",
        "dynasty": "宋",
        "collection_info": null
    },
    {
        "title": "铜鼓",
        "author": "方信孺",
        "content": "石鼓嵯峨尚有文，旧题铜鼓更无人。\n宝钗寂寞蛮花老，空和楚歌迎送神。",
        "dynasty": "宋",
        "collection_info": null
    },
    {
        "title": "波罗蜜果",
        "author": "方信孺",
        "content": "纍纍圆实大于瓜，想见移根博望槎。\n三百余篇谁识此，世间宁復有张华。",
        "dynasty": "宋",
        "collection_info": null
    },
    {
        "title": "王登洲",
        "author": "方信孺",
        "content": "四渎初分有物尸，天开地闢共为期。\n齐东野语真堪笑，请诵昌黎十丈碑。",
        "dynasty": "宋",
        "collection_info": null
    },
    {
        "title": "灵化寺",
        "author": "方信孺",
        "content": "黄木湾前一亩宫，庙灵规地古来雄。\n江头不见风雷恶，多谢禅师受戒功。",
        "dynasty": "宋",
        "collection_info": null
    },
    {
        "title": "走珠石",
        "author": "方信孺",
        "content": "底事明珠解去来，当时合浦已堪猜。\n贾胡不省何年事，老石江头空绿苔。",
        "dynasty": "宋",
        "collection_info": null
    },
    {
        "title": "卢循河南故城",
        "author": "方信孺",
        "content": "蛙据方州妄自尊，沈郎百万若云屯。\n归舟无路寻巢穴，空有卢亭旧子孙。",
        "dynasty": "宋",
        "collection_info": null
    },
    {
        "title": "大通寺",
        "author": "方信孺",
        "content": "老木槎牙欲擘云，门前流水我知津。\n过江一雨如盆泻，竞礼真如不动身。",
        "dynasty": "宋",
        "collection_info": null
    },
    {
        "title": "抱旗山",
        "author": "方信孺",
        "content": "面势翩翩天外山，彩旗常在翠云间。\n太平官府无公事，尽好高牙相对閒。",
        "dynasty": "宋",
        "collection_info": null
    },
    {
        "title": "花山寺",
        "author": "方信孺",
        "content": "万花春老正红酣，不是丛林优钵昙。\n山下女郎来问讯，未饶萱草解宜男。",
        "dynasty": "宋",
        "collection_info": null
    },
    {
        "title": "黄巢矶",
        "author": "方信孺",
        "content": "天下纵横辙迹环，舳舻不许度前湾。\n江神少为摧凶焰，要使留金六祖山。",
        "dynasty": "宋",
        "collection_info": null
    },
    {
        "title": "金芝岩",
        "author": "方信孺",
        "content": "碧落三洲天下奇，仙城谁復识金芝。\n可怜隔断黄茅路，不得骚人赋一诗。",
        "dynasty": "宋",
        "collection_info": null
    },
    {
        "title": "清远峡",
        "author": "方信孺",
        "content": "昆崙截竹事空传，不见春潮送客船。\n只似蜀江江上路，两山中峡手巾天。",
        "dynasty": "宋",
        "collection_info": null
    },
    {
        "title": "峡山广庆寺",
        "author": "方信孺",
        "content": "韦郎故地久萧条，只有泉声响夜潮。\n行客往来回首地，玉环无处觅娇娆。",
        "dynasty": "宋",
        "collection_info": null
    },
    {
        "title": "飞来殿",
        "author": "方信孺",
        "content": "嵯峨古殿记飞来，千古传闻亦怪哉。\n龙象渐随尘土化，却疑神物欲飞回。",
        "dynasty": "宋",
        "collection_info": null
    },
    {
        "title": "达磨石",
        "author": "方信孺",
        "content": "葱岭初无一字传，名山到处即为禅。\n只今石上留公案，面壁何须更九年。",
        "dynasty": "宋",
        "collection_info": null
    },
    {
        "title": "钓台",
        "author": "方信孺",
        "content": "钓得神鱼金作鳞，废台百尺漫嶙峋。\n丝纶不入非熊梦，当日何人老渭滨。",
        "dynasty": "宋",
        "collection_info": null
    },
    {
        "title": "和光洞",
        "author": "方信孺",
        "content": "和光深洞隠昌期，门锁烟萝不可窥。\n欲问榴花好消息，只今难问旧题诗。",
        "dynasty": "宋",
        "collection_info": null
    },
    {
        "title": "沉犀潭",
        "author": "方信孺",
        "content": "西来异兽路应迷，金锁何年落此溪。\n不比李侯心似水，归舟自掷石门西。",
        "dynasty": "宋",
        "collection_info": null
    },
    {
        "title": "龙磨角石",
        "author": "方信孺",
        "content": "旧说神龙水底蟠，何年电掣与雷奔。\n至今舟子相呼唤，犹指江边石上痕。",
        "dynasty": "宋",
        "collection_info": null
    },
    {
        "title": "老人松",
        "author": "方信孺",
        "content": "上古轮囷说寿樗，何人玉斧劚霜腴。\n有知定见非凡物，盍作堂堂五大夫。",
        "dynasty": "宋",
        "collection_info": null
    },
    {
        "title": "资福寺罗汉阁",
        "author": "方信孺",
        "content": "千柱依然跨宝坊，庭前柏子久荒凉。\n明珠白璧无人识，頼有斯文万丈光。",
        "dynasty": "宋",
        "collection_info": null
    },
    {
        "title": "凤皇台",
        "author": "方信孺",
        "content": "凤去台空岁月更，百年陈迹埽榛荆。\n清时已庆三登瑞，盍向朝阳更一鸣。",
        "dynasty": "宋",
        "collection_info": null
    },
    {
        "title": "会仙观",
        "author": "方信孺",
        "content": "绰约长眉海上仙，久餐云母学长年。\n山中丹井今无恙，为弔南充谢自然。",
        "dynasty": "宋",
        "collection_info": null
    },
    {
        "title": "龙窟",
        "author": "方信孺",
        "content": "变化灵踪亦可疑，玲珑数穴似仇池。\n沧溟咫尺不归去，安得神龙如许痴。",
        "dynasty": "宋",
        "collection_info": null
    },
    {
        "title": "金牛山",
        "author": "方信孺",
        "content": "金牛去后久凄凉，好景干坤亦秘藏。\n沧海无穷月无尽，从今收拾入诗囊。",
        "dynasty": "宋",
        "collection_info": null
    },
    {
        "title": "仙涌山",
        "author": "方信孺",
        "content": "龙伯何年钓巨鰲，两峰漂荡入洪涛。\n人间灵迹无寻处，仙涌罗浮相对高。",
        "dynasty": "宋",
        "collection_info": null
    },
    {
        "title": "媚川都",
        "author": "方信孺",
        "content": "漭漭愁云弔媚川，蚌胎光彩夜连天。\n幽魂水底犹相泣，恨不生逢开宝年。",
        "dynasty": "宋",
        "collection_info": null
    },
    {
        "title": "刘氏山",
        "author": "方信孺",
        "content": "一径萦纡夹粉墙，嚮来台馆化僧房。\n周遭老木依然在，曾见刘家僞帝王。",
        "dynasty": "宋",
        "collection_info": null
    },
    {
        "title": "虞山",
        "author": "方信孺",
        "content": "西风搅桂树，落日明枫林。\n游子怀归期，予悲渺登临。\n虞山一何高，湘水一何深。\n英皇仅枯冢，寂寞熏兮琴。\n我欲奏古曲，俗耳更哇淫。\n古器不可见，聊作相思吟。\n相思长相思，相思无古今。\n一歌众鸟听，再歌万籁喑。\n推手君勿歌，有酒且孤斟。\n落落此时意，寥寥千载心。\n五絃毋庸绝，四海谁知音。",
        "dynasty": "宋",
        "collection_info": null
    },
    {
        "title": "龙隠岩",
        "author": "方信孺",
        "content": "石门元不锁，岩屋本无基。\n九夏花犹在，千年树倒垂。\n僧閒方定起，客到每归迟。\n甚欲眠莲叶，沿崖读断碑。",
        "dynasty": "宋",
        "collection_info": null
    },
    {
        "title": "灕山云崖轩",
        "author": "方信孺",
        "content": "不用穷探费杖藜，隠然林壑挟城陴。\n曾遵月洞千岩上，更着云崖一段奇。\n拂拭轩窗容俎豆，发挥泉石借声诗。\n瞿昙颇似知人意，已约梅花带雪移。",
        "dynasty": "宋",
        "collection_info": null
    },
    {
        "title": "西山凿池种白莲作",
        "author": "方信孺",
        "content": "池开新白遍天涯，未许东风擅一家。\n苍桂丛中苍桂树，碧莲峰裏碧莲花。\n波光分破湖千顷，云影斜飞水一漥。\n待着栏干横浅绿，浮萍开处见鱼虾。",
        "dynasty": "宋",
        "collection_info": null
    },
    {
        "title": "咏西山海棠",
        "author": "方信孺",
        "content": "真珠几颗最深红，点缀偏方造化工。\n好事何年移蜀种，美人清晓出吴宫。\n妖娆能得几时赏，零落纔消一夜风。\n自有生香人不识，绣衾全覆锦熏笼。",
        "dynasty": "宋",
        "collection_info": null
    },
    {
        "title": "清秀山",
        "author": "方信孺",
        "content": "寻徧洞天三十六，苍灵独闭此岩扉。\n旋除野草开新径，遮莫寒藤刺客衣。\n岁月偶同题壁字，烟霞似不放人归。\n把茅欲作开山主，已落瞿昙第二机。",
        "dynasty": "宋",
        "collection_info": null
    },
    {
        "title": "还珠洞",
        "author": "方信孺",
        "content": "归舟多载小江春，重访东岩旧屐痕。\n插水峭崖犹有路，垂天怪石本无根。\n金华仙伯真知己，薏苡将军足断魂。\n安得北山公可作，倩渠移取向家园。",
        "dynasty": "宋",
        "collection_info": null
    },
    {
        "title": "题龙隠岩  其一",
        "author": "方信孺",
        "content": "爱山那惜走千回，生怕前驱后骑催。\n石上参差鳞甲动，眼中在处画图开。\n骖鸾未办乘风去，浮鹢何妨载雨来。\n人事百年俱变灭，祇应题字不尘埃。",
        "dynasty": "宋",
        "collection_info": null
    },
    {
        "title": "题龙隠岩  其二",
        "author": "方信孺",
        "content": "雨脚初收鱼尾霞，满溪流水半溪花。\n寻源曾识武陵洞，泛宅如浮苕水家。\n但得嵌空元有路，何如峭绝不容车。\n道人辛苦经云水，成塔从来是劫沙。",
        "dynasty": "宋",
        "collection_info": null
    },
    {
        "title": "庆远龙隠洞",
        "author": "方信孺",
        "content": "南山山北北山南，一洞中分路口三。\n飞鹤叫云声自远，懒龙悭雨睡方酣。\n襄公淡墨留苍壁，太史高风拂翠岚。\n百尺岩前清绝处，道人先我着茅庵。",
        "dynasty": "宋",
        "collection_info": null
    },
    {
        "title": "龙隠岩",
        "author": "方信孺",
        "content": "曾榜武夷九曲，何如桂岭七星。\n水石小容螭隠，烟云长带龙腥。",
        "dynasty": "宋",
        "collection_info": null
    },
    {
        "title": "题龙隠岩",
        "author": "方信孺",
        "content": "春波饱微渌，斗柄函空明。\n方舟贯岩腹，鹅鹳相酬鸣。\n仰窥穹窿顶，宛转百怪呈。\n仅余鳞甲碎，不见头角狞。\n下闯清泠渊，演迤万顷澄。\n但同鱼鸟参，勿遣蛟龙惊。\n抉苔抚奇篆，倚棹看题名。\n三将标殊勋，自与山不倾。\n谁欤赘小筑，正恐山灵嗔。\n南涧更幽绝，仙佛依峥嵘。\n太虚可为室，岂復资栾楹。\n乳泉助茗椀，中有冰雪清。\n何须骖鸾去，此即白玉京。\n鼎来不速客，抱琴忽逢迎。\n爱此无絃曲，岩溜同一声。\n为君洗尘耳，唤我诗魂醒。\n祗愁白衣至，好句亡繇成。",
        "dynasty": "宋",
        "collection_info": null
    },
    {
        "title": "题万岁寺",
        "author": "方信孺",
        "content": "磊磊洞庭石，渺渺苍梧云。\n客行离骚国，长歌酹湘君。\n湘君不可见，古庙藏江氛。\n空坛颇亡恙，谁为真将军。",
        "dynasty": "宋",
        "collection_info": null
    },
    {
        "title": "凌丹亭",
        "author": "方信孺",
        "content": "风驭来三峡，云章下九天。\n名山开窟宅，飞宇纳光躔。\n未见烟霞约，聊将岁月镌。\n神游谁復识，空诵白云篇。",
        "dynasty": "宋",
        "collection_info": null
    },
    {
        "title": "题学宫壁",
        "author": "方信孺",
        "content": "淮水原同泗水流，东家便是孔家丘。\n千年源委诗书泽，一日风雷变化秋。\n劫火不能移突兀，子衿正合勉藏修。\n相魁自昔称吴蔡，衣钵相传未肯休。",
        "dynasty": "宋",
        "collection_info": null
    },
    {
        "title": "赠写真求赞者  其一",
        "author": "方信孺",
        "content": "向□瓦砾怜□□，颇欲丹青结胜缘。\n大似欠渠佳句在，不妨时復繫渔船。\n城东秀山不知数，城西新湖政自佳。\n一春车马欠行迹，万斛尘埃装我□。",
        "dynasty": "宋",
        "collection_info": null
    },
    {
        "title": "赠写真求赞者  其二",
        "author": "方信孺",
        "content": "行乐顿因人事懒，坐忘常觉世缘轻。\n琴清临水容鱼听，篁暖当筵学凤鸣。\n便道登僊岂欺我，芙蓉花绕桂林城。",
        "dynasty": "宋",
        "collection_info": null
    },
    {
        "title": "赠写真求赞者  其三",
        "author": "方信孺",
        "content": "十年红紫□，容易怨春园。\n不向瓶中见，还从檐上看。",
        "dynasty": "宋",
        "collection_info": null
    },
    {
        "title": "义宁华岩洞和纯阳真人  其一",
        "author": "方信孺",
        "content": "岩前绿水无人渡，洞裏碧桃花正开。\n东望蓬瀛三万里，等閒飞去等閒来。",
        "dynasty": "宋",
        "collection_info": null
    },
    {
        "title": "义宁华岩洞和纯阳真人  其二",
        "author": "方信孺",
        "content": "跨鹤曾来不记年，洞中流水绿依然。\n紫箫吹彻无人见，万里西风月满天。",
        "dynasty": "宋",
        "collection_info": null
    },
    {
        "title": "偈颂一百四十一首  其一",
        "author": "释师范",
        "content": "前三后三，今日明日。\n达磨不会，九年面壁。",
        "dynasty": "宋",
        "collection_info": null
    },
    {
        "title": "偈颂一百四十一首  其二",
        "author": "释师范",
        "content": "祖师巴鼻，衲僧巴鼻。\n有些巴鼻，全没巴鼻。",
        "dynasty": "宋",
        "collection_info": null
    },
    {
        "title": "偈颂一百四十一首  其三",
        "author": "释师范",
        "content": "灵山话月，曹溪指月。\n递代相传，证龟成鼈。",
        "dynasty": "宋",
        "collection_info": null
    },
    {
        "title": "偈颂一百四十一首  其四",
        "author": "释师范",
        "content": "一箇是一箇，两个是两箇。\n东土小释迦，西天胡达磨。\n卞璧骊珠成滞货。",
        "dynasty": "宋",
        "collection_info": null
    },
    {
        "title": "偈颂一百四十一首  其五",
        "author": "释师范",
        "content": "今朝又值四月八，天下丛林皆浴佛。\n清凉有令不能行，随例大家厮淈𣸩。",
        "dynasty": "宋",
        "collection_info": null
    },
    {
        "title": "偈颂一百四十一首  其六",
        "author": "释师范",
        "content": "十四十五，贱如泥土。\n十六十七，贵如金璧。\n此意分明说向谁，天上人间惟我知。",
        "dynasty": "宋",
        "collection_info": null
    },
    {
        "title": "偈颂一百四十一首  其七",
        "author": "释师范",
        "content": "来住清凉寺，怱怱一箇月。\n闲时闲有余，忙时忙不彻。\n谁知忙与闲，秤锤浑是铁。\n舜若多神笑点头，骄梵钵提长吐舌。",
        "dynasty": "宋",
        "collection_info": null
    },
    {
        "title": "偈颂一百四十一首  其八",
        "author": "释师范",
        "content": "瞿昙瞬目，迦叶破颜。\n山僧闻得，咬定牙关。",
        "dynasty": "宋",
        "collection_info": null
    },
    {
        "title": "偈颂一百四十一首  其九",
        "author": "释师范",
        "content": "一叶落，天下秋。\n一尘起，大地收。\n新罗打铁火星飞，烧着庐山罗汉院裏王和尚脚指头。\n碛境庙大王忍痛不禁，直得通身汗流。\n起来道恩大难酬，笑倒沩山水牯牛。",
        "dynasty": "宋",
        "collection_info": null
    },
    {
        "title": "偈颂一百四十一首  其一○",
        "author": "释师范",
        "content": "寻常月是中秋月，中秋月是寻常月。\n看来真箇只寻常，道是寻常又还别。\n别别，无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈颂一百四十一首  其一一",
        "author": "释师范",
        "content": "云从龙，风从虎，圣人作而万物覩。\n雪峰辊三箇木毬，禾山老一味打皷。\n海水扬波，须弥作舞。\n皇天无亲，惟德是辅。",
        "dynasty": "宋",
        "collection_info": null
    },
    {
        "title": "偈颂一百四十一首  其一二",
        "author": "释师范",
        "content": "阳春曲，无弦琴。\n声偃六律，韵排五音。\n月冷兮风清，山高兮水深，举世有谁知此心。",
        "dynasty": "宋",
        "collection_info": null
    },
    {
        "title": "偈颂一百四十一首  其一三",
        "author": "释师范",
        "content": "索寞清凉寺，家风实可怜。\n白云迷谷口，黄叶聚阶前。\n衲破通身冷，柴生满室烟。\n谁知今日事，不异普通年。",
        "dynasty": "宋",
        "collection_info": null
    },
    {
        "title": "偈颂一百四十一首  其一四",
        "author": "释师范",
        "content": "鹤唳于天，鱼跃于渊。\n涵波泳月兮悠悠，乘云驭风兮翩翩。\n时哉时哉，不可得而明焉，令人长忆老南泉。",
        "dynasty": "宋",
        "collection_info": null
    },
    {
        "title": "偈颂一百四十一首  其一五",
        "author": "释师范",
        "content": "客从远方来，遗我径寸璧。\n中有四箇字，不必重拈出。",
        "dynasty": "宋",
        "collection_info": null
    },
    {
        "title": "偈颂一百四十一首  其一六",
        "author": "释师范",
        "content": "一不得收，二不得放。\n是则迦叶擎拳，非则阿难合掌，志公不是闲和尚。",
        "dynasty": "宋",
        "collection_info": null
    },
    {
        "title": "偈颂一百四十一首  其一七",
        "author": "释师范",
        "content": "老胡半夜见明星，瞎却平生两眼睛。\n直至如今无摸索，一回举着一伤情。",
        "dynasty": "宋",
        "collection_info": null
    },
    {
        "title": "偈颂一百四十一首  其一八",
        "author": "释师范",
        "content": "春日迟迟，春风浩浩。\n灵利衲僧，点即不到。\n唯有东村王大翁，放牛吃我溪边草。",
        "dynasty": "宋",
        "collection_info": null
    },
    {
        "title": "偈颂一百四十一首  其一九",
        "author": "释师范",
        "content": "和麸粜麫，夹糠炊米。\n半夜三更，瞒神謼鬼。\n冷地有人觑见，直得左手掩鼻。",
        "dynasty": "宋",
        "collection_info": null
    },
    {
        "title": "偈颂一百四十一首  其二○",
        "author": "释师范",
        "content": "糓熟豆熟，粥足饭足。\n仰面看天，两手扪腹。",
        "dynasty": "宋",
        "collection_info": null
    },
    {
        "title": "偈颂一百四十一首  其二一",
        "author": "释师范",
        "content": "衲僧用处，了无定度。\n握土成金，握金成土。",
        "dynasty": "宋",
        "collection_info": null
    },
    {
        "title": "偈颂一百四十一首  其二二",
        "author": "释师范",
        "content": "八月十五，月圆当户。\n夜半正明，天晓不露。\n取箇眼兮耳必聋，舍箇耳兮目必瞽。\n君不见老长沙弄爪牙，一踏踏倒小释迦。\n将谓是箇老大虫，元来却是一隻虎。",
        "dynasty": "宋",
        "collection_info": null
    },
    {
        "title": "偈颂一百四十一首  其二三",
        "author": "释师范",
        "content": "一冬二冬，你侬我侬。\n暗中偷笑，当面脱空。\n虽是寻常茶饭，谁知米裏有虫。\n岂不见南泉道夜来好风，吹折门前一枝松。",
        "dynasty": "宋",
        "collection_info": null
    },
    {
        "title": "偈颂一百四十一首  其二四",
        "author": "释师范",
        "content": "一饱忘百饥，人人尽展眉。\n太平无事日，唱箇啰啰哩。",
        "dynasty": "宋",
        "collection_info": null
    },
    {
        "title": "偈颂一百四十一首  其二五",
        "author": "释师范",
        "content": "过去已过去，未来亦未来。\n即今名现在，现在安在哉。",
        "dynasty": "宋",
        "collection_info": null
    },
    {
        "title": "偈颂一百四十一首  其二六",
        "author": "释师范",
        "content": "年年是好年，日日是好日。\n好事大家知，今朝正月一。",
        "dynasty": "宋",
        "collection_info": null
    },
    {
        "title": "偈颂一百四十一首  其二七",
        "author": "释师范",
        "content": "人看人，火照火。\n无杂坏，忘彼我。",
        "dynasty": "宋",
        "collection_info": null
    },
    {
        "title": "偈颂一百四十一首  其二八",
        "author": "释师范",
        "content": "一拽石，二搬土。\n三分甜，七分苦。\n粪箕拈起两肩担，扬下镢头无觅处。",
        "dynasty": "宋",
        "collection_info": null
    },
    {
        "title": "偈颂一百四十一首  其二九",
        "author": "释师范",
        "content": "安居结制，现前三昧。\n普化摇铃，老卢踏碓。",
        "dynasty": "宋",
        "collection_info": null
    },
    {
        "title": "偈颂一百四十一首  其三○",
        "author": "释师范",
        "content": "这两箇老冻侬，顽处似牛皮，烂处如坏絮。\n虽然各有机关，争奈浑无展处。\n只么低头懡㦬归，不知忘却来时路。",
        "dynasty": "宋",
        "collection_info": null
    },
    {
        "title": "偈颂一百四十一首  其三一",
        "author": "释师范",
        "content": "一止一切止，一动一切动。\n入荒田不拣，信手拈来用。\n昨日有人从西川来，却得江东信。\n说道赵州亲见老南泉，镇州萝卜三斤重。",
        "dynasty": "宋",
        "collection_info": null
    },
    {
        "title": "偈颂一百四十一首  其三二",
        "author": "释师范",
        "content": "摩腾入汉，平地风波。\n达磨西来，重增殃祸。",
        "dynasty": "宋",
        "collection_info": null
    },
    {
        "title": "偈颂一百四十一首  其三三",
        "author": "释师范",
        "content": "作者相逢，你西我东。\n水归沧海，月上孤峰。\n放出城中老鼠，咬杀村裏大虫。\n因甚如此，闽蜀同风。",
        "dynasty": "宋",
        "collection_info": null
    },
    {
        "title": "偈颂一百四十一首  其三四",
        "author": "释师范",
        "content": "鼻绳拽脱上梅溪，横卧千峰适所宜。\n岂谓业缘逃不得，依前拽耙与牵犁。",
        "dynasty": "宋",
        "collection_info": null
    },
    {
        "title": "偈颂一百四十一首  其三五",
        "author": "释师范",
        "content": "上元正月半，无油不点灯。\n谁人知此意，有月上危层。",
        "dynasty": "宋",
        "collection_info": null
    },
    {
        "title": "偈颂一百四十一首  其三六",
        "author": "释师范",
        "content": "去年梅，今岁柳。\n颜色馨香，依旧依旧。",
        "dynasty": "宋",
        "collection_info": null
    },
    {
        "title": "偈颂一百四十一首  其三七",
        "author": "释师范",
        "content": "住亦无可说，去亦无可说。\n窦八布衫穿，金刚嚼生铁。",
        "dynasty": "宋",
        "collection_info": null
    },
    {
        "title": "偈颂一百四十一首  其三八",
        "author": "释师范",
        "content": "三门佛殿，一见便见。\n踢倒浄瓶，撼动门扇。",
        "dynasty": "宋",
        "collection_info": null
    },
    {
        "title": "偈颂一百四十一首  其三九",
        "author": "释师范",
        "content": "你不识我，我不识你。\n狭路相逢，脑门着地。\n仁者见之谓之仁，智者见之谓之智。",
        "dynasty": "宋",
        "collection_info": null
    },
    {
        "title": "偈颂一百四十一首  其四○",
        "author": "释师范",
        "content": "夜暗昼明，天平地平。\n三日一雨，五日一晴。\n达磨大师不安本分，被人打落当门板齿，庐山归宗和尚无端拭坏一双眼睛。",
        "dynasty": "宋",
        "collection_info": null
    },
    {
        "title": "偈颂一百四十一首  其四一",
        "author": "释师范",
        "content": "十字街头道得一句，三家村裏使不着。\n三家村裏道得一句，十字街头使不着。",
        "dynasty": "宋",
        "collection_info": null
    },
    {
        "title": "偈颂一百四十一首  其四二",
        "author": "释师范",
        "content": "正觉山前，双林树下。\n弄假像真，弄真像假。\n临风哮吼戴嵩牛，顾影嘶鸣韩干马。",
        "dynasty": "宋",
        "collection_info": null
    },
    {
        "title": "偈颂一百四十一首  其四三",
        "author": "释师范",
        "content": "今朝七月一，明朝七月二。\n一日是一日，几箇知惭愧。",
        "dynasty": "宋",
        "collection_info": null
    },
    {
        "title": "偈颂一百四十一首  其四四",
        "author": "释师范",
        "content": "重阳九月九，箇箇尽知有。\n吃了茱萸茶，多是眉头皱。\n唯有陶靖节独欢颜，解道采菊东篱下，悠然见南山。",
        "dynasty": "宋",
        "collection_info": null
    },
    {
        "title": "偈颂一百四十一首  其四五",
        "author": "释师范",
        "content": "信息既通，奉君尽忠。\n风从虎兮云从龙。",
        "dynasty": "宋",
        "collection_info": null
    },
    {
        "title": "偈颂一百四十一首  其四六",
        "author": "释师范",
        "content": "迦叶擎拳，阿难合掌。\n黄面瞿昙，全无伎俩。\n新乳峰一时见了，却烧沉香供养。\n从教人道是罚是赏。",
        "dynasty": "宋",
        "collection_info": null
    },
    {
        "title": "偈颂一百四十一首  其四七",
        "author": "释师范",
        "content": "方交正月一，又过了五日。\n世事冗如麻，光阴劈箭急。",
        "dynasty": "宋",
        "collection_info": null
    },
    {
        "title": "偈颂一百四十一首  其四八",
        "author": "释师范",
        "content": "东边有知事，西边有头首。\n山僧赢得倚栏干，尽日仰头看云走。",
        "dynasty": "宋",
        "collection_info": null
    },
    {
        "title": "偈颂一百四十一首  其四九",
        "author": "释师范",
        "content": "春日晴，黄鶑鸣。\n山花似锦，汀草如茵。\n堪悲堪笑，公塘寨裏王节级到处巡捕，自己不知不觉，打失一双眼睛。",
        "dynasty": "宋",
        "collection_info": null
    },
    {
        "title": "偈颂一百四十一首  其五○",
        "author": "释师范",
        "content": "这老秃，无面目。\n不具些子慈悲，却有十分恶毒。\n喜亦不可近，怒尤不可触。\n我昔被渠禁害，逼得顽蛇生足。\n以至今日烧一炷香谩礼三拜，要且笑不成笑哭不成哭。\n此冤此恨若为伸，唵部临唵齿临。",
        "dynasty": "宋",
        "collection_info": null
    },
    {
        "title": "偈颂一百四十一首  其五一",
        "author": "释师范",
        "content": "佛法也不会，世法也不会。\n一夏九十日，瞎馿随大队。",
        "dynasty": "宋",
        "collection_info": null
    },
    {
        "title": "偈颂一百四十一首  其五二",
        "author": "释师范",
        "content": "二由一有，一亦莫守。\n新罗日午打三更，回首面南看北斗。\n堪悲堪笑，黄面禅和到处行脚，只管将鼻孔东边嗅西边嗅。\n自己鼻尖上有一点粪，十箇五双因甚不觉臭。",
        "dynasty": "宋",
        "collection_info": null
    },
    {
        "title": "偈颂一百四十一首  其五三",
        "author": "释师范",
        "content": "曲中直，直中曲。\n有增减，无数目。\n等闲放在暗窗前，冷地令人看不足。",
        "dynasty": "宋",
        "collection_info": null
    },
    {
        "title": "偈颂一百四十一首  其五四",
        "author": "释师范",
        "content": "本色行脚人，须具行脚眼。\n千箇与万箇，多是空檐版。",
        "dynasty": "宋",
        "collection_info": null
    },
    {
        "title": "偈颂一百四十一首  其五五",
        "author": "释师范",
        "content": "秋江清浅时，白露和烟岛。\n搘筇寂寞中，望断无人到。",
        "dynasty": "宋",
        "collection_info": null
    },
    {
        "title": "偈颂一百四十一首  其五六",
        "author": "释师范",
        "content": "上下三指，彼此七马。\n似有似无，半真半假。\n乳峰被人问着，五年分疎不下。\n阿呵呵，笑倒东村王大姊。",
        "dynasty": "宋",
        "collection_info": null
    },
    {
        "title": "偈颂一百四十一首  其五七",
        "author": "释师范",
        "content": "语是谤，寂是诳。\n拟即乖，动即丧。\n明眼人，难近傍。\n绝尘情，忘伎俩。\n江西马大师，南岳让和尚。",
        "dynasty": "宋",
        "collection_info": null
    },
    {
        "title": "偈颂一百四十一首  其五八",
        "author": "释师范",
        "content": "一冬二冬，叉手当胸。\n珠钻九曲，直在其中。",
        "dynasty": "宋",
        "collection_info": null
    },
    {
        "title": "偈颂一百四十一首  其五九",
        "author": "释师范",
        "content": "上元正月半，灯火连霄汉。\n千人与万人，聚头相共看。",
        "dynasty": "宋",
        "collection_info": null
    },
    {
        "title": "偈颂一百四十一首  其六○",
        "author": "释师范",
        "content": "作家相见，有底凭据。\n迥无人处，聚头共语。\n寂子无端撼茶树。",
        "dynasty": "宋",
        "collection_info": null
    },
    {
        "title": "偈颂一百四十一首  其六一",
        "author": "释师范",
        "content": "眼底年来胡种灭，丛林喜见太平时。\n太平消息谁相委，只许张公李老知。",
        "dynasty": "宋",
        "collection_info": null
    },
    {
        "title": "偈颂一百四十一首  其六二",
        "author": "释师范",
        "content": "万木惊霜风，千林着秋色。\n堪笑寒山子，到处觅不得。",
        "dynasty": "宋",
        "collection_info": null
    },
    {
        "title": "偈颂一百四十一首  其六三",
        "author": "释师范",
        "content": "乳峰今日开炉，不会挑灰拨火。\n大家衲被幪头，只么团圞打座。\n不求诸圣，不重己灵。\n从他门外区区，世路扰扰红尘。\n夏了秋，秋了冬，冬了春，思量也是慕西秦。",
        "dynasty": "宋",
        "collection_info": null
    },
    {
        "title": "偈颂一百四十一首  其六四",
        "author": "释师范",
        "content": "声前一句，不封不树。\n坐断舌头，如何通吐。\n昨日有人从天台来，却往径山去。",
        "dynasty": "宋",
        "collection_info": null
    },
    {
        "title": "偈颂一百四十一首  其六五",
        "author": "释师范",
        "content": "临济为睦州所误，雪峰遭岩头毒手。\n没齿衔冤，万世不朽。",
        "dynasty": "宋",
        "collection_info": null
    },
    {
        "title": "偈颂一百四十一首  其六六",
        "author": "释师范",
        "content": "前面是悬崖万仞，后面是荆棘丛林。\n两边烈焰火聚，于中如何转身。\n赵州老汉在青州，作一领布衫重七斤。",
        "dynasty": "宋",
        "collection_info": null
    },
    {
        "title": "偈颂一百四十一首  其六七",
        "author": "释师范",
        "content": "今朝正月一，只是寻常日。\n就中殊异处，徧界铺银色。",
        "dynasty": "宋",
        "collection_info": null
    },
    {
        "title": "偈颂一百四十一首  其六八",
        "author": "释师范",
        "content": "王道平平，其寿绵绵。\n渔歌樵唱，共乐尧年。\n无为焉，无私焉，干坤一统旧山川。",
        "dynasty": "宋",
        "collection_info": null
    },
    {
        "title": "偈颂一百四十一首  其六九",
        "author": "释师范",
        "content": "万别千差处，事同一家。\n事同一家时，万别千差。\n太白山前水磨日夜轮转不歇，乳峰寺裏参退吃茶。",
        "dynasty": "宋",
        "collection_info": null
    },
    {
        "title": "偈颂一百四十一首  其七○",
        "author": "释师范",
        "content": "纵无所畏，说大脱空。\n虽有希求，辨最上供。",
        "dynasty": "宋",
        "collection_info": null
    },
    {
        "title": "偈颂一百四十一首  其七一",
        "author": "释师范",
        "content": "智度菩萨母，容受一切法。\n然于一切法，而离分别相。\n分别既离，诸法如如。\n蜀江万派朝沧海，闽岭千寻插太虚。",
        "dynasty": "宋",
        "collection_info": null
    },
    {
        "title": "偈颂一百四十一首  其七二",
        "author": "释师范",
        "content": "击皷升堂，大众云集。\n佛法有底商量，今日热如昨日。",
        "dynasty": "宋",
        "collection_info": null
    },
    {
        "title": "偈颂一百四十一首  其七三",
        "author": "释师范",
        "content": "克期取证，繫缚盲馿。\n休夏自陈，且莫鬼语。",
        "dynasty": "宋",
        "collection_info": null
    },
    {
        "title": "偈颂一百四十一首  其七四",
        "author": "释师范",
        "content": "秋高增爽气，夜寒添夹被。\n草虫吟壁根，黄叶飘庭际。\n直得山僧展转返侧，喜而不寐。\n阿呵呵，伸脚元在缩脚裏。",
        "dynasty": "宋",
        "collection_info": null
    },
    {
        "title": "偈颂一百四十一首  其七五",
        "author": "释师范",
        "content": "面面相看，眼眼厮觑。\n衣外别传，有甚凭据。\n倒却门前剎竿着，凤栖不在梧桐树。",
        "dynasty": "宋",
        "collection_info": null
    },
    {
        "title": "偈颂一百四十一首  其七六",
        "author": "释师范",
        "content": "火焰为三世诸佛说法，三世诸佛立地听。\n听在说处，说在听处。\n听说两忘，如何剖露。\n经入藏，禅归海。\n唯是马簸箕，拈弄有余态。\n每遇中秋玩月时，寻思直是令人爱。",
        "dynasty": "宋",
        "collection_info": null
    },
    {
        "title": "偈颂一百四十一首  其七七",
        "author": "释师范",
        "content": "大惠老汉无端，随后说难说易。\n拈得口兮失却鼻。",
        "dynasty": "宋",
        "collection_info": null
    },
    {
        "title": "偈颂一百四十一首  其七八",
        "author": "释师范",
        "content": "坦坦平如镜，弯弯曲似鈎。\n无人收拾得，扬在粪堆头。",
        "dynasty": "宋",
        "collection_info": null
    },
    {
        "title": "偈颂一百四十一首  其七九",
        "author": "释师范",
        "content": "无味乃真味，真味真无味。\n若知真味者，更不说真味。\n曾闻一饱忘百饥，今日山僧身便走。",
        "dynasty": "宋",
        "collection_info": null
    },
    {
        "title": "偈颂一百四十一首  其八○",
        "author": "释师范",
        "content": "云门一曲，从来无谱。\n韵出五音，调高千古。\n就中妙旨许谁知，几拟黄金铸子期。",
        "dynasty": "宋",
        "collection_info": null
    },
    {
        "title": "偈颂一百四十一首  其八一",
        "author": "释师范",
        "content": "我有一语，非甜非苦。\n既遇知音，如何通吐。\n夜来点得柳土獐，如今变成尾火虎。",
        "dynasty": "宋",
        "collection_info": null
    },
    {
        "title": "偈颂一百四十一首  其八二",
        "author": "释师范",
        "content": "灵山山上葛藤树，引蔓牵枝徧界生。\n惭愧波旬推倒后，东西有路与人行。",
        "dynasty": "宋",
        "collection_info": null
    },
    {
        "title": "偈颂一百四十一首  其八三",
        "author": "释师范",
        "content": "貍奴白牯，相共证明，大难大难。\n碧眼黄头，亦须莽卤。\n黄连甜，甘草苦，发机须是千钧弩。",
        "dynasty": "宋",
        "collection_info": null
    },
    {
        "title": "偈颂一百四十一首  其八四",
        "author": "释师范",
        "content": "从这裏流出，滔滔无尽日。\n巨浪涌千寻，谁知无一滴。",
        "dynasty": "宋",
        "collection_info": null
    },
    {
        "title": "偈颂一百四十一首  其八五",
        "author": "释师范",
        "content": "韶光烂熳时，百卉皆妍秀。\n处处有春风，村村自花柳。\n灵云眼裏添钉，玄沙袖中出手。\n除非自解倒骑馿，一生不着随人后。",
        "dynasty": "宋",
        "collection_info": null
    },
    {
        "title": "偈颂一百四十一首  其八六",
        "author": "释师范",
        "content": "太白峰前收阵脚，鑑湖归唱村田乐。\n无端调转入新丰，谁知错处非常错。\n直得洞水逆流，乳峰倒卓。\n石女攒眉，木人泪落。\n此曲如今谁共闻，越山无际天无垠。",
        "dynasty": "宋",
        "collection_info": null
    },
    {
        "title": "偈颂一百四十一首  其八七",
        "author": "释师范",
        "content": "三日前，五日后，药若不瞑眩，厥疾弗瘳，折脚云门见睦州。",
        "dynasty": "宋",
        "collection_info": null
    },
    {
        "title": "偈颂一百四十一首  其八八",
        "author": "释师范",
        "content": "今朝九月九，谈禅不开口。\n若是陶渊明，攒眉便回首。\n篱边黄菊正芬披，一枝两枝三枝四五六七枝。",
        "dynasty": "宋",
        "collection_info": null
    },
    {
        "title": "偈颂一百四十一首  其八九",
        "author": "释师范",
        "content": "一句子，墨漆黑。\n无欛柄，有准则。\n碓捣东南，磨推西北。",
        "dynasty": "宋",
        "collection_info": null
    },
    {
        "title": "偈颂一百四十一首  其九○",
        "author": "释师范",
        "content": "清寥寥，白滴滴。\n匙挑不上，针札不入。\n是则是，须知花发不干春，切忌寒灰煨杀人。",
        "dynasty": "宋",
        "collection_info": null
    },
    {
        "title": "偈颂一百四十一首  其九一",
        "author": "释师范",
        "content": "千讨万讨讨不见，都不要讨却成现。\n十字街头逢阿爷，眉毛盖眼胡鬚面。",
        "dynasty": "宋",
        "collection_info": null
    },
    {
        "title": "偈颂一百四十一首  其九二",
        "author": "释师范",
        "content": "天上星，地下木。\n见便见，休□速。\n老瞿昙，空捏目。\n三七日，心返復。\n从此拏空便脱空，天上人间徧流毒。\n带累儿孙直至今，医得耳聋成瞎秃。\n鄮峰虽与同路行，却不与他同处宿。",
        "dynasty": "宋",
        "collection_info": null
    },
    {
        "title": "偈颂一百四十一首  其九三",
        "author": "释师范",
        "content": "拟即差，动即隔。\n忘伎俩，绝声色。\n两手揶揄懡㦬休，东村有箇王大伯。",
        "dynasty": "宋",
        "collection_info": null
    },
    {
        "title": "偈颂一百四十一首  其九四",
        "author": "释师范",
        "content": "凤凰台畔，玉几峰前。\n筑着磕着，夙世生冤。",
        "dynasty": "宋",
        "collection_info": null
    },
    {
        "title": "偈颂一百四十一首  其九五",
        "author": "释师范",
        "content": "有一物，黑似漆，亘古今，无人识。\n却被秋虫知，唧唧空嘆息。\n而今拈出普请看，分文不直。",
        "dynasty": "宋",
        "collection_info": null
    },
    {
        "title": "偈颂一百四十一首  其九六",
        "author": "释师范",
        "content": "人皆竞赏中秋，惟有山僧不管。\n大都天上月圆，只是寻常月半。",
        "dynasty": "宋",
        "collection_info": null
    },
    {
        "title": "偈颂一百四十一首  其九七",
        "author": "释师范",
        "content": "行不动尘，语不动唇。\n现成行货，黄金白银。\n君不见洞山老，问佛直答麻三斤。",
        "dynasty": "宋",
        "collection_info": null
    },
    {
        "title": "偈颂一百四十一首  其九八",
        "author": "释师范",
        "content": "轻如鸿毛轻，重若丘山重。\n安排不得处，信手拈来用。\n虽是死蛇，却要活弄。",
        "dynasty": "宋",
        "collection_info": null
    },
    {
        "title": "偈颂一百四十一首  其九九",
        "author": "释师范",
        "content": "衲僧门下，无可不可。\n热则到处乘凉，寒则围炉向火。\n饥则餐，困则卧。\n执法修行，如牛拽磨。",
        "dynasty": "宋",
        "collection_info": null
    },
    {
        "title": "偈颂一百四十一首  其一○○",
        "author": "释师范",
        "content": "二月春光明媚，是处花酣柳醉。\n五湖四海禅流，切忌开眼瞌睡。",
        "dynasty": "宋",
        "collection_info": null
    },
    {
        "title": "偈颂一百四十一首  其一○一",
        "author": "释师范",
        "content": "来无所从，南高峰，北高峰。\n去无所至，东涧水，西涧水。\n幻泡忽灭，证得乌龟成白鳖。\n清风未已，须信高原元不死。",
        "dynasty": "宋",
        "collection_info": null
    },
    {
        "title": "偈颂一百四十一首  其一○二",
        "author": "释师范",
        "content": "名不得，状不得，復是何物。\n见得到，用得亲，不由别人。\n有时恁么，有时不恁么，无毛鹞子贴天飞，带角大虫当路卧。",
        "dynasty": "宋",
        "collection_info": null
    },
    {
        "title": "偈颂一百四十一首  其一○三",
        "author": "释师范",
        "content": "当明有暗，当暗有明。\n口说如哑，眼见如盲。\n门外一条通驿路，朝朝暮暮有人行。",
        "dynasty": "宋",
        "collection_info": null
    },
    {
        "title": "偈颂一百四十一首  其一○四",
        "author": "释师范",
        "content": "炎炎六月，飘风洒雪。\n百丈耳聋，黄蘗吐舌。\n海阔山高谁与论，一回饮水一回噎。",
        "dynasty": "宋",
        "collection_info": null
    },
    {
        "title": "偈颂一百四十一首  其一○五",
        "author": "释师范",
        "content": "瞿昙你自瞿昙，达磨从他达磨。\n佛法有底商量，各自归堂向火。",
        "dynasty": "宋",
        "collection_info": null
    },
    {
        "title": "偈颂一百四十一首  其一○六",
        "author": "释师范",
        "content": "半真半假千家货，非实非虚百宝囊。\n尽底打开都见了，有谁合火共分赃。",
        "dynasty": "宋",
        "collection_info": null
    },
    {
        "title": "偈颂一百四十一首  其一○七",
        "author": "释师范",
        "content": "二由一有，一亦莫守。\n一心不生，万法无咎。",
        "dynasty": "宋",
        "collection_info": null
    },
    {
        "title": "偈颂一百四十一首  其一○八",
        "author": "释师范",
        "content": "现前三昧，了无向背。\n雪压楼台，风号松桧。",
        "dynasty": "宋",
        "collection_info": null
    },
    {
        "title": "偈颂一百四十一首  其一○九",
        "author": "释师范",
        "content": "内空外空内外空，四大五藴不可得，山河大地不可得。\n不可得亦不可得，舜若多神面皮黑。",
        "dynasty": "宋",
        "collection_info": null
    },
    {
        "title": "偈颂一百四十一首  其一一○",
        "author": "释师范",
        "content": "拄杖子，难摸索。\n有时喜，有时恶。\n搅动沧溟，衝开碧落，何如普化摇铃铎。",
        "dynasty": "宋",
        "collection_info": null
    },
    {
        "title": "偈颂一百四十一首  其一一一",
        "author": "释师范",
        "content": "形名未兆，文彩全彰。\n短者自短，长者自长。\n黄面瞿昙徒自说黄道黑，胡鬚达磨何须历魏游梁。\n长忆江南二三月，鹧鸪啼处百花香。",
        "dynasty": "宋",
        "collection_info": null
    },
    {
        "title": "偈颂一百四十一首  其一一二",
        "author": "释师范",
        "content": "三月春将老，万木献青杪。\n微雨湿残红，泉声杂幽鸟。\n堪悲堪笑，寒山子，归不得，忘却来时道。",
        "dynasty": "宋",
        "collection_info": null
    },
    {
        "title": "偈颂一百四十一首  其一一三",
        "author": "释师范",
        "content": "荷叶团团团似镜，菱角尖尖尖似锥。\n风吹柳絮毛毬走，雨打梨花蛱蝶飞。",
        "dynasty": "宋",
        "collection_info": null
    },
    {
        "title": "偈颂一百四十一首  其一一四",
        "author": "释师范",
        "content": "万籁声沉沉，虚堂夜寂寂。\n不见寒山子，未免空相忆。\n休相忆，元来在这裏。",
        "dynasty": "宋",
        "collection_info": null
    },
    {
        "title": "偈颂一百四十一首  其一一五",
        "author": "释师范",
        "content": "今朝八月二十五，记得洞山离查渡。\n韶石山头打不回，追至如今无本据。\n问佛便答麻三斤，何似庭前柏树子。\n苍鹰搦卧兔，猫儿捉老鼠。",
        "dynasty": "宋",
        "collection_info": null
    },
    {
        "title": "偈颂一百四十一首  其一一六",
        "author": "释师范",
        "content": "万籁风悽悽，千林露滴滴。\n塞鴈起平沙，夜虫吟破壁。\n举一不得，举二放过一着，更听拄杖子露箇消息。",
        "dynasty": "宋",
        "collection_info": null
    },
    {
        "title": "偈颂一百四十一首  其一一七",
        "author": "释师范",
        "content": "无道可学，无禅可参。\n黄头碧眼，徒话指南。\n雾敛云收天宇宽，门前幸有千朵青山万朵青山，徘徊赢得倚栏干。",
        "dynasty": "宋",
        "collection_info": null
    },
    {
        "title": "偈颂一百四十一首  其一一八",
        "author": "释师范",
        "content": "横说竖说何曾动着舌头，逆行顺行总是家常茶饭。\n有准绳，无畔岸，吾道一以贯。",
        "dynasty": "宋",
        "collection_info": null
    },
    {
        "title": "偈颂一百四十一首  其一一九",
        "author": "释师范",
        "content": "一阳生，万彙生。\n正当生，作么生。\n羣阴消殄，吾道大亨。",
        "dynasty": "宋",
        "collection_info": null
    },
    {
        "title": "偈颂一百四十一首  其一二○",
        "author": "释师范",
        "content": "一年十二月，此月乃当尽。\n一月三十日，此日方起头。\n此日即是寻常日，那裏是起头处。\n此月即是寻常月，那裏是尽头处。",
        "dynasty": "宋",
        "collection_info": null
    },
    {
        "title": "偈颂一百四十一首  其一二一",
        "author": "释师范",
        "content": "声前句，量外机。\n明历历，峭巍巍。\n举者既少，见者亦稀。\n抖擞多年穿破衲，褴毵一半逐云飞。",
        "dynasty": "宋",
        "collection_info": null
    },
    {
        "title": "偈颂一百四十一首  其一二二",
        "author": "释师范",
        "content": "春风浩浩，春雨绵绵。\n花凝晓露，柳带寒烟。\n造化无作而作，万法不然而然。\n达磨九年空面壁，善财走得脚皮穿。",
        "dynasty": "宋",
        "collection_info": null
    },
    {
        "title": "偈颂一百四十一首  其一二三",
        "author": "释师范",
        "content": "浅闻深悟，深闻不悟。\n迷逢达磨，赵婆呷醋。",
        "dynasty": "宋",
        "collection_info": null
    },
    {
        "title": "偈颂一百四十一首  其一二四",
        "author": "释师范",
        "content": "木中有火，钻之始明。\n矿中有金，炼之始精。\n诸人分上各各有无价之宝，如何甘自溺于阴入之坑。",
        "dynasty": "宋",
        "collection_info": null
    },
    {
        "title": "偈颂一百四十一首  其一二五",
        "author": "释师范",
        "content": "一夏逡巡已过半，往往精勤成懒慢。\n幸然底事十分现成，因甚到夜打迭不办。\n君不见赵州末上见南泉，何似雪峰参老观。",
        "dynasty": "宋",
        "collection_info": null
    },
    {
        "title": "偈颂一百四十一首  其一二六",
        "author": "释师范",
        "content": "阿剌剌，横该抹。\n天何高，地何阔。\n碧眼与黄头，徒自闹聒聒。\n育王恁么道，也是将盐止渴。",
        "dynasty": "宋",
        "collection_info": null
    },
    {
        "title": "偈颂一百四十一首  其一二七",
        "author": "释师范",
        "content": "一处通，处处通，手头活落，脚下玲珑。\n常记南泉提起处，刈禾鎌子快如风。",
        "dynasty": "宋",
        "collection_info": null
    },
    {
        "title": "偈颂一百四十一首  其一二八",
        "author": "释师范",
        "content": "仰面看天，低头觑地。\n明眼衲僧，讨甚巴鼻。\n岂不见山前明觉寺裏有箇陈阇黎，解道苏噜苏噜悉唎悉唎。",
        "dynasty": "宋",
        "collection_info": null
    },
    {
        "title": "偈颂一百四十一首  其一二九",
        "author": "释师范",
        "content": "前月只此月，后月亦此月。\n何得尘世人，竞赏中秋节。",
        "dynasty": "宋",
        "collection_info": null
    },
    {
        "title": "偈颂一百四十一首  其一三○",
        "author": "释师范",
        "content": "九日当佳节，黄花处处新。\n相逢多醉客，少见独醒人。\n打草只要蛇惊。",
        "dynasty": "宋",
        "collection_info": null
    },
    {
        "title": "偈颂一百四十一首  其一三一",
        "author": "释师范",
        "content": "七佛已前，无消息处有消息，那箇不知。\n七佛已后，有消息处无消息，是人不会。\n知不知，会不会，璞玉浑金，泥团土块。",
        "dynasty": "宋",
        "collection_info": null
    },
    {
        "title": "偈颂一百四十一首  其一三二",
        "author": "释师范",
        "content": "一年十二月，只余此一月。\n此月极尽处，又见明年月。\n循环既无端，何劳强分别。",
        "dynasty": "宋",
        "collection_info": null
    },
    {
        "title": "偈颂一百四十一首  其一三三",
        "author": "释师范",
        "content": "锦包特石，铁裹泥团。\n现成活计，格外乡谈。\n明眼衲僧会不得，月移梅影上栏干。",
        "dynasty": "宋",
        "collection_info": null
    },
    {
        "title": "偈颂一百四十一首  其一三四",
        "author": "释师范",
        "content": "二月十五，瞿昙灭度。\n诸天悲泣，羣魔鼓舞。",
        "dynasty": "宋",
        "collection_info": null
    },
    {
        "title": "偈颂一百四十一首  其一三五",
        "author": "释师范",
        "content": "春色依依，花木芳菲。\n满眼满耳，绝毫绝釐。\n惟有子规知此意，一声声道不如归。",
        "dynasty": "宋",
        "collection_info": null
    },
    {
        "title": "偈颂一百四十一首  其一三六",
        "author": "释师范",
        "content": "黄蘗树头蜜果，破席袋裏珠珍，愈藏愈显，日久日新。\n争似扬从闲壁角，听教人道不逢春。",
        "dynasty": "宋",
        "collection_info": null
    },
    {
        "title": "偈颂一百四十一首  其一三七",
        "author": "释师范",
        "content": "少林消息绝，大地一团铁。\n愁杀寒山子，无言倚寥泬，悲风流水声呜咽。",
        "dynasty": "宋",
        "collection_info": null
    },
    {
        "title": "偈颂一百四十一首  其一三八",
        "author": "释师范",
        "content": "五五二十五，六六三十六。\n纵以大衍数，终是数不足。\n数得足，无不足，碧眼黄头，口哑舌秃。",
        "dynasty": "宋",
        "collection_info": null
    },
    {
        "title": "偈颂一百四十一首  其一三九",
        "author": "释师范",
        "content": "我与这老汉，本自无交涉。\n狭路偶相逢，欢喜成冤结。\n此结不可解，此冤不可雪。\n唵喷喷㗶㗶勑摄。",
        "dynasty": "宋",
        "collection_info": null
    },
    {
        "title": "偈颂一百四十一首  其一四○",
        "author": "释师范",
        "content": "朝碌碌，暮悠悠。\n非懈怠，非精修。\n华亭船子，北地赵州。",
        "dynasty": "宋",
        "collection_info": null
    },
    {
        "title": "偈颂一百四十一首  其一四一",
        "author": "释师范",
        "content": "九旬今已满，那事竟如何。\n无为无事人，往往成蹉跎。\n育王敢道不蹉跎，少年曾决龙蛇阵，老倒还同穉子歌。",
        "dynasty": "宋",
        "collection_info": null
    },
    {
        "title": "偈颂七十六首  其一",
        "author": "释师范",
        "content": "广大楼阁，门户不扃。\n了事衲僧，未行先到。\n且到后如何，眼不见为浄。",
        "dynasty": "宋",
        "collection_info": null
    },
    {
        "title": "偈颂七十六首  其二",
        "author": "释师范",
        "content": "天上无弥勒，人间无释迦。\n烧香礼拜谁，唵摩尼达哩吽㗶咤。",
        "dynasty": "宋",
        "collection_info": null
    },
    {
        "title": "偈颂七十六首  其三",
        "author": "释师范",
        "content": "去年底，今年底。\n辄莫明年更明年，年年只如是。\n黄花烂烂醉重阳，落叶萧萧愁满地。",
        "dynasty": "宋",
        "collection_info": null
    },
    {
        "title": "偈颂七十六首  其四",
        "author": "释师范",
        "content": "初冬时节又相催，浩浩诸方炉鞴开。\n独有径山文武火，不知煨杀几人来。",
        "dynasty": "宋",
        "collection_info": null
    },
    {
        "title": "偈颂七十六首  其五",
        "author": "释师范",
        "content": "五峰门下，三箇五箇。\n衲被幪头，围炉打坐。\n鼻笑瞿昙，平欺达磨。\n又谁管你，张三李六。\n诸方炉鞴正炎炎，何似径山文武火。",
        "dynasty": "宋",
        "collection_info": null
    },
    {
        "title": "偈颂七十六首  其六",
        "author": "释师范",
        "content": "赤手空拳下山去，满船和月载归来。\n五峰可煞无惭愧，面面相看眼未开。",
        "dynasty": "宋",
        "collection_info": null
    },
    {
        "title": "偈颂七十六首  其七",
        "author": "释师范",
        "content": "同身共命，同气连枝。\n阿难合掌，迦叶扬眉。\n就中一句子，不许外人知。",
        "dynasty": "宋",
        "collection_info": null
    },
    {
        "title": "偈颂七十六首  其八",
        "author": "释师范",
        "content": "不寒不热，好箇时节。\n黄鶑频织柳丝烟，子规犹哭松梢月。",
        "dynasty": "宋",
        "collection_info": null
    },
    {
        "title": "偈颂七十六首  其九",
        "author": "释师范",
        "content": "指天指地弄精魂，只为生来无脑门。\n韶石一棒打不杀，至今恩爱俱成冤。\n正当四月八，底事与谁论。\n门外千峰万峰啼断猿。",
        "dynasty": "宋",
        "collection_info": null
    },
    {
        "title": "偈颂七十六首  其一○",
        "author": "释师范",
        "content": "南北东西八百牛，时来群聚五峰头。\n饥餐饱卧松风裏，昼不拘兮夜不收。",
        "dynasty": "宋",
        "collection_info": null
    },
    {
        "title": "偈颂七十六首  其一一",
        "author": "释师范",
        "content": "万年石桥，三平石梁。\n总没交涉，恰恰相当。\n足陌见钱买卖，一毫不用商量。",
        "dynasty": "宋",
        "collection_info": null
    },
    {
        "title": "偈颂七十六首  其一二",
        "author": "释师范",
        "content": "劫灰飞尽见灵踪，突兀凌霄对五峰。\n意在目前谁共委，相同扶起旧家风。",
        "dynasty": "宋",
        "collection_info": null
    },
    {
        "title": "偈颂七十六首  其一三",
        "author": "释师范",
        "content": "五月端午节，底事不须说。\n百怪尽潜踪，羣魔俱殄灭。",
        "dynasty": "宋",
        "collection_info": null
    },
    {
        "title": "偈颂七十六首  其一四",
        "author": "释师范",
        "content": "去时万木含愁色，归日千峰展笑容。\n此意此心知有自，一炉香爇散天风。",
        "dynasty": "宋",
        "collection_info": null
    },
    {
        "title": "偈颂七十六首  其一五",
        "author": "释师范",
        "content": "七月八月，或凉或热。\n景色凄清，蝉声呜咽。\n观音菩萨将钱买胡餠，放下手却是馒头，韶阳老人得一橛。",
        "dynasty": "宋",
        "collection_info": null
    },
    {
        "title": "偈颂七十六首  其一六",
        "author": "释师范",
        "content": "逾月走红尘，生涯随处新。\n逢人陪笑面，接物强精神。\n侥倖遇明主，帡幪感重臣。\n归来何以报，只此谢尧仁。",
        "dynasty": "宋",
        "collection_info": null
    },
    {
        "title": "偈颂七十六首  其一七",
        "author": "释师范",
        "content": "三分光阴二早过，灵台一点不揩磨。\n贪生逐日区区去，唤不回头争奈何。",
        "dynasty": "宋",
        "collection_info": null
    },
    {
        "title": "偈颂七十六首  其一八",
        "author": "释师范",
        "content": "九日重阳节，东篱赏菊花。\n歌懽公子事，淡薄野僧家。",
        "dynasty": "宋",
        "collection_info": null
    },
    {
        "title": "偈颂七十六首  其一九",
        "author": "释师范",
        "content": "十五日以前，常在途中，不离家舍。\n十五日以后，常在家舍，不离途中。\n正当十五日，跛跛挈挈，百丑千拙。\n张都料，李作头，凿窍底凿窍，着楔底着楔。\n双径来来去去人，长安夜夜家家月。",
        "dynasty": "宋",
        "collection_info": null
    },
    {
        "title": "偈颂七十六首  其二○",
        "author": "释师范",
        "content": "六月火边坐，三冬水裏走。\n怒中呈笑面，闹处伸毛手。\n满载没底船，归来重抖擞。\n抖擞箇甚么，苏州有，常州有。",
        "dynasty": "宋",
        "collection_info": null
    },
    {
        "title": "偈颂七十六首  其二一",
        "author": "释师范",
        "content": "倾盖相逢，已成多事。\n侧鞭回首，早涉繁词。",
        "dynasty": "宋",
        "collection_info": null
    },
    {
        "title": "偈颂七十六首  其二二",
        "author": "释师范",
        "content": "韶光去也谁能留，长江衮衮无暂休。\n人生既老不復少，此心未了空悠悠。",
        "dynasty": "宋",
        "collection_info": null
    },
    {
        "title": "偈颂七十六首  其二三",
        "author": "释师范",
        "content": "指天指地，徒张意气。\n一棒打杀，更无巴鼻。\n径山今日都卢放过，且要一时脑门着地。",
        "dynasty": "宋",
        "collection_info": null
    },
    {
        "title": "偈颂七十六首  其二四",
        "author": "释师范",
        "content": "数百禅和数十州，褴襂破衲面搊搜。\n诸方有道不肯学，甘共山僧拽木头。",
        "dynasty": "宋",
        "collection_info": null
    },
    {
        "title": "偈颂七十六首  其二五",
        "author": "释师范",
        "content": "杨歧设忌，做尽鬼怪。\n径山设忌，一无所解。\n随分淡淡薄薄，点一杯茶，烧一炷香，谩礼三拜。\n若谓报德酬恩，兔子吃牛奶。",
        "dynasty": "宋",
        "collection_info": null
    },
    {
        "title": "偈颂七十六首  其二六",
        "author": "释师范",
        "content": "时节不相饶，俄当七月朝。\n未闻桐叶落，已觉稻香飘。\n泣露蝉声咽，迎秋雁影遥。\n有谁相共委，突兀对凌霄。",
        "dynasty": "宋",
        "collection_info": null
    },
    {
        "title": "偈颂七十六首  其二七",
        "author": "释师范",
        "content": "一阳来復，万彙发生。\n寒谷回春，冰河解冻。",
        "dynasty": "宋",
        "collection_info": null
    },
    {
        "title": "偈颂七十六首  其二八",
        "author": "释师范",
        "content": "昔年当此日，生箇老妖孽。\n殃害大地人，有屈无处雪。\n云门愤不甘，一棒要打杀。\n打不杀，至今年年有箇四月八。",
        "dynasty": "宋",
        "collection_info": null
    },
    {
        "title": "偈颂七十六首  其二九",
        "author": "释师范",
        "content": "径山今日结夏，不分上中下座。\n健则运瓦搬椽，困则横眠倒卧。\n谁管你孔夫子李老君胡达磨，善贾者不停死货。",
        "dynasty": "宋",
        "collection_info": null
    },
    {
        "title": "偈颂七十六首  其三○",
        "author": "释师范",
        "content": "蜻蜓许是好蜻蜓，飞来飞去不曾停。\n捉来摘除两箇翼，便是一枚大铁钉。",
        "dynasty": "宋",
        "collection_info": null
    },
    {
        "title": "偈颂七十六首  其三一",
        "author": "释师范",
        "content": "这箇老冻侬，猛利如虎狼。\n威凛万壑风，眼摇百步光。\n我昔编其鬚，脱命于毫芒。\n至今数十载，毒恨不可忘。\n此世后世永永不愿见，临风誓此一炉香。",
        "dynasty": "宋",
        "collection_info": null
    },
    {
        "title": "偈颂七十六首  其三二",
        "author": "释师范",
        "content": "千峰万峰浓泼眼，十溪五溪深没腰。\n只有山翁喜相接，声声惭愧与难消。\n且道还有所得也无，虾蟆口裏一粒椒。",
        "dynasty": "宋",
        "collection_info": null
    },
    {
        "title": "偈颂七十六首  其三三",
        "author": "释师范",
        "content": "黄菊新开剪剪金，忻逢佳节兴难禁。\n临高无语写幽思，拄杖为吾聊一吟。",
        "dynasty": "宋",
        "collection_info": null
    },
    {
        "title": "偈颂七十六首  其三四",
        "author": "释师范",
        "content": "二由一有，一亦莫守。\n文殊普贤，泥猪疥狗。",
        "dynasty": "宋",
        "collection_info": null
    },
    {
        "title": "偈颂七十六首  其三五",
        "author": "释师范",
        "content": "天地之根，万物之主。\n大千无以居其尊，劫石难以并其固。",
        "dynasty": "宋",
        "collection_info": null
    },
    {
        "title": "偈颂七十六首  其三六",
        "author": "释师范",
        "content": "衲僧家，无本据。\n动静去留，无非活路。\n进一步，临机没回互。\n退一步，声色如聋瞽。",
        "dynasty": "宋",
        "collection_info": null
    },
    {
        "title": "偈颂七十六首  其三七",
        "author": "释师范",
        "content": "此功德海无边际，流出当人一念中。\n一念真心充法界，当知福报亦无穷。",
        "dynasty": "宋",
        "collection_info": null
    },
    {
        "title": "偈颂七十六首  其三八",
        "author": "释师范",
        "content": "恍恍惚惚，杳杳冥冥，非精非物，非佛非心。\n缺齿老胡得之而不识，扬在乎嵩山之阴。\n诸人还识得么，水上青青绿，元来是浮萍。",
        "dynasty": "宋",
        "collection_info": null
    },
    {
        "title": "偈颂七十六首  其三九",
        "author": "释师范",
        "content": "佛祖命脉，洞然明白。\n黑漆屏风，松萝亮隔。",
        "dynasty": "宋",
        "collection_info": null
    },
    {
        "title": "偈颂七十六首  其四○",
        "author": "释师范",
        "content": "孟冬薄寒，仲冬严寒。\n寒则普天普地寒，结成冰片，冻破泥团。\n达磨不会，大难大难。",
        "dynasty": "宋",
        "collection_info": null
    },
    {
        "title": "偈颂七十六首  其四一",
        "author": "释师范",
        "content": "雪山六年冻不死，一麻一麦饿不死。\n无端更道悟明星，跶倒至今扶不起。\n普贤蹙頞，文殊偷喜。",
        "dynasty": "宋",
        "collection_info": null
    },
    {
        "title": "偈颂七十六首  其四二",
        "author": "释师范",
        "content": "纔拟恁么，便不恁么。\n成现生涯，陈年滞货。\n雪峰辊出三箇毬，𡎺着嵩山破竈堕。",
        "dynasty": "宋",
        "collection_info": null
    },
    {
        "title": "偈颂七十六首  其四三",
        "author": "释师范",
        "content": "只箇丛林粥饭僧，滥膺徽号愧无能。\n临风将底祝君寿，遥指南山千万层。",
        "dynasty": "宋",
        "collection_info": null
    },
    {
        "title": "偈颂七十六首  其四四",
        "author": "释师范",
        "content": "土宿颔下长髭鬚，浄饭宫中生悉达。\n西天此土绝知音，千古万古阿剌剌。",
        "dynasty": "宋",
        "collection_info": null
    },
    {
        "title": "偈颂七十六首  其四五",
        "author": "释师范",
        "content": "昨日九月九，过了重阳节。\n今日忆重阳，升堂何可说。\n拟欲问黄花，黄花虽有在东篱。\n拟欲问白醪，白醪虽有非我知。\n不如一时放下衲被幪头，从教门外风飕飕，雨飕飕，幽州江口，采石渡头，三三两两钓渔舟。",
        "dynasty": "宋",
        "collection_info": null
    },
    {
        "title": "偈颂七十六首  其四六",
        "author": "释师范",
        "content": "竿头丝线放还收，时有金鳞上直鈎。\n风月满船虽不恶，争如峰顶冷湫湫。",
        "dynasty": "宋",
        "collection_info": null
    },
    {
        "title": "偈颂七十六首  其四七",
        "author": "释师范",
        "content": "雪峰发九重圣箭，谁敢当锋。\n三圣跃透网金麟，应无杂食。\n要明那畔事，须是这边人。\n三家村裏，闹市丛中。\n妙应无私，临机有准。\n不是冤家不与隣。",
        "dynasty": "宋",
        "collection_info": null
    },
    {
        "title": "偈颂七十六首  其四八",
        "author": "释师范",
        "content": "径山结夏，不论功过。\n饭来展钵盂，困则伸脚卧。\n纵有千人万人，只消一箇半箇。\n岂不见流支要打胡达磨。",
        "dynasty": "宋",
        "collection_info": null
    },
    {
        "title": "偈颂七十六首  其四九",
        "author": "释师范",
        "content": "雪峰辊毬，睦州担版。\n杨歧栗棘蓬，东山铁酸馅。\n多处添，少处减，留得翠岩眉毛盖眼。",
        "dynasty": "宋",
        "collection_info": null
    },
    {
        "title": "偈颂七十六首  其五○",
        "author": "释师范",
        "content": "一年十二月，月月有月半。\n何独喜中秋，一时争赏玩。\n人人尽道十分圆，我道依前缺一半。",
        "dynasty": "宋",
        "collection_info": null
    },
    {
        "title": "偈颂七十六首  其五一",
        "author": "释师范",
        "content": "径山无伎俩，住院多阻障。\n饭在平江府，口在凌霄上。\n河港既不通，千里空相望。\n暂假维摩手，一钵共分饷。",
        "dynasty": "宋",
        "collection_info": null
    },
    {
        "title": "偈颂七十六首  其五二",
        "author": "释师范",
        "content": "现成公案，何事不办。\n百发百中，无边无畔。\n捏不聚，拨不散。\n万籁俱沉兮明月半窗，一色难分兮芦花两岸。",
        "dynasty": "宋",
        "collection_info": null
    },
    {
        "title": "偈颂七十六首  其五三",
        "author": "释师范",
        "content": "达磨西来，添盐减醤。\n后代儿孙，千般万样。\n谁信碁盘石，元在凌霄上。\n山僧恁么道，已是龟毛长数丈。",
        "dynasty": "宋",
        "collection_info": null
    },
    {
        "title": "偈颂七十六首  其五四",
        "author": "释师范",
        "content": "径山门下，无彼无我。\n大家迭足挨肩，共向无烟宿火。\n若是香匙火筯，不得动着。\n不见道丹霞烧木佛，院主眉鬚堕。",
        "dynasty": "宋",
        "collection_info": null
    },
    {
        "title": "偈颂七十六首  其五五",
        "author": "释师范",
        "content": "健时要坐禅，困时要打眠。\n肚饥须吃饭，陆地要行船。",
        "dynasty": "宋",
        "collection_info": null
    },
    {
        "title": "偈颂七十六首  其五六",
        "author": "释师范",
        "content": "户牖见通，墙壁生碍。\n簸箕有唇，洞庭无盖。",
        "dynasty": "宋",
        "collection_info": null
    },
    {
        "title": "偈颂七十六首  其五七",
        "author": "释师范",
        "content": "万籁沉沉，孤月团团。\n叶零零兮山瘦，风萧萧兮夜寒，不知谁共倚栏干。",
        "dynasty": "宋",
        "collection_info": null
    },
    {
        "title": "偈颂七十六首  其五八",
        "author": "释师范",
        "content": "去年不在家，虚过重阳节。\n今年既在家，须要强施设。\n淡水煮冬瓜，真箇滋味别。\n不知滋味者，却似嚼生铁。",
        "dynasty": "宋",
        "collection_info": null
    },
    {
        "title": "偈颂七十六首  其五九",
        "author": "释师范",
        "content": "重岩风露清，深院霜天晓。\n一曲少林春，几人弹得妙。\n自古弹者希，亦復听者少。\n以之赠伯牙，伯牙不肯要。\n以之献子期，子期拍手笑。\n休休，不如留取自弹一曲，何似大石调。",
        "dynasty": "宋",
        "collection_info": null
    },
    {
        "title": "偈颂七十六首  其六○",
        "author": "释师范",
        "content": "径山不敢相谩，开口便见心肝。\n今朝十月十五，下元解厄水官。",
        "dynasty": "宋",
        "collection_info": null
    },
    {
        "title": "偈颂七十六首  其六一",
        "author": "释师范",
        "content": "天清地宁，庆袭一人。\n九州四海，咸被尧仁。\n熙熙然涵泳化育，犹千花万卉之逢春。",
        "dynasty": "宋",
        "collection_info": null
    },
    {
        "title": "偈颂七十六首  其六二",
        "author": "释师范",
        "content": "五峰门下，百种全无。\n僧床迫窄，堂供萧疎。\n脚下踏着底，破砖头碎瓦砾。\n面前撞见底，王獦獠李麻胡。\n恁么薄福住山，真箇辜负老胡。",
        "dynasty": "宋",
        "collection_info": null
    },
    {
        "title": "偈颂七十六首  其六三",
        "author": "释师范",
        "content": "御寒古有家风在，三个柴头品字煨。\n今日无柴又无炭，从教各自拨寒灰。",
        "dynasty": "宋",
        "collection_info": null
    },
    {
        "title": "偈颂七十六首  其六四",
        "author": "释师范",
        "content": "一见便见，更不再见。\n张颠草书，李广神箭。",
        "dynasty": "宋",
        "collection_info": null
    },
    {
        "title": "偈颂七十六首  其六五",
        "author": "释师范",
        "content": "旧年佛法，说到腊月极尽头。\n新年佛法，又从正月还起头。\n若论起头与极头，都卢只在拄杖头。",
        "dynasty": "宋",
        "collection_info": null
    },
    {
        "title": "偈颂七十六首  其六六",
        "author": "释师范",
        "content": "一二三四五，各各面相覩。\n甜瓜彻蔕甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂七十六首  其六七",
        "author": "释师范",
        "content": "晓来瑞气鬰葱葱，流出恩波自九重。\n地厚天高何以报，饱看南岳祝融峰。",
        "dynasty": "宋",
        "collection_info": null
    },
    {
        "title": "偈颂七十六首  其六八",
        "author": "释师范",
        "content": "龙蛇混杂，凡圣交参。\n儱儱侗侗，颟颟顸顸。",
        "dynasty": "宋",
        "collection_info": null
    },
    {
        "title": "偈颂七十六首  其六九",
        "author": "释师范",
        "content": "烧香草舍蚊烟，礼拜小儿匍匐。\n杨歧顶上握拳，何似镇州萝卜。\n噫，有年无德。",
        "dynasty": "宋",
        "collection_info": null
    },
    {
        "title": "偈颂七十六首  其七○",
        "author": "释师范",
        "content": "一夏已满，无事不办。\n遂府钵盂，邛州磁碗。",
        "dynasty": "宋",
        "collection_info": null
    },
    {
        "title": "偈颂七十六首  其七一",
        "author": "释师范",
        "content": "指月与话月，檐雪共填井。\n玩月与捧月，未免弄光影。\n月聻彷佛似盐官扇子，元来恰是云门胡餠。",
        "dynasty": "宋",
        "collection_info": null
    },
    {
        "title": "偈颂七十六首  其七二",
        "author": "释师范",
        "content": "世人住处我不住，世人行处我不行。\n天下丛林今日开炉，诸方老冻侬声鼓集众。",
        "dynasty": "宋",
        "collection_info": null
    },
    {
        "title": "偈颂七十六首  其七三",
        "author": "释师范",
        "content": "唤起凌霄峰顶龙，纵横变化妙难穷。\n一声霹雳擎头角，三日为霖四海通。",
        "dynasty": "宋",
        "collection_info": null
    },
    {
        "title": "偈颂七十六首  其七四",
        "author": "释师范",
        "content": "扰扰怱怱，晨鷄暮钟。\n瑞岩不会，唤主人翁。",
        "dynasty": "宋",
        "collection_info": null
    },
    {
        "title": "偈颂七十六首  其七五",
        "author": "释师范",
        "content": "云收雾敛，地闢天开。\n处处弥勒，门门善财。\n安得真男子，同上黄金台。",
        "dynasty": "宋",
        "collection_info": null
    },
    {
        "title": "偈颂七十六首  其七六",
        "author": "释师范",
        "content": "二月復二月，韶光尚可留。\n雪消深涧底，花发旧枝头。\n万木寒威解，千峰翠色浮。\n有谁知此意，相共倚危楼。",
        "dynasty": "宋",
        "collection_info": null
    },
    {
        "title": "偈颂十七首  其一",
        "author": "释师范",
        "content": "二千年前，尺不如寸。\n二千年后，寸不如尺。\n清凉到这裏，眼不见为浄。\n只将三文钱，娶箇黑老婆。\n长裙短袖，拖泥带水，隈隈𣯧𣯧。\n且恁么过，更谁管你。\n结制解制，长期短期。\n杀生护生，得念失念。\n阿呵呵，少林穿耳客，元是老臊胡。",
        "dynasty": "宋",
        "collection_info": null
    },
    {
        "title": "偈颂十七首  其二",
        "author": "释师范",
        "content": "法无去来，无动转相。\n灯笼挂在露柱边，露柱挂在灯笼上。\n一年三百六十日，日日一般，一日十二时，时时一样。",
        "dynasty": "宋",
        "collection_info": null
    },
    {
        "title": "偈颂十七首  其三",
        "author": "释师范",
        "content": "滴水滴冻，浑无罅缝。\n明眼衲僧，失却鼻孔。",
        "dynasty": "宋",
        "collection_info": null
    },
    {
        "title": "偈颂十七首  其四",
        "author": "释师范",
        "content": "大地黑如漆，古今无消息。\n达磨老臊胡，九年空面壁。",
        "dynasty": "宋",
        "collection_info": null
    },
    {
        "title": "偈颂十七首  其五",
        "author": "释师范",
        "content": "坐断主人翁，不落第二见。\n一念万年，万年一念。",
        "dynasty": "宋",
        "collection_info": null
    },
    {
        "title": "偈颂十七首  其六",
        "author": "释师范",
        "content": "百二十日夏，如今已告圆。\n就中一句子，切忌错流传。",
        "dynasty": "宋",
        "collection_info": null
    },
    {
        "title": "偈颂十七首  其七",
        "author": "释师范",
        "content": "六爻既穷，阴魔自殄。\n一阳来復，吾道大亨。",
        "dynasty": "宋",
        "collection_info": null
    },
    {
        "title": "偈颂十七首  其八",
        "author": "释师范",
        "content": "面门一思，长时无间。\n见成句子，百味完全。",
        "dynasty": "宋",
        "collection_info": null
    },
    {
        "title": "偈颂十七首  其九",
        "author": "释师范",
        "content": "诸佛不出世，祖师不西来。\n颟顸一句子，南岳对天台。",
        "dynasty": "宋",
        "collection_info": null
    },
    {
        "title": "偈颂十七首  其一○",
        "author": "释师范",
        "content": "旧岁今宵去，去去实不去。\n新年明日来，来来实不来。\n万古长空无变异，循环日月空相催。",
        "dynasty": "宋",
        "collection_info": null
    },
    {
        "title": "偈颂十七首  其一一",
        "author": "释师范",
        "content": "机不离位，沉乎醉乡。\n语不离窠，滞在金网。",
        "dynasty": "宋",
        "collection_info": null
    },
    {
        "title": "偈颂十七首  其一二",
        "author": "释师范",
        "content": "土木场中过两冬，朝怱怱兮暮怱怱。\n从来业识无凭据，说甚东山大脱空。",
        "dynasty": "宋",
        "collection_info": null
    },
    {
        "title": "偈颂十七首  其一三",
        "author": "释师范",
        "content": "言无展事，语不投机。\n承言者丧，滞句者迷。",
        "dynasty": "宋",
        "collection_info": null
    },
    {
        "title": "偈颂十七首  其一四",
        "author": "释师范",
        "content": "旧岁即新岁，新年即旧年。\n要知新岁岁，元是旧年年。",
        "dynasty": "宋",
        "collection_info": null
    },
    {
        "title": "偈颂十七首  其一五",
        "author": "释师范",
        "content": "江南两浙，春寒秋热。\n尘沙劫事在如今，如今不异尘沙劫。",
        "dynasty": "宋",
        "collection_info": null
    },
    {
        "title": "偈颂十七首  其一六",
        "author": "释师范",
        "content": "光景怱怱若逝川，旧年去了又新年。\n年来年去自来去，底事何曾有变迁。",
        "dynasty": "宋",
        "collection_info": null
    },
    {
        "title": "偈颂十七首  其一七",
        "author": "释师范",
        "content": "金木水火土，大虫元是虎。\n堪笑李将军，蓝田空没羽。",
        "dynasty": "宋",
        "collection_info": null
    },
    {
        "title": "颂古四十四首  其一",
        "author": "释师范",
        "content": "灵山一会善堤防，蛊毒之家水莫尝。\n迦叶无端霑一滴，至今犹自面皮黄。",
        "dynasty": "宋",
        "collection_info": null
    },
    {
        "title": "颂古四十四首  其二",
        "author": "释师范",
        "content": "古老相传鬼叫坑，看来人鬼不多争。\n早知鬼便是人做，夜半三更也可行。",
        "dynasty": "宋",
        "collection_info": null
    },
    {
        "title": "颂古四十四首  其三",
        "author": "释师范",
        "content": "君王一语出如纶，尊者眉毛八字分。\n四海风清烟浪静，碧天无际水无垠。",
        "dynasty": "宋",
        "collection_info": null
    },
    {
        "title": "颂古四十四首  其四",
        "author": "释师范",
        "content": "大士错解注，志公错注解。\n臭肉积屠门，堪笑无人买。",
        "dynasty": "宋",
        "collection_info": null
    },
    {
        "title": "颂古四十四首  其五",
        "author": "释师范",
        "content": "雨散云收后，崔嵬数十峰。\n王维虽敏手，难落笔头踪。",
        "dynasty": "宋",
        "collection_info": null
    },
    {
        "title": "颂古四十四首  其六",
        "author": "释师范",
        "content": "春生夏长，淡饭粗茶。\n鱼投臭水，彩奔龊家。",
        "dynasty": "宋",
        "collection_info": null
    },
    {
        "title": "颂古四十四首  其七",
        "author": "释师范",
        "content": "地神归地，天神归天。\n慇懃奉送，宝马金钱。",
        "dynasty": "宋",
        "collection_info": null
    },
    {
        "title": "颂古四十四首  其八",
        "author": "释师范",
        "content": "一柄无情雪刃刀，当锋谁敢犯秋毫。\n马师父子亲提掇，血喷千山风怒号。",
        "dynasty": "宋",
        "collection_info": null
    },
    {
        "title": "颂古四十四首  其九",
        "author": "释师范",
        "content": "诸子生涯各有成，从来孝顺两边生。\n贪欢一夜浑家乐，失晓连忙打五更。",
        "dynasty": "宋",
        "collection_info": null
    },
    {
        "title": "颂古四十四首  其一○",
        "author": "释师范",
        "content": "日面月面，突出难辨。\n拟欲抬眸，空中两片。",
        "dynasty": "宋",
        "collection_info": null
    },
    {
        "title": "颂古四十四首  其一一",
        "author": "释师范",
        "content": "金毛狮子，生铁秤锤。\n浑崙无缝，切忌针锥。",
        "dynasty": "宋",
        "collection_info": null
    },
    {
        "title": "颂古四十四首  其一二",
        "author": "释师范",
        "content": "衝开碧落松千尺，截断红尘水一溪。\n饱食高眠人不到，日从东出又沉西。",
        "dynasty": "宋",
        "collection_info": null
    },
    {
        "title": "颂古四十四首  其一三",
        "author": "释师范",
        "content": "南岳峰前老石头，怜儿何事不知羞。\n为人点眼长伸脚，直至而今懒不收。",
        "dynasty": "宋",
        "collection_info": null
    },
    {
        "title": "颂古四十四首  其一四",
        "author": "释师范",
        "content": "铺席宏开见也么，买人何似看人多。\n十成好箇吹毛剑，只作陶家壁上梭。",
        "dynasty": "宋",
        "collection_info": null
    },
    {
        "title": "颂古四十四首  其一五",
        "author": "释师范",
        "content": "兀兀地思量，无可得思量。\n无可思量处，真箇好思量。\n大庾岭头逢六祖，鳌山店上见曾郎。",
        "dynasty": "宋",
        "collection_info": null
    },
    {
        "title": "颂古四十四首  其一六",
        "author": "释师范",
        "content": "持来送去样团团，覆阴儿孙义不寒。\n何似当时休擘破，浑崙留与后人看。",
        "dynasty": "宋",
        "collection_info": null
    },
    {
        "title": "颂古四十四首  其一七",
        "author": "释师范",
        "content": "萝卜从来出镇州，城南门外水东流。\n饶君说得浑相似，须是亲曾到地头。",
        "dynasty": "宋",
        "collection_info": null
    },
    {
        "title": "颂古四十四首  其一八",
        "author": "释师范",
        "content": "千载岩前树，曾无刀斧痕。\n羚羊纔触着，满地叶纷纷。",
        "dynasty": "宋",
        "collection_info": null
    },
    {
        "title": "颂古四十四首  其一九",
        "author": "释师范",
        "content": "混成一气，周行四时。\n惟天为大，惟尧则之。",
        "dynasty": "宋",
        "collection_info": null
    },
    {
        "title": "颂古四十四首  其二○",
        "author": "释师范",
        "content": "闪烁旌旗骤往来，几人遥望起疑猜。\n此时若得樊公脚，一踏鸿门两扇开。",
        "dynasty": "宋",
        "collection_info": null
    },
    {
        "title": "颂古四十四首  其二一",
        "author": "释师范",
        "content": "骤马加鞭上酒楼，何如坐地看杨州。\n是非长短俱裁了，鼠窃终难似狗偷。",
        "dynasty": "宋",
        "collection_info": null
    },
    {
        "title": "颂古四十四首  其二二",
        "author": "释师范",
        "content": "台山路上箇婆婆，平地无风起丈波。\n下却斗门通底闸，更无一滴到黄河。",
        "dynasty": "宋",
        "collection_info": null
    },
    {
        "title": "颂古四十四首  其二三",
        "author": "释师范",
        "content": "风前一曲动离愁，那箇行人不举头。\n手把花枝半遮面，不令人见转风流。",
        "dynasty": "宋",
        "collection_info": null
    },
    {
        "title": "颂古四十四首  其二四",
        "author": "释师范",
        "content": "分明指出与人看，多少禅和被热瞒。\n举目只知看雨势，不知秋水没栏干。",
        "dynasty": "宋",
        "collection_info": null
    },
    {
        "title": "颂古四十四首  其二五",
        "author": "释师范",
        "content": "共乐昇平道泰时，相逢终不展鎗旗。\n随宜淡饭清茶外，困卧闲行几箇知。",
        "dynasty": "宋",
        "collection_info": null
    },
    {
        "title": "颂古四十四首  其二六",
        "author": "释师范",
        "content": "贼火相逢恰五更，见成赃物不须争。\n暗中多少都分了，天晓依前各自行。",
        "dynasty": "宋",
        "collection_info": null
    },
    {
        "title": "颂古四十四首  其二七",
        "author": "释师范",
        "content": "铜公塘，铁奉化。\n得人憎，得人怕。\n不是明州人，定说苏州语。",
        "dynasty": "宋",
        "collection_info": null
    },
    {
        "title": "颂古四十四首  其二八",
        "author": "释师范",
        "content": "洞山平地露尸骸，庵主将身一处埋。\n狼藉髑髅相枕藉，悲风愁雾不胜怀。",
        "dynasty": "宋",
        "collection_info": null
    },
    {
        "title": "颂古四十四首  其二九",
        "author": "释师范",
        "content": "骨裹皮兮皮裹骨，大随放出辽天鹘。\n东西南北谩抬眸，不知已过新罗国。",
        "dynasty": "宋",
        "collection_info": null
    },
    {
        "title": "颂古四十四首  其三○",
        "author": "释师范",
        "content": "顽皮老虎卧林丘，一任傍人放滴油。\n满肚只因曾饱肉，纵加呼唤懒抬头。",
        "dynasty": "宋",
        "collection_info": null
    },
    {
        "title": "颂古四十四首  其三一",
        "author": "释师范",
        "content": "起灭不停谁解看，当机一拶透重关。\n东西总是长安路，荡荡无拘自往还。",
        "dynasty": "宋",
        "collection_info": null
    },
    {
        "title": "颂古四十四首  其三二",
        "author": "释师范",
        "content": "同舟共赏洞庭春，终日徘徊柳岸阴。\n却得渔人加橹棹，等闲抹过碧波心。",
        "dynasty": "宋",
        "collection_info": null
    },
    {
        "title": "颂古四十四首  其三三",
        "author": "释师范",
        "content": "一片荆山璞，分明辨者难。\n几人偷眼觑，只作石头看。",
        "dynasty": "宋",
        "collection_info": null
    },
    {
        "title": "颂古四十四首  其三四",
        "author": "释师范",
        "content": "种田博饭吃，饱卧长伸脚。\n把将三界来，安向左边着。\n引得龙牙老古锥，手裏把柄破木杓。",
        "dynasty": "宋",
        "collection_info": null
    },
    {
        "title": "颂古四十四首  其三五",
        "author": "释师范",
        "content": "一掷神杯定吉凶，再占重卜转灵通。\n分明见了今年事，却说明年事不同。",
        "dynasty": "宋",
        "collection_info": null
    },
    {
        "title": "颂古四十四首  其三六",
        "author": "释师范",
        "content": "梦裏思归问故乡，明明说与尚徉狂。\n白云尽处重回首，无限青山对夕阳。",
        "dynasty": "宋",
        "collection_info": null
    },
    {
        "title": "颂古四十四首  其三七",
        "author": "释师范",
        "content": "红轮决定沉西去，未审魂灵往那方。\n哭恸一声无处避，棹头亲见本爷娘。",
        "dynasty": "宋",
        "collection_info": null
    },
    {
        "title": "颂古四十四首  其三八",
        "author": "释师范",
        "content": "一年三百六十日，日日日从东畔出。\n昨夜黄昏又落西，茫茫无处寻踪迹。",
        "dynasty": "宋",
        "collection_info": null
    },
    {
        "title": "颂古四十四首  其三九",
        "author": "释师范",
        "content": "矜夸富贵，贱卖赤穷。\n杀人可恕，无礼难容。",
        "dynasty": "宋",
        "collection_info": null
    },
    {
        "title": "颂古四十四首  其四○",
        "author": "释师范",
        "content": "腊月三十日，开口便为敕。\n更拟问如何，明朝正月一。",
        "dynasty": "宋",
        "collection_info": null
    },
    {
        "title": "颂古四十四首  其四一",
        "author": "释师范",
        "content": "深深亲下拜，三代礼全该。\n此意如不然，玉帛云乎哉。",
        "dynasty": "宋",
        "collection_info": null
    },
    {
        "title": "颂古四十四首  其四二",
        "author": "释师范",
        "content": "大匠不巧，大儒不学。\n动辄中方圆，举皆成礼乐。\n堪笑乡村卖卜人，徒劳钻破乌龟殻。",
        "dynasty": "宋",
        "collection_info": null
    },
    {
        "title": "颂古四十四首  其四三",
        "author": "释师范",
        "content": "黯澹滩，黯澹滩，十隻船来九隻翻。\n惟有三山陈上舍，我向陆地裏行，看你奈我何。",
        "dynasty": "宋",
        "collection_info": null
    },
    {
        "title": "颂古四十四首  其四四",
        "author": "释师范",
        "content": "山花似锦水如蓝，突出干坤不露颜。\n曾踏武陵溪畔路，洞中春色异人间。",
        "dynasty": "宋",
        "collection_info": null
    },
    {
        "title": "花光十梅 悬崖放下",
        "author": "释师范",
        "content": "万仞崖头自放身，始知花发不干春。\n更从箇裏寻枝叶，笑倒当年树下人。",
        "dynasty": "宋",
        "collection_info": null
    },
    {
        "title": "花光十梅 绝后再苏",
        "author": "释师范",
        "content": "孤根脱落偃苍苔，冷地无端笑眼开。\n莫怪雪霜欺不得，只因曾向死中来。",
        "dynasty": "宋",
        "collection_info": null
    },
    {
        "title": "花光十梅 平地回春",
        "author": "释师范",
        "content": "万木千花冻未醒，东君无处觅归程。\n抬眸忽见春风面，的皪枝头数点青。",
        "dynasty": "宋",
        "collection_info": null
    },
    {
        "title": "花光十梅 淡中有味",
        "author": "释师范",
        "content": "半开半合荣枯外，似有似无闲淡中。\n自是一般风味别，笑他红紫斗芳丛。",
        "dynasty": "宋",
        "collection_info": null
    },
    {
        "title": "花光十梅 一枝横出",
        "author": "释师范",
        "content": "莫谓南枝能放花，傍分北秀亦堪夸。\n黄梅不用争高下，草本传来共一家。",
        "dynasty": "宋",
        "collection_info": null
    },
    {
        "title": "花光十梅 五叶联芳",
        "author": "释师范",
        "content": "花开五叶自芬芳，欺麝欺兰别是香。\n传得灵根元不朽，岂惟流落在花光。",
        "dynasty": "宋",
        "collection_info": null
    },
    {
        "title": "花光十梅 正偏自在",
        "author": "释师范",
        "content": "花合花开有正偏，不完全处却完全。\n要知根蔕从何得，多见生埋洞水边。",
        "dynasty": "宋",
        "collection_info": null
    },
    {
        "title": "花光十梅 高下随宜",
        "author": "释师范",
        "content": "树有高低枝短长，花开随处恰相当。\n都缘妙得毫端趣，竖抹横拖总不妨。",
        "dynasty": "宋",
        "collection_info": null
    },
    {
        "title": "花光十梅 幻花灭尽",
        "author": "释师范",
        "content": "花分枝北与枝南，向背横斜有许般。\n何待支郎强描邈，开时便作谢时看。",
        "dynasty": "宋",
        "collection_info": null
    },
    {
        "title": "花光十梅 实相常圆",
        "author": "释师范",
        "content": "黄底自黄青底青，枝头一一见天真。\n如今酸涩都忘了，核子如何举似人。",
        "dynasty": "宋",
        "collection_info": null
    },
    {
        "title": "朝阳穿破衲",
        "author": "释师范",
        "content": "横片竖片胡乱搭，长针短针信意联。\n但见日头东畔出，不知尘世是何年。",
        "dynasty": "宋",
        "collection_info": null
    },
    {
        "title": "对月了残经",
        "author": "释师范",
        "content": "入海算沙徒自疲，风前月下几攒眉。\n即今休去便休去，欲觅了时无了时。",
        "dynasty": "宋",
        "collection_info": null
    },
    {
        "title": "入己还闭",
        "author": "释师范",
        "content": "南方经历几云烟，收得珍奇货满船。\n弹指便风帆到岸，一时翻作大光钱。",
        "dynasty": "宋",
        "collection_info": null
    },
    {
        "title": "怀古",
        "author": "释师范",
        "content": "空山寥寥，黄叶萧萧。\n斯人不来兮，暮待之以朝。\n斯人或来兮，两无语而意消。\n归去也，衣飘飘，路迢迢。\n谁同其孤标，月在青霄。",
        "dynasty": "宋",
        "collection_info": null
    },
    {
        "title": "四威仪  其一",
        "author": "释师范",
        "content": "山中行，移步放教轻。\n无别意，恐他幽鸟惊。",
        "dynasty": "宋",
        "collection_info": null
    },
    {
        "title": "四威仪  其二",
        "author": "释师范",
        "content": "山中住，落叶不知数。\n无人扫，翳却松门路。",
        "dynasty": "宋",
        "collection_info": null
    },
    {
        "title": "四威仪  其三",
        "author": "释师范",
        "content": "山中坐，习闲成懒惰。\n少献花，但见猿偷菓。",
        "dynasty": "宋",
        "collection_info": null
    },
    {
        "title": "四威仪  其四",
        "author": "释师范",
        "content": "山中卧，不知时节过。\n雨打窗，好梦都惊破。",
        "dynasty": "宋",
        "collection_info": null
    },
    {
        "title": "次建康留守赵龙图雷音堂韵  其一",
        "author": "释师范",
        "content": "晴空霹雳绝追寻，听者须教辨者瘖。\n坐断封疆行正令，迥然超越去来今。",
        "dynasty": "宋",
        "collection_info": null
    },
    {
        "title": "次建康留守赵龙图雷音堂韵  其二",
        "author": "释师范",
        "content": "底事明明不用寻，通身有口却如瘖。\n笑他卢老能多事，引蔓牵枝诳古今。",
        "dynasty": "宋",
        "collection_info": null
    },
    {
        "title": "次建康留守赵龙图雷音堂韵  其三",
        "author": "释师范",
        "content": "居士门高几万寻，曾聆一语警肓瘖。\n谁知千里同风事，历历分明在目今。",
        "dynasty": "宋",
        "collection_info": null
    },
    {
        "title": "次平江知府邹编修韵  其一",
        "author": "释师范",
        "content": "曹溪平地起风涛，后代船高水亦高。\n寄语随流入流者，更须抛却手中篙。",
        "dynasty": "宋",
        "collection_info": null
    },
    {
        "title": "次平江知府邹编修韵  其二",
        "author": "释师范",
        "content": "曾驾铁船惊海涛，想应不怕浪头高。\n鄞江一滴浑无有，切莫妄传深几篙。",
        "dynasty": "宋",
        "collection_info": null
    },
    {
        "title": "次长沙赵督相送惠首座韵  其一",
        "author": "释师范",
        "content": "行脚亲曾到地头，固知不是等闲游。\n归时有问五峰信，为报龙渊已绝流。",
        "dynasty": "宋",
        "collection_info": null
    },
    {
        "title": "次长沙赵督相送惠首座韵  其二",
        "author": "释师范",
        "content": "绝流之句许谁知，独有毗耶老古锥。\n非是望梅图止渴，调羹已熟向南枝。",
        "dynasty": "宋",
        "collection_info": null
    },
    {
        "title": "次韵题大梅常禅师塔  其一",
        "author": "释师范",
        "content": "马师问处没踪由，或示三冬话九秋。\n认着即心心即佛，一丝头是一丝头。",
        "dynasty": "宋",
        "collection_info": null
    },
    {
        "title": "次韵题大梅常禅师塔  其二",
        "author": "释师范",
        "content": "茫茫摘叶与寻枝，独许山翁亲见伊。\n点着直行三万里，至今脚迹少人知。",
        "dynasty": "宋",
        "collection_info": null
    },
    {
        "title": "次韵题大梅常禅师塔  其三",
        "author": "释师范",
        "content": "视死生如游戏场，固知老子不曾亡。\n祇今何处问消息，风递梅花扑鼻孔。",
        "dynasty": "宋",
        "collection_info": null
    },
    {
        "title": "寄云居掩室和尚  其一",
        "author": "释师范",
        "content": "鹫峰云散霜天冷，南北东西片月孤。\n喜得江湖好消息，点胸尊者在云居。",
        "dynasty": "宋",
        "collection_info": null
    },
    {
        "title": "寄云居掩室和尚  其二",
        "author": "释师范",
        "content": "几回梦到白云颠，欲往难禁懒病牵。\n何日相依倾倒夜，月寒千嶂一声猿。",
        "dynasty": "宋",
        "collection_info": null
    },
    {
        "title": "寄云居掩室和尚  其三",
        "author": "释师范",
        "content": "从来有口挂虚壁，谁信如今口亦无。\n因记通身红烂客，无端白纸强涂糊。",
        "dynasty": "宋",
        "collection_info": null
    },
    {
        "title": "少室",
        "author": "释师范",
        "content": "尘蒙虚壁冷萧萧，未厌家风太寂寥。\n门外依前积深雪，不知谁肯立齐腰。",
        "dynasty": "宋",
        "collection_info": null
    },
    {
        "title": "止翁",
        "author": "释师范",
        "content": "万法都卢归一法，一法不知何所归。\n肚饥买箇油{飠兹}吃，吃了油{飠兹}肚不饥。",
        "dynasty": "宋",
        "collection_info": null
    },
    {
        "title": "石田",
        "author": "释师范",
        "content": "纷纷多是竞膏腴，确实谁能下一锄。\n几见萌心还㦬欛，只缘无处着工夫。",
        "dynasty": "宋",
        "collection_info": null
    },
    {
        "title": "别浦",
        "author": "释师范",
        "content": "东海西边西海南，芦花袅袅水漫漫。\n谢郎犹自不知处，莫作寻常洲渚看。",
        "dynasty": "宋",
        "collection_info": null
    },
    {
        "title": "高原",
        "author": "释师范",
        "content": "佛祖仰望不及处，暗通一线几何深。\n冰严雪冷无人会，空泻断崖千万寻。",
        "dynasty": "宋",
        "collection_info": null
    },
    {
        "title": "死翁",
        "author": "释师范",
        "content": "一惊涂毒皷，脱尔丧全躯。\n谁信髑髅上，重生颔下鬚。",
        "dynasty": "宋",
        "collection_info": null
    },
    {
        "title": "復古",
        "author": "释师范",
        "content": "麦已登场稻满田，蒉桴土鼓乐平平。\n不知将谓羲皇世，元是天开宝庆年。",
        "dynasty": "宋",
        "collection_info": null
    },
    {
        "title": "云谷",
        "author": "释师范",
        "content": "或卷或舒多变态，随呼随应发天真。\n谁知路转峰回处，幽鸟啼芳别是春。",
        "dynasty": "宋",
        "collection_info": null
    },
    {
        "title": "枯木",
        "author": "释师范",
        "content": "不入樵夫手，不登郢匠门。\n只么老丘壑，且无刀斧痕。",
        "dynasty": "宋",
        "collection_info": null
    },
    {
        "title": "无际",
        "author": "释师范",
        "content": "儱侗復儱侗，平夷更平夷。\n伸手不见掌，赵州东院西。",
        "dynasty": "宋",
        "collection_info": null
    },
    {
        "title": "讷堂",
        "author": "释师范",
        "content": "德山无语归方丈，象骨低头入草庵。\n大鹏一举九万里，篱边燕雀空呢喃。",
        "dynasty": "宋",
        "collection_info": null
    },
    {
        "title": "淈𣸩",
        "author": "释师范",
        "content": "抓头忘痒处，弄物不知名。\n一箇无分晓，千金买不成。",
        "dynasty": "宋",
        "collection_info": null
    },
    {
        "title": "常觉",
        "author": "释师范",
        "content": "暂时不在还同死，彻底惺惺亦自瞒。\n长爱东村老婆子，逢僧也解道和南。",
        "dynasty": "宋",
        "collection_info": null
    },
    {
        "title": "琴枕",
        "author": "释师范",
        "content": "巧出焦桐样，淳含太古音。\n多因和梦听，只作夜虫吟。",
        "dynasty": "宋",
        "collection_info": null
    },
    {
        "title": "跛翁",
        "author": "释师范",
        "content": "平常行一步，却不堕平常。\n尽道脚长短，谁知脚短长。",
        "dynasty": "宋",
        "collection_info": null
    },
    {
        "title": "臭庵",
        "author": "释师范",
        "content": "全无气息，直是熏人。\n无鼻孔者，方堪与隣。",
        "dynasty": "宋",
        "collection_info": null
    },
    {
        "title": "次野云南和尚雪窦锦镜韵",
        "author": "释师范",
        "content": "万象融一奁，九色犹未多。\n圆浄出良范，罗纹非巧梭。\n有样不可制，无痕安用磨。\n试问光影亡，如何復如何。",
        "dynasty": "宋",
        "collection_info": null
    },
    {
        "title": "送赵龙图归四明",
        "author": "释师范",
        "content": "昔年曾约归四明，掇钵共饭莆菜羹。\n东园蔬荠几衰长，望之何以辜斯盟。\n铿铿小节何足拘，大名当振声谹谹。\n旌旗不动剿胡种，屈伸一臂逾长城。\n淮甸既肃四海肃，丰功盛德应难名。\n了知八珍与藜苋，清闲富贵但等平。\n我罹劫火固无闷，公视昼锦不以荣。\n七佛承承竟何据，六祖忉忉空碗鸣。\n君不见剎竿头上铁龙头，鸿毛至重山岳轻。",
        "dynasty": "宋",
        "collection_info": null
    },
    {
        "title": "送无相和尚归乡",
        "author": "释师范",
        "content": "同名同号同桑梓，同住江湖亡彼此。\n有时同上孤峰巅，有时同下沧溟底。\n苦同忧，乐同喜，金博金兮水洗水。\n有时捩转铁面皮，心口全然不相似。\n你若住兮我即行，你若行兮我即止。\n白日青天轰怒雷，平地无风波浪起。\n非不非，是不是，西川大随，桐城投子。",
        "dynasty": "宋",
        "collection_info": null
    },
    {
        "title": "送讷堂和尚住秀之天宁",
        "author": "释师范",
        "content": "苏州有，常州有。\n真箇有，未尝有。\n贱时倾国不可换，贵则陪钱挜一斗。\n伸一手，缩一手，日月奔忙，山河倒走。\n济北瞎馿退三步，跛脚云门大张口。\n阿呵呵，只今此话大行，何待三十年后。",
        "dynasty": "宋",
        "collection_info": null
    },
    {
        "title": "送率庵和尚住云居",
        "author": "释师范",
        "content": "东湖水深蟠老龙，晨昏出没无定踪。\n开口合口喷香雾，举足下足生阴风。\n而今改宅云居去，威风万窍声号怒。\n谓言不是抉珠人，未应轻踏瓯峰路。",
        "dynasty": "宋",
        "collection_info": null
    },
    {
        "title": "送凝藏主归蜀",
        "author": "释师范",
        "content": "凝藏主，五载恶相聚。\n我既横点头，公亦未相许。\n就中犹尀耐，拗折露明柱。\n似此拙去就，端的不可恕。\n萧萧九月风露寒，忽来告别还乡去。\n临歧可煞没巴鼻，却要就我觅转语。\n一转语，如何举，湿纸裹大虫，大棒打老鼠。\n阿呵呵，无你会处。",
        "dynasty": "宋",
        "collection_info": null
    },
    {
        "title": "送昙藏主雪峰见痴绝",
        "author": "释师范",
        "content": "世上有蛇皆可弄，南山鳖鼻不可动。\n动着冷口暗伤人，伤人至死未知痛。\n子今去也，当自着便宜。\n后日毒遭一口归来，莫道山僧不曾说与伊。",
        "dynasty": "宋",
        "collection_info": null
    },
    {
        "title": "送侄昭上人归乡",
        "author": "释师范",
        "content": "昭昭灵灵是何物，非物非心亦非佛。\n五湖云衲竞头参，空把光阴恣埋没。\n我游江湖三十有四年，饱饭之余，一味闲打眠。\n子今迢迢苦寻讨，不知寻讨何慕焉。\n问吾道，今年大熟收成早。\n问吾禅，秋林噪晚声喧喧。\n抖擞屎肠都说了，莫将一字归去容易空流传。\n斯言写就相违别，目断家山云迭迭。\n我亦欲归归不得，千里万里一条铁。",
        "dynasty": "宋",
        "collection_info": null
    },
    {
        "title": "林泉野人",
        "author": "释师范",
        "content": "乐哉林泉人，自得林泉趣。\n渴则掬泉饮，健则穿林去。\n几见幽鸟啼黄叶，聚熏入奏雪飞絮。\n四时适吾意，万象为吾侣。\n有人更问意如何，笑指岩前大松树。\n阿呵呵，快活快活，有甚讨处。",
        "dynasty": "宋",
        "collection_info": null
    },
    {
        "title": "再铸粥锅",
        "author": "释师范",
        "content": "不解多方锢鏴成，一锤打破与重烹。\n等闲脱体离窠臼，煮粥依前不是羹。",
        "dynasty": "宋",
        "collection_info": null
    },
    {
        "title": "大芙蓉接待",
        "author": "释师范",
        "content": "水云何处觅行踪，踏破天台雁荡峰。\n脚力尽时消息在，小芙蓉接大芙蓉。",
        "dynasty": "宋",
        "collection_info": null
    },
    {
        "title": "宁海接待",
        "author": "释师范",
        "content": "烟波尽处良田阔，歧路穷时活计新。\n南北憧憧故多士，不知谁是饱参人。",
        "dynasty": "宋",
        "collection_info": null
    },
    {
        "title": "鷄鸣接待",
        "author": "释师范",
        "content": "水云遇夜须投宿，饭饱何妨又进程。\n山主岂徒开接待，养鷄意在五更鸣。",
        "dynasty": "宋",
        "collection_info": null
    },
    {
        "title": "元道士",
        "author": "释师范",
        "content": "黄衣舍去混缁衣，弃却甜桃摘醋梨。\n酸涩一时尝过了，攒眉归去许谁知。",
        "dynasty": "宋",
        "collection_info": null
    },
    {
        "title": "浄道士",
        "author": "释师范",
        "content": "伊予头脑不相似，鼻孔由来只一般。\n冷地自家亲摸着，老君元戴楮皮冠。",
        "dynasty": "宋",
        "collection_info": null
    },
    {
        "title": "相士",
        "author": "释师范",
        "content": "鳞皴一块烂枯柴，几见春风长绿苔。\n岂谓先生也相许，馿年决定放花开。",
        "dynasty": "宋",
        "collection_info": null
    },
    {
        "title": "无方刊字",
        "author": "释师范",
        "content": "道在贵亡覊，宁容滞一涯。\n是山皆有石，随处可镌碑。",
        "dynasty": "宋",
        "collection_info": null
    },
    {
        "title": "释迦出山相赞",
        "author": "释师范",
        "content": "入山去，何所图。\n出山来，胡为乎。\n早知今日事，悔不慎当初。",
        "dynasty": "宋",
        "collection_info": null
    },
    {
        "title": "观音大士赞  其一",
        "author": "释师范",
        "content": "提起数珠呈伎俩，无端弄出孩童相。\n何似月明霜满天，孤猿啼断千峰上。",
        "dynasty": "宋",
        "collection_info": null
    },
    {
        "title": "观音大士赞  其二",
        "author": "释师范",
        "content": "随流入流，无所分别。\n处处圜通，头头漏泄。\n云浄八纮天宇宽，万顷波心莲一叶。",
        "dynasty": "宋",
        "collection_info": null
    },
    {
        "title": "观音大士赞  其三",
        "author": "释师范",
        "content": "寂灭现前，如月在天。\n分身利物，影含百川。\n是所谓不然而然，虚而通，静而应。\n万国春容，千江月影。\n如今何处求普门，一声鹤唳寒松顶。",
        "dynasty": "宋",
        "collection_info": null
    },
    {
        "title": "观音大士赞  其四",
        "author": "释师范",
        "content": "大哉观自在，善观诸音声。\n而于诸音声，不作音声见。\n是见亦寂灭，亦无寂灭者。\n由是离众苦，处处得解脱。\n分身十方剎，救度于一切。\n然于救度中，而无救度想。\n如春在百花，不分长短枝。\n又如月在水，不分大小器。\n寻声随所念，平等获利益。\n是三十二应，十四无畏法。\n无量方便门，一一皆成就。\n一一成就处，当体皆如幻。\n我观如幻相，愿作如幻讚。\n若有见闻者，当作如是观。",
        "dynasty": "宋",
        "collection_info": null
    },
    {
        "title": "渔妇观音赞  其一",
        "author": "释师范",
        "content": "腥秽通身不自知，更来渔市讨便宜。\n就中活底无多子，提向风前卖与谁。",
        "dynasty": "宋",
        "collection_info": null
    },
    {
        "title": "渔妇观音赞  其二",
        "author": "释师范",
        "content": "篮内鱼，衣中珠。\n见买见卖，少实多虚。",
        "dynasty": "宋",
        "collection_info": null
    },
    {
        "title": "文殊大士为龙女说法赞",
        "author": "释师范",
        "content": "文殊说法，所说何法。\n女子成佛，所成何佛。\n无法可说，无佛可成。\n卧龙奋迅，狮子嚬呻。",
        "dynasty": "宋",
        "collection_info": null
    },
    {
        "title": "三教合面相赞",
        "author": "释师范",
        "content": "一三三一，三一一三。\n解不能散，聚不成团。\n今古合成闭口面，只因门户有多般。",
        "dynasty": "宋",
        "collection_info": null
    },
    {
        "title": "十六罗汉赞",
        "author": "释师范",
        "content": "身如枯柴，心如断崖。\n万般神变，一种平怀。\n面面相看，究竟不知论底事。\n阿耨达池龙王，来日请佛斋。",
        "dynasty": "宋",
        "collection_info": null
    },
    {
        "title": "须菩提赞",
        "author": "释师范",
        "content": "头白齿豁，空腹高心。\n被憍尸迦当面上当，对维摩诘甘自屈沉。\n说甚解空称第一，只堪倚杖独沉吟。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释师范",
        "content": "露胸坦腹，皱眉搭嘴。\n做箇模样，是何仪轨。\n谓渠惺未必惺，请渠睡未必睡。\n吽吽奉化子，我侬识得你。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释师范",
        "content": "肉重千斤，智无半星。\n回头转脑，昧却天真。\n一处尤堪笑，街头等箇人。\n我当时若见，只缓缓地向他道，谢三娘秤银。",
        "dynasty": "宋",
        "collection_info": null
    },
    {
        "title": "布袋赞  其三",
        "author": "释师范",
        "content": "谁管你地，谁管你天。\n放下布袋，打一觉眠。\n若论当来补处，馿年更待馿年。",
        "dynasty": "宋",
        "collection_info": null
    },
    {
        "title": "布袋赞  其四",
        "author": "释师范",
        "content": "巡行掠布，既饱且醉。\n无用心处，打箇喷嚏。\n更言是真弥勒，想见别有假底。",
        "dynasty": "宋",
        "collection_info": null
    },
    {
        "title": "维摩居士赞  其一",
        "author": "释师范",
        "content": "诈病从来不可医，文殊特为下针锥。\n事褫一啄长三尺，问着依前似鼓槌。",
        "dynasty": "宋",
        "collection_info": null
    },
    {
        "title": "维摩居士赞  其二",
        "author": "释师范",
        "content": "示疾毗耶，平地风波。\n医不得处，病在口多。",
        "dynasty": "宋",
        "collection_info": null
    },
    {
        "title": "达磨祖师赞  其一",
        "author": "释师范",
        "content": "大破六宗，单传一心。\n游梁历魏，罕遇知音。\n少室九年空面壁，谁向同霜夜月沉沉。",
        "dynasty": "宋",
        "collection_info": null
    },
    {
        "title": "达磨祖师赞  其二",
        "author": "释师范",
        "content": "满面尽是胡鬚，当门却无版齿。\n纵不画影图形，东土有人识你。",
        "dynasty": "宋",
        "collection_info": null
    },
    {
        "title": "达磨祖师赞  其三",
        "author": "释师范",
        "content": "触忤梁王，恓恓渡江。\n九年冷坐，重重话堕。\n一花五叶自芬披，不在春风着意吹。",
        "dynasty": "宋",
        "collection_info": null
    },
    {
        "title": "祖师图赞",
        "author": "释师范",
        "content": "等是清平世界人，多因闲事长无明。\n使他箇箇能安分，图上何缘有姓名。",
        "dynasty": "宋",
        "collection_info": null
    },
    {
        "title": "丰干赞",
        "author": "释师范",
        "content": "浄土不居居秽土，良马不骑骑猛虎。\n回头转脑谩招呼，谁肯与伊为伴侣。",
        "dynasty": "宋",
        "collection_info": null
    },
    {
        "title": "寒山持经拾得手接  其一",
        "author": "释师范",
        "content": "手持经卷，付与同伦。\n己所不欲，勿施于人。",
        "dynasty": "宋",
        "collection_info": null
    },
    {
        "title": "寒山持经拾得手接  其二",
        "author": "释师范",
        "content": "自有一经，不肯受持。\n却从他觅，可煞愚痴。",
        "dynasty": "宋",
        "collection_info": null
    },
    {
        "title": "蚬子赞  其一",
        "author": "释师范",
        "content": "出手露脚，捞虾摝蚬。\n这穷鬼子，可贵可贱。\n纸钱堆裏谩藏身，莫言冷地无人见。",
        "dynasty": "宋",
        "collection_info": null
    },
    {
        "title": "蚬子赞  其二",
        "author": "释师范",
        "content": "溪尾溪头打野盘，捞虾摝蚬当朝餐。\n想应不是钓鰲手，得箇虾儿便喜欢。",
        "dynasty": "宋",
        "collection_info": null
    },
    {
        "title": "金华圣者赞",
        "author": "释师范",
        "content": "饱啖猪头肉，长斋不吃素。\n莫言滋味别，要且少盐醋。\n吽吽，大有着你处。",
        "dynasty": "宋",
        "collection_info": null
    },
    {
        "title": "端狮子赞",
        "author": "释师范",
        "content": "要弄便弄，要置便置。\n眼晴倒转，眉毛踢起。\n虽然好箇金毛，争奈爪牙未备。",
        "dynasty": "宋",
        "collection_info": null
    },
    {
        "title": "普化赞",
        "author": "释师范",
        "content": "恣意放颠放獃，走徧前街后街。\n就中一处尀耐，大悲院裏有斋。",
        "dynasty": "宋",
        "collection_info": null
    },
    {
        "title": "泉大道赞",
        "author": "释师范",
        "content": "这瞎秃，无捡束。\n浴龙湫，繫蛇腹。\n瓢裏酒，钵裏肉。\n到头底事若为论，郴州城中六月六。",
        "dynasty": "宋",
        "collection_info": null
    },
    {
        "title": "郁山主赞",
        "author": "释师范",
        "content": "收得蚌蛤珠，夸张无价数。\n我侬不怪他，他是村山主。",
        "dynasty": "宋",
        "collection_info": null
    },
    {
        "title": "言法华赞",
        "author": "释师范",
        "content": "褰裳而趋，或然而住。\n咄咄书空，喃喃独语。\n尽语渠侬转法华，知得身心在何处。",
        "dynasty": "宋",
        "collection_info": null
    },
    {
        "title": "鸟窠赞",
        "author": "释师范",
        "content": "佛法有些子，言中设网罗。\n布毛吹起处，依旧不离窠。",
        "dynasty": "宋",
        "collection_info": null
    },
    {
        "title": "临济赞  其一",
        "author": "释师范",
        "content": "善战不动旗鎗，善缚不加绳约。\n其毒犹恒山之蛇，被伤者决定无药。",
        "dynasty": "宋",
        "collection_info": null
    },
    {
        "title": "临济赞  其二",
        "author": "释师范",
        "content": "窃不见踪，败不见赃。\n是真白拈，其谁与当。",
        "dynasty": "宋",
        "collection_info": null
    },
    {
        "title": "临济赞  其三",
        "author": "释师范",
        "content": "晴空轰霹雳，官路栽荆棘。\n没兴遭逢着，前凶后不吉。",
        "dynasty": "宋",
        "collection_info": null
    },
    {
        "title": "忠道者赞",
        "author": "释师范",
        "content": "听教一味瞌睡，参禅不入炉冶。\n盗橘过于挥剑，骑虎稳如乘马。\n伎俩元来箇样生，几乎唤作忠道者。",
        "dynasty": "宋",
        "collection_info": null
    },
    {
        "title": "灵照女赞",
        "author": "释师范",
        "content": "有髻垂肩，无鞋磹脚。\n一掬精神，十分销铄。\n最苦拈来泼罩篱，风前索价无人着。",
        "dynasty": "宋",
        "collection_info": null
    },
    {
        "title": "常不轻童子赞",
        "author": "释师范",
        "content": "作佛名何佛，不轻成自轻。\n谁知眼睛裏，箇箇有瞳人。",
        "dynasty": "宋",
        "collection_info": null
    },
    {
        "title": "丰干寒拾虎四睡赞",
        "author": "释师范",
        "content": "善者未必善，恶者未必恶。\n彼此不忘怀，如何睡得着。\n恶者难为善，善者难为恶。\n老虎既忘机，如何睡不着。",
        "dynasty": "宋",
        "collection_info": null
    },
    {
        "title": "题岩寒拾",
        "author": "释师范",
        "content": "五峰路上，双磵寺前。\n藏头露面，抚背拍肩。\n举笔欲题题不得，断崖千仞锁寒烟。",
        "dynasty": "宋",
        "collection_info": null
    },
    {
        "title": "圜悟赞",
        "author": "释师范",
        "content": "坐底是谁，立底是谁。\n两枚漆桶，一种无知。\n非惟咈诟啒㖀，恣意凤林咤之。\n坏尽东山穷活计，都因这汉两爷儿。",
        "dynasty": "宋",
        "collection_info": null
    },
    {
        "title": "大慧赞",
        "author": "释师范",
        "content": "僧中之龙，法中之王。\n讚不及处，衡阳梅阳。",
        "dynasty": "宋",
        "collection_info": null
    },
    {
        "title": "破庵赞  其一",
        "author": "释师范",
        "content": "噫嚱吁，何人欤。\n无德可敬，无言可书。\n非横灭族，是真瞎馿。\n有口不能駡得，捲而分付云居。",
        "dynasty": "宋",
        "collection_info": null
    },
    {
        "title": "破庵赞  其二",
        "author": "释师范",
        "content": "生平萧散，浑无覊绊。\n奋恶拳头，打会禅汉。\n我尝一见，口似匾檐。\n凡侍之者，莫知其几，往往瞠乎其后，终莫得其畔岸。\n是故不可毁，不可讚，至于不可奈何。\n但如今必要知其所窃之羊，谩去西边屋角头蜂桶裏寻看。",
        "dynasty": "宋",
        "collection_info": null
    },
    {
        "title": "无相赞",
        "author": "释师范",
        "content": "重如山，静如水。\n轻轻触着，双眉剔起。\n这般漏绽许谁知，分付天章破家子。",
        "dynasty": "宋",
        "collection_info": null
    },
    {
        "title": "孟保相赞",
        "author": "释师范",
        "content": "澄之不清，混之不杂。\n融融澹澹，辛辛辣辣。\n径山横赞竖赞，终是赞之不着。\n但以手加额，道箇南无大慈大悲救苦救难杀人不眨眼底观世音菩萨。",
        "dynasty": "宋",
        "collection_info": null
    },
    {
        "title": "邹编修请赞",
        "author": "释师范",
        "content": "骨棱层，髮䰐鬖。\n且不安分，更说指南。\n置须弥卢于一针锋，贮四大海于无底篮。\n不知世有谁知己，朴庵。",
        "dynasty": "宋",
        "collection_info": null
    },
    {
        "title": "彰圣辉长老请赞",
        "author": "释师范",
        "content": "一之上，三之下。\n有来由，无缝罅。\n是甚牛溲马浡，刚自辽天索价，累及儿孙成话欛。",
        "dynasty": "宋",
        "collection_info": null
    },
    {
        "title": "兴化益长老请赞",
        "author": "释师范",
        "content": "益无所益，为无所为。\n迥超玄化，杳绝机宜。\n桃红李白自芬披，问着东风总不知。",
        "dynasty": "宋",
        "collection_info": null
    },
    {
        "title": "定慧圻长老请赞",
        "author": "释师范",
        "content": "诈哑徉聋，指西作东。\n肆无所畏，说大脱空。\n弯弓曾发蓬蒿箭，射中南山白额虫。",
        "dynasty": "宋",
        "collection_info": null
    },
    {
        "title": "延庆日长老请赞",
        "author": "释师范",
        "content": "不爱人赞，不怕人谤。\n令是一条筋，见者难近傍。\n要识渠侬端的，日在东山之上。",
        "dynasty": "宋",
        "collection_info": null
    },
    {
        "title": "伦侍者请赞",
        "author": "释师范",
        "content": "见假像真，弄真像假。\n裂破面门，非馿非马。\n世上有谁亲见来，天台方岩伦侍者。",
        "dynasty": "宋",
        "collection_info": null
    },
    {
        "title": "东林日长老请赞",
        "author": "释师范",
        "content": "无德可崇，无善可从。\n近之不吉，远之必凶。\n傲慢释迦文，说甚临济宗。\n谁知目视凌霄外，意在庐山五老峰。",
        "dynasty": "宋",
        "collection_info": null
    },
    {
        "title": "觉际融长老请赞",
        "author": "释师范",
        "content": "无箇模样，画箇模样。\n既有模样，是甚模样。\n节节危梁十二层，垂垂白髮三千丈。",
        "dynasty": "宋",
        "collection_info": null
    },
    {
        "title": "曹山榘长老请赞",
        "author": "释师范",
        "content": "头圆象天，足方象地。\n耳朵闻声，鼻孔出气。\n马驹踏杀天下人，瞎馿不受灵山记。",
        "dynasty": "宋",
        "collection_info": null
    },
    {
        "title": "洪长老请赞",
        "author": "释师范",
        "content": "西有岷峨，南有雪峰。\n灵龟未爆，爻象重重。\n拈却玄沙白袋，自然千里同风。",
        "dynasty": "宋",
        "collection_info": null
    },
    {
        "title": "永寿础长老请赞",
        "author": "释师范",
        "content": "怒駡当慈悲，脱空成善巧。\n三钱买李子，偏向赤边咬。\n如今此话许谁知，永寿破家真种草。",
        "dynasty": "宋",
        "collection_info": null
    },
    {
        "title": "因大师请赞",
        "author": "释师范",
        "content": "不是神，不是鬼。\n突出人前，是何面嘴。\n妙因等闲觑破，扣齿擎拳顶礼。\n唵苏嚧苏嚧㗭唎㗭唎。",
        "dynasty": "宋",
        "collection_info": null
    },
    {
        "title": "日本琳上人请赞",
        "author": "释师范",
        "content": "头拄天，脚踏地。\n大宋国裏鼻孔，日本国裏出气。\n觉琳持此归故乡，大似波斯入闹市。",
        "dynasty": "宋",
        "collection_info": null
    },
    {
        "title": "禅人请赞  其一",
        "author": "释师范",
        "content": "似牛无角，似馿欠尾。\n突箇形容，诚难比拟。\n无所思，无所为，卧月眠云谁得知。",
        "dynasty": "宋",
        "collection_info": null
    },
    {
        "title": "禅人请赞  其二",
        "author": "释师范",
        "content": "眼裏没瞳人，鼻头无孔窍。\n单卖赤髮综，鬼见拍手笑。\n世有愚痴箇样僧，难为名字上传灯。",
        "dynasty": "宋",
        "collection_info": null
    },
    {
        "title": "禅人请赞  其三",
        "author": "释师范",
        "content": "人道脱似，我道不似。\n口少四方，眉欠八字。\n不是普丰清上人，定应唤作王蛮子。",
        "dynasty": "宋",
        "collection_info": null
    },
    {
        "title": "禅人请赞  其四",
        "author": "释师范",
        "content": "鬚髮蓬松，眼孔定动。\n解拈死货，手头活弄。\n触着梧桐老树桩，等闲惊起丹山凤。",
        "dynasty": "宋",
        "collection_info": null
    },
    {
        "title": "禅人请赞  其五",
        "author": "释师范",
        "content": "这瞎贼，无覊勒。\n指槐駡柳，将南作北。\n横也凑他不得，竖也凑他不得。\n谁知箩裏生姜，元是井中侯黑。",
        "dynasty": "宋",
        "collection_info": null
    },
    {
        "title": "禅人请赞  其六",
        "author": "释师范",
        "content": "僻性拗木枕，天生没意智。\n自己独冤家，佛祖闲奴婢。\n尝闻一饱忘百饥，今日山僧身便是。",
        "dynasty": "宋",
        "collection_info": null
    },
    {
        "title": "禅人请赞  其七",
        "author": "释师范",
        "content": "大不可忽，细不可欺。\n丘岳之崇，起于毫釐。\n善恶之积，发乎隠微。\n洞彻根源，迥绝机宜。\n可以拈一尘融十虚以无遗。",
        "dynasty": "宋",
        "collection_info": null
    },
    {
        "title": "小师德輶请赞",
        "author": "释师范",
        "content": "喜一上，怒一上，少机关，足伎俩。\n硬把虚空量，刚道有一丈。\n似这般会算底本师，如何唤作无准和尚。",
        "dynasty": "宋",
        "collection_info": null
    },
    {
        "title": "德义请赞",
        "author": "释师范",
        "content": "义出丰年，俭生不孝。\n自古自今，岂容师教。\n义兮义兮知不知，官税了兮何用钞。",
        "dynasty": "宋",
        "collection_info": null
    },
    {
        "title": "德浚请赞",
        "author": "释师范",
        "content": "踞胡床，握麈尾，默默自问，谁家之子。\n宁可併吃五斗醋，不敢说着东山下左边底。",
        "dynasty": "宋",
        "collection_info": null
    },
    {
        "title": "题牧牛图",
        "author": "释师范",
        "content": "谁家牯，谁家犊。\n溪东溪西，水甘草足。\n宜乎后夜当春耕，懹袖应难秘斯轴。",
        "dynasty": "宋",
        "collection_info": null
    },
    {
        "title": "题僧画草虫",
        "author": "释师范",
        "content": "似则似矣，是则未是。\n若是伶利衲僧，不作这般虫豸。",
        "dynasty": "宋",
        "collection_info": null
    },
    {
        "title": "临终偈",
        "author": "释师范",
        "content": "来时空索索，去也赤条条。\n更要问端的，天台有石桥。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释师范",
        "content": "尽力提持只一刀，狸奴从此脱皮毛。\n血流满地成狼籍，暗为春风染小桃。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释师范",
        "content": "晴空轰霹雳，官路栽荆棘。\n没兴遭逢着，前凶后不吉。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释师范",
        "content": "失脚溪桥两眼枯，错将鱼目作明珠。\n直饶尘尽光生也，照破山河梦见无。",
        "dynasty": "宋",
        "collection_info": null
    },
    {
        "title": "天神二首  其一",
        "author": "释师范",
        "content": "天下梅花主，扶桑文字祖。\n这个正法眼，云门答道普。",
        "dynasty": "宋",
        "collection_info": null
    },
    {
        "title": "天神二首  其二",
        "author": "释师范",
        "content": "菅君本不假凡胎，直自灵山会上来。\n五百年间无识者，扶桑佛法一枝梅。",
        "dynasty": "宋",
        "collection_info": null
    },
    {
        "title": "中秋",
        "author": "广利寺僧",
        "content": "吾心似秋月，碧潭清皎洁。\n无物堪比伦，教我如何说。",
        "dynasty": "宋",
        "collection_info": null
    },
    {
        "title": "解夏小参问无准禅师",
        "author": "僧某",
        "content": "选佛场开日，丛林气象新。\n心空及第者，毕竟是何人。",
        "dynasty": "宋",
        "collection_info": null
    },
    {
        "title": "读柳子厚集",
        "author": "秦纲",
        "content": "崭然头角异，年少锐功名。\n身为才高累，名因宦谪成。\n山川助奇气，骚雅变遗声。\n千古罗池祀，昌黎报友情。",
        "dynasty": "宋",
        "collection_info": null
    },
    {
        "title": "偈",
        "author": "释妙堪",
        "content": "大荼毒鼓，轰天震地。\n转脑回头，横死万里。",
        "dynasty": "宋",
        "collection_info": null
    },
    {
        "title": "颂古",
        "author": "释妙堪",
        "content": "一人客路如天远，一箇归心似箭轻。\n彼此征途虽有异，须知同日到天廷。",
        "dynasty": "宋",
        "collection_info": null
    },
    {
        "title": "游司空山",
        "author": "李韶",
        "content": "鹤驭凌云入紫微，水盘山绕五云飞。\n松杉老尽无消息，犹得千年一度归。",
        "dynasty": "宋",
        "collection_info": null
    },
    {
        "title": "游虎丘",
        "author": "李韶",
        "content": "望中平坦独崔嵬，根跨沧溟浪打回。\n不是巨灵潜擘与，祇应蓬岛暗飞来。\n经坛烟染千株石，丹井云封万古苔。\n翠色高通苏郡内，满城清雅绝尘埃。",
        "dynasty": "宋",
        "collection_info": null
    },
    {
        "title": "咏史",
        "author": "冯必大",
        "content": "亭长何曾识帝王，入关便解约三章。\n只消一勺清冷水，冷却秦锅百沸汤。",
        "dynasty": "宋",
        "collection_info": null
    },
    {
        "title": "题韩侂胄旧第  其一",
        "author": "国子监生",
        "content": "掀天声势祗冰山，广厦空余十万间。\n若使早知明哲计，肯将富贵博清闲。",
        "dynasty": "宋",
        "collection_info": null
    },
    {
        "title": "题韩侂胄旧第  其二",
        "author": "国子监生",
        "content": "花柳依然弄晚风，才郎袖手去无踪。\n不知郿坞金多少，争似卢门席不重。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "众鸟不喜亦不悲，又復别寻高树枝。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "倪允文",
        "content": "九关深处锁仙家，缥缈清都定不遐。\n草木曾留高庙跸，香灯常带紫宸麻。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "倪允文",
        "content": "巢父滩头甫着鞭，名山入眼驿程边。\n迂迴仅费商于地，领袖宁烦一介先。",
        "dynasty": "宋",
        "collection_info": null
    },
    {
        "title": "大涤洞天留题  其三",
        "author": "倪允文",
        "content": "笋舆轻捷绕坡陀，石窦抽关喷决河。\n幸许羊肠成坦履，不应狭路响风波。",
        "dynasty": "宋",
        "collection_info": null
    },
    {
        "title": "大涤洞天留题  其四",
        "author": "倪允文",
        "content": "洞裏群仙总未逢，天风吹快去匆匆。\n儒仙元自留官府，傥借刀圭得圣功。",
        "dynasty": "宋",
        "collection_info": null
    },
    {
        "title": "献帅府经历二首  其一",
        "author": "李申之",
        "content": "一饭感恩无地报，此心许国已天知。\n胸中千古蟠钟阜，一死鸿毛断不移。",
        "dynasty": "宋",
        "collection_info": null
    },
    {
        "title": "献帅府经历二首  其二",
        "author": "李申之",
        "content": "拟把孤忠报主知，主知未报已身疲。\n明朝定作长淮鬼，马革应烦为裹尸。",
        "dynasty": "宋",
        "collection_info": null
    },
    {
        "title": "句",
        "author": "李申之",
        "content": "区区已上和亲策，安得元戎一点头。",
        "dynasty": "宋",
        "collection_info": null
    },
    {
        "title": "瓜庐",
        "author": "薛师石",
        "content": "近来有新趣，买得薛能园。\n疎壤延瓜蔓，深锄去草根。\n花时长载酒，月夜正开门。\n最识田家乐，辛勤更不言。",
        "dynasty": "宋",
        "collection_info": null
    },
    {
        "title": "瓜庐至日即事",
        "author": "薛师石",
        "content": "西山起还伏，插入万丈潭。\n渔叟操桂棹，樵歌过草庵。\n年荒酒味薄，天旱井泉甘。\n不愿丘园贲，惟将易自参。",
        "dynasty": "宋",
        "collection_info": null
    },
    {
        "title": "送赵几道赴台州录事",
        "author": "薛师石",
        "content": "厅前绠汲何从来，清流海底通九垓。\n天河地脉㶏旋转，上中下井躔三台。\n满城桃花二仙种，方广金殿三门开。\n一时会上几许人，若匪佛种应仙才。\n于公徒知高其闾，岂识大化非胚胎。\n今兹送言暂相别，诗规笔诲纷崔嵬。\n傅说明星定入梦，方朔迹秽空谐诙。\n不昵不阿予与汝，古交淡淡无嫌猜。",
        "dynasty": "宋",
        "collection_info": null
    },
    {
        "title": "寄赵紫芝",
        "author": "薛师石",
        "content": "别后访消息，传言一半虚。\n前官已不就，所向定何如。\n苦雨厌羁思，春风欺旧庐。\n怀人闭门夕，专拟寄来书。",
        "dynasty": "宋",
        "collection_info": null
    },
    {
        "title": "会宿赵紫芝宅",
        "author": "薛师石",
        "content": "郊居无一事，喜见友人来。\n促席坐添火，推窗立看梅。\n论诗漏欲尽，煮茗匣重开。\n此夜思徐照，墓松犹未栽。",
        "dynasty": "宋",
        "collection_info": null
    },
    {
        "title": "赠达西堂",
        "author": "薛师石",
        "content": "却罢住山缘，归来又十年。\n自知身是妄，常道钵休传。\n塔路修来直，纱灯影处圆。\n与吾相对坐，语嘿尽通禅。",
        "dynasty": "宋",
        "collection_info": null
    },
    {
        "title": "寄蔡任",
        "author": "薛师石",
        "content": "不见三百日，问君消息多。\n身閒诗有味，水浄月无波。\n琴裏怀孤竹，书中寄永和。\n遥怜一江隔，何计得相过。",
        "dynasty": "宋",
        "collection_info": null
    },
    {
        "title": "送赵紫芝入金陵幕",
        "author": "薛师石",
        "content": "为官亦僦居，官况定何如。\n昨夜交游散，满湖秋雨疎。\n此邦佳丽久，旧吏拜参初。\n喜是贤侯幕，新年有荐书。",
        "dynasty": "宋",
        "collection_info": null
    },
    {
        "title": "读刘靖君碑",
        "author": "薛师石",
        "content": "儒生身上事皆成，身外浮华亦甚轻。\n种竹满山门径小，挂冠当路树枝横。\n几于颜子三生寿，分得陶潜一字名。\n何处时令见前辈，只看碑语自心清。",
        "dynasty": "宋",
        "collection_info": null
    },
    {
        "title": "渔父词  其一",
        "author": "薛师石",
        "content": "十载江湖不上船，捲篷高卧月明天。\n今夜泊，杏花村，只有笭箵当酒钱。",
        "dynasty": "宋",
        "collection_info": null
    },
    {
        "title": "渔父词  其二",
        "author": "薛师石",
        "content": "邻家船上小姑儿，相问如何是别离。\n双堕髻，一弯眉，爱看红鳞比目鱼。",
        "dynasty": "宋",
        "collection_info": null
    },
    {
        "title": "渔父词  其三",
        "author": "薛师石",
        "content": "平明雾霭雨初晴，儿子敲鍼作钓成。\n香饵小，茧丝轻，钓得鱼儿不识名。",
        "dynasty": "宋",
        "collection_info": null
    },
    {
        "title": "渔父词  其四",
        "author": "薛师石",
        "content": "繫船兰沚鲙长鲈，白袷方袍忽访吾。\n神甚爽，貌全枯，莫是当年楚大夫。",
        "dynasty": "宋",
        "collection_info": null
    },
    {
        "title": "渔父词  其五",
        "author": "薛师石",
        "content": "春融水暖百花开，独棹扁舟过钓台。\n鸥与鹭，莫相猜，不是逃名不肯来。",
        "dynasty": "宋",
        "collection_info": null
    },
    {
        "title": "渔父词  其六",
        "author": "薛师石",
        "content": "夜来采石渡头眠，月下相逢李谪仙。\n歌一曲，别无言，白鹤飞来雪满船。",
        "dynasty": "宋",
        "collection_info": null
    },
    {
        "title": "渔父词  其七",
        "author": "薛师石",
        "content": "莫论轻重钓竿头，伴得船归即便休。\n酒味薄，胜空瓯，事事何须着意求。",
        "dynasty": "宋",
        "collection_info": null
    },
    {
        "title": "寄谢黄元信惠茶",
        "author": "薛师石",
        "content": "建溪金铤直几千，余性所嗜一已偏。\n寻常草卉不足进，龙团凤夸如珉坚。\n长鬚健卒前月到，手提茶器急取煎。\n妻儿攒眉笑苦涩，为言真味兹天然。\n易牙去已久，吾齿若贝编。\n枵肠岂废食，睡省非壮年。\n惜此余香滞喉颊，巡除吟咏声諓諓。\n诗成寄题建宁郡，主茶官吏俱时贤。\n合同缄印一时毕，进奉飞驰争春妍。\n天子不敢尝，荐以寝庙先。\n定自褒嘉到属郡，趣君密迩玉炉烟。\n一以此味沃天下，邪魔驱扫无留连。",
        "dynasty": "宋",
        "collection_info": null
    },
    {
        "title": "送子舒弟之官华亭",
        "author": "薛师石",
        "content": "执手难为别，愁看去棹孤。\n船官得閒散，春晚过皇都。\n书附海人便，花添住屋图。\n有时吟句稳，还忆老兄无。",
        "dynasty": "宋",
        "collection_info": null
    },
    {
        "title": "送张直翁之筠阳",
        "author": "薛师石",
        "content": "时平民事少，诗句定能清。\n况作江西去，放教秋水生。\n山花香淡泊，湘竹恨分明。\n朝士多知尔，慈溪旧有声。",
        "dynasty": "宋",
        "collection_info": null
    },
    {
        "title": "送赵端行廷对少寓期待之意",
        "author": "薛师石",
        "content": "甲科知亦有，难得是家传。\n定入中朝局，还支内赐钱。\n服青初解褐，班后忽超前。\n独谢归廊幕，诗呈第一篇。",
        "dynasty": "宋",
        "collection_info": null
    },
    {
        "title": "赠葛天民",
        "author": "薛师石",
        "content": "逃禅已得计，易姓岂云非。\n自说身如幻，常人见亦稀。\n亭边看荷叶，楼上挂蓑衣。\n几夜苏堤月，随君瘦影归。",
        "dynasty": "宋",
        "collection_info": null
    },
    {
        "title": "送卢次夔兼柬卢九秘书",
        "author": "薛师石",
        "content": "蔡邕初入直，撰着几书成。\n所取友若此，遥知人至清。\n朝回收疏稿，夜语杂诗情。\n愧我多年别，相烦一寄声。",
        "dynasty": "宋",
        "collection_info": null
    },
    {
        "title": "挽陈叔望",
        "author": "薛师石",
        "content": "少年曾是鲁诸生，为立功名别路行。\n尝捉宝刀严汉陛，再持符节领江城。\n绝怜诗律双金在，不见林塘五柳成。\n明日西山归葬处，踏青人散草初平。",
        "dynasty": "宋",
        "collection_info": null
    },
    {
        "title": "送叶季重之官吴门",
        "author": "薛师石",
        "content": "君继贤人业，试官阊阖门。\n但问要离墓，莫看真娘坟。\n虎丘寺前生野草，一花一叶皆丽好。\n用心冷淡不此嗜，自有诗礼长探讨。\n给旁余閒庭庑空，小舆应亦上垂虹。\n桥边风驶寄书便，只写平安报乃翁。\n我惭空空易疎斥，时亦抠衣侍函席。\n春膏流滑傥寄将，待写续经藏屋壁。",
        "dynasty": "宋",
        "collection_info": null
    },
    {
        "title": "寄赵叔鲁",
        "author": "薛师石",
        "content": "相知言莫尽，别后意如何。\n命笑春冰薄，愁因夜雨多。\n全家寓京国，无地着吟哦。\n会得穷通理，从余缉薜萝。",
        "dynasty": "宋",
        "collection_info": null
    },
    {
        "title": "酬刘子至",
        "author": "薛师石",
        "content": "寄来书一纸，别后喜安和。\n想见清高极，吟成秋思多。\n山头灵运立，月下谪仙歌。\n共是江湖客，斜阳各晒蓑。",
        "dynasty": "宋",
        "collection_info": null
    },
    {
        "title": "赋二十八字",
        "author": "薛师石",
        "content": "水满沟塍不愁旱，急催租税却忧贫。\n家人苦不怜予拙，雪袴冰衫要及晨。",
        "dynasty": "宋",
        "collection_info": null
    },
    {
        "title": "纪梦曲",
        "author": "薛师石",
        "content": "夜梦佳人姱且长，星冠霞帔云衣裳。\n双眉浅淡画春色，两耳炫耀垂珠珰。\n细步逡巡倏相近，世道人情不敢问。\n敛容正笑发一言，不识巫山云雨恨。\n自从十五学仙经，今年二十身骨清。\n天上有籍昇其名，长声短声歌紫琼。\n紫琼之章词宛转，永与人间风调远。\n余声未竟钟鼓鸣，雾散烟收人不见。",
        "dynasty": "宋",
        "collection_info": null
    },
    {
        "title": "水心先生惠顾瓜庐",
        "author": "薛师石",
        "content": "未成三径已荒芜，劳动先生枉棹过。\n数朵葵榴发深愧，一池鸥鹭避前呵。\n路通矮屋惟添草，桥压扁舟半没河。\n再见缁维访渔父，却无渔父听清歌。",
        "dynasty": "宋",
        "collection_info": null
    },
    {
        "title": "题南塘薛圃",
        "author": "薛师石",
        "content": "门对南塘水乱流，竹根橘柢自成洲。\n中閒老子隠名姓，只听渔歌今白头。",
        "dynasty": "宋",
        "collection_info": null
    },
    {
        "title": "巾山",
        "author": "薛师石",
        "content": "两峰争起入云层，半属虚空半属僧。\n斜日满山人到少，任蕃去后我来登。",
        "dynasty": "宋",
        "collection_info": null
    },
    {
        "title": "送赵端行",
        "author": "薛师石",
        "content": "纷纷帝族贵，钦兹神秀门。\n永嘉分奕叶，甚盛二枝蕃。\n吾友天乐翁，实惟游之孙。\n身虽羁旅尽，诗则骚雅存。\n侄行有科第，作尉期高骞。\n是曰提刑后，令闻方腾喧。\n大心欲图南，小枝不在言。\n十年相聚首，伟论孰敢援。\n交比鲍叔知，志许诸葛论。\n分携乃明发，念我守故园。\n君往夫差国，不遣吴水浑。\n陆静翫蟾彩，江清烹鮈豚。\n邑宰话乡曲，官廨如荒村。\n昂藏信多暇，时忆朋友樽。\n穷达委天命，守道无竞奔。\n会当春风吹，梅实众花繁。",
        "dynasty": "宋",
        "collection_info": null
    },
    {
        "title": "挽徐道晖",
        "author": "薛师石",
        "content": "昌黎铭最好，朋友更情深。\n身没復何憾，家贫自不禁。\n春山无死草，夏木有清阴。\n为鬼诗还别，重来何处寻。",
        "dynasty": "宋",
        "collection_info": null
    },
    {
        "title": "渔家",
        "author": "薛师石",
        "content": "小舟轻似叶，曾不畏风涛。\n自说磻溪好，翻疑钓濑高。\n晚来鱼换酒，归去子持篙。\n定是逃名者，时闻歌楚骚。",
        "dynasty": "宋",
        "collection_info": null
    },
    {
        "title": "梅雨",
        "author": "薛师石",
        "content": "梅雨润兼旬，暑月不知夏。\n溪流三尺强，舟人惊昨夜。\n余家有瓜田，苹藻纷揉藉。\n鱼虾失凭依，跳跃至床下。\n卑湿畏暮年，扶策升台榭。\n难愿方丈食，互市物踊价。\n四隣各凄凉，惟有酒可借。\n五月藉新白，咀嚼胜枣炙。\n闭门人事绝，向晚乌巾卸。\n震雷压不住，神龙未遑暇。\n或谓蛟为孽，胡不宁尔舍。\n旱涝政本农，偏惠及閒架。\n皇天无所私，未遽损禾稼。\n一洗天下清，作我圣人化。",
        "dynasty": "宋",
        "collection_info": null
    },
    {
        "title": "谢陈水云寄惠瓜庐字",
        "author": "薛师石",
        "content": "我向村中住，无人知姓名。\n结庐难得就，种树几时成。\n扁榜龙蛇动，飞檐燕雀惊。\n自怜幽僻地，因此亦敷荣。",
        "dynasty": "宋",
        "collection_info": null
    },
    {
        "title": "和梅氏西涧韵",
        "author": "薛师石",
        "content": "此处宜新月，开门必向西。\n近江潮有信，初种树犹低。\n何日寻梅隠，移船繫柳堤。\n诗篇满窗户，留壁待余题。",
        "dynasty": "宋",
        "collection_info": null
    },
    {
        "title": "秋晚寄赵紫芝",
        "author": "薛师石",
        "content": "数日秋风冷，丘园独自身。\n閒看篱下菊，忽忆社中人。\n苦咏肩常瘦，移家债又新。\n极知君淡泊，十载得相亲。",
        "dynasty": "宋",
        "collection_info": null
    },
    {
        "title": "送王成叟先生访丁子植",
        "author": "薛师石",
        "content": "老懒无拘检，一年身耐贫。\n还思温岭去，别我苦吟人。\n柳色行三月，雩风浴暮春。\n旧时同学友，迎拜绿袍新。",
        "dynasty": "宋",
        "collection_info": null
    },
    {
        "title": "和葛天民",
        "author": "薛师石",
        "content": "贾岛文章怀素书，得来读罢卷还舒。\n西湖柳下为君宅，东海云边是我庐。\n千里江山常若此，一生心抱欲何如。\n相思唯有加餐食，不暇逢人寄鲤鱼。",
        "dynasty": "宋",
        "collection_info": null
    },
    {
        "title": "戏赠赵天乐",
        "author": "薛师石",
        "content": "问隠当时意已深，近来全废是清吟。\n一春祗为风雷变，尽日閒观天地心。\n闻道丹炉初候火，能教瓦砾化成金。\n果然成得知何用，不似瓜庐种紫蔘。",
        "dynasty": "宋",
        "collection_info": null
    },
    {
        "title": "孤山",
        "author": "薛师石",
        "content": "不到西湖今几时，十年双鬓欲如丝。\n难寻和靖题诗处，空见梅花成老枝。",
        "dynasty": "宋",
        "collection_info": null
    },
    {
        "title": "望夫石",
        "author": "薛师石",
        "content": "望夫一望几千年，苍藓何曾似翠钿。\n却是春深更风雨，满身吹泪使人怜。",
        "dynasty": "宋",
        "collection_info": null
    },
    {
        "title": "喜翁卷归",
        "author": "薛师石",
        "content": "我老寡俦侣，年荒值冬迫。\n膝下有啼寒，瓶中无储积。\n岂不展转思，自欠经营策。\n儒冠匪谬误，赋性素褊窄。\n渊明疑夙世，荷锄心便适。\n嗟余四友朋，惊见三化魄。\n一翁尚凄凉，六秩困行役。\n家贫病难愈，诗苦髮全白。\n昨来叩我门，偶往比邻宅。\n闻语亟倒屣，已去倏无迹。\n知君怀百忧，虽出难久客。\n从今幸安居，况有旧泉石。\n清晨过穷庐，竟夕话畴昔。\n逝者已云远，相期守枯瘠。",
        "dynasty": "宋",
        "collection_info": null
    },
    {
        "title": "寄题赵十四知县听雨堂",
        "author": "薛师石",
        "content": "谁弹石上琴，涓涓流水响。\n主人性清旷，静夜发幽想。\n何心指蓬阆，取近对湫荡。\n应有可人来，烟蓑曳双桨。",
        "dynasty": "宋",
        "collection_info": null
    },
    {
        "title": "塔山和徐道晖壁间韵",
        "author": "薛师石",
        "content": "寺在一山顶，江分两岸田。\n凭何发诗兴，题字古廊边。\n近地今埋骨，閒人亦助钱。\n昨宵留宿意，不忍上归船。",
        "dynasty": "宋",
        "collection_info": null
    },
    {
        "title": "送叶宰赴丰城",
        "author": "薛师石",
        "content": "君往为官处，江西寇已平。\n狱閒空剑气，堂静响琴声。\n有法催常税，无私得众情。\n时方急贤路，名定达公卿。",
        "dynasty": "宋",
        "collection_info": null
    },
    {
        "title": "喜徐玑至",
        "author": "薛师石",
        "content": "荣满自南归，曾过秦系庐。\n无心缘见道，会面只如初。\n诗好多人说，官清得荐书。\n柴门劳顾访，未觉四年疎。",
        "dynasty": "宋",
        "collection_info": null
    },
    {
        "title": "送蒋肖韩",
        "author": "薛师石",
        "content": "岳阳有仙迹，君去颇相宜。\n已料官閒日，多吟湘水诗。\n高风琴断裂，白月酒涟漪。\n无意求人荐，惟应我自知。",
        "dynasty": "宋",
        "collection_info": null
    },
    {
        "title": "怀赵紫芝",
        "author": "薛师石",
        "content": "日沈月上暝烟斜，收拾渔竿恰到家。\n为忆城南清瘦友，寒宵梦裏见梅花。",
        "dynasty": "宋",
        "collection_info": null
    },
    {
        "title": "至日游湖",
        "author": "薛师石",
        "content": "此心全剥落，今日一阳生。\n自分安身计，难逃素隠名。\n贫中闻道彻，閒裏作诗清。\n别有求鱼者，笑余忧思盈。",
        "dynasty": "宋",
        "collection_info": null
    },
    {
        "title": "自题",
        "author": "薛师石",
        "content": "半生作计在田庐，习懒何曾好读书。\n谁却画作古人样，旁边还是欠犂鉏。",
        "dynasty": "宋",
        "collection_info": null
    },
    {
        "title": "送谢强学主建德簿",
        "author": "薛师石",
        "content": "少年初试吏，濯印富春亭。\n水可清人骨，山曾隠客星。\n俸廉专母养，政简静公庭。\n守是贤侯子，应看荐墨青。",
        "dynasty": "宋",
        "collection_info": null
    },
    {
        "title": "寄题赵紫芝墓",
        "author": "薛师石",
        "content": "辛未联诗别，九年成恍惚。\n大星坠地旋无光，君身入土名不没。\n吴越之水相交流，寂寞诗魂何处游。\n不闻孤鹤唤人醒，空见梅花似人影。\n无復东岩招谢客，应住西湖伴和靖。\n世上如今一句无，一灵独存势欲孤。\n我有生刍来未得，只愁宿草易荒芜。",
        "dynasty": "宋",
        "collection_info": null
    },
    {
        "title": "赠奭山人",
        "author": "薛师石",
        "content": "何人养道得如君，房接高楼半入云。\n山地栽梅寒蘂瘦，瓦炉留火夜香熏。\n看经寻义心逾静，默坐观身耳不闻。\n莫道门前是廛市，须知喧寂此中分。",
        "dynasty": "宋",
        "collection_info": null
    },
    {
        "title": "哀徐致中",
        "author": "薛师石",
        "content": "亡友如今隔杳冥，画身只见病时形。\n书窗闭久梅添润，花径荒来草又青。\n一卷诗编空就绪，两年文会觉凋零。\n几迴行过深深巷，不忍登堂不扣扃。",
        "dynasty": "宋",
        "collection_info": null
    },
    {
        "title": "送薛泳",
        "author": "薛师石",
        "content": "病裏风光总虚掷，岸花园柳雨中休。\n无端好客随春去，送酒吟诗一併愁。",
        "dynasty": "宋",
        "collection_info": null
    },
    {
        "title": "杨柳枝  其一",
        "author": "薛师石",
        "content": "门前杨柳君莫折，长于折处生两枝。\n两枝难作一枝合，一心分作两心时。",
        "dynasty": "宋",
        "collection_info": null
    },
    {
        "title": "杨柳枝  其二",
        "author": "薛师石",
        "content": "唯有高枝高莫攀，不堪攀处只堪看。\n怪得楼头画眉妇，春朝长自凭阑干。",
        "dynasty": "宋",
        "collection_info": null
    },
    {
        "title": "杨柳枝  其三",
        "author": "薛师石",
        "content": "独于高处接阳和，占得春风分外多。\n须信繁华易摧折，不如柔弱拂江河。",
        "dynasty": "宋",
        "collection_info": null
    },
    {
        "title": "杨柳枝  其四",
        "author": "薛师石",
        "content": "汴水堤边薪可束，永丰巷口绿成堆。\n盛衰到底皆惆怅，何不移根种马嵬。",
        "dynasty": "宋",
        "collection_info": null
    },
    {
        "title": "横参楼和老杜韵",
        "author": "薛师石",
        "content": "僻懒便幽处，江湖称隠心。\n地偏欣改观，楼豁喜初临。\n暖日低轻帽，良朋接短襟。\n潮声全有韵，帆影半回阴。\n翠麓添重色，鲈风出浅林。\n屿头烟瘴远，沙觜浪痕深。\n寂静云归壑，瓓珊月近参。\n人家已鼾睡，渔父尚讴吟。\n造化由来久，周迴忽见今。\n爱他斜日照，颠倒数山沈。",
        "dynasty": "宋",
        "collection_info": null
    },
    {
        "title": "湖上",
        "author": "薛师石",
        "content": "势利绝交初，瞿然卧隠庐。\n无营心淡泊，见客礼生疎。\n游有渔樵伴，看多佛老书。\n春深草易长，忘却倩人锄。",
        "dynasty": "宋",
        "collection_info": null
    },
    {
        "title": "宿瞿溪",
        "author": "薛师石",
        "content": "船泊溪西岸，人家见晚舂。\n疎星寒有鴈，村寺夜无钟。\n竹径通新店，茅柴暖病容。\n农夫不相识，问我欲何从。",
        "dynasty": "宋",
        "collection_info": null
    },
    {
        "title": "送从善云游",
        "author": "薛师石",
        "content": "鴈荡天台去，閒寻倚杖藤。\n路边应得句，禅坐似无能。\n顶笠偏愁雪，山猿不畏僧。\n傥逢清塞伴，休愿入传灯。",
        "dynasty": "宋",
        "collection_info": null
    },
    {
        "title": "多景楼",
        "author": "薛师石",
        "content": "跨浙连淮是润州，好山全对此江楼。\n少年志气惭霜鬓，犹忆曾看打阵舟。",
        "dynasty": "宋",
        "collection_info": null
    },
    {
        "title": "送法照",
        "author": "薛师石",
        "content": "论着天台教，诗参左纬来。\n閒行过蓬荜，相对坐莓苔。\n讲席虚前月，重游约后迴。\n仍闻藏禊帖，应许为吾开。",
        "dynasty": "宋",
        "collection_info": null
    },
    {
        "title": "送子舒弟赴金陵兼柬宋君辅",
        "author": "薛师石",
        "content": "禄仕何方好，金陵总莫如。\n庙存元帝像，家有二王书。\n羽檄时方急，文才用有余。\n功名收拾了，归食会昌鱼。",
        "dynasty": "宋",
        "collection_info": null
    },
    {
        "title": "送夏肯父",
        "author": "薛师石",
        "content": "霜晴鴈荡白，五日计乡程。\n野烧明山店，轻舆憇岭平。\n乞铭甘久客，爱母起归情。\n孝极天为感，师文早晚成。",
        "dynasty": "宋",
        "collection_info": null
    },
    {
        "title": "挽林敬之",
        "author": "薛师石",
        "content": "闭门常读易，遯世意如何。\n有酒可消闷，无阶不种莎。\n閒时寻旧友，月夜步新河。\n我亦逃名者，题碑愧尔多。",
        "dynasty": "宋",
        "collection_info": null
    },
    {
        "title": "金贤良",
        "author": "薛师石",
        "content": "虚号贤良岂疗饥，短衣结袖竟何为。\n空携痛哭能言策，不遇勤求下诏时。\n老去说诗犹有味，寒来索酒莫教迟。\n家贫身死知无计，自有傍人为立碑。",
        "dynasty": "宋",
        "collection_info": null
    },
    {
        "title": "学海楼和水心先生韵",
        "author": "薛师石",
        "content": "江口潮生夜语喧，月残唯有数星存。\n更凭高处观空阔，始悟干坤是易门。",
        "dynasty": "宋",
        "collection_info": null
    },
    {
        "title": "下仙胜因寺有怀",
        "author": "薛师石",
        "content": "山中初寄隠，野寺一天星。\n路远有如此，客来应未能。\n蛩催寒妪纬，蝉杂夜僧经。\n忽忆忘形友，微吟自剔灯。",
        "dynasty": "宋",
        "collection_info": null
    },
    {
        "title": "赵成子",
        "author": "薛师石",
        "content": "早年名字诸公并，唯有清声独至今。\n辞却双旌更何事，自扶灵寿欲閒吟。\n病来便作云归岫，死矣犹如鹤在阴。\n终始哀荣了无恨，只愁尘鏁匣中琴。",
        "dynasty": "宋",
        "collection_info": null
    },
    {
        "title": "送文子监草料场",
        "author": "薛师石",
        "content": "坐局何烦听晓鷄，豆萁苜蓿亦诗题。\n好文不爱今人体，色养宁嫌古署低。\n翰苑旧交应顾访，相门新近事招携。\n岁寒惟有君于我，老去过从许杖藜。",
        "dynasty": "宋",
        "collection_info": null
    },
    {
        "title": "寄鴈荡诗僧",
        "author": "薛师石",
        "content": "鴈荡峰前夜雨晴，空房不住有蝉声。\n一身閒后髮难白，五字吟来思极清。\n少见出山多入定，还于夏末起秋程。\n何如更待黄花节，顾我来游计已成。",
        "dynasty": "宋",
        "collection_info": null
    },
    {
        "title": "李白墓",
        "author": "薛师石",
        "content": "野火烧残竹数枝，诗魂飘荡定何之。\n娟娟秋月照采石，不在荒坟在水湄。",
        "dynasty": "宋",
        "collection_info": null
    },
    {
        "title": "渔父二首  其一",
        "author": "薛师石",
        "content": "偶来浦口芰荷香，绿叶丛中睡一场。\n须信至人无妄想，不曾有梦见文王。",
        "dynasty": "宋",
        "collection_info": null
    },
    {
        "title": "渔父二首  其二",
        "author": "薛师石",
        "content": "利薄每言随分过，避名不入愚溪路。\n春深雨足钓丝长，夜来又宿蓑衣步。",
        "dynasty": "宋",
        "collection_info": null
    },
    {
        "title": "州讌席上赋牡丹得日字",
        "author": "薛师石",
        "content": "粉淡与妖红，占尽阳和出。\n春去在商量，更费吟人笔。\n此是洛阳花，尚带长安日。\n持上使君墀，宝瓶分甲乙。",
        "dynasty": "宋",
        "collection_info": null
    },
    {
        "title": "寄龙虎山道士孔野云",
        "author": "薛师石",
        "content": "上清三十六，院阁皆幽清。\n漱齿泉新汲，晞髮日始昇。\n自除烧墨竈，昼夕诵黄庭。\n所得异畴昔，出山畏逢迎。\n同当知非年，寄诗聊写情。",
        "dynasty": "宋",
        "collection_info": null
    },
    {
        "title": "夜坐陈缊灵见访",
        "author": "薛师石",
        "content": "清夜焚香篆，閒看郊岛诗。\n自怜多冷寞，谁足慰衰迟。\n树雪明窗纸，瓶梅落砚池。\n君心亦无事，相对坐移时。",
        "dynasty": "宋",
        "collection_info": null
    },
    {
        "title": "送翁灵舒閒游",
        "author": "薛师石",
        "content": "袖有新诗如美玉，知君去意十分浓。\n山行见草认灵药，午歇就阴依古松。\n两鬓已添蓬蔂色，三年判作飘零踪。\n羁情夜后更愁绝，深涧断猿溪寺钟。",
        "dynasty": "宋",
        "collection_info": null
    },
    {
        "title": "先寄郭子奇",
        "author": "薛师石",
        "content": "世道祗如此，君心我得知。\n先教栽菊在，预作去官期。\n梦觉秋风起，行吟夜月迟。\n怀人几十载，欣有扣门时。",
        "dynasty": "宋",
        "collection_info": null
    },
    {
        "title": "喜叶谦夫归",
        "author": "薛师石",
        "content": "老思忽萧爽，亲朋得意归。\n菊觞奉亲寿，柳色上儒衣。\n宅旺看山势，门清有钓矶。\n我来聊问字，澹坐月侵扉。",
        "dynasty": "宋",
        "collection_info": null
    },
    {
        "title": "挽潘母",
        "author": "薛师石",
        "content": "独翫隔厅月，凄凉三十年。\n渺然儒素业，翻以母仪传。\n生计无中有，衰龄病后延。\n谁为市贞石，高刻墓之前。",
        "dynasty": "宋",
        "collection_info": null
    },
    {
        "title": "送赵主簿",
        "author": "薛师石",
        "content": "内地无烽火，诗人入仕林。\n定将咏物意，移作爱民心。\n晤语初同调，分携便不禁。\n卜邻曾有约，久后得相寻。",
        "dynasty": "宋",
        "collection_info": null
    },
    {
        "title": "送陈器之赴绍兴初官",
        "author": "薛师石",
        "content": "郡古湖如镜，照人心胆清。\n閒曹应事简，尽日读书声。\n府主旧知举，同僚亲弟兄。\n人言游宦乐，难得比君荣。",
        "dynasty": "宋",
        "collection_info": null
    },
    {
        "title": "哭周宗彝",
        "author": "薛师石",
        "content": "已叹交情看渐少，闻君怛化重伤神。\n手栽寒竹惟添笋，堂掩空山不见人。\n旧说媾婚今且置，新怀情悃向谁陈。\n独怜头白曾参母，清夜悲号血泪频。",
        "dynasty": "宋",
        "collection_info": null
    },
    {
        "title": "送项季约入成都幕",
        "author": "薛师石",
        "content": "阁书入兵幕，束袖学戎装。\n峡峭艬侵月，秋清猿嗛霜。\n迂程看阵碛，到处宿诗堂。\n若比仲宣乐，输君髮未苍。",
        "dynasty": "宋",
        "collection_info": null
    },
    {
        "title": "送郭子奇",
        "author": "薛师石",
        "content": "永嘉官满后，归处是仙居。\n柳舞陶潜径，桃迎阮肇车。\n名高唐寺塔，箧满晋人书。\n看步青云上，题缄寄隠庐。",
        "dynasty": "宋",
        "collection_info": null
    },
    {
        "title": "送赵泽民赴酃县",
        "author": "薛师石",
        "content": "高人为令尹，政事岂寻常。\n炎月不避暑，清风心自凉。\n水流衡岳色，酒带芷兰香。\n远想濯缨暇，思予有咏章。",
        "dynasty": "宋",
        "collection_info": null
    },
    {
        "title": "大龙湫",
        "author": "薛师石",
        "content": "昔闻天下山，衡岳称崇丘。\n又闻天下水，江汉为巨流。\n古有山海经，历历叙九州。\n李唐三百载，诗家无一留。\n及观郦道元，此地亦不收。\n不知诺矩那，何事能穷搜。\n我来玄妙境，万丈悬清湫。\n石壁去无极，百里弥道周。\n云气冒羣岫，龙宫深以幽。\n轻舆岩壑底，竟日涉溪游。\n阴晴异瞻瞩，远近难搜搂。\n飘如飞素练，粲若散琳璆。\n风掀一潭雨，佛坐四时秋。\n喧呼势益骤，汹涌声弥吼。\n变化有如此，溥博谁与俦。\n吾谓神龙力，岂翳人鬼谋。\n稽首荷玄遇，久坐劳双眸。\n一杯却岚暑，旋步轰雷稠。\n以吾澹世虑，欻起杞人忧。\n何当骑天狼，满引射斗牛。",
        "dynasty": "宋",
        "collection_info": null
    },
    {
        "title": "断桥",
        "author": "薛师石",
        "content": "独扶瘦杖欲经过，为问高僧意若何。\n自倚神通能渡水，却言佛法本无多。",
        "dynasty": "宋",
        "collection_info": null
    },
    {
        "title": "寒山寺坏庄产尽为势家所夺余游天台甚为普贤惜之陈约甫摄郡号不畏彊御者必能与寒山出气",
        "author": "薛师石",
        "content": "寒山寺废佛灯寒，有客来游欲住难。\n夙世闾丘今摄郡，不妨饶舌似丰干。",
        "dynasty": "宋",
        "collection_info": null
    },
    {
        "title": "哭刘咏道",
        "author": "薛师石",
        "content": "案上韩文与杜诗，小斋閒澹亦相宜。\n人怜贫病忧无计，自说文章乐未涯。\n礼合古初山友哭，袝从先世夕郎知。\n生平直谅嗟何往，不是哀辞是诔辞。",
        "dynasty": "宋",
        "collection_info": null
    },
    {
        "title": "送张直翁",
        "author": "薛师石",
        "content": "宰公诗句是骚人，官舍况临湘水滨。\n衡岳望中思策蹇，沧浪清甚欲垂纶。\n长于一县花开后，独访三闾庙裏频。\n元亮何曾藉知己，翩然出处自由身。",
        "dynasty": "宋",
        "collection_info": null
    },
    {
        "title": "送王倅之兴化",
        "author": "薛师石",
        "content": "梅溪好源委，流德至今存。\n独继贤人业，共推君子孙。\n官清五字好，州小贰车尊。\n所历七闽郡，从兹水不浑。",
        "dynasty": "宋",
        "collection_info": null
    },
    {
        "title": "挽赵孺人余中表也",
        "author": "薛师石",
        "content": "幼小同羣戏，年加各所之。\n常疑艳花卉，终是易离披。\n夫壻新袍绿，儿男半髮垂。\n送归蒿里道，兴我渭阳思。",
        "dynasty": "宋",
        "collection_info": null
    },
    {
        "title": "赵叔鲁端行胡象德携酒见顾",
        "author": "薛师石",
        "content": "一贤二公子，枉驾瓜庐丘。\n烹鱼载美酒，竟夕为我留。\n评诗仍和曲，举白不计筹。\n情忘觉欢畅，礼厚愧莫酬。\n今朝风雨横，欲谢出无由。",
        "dynasty": "宋",
        "collection_info": null
    },
    {
        "title": "挽徐左史",
        "author": "薛师石",
        "content": "左史声名空復存，如今往事不堪论。\n惟应指佞当前陛，已判身归老故园。\n骢马引丧寒有泪，麒麟卧冢寂无言。\n人生遇合萍相似，何处分明怨与恩。",
        "dynasty": "宋",
        "collection_info": null
    },
    {
        "title": "送鲍份父",
        "author": "薛师石",
        "content": "地僻官仍小，兹行古迹多。\n矩罗应失笑，庞媪亦经过。\n宦业知余事，宗风竟若何。\n□□□□□，满舍是青莎。",
        "dynasty": "宋",
        "collection_info": null
    },
    {
        "title": "挽张彦文提举",
        "author": "薛师石",
        "content": "七十童颜在，翛然物外幽。\n组衣藏蠹箧，散服上渔舟。\n此日移松葬，前时为菊留。\n山连象浦馆，谁记孟家游。",
        "dynasty": "宋",
        "collection_info": null
    },
    {
        "title": "浄光长老极能诗",
        "author": "薛师石",
        "content": "近住城中寺，阴云渍竹房。\n雨多香篆久，春去药苗芳。\n室裏从人问，吟边与世忘。\n一身全是道，头白有何妨。",
        "dynasty": "宋",
        "collection_info": null
    },
    {
        "title": "朱清之",
        "author": "薛师石",
        "content": "漈水日夜白，之人信所宜。\n隠于陶令酒，甘谢郗诜枝。\n江渡月偏满，家庭岁有规。\n不知君没后，谁主菊花期。",
        "dynasty": "宋",
        "collection_info": null
    },
    {
        "title": "送蒋肖韩赴弋阳",
        "author": "薛师石",
        "content": "弋水桥边接长官，水晶山色让清寒。\n共知雕弊今称剧，自倚廉勤道不难。\n吏退早衙花谷静，鹤翔秋戺讼庭宽。\n从来遇事无凝滞，应只忧民劳寸丹。",
        "dynasty": "宋",
        "collection_info": null
    },
    {
        "title": "送谨师",
        "author": "薛师石",
        "content": "谨师牢绊脚，语别意茫茫。\n入寺春随杖，当禅月满床。\n多因新见解，抛却旧篇章。\n为我金山去，钳锤问一场。",
        "dynasty": "宋",
        "collection_info": null
    },
    {
        "title": "挽宋耆卿",
        "author": "薛师石",
        "content": "人如韫玉操如冰，拾芥推梨世岂能。\n案上有琴亡旧响，墓头无火续寒灯。\n一官祗是幽閒过，百行惟须健笔称。\n此曲调高知者少，朗吟唤得九原譍。",
        "dynasty": "宋",
        "collection_info": null
    },
    {
        "title": "送高邮周主簿兼呈陈君端",
        "author": "薛师石",
        "content": "遶县重湖色，难同主簿清。\n虽云古邮置，不似近边城。\n月落淮田阔，风晴隋柳轻。\n乡人在曹职，相得为诗情。",
        "dynasty": "宋",
        "collection_info": null
    },
    {
        "title": "寄守上人归闽省亲",
        "author": "薛师石",
        "content": "从小服缁素，三衣竟不长。\n心空无物碍，顶重有诗囊。\n去与云相似，来期春未央。\n家山指萱草，微笑奉高堂。",
        "dynasty": "宋",
        "collection_info": null
    },
    {
        "title": "无题",
        "author": "薛师石",
        "content": "平生爱菊与梅花，菊比渊明梅似逋。\n谁知此道今寥落，爱菊爱梅人也无。",
        "dynasty": "宋",
        "collection_info": null
    },
    {
        "title": "戊子七月十一日",
        "author": "薛师石",
        "content": "贫因几首诗，閒高一着棋。\n瓜田常嘿坐，不愿有人知。",
        "dynasty": "宋",
        "collection_info": null
    },
    {
        "title": "句  其一",
        "author": "薛师石",
        "content": "半洞容千佛，诸峰共一云。",
        "dynasty": "宋",
        "collection_info": null
    },
    {
        "title": "句  其二",
        "author": "薛师石",
        "content": "泉涌龙频跃，山灵鸟不来。",
        "dynasty": "宋",
        "collection_info": null
    },
    {
        "title": "登南岳山",
        "author": "真德秀",
        "content": "烟霞本成癖，况復游名山。\n举手招白云，欲纳怀袖间。\n咄哉亦痴绝，有着即名贪。\n振衣遇长风，浩浩天地宽。",
        "dynasty": "宋",
        "collection_info": null
    },
    {
        "title": "题金山",
        "author": "真德秀",
        "content": "江来朱方注之东，海潮怒飞日夕相撞舂。\n天将古来义士骨，化作狂澜中央屹立之青峰。\n孤根直下二千尺，动影袅窕冲融中。\n黄金侧布兰若地，凿翠面面开窗栊。\n双桡伊轧破浪屋，恍忽置我高巃嵸。\n是时千山雪新霁，水面月出天清空。\n涛声四起人籁寂，毛髮萧爽琉璃宫。\n披衣明发蹑烟霭，决眦俯入归飞鸿。\n襟前渤澥敛暝色，袖裏岷峨吹晓风。\n越南燕北但一气，尘埃野马何时穷。\n苍梧虞舜不可叫，王事更恨归匆匆。",
        "dynasty": "宋",
        "collection_info": null
    },
    {
        "title": "送汤伯纪归安仁",
        "author": "真德秀",
        "content": "交情世岂乏，道合古所难。\n自我得此友，清芬袭芝兰。\n苦语时见箴，微言获同参。\n相从仁义林，超出名利关。\n此乐未渠央，忽告整征骖。\n索居可柰何，使我喟且嘆。\n至危者人心，易汩惟善端。\n苟无直谅友，戒谨空杅盘。\n重来勿愆期，同盟有青山。\n圣经如杲日，群目仰辉耀。\n利欲滑其中，云雾隔清照。\n正须澄心源，乃许窥道妙。\n周程千载学，敬静两言要。\n几微察毫芒，根本在奥窍。\n持此当弦韦，迂矣君莫诮。",
        "dynasty": "宋",
        "collection_info": null
    },
    {
        "title": "送裘司直得请西归",
        "author": "真德秀",
        "content": "轻舸龙山头，木兰作双橹。\n飘然裘司直，乘向南昌去。\n问君鹓鸾中，脱身遽如许。\n栖迟三十年，始得官掌故。\n小须上上考，岂不登省户。\n自言野心性，瞇目九衢雾。\n修竹岁云晚，萱草秋亦暮。\n嗷嗷投林鸟，犹得反其哺。\n江西父母邦，非復昔饶裕。\n蛮烟一腥秽，乐岁且狼顾。\n遗黎空杼轴，行旅窘刀布。\n天门窈万里，可望不可吁。\n君今佐元帅，精采繫一路。\n疮痍俟涤濯，画诺归佽助。\n先声路人喜，高节懦夫慕。\n遄当再前席，一正天子度。\n白鸥没浩荡，苍鹘在指呼。\n我亦南陔人，扁舟从此具。",
        "dynasty": "宋",
        "collection_info": null
    },
    {
        "title": "题八君子图后",
        "author": "真德秀",
        "content": "刘子出西江，访我江之东。\n何人与偕来，衔袖八鉅公。\n韩欧开济姿，如晴月生空。\n潞公山岳重，文正霜桧同。\n玉立者坡仙，天游匪涪翁。\n一朝参我前，毛髮生清风。\n凄其赵韩王，小异凌烟中。\n半山执拗面，亦得传无穷。",
        "dynasty": "宋",
        "collection_info": null
    },
    {
        "title": "泉州贡闱庆成",
        "author": "真德秀",
        "content": "维南有州古佛国，选佛场开自畴昔。\n谁欤经始梅溪翁，万桂森森皆手植。\n文风日盛贤材多，粉袍立鹄肩相摩。\n万间庇士岂不欲，环视柰无余地何。\n那知吉壤在咫尺，鬼神撝呵天所惜。\n一朝幻出青瑶宫，山灵献卜龙避席。\n昔虞局促今恢舒，乘黄骋足腾康衢。\n闢新葺旧两辉映，美哉轮奂雄规橅。\n岁直金虬大魁出，剩喜庆成逢此日。\n来春甲子又一周，天相吾泉真可必。\n蝉联四坐皆豪英，一樽敬为诸君倾。\n浮云富贵靡定态，要看名节留芬馨。\n我今归作渔樵侣，清梦犹驰笋江浒。\n凤鸣侧耳听朝阳，把酒空山为起舞。",
        "dynasty": "宋",
        "collection_info": null
    },
    {
        "title": "壬午春社之明日请尊老会于西山之精舍庞眉皓首奕奕相照真吾邦希阔之盛事辄成口号一首併呈诸耆寿且坚异日早退之约云",
        "author": "真德秀",
        "content": "耆年自是国之珍，何间衣冠与隠沦。\n华髮共成千一岁，清樽相对十三人。\n休谈洛社遗风旧，且颂僊游庆事新。\n三径未荒宜早退，要将寿栎伴庄椿。",
        "dynasty": "宋",
        "collection_info": null
    },
    {
        "title": "长沙赠高年陈氏母子",
        "author": "真德秀",
        "content": "陈氏春秋一百一，儿女年皆过七十。\n一门慈孝更雍愉，四老真堪入画图。\n长官申闻太守喜，召至阶庭加盛礼。\n老莱綵服作儿啼，今视古人更过之。\n老莱一身娱戏耳，况有三儿奉甘旨。\n人言潭俗不古如，君看此事天下无。\n一门高寿何由得，慈孝之人天所惜。\n我愿湘民胥效之，从此九州皆寿域。",
        "dynasty": "宋",
        "collection_info": null
    },
    {
        "title": "长沙新第呈诸学士",
        "author": "真德秀",
        "content": "莫清彼潇江，莫峻彼衡岳。\n澄光挟秀气，日夜相回薄。\n月吸珠含胎，虹贯玉生璞。\n子方有苗裔，温然粹而悫。\n一童与三何，双凤两鸑鷟。\n奋身辞草莱，正论吐谔谔。\n彤庭拜恩归，天香尚盈握。\n良才国之宝，一见我心乐。\n平生功名会，万里初着脚。\n永肩致主念，更勉经世学。\n锱铢分义利，毫缕辨纯驳。\n相期激清风，与俗洗氛浊。\n谁欤指其南，是邦有先觉。",
        "dynasty": "宋",
        "collection_info": null
    },
    {
        "title": "送林自知自幕中归常宁",
        "author": "真德秀",
        "content": "始吾与林子，周旋大江东。\n子方清且贫，箪瓢屡云空。\n劲气凛不折，耿耿如长虹。\n明年擢高科，对策大明宫。\n一尉迟五年，出入无奴僮。\n再见湘水滨，凛凛復昔同。\n招徕元戎幕，泛绿依芙蓉。\n小生敢相吏，故人傥相从。\n云胡岁未竟，决去如霜鸿。\n挽之不可留，聊復少从容。\n老我慵且钝，栽培欠深功。\n子进未可量，德业方崇崇。\n永怀昔君子，和气填心胸。\n濂溪霁月朗，伊水春风融。\n至今想其人，犹为起敬恭。\n天资贵强矫，学力无终穷。\n我如石之顽，迟子相磨礲。\n子质虽玉莹，可废它山攻。\n雁峰毋久留，来思灵麓峰。",
        "dynasty": "宋",
        "collection_info": null
    },
    {
        "title": "司理弟之官岳阳相别于定王台悽然有感为赋五诗以饯其行  其一",
        "author": "真德秀",
        "content": "定王百尺台，长安万里目。\n昔人思亲心，山川讵能局。\n于焉共登临，使我增感触。\n微霜陨陔兰，悲风撼庭木。\n银山在何许，白云但空谷。\n搔首重徘徊，冥冥江树绿。",
        "dynasty": "宋",
        "collection_info": null
    },
    {
        "title": "司理弟之官岳阳相别于定王台悽然有感为赋五诗以饯其行  其二",
        "author": "真德秀",
        "content": "念昔戏綵时，欢娱共晨夕。\n天风吹惊鸿，一散不并翼。\n相逢重湖南，感叹復悽恻。\n王事不可留，去指重湖北。\n层楼时怅望，茫茫楚天碧。\n数寄平安书，老怀庶宽释。",
        "dynasty": "宋",
        "collection_info": null
    },
    {
        "title": "司理弟之官岳阳相别于定王台悽然有感为赋五诗以饯其行  其三",
        "author": "真德秀",
        "content": "忆我将漕年，适如子今日。\n于焉四闰余，过眼风雨疾。\n壮强岂足恃，进德当汲汲。\n永怀古之人，闻道在四十。\n我惭已过之，因循悼前失。\n子盍猛自鞭，圣门本无柅。",
        "dynasty": "宋",
        "collection_info": null
    },
    {
        "title": "司理弟之官岳阳相别于定王台悽然有感为赋五诗以饯其行  其四",
        "author": "真德秀",
        "content": "心源本澄静，皎月悬晴空。\n利欲一汩之，晶明变尘蒙。\n扰扰千蛲蚘，攒攒万铦锋。\n昏冥弗自觉，乃与禽犊同。\n一朝发深省，妙理仍昭融。\n要须大敌勇，鈎援临崇墉。\n不见箪瓢人，四勿收殊功。",
        "dynasty": "宋",
        "collection_info": null
    },
    {
        "title": "司理弟之官岳阳相别于定王台悽然有感为赋五诗以饯其行  其五",
        "author": "真德秀",
        "content": "先民不可见，怀哉金玉音。\n士虽一命微，爱物宜存心。\n矧兹圜扉内，白日变重阴。\n求情棰楚下，冤哉讵能禁。\n謼嘷漫弗省，鬼神为悲吟。\n子往莅其职，朝夕惟钦钦。\n谨刑勿留狱，斯语真良箴。",
        "dynasty": "宋",
        "collection_info": null
    },
    {
        "title": "志道生日为诗勉之",
        "author": "真德秀",
        "content": "我闻洙泗言，惟仁静而寿。\n汝欲绵修龄，斯义盍深究。\n越从开闢来，新故更禅受。\n巍巍独山岳，屹立镇宇宙。\n其体固而安，其形博而厚。\n嘘呵云雾兴，涵煦草木茂。\n皆由一静功，变化生万有。\n千古无动摇，两仪等悠久。\n吁嗟人心危，六凿互攻斗。\n眇焉方寸微，怵彼羣物诱。\n扰扰无宁期，得不易衰朽。\n汝今志于学，一念贵操守。\n天真浚其源，人僞窒其窦。\n冶容命之斧，妖声性之寇。\n腊毒由厚味，乱德本醇酎。\n当如御雠敌，岂但恶恶臭。\n敛然肃襟灵，神物森左右。\n融融湛虚明，役役息纷揉。\n还吾性之仁，万善此其首。\n但存达德三，可卜与龄九。\n不胜玉女心，持用荐杯酒。",
        "dynasty": "宋",
        "collection_info": null
    },
    {
        "title": "题全氏三桂堂",
        "author": "真德秀",
        "content": "唐人重科甲，拟以折桂荣。\n一登羣仙籍，不羡千佛经。\n终全岁寒姿，乃比秋香清。\n咄彼牛李辈，伊优至公卿。\n迨今齿其人，名字犹臊腥。\n卓哉刘户曹，直气霜棱棱。\n一朝脱淡墨，千古扬芬馨。\n鷄峰有名家，奕叶彯儒缨。\n庭中三嘉树，屹立长宁宁。\n西风正摇落，翠葆黄金英。\n劲节松可友，孤芳梅谓兄。\n丁宁命诸郎，我岂贪浮名。\n爱此臭味同，故以书吾楹。\n尔曹方茂学，志取宫袍青。\n要须勉植立，毋但希腾凌。\n己大外物小，道充人爵轻。\n当如燕山窦，义方垂世评。\n勿效东堂诜，射策矜虚声。\n懿哉君斯言，可折末俗醒。\n刻诗堂之楣，室观全氏兴。",
        "dynasty": "宋",
        "collection_info": null
    },
    {
        "title": "寿杨龢父",
        "author": "真德秀",
        "content": "迅雷地中藏，当此冱寒日。\n积阴排层空，初阳露微茁。\n而曰天地心，于此见机括。\n良犹势方升，犹木吐牙枿。\n培壅勿使伤，怒长焉可遏。\n此理之在人，善端实初发。\n荧荧火将燃，涓涓泉欲达。\n吁嗟道心微，物欲易攻夺。\n差之一毫芒，相去舜与桀。\n要须二者间，明辨与精察。\n见义勇必为，欻如矢之决。\n去恶凛勿疑，剨如刃之割。\n坐令人僞消，但觉天机活。\n四时无非春，八荒皆在闼。\n喜君生兹辰，聊为演此法。\n愿祝君寿长，勿嫌吾诗拙。",
        "dynasty": "宋",
        "collection_info": null
    },
    {
        "title": "舞鹤亭歌",
        "author": "真德秀",
        "content": "舞鹤亭空亭，无鹤胡为名。\n亦如西山赋招鹤，无鹤可招也不恶。\n何必玄裳缟袖二八真娉婷，想像标致便足使人毛骨清。\n仙翁好鹤非徒尔，鹤德从来比君子。\n坡仙自谓吾不如，今翁与坡岂其殊。\n苍苔白石有余乐，一似箪瓢甘澹泊。\n笑杀飞鸢太不灵，贪腥嗜腐譁然争。\n九皋一唳醒人耳，又如片言之善应千里。\n更笑荒林老木终日号毕逋，说吉说凶谁听渠。\n仙翁爱鹤爱其德，我读翁诗三叹息。\n便好从翁痛饮醉倒斯亭边，振袂起舞学胎仙。",
        "dynasty": "宋",
        "collection_info": null
    },
    {
        "title": "送吴定夫西归  其一",
        "author": "真德秀",
        "content": "吾衰倦对客，晤语惟青山。\n修竹引清风，时为掩柴关。\n今晨何人来，踏破莓苔斑。\n惊顾復自喜，不妨伴虚闲。",
        "dynasty": "宋",
        "collection_info": null
    },
    {
        "title": "送吴定夫西归  其二",
        "author": "真德秀",
        "content": "世情重声利，荣途足趋走。\n夫君独何为，经年闯林薮。\n东寻金坛翁，南访玉峰叟。\n借问两臞仙，来时轻健否。",
        "dynasty": "宋",
        "collection_info": null
    },
    {
        "title": "送吴定夫西归  其三",
        "author": "真德秀",
        "content": "慈湖老仙伯，乘云宾帝乡。\n念之每汍澜，风味不可忘。\n其门多英特，清文照缣缃。\n为我勖诸贤，佐道当自强。",
        "dynasty": "宋",
        "collection_info": null
    },
    {
        "title": "送吴定夫西归  其四",
        "author": "真德秀",
        "content": "麻源在何许，茫茫白云端。\n悽其一布裘，何以御风寒。\n归来有余师，兴尽当知还。\n便好斸空谷，剩种青琅玕。",
        "dynasty": "宋",
        "collection_info": null
    },
    {
        "title": "咏仁",
        "author": "真德秀",
        "content": "程子精微谈谷种，谢公近似喻桃仁。\n要须精别性情异，方识其言亲未亲。",
        "dynasty": "宋",
        "collection_info": null
    },
    {
        "title": "题隠者苏翁事迹",
        "author": "真德秀",
        "content": "魏公孤忠如孔明，赤手能支天柱倾。\n苏公高节如子陵，寸胶解使黄河清。\n等是世间少不得，问津耦耕各其适。\n后人未可轻雌黄，两翁之心秋月白。",
        "dynasty": "宋",
        "collection_info": null
    },
    {
        "title": "题湖山清隠",
        "author": "真德秀",
        "content": "西湖南山和靖庐，西山东湖清隠居。\n皇天从来具老眼，胜地不肯栖凡夫。\n眼中四时风月景，胸次万古皇王书。\n夫君岂是终隠者，要学川云时卷舒。",
        "dynasty": "宋",
        "collection_info": null
    },
    {
        "title": "新桥行",
        "author": "真德秀",
        "content": "去年寿君时，清溪无梁涉者危。\n今年寿君时，长虹卧波指可期。\n珍材远林天发隠，文石象玉神效奇。\n蛟龟为桥顷刻就，又似仙伯工娱嬉。\n官自忧民民自乐，此事更属无穷思。\n要须移此济川手，栋我王国无倾欹。\n从今南浦渌波上，惠泽千春同渺瀰。",
        "dynasty": "宋",
        "collection_info": null
    },
    {
        "title": "赠小铁面王相士",
        "author": "真德秀",
        "content": "君以铁面名，自谓相人无软语。\n我亦铁心人，不把穷通来问汝。\n独有一事欲扣君，学海无底难穷寻。\n几时铁拳透铁壁，直窥千年贤圣心。",
        "dynasty": "宋",
        "collection_info": null
    },
    {
        "title": "赠岳相师",
        "author": "真德秀",
        "content": "平生惯读横渠铭，不读许负天纲书。\n穷通欢戚若有二，天之玉女元非殊。\n但应内省无所疚，何必从君问休咎。\n北窗燕坐寂无言，时听幽禽咔晴昼。",
        "dynasty": "宋",
        "collection_info": null
    },
    {
        "title": "七峰行为外舅寿",
        "author": "真德秀",
        "content": "有崇南岳之五峰，倚天壁立云蒙鸿。\n我尝振衣峰顶立，颇似吾乡好峰七。\n七峰五峰小大虽不齐，气象峍兀实似之。\n牛首峨峨峙双阙，蕉岭杨梅两奇绝。\n南台林磵佛世界，百丈烟霞龙洞穴。\n仙人冠剑端且凝，仙源万迭秋空横。\n萦青缭白望不断，好似衡山山下看。\n向来秀孕两宗工，文章节操为世雄。\n百年山川久寂历，人物今有仙游翁。\n翁才古干将，翁目岩下电。\n千牛解剥刃有余，万象妍媸镜中现。\n可持龙虎节，可运玉帐筹。\n才高惊众世弗售，祗令遗爱留丹丘。\n丹丘遗爱人人夸，经界宽租惠最多。\n后皇嘉之锡异梦，使汝有子登巍科。\n翁寿当万千，翁年纔八十。\n视昔殷大夫，仅乃十之一。\n渭川出处付何心，独探玄关深更深。\n舞鹤山前春色好，静对七峰长不老。",
        "dynasty": "宋",
        "collection_info": null
    },
    {
        "title": "题李立父高远楼",
        "author": "真德秀",
        "content": "君家百尺楼，近在环堵室。\n室处岂不佳，暑溽厌烦鬰。\n着脚蹑层梯，心眼便超轶。\n好风天外来，佳月云端出。\n清明湛空阔，洞视了孅悉。\n岂徒快登临，抑可验学术。\n大哉天地心，昭然本如日。\n世人庳且隘，动以私见窒。\n未能脱尘凡，底处识微密。\n羡君有斯楼，发以静春笔。\n知崇与礼卑，二义贯于一。\n独理要高明，履道贵平实。\n庶几足目俱，不但窥髣髴。\n工夫妙方寸，岂假身外物。\n此境未昭融，此屋空突兀。\n君看希圣徒，陋巷暗蓬荜。",
        "dynasty": "宋",
        "collection_info": null
    },
    {
        "title": "以青毡与志道",
        "author": "真德秀",
        "content": "衝寒暂行役，遗汝以青毡。\n要识夜眠处，当如亲膝前。\n凊温供子职，清白保家传。\n小令多堪法，毋颛字画妍。",
        "dynasty": "宋",
        "collection_info": null
    },
    {
        "title": "寿外舅杨开国",
        "author": "真德秀",
        "content": "大中大夫汉千户，子男一位周诸侯。\n人生到此不易得，况復宝带悬精镠。\n虽然三者皆外物，达人睨视如云浮。\n天公最啬是眉寿，七十从来已稀有。\n堂堂玉立仙游翁，岁比磻溪未华首。\n碧瞳射人双镜悬，晓窗贝叶声琅然。\n问渠那得许强健，阴功久在朱陵编。\n愿翁遨嬉更千岁，做尽人间方便事。\n却乘白鹤御丹鸾，直上紫清朝玉帝。",
        "dynasty": "宋",
        "collection_info": null
    },
    {
        "title": "赠旴江张平仲",
        "author": "真德秀",
        "content": "去圣既云远，至理日以冥。\n言道指虚玄，语性杂精灵。\n正传久芜没，异学得魁横。\n卓哉周程张，磊隗三代英。\n妙藴发天地，微言昭日星。\n后来紫阳翁，抑又集大成。\n煌煌八书训，凛凛万世程。\n学者生此时，坦然有规绳。\n但患舍康庄，自趋柴与荆。\n张君江西来，颇尝得师承。\n敝衣虽悬鹑，猛志欲掣鲸。\n袖出文一编，其辞峻而清。\n此士不易有，归欤更研精。\n勿受俗学变，而为宠辱惊。\n贫者士之常，未合宁躬耕。\n高门谨勿谒，养此气峥嵘。\n不见商歌人，洋洋金石声。",
        "dynasty": "宋",
        "collection_info": null
    },
    {
        "title": "送王子文宰昭武  其一",
        "author": "真德秀",
        "content": "樵川古乐国，谁遣生榛菅。\n往事忍復言，念之辄长叹。\n子往字其人，寄任良亦艰。\n伤哉周余民，十室九孤鳏。\n深心察苛痒，摩手苏痍瘢。\n愿加百倍功，勿作常时观。",
        "dynasty": "宋",
        "collection_info": null
    },
    {
        "title": "送王子文宰昭武  其二",
        "author": "真德秀",
        "content": "荧荧匣中龙，烂烂岩下电。\n纷纶挥霍间，坐子百千变。\n虽然事几微，易瞩亦易眩。\n误从快处生，理向静中现。\n健决要安徐，聪明贵韬敛。\n潜斋有愚言，或可代箴砭。",
        "dynasty": "宋",
        "collection_info": null
    },
    {
        "title": "送王子文宰昭武  其三",
        "author": "真德秀",
        "content": "百谏或绕指，粹白俄成缁。\n有初谅非难，其难在终之。\n道心眇丝粟，易为群物移。\n不有精一功，谁能胜惟危。\n子今如玉雪，莹洁亡少疵。\n愿言保令德，岁晏以为期。",
        "dynasty": "宋",
        "collection_info": null
    },
    {
        "title": "送王子文宰昭武  其四",
        "author": "真德秀",
        "content": "堂堂先太史，一节贯初终。\n况有寿母贤，切切唯教忠。\n承家谅匪易，负任丘山崇。\n可不日汲汲，仰希前哲踪。\n敬义两夹持，师友交磨礲。\n余事作诗人，毋颛锼句工。",
        "dynasty": "宋",
        "collection_info": null
    },
    {
        "title": "送王子文宰昭武  其五",
        "author": "真德秀",
        "content": "平时州县间，上下意苦异。\n善书肘或掣，有志奚由遂。\n子今得所从，展布有余地。\n两贤更勠力，万物应吐气。\n相期召杜功，奕奕照采世。\n不须岘首碑，自有樵川志。",
        "dynasty": "宋",
        "collection_info": null
    },
    {
        "title": "浦城劝粜",
        "author": "真德秀",
        "content": "阳和二月春，草木皆生意。\n那知田野间，斯人极憔悴。\n殷勤问由来，父老各长喟。\n富室不怜贫，千仓尽封闭。\n只图价日高，弗念民已弊。\n去年值饥荒，自分无噍类。\n幸哉活至今，且復遇丰岁。\n庶几一饷乐，养育谢天地。\n岂期新春来，米谷更翔贵。\n况又绝市无，纵有湿且碎。\n何由充饥肠，何由饱孥累。\n恨不死荒年，免復见忧畏。\n我闻父老言，痛切贯心肺。\n行行至平洲，景象顿殊异。\n白粲玉不如，一升纔十四。\n问谁长者家，作此利益事。\n父老合掌言，子文姓陈氏。\n起家本儒生，畴昔乐赈施。\n忆昨艰食时，巨室争谋利。\n米斗三百余，独收七十二。\n三都数千口，受彼更生惠。\n开库质敝衣，假此赒贫匮。\n取本不取息，所活岂胜计。\n我曹非此翁，久作沟中胔。\n吁嗟薄俗中，乃有此高义。\n吾邦贤使君，爱民均幼稚。\n一闻平粜家，褒赏无不至。\n或与旌门闾，或与锡金币。\n独有颍川翁，宠光未之被。\n故作行路谣，庶彻铃斋邃。\n且俾殖利徒，闻风默知愧。\n并生穹壤间，与我皆同气。\n富者盍怜贫，有如兄恤弟。\n恻隠仁之端，人人均有是。\n顽然铁石心，何异患风痹。\n不仁而多财，聚易散亦易。\n惟有种德家，福禄可长世。\n不闻眉山苏，盛美光传记。\n卖田救年荒，生子为国器。\n不见南浦毛，一惟利是嗜。\n积谷幸年荒，生子遭黥隶。\n天道极昭明，勿作幽远视。\n谁欤为斯谣，西山真隠吏。",
        "dynasty": "宋",
        "collection_info": null
    },
    {
        "title": "挹仙亭",
        "author": "真德秀",
        "content": "汉宫苇箧儿呱呱，济南梓柱阴扶疏。\n富平家人正愉乐，安昌帝师工献谀。\n子真东南一尉耳，黄绶凄凉百僚底。\n手持短疏叩天阍，义激丹衷泪横眦。\n翩然一朝径拂衣，爱君无路空依依。\n人传九江已仙去，吴门再见是邪非。\n神仙茫茫那可测，上帝从来赏忠直。\n天上果有骖鸾人，合领群真朝北极。\n自从举手谢世间，千年白鹤何时还。\n玉箫声断杉桧冷，祇余丹竈留空山。\n谷口之孙古肤使，亭斸青冥挹仙袂。\n耿耿应怀贯日忠，飘飘岂羡凌云气。\n我来快读华星篇，清彻毛骨风泠然。\n何当结茅最高顶，一榻容我分云烟。",
        "dynasty": "宋",
        "collection_info": null
    },
    {
        "title": "赠梓潼袁君西归",
        "author": "真德秀",
        "content": "君辞万里蜀，东游海之壖。\n所挟大易数，自谓探幽玄。\n纵横布筹算，妙若蓍之圆。\n殷勤扣其说，得数须得全。\n人生穹壤间，其孰司陶甄。\n短长辨鳬鹤，百一分夔蚿。\n造物初何必，赋受自尔偏。\n数有饶与乏，定命谁能迁。\n理则无亏盈，一性各浑然。\n颜跖偶寿夭，尧桀非愚贤。\n缅怀乐正子，圣门得真传。\n全生必全归，此语星日悬。\n予生故多奇，荣枯听诸天。\n独有任道心，未死须干干。\n君提空囊至，又復垂橐旋。\n岂尝卜而来，所遇非昔泉。\n术工用乃拙，为子笑且怜。\n矢诗苦不多，聊压瞿唐船。",
        "dynasty": "宋",
        "collection_info": null
    },
    {
        "title": "会三山十二县宰",
        "author": "真德秀",
        "content": "皇皇造化钧，橐籥生万彙。\n林林满穹壤，异体实同气。\n痛痒本相关，彼己当一视。\n矧惟守令职，休戚我焉寄。\n盍推若保心，睠焉抚孩稚。\n横目事征求，往往学顽痹。\n床剥肤已侵，鹰击毛尽挚。\n但期己丰腴，皇恤彼憔悴。\n近来二十年，贪风日滋炽。\n蒲萄得凉州，西园鬨成市。\n环詹郡邑间，太半皆污吏。\n民穷盗乃起，原野厌枯胔。\n哀哉罹祸徒，念之辄挥涕。\n天地忽开张，清飙扫氛曀。\n我乃于此时，拥旄忝为帅。\n顾惭老儒生，蹇拙乏长技。\n同官为僚友，努力图共济。\n惟闽古大都，星罗邑十二。\n岂无良大夫，与我同厥志。\n要如羔羊直，委蛇自无愧。\n勿为硕鼠贪，踯躅乃多畏。\n上方明黜陟，我亦公举刺。\n民言即丰碑，令问疾邮置。\n黄堂一巵酒，殷勤抒至意。\n慎勿多酌余，忧心正如醉。",
        "dynasty": "宋",
        "collection_info": null
    },
    {
        "title": "游鼓山",
        "author": "真德秀",
        "content": "严宸有追诏，趣上太守符。\n疲民未苏醒，还顾空踌躇。\n来寻灵源盟，喜与佳客俱。\n始酌清泠泉，一浣丹墨洿。\n超然烦溽中，着身在冰壶。\n迟明陟危亭，云涛渺空虚。\n烟霏倏开阖，峰峦时有无。\n伟哉此绝观，雄压东南隅。\n苍崖万仞立，四面环琼琚。\n翠木巧蔽亏，亭午清阴敷。\n令人澹忘归，似到真华胥。\n忆昨泛莲日，选胜邀朋徒。\n摩挲岩上刻，慨仰赵与朱。\n举觞酹且盟，一节期终初。\n重来三十年，恍如隔朝晡。\n并游四五人，存者独老癯。\n有怀子陈子，感叹为欷歔。\n子抱明月终，我方长涂趋。\n颠踣惧不免，儆省当何如。\n愿言祝同社，着力相携扶。\n禅伯亦可人，新结峰顶庐。\n老我故倦游，轩冕非所娱。\n会须脱尘鞿，来依懒瓒居。",
        "dynasty": "宋",
        "collection_info": null
    },
    {
        "title": "题来青馆",
        "author": "真德秀",
        "content": "客梦成时夜向阑，幽泉挟雨响潺潺。\n清魂便觉超尘世，何况真栖岩石间。",
        "dynasty": "宋",
        "collection_info": null
    },
    {
        "title": "泉州贡院举梁八咏  其一",
        "author": "真德秀",
        "content": "万间贡宇旧巍巍，更闢新楹广旧规。\n岂为儒生决科计，要培宗社太平基。",
        "dynasty": "宋",
        "collection_info": null
    },
    {
        "title": "泉州贡院举梁八咏  其二",
        "author": "真德秀",
        "content": "云斤初运日逢甲，虹影乍横星值奎。\n天相斯文兆先见，不须佳谶指金鸡。",
        "dynasty": "宋",
        "collection_info": null
    },
    {
        "title": "泉州贡院举梁八咏  其三",
        "author": "真德秀",
        "content": "棘闱曾闢大江东，唤起秦淮两蛰龙。\n况是此邦饶俊彦，何愁盛事不重重。",
        "dynasty": "宋",
        "collection_info": null
    },
    {
        "title": "泉州贡院举梁八咏  其四",
        "author": "真德秀",
        "content": "明年丹诏下枫宸，定有英材起海濒。\n勉取梁公旧衣钵，从今人说两庚辰。",
        "dynasty": "宋",
        "collection_info": null
    },
    {
        "title": "泉州贡院举梁八咏  其五",
        "author": "真德秀",
        "content": "梁脊伊谁姓氏题，梅溪去后有苕溪。\n自惭拙守何为者，强策驽骀继駃騠。",
        "dynasty": "宋",
        "collection_info": null
    },
    {
        "title": "泉州贡院举梁八咏  其六",
        "author": "真德秀",
        "content": "忆昔文闱创造初，挥毫纪实有鸿枢。\n乃今盛观重辉赫，试问他邦有此无。",
        "dynasty": "宋",
        "collection_info": null
    },
    {
        "title": "泉州贡院举梁八咏  其七",
        "author": "真德秀",
        "content": "簪橐联辉三大老，节旄相映四贤侯。\n作成后进须先进，引领时流作胜流。",
        "dynasty": "宋",
        "collection_info": null
    },
    {
        "title": "泉州贡院举梁八咏  其八",
        "author": "真德秀",
        "content": "策足巍科亦漫然，当知致远识为先。\n丁宁莫负梅溪祝，名节岧峣共勉旃。",
        "dynasty": "宋",
        "collection_info": null
    },
    {
        "title": "和侍读秘监饯行严韵",
        "author": "真德秀",
        "content": "帝里参陪意最亲，联镳忽此为交邻。\n徐行得接双飞凤，骤别难留一角麟。\n归奏已趋天尺五，宠光仍待月重轮。\n应怜留滞穷边客，晏岁严霜夜夜申。",
        "dynasty": "宋",
        "collection_info": null
    },
    {
        "title": "送张曜之  其一",
        "author": "真德秀",
        "content": "风烟千里走淮漘，寄语青油幕裏人。\n麟阁功名须有意，乃心王室勿谋身。",
        "dynasty": "宋",
        "collection_info": null
    },
    {
        "title": "送张曜之  其二",
        "author": "真德秀",
        "content": "谭天之外更谭兵，风角孤虚分外精。\n玉帐不妨收拾取，绝胜下客着鸡鸣。",
        "dynasty": "宋",
        "collection_info": null
    },
    {
        "title": "会长沙十二县宰",
        "author": "真德秀",
        "content": "从来守令与斯民，都是同胞一样亲。\n岂有脂膏供尔禄，不思痛痒切吾身。\n此邦祗似唐时古，我辈当如汉吏循。\n今夕湘春一巵酒，直烦散作十分春。",
        "dynasty": "宋",
        "collection_info": null
    },
    {
        "title": "长沙劝耕  其一",
        "author": "真德秀",
        "content": "是州皆有劝农文，父老听来似不闻。\n只为空言难感动，须将实意写殷勤。",
        "dynasty": "宋",
        "collection_info": null
    },
    {
        "title": "长沙劝耕  其二",
        "author": "真德秀",
        "content": "使君元起自锄犂，田野辛勤事总知。\n要为尔民除十害，肯容苛政夺三时。",
        "dynasty": "宋",
        "collection_info": null
    },
    {
        "title": "长沙劝耕  其三",
        "author": "真德秀",
        "content": "已看三白兆年丰，更喜春来雨泽通。\n从昔楚邦农事早，好将人力副天工。",
        "dynasty": "宋",
        "collection_info": null
    },
    {
        "title": "长沙劝耕  其四",
        "author": "真德秀",
        "content": "田裏工夫着得勤，翻锄须熟粪须均。\n插秧更要当时节，趁取阳和三月春。",
        "dynasty": "宋",
        "collection_info": null
    },
    {
        "title": "长沙劝耕  其五",
        "author": "真德秀",
        "content": "闻说陂塘处处多，併工修筑莫蹉跎。\n十分积取盈堤水，六月骄阳柰汝何。",
        "dynasty": "宋",
        "collection_info": null
    },
    {
        "title": "长沙劝耕  其六",
        "author": "真德秀",
        "content": "田家拚取一春忙，男力菑畬女课桑。\n陇上黄云机上雪，暂时辛苦乐时长。",
        "dynasty": "宋",
        "collection_info": null
    },
    {
        "title": "长沙劝耕  其七",
        "author": "真德秀",
        "content": "鞠育当知父母恩，弟兄更合识卑尊。\n孝心尽处通天地，善行多时福子孙。",
        "dynasty": "宋",
        "collection_info": null
    },
    {
        "title": "长沙劝耕  其八",
        "author": "真德秀",
        "content": "千金难买是乡邻，恩意相欢即至亲。\n年若少时宜敬老，家纔足后合怜贫。",
        "dynasty": "宋",
        "collection_info": null
    },
    {
        "title": "长沙劝耕  其九",
        "author": "真德秀",
        "content": "健讼翻成产祸胎，带刀却是杀身媒。\n争先好胜灾偏速，退步饶人福自来。",
        "dynasty": "宋",
        "collection_info": null
    },
    {
        "title": "长沙劝耕  其一○",
        "author": "真德秀",
        "content": "不教言语太艰深，为要人人可讽吟。\n把向田间歌几遍，儿童亦识使君心。",
        "dynasty": "宋",
        "collection_info": null
    },
    {
        "title": "别汤升伯",
        "author": "真德秀",
        "content": "二十年前忝旧游，论交今日始从头。\n我如潦尽寒潭水，君似天空明月秋。\n夜雨几时重话旧，故山闻早共归休。\n临岐赠别无他祝，莫忘邹陈为国忧。",
        "dynasty": "宋",
        "collection_info": null
    },
    {
        "title": "和赵章泉",
        "author": "真德秀",
        "content": "天教一老立堂堂，步武媻姗尽未妨。\n元始故家典刑在，北方正学派流长。\n新恩已焕青藜照，旧德行询黄髮良。\n多谢寄诗勤问讯，自怜疏懒似嵇康。",
        "dynasty": "宋",
        "collection_info": null
    },
    {
        "title": "送永嘉陈有辉",
        "author": "真德秀",
        "content": "深山读易如康节，白首谈玄似子云。\n肯学时流夸末技，却于圣处策奇勋。\n二图君已窥微指，十翼吾方愧浅闻。\n得意春风重过我，绿波清夜话羲文。",
        "dynasty": "宋",
        "collection_info": null
    },
    {
        "title": "题黄氏贫乐斋  其一",
        "author": "真德秀",
        "content": "濂洛相传无别法，孔颜乐处要精求。\n须凭实学工夫到，莫作闲谈想像休。",
        "dynasty": "宋",
        "collection_info": null
    },
    {
        "title": "题黄氏贫乐斋  其二",
        "author": "真德秀",
        "content": "道乡曾举龙门话，认作玄关透悟机。\n儒佛差殊真眇忽，请君参取是耶非。",
        "dynasty": "宋",
        "collection_info": null
    },
    {
        "title": "闲吟",
        "author": "真德秀",
        "content": "闲中意趣定何如，静把陈编自卷舒。\n希圣希贤真事业，潜天潜地细工夫。\n林泉有分吾生足，钟鼎无心世味疏。\n政使一贫真到骨，不妨陋巷乐颜癯。",
        "dynasty": "宋",
        "collection_info": null
    },
    {
        "title": "凈豁持钵求度为说偈言",
        "author": "真德秀",
        "content": "一真不昧人中佛，五戒俱全俗裏僧。\n必待方袍与圆顶，维摩庞老又何曾。",
        "dynasty": "宋",
        "collection_info": null
    },
    {
        "title": "贺外舅转官",
        "author": "真德秀",
        "content": "黄山桃李闹春风，曾见先生化育中。\n经界力行师孟子，井田有意復周公。\n几年凋俗成佳邑，一旦新纶赏旧功。\n明主已知材智美，渭川行起钓璜翁。",
        "dynasty": "宋",
        "collection_info": null
    },
    {
        "title": "寿杨龢父",
        "author": "真德秀",
        "content": "寿日将何劝寿巵，不妨拈出去年诗。\n大生皆自微阳起，百善端从一念基。\n身欲宁时须主静，几纔动处要先知。\n老来自笑无新句，那得仙翁一解颐。",
        "dynasty": "宋",
        "collection_info": null
    },
    {
        "title": "赠夏宗禹  其一",
        "author": "真德秀",
        "content": "虎头自合取侯封，好为明时立隽功。\n做了玉关班定远，却陪芝岭夏黄公。",
        "dynasty": "宋",
        "collection_info": null
    },
    {
        "title": "赠夏宗禹  其二",
        "author": "真德秀",
        "content": "丹经千卷浩如林，妙诀无多底处寻。\n但要灵台常似水，自然元海会生金。",
        "dynasty": "宋",
        "collection_info": null
    },
    {
        "title": "赠叶子仁  其一",
        "author": "真德秀",
        "content": "易象推占妙入神，劝人忠孝更谆谆。\n只今谁似君平术，唯有南阳卖卜人。",
        "dynasty": "宋",
        "collection_info": null
    },
    {
        "title": "赠叶子仁  其二",
        "author": "真德秀",
        "content": "花正纷红俄骇绿，月纔挂壁又沈钩。\n世间万事都如此，莫遣双眉浪自愁。",
        "dynasty": "宋",
        "collection_info": null
    },
    {
        "title": "赠叶子仁  其三",
        "author": "真德秀",
        "content": "知天焉用尤臧氏，有命何须主瘠环。\n若向此中能照破，许君已透利名关。",
        "dynasty": "宋",
        "collection_info": null
    },
    {
        "title": "赠徐碧鑑  其一",
        "author": "真德秀",
        "content": "人言得罪为狂疏，若论狂疏罪不无。\n亦既自呵还自笑，只缘骨相合崎岖。",
        "dynasty": "宋",
        "collection_info": null
    },
    {
        "title": "赠徐碧鑑  其二",
        "author": "真德秀",
        "content": "论命岂能修造化，相形那解脱头颅。\n知君藻鑑真超绝，试问穷通改得无。",
        "dynasty": "宋",
        "collection_info": null
    },
    {
        "title": "题黄君贫乐斋",
        "author": "真德秀",
        "content": "饭疏饮水復何求，道在胸中百不忧。\n参取章泉克斋句，底须楼上更安楼。",
        "dynasty": "宋",
        "collection_info": null
    },
    {
        "title": "赠张童子  其一",
        "author": "真德秀",
        "content": "虎头燕颔及鸢肩，自笑都无一事全。\n惟有数条瓜样骨，尚堪山泽作臞仙。",
        "dynasty": "宋",
        "collection_info": null
    },
    {
        "title": "赠张童子  其二",
        "author": "真德秀",
        "content": "闻君早号张童子，顾我初非韩退之。\n可惜浪抛洙泗业，只看风鑑学希夷。",
        "dynasty": "宋",
        "collection_info": null
    },
    {
        "title": "赠邵邦杰",
        "author": "真德秀",
        "content": "五寸管能摹造化，七絃琴解写人心。\n平生不作麒麟梦，且听高山流水音。",
        "dynasty": "宋",
        "collection_info": null
    },
    {
        "title": "寿杨龢父",
        "author": "真德秀",
        "content": "诞日娱亲始是荣，如君庆事世难并。\n名园春满三三径，眉寿天开九九龄。\n帝渥频霑新诰紫，文阶重焕旧毡青。\n玉杯从此年年把，笑劝樽前两福星。",
        "dynasty": "宋",
        "collection_info": null
    },
    {
        "title": "寿陈宰  其一",
        "author": "真德秀",
        "content": "花种河阳未十旬，和熏四境蚤如春。\n试看条教频频下，字字无非育物仁。",
        "dynasty": "宋",
        "collection_info": null
    },
    {
        "title": "寿陈宰  其二",
        "author": "真德秀",
        "content": "为民一念彻渊泉，蔬茹余旬始吁天。\n岁事丰登邻寇熄，乃知感应鼓桴然。",
        "dynasty": "宋",
        "collection_info": null
    },
    {
        "title": "诗寄淮西王路分",
        "author": "真德秀",
        "content": "壮哉貔虎三千士，静扫鲸鲵百万余。\n若使人人似淮右，笑谈真可灭狂胡。",
        "dynasty": "宋",
        "collection_info": null
    },
    {
        "title": "赠吴景云  其一",
        "author": "真德秀",
        "content": "锟铻切玉烂成泥，妙手镌铜亦似之。\n若会此机来学道，石槃木钻有通时。",
        "dynasty": "宋",
        "collection_info": null
    },
    {
        "title": "赠吴景云  其二",
        "author": "真德秀",
        "content": "腰间争佩印纍纍，真印从来少得知。\n不向圣传中有省，黄金斗大亦何为。",
        "dynasty": "宋",
        "collection_info": null
    },
    {
        "title": "送曹晋伯令尹之官  其一",
        "author": "真德秀",
        "content": "须江壮哉县，谁遣莽成墟。\n旧观嗟难復，罢民苦未纾。\n手摩应切切，鞭算盍徐徐。\n頼有贤邦伯，当令子志摅。",
        "dynasty": "宋",
        "collection_info": null
    },
    {
        "title": "送曹晋伯令尹之官  其二",
        "author": "真德秀",
        "content": "此邑吾邻境，尝闻叹恨深。\n有田尽增税，无楮可为衾。\n愿布中和政，毋怀忿疾心。\n归田当有日，好听宓生琴。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其一",
        "author": "真德秀",
        "content": "庚午仍重午，离明正继明。\n炎图千万岁，从此愈光亨。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其二",
        "author": "真德秀",
        "content": "玉帛交邻后，清阴满塞榆。\n苞桑存至戒，犹佩辟兵符。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其三",
        "author": "真德秀",
        "content": "有意苏民瘼，无心玩物华。\n祗求三岁艾，休进五时花。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其四",
        "author": "真德秀",
        "content": "当宁求贤轸虑长，每因佳节忆沉湘。\n不须五色纫成线，自有忠言补舜裳。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其五",
        "author": "真德秀",
        "content": "延英昼永汗霑衣，正是君王访问时。\n应笑开元恣骄乐，粉团争射学儿嬉。",
        "dynasty": "宋",
        "collection_info": null
    },
    {
        "title": "端午贴子词 皇帝阁六首 其六",
        "author": "真德秀",
        "content": "圣心日日望丰年，清晓鑪熏彻九天。\n二麦登场蚕着茧，平畴新绿又连阡。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其一",
        "author": "真德秀",
        "content": "仙木浮琼醴，香菰簇宝槃。\n汉宫三十六，争奉圣人欢。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其二",
        "author": "真德秀",
        "content": "槐影绿成围，腰舆茧馆归。\n我躬惟服澣，先织衮龙衣。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其三",
        "author": "真德秀",
        "content": "披香殿裏绣筵开，九节菖蒲七宝杯。\n应念臣劳如卷耳，欲将厚意酌金罍。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其四",
        "author": "真德秀",
        "content": "爱民一念彻渊泉，内府时时出禁钱。\n只此自添无量寿，何须彩索颂长年。",
        "dynasty": "宋",
        "collection_info": null
    },
    {
        "title": "端午贴子词 皇后阁五首 其五",
        "author": "真德秀",
        "content": "珠箔轻明暑气微，静披图史监前徽。\n堪嗤唐室耽游燕，谩借裙襦作妓衣。",
        "dynasty": "宋",
        "collection_info": null
    },
    {
        "title": "端午贴子词 皇太子宫五首 其一",
        "author": "真德秀",
        "content": "彩索金为缕，香粳玉作团。\n从今逢午节，岁岁奉亲欢。",
        "dynasty": "宋",
        "collection_info": null
    },
    {
        "title": "端午贴子词 皇太子宫五首 其二",
        "author": "真德秀",
        "content": "银榜青宫裏，天风五月秋。\n应怜耦耕者，曝背向农畴。",
        "dynasty": "宋",
        "collection_info": null
    },
    {
        "title": "端午贴子词 皇太子宫五首 其三",
        "author": "真德秀",
        "content": "午漏迟迟滴玉壶，清阴羃羃布庭除。\n只将底事销长日，大学中庸两卷书。",
        "dynasty": "宋",
        "collection_info": null
    },
    {
        "title": "端午贴子词 皇太子宫五首 其四",
        "author": "真德秀",
        "content": "居仁堂上熏风满，閒把骚章子细看。\n令节岂徒供黍楝，巧言端欲戒椒兰。",
        "dynasty": "宋",
        "collection_info": null
    },
    {
        "title": "端午贴子词 皇太子宫五首 其五",
        "author": "真德秀",
        "content": "焜煌八字彩毫书，铁画银鈎照坐隅。\n心正自能祛百厉，辟邪安用道家符。",
        "dynasty": "宋",
        "collection_info": null
    },
    {
        "title": "皇后阁春贴子词五首  其一",
        "author": "真德秀",
        "content": "宝扇彩云开，宫粧衬玉梅。\n共持千岁柏，争献万年杯。",
        "dynasty": "宋",
        "collection_info": null
    },
    {
        "title": "皇后阁春贴子词五首  其二",
        "author": "真德秀",
        "content": "宝字泥金帖，工夫剪刻纯。\n四时俱百顺，可但庆宜春。",
        "dynasty": "宋",
        "collection_info": null
    },
    {
        "title": "皇后阁春贴子词五首  其三",
        "author": "真德秀",
        "content": "晓来宽大诏初颁，物物咸霑雨露恩。\n共仰生成归帝力，谁知辅佐属坤元。",
        "dynasty": "宋",
        "collection_info": null
    },
    {
        "title": "皇后阁春贴子词五首  其四",
        "author": "真德秀",
        "content": "笙歌北院连南院，景物新年胜旧年。\n梅柳也知天意好，十分粧点斗春妍。",
        "dynasty": "宋",
        "collection_info": null
    },
    {
        "title": "皇后阁春贴子词五首  其五",
        "author": "真德秀",
        "content": "御沼春融冰半澌，偶观流荇已参差。\n因时有感关雎咏，寤寐难忘窈窕思。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其一",
        "author": "真德秀",
        "content": "翠浪两岐麦，冰丝八茧蚕。\n今年收倍好，歌颂满周南。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其二",
        "author": "真德秀",
        "content": "日永坤宁殿，时将万卷看。\n从容聊洒翰，宝扇舞龙鸾。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其三",
        "author": "真德秀",
        "content": "红榴紫槿映池台，玳席还当水殿开。\n借问天颜何大喜，皇储亲奉万年杯。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其四",
        "author": "真德秀",
        "content": "水晶帘捲午风轻，万壑清寒凌室冰。\n閒奏熏絃思解愠，肯教人世独炎蒸。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其五",
        "author": "真德秀",
        "content": "纔过端辰又诞辰，天家风物镇长新。\n六宫竞献长生缕，一缕应期一万春。",
        "dynasty": "宋",
        "collection_info": null
    },
    {
        "title": "春贴子 皇帝阁六首 其一",
        "author": "真德秀",
        "content": "嘉定无疆历，纔开第五春。\n金穰端有兆，太岁恰居申。",
        "dynasty": "宋",
        "collection_info": null
    },
    {
        "title": "春贴子 皇帝阁六首 其二",
        "author": "真德秀",
        "content": "新岁朝元使，龙荒万里来。\n至仁天广大，朔漠亦春台。",
        "dynasty": "宋",
        "collection_info": null
    },
    {
        "title": "春贴子 皇帝阁六首 其三",
        "author": "真德秀",
        "content": "雉扇开金殿，云韶奏紫庭。\n天颜知有喜，班首是前星。",
        "dynasty": "宋",
        "collection_info": null
    },
    {
        "title": "春贴子 皇帝阁六首 其四",
        "author": "真德秀",
        "content": "万宇新歌大有年，又看瑞雪粲琼田。\n太平和气随春转，斗米从今三四钱。",
        "dynasty": "宋",
        "collection_info": null
    },
    {
        "title": "春贴子 皇帝阁六首 其五",
        "author": "真德秀",
        "content": "东风昨夜入帘帷，便觉深宫漏影迟。\n一曲凉州花尽放，不须先作报春诗。",
        "dynasty": "宋",
        "collection_info": null
    },
    {
        "title": "春贴子 皇帝阁六首 其六",
        "author": "真德秀",
        "content": "阳进阴消属此时，凝旒南面盍深思。\n微臣自愧无规谏，愿献元朝学士诗。",
        "dynasty": "宋",
        "collection_info": null
    },
    {
        "title": "春贴子 皇后阁五首 其一",
        "author": "真德秀",
        "content": "宝胜千春字，琼樽九醖香。\n六宫齐上寿，地久配天长。",
        "dynasty": "宋",
        "collection_info": null
    },
    {
        "title": "春贴子 皇后阁五首 其二",
        "author": "真德秀",
        "content": "金屋春容早，铜楼晓色分。\n奉觞天一笑，圣子似周文。",
        "dynasty": "宋",
        "collection_info": null
    },
    {
        "title": "春贴子 皇后阁五首 其三",
        "author": "真德秀",
        "content": "柳眼窥春暖欲眠，梅粧点雪斗新妍。\n一年好处如今是，远滕清明寒食天。",
        "dynasty": "宋",
        "collection_info": null
    },
    {
        "title": "春贴子 皇后阁五首 其四",
        "author": "真德秀",
        "content": "谁赞东皇转化钧，宫中尧舜亦深仁。\n祗将一点阳和意，散作干坤浩荡春。",
        "dynasty": "宋",
        "collection_info": null
    },
    {
        "title": "春贴子 皇后阁五首 其五",
        "author": "真德秀",
        "content": "烟花万匝绕坤宁，独把牙籤手不停。\n为要八荒皆寿域，彩毫亲跋度人经。",
        "dynasty": "宋",
        "collection_info": null
    },
    {
        "title": "春贴子 东宫五首 其一",
        "author": "真德秀",
        "content": "薄薄觚棱雪，融融甲观风。\n晴光挟和气，先到少阳宫。",
        "dynasty": "宋",
        "collection_info": null
    },
    {
        "title": "春贴子 东宫五首 其二",
        "author": "真德秀",
        "content": "灯市千门月，花时万井春。\n朝来资善议，犹自问穷民。",
        "dynasty": "宋",
        "collection_info": null
    },
    {
        "title": "春贴子 东宫五首 其三",
        "author": "真德秀",
        "content": "画堂金榜揭居仁，万物知关念虑深。\n一点阳和从震出，助成天地发生心。",
        "dynasty": "宋",
        "collection_info": null
    },
    {
        "title": "春贴子 东宫五首 其四",
        "author": "真德秀",
        "content": "鹤驾通宵入问安，龙墀清晚押朝班。\n天颜喜见重轮月，春色先回万岁山。",
        "dynasty": "宋",
        "collection_info": null
    },
    {
        "title": "春贴子 东宫五首 其五",
        "author": "真德秀",
        "content": "济济儒冠萃讲庭，韦编竟日共研精。\n还将泰象参人事，要使羣阳更彙征。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其一",
        "author": "真德秀",
        "content": "梦月佳辰近，端阳令节新。\n何须缠綵缕，金母自千春。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其二",
        "author": "真德秀",
        "content": "艾虎垂朱户，槐龙舞玉墀。\n昼长无一事，祗诵二南诗。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其三",
        "author": "真德秀",
        "content": "三盆茧已缲冰缕，五色丝新织海鲛。\n不但綵缯华节物，要成龙衮待亲郊。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其四",
        "author": "真德秀",
        "content": "晓来金殿沐兰汤，因感骚人兴寄长。\n重劝君王勤采善，由来香草比忠良。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其五",
        "author": "真德秀",
        "content": "玄武门前罗百戏，昆明池上斗千艘。\n圣人不事游观乐，翻笑前朝侈燕敖。",
        "dynasty": "宋",
        "collection_info": null
    },
    {
        "title": "嘉定六年皇后阁春贴子词五首  其一",
        "author": "真德秀",
        "content": "圣德天同大，熙然万物春。\n谁知□载厚，发育辅深仁。",
        "dynasty": "宋",
        "collection_info": null
    },
    {
        "title": "嘉定六年皇后阁春贴子词五首  其二",
        "author": "真德秀",
        "content": "内殿称觞早，仙班拥翠翘。\n春来多乐事，人日是明朝。",
        "dynasty": "宋",
        "collection_info": null
    },
    {
        "title": "嘉定六年皇后阁春贴子词五首  其三",
        "author": "真德秀",
        "content": "翠辇迴从五福宫，管絃声裏万花红。\n熙熙和气皇州满，都在干坤橐籥中。",
        "dynasty": "宋",
        "collection_info": null
    },
    {
        "title": "嘉定六年皇后阁春贴子词五首  其四",
        "author": "真德秀",
        "content": "玉梭织就衮龙衣，已奉君王泰畤祠。\n准拟腰舆临茧馆，清明前后浴蚕时。",
        "dynasty": "宋",
        "collection_info": null
    },
    {
        "title": "嘉定六年皇后阁春贴子词五首  其五",
        "author": "真德秀",
        "content": "一夜东风到集芳，满园红紫已低昂。\n寻花问柳非吾事，燕坐坤宁春昼长。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其一",
        "author": "真德秀",
        "content": "玉佩响琼楼，天风五月秋。\n人间正炎热，犹轸圣情忧。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其二",
        "author": "真德秀",
        "content": "读罢怀沙赋，重哦卷耳篇。\n殷勤劝明主，属意在求贤。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其三",
        "author": "真德秀",
        "content": "记得当年梦月符，浴兰节后恰旬余。\n欲知天锡无疆寿，认取仙蜍颔下书。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其四",
        "author": "真德秀",
        "content": "贝叶新传宝藏经，圣心端为福群生。\n从今物自无疵疠，安用桐君纪药名。",
        "dynasty": "宋",
        "collection_info": null
    },
    {
        "title": "皇后阁端午贴子词五首  其五",
        "author": "真德秀",
        "content": "瑶池十丈藕花香，清赏尤便水殿凉。\n闻说内家多乐事，前星亲自捧霞觞。",
        "dynasty": "宋",
        "collection_info": null
    },
    {
        "title": "金国贺正旦使人到阙紫宸殿宴致语口号  其一",
        "author": "真德秀",
        "content": "榆关玉塞静无尘，嘉定如今第四春。\n两国交驰通好使，八荒同作太平人。\n翠鼍鼓奏娱嘉客，白兽樽浮赏谏臣。\n圣历从兹天共远，年年玉帛会枫宸。",
        "dynasty": "宋",
        "collection_info": null
    },
    {
        "title": "金国贺正旦使人到阙紫宸殿宴致语口号  其二",
        "author": "真德秀",
        "content": "六龙扶辇下云间，紫殿风微响佩环。\n朔漠远驰邻国信，前星亲押外朝班。\n九宾重译瞻宸极，万岁三声绕寿山。\n大史预占年大有，更添喜色上天颜。",
        "dynasty": "宋",
        "collection_info": null
    },
    {
        "title": "瑞庆节集英殿宴致语口号",
        "author": "真德秀",
        "content": "皇家卜世过周唐，天启真人应运翔。\n抱日预占恭邸梦，飞龙曾报皖山祥。\n翠云影外来金母，红𩅗香中拥玉皇。\n乐府贱工无以祝，愿将金鑑代珠囊。",
        "dynasty": "宋",
        "collection_info": null
    },
    {
        "title": "金国报登位使人到阙集英殿宴致语口号",
        "author": "真德秀",
        "content": "时平朝野寂无譁，南北欢盟共一家。\n不遣纤尘惊塞上，要将和气匝天涯。\n星驰琛币来邻境，云拥衣冠会正衙。\n圣泽汪洋天广大，侍臣何惜醉流霞。",
        "dynasty": "宋",
        "collection_info": null
    },
    {
        "title": "挽竹斋  其一",
        "author": "真德秀",
        "content": "忆昔抠衣造竹斋，竹声琴韵两相谐。\n重来琴锁红尘满，寒雨萧萧滴藓苔。",
        "dynasty": "宋",
        "collection_info": null
    },
    {
        "title": "挽竹斋  其二",
        "author": "真德秀",
        "content": "无奈斯文坠不兴，茕茕吾党又凋零。\n白云寒锁洪崖顶，一度翘瞻一怆情。",
        "dynasty": "宋",
        "collection_info": null
    },
    {
        "title": "登南岳上封寺",
        "author": "真德秀",
        "content": "好风一夜扫阴霖，涌出羣山紫翠深。\n眼界豁然因有觉，六尘空后见真心。",
        "dynasty": "宋",
        "collection_info": null
    },
    {
        "title": "使都梁次韵",
        "author": "真德秀",
        "content": "第一山前路半芜，凭栏小立捻吟鬚。\n云横紫塞无来鴈，冰断黄流不渡狐。\n此日都梁聊共醉，向来夷甫可长吁。\n淮山那管人间事，依旧青青出画图。",
        "dynasty": "宋",
        "collection_info": null
    },
    {
        "title": "赠陈子长",
        "author": "真德秀",
        "content": "粉省郎官出把麾，故人何以赠箴规。\n孔门仁恕真心法，汉吏循良乃吏师。\n听讼莫嫌刀似笔，爱民终见□成碑。\n玉麟夜语如相问，为说如今两鬓丝。",
        "dynasty": "宋",
        "collection_info": null
    },
    {
        "title": "题南岳",
        "author": "真德秀",
        "content": "百年五岳隔华戎，屏蔽皇家独祝融。\n剩喜岳灵今有伴，岱宗今入版图中。",
        "dynasty": "宋",
        "collection_info": null
    },
    {
        "title": "跋蔡节斋为题张生所画文公像",
        "author": "真德秀",
        "content": "张生父子称紫阳，于容人物非寻常。\n能传遗像数百本，粹然千载存无忘。\n言学工夫日星皎，无言气象真难晓。\n后学深明未发时，始信张生功不少。",
        "dynasty": "宋",
        "collection_info": null
    },
    {
        "title": "卫生歌",
        "author": "真德秀",
        "content": "天地之间人为贵，头象天兮足象地。\n父母遗体宜宝之，箕畴五福寿为最。\n卫生切要知三戒，大怒大慾并大醉。\n三者若还有一焉，须防损失真元气。\n欲求长生先戒性，火不出兮神自定。\n木还去火不成灰，人能戒性还延命。\n贪慾无穷忘却精，用心不已走元神。\n劳形散尽中和气，更仗何能保此身。\n心若太费费则竭，形若太劳劳则歇。\n神若太伤伤则虚，气若太损损则绝。\n世人欲识卫生道，喜乐有常瞋怒少。\n心诚意正思虑除，顺理修身去烦恼。\n春嘘明目夏呵心，秋呬冬吹肺肾宁。\n四季长呼脾化食，三焦嘻却热难停。\n髮宜多梳气宜炼，齿宜数叩津宜嚥。\n子欲不死修昆崙，双手揩摩常在面。\n春月少酸宜食甘，冬月宜苦不宜咸。\n夏要增辛聊减苦，秋辛可省但加酸。\n季月少咸甘略戒，自然五臟保平安。\n若能全减身康健，滋味偏多无病难。\n春寒莫放绵衣薄，夏月汗多须换着。\n秋冬衣冷渐加添，莫待病生纔服药。\n惟有夏月难调理，内有伏阴忌冰水。\n瓜桃生冷宜少餐，免至秋来成疟痢。\n心旺肾衰切宜记，君子之人守斋戒。\n常令充实勿空虚，日食须当去油腻。\n太饱伤神饥伤胃，太渴伤血多伤气。\n饥餐渴饮莫太过，免致膨脝损心肺。\n醉后强饮饱强食，未有此身不生疾。\n人资饮食以养生，去其甚者将安适。\n食后徐行百步多，手摩脐腹食消磨。\n夜半灵根濯清水，丹田浊气切须呵。\n饮酒可以陶情性，大饮过多防有病。\n肺为华盖倘受伤，咳嗽劳神能损命。\n慎勿将盐去点茶，分明引贼入其家。\n下焦虚冷令人瘦，伤肾伤脾防病加。\n坐卧切防风入脑，脑内入风人不寿。\n更兼醉饱卧风中，风纔一入成灾咎。\n雁有序兮犬有义，黑鲤朝北知臣礼。\n人无礼义反食之，天地神明俱不喜。\n养体须当节五辛，五辛不节养伤身。\n莫教引动虚阳发，精竭容枯疾病萦。\n不问在家并在外，若遇迅雷风雨至。\n急须端肃敬天威，静室收心须少避。\n恩爱牵缠不自由，利名萦绊几时休。\n放宽些子自家福，免致中年早白头。\n顶天立地非容易，饱食暖衣宁不愧。\n思量无以报洪恩，晨夕焚香谢天地。\n身安寿永是如何，胸次平夷积善多。\n惜命惜身兼惜气，请君熟玩卫生歌。",
        "dynasty": "宋",
        "collection_info": null
    },
    {
        "title": "游上天竺",
        "author": "真德秀",
        "content": "事事不可了，还须入此山。\n遥寻黄叶路，迥出白云间。\n瀹茗止烦渴，谈空得笑閒。\n飘飘有余兴，归去掩柴关。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其一",
        "author": "薛师董",
        "content": "舒王不让杜樊川，二十八字今断絃。\n可怪苏郎呈好手，剪花排锦蒋山前。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其二",
        "author": "薛师董",
        "content": "刘郎之后更苏郎，不枉随人入建康。\n秦水钟山几相识，前年忽识好文章。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其三",
        "author": "薛师董",
        "content": "方泉周四半生痴，语辄惊人不自奇。\n渠句却题君集后，要寻梨木共传之。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其四",
        "author": "薛师董",
        "content": "交朋存没八篇诗，自恨论心独觉迟。\n也记涌金门外别，不蒙登赏忽相思。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其五",
        "author": "薛师董",
        "content": "扫阶杨柳败荷风，春晚秋初下观中。\n两度不能吟一句，愧君且说事匆匆。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其六",
        "author": "薛师董",
        "content": "定林草木也风骚，曾睡山中听桔槔。\n春雨江湖八年事，空肠只忆吃丝糕。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其七",
        "author": "薛师董",
        "content": "尊嘉堂上崔嵬老，制阃新开欲辟吾。\n又约来游游不得，风流输与五云苏。",
        "dynasty": "宋",
        "collection_info": null
    },
    {
        "title": "题金陵杂兴诗后八首  其八",
        "author": "薛师董",
        "content": "散尽浮军换铁缗，香烟何处不氤氲。\n苏郎非是谀人者，今日真成说古人。",
        "dynasty": "宋",
        "collection_info": null
    },
    {
        "title": "秋风",
        "author": "薛师董",
        "content": "秋风有落枝，天籁动埙箎。\n鼓角山河壮，襟怀岁月迟。\n阮生狂一啸，汉武老多悲。\n虽有秦歌激，终堪理钓丝。",
        "dynasty": "宋",
        "collection_info": null
    },
    {
        "title": "后秋风",
        "author": "薛师董",
        "content": "去年病后咏秋风，今日秋风病裏逢。\n好句不曾书落叶，孤灯长自守鸣蛩。\n故人音问天来远，茅舍光阴睡正浓。\n江上白鸥忙胜我，衔鱼引子与潮衝。",
        "dynasty": "宋",
        "collection_info": null
    },
    {
        "title": "酬外湖楼诗",
        "author": "薛师董",
        "content": "小雨润蔬荚，凉风展梧影。\n云连沙际白，天开数峰浄。\n湖楼百尺高，坐觉秋日永。\n宽锄十亩园，余事一笑领。\n荷枯水却清，桂晚霜未冷。\n谁能悲寒螀，聊忻小蛙黾。\n饱客新荳菹，驾我双舴艋。\n放浪诚有道，居然惜俄顷。",
        "dynasty": "宋",
        "collection_info": null
    },
    {
        "title": "薛瓜庐吾宗人也吾不得而见之得见其诗斯可矣太息而题于卷杪",
        "author": "薛美",
        "content": "结庐兄弟近长安，弊却儒冠竟不弹。\n自茹芝来轻汉召，肯将瓜去博唐官。\n贫多乐事清无尽，手写新诗墨未干。\n史笔须评隠君传，姓名应作古人看。",
        "dynasty": "宋",
        "collection_info": null
    },
    {
        "title": "咏柳",
        "author": "薛美",
        "content": "一撮娇黄染不成，藏鸦未稳早藏鶑。\n行人自谓伤离别，枉折无情赠有情。",
        "dynasty": "宋",
        "collection_info": null
    },
    {
        "title": "答真西山偈",
        "author": "释凈豁",
        "content": "青编读后方为士，黄牒颁时始是官。\n不拜皇朝真爵命，要行所学也应难。",
        "dynasty": "宋",
        "collection_info": null
    },
    {
        "title": "海寇赵某伏诛",
        "author": "王亦世",
        "content": "凭陵海若玩波神，怙恃干坤不杀身。\n刀锯未加先自殒，陆梁未有白头人。",
        "dynasty": "宋",
        "collection_info": null
    },
    {
        "title": "题西山生祠壁",
        "author": "长沙郡人",
        "content": "举世知公不爱名，湘人苦欲置丹青。\n西天又出一活佛，南极添成两寿星。\n几百年方钟间气，八千春愿祝修龄。\n不须更作生祠记，四海苍生口是铭。",
        "dynasty": "宋",
        "collection_info": null
    },
    {
        "title": "寄题雅州胥园",
        "author": "魏了翁",
        "content": "胥君颀然来，锦囊背奚奴。\n探囊发诗卷，一一卿大夫。\n未识胥园面，诗卷自画图。\n扫石卧竹影，长锸斸芋区。\n胥君于此时，林泉傲金朱。\n懒余本丘壑，误被尘缨缚。\n每逢漫浪友，惭愧红尘脚。\n会当寻兹盟，酬此一大错。",
        "dynasty": "宋",
        "collection_info": null
    },
    {
        "title": "登万象楼和计次阳韵",
        "author": "魏了翁",
        "content": "尘缨羁我身，对景慵着语。\n青山唤倚栏，壮气临颍汝。\n曾云卷油幕，万岭眇烟缕。\n酒阑一横笛，楼前叶自雨。",
        "dynasty": "宋",
        "collection_info": null
    },
    {
        "title": "赠章相士",
        "author": "魏了翁",
        "content": "我本三生人，寄身软红土。\n方困京华老，谁识新丰旅。\n稠中有章生，道周忽会顾。\n谓余有奇骨，往往私告语。\n许予两无心，解后适相遇。\n闻余趋集英，一声耸胪句。\n自谓吾术神，诵言诧俦侣。\n我无百金装，生无箕帚女。\n沘毫赋此诗，为生邮梁楚。",
        "dynasty": "宋",
        "collection_info": null
    },
    {
        "title": "和虞永康美功堂诗",
        "author": "魏了翁",
        "content": "我曾寄径城南州，果杏纂纂香浮浮。\n云开千仞雪山白，月照万古沧江流。\n我时未得江山意，但爱高明甲西州。\n十年重来是邪非，独觉真意烂不收。\n虞侯着堂发幽闷，岂但清与耳目谋。\n川流衮衮来不断，云物亹亹生无休。\n既从静寿识至乐，復于嘆逝希前修。\n游人翕翕满江头，随所适处心悠悠。\n童子长佩搴江蓠，女儿缝裙学石榴。\n没人扬波白鱼跃，舟子竞渡苍龙摎。\n田翁野妇看儿戏，咏归山暝风作秋。\n固亦有志感时节，欲起湘纍问灵修。\n人人得处自深浅，江山于尔无显幽。\n堂上主宾亦復尔，各各会意风泠飕。\n宇宙无穷本如此，我亦皓然希天游。",
        "dynasty": "宋",
        "collection_info": null
    },
    {
        "title": "次韵史少庄竹醉日移竹  其一",
        "author": "魏了翁",
        "content": "艳艳洒粧斗姚魏，冥冥花影逢石丁。\n醉生梦死何如竹，三百五十九日醒。",
        "dynasty": "宋",
        "collection_info": null
    },
    {
        "title": "次韵史少庄竹醉日移竹  其二",
        "author": "魏了翁",
        "content": "清如杜叟日卓午，直似姜公诗作丁。\n冰雪容颜俨相值，霸陵醉尉也须醒。",
        "dynasty": "宋",
        "collection_info": null
    },
    {
        "title": "次韵史少庄竹醉日移竹  其三",
        "author": "魏了翁",
        "content": "平生自许岁寒操，醉日移来三十丁。\n底事此君亦移转，连明风雨唤教醒。",
        "dynasty": "宋",
        "collection_info": null
    },
    {
        "title": "次韵史少庄竹醉日移竹  其四",
        "author": "魏了翁",
        "content": "猩屐常为醉魂役，骊珠适与睡时丁。\n外物移人每如此，人心可使不长醒。",
        "dynasty": "宋",
        "collection_info": null
    },
    {
        "title": "虞永康生日",
        "author": "魏了翁",
        "content": "良知谁不有，靡究復靡届。\n寸心日月明，万里天地解。\n握机洞消长，观物了成坏。\n推行济四海，小试未为隘。\n姓名既转闻，正恐世网挂。\n相期久远看，力与支末派。\n建立天地心，透彻义利界。\n即兹奉君寿，行矣良自劢。",
        "dynasty": "宋",
        "collection_info": null
    },
    {
        "title": "安大使生日",
        "author": "魏了翁",
        "content": "往年天压西南垂，妖氛内讧胡尘飞。\n枭狐陆梁士扼腕，蜀山惨澹无光辉。\n公以空弮婴乳虎，漠漠黄云闇平楚。\n直将天理感人心，径斩贼头报明主。\n露布东驰人啸呼，京师观者环储胥。\n天颜有喜近臣贺，大官高爵来须臾。\n中兴以来几变异，宗祏之存如旒缀。\n平江羽檄走凶雏，采石鳅舡戮狂猘。\n至今勋名满华夷，与公鼎立书旗彝。\n公方退然不自居，忧国之鬓纷如丝。\n天之生公为社稷，南山不蹇石不泐。\n愿公蚤归相天子，赤舄晨朝容几几。",
        "dynasty": "宋",
        "collection_info": null
    },
    {
        "title": "次韵叔衍兄贺生子",
        "author": "魏了翁",
        "content": "一壑一丘耕且为，不歆周网应非罴。\n云霾障日树蒙密，草蔓漫天山蔽亏。\n生意正从芽蘗露，善根不逐斧斤斯。\n溶溶此理谁能解，剩喜吾宗有白眉。",
        "dynasty": "宋",
        "collection_info": null
    },
    {
        "title": "饯章郎中以浙东仓归湖州",
        "author": "魏了翁",
        "content": "武陵城中春事浓，楝花欲开未开风。\n常平使者谢朝列，袖有英簜吾将东。\n披孔翠裘上马去，锦鞯昱爚三花骢。\n先携令名作乡绣，却把仁念为仓红。\n世人机浅嗜欲深，便从扶木穷高舂。\n朝余苍梧夕县圃，何似缓辔摇冬珑。\n曩余除官本同署，至自万里惊燕鸿。\n诸公祖筵乱平湖，復我不往心忡忡。\n君今姑为粤人行，明年归朝傥及同。",
        "dynasty": "宋",
        "collection_info": null
    },
    {
        "title": "送宇文侍郎知庐州",
        "author": "魏了翁",
        "content": "和戎八十年，尺棰不施寸。\n彼方玄黄篚，此但青紫楦。\n怀荣保妻子，是固人所贱。\n或者倖边功，横行请十万。\n问学不素讲，利欲所熏焮。\n红旗与黄纸，勇怯无定论。\n淮浦唇大江，九重重分阃。\n容台少常伯，忠孝在寝饭。\n帝谓吾先正，尝遗蜡书恨。\n汝今其闻孙，未报君父怨。\n九旗下青冥，往为忠义劝。\n再拜亟祗命，当仁不敢逊。\n黄金络马头，茸纛立宪宪。\n先声劘塞垣，虏师不足遁。\n邻里会方山，踈余且有献。\n裴相昔守淮，董师征洄郾。\n兵端寔蔡启，深入非始愿。\n况今狃承平，士气方曼曼。\n民力苦剜创，帅债未折券。\n如弱者御盗，高墉守关楗。\n破羌赵营田，胜楚何缮堰。\n但当强精神，勿与角勇健。\n功名不入眼，两斗待其困。\n却携令名归，太平待公建。",
        "dynasty": "宋",
        "collection_info": null
    },
    {
        "title": "题蔡氏丛桂堂",
        "author": "魏了翁",
        "content": "谁衔鹫峰种，託根蔡氏堂。\n勿夸郄林枝，未说燕山芳。\n君看湘江上，千载留晶光。\n但当护根本，岁晚搴幽香。",
        "dynasty": "宋",
        "collection_info": null
    },
    {
        "title": "送徐校书知处州",
        "author": "魏了翁",
        "content": "峩峩海中山，十二楼五城。\n僊人驷玉虬，径上凌紫清。\n中道忽回薄，珪符下玉京。\n彤幨曜白日，锦舆上头行。\n扶桑揽余辔，缓步宽作程。\n世间行己地，端亦胜蓬瀛。\n谁乎低着身，哑咤闻新鶑。\n何如携令名，归以见母兄。\n用世无小大，千里亦民氓。\n少施五袴手，竚录屏风名。",
        "dynasty": "宋",
        "collection_info": null
    },
    {
        "title": "送王考功江东漕",
        "author": "魏了翁",
        "content": "分部设将漕，黈旒寄聪明。\n直须撼山岳，亡但采畸赢。\n而况江以东，襟淮翼吴荆。\n民力九十空，所恃人为城。\n南宫辍望郎，方输饷连营。\n荧煌鹊锦袍，明日趋遐征。\n阳春脚未到，淑气先流鶑。\n向来嵇中散，仅试薶九京。\n阿兄亦未究，有书今在楹。\n驱车踏前轨，若木以为程。\n千里隔香案，洗目观澄清。",
        "dynasty": "宋",
        "collection_info": null
    },
    {
        "title": "送宋常丞知阆州",
        "author": "魏了翁",
        "content": "十年痼丘壑，厌食青山薇。\n不作时世粧，短褐怀明玑。\n出门歌一曲，听者魂为飞。\n方骑将军马，旋闯师氏闱。\n清名满双宇，宥画裨枢机。\n便面障俗尘，不肯缁素衣。\n一朝典仪蕞，云步方峨巍。\n顾怀锦屏胜，见谓天下稀。\n彤幨下青冥，骢马黄金鞿。\n假道淛以东，袖有四明归。\n我来今二年，几度与客违。\n名位偶君似，临分重依依。\n风节耐岁晚，富贵倏晨晞。\n相期久远看，努力踵前徽。",
        "dynasty": "宋",
        "collection_info": null
    },
    {
        "title": "送黄考功广东运判分韵得汉字",
        "author": "魏了翁",
        "content": "凉风厉萧辰，秋事已一半。\n同舍多望郎，萍聚復云散。\n得士良苦艰，引去何浩瀚。\n日日送行人，青衫浃流汗。\n其间白石翁，清庙之圭瓒。\n器采仪周行，词章辈楚乱。\n秘丘第一官，修途日未旰。\n掉头不肯住，持节下霄汉。\n草木识清名，风尘入长算。\n安得此老宿，为世洗愁嘆。\n同省并门居，昔我缀华贯。\n高标壁千仞，临分重嗟惋。\n相期绍前徽，岁晚堪把玩。",
        "dynasty": "宋",
        "collection_info": null
    },
    {
        "title": "送曾尚右知信州分韵得州字",
        "author": "魏了翁",
        "content": "长安十二门，冠盖如云稠。\n浮骖不停趋，九衢滔滔流。\n朝握扶桑辔，暮行背椒丘。\n驾言往从之，道左伤吾辀。\n温陵有佳士，清姿秀琅球。\n蚤畴抡魁望，盛之蓬瀛洲。\n荣进付膜外，寡欲自日休。\n需章臣有母，自诡以一州。\n彤幨下青冥，锦舆居上头。\n小施活国手，雕瘵会有瘳。\n同省并门居，昔我陪清游。\n一时四同年，气味骨肉侔。\n而君堂堂去，别袂挽不留。\n迅商起层旻，候虫催功裘。\n问学常苦艰，岁月忽忽遒。\n古今同一歧，古岂真难俦。\n愿言事穮蔉，勿作刈穫谋。\n会面岂不再，为君刮双眸。",
        "dynasty": "宋",
        "collection_info": null
    },
    {
        "title": "追送刘侍郎以宝制帅湖北",
        "author": "魏了翁",
        "content": "士从西南来，落落仅八九。\n半年北门道，几度釂别酒。\n清朝志兴復，第一广英彀。\n采采不及掬，引去遽盈斗。\n矧今忠肃孙，卓荦汉庭右。\n清榘仪班行，高怀局宇宙。\n居然辍迩联，亟怀荆州绶。\n恩章陟西戺，戎钺炫春昼。\n世间行己地，随寓皆不朽。\n着意护本根，虚怀阅忠厚。\n上游屹长城，归来秉机宥。",
        "dynasty": "宋",
        "collection_info": null
    },
    {
        "title": "送程左史以右撰知夔州分韵得重字",
        "author": "魏了翁",
        "content": "烟草暝江湖，霜风缬郊垄。\n黎明北门道，杂沓冠盖拥。\n程侯倦左墄，引去何太勇。\n泸江春信回，书殿星极捧。\n帝念夔子国，侧耕地荒茸。\n吏饕赋政烦，室罄小人恐。\n申命亟移麾，遬驱毋上冢。\n彤幨下霄汉，环佩锵璧珙。\n山川洗悽戚，草木企孤耸。\n斧斤刈伐余，急与护把拱。\n古人为己学，非以博华宠。\n事业贯千载，富贵不旋踵。\n愿言树风声，永作蜀山重。",
        "dynasty": "宋",
        "collection_info": null
    },
    {
        "title": "题谢耕道一犁春雨图",
        "author": "魏了翁",
        "content": "床头夜雨滴到明，村南村北春水生。\n老妇携儿出门去，老翁赤脚呵牛耕。\n一双不借挂木杪，半破夫须衝晓行。\n耕罢洗泥枕犊鼻，卧看人间蛮触争。",
        "dynasty": "宋",
        "collection_info": null
    },
    {
        "title": "送陈大着知蕲州分韵得辉字",
        "author": "魏了翁",
        "content": "陈侯海内秀，满腹贮明玑。\n十岁能属文，提笔登王畿。\n上嘉鲁论对，亟授九品衣。\n二十隮膴仕，昱昱五采翚。\n三十搴殊科，寻闯师氏闱。\n四十復见征，云步何峩巍。\n蓬莱三千丈，径上陵紫微。\n顾怀蕲春胜，骢马黄金鞿。\n我来今二年，几度与客违。\n于君再为寮，临分重依依。\n风节耐岁晚，富贵特晨晞。\n前后继二吕，迄今借光辉。\n相期久远看，努力追前徽。",
        "dynasty": "宋",
        "collection_info": null
    },
    {
        "title": "题石兴宗读书岩",
        "author": "魏了翁",
        "content": "岩头橘树经百黄，三少不生诸老亡。\n只余石间元佑脚，谷虚尽日鸣当当。",
        "dynasty": "宋",
        "collection_info": null
    },
    {
        "title": "送赵编修知眉州分韵登字",
        "author": "魏了翁",
        "content": "炎炜烁穹昊，火云助其烝。\n冠巾拂尘土，庭户喧蟁蝇。\n便面不停举，况欲填吾膺。\n其间寂寞人，随念生凉冰。\n凉意方未透，一夕三四兴。\n造物解人意，如叫呼得譍。\n越乡万里回，令名作先登。\n固知栖栖者，得丧初何曾。\n贤者于本朝，晓宿垂觚棱。\n今日送枢掾，明日辞礼丞。\n采采不盈掬，引去何如陵。\n百忧结中肠，坐挑短檠灯。",
        "dynasty": "宋",
        "collection_info": null
    },
    {
        "title": "送范吏部知崇庆分韵得兮字",
        "author": "魏了翁",
        "content": "阳明迪性分，阴浊生尘泥。\n蛟龙薄九空，高逝缥缥兮。\n使可絷而豢，何异犬与鸡。\n长安有狭邪，曲曲復低低。\n主人笑延客，云栈登作梯。\n客辞以未能，所忧困多蹊。\n乞麾下霄汉，万里骑青霓。\n去留本常事，渠不丧所赍。\n秋风锵佩环，家在天之西。\n归来拜三祖，归路幸不迷。",
        "dynasty": "宋",
        "collection_info": null
    },
    {
        "title": "送苏大着知吉州分韵得章字",
        "author": "魏了翁",
        "content": "平生苏太史，清姿秀球琅。\n异时玉堂对，历历汉兴亡。\n直作根本虑，不怀弃捐伤。\n修名望蓬岛，轶轨抹扶桑。\n中道忽回薄，饮马以相羊。\n昔为同年友，今为同舍郎。\n不肯三日别，况各天一方。\n我乞汉嘉绶，君怀庐陵章。\n我无百何阙，君亦千里翔。\n怀贤慨时事，百忧结中肠。\n愿言保嘉猷，不愧欧公乡。",
        "dynasty": "宋",
        "collection_info": null
    },
    {
        "title": "送周架阁以浙东提干归平江",
        "author": "魏了翁",
        "content": "共惟仁义心，无贤愚圣狂。\n纷纷万弓箭，独以寸铁当。\n毫牦有不察，居然失其乡。\n察则我固有，而失岂真亡。\n周君海内秀，清姿竞球琅。\n牛刀十九年，犹顾善而藏。\n用世无内外，意行独安详。\n乃知旦昼物，特为弱者彊。\n许时京尘中，解后两匆忙。\n前日同李郭，它日盟范张。\n岂谓客逢客，乃或得相羊。\n此道日寥落，此意谁平章。\n为人作生活，悠悠老扶桑。\n勉哉迪嘉猷，岁晚垂令芳。\n我亦从此去，后会丘之阳。",
        "dynasty": "宋",
        "collection_info": null
    },
    {
        "title": "题沈氏书堂",
        "author": "魏了翁",
        "content": "吴兴沈声甫，示我书堂图。\n枕松被修竹，带江衿浮屠。\n堂上新牙籤，吞天禄石渠。\n出受山水谒，入与圣贤俱。\n儿辈纷华悦，子独文字娱。\n是心傥无斁，已足光韩畬。\n吾闻学者事，穷理以返初。\n为人祇禽犊，钻纸成蠹鱼。\n勉哉师友功，千载沈氏书。",
        "dynasty": "宋",
        "collection_info": null
    },
    {
        "title": "次韵德先步月答所问语  其一",
        "author": "魏了翁",
        "content": "三更端正月，皎亮直瑶京。\n客问心之体，无言对太清。",
        "dynasty": "宋",
        "collection_info": null
    },
    {
        "title": "次韵德先步月答所问语  其二",
        "author": "魏了翁",
        "content": "夜景湛虚明，浩然无与京。\n如今苏氏妇，但指圣人清。",
        "dynasty": "宋",
        "collection_info": null
    },
    {
        "title": "次韵德先步月答所问语  其三",
        "author": "魏了翁",
        "content": "霁月光湓浦，吟风归洛京。\n迥无纤霭翳，千古识真清。",
        "dynasty": "宋",
        "collection_info": null
    },
    {
        "title": "次德先韵",
        "author": "魏了翁",
        "content": "二气同一根，本体浩兮渊。\n可见川上逝，未发心下泉。\n真机亡停息，果剥根长鲜。\n定理亡将迎，尘境地自偏。\n形神既外发，何者操其权。\n芸芸万感通，存处元寂然。\n一物一太极，不间大小年。\n随处无亏缺，井居而用迁。\n至人配天德，知周物之先。\n学者事何事，省察于眇绵。",
        "dynasty": "宋",
        "collection_info": null
    },
    {
        "title": "次韵虞永康庐居生芝",
        "author": "魏了翁",
        "content": "河南富贵花，人与谱姓氏。\n惟兹三秀者，不谱亦名世。\n肖形草木均，出处哲人似。\n无然而致之，朝菌何异此。\n广陵张氏庐，厥应繄孝祀。\n新丰李兴茔，修柯媲白紫。\n意诚物皆诚，人瑞草亦瑞。\n萧条羌水濒，五子服丧礼。\n松壑侑夕悲，竹窗湔晓泪。\n根基由内心，朴实无甃砌。\n一朝垩室左，五色芝薿薿。\n乃知宇宙间，何处非实理。\n诚神本同机，应感不失俪。\n充周徧范围，存养司诸己。\n是心一息妄，目接犹虚僞。\n若曰信禨祥，我亦为祝史。",
        "dynasty": "宋",
        "collection_info": null
    },
    {
        "title": "韩叔冲约客泛舟沧江分韵得落字",
        "author": "魏了翁",
        "content": "炎炜避无所，意行出东郭。\n客以声气聚，舟于树泉泊。\n江动云意閒，林幽鸟声乐。\n山川孰流峙，鸢鱼自飞跃。\n天分随所适，豁然无空阔。\n有客犹谓余，底处认真活。\n是心无间断，本体自呈豁。\n一笑各会心，星河挂碧落。",
        "dynasty": "宋",
        "collection_info": null
    },
    {
        "title": "赠僧南游",
        "author": "魏了翁",
        "content": "吾少不学佛，吾道闻之尝。\n虚灵一寸心，无贤愚圣狂。\n人惟不自信，渺渺歧上羊。\n师今紧寻觅，看是真有亡。\n如行人贪程，如久客念乡。\n一朝眼发明，家山俨成行。",
        "dynasty": "宋",
        "collection_info": null
    },
    {
        "title": "寄李考功",
        "author": "魏了翁",
        "content": "虚灵天地心，亹亹万化机。\n几形有动静，诚尽无显微。\n人惟不自信，稷颜有相违。\n居人惮寒暑，游子行不归。\n谁知烱然存，彼物乃吾知。\n高人真畏友，圣贤吾师师。",
        "dynasty": "宋",
        "collection_info": null
    },
    {
        "title": "和李致政花石山诗",
        "author": "魏了翁",
        "content": "春风挽征衣，淑景荐笾实。\n山中之奇观，变态纷襞积。\n或划然以舒，或蒙然以密。\n或妩如修眉，或突如巨迹。\n或鸷鸟将搏，或游龙偕出。\n一目百奇怪，随景发诗癖。\n江山昔岂无，万古阅閒寂。\n而独陈于今，涸我风月笔。\n便如遗俗士，高卧天一壁。\n人知匪自献，不知亦奚恤。",
        "dynasty": "宋",
        "collection_info": null
    },
    {
        "title": "次韵黄侍郎海棠花下怯黄昏七绝  其一",
        "author": "魏了翁",
        "content": "狂风利剑戟，火龙困屠宰。\n莫起落红愁，生意浩云海。",
        "dynasty": "宋",
        "collection_info": null
    },
    {
        "title": "次韵黄侍郎海棠花下怯黄昏七绝  其二",
        "author": "魏了翁",
        "content": "曾访郊原春，静观烟雨妆。\n因物得良晤，谅非昔如棠。",
        "dynasty": "宋",
        "collection_info": null
    },
    {
        "title": "次韵黄侍郎海棠花下怯黄昏七绝  其三",
        "author": "魏了翁",
        "content": "唐人春深题，用韵工车斜。\n逐逐语言去，谁欤真识花。",
        "dynasty": "宋",
        "collection_info": null
    },
    {
        "title": "次韵黄侍郎海棠花下怯黄昏七绝  其四",
        "author": "魏了翁",
        "content": "临川数落花，康节爱花谢。\n若作荣悴观，此特花之下。",
        "dynasty": "宋",
        "collection_info": null
    },
    {
        "title": "次韵黄侍郎海棠花下怯黄昏七绝  其五",
        "author": "魏了翁",
        "content": "穉绿茁儿拳，老红面百摺。\n诗坛更伏波，令我逢敌怯。",
        "dynasty": "宋",
        "collection_info": null
    },
    {
        "title": "次韵黄侍郎海棠花下怯黄昏七绝  其六",
        "author": "魏了翁",
        "content": "天运自消息，诗人费平章。\n何花春不红，何草冬不黄。",
        "dynasty": "宋",
        "collection_info": null
    },
    {
        "title": "次韵黄侍郎海棠花下怯黄昏七绝  其七",
        "author": "魏了翁",
        "content": "醉妃索南内，玉奴毙东昏。\n所以观物心，皇皇妙无门。",
        "dynasty": "宋",
        "collection_info": null
    },
    {
        "title": "题剑门",
        "author": "魏了翁",
        "content": "江有瞿唐限，陆有双剑蹲。\n如熊罴当道，如虎豹守阍。\n屹然东北隅，奠此西南坤。\n昔岁在单阏，白日尘沙昏。\n人心不足倚，恃此两长垣。\n舟车之出入，筦钥有司存。\n衔舻下鱼復，委辔充剑门。\n薮逋乃如此，天险何足言。\n况于多蹊隧，不逮昔所闻。\n烈烈张睢阳，英英颜平原。\n古之善守国，人心以为藩。",
        "dynasty": "宋",
        "collection_info": null
    },
    {
        "title": "题大安军杨宝谟旌忠庙",
        "author": "魏了翁",
        "content": "范阳一夕鼙皷鸣，莽然河朔惟孤城。\n姓名彻闻帝犹谓，我乃不识颜真卿。\n人才所用非所养，自昔然矣奚独神。\n肘间银黄挂三组，腰间犀玉围万钉。\n养痈护疾皆此辈，事危先及城郭臣。\n求仁得仁性情正，可死无死分义明。\n岂徒一时折羣丑，将与万世开太平。\n我尝辱交于神者，寤寐精爽如平生。\n过祠解后日端午，昌歜之酒芬兮清。\n要呼湘纍径同醉，毋使二子称独醒。",
        "dynasty": "宋",
        "collection_info": null
    },
    {
        "title": "出剑门后日履危径戏集轿兵方言",
        "author": "魏了翁",
        "content": "篮舆陟险隘，兀兀不停辙。\n主人眩头目，仆夫困唇舌。\n前疑树梢拂，后虑崖石擦。\n方呼左畔跷，復叫右竿捺。\n避碍牢挂肘，衝泥轻下脚。\n或荆棘兜挂，或屋檐拐抹。\n或踏高直上，或照下稳踏。\n斯须有不审，偾舆在目睫。\n深渊固可畏，平地尤险绝。\n作诗告仆夫，审诸秋毫末。\n识察既晓然，力行谨无忽。",
        "dynasty": "宋",
        "collection_info": null
    },
    {
        "title": "过大安军黑水阻涨憩崇道观以需涨落乃济",
        "author": "魏了翁",
        "content": "川游不停息，雨集有满除。\n卓哉鄹鲁叟，即兹验功夫。",
        "dynasty": "宋",
        "collection_info": null
    },
    {
        "title": "寄题王才臣南山隠居六首 庄敬日强斋",
        "author": "魏了翁",
        "content": "天以行故健，火以宿故壮。\n卓哉主一翁，挈我洙泗上。",
        "dynasty": "宋",
        "collection_info": null
    },
    {
        "title": "寄题王才臣南山隠居六首 格斋",
        "author": "魏了翁",
        "content": "水非石之钻，索非木之锯。\n一日復一日，会有豁时处。",
        "dynasty": "宋",
        "collection_info": null
    },
    {
        "title": "寄题王才臣南山隠居六首 南谷",
        "author": "魏了翁",
        "content": "我行半天下，梦不到南谷。\n健读诸老诗，划见真面目。",
        "dynasty": "宋",
        "collection_info": null
    },
    {
        "title": "寄题王才臣南山隠居六首 竹亭",
        "author": "魏了翁",
        "content": "西山抱孤洁，淇水凝寒绿。\n古来长安道，多少閒草木。",
        "dynasty": "宋",
        "collection_info": null
    },
    {
        "title": "寄题王才臣南山隠居六首 松庵",
        "author": "魏了翁",
        "content": "受命独也正，岿然十八公。\n人独匪正命，胡然不如松。",
        "dynasty": "宋",
        "collection_info": null
    },
    {
        "title": "寄题王才臣南山隠居六首 腴亭",
        "author": "魏了翁",
        "content": "膏雨炯晨沐，和风照春睡。\n谁与验其机，蔡轩一腴字。",
        "dynasty": "宋",
        "collection_info": null
    },
    {
        "title": "谢安大使见遗白玉环",
        "author": "魏了翁",
        "content": "宝刀切寒玉，解作环无端。\n连蜷虹贯日，晶润晴生烟。\n帝省岷嶓下，冠佩人閒閒。\n乃饬坤之灵，效贡穷山渊。\n不以他物效，以是期公还。\n维公倡德意，地宝弗敢刓。\n玉汝不汝瑕，来堕玻江前。\n因思取予义，侨也辞韩宣。\n落落竟弗合，而此微求旃。\n服之报安所，我无青琅玕。\n圭復以为谢，不践如斯环。",
        "dynasty": "宋",
        "collection_info": null
    },
    {
        "title": "送二兄三兄赴廷对",
        "author": "魏了翁",
        "content": "吾家令兄弟，异氏而同气。\n雅知义利分，不作温饱计。\n天子龙飞春，了翁对轩陛。\n柄臣方擅朝，党论如鼎沸。\n轧轧不能休，一挥三千字。\n植治贵和平，用人戒偏陂。\n天子擢第一，期以风有位。\n寻寘之三人，仍诏恩礼视。\n后此者三年，东瞻復联第。\n天子方谅闇，有言不得试。\n岁行在协洽，文翁陈谠议。\n惟知守家学，宁顾触时忌。\n虽不第甲乙，自谓傥无愧。\n古人为己学，何有于富贵。\n穷则独善身，仕将以行义。\n两兄西南彦，九牧将倒指。\n平生刚直胸，毋以科举累。\n矧逢主听宽，宁復怀顾畏。\n厥今果何事，请略陈一二。\n内无王文正，谁与理家事。\n外无韩忠献，谁与饬戎备。\n荧惑守羽林，震雷诧冬瑞。\n天象已云然，人事犹尔耳。\n劈析为上言，卓哉朝阳喙。\n却携令名归，为亲一启齿。",
        "dynasty": "宋",
        "collection_info": null
    },
    {
        "title": "次韵虞果州泛雪",
        "author": "魏了翁",
        "content": "黄云叆叇风雪天，欲之霸桥寻浪僊。\n炉中榾柮絷寒客，纵欲烧愁能得然。\n拨灰嚼句不忍吐，竟日南望双眸穿。\n谁知诗来亦念我，字与六出争明蠲。\n美人美人呼不来，昭华吹怨楼西偏。\n况有山头月为友，触拨烟痼撩诗颠。\n岂无咏絮谢家集，亦有闭户袁安眠。\n未如山中之至乐，白玉世界天相连。\n朝看夜听两奇绝，靴霜炉雪知谁贤。\n褰裳急理剡溪棹，明月已旁羌江还。\n羌江白云遶亲舍，北山夜雨鸣清川。\n世间真乐不易道，此以意会非言传。\n惜哉往日不可再，江头望君如望年。\n研澌笔冻不成报，梦中书札来翩翩。",
        "dynasty": "宋",
        "collection_info": null
    },
    {
        "title": "约眉之寓公饮郡圃梅下分韵得动字",
        "author": "魏了翁",
        "content": "穷阴雕残年，小雨杂寒冻。\n野迥山色枯，木落天宇空。\n殷勤玉雪友，岁岁管宾送。\n孤标耿黄昏，清艳横螮蝀。\n从渠忌皎洁，孱颜立孤耸。\n半年簿书尘，閒杀果下鞚。\n林端划见之，撩我泼春瓮。\n芳菲恼不彻，喜与良友共。\n花光留夕阴，鸟语嘎清咔。\n羣芳去无踪，生意正坌涌。\n因怀武陵日，岁上西湖冢。\n粲粲万玉妃，萧萧守翁仲。\n谁知落天涯，惠然復我从。\n暗香踈影句，为我作诗供。\n心事炯如霜，客游恍成梦。\n岁穷万物息，谁此役羣动。\n会取春风心，处处得日用。",
        "dynasty": "宋",
        "collection_info": null
    },
    {
        "title": "虞知府生日",
        "author": "魏了翁",
        "content": "皇天覆后土，藐然吾一身。\n职职万同宇，何所非吾仁。\n人惟不自信，私意横纷纶。\n君侯览厥初，浑浑川无津。\n百家之精粹，六艺之芳醇。\n挹之未厌斁，欲以警此民。\n天机行日月，大戒明君臣。\n一源显微贯，万象晓晦新。\n焉知我为我，聊以人治人。\n胡然閟厥施，膏泽犹其屯。\n意将楙所养，切磋及兹辰。\n余也峨眉阴，君兮沧江滨。\n生生共兹意，不隔江山春。\n怀哉宁无车，有繫未可巾。",
        "dynasty": "宋",
        "collection_info": null
    },
    {
        "title": "王总领生日",
        "author": "魏了翁",
        "content": "古来五大不在边，国家长虑初解絃。\n西南计臣授鈇钺，独以一手擎半天。\n三边将士趋节制，百城吏民服威惠。\n载宣宽诏问无恙，扶藜往听翁颜喜。\n我图尔土居未怡，室家仅葺风雨欺。\n波涛沄沄逐风靡，山色澹澹忧陵夷。\n机空络纬那可织，徽穿虎豹畴能识。\n秦门夕燧虽平安，燕帐秋弓未休息。\n翁颜且喜旧观还，尚恐世事愁无端。\n祝公为民久远虑，忧顾期使西南宽。\n美官厚禄等閒耳，得君得时不易然。\n君不见富公在青州，多于中令廿四年。",
        "dynasty": "宋",
        "collection_info": null
    },
    {
        "title": "重阳前一日约寓公饮于新开湖之西港有歌词者其乱曰会与州人饮公遗爱一江醇酎遂以此分韵赋诗某得一字",
        "author": "魏了翁",
        "content": "吾州远景楼，为天下第一。\n下有千尺湖，长虹倚斜日。\n烟云纷蔽亏，草树互蒙密。\n人既位通显，湖犹困遗逸。\n一段云锦机，割截不成疋。\n我来划见之，慨然为拈出。\n凹者豁以舒，凸者疏而溢。\n乃取半山句，以榜湖阴室。\n晨舟乱平渺，日晏未云毕。\n客喜以问余，幻成子何术。\n余非袭而致，彼有是良质。\n牛山木尝美，茅径人自窒。\n一笑各会心，凉风送萧瑟。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其一",
        "author": "魏了翁",
        "content": "龙鹤在吾西，昔年班荆处。\n乃今五斗米，絷之不得去。\n冬夜那何晨，斜河耿高树。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其二",
        "author": "魏了翁",
        "content": "木落天宇空，野迥江水碧。\n谁欤驱四运，昨夕復今夕。\n君看瀛海内，寿考匪金石。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其三",
        "author": "魏了翁",
        "content": "圣死微言湮，千载迷津涯。\n浮骖徧八极，日暮犹伊鸦。\n大道如掌平，人苦不识家。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其四",
        "author": "魏了翁",
        "content": "南山高崔嵬，草树蔚乔林。\n云横日曀曀，蝉鸣谷阴阴。\n戛然丹凤咮，为我作好音。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其五",
        "author": "魏了翁",
        "content": "西山有佳人，惯踏山下路。\n晨吟泽畔云，午睡岩前雨。\n莫使儿辈觉，夺我林壑趣。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其六",
        "author": "魏了翁",
        "content": "仲尼趋聘召，季路奚不怿。\n分量固尔殊，何伤于遍历。\n自揣或未能，莫如只坚白。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其七",
        "author": "魏了翁",
        "content": "皇天平四时，先春而后秋。\n寒威夺仁气，惨惨纷百忧。\n康世非我长，自许以一丘。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其八",
        "author": "魏了翁",
        "content": "古人为己学，不以遇不遇。\n学问思辨行，止定静安虑。\n次序固晓然，人情苦伤遽。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其九",
        "author": "魏了翁",
        "content": "百年狐兔窟，污我黄河流。\n槃槃帝王州，仅与瓯脱侔。\n秋风壮夫泪，禾黍莽平畴。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其一○",
        "author": "魏了翁",
        "content": "江左忧佛狸，荆州忌老瞒。\n既虞薪下火，又耻泥中蟠。\n不虞復不耻，志士宁无嘆。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其一一",
        "author": "魏了翁",
        "content": "大亨惟同人，小知仅私己。\n皇皇万井封，耽耽百重陛。\n尔痾寔余恫，须知本同体。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其一二",
        "author": "魏了翁",
        "content": "南园鼎盛时，纷纷车马迹。\n须臾风景异，树老春寂历。\n盛衰那可常，此理最明白。",
        "dynasty": "宋",
        "collection_info": null
    },
    {
        "title": "次韵李参政湖上杂咏录寄龙鹤坟庐  其一三",
        "author": "魏了翁",
        "content": "世有傀儡棚，帐幙深遮围。\n衣冠巧装饰，观者迷是非。\n自谓真好手，不知若为归。",
        "dynasty": "宋",
        "collection_info": null
    },
    {
        "title": "续和李参政湖上杂咏  其一",
        "author": "魏了翁",
        "content": "阴阳互推移，气数有信屈。\n涧松发贞姿，庭梅睟生色。\n虽无桃李容，桓桓保终吉。",
        "dynasty": "宋",
        "collection_info": null
    },
    {
        "title": "续和李参政湖上杂咏  其二",
        "author": "魏了翁",
        "content": "气力与运颓，十步九蹉跌。\n闻有用我者，掩耳忽不悦。\n吾非嵇康徒，道远未能涉。",
        "dynasty": "宋",
        "collection_info": null
    },
    {
        "title": "续和李参政湖上杂咏  其三",
        "author": "魏了翁",
        "content": "虚灵一寸心，攻者十七八。\n炯然无常存，精粗皆着察。\n卫丘騋牝蕃，鲁囿牛羊茁。",
        "dynasty": "宋",
        "collection_info": null
    },
    {
        "title": "续和李参政湖上杂咏  其四",
        "author": "魏了翁",
        "content": "古之求仁者，信道不蕲获。\n颜生何所乐，宁蹈饥寒厄。\n能知四勿功，六根本非贼。",
        "dynasty": "宋",
        "collection_info": null
    },
    {
        "title": "续和李参政湖上杂咏  其五",
        "author": "魏了翁",
        "content": "严君闲有家，富之以其道。\n几年困外御，囊空甑復倒。\n家人良自勉，岁晏愿相保。",
        "dynasty": "宋",
        "collection_info": null
    },
    {
        "title": "续和李参政湖上杂咏  其六",
        "author": "魏了翁",
        "content": "晋当胡运衰，厉世先黜陟。\n当时望尘友，有识所愤疾。\n云何祖士稚，不似刘越石。",
        "dynasty": "宋",
        "collection_info": null
    },
    {
        "title": "续和李参政湖上杂咏  其七",
        "author": "魏了翁",
        "content": "人心不可欺，好好而恶恶。\n利欲怵迫之，本心月以落。\n所以古之人，忧在晋其角。",
        "dynasty": "宋",
        "collection_info": null
    },
    {
        "title": "西郊访梅约李提刑李参政八客分韵得尔字",
        "author": "魏了翁",
        "content": "荒烟散牛羊，落日下城市。\n天寒万木脱，岁晏羣动弭。\n西郊有孤芳，独唤春事起。\n幽光耿参月，清艳明野水。\n欲开未开时，似语不语意。\n或疑春较迟，的皪尚霜蘂。\n谁知春风心，浑在阿堵裏。\n洞霄逍遥公，九陇花月使。\n领客居上头，蹇予亦婪尾。\n颇怀去年游，岁月如许驶。\n悠悠竟何成，总被物化使。\n索酒浮大觥，歌商曳穷履。\n真意浩无穷，作诗聊復尔。",
        "dynasty": "宋",
        "collection_info": null
    },
    {
        "title": "梁运判生日",
        "author": "魏了翁",
        "content": "有歌不必歌吴趋，有舞不用陈巴渝。\n试听天下紫云曲，着意自与人间殊。\n益州刺史梁大夫，高冠长佩鸣清都。\n秋原方集迎车雉，春风欲送升平乌。\n却思忠献海棠处，少日曾此扶亲舆。\n问天乞英簜，叶气为先驱。\n有酒皆郎清，有书皆父腴。\n人逢善旦称吉祝，六引三调何虚邪。\n勿言商声苦太劲，为国纲纪正要渠。\n厥今事势将何如，邻家盗起翁无襦。\n乘风纵燎未渠已，我薪未徙屋未涂。\n天之生贤端有意，平治况是公规摹。\n尽将吉德为寿本，扶桑自昔无荣枯。",
        "dynasty": "宋",
        "collection_info": null
    },
    {
        "title": "贻庐陵术士冯椿",
        "author": "魏了翁",
        "content": "月宿南斗韩愈生，岁在巳辰郑玄死。\n二人言命是邪非，我欲质疑于孟子。",
        "dynasty": "宋",
        "collection_info": null
    },
    {
        "title": "浣花即席",
        "author": "魏了翁",
        "content": "轻飔濯袢暑，清与耳目谋。\n江山新容态，真意烂不收。\n榜人以戒余，将事东郊游。\n川后且静波，冯夷亦安流。\n联镳载羣彦，骈筵驾方舟。\n月中乱平渺，高舂尚夷犹。\n俯瞰大江横，仰看苍云浮。\n滔滔去不息，亹亹生无休。\n俯仰三太息，发我心悠悠。\n未省昔之人，曾有此乐不。\n团团转兰枻，突见龙棹头。\n鬨然两敌国，蒿矢迅不留。\n所争何为者，对面如仇雠。\n少须游人散，天暝风泠飕。\n清兴浩无极，洗醆更劝酬。",
        "dynasty": "宋",
        "collection_info": null
    },
    {
        "title": "再和浣花韵呈李彭州李参政",
        "author": "魏了翁",
        "content": "冁然一开口，天也非人谋。\n江山自旧管，风景仍新收。\n一门令兄弟，而我从之游。\n卫玠珠玉侧，李膺神僊舟。\n主宾有良晤，兄弟无相犹。\n雨余白日静，江远青天浮。\n相彼宇宙广，觉我心休休。\n世传浣溪女，声迹疑谬悠。\n灵均亦已远，英烈今在不。\n又怀唐拾遗，泯然哀江头。\n陵谷几变迁，屈孟独长留。\n于此本何负，而以德为雠。\n因时慨前哲，坐久风飂飕。\n良会惜难再，作诗以相酬。",
        "dynasty": "宋",
        "collection_info": null
    },
    {
        "title": "送赵茶马东归",
        "author": "魏了翁",
        "content": "又因送客朝京阙，意行偶过山之阳。\n槛开岷岭半天雪，帘捲峨眉千丈冈。\n断霞明空暮江白，密阴藏雨秋原香。\n客归便可报明主，满川看看秔云黄。",
        "dynasty": "宋",
        "collection_info": null
    },
    {
        "title": "李参政生日  其一",
        "author": "魏了翁",
        "content": "湖浅霜鴈寒，天高老龙蛰。\n悠悠瀛海间，时运递消息。\n黄钟一龠回，槁瘁亦敷泽。\n茹茅趣连征，墐户同一闢。\n向来屯阴地，有果终不食。\n存之乃天意，斯道古根极。\n公论无消磨，物情自喧寂。\n喧寂安足计，秋云卷无迹。\n请公护景光，春事勤种植。\n明朝揆初度，万象好颜色。",
        "dynasty": "宋",
        "collection_info": null
    },
    {
        "title": "李参政生日  其二",
        "author": "魏了翁",
        "content": "二年老翁泉，亲酌石林寿。\n林翁硬如石，跌宕杯舞手。\n酡颜照湖山，丽藻濯花柳。\n牛头望蟇颐，隔阔几烟岫。\n江梅驿堪寄，湖水觞可侑。\n林丘一曲閒，事业千载就。\n屡空有真实，万变无杂揉。\n用之还帝师，归则赤松友。\n蟠桃堪一尝，世味不同嗅。\n得书方醉歌，痴绝记前守。",
        "dynasty": "宋",
        "collection_info": null
    },
    {
        "title": "次韵郭方叔诸公借胡致堂赏梅至夜赋诗",
        "author": "魏了翁",
        "content": "玄阴作秋冬，杀气寓风雪。\n土深候虫闭，山静飞鸟绝。\n谁知无边春，万古长不灭。\n或畅然以舒，或凝然以结。\n或聚为融和，或散为骚屑。\n又尝以此观诸人，生意不断长如熏。\n咸阳宫殿气成雾，忽作芒砀山泽云。\n神爵甘露来纷纷，画堂已入王政君。\n人从动后观变态，谁于起处探絪缊。\n浅者若为见，夜气长如神。\n傥知起灭幻，便省消息真。\n如何天机之浅者，但识人间桃李春。",
        "dynasty": "宋",
        "collection_info": null
    },
    {
        "title": "次韵刘左史王亭观梅",
        "author": "魏了翁",
        "content": "南山有佳境，天作而地藏。\n谁其搜抉之，主者今欧阳。\n时当冬候最，叆叇云无光。\n烂嚼暗香句，浩歌黄竹章。\n诗成物有主，意远天无旁。\n众宾从老守，遥林拱孤芳。\n气味自尔殊，凡卉不敢香。\n芸芸天壤间，何草冬不黄。\n独此冰雪质，老气磨苍苍。\n便如身洁人，易知復难忘。\n颇怀熙丰日，羣妍偃冰霜。\n皓然深衣老，春风贮肝肠。\n抉开第一机，还作桃李乡。\n终然和鼎实，以侑千岁觞。\n三嗅几而作，临风倍轻狂。",
        "dynasty": "宋",
        "collection_info": null
    },
    {
        "title": "题潼川倅厅先得月楼",
        "author": "魏了翁",
        "content": "浓云捲羃衡嚮北，天风不摇万响息。\n蟇行爬沙踏科臼，顾菟茫洋长在腹。\n本来全体自分明，日用其间人莫识。\n弄丸之暇划若逢，笑拍阑干我先得。",
        "dynasty": "宋",
        "collection_info": null
    },
    {
        "title": "和宇文汉州乞房楼记诗",
        "author": "魏了翁",
        "content": "房公胸中妙刀尺，翦刻玻璃贮寒碧。\n今侯着楼于其上，竹色荷光得良觌。\n诗来殷勤问故侯，别日虽赊情转密。\n因思当年飞盖游，鸥鹭不惊潜鲤出。\n春浓雪絮人影乱，秋老云松半天屹。\n苏公二十四桥月，尚爱西湖风月夕。\n江山好处余恋嫪，纵不即人人自即。\n况今檐撩云与齐，激楚高歌友朋集。\n向来寒乞翻自嗤，诗扫黄泥已无迹。\n功名老我后加鞭，文字余人先夺席。\n欲搜万象供刻画，自有此湖难此笔。\n终当为君记斯游，摹写苍颜真六一。",
        "dynasty": "宋",
        "collection_info": null
    },
    {
        "title": "约许侍郎诸公酒半宋正仲至自都城",
        "author": "魏了翁",
        "content": "人生能得几回别，一别公来四千日。\n我骑紫马出行春，公指黄扉入当夕。\n谁知行止不关人，解后天涯復同席。\n方看紫陌烂红英，忽復浓阴颗青实。\n断霞明空白日静，过雨穿林乱云湿。\n如梦如梦梦邪非，曰归曰归归未得。\n僰南山崒东流断，关西云霾北风急。\n酒逢故人一吸易，语及新事百忧集。\n试问吾归将何归，梓州遂州有何择。\n况有青山老居士，千骑东来闯然入。\n更得可人高帝孙，又忻末至临邛客。\n尽判三日作狂酲，要话十年胸愊塞。",
        "dynasty": "宋",
        "collection_info": null
    },
    {
        "title": "登元佑阁次韵李左史所和范泸州诗",
        "author": "魏了翁",
        "content": "飘风吹面酒无力，万响摇摇不停息。\n主宾巉然立分鼎，抑抑威仪长不忒。\n冰槃时荐樱笋香，乌丝快洒蔷薇墨。\n夜深山静天四垂，悠然发我真闻识。",
        "dynasty": "宋",
        "collection_info": null
    },
    {
        "title": "临川过永叔植慈竹义木于庭乃榜其堂曰慈义索余诗",
        "author": "魏了翁",
        "content": "冬笋与霜堇，孝可使之生。\n老槐与枯荆，义可使之荣。\n芸芸天壤閒，何物非吾诚。\n根心贯芽枿，影响于形声。\n过君资孝友，早识真重轻。\n一时东南彦，意气何相倾。\n虚几隠天籁，深居观物情。\n慈竹吾父子，义木吾弟兄。\n夜檐月送影，昼户烟输晴。\n与我一般意，乃作堂堂名。\n竹根头𧥄𧥄，下覆復上承。\n木以同本故，叶叶皆相亲。\n承覆匪强合，相亲谁使令。\n兹有靡不有，斧斤日丁丁。\n愿言厚封植，岁晚长青青。",
        "dynasty": "宋",
        "collection_info": null
    },
    {
        "title": "潼川宪司拓圃筑亭取康节语名以四春得古诗十二韵",
        "author": "魏了翁",
        "content": "皇天平四时，不以秋先春。\n仁人奉天职，不以德后刑。\n次序固云然，表裏元相因。\n方春布阳炜，万物皆精神。\n当秋乃揫敛，黄落山川贫。\n天机之浅者，荣悴为戚忻。\n谁知天地心，于此常肫肫。\n既尝验诸理，又以取诸身。\n四德孰非元，四端孰非仁。\n刑威虽时用，生意固长存。\n四时长有春，吾闻邵子云。\n触事识初心，乃以名吾亭。",
        "dynasty": "宋",
        "collection_info": null
    },
    {
        "title": "遂宁社稷坛与风雷雨师之坛混为一区其间多悖礼者某偶摄郡事因为随事釐正",
        "author": "魏了翁",
        "content": "始余求诸社，穷巷窈而曲。\n草阴荒蒙茸，林影乱朴樕。\n其中有屋庐，其下主以木。\n社稷风雨雷，皆于此乎告。\n趋闇不求阳，如丛祠而局。\n就简不辨方，如古墓而族。\n引我拜乎上，高床被茵褥。\n使我视所陈，纸币荐芗烛。\n爵不以坫寘，酒不以茅缩。\n牲不以碑丽，斋户不以宿。\n于礼无所稽，承讹已云熟。\n从之则咈余，不从亦违俗。\n是心既不慊，虽暂亦为渎。\n屋不受天阳，此岂容有屋。\n先易其甚者，余事踵相属。\n其有不逮为，则以告新牧。",
        "dynasty": "宋",
        "collection_info": null
    },
    {
        "title": "次韵张太博见贻  其一",
        "author": "魏了翁",
        "content": "门前车马尘滔滔，试问有谁閒似我。\n夜灯照出千古心，晓窗掣破重玄锁。",
        "dynasty": "宋",
        "collection_info": null
    },
    {
        "title": "次韵张太博见贻  其二",
        "author": "魏了翁",
        "content": "别后几如隔世人，閒中认得当年我。\n清风应傍笑谭来，明月不随门户锁。",
        "dynasty": "宋",
        "collection_info": null
    },
    {
        "title": "再次韵  其一",
        "author": "魏了翁",
        "content": "眇观千载苦无人，窥见一毫先有我。\n隽敏既为文采误，高明又被玄虚锁。",
        "dynasty": "宋",
        "collection_info": null
    },
    {
        "title": "再次韵  其二",
        "author": "魏了翁",
        "content": "我尝妄意于古人，子今用力苦先我。\n安得从容长似今，借子玉匙发关锁。",
        "dynasty": "宋",
        "collection_info": null
    },
    {
        "title": "次韵张太博得余所遗二程先生集辩二程戏邵子语",
        "author": "魏了翁",
        "content": "文字未科斗，图书未龟龙。\n粲然天地间，此理触处逢。\n是谓象之祖，而为数之宗。\n昊牺古神圣，先得人所同。\n文因而繇之，旦出亦并雄。\n讫于我孔圣，天命滋益恭。\n浑然一理贯，密察而从容。\n辞变与象占，四者固所崇。\n推辞以知变，象占在其中。\n荒荒秦汉后，学者昧所从。\n不以灾异会，则以虚无通。\n天开周程子，易道乃復东。\n动静静復动，终始始而终。\n上承千年绪，下起百世风。\n同时有邵子，讲道于伊嵩。\n天地之运化，阴阳之无穷。\n即物验消长，先几知吉凶。\n邵子极道数，独立几无戎。\n二程自周孔，为时开梦梦。\n其归则一耳，昧者结忡忡。\n学之将柰何，矧余倍颛蒙。\n要知羲皇心，须踏周孔踪。",
        "dynasty": "宋",
        "collection_info": null
    },
    {
        "title": "虞万州生日",
        "author": "魏了翁",
        "content": "春风吹我游锦官，客眸饱作沧江观。\n鹤飞自由白日静，山来不断平野宽。\n主人闻客倒屣迎，案头点易朱未干。\n速呼朋俦俾接席，又遣儿女来拜前。\n馆中列鼎食客众，堂后鸣钟聚指千。\n客来辄留张坐饮，客醉復与开榻眠。\n主人投閒六年久，禄廪不继胡能然。\n问之主人笑不言，神情散朗心常閒。\n向来曾于我乎贷，至今尚质黄金盘。\n又闻吾兄市桥尉，假五十万青铜钱。\n橐中似尔空亦屡，门外车马纷阗阗。\n其间犹有不知者，误谓公子非儒酸。\n谁知出分本无几，况復奉赐随分班。\n知之不知吾何恤，日用饮食于其閒。\n西京相裔平通侯，轻财重义无敢先。\n三年田家未云久，便怀富贵讥南山。\n节侯有子韦少翁，亦以明经世其传。\n爵之附庸有何薄，径欲忍愧从夷蛮。\n人于居约视所守，又以久近察所安。\n近而不渝傥可勉，久而无怨良独难。\n不须远求汉诸公，姑復近考今时贤。\n虽云暂閒未尝约，一念长作膏火煎。\n戚然不能以一日，宁復如君之六年。\n泉无昼夜盖有本，潦有朝夕繄无源。\n归来试与友朋道，言之孔易行维艰。\n厥今人物眇然甚，天道岂不于君还。\n友朋请书为君寿，更祝养素勤加餐。",
        "dynasty": "宋",
        "collection_info": null
    },
    {
        "title": "董侍郎生日",
        "author": "魏了翁",
        "content": "后皇一念根至仁，地虽南北民吾民。\n一二指搐不可信，彼动此应关诸身。\n人言犬戎相噬吞，彼蚌鹬耳吾渔人。\n大国信誓方重申，时遣升勺苏穷鳞。\n有狼其心不我恩，囊书赤白惊严宸，帝曰可矣予其征。\n臣某奉诏之淮濆，臣某董师留汉滨。\n西南忧顾谁其分，我有从橐之亲臣。\n时其动静制主宾，自闑以外惟将军。\n边头赤子方寝薪，旆旌悠悠鸟乌驯。\n将军羽扇白纶巾，且将沈静弭放纷。\n迩来世道波沄沄，士为欲缚迷天真。\n开禧戎首终身焚，未闻先事人有言。\n大官一唱和者羣，前而和之后云云。\n厥今狂猘先狺狺，事势不与开禧伦。\n方拯挚兽招饥蚊，此何为者祇自尘。\n志士愤惋三军颦，置之不治虎患存。\n治之不胜桃虫拚，胜之不尽穷兽奔。\n尽矣復与谁为邻，譬诸白黑方交枰。\n彼据腹胁吾边唇，养成持势犹不均。\n况彼攻夺吾逡巡，局势往往随时新。\n不有妙手谁弥纶，人才生世厥有因。\n帝赍天假崧降神，一心可以位干坤。\n浮云轩冕何足论，祝公早还要路津。\n并包众智资多闻，倡明大义清妖氛。\n携持令誉归麒麟，蹇余不能康世屯。\n浯溪有石高嶙峋，傥能奔走东郭㕙。",
        "dynasty": "宋",
        "collection_info": null
    },
    {
        "title": "王总领生日",
        "author": "魏了翁",
        "content": "皇天覆后土，藐然中为人。\n职职万同宇，何所非吾仁。\n一二指搐耳，动且关嚬呻。\n置之非害事，尚欲求其信。\n矧今我赤子，犬羊所噬吞。\n养之将遗患，迫之几寡恩。\n犹以赤子故，未忍穷追奔。\n蠢彼不我德，羽书惊严宸。\n帝曰斯可矣，戎首将自焚。\n一军戍江介，一军留汉滨。\n雨中彻桑土，火后忧突薪。\n又念蜀上游，擢才饷吾军。\n蜀力如蜗涎，仅足以濡身。\n云胡走荆楚，坐视空川秦。\n天下本一家，奚必尔我分。\n独怜去天远，缓急呼不闻。\n公今从此升，于国拟世臣。\n家有忧民谱，切磋及兹辰。\n直前明分义，却立思本根。\n岂但无怨公，此志长光新。\n抑使蜀父兄，寿公以峨岷。",
        "dynasty": "宋",
        "collection_info": null
    },
    {
        "title": "歌诗三十五韵送前知隆庆任侯赴召",
        "author": "魏了翁",
        "content": "向来虎豹蹲天关，啄噉人命无敢干。\n任侯干时外小官，有笔如刀剚权姦。\n权姦未夷骨先寒，有开天诛乱旋刊。\n寘我宗社于山安，忽焉倚伏不可抟。\n天心克復理好还，是时增秩纶言颁。\n扶耸义烈增壮颜，迩来十载国步艰。\n思以吉士仪清班，侯今以选赐之环。\n进退语默人所瞯，侯以时考以事观。\n庆元视今奚易难，浮骖妄辙纷多端。\n大车槛槛长自閒，中原胡尘暗河山。\n行人载书墨未干，深仁大信而敢奸。\n彼民玄黄走壶箪，我復翦刈如草菅。\n惟皇上帝悯人寰，呜呼言之鼻辛酸。\n侯兮去去心体胖，允矣直道非俗观。\n士所欠者非朝冠，要令反覆耐久看。\n前陈亟与摅肺肝，且使志士兴长嘆。\n讙言此士尝讥韩，始终激烈心如丹，寘名大小任公间。",
        "dynasty": "宋",
        "collection_info": null
    },
    {
        "title": "领客君子轩木芙蓉盛开分韵得红字",
        "author": "魏了翁",
        "content": "天公富万有，盈宇何充充。\n秋风一摇落，所得缘手空。\n忽于臞悴中，覩此寒露丛。\n天然真富贵，送尽人间穷。\n雅传与骚经，凡卉亦见容。\n胡为抱昭质，一盼独未蒙。\n或讶木末褰，或比水间红。\n至近前上处，至明日方中。\n硕人亦俣俣，于此犹不逢。\n莫我知矣夫，伫立看秋风。",
        "dynasty": "宋",
        "collection_info": null
    },
    {
        "title": "重九后三日后圃黄华盛开坐客有论近世菊品日繁未经前人赋咏惟明道尝赋桃花菊外此无闻焉因相与第其品之稍显者各赋一品某探题得桃花菊",
        "author": "魏了翁",
        "content": "南阳有佳人，被服长修姱。\n黄中粲有章，秀外青无华。\n朝饮晋柴桑，夕餐楚长沙。\n惟与高人处，耻作流俗夸。\n玄都有俗士，品格固尔差。\n遗之以潘沐，强欲相涂搽。\n南阳笑谢遣，于此我何加。\n游女荡春风，渔人眩红霞。\n尔比予于是，岂欲相疵瑕。\n卿自用卿法，吾亦爱吾家。\n寄声谢程子，为我删此花。",
        "dynasty": "宋",
        "collection_info": null
    },
    {
        "title": "次韵薛秘书见遗玉臂格谢书则堂扁额",
        "author": "魏了翁",
        "content": "人心之精微，未动孰为判。\n邪正介然形，君子小人断。\n熙熙大雅歌，洋洋关雎乱。\n或觇时安乐，或识世屯难。\n是惟言出口，矧復书脱腕。\n至着恢人文，至微极幽赞。\n或者藏其心，外饰徒璀璨。\n谁知敬肆间，德之所聚散。\n卓哉符溪老，吾道资御捍。\n万殊错揉中，独识一理贯。\n反躬事省察，愤世兴寤嘆。\n揭堂阐斯则，绝识陋秦汉。\n于余或有所，相谓画可玩。\n无物报琼瑶，作诗附笔谏。",
        "dynasty": "宋",
        "collection_info": null
    },
    {
        "title": "飞雪亭",
        "author": "魏了翁",
        "content": "自荆入蜀路险绝，墨猿声中胆欲折。\n万州江头舍舟楫，又趣担簦穷岌嶪。\n危磴连云如积铁，乱石砭足十九跌。\n仆夫流汗马吐舌，遥望盘龙拄天胁。\n悬瀑落岩喷霏屑，中间有亭曰飞雪。\n十里阴风寒入髮，人言此地无六月。\n火云射地人不暍，谁知利欲所熏灼。\n以身试险车结辙，伐性焚和火如烈。\n试于此亭解羁绁，呼取大斗酌甘洁，一饮令君消内热。",
        "dynasty": "宋",
        "collection_info": null
    },
    {
        "title": "张义立得古井以木为甃命曰亨泉而求余诗",
        "author": "魏了翁",
        "content": "井居安其地，井通会其时。\n地维人所宅，时乃天之为。\n方冬羣动息，水德潜清漪。\n而随春木升，环顶沃华滋。\n性情固下润，功用由上齐。\n孰若无事中，一降一腾之。\n是理契天运，达观正在兹。\n张侯得木井，妙制参皇牺。\n其间相生意，似非俗人知。\n堙废几何年，而独与侯期。\n书来属共赋，此理难下词。\n但于井之象，发我深沈思。\n且如初升五，泰通人所资。\n乃于巽入坎，中含兑承离。\n通塞靡自遂，睽遇若有司。\n坎惟生于一，孚实以为基。\n世途自亨否，我德无成亏。\n属侯善疏瀹，毋俾纤尘缁。\n不食吾不即，食之吾不私。\n小大随所汲，辩义而审施。\n客来问出处，为诵亨泉诗。",
        "dynasty": "宋",
        "collection_info": null
    },
    {
        "title": "重阳分韵得放字",
        "author": "魏了翁",
        "content": "层云生夕霏，寒雨湿青嶂。\n平生爱九九，谁谓不可仗。\n盈盈黄鞠华，采采鬰金鬯。\n点检襟袖间，清芬固无恙。\n门前秋阴阴，席上春盎盎。\n惟余忧时心，忽忽未肯放。",
        "dynasty": "宋",
        "collection_info": null
    },
    {
        "title": "补和李季允去秋所寄凌霄观诗",
        "author": "魏了翁",
        "content": "天高山围坐，露下月满楼。\n其间倚阑人，古今入双眸。\n戒哉后时懊，迨此先民忧。\n匪缘冀求鱼，惧易或丧牛。\n瞬息起万夫，朝暮食千头。\n金汤蔽遮地，我岂为一州。\n余力事层观，翚飞半空浮。\n帘开六合晓，杯纳万顷秋。\n灯火背城市，烟霖俯林洲。\n遐睎到冥鸿，吟思追驯鸥。\n寄声鹤山我，夺目珊瑚鈎。\n因思去年夏，狂魂昼羣游。\n婪酣饱溪壑，磊砢丰渠酋。\n诸公正错愕，如筑于道谋。\n微君且柔之，尚保国邑不。\n岌嶪变怗妥，嚬呻起懽讴。\n宜恢奇杰观，快此夷怿酬。\n独忧解成缓，万古同一流。\n君毋观上游，观上增嘆愁。\n南有壶聚𣟄，西有耕锄耰。\n北有不庭方，东有不宁侯。\n君看此风景，便谓无事休。\n天心果何如，年运不我留。\n相期懋明德，事业贯显幽。",
        "dynasty": "宋",
        "collection_info": null
    },
    {
        "title": "汪漕使即梅圃作浮月亭追和古诗余亦补和",
        "author": "魏了翁",
        "content": "一元播羣卉，其气清以馥。\n诗人竞称许，胡然于梅独。\n黄宫播雷鼗，玉管动葭毂。\n惟梅命于阳，清艳照朴蔌。\n正冬白堆墙，初夏黄遶屋。\n纯干禀自高，奚止香百斛。\n又从晏阴后，仍作来年復。\n番君为筑亭，挥弄月盈掬。\n可敬不可玩，醉语惧三渎。",
        "dynasty": "宋",
        "collection_info": null
    },
    {
        "title": "约客十有二人泛舟东山分韵得大字",
        "author": "魏了翁",
        "content": "乐莫乐良朋，同胞瀛海内。\n矧復聚此州，此乐无乃太。\n晨策披曾巅，夕篙泛晴濑。\n羲和鉴余衷，为我祛宿霭。\n空碧堕清镜，帝青倚高盖。\n明矑照鸥心，遐思绝鹏背。\n信知好干坤，不出天地外。\n人生两仪间，豁豁如许大。\n万古同一流，谁能与心会。\n丁宁黄头郎，为我勉乘载。\n直下涪武江，合处看重兑。",
        "dynasty": "宋",
        "collection_info": null
    },
    {
        "title": "次韵西叔兄日食地震诗",
        "author": "魏了翁",
        "content": "正月太阳食，六月阴萋萋。\n利沔阶成间，桑土为涂泥。\n破山覆桥阁，灌城坏河堤。\n蜀地五六震，积潦伤农畦。\n梓州暑尤异，我兴看朝隮。\n出逢七十翁，履敝衣无绨。\n前行为余言，老夫齿含齯。\n阅事亦已多，近闻何乖睽。\n去年大官括隠户，父詈子诅妻悲啼。\n大官深居那得闻，小吏鼻息干云蜺。\n今年得少休，北风苦凄凄。\n番军袭江淮，将士惊噬脐。\n四方靡所寄，容身仅坤倪。\n灾异又如此，宁保梁益西。\n太守闻此言，惕如履征鼙。\n又见广文诗，口呿心沈迷。\n力能得为仅千里，滔滔四海皆余黎。",
        "dynasty": "宋",
        "collection_info": null
    },
    {
        "title": "约书院诸友过石洞津检校堤役",
        "author": "魏了翁",
        "content": "天阔山头头，江空石齿齿。\n清霜肃宇宙，物物露根柢。\n是开明年春，万彙从此始。\n人事胡不然，临流方识水。\n断岸百尺悬，赤子命如寄。\n示人亦真切，犹作秦越视。\n我忧不能释，人谓我俗吏。\n吏安能俗人，亦人自俗尔。\n神天及游衍，忠信在参倚。\n是间炯然存，精粗莫非事。\n况逢道义友，眷眷不余弃。\n至理互相发，俗氛安能滓。\n夜寒人欲归，渔火飐清泚。\n照我方寸心，悠悠发长喟。",
        "dynasty": "宋",
        "collection_info": null
    },
    {
        "title": "至后再见大雪杨尚书约登天开图画阁分韵得平字",
        "author": "魏了翁",
        "content": "天公闵赤子，踊为营杯羹。\n寸白未云厌，赐以一尺平。\n微阳动黄宫，万宝随孳萌。\n蝗妖坐远屏，疠鬼亦就烹。\n东邻文昌伯，志气为我倾。\n携朋乐时丰，举酒浇空明。\n忻忻各有适，耿耿未忘情。\n不知宇宙内，肯尔同阴晴。\n前时闻帝辇，随雪登山亭。\n亭高一流盻，淮楚接神京。\n新甿正露立，旧戍方长征。",
        "dynasty": "宋",
        "collection_info": null
    },
    {
        "title": "送刘寺丞赴浙西提举分韵得霄字盐官县以海漂荡命刘措置",
        "author": "魏了翁",
        "content": "君王位三极，五气咸宣昭。\n有一弗余若，引咎自己招。\n如何圻甸閒，灵胥敢为妖。\n毋谓一指搐，能使身无聊。\n是用选肤使，汝往锄其骄。\n将指得若人，谴异不足销。\n水生乎天一，阳实为根苗。\n疏通乃循轨，壅塞逾惊漂。\n是理与政通，更当省厥徭。\n绩成报天子，鸣佩行青霄。",
        "dynasty": "宋",
        "collection_info": null
    },
    {
        "title": "阁学袁侍郎以朝鲤豢龙两图见寄索和 朝鲤",
        "author": "魏了翁",
        "content": "物生宇宙间，巨细统有宗。\n鳞虫三百余，厥长称维龙。\n滃雾弥六合，神渊閟千重。\n维时赤鲤公，坐制纤鳞穷。\n纤鳞何足言，什百来追踪。\n亦有横江鳞，望洋丧其雄。\n于于圉圉然，等辨殊卑崇。\n一鳜掉头去，恝然若将终。\n三公不易介，谁谓惠不恭。\n鲁生陋汉仪，商皓婴秦锋。\n行吾之所安，匪以惊愚庸。\n又如秦汉后，俗学千载同。\n卓哉无极论，上配禹孟功。\n吾言聊自警，毋诮惟少通。",
        "dynasty": "宋",
        "collection_info": null
    },
    {
        "title": "阁学袁侍郎以朝鲤豢龙两图见寄索和 豢龙",
        "author": "魏了翁",
        "content": "干坤包万有，纳纳百囊罟。\n人位乎两间，利与害为御。\n一气贯四时，五风偕十雨。\n神龙以为畜，扰御不予侮。\n河有背负图，庭无漦流女。\n义理之不明，人情自疑沮。\n范围吾职分，往往若违拒。\n同室操戈鋋，一身隔肺腑。\n帝王豢龙意，弃置那復取。\n四灵非不灵，有不得其所。\n生息之相吹，古今镇如许。\n古人体天意，万物我其主。\n虫莫知于龙，拊循如士伍。\n今何故无人，亦足验胸府。\n声和凤来仪，心平辔如组。\n矧伊人中瑞，治乱系嘿语。\n欲入而闭门，谁出不由户。\n兹事阙人心，作诗附农圃。",
        "dynasty": "宋",
        "collection_info": null
    },
    {
        "title": "送袁都官知徽州",
        "author": "魏了翁",
        "content": "英英蓬省郎，表表秋官属。\n剑佩行青霄，扬且鬓双绿。\n掉头不肯住，去作新安牧。\n班班莱氏衣，粲粲学子服。\n归来拜郎罢，堂前问凉燠。\n新从天上来，犹带书传馥。\n问汝得人谁，袖有两图轴。\n骊龙挟风雨，闪电注两目。\n甲纍独何术，能使同豭鹜。\n三十六修鳞，羣鲰荡相逐。\n亦有曳其轮，中行而独復。\n君家名父子，厥理探已熟。\n人生宇宙间，亦在适所欲。\n义精无非事，虑澹不翅足。\n愿明消息几，颐神以养福。\n迟子宽我忧，书来寄陆续。",
        "dynasty": "宋",
        "collection_info": null
    },
    {
        "title": "送侯成甫归蜀",
        "author": "魏了翁",
        "content": "鴈声砧杵霜满洲，高桅大舶行清秋。\n长安白日误双鬓，故国青山明两眸。\n前宵大江半归壑，来岁候虫已坏宅。\n无踪天马常往还，不信人间有终屈。",
        "dynasty": "宋",
        "collection_info": null
    },
    {
        "title": "送杨尚书知泸州",
        "author": "魏了翁",
        "content": "断鴈怀归芦叶秋，离鸾感照菱花羞。\n五更呼儿拭残泪，淹速有命吾归休。\n殿头三拜疏，去意浩莫收。\n内前宣辞赐颜色，外间祖帐如云稠。\n往年长安道，笑谈取公侯。\n白璧抵山车断流，黄金牣屋花满楼。\n万钉围腰笏头带，廷绅啧啧悬两眸。\n吁嗟此何物，白尽人间头。\n二十年重来，见此勇退杨泸州。\n平生志气未肯倾，卷怀归洗岷峨愁。\n我往送之门，感事增百忧。\n怱怱别公上车去，怕鬼见笑君奚留。",
        "dynasty": "宋",
        "collection_info": null
    },
    {
        "title": "送郑侍郎四川制置分韵得盖字",
        "author": "魏了翁",
        "content": "恭惟皇上心，纳纳天同大。\n明命辍禁游，往抚蜀雕瘵。\n蜀山在何许，斜阳点鸦背。\n家住扶桑东復东，却望斜阳铁山外。\n金头奴子扼熙秦，银州兵马衝兰会。\n使我六年望烽火，征人穿空枕戈祋。\n使我千里致钟石，居人轑釜泣粗粝。\n县官无蓄租，百姓无藏盖。\n上有苍苍之高天，卒然叫呼不可待。\n阃外万戚休，只以一身佩。\n我于公行无所赠，筮言得咸为艮兑。\n艮山本中虚，兑泽乃上溉。\n独于九四论心体，而以朋思为障碍。\n愿公书此象，长于卧兴对。\n蜀道青天蜀平地，君侯一心即难易。\n思耕亭前先郑碑，更看他年后郑记。",
        "dynasty": "宋",
        "collection_info": null
    },
    {
        "title": "大理曾少卿欲见余近作录数篇寄之以诗为谢且云连日疮疡作读余文而愈因次其韵",
        "author": "魏了翁",
        "content": "西风萧萧吹鬓急，独立长空倚天壁。\n俯看沧海环九州，仰视青云行白日。\n夜归蟋蟀鸣秋床，触处万宝西风香。\n而余生世竟何事，孔翠兹影蜉蝣裳。\n冥心宴坐自探测，善利几微如白黑。\n江西夫子最知心，欲往从之后土湿。\n忽来诗句悬清风，拱揖孔孟麾瘠痈。\n便思载酒巾车童，一夜壮气干星虹。",
        "dynasty": "宋",
        "collection_info": null
    },
    {
        "title": "送任大卿知汉州张少卿知眉州",
        "author": "魏了翁",
        "content": "冬卿怀绂行清秋，又送两卿归作州。\n寄声三州之父老，从今安用思故侯。\n朝廷择守重于昔，亲擢名卿畀华职。\n两卿更是扬历深，元把麾来復麾出。\n双骑紫马去朝天，羁金络月凌虹烟。\n逡巡似惜锦障泥，急流欲渡不肯前。\n好官岂为多荣禄，两卿之归得吾欲。\n昨夜流星声撼屋，光芒照人不成宿。\n起看北斗行云端，驱策四运无停鞭。\n旁穿上透多风寒，九州霜露方漫漫。\n人间分位各有制，行得一分一分是。\n两卿去矣吾亦归，多为天公怜赤子。",
        "dynasty": "宋",
        "collection_info": null
    },
    {
        "title": "十二月二十日领客登介亭分韵得梅字",
        "author": "魏了翁",
        "content": "晨镳载宾从，披雾陟崔嵬。\n宇宙敛盈握，江湖大容杯。\n孱颜石丈人，玉立山之隈。\n山前大第宅，马头涨黄埃。\n独此抱昭质，萧然侣寒梅。\n有客以问余，豫为地为雷。\n雷出地为奋，何取于石哉。\n人以动为境，沄沄不知回。\n而能介然存，神气斯有开。\n相对得深省，欲归重徘徊。",
        "dynasty": "宋",
        "collection_info": null
    },
    {
        "title": "四月二十日领客寻龙井前盟以雨阴晴未定不果往买舟下西湖步至玉泉观鱼分韵得东字",
        "author": "魏了翁",
        "content": "前期戒宾从，再候苏长公。\n晨炊马亦秣，宿载车既董。\n飞廉何方来，横出云半空。\n便将龙井泉，换却西湖风。\n公非閟清境，乃似开其逢。\n烟柳夹大堤，拳荷点清穹。\n水涵乱云白，露湿残照红。\n不是我辈人，此味谁与同。\n神閒等喧寂，意适无西东。\n观鱼滋有发，归骑春风中。",
        "dynasty": "宋",
        "collection_info": null
    },
    {
        "title": "六月十四日后殿侍立新永康太守成嘉甫朝辞奏事词气恳恻上为嘉纳尝随笔纪其事今乡人祖帐分韵得西字遂书以赠行",
        "author": "魏了翁",
        "content": "严精伐鼓趋晨鸡，龙媒戒仗喑无嘶。\n宰臣奏事左墄降，史臣曳履东阶跻。\n永康太守臣申之，上殿音吐干虹蜺。\n曰臣前领大农簿，试郡得请今当西。\n鞑人求通反其使，金人匿壮招吾携。\n勿言残金继前好，将贰鞑靼摇青齐。\n时将有反事有间，翫岁愒日忧噬脐。\n皇帝瞿然曰是是，伸颐颔首天听低。\n贴黄更请磔叛将，褒恤死事不可稽。\n陛下亦闻西事否，昔号险阻今多蹊。\n散关皂郊已平地，白环黄牛犹溃堤。\n分台列阃越秦视，体统涣散人情睽。\n上云私意误大事，谆谆切切重提撕。\n申之又言故臣丙，昔尝有德于坤倪。\n上顾指臣曰安丙，申之顿首如含悽。\n纷纷交情异生死，独此推本祛羣迷。\n臣时张拱立帝傍，螭头恨无千赫蹏。\n为王留行力不足，戴目处此羞梁鹈。\n宫无小大莫非事，勇为天子绥羣黎。\n天如有意听臣归，问天重乞青玻瓈。",
        "dynasty": "宋",
        "collection_info": null
    },
    {
        "title": "杨仲博生日",
        "author": "魏了翁",
        "content": "金街隆隆晓钟动，倚马禁门续残梦。\n梦惊风雨摇江霏，恍如秋浦哦诗时。\n觉来丝丝理前绪，犹记平塍蟹鱼句。\n是日江风吹倒山，船头白浪高黏天。\n两家儿女揽衣出，草草杯盘作生日。\n自从幞被趋帝京，二年不见波涛惊。\n不知风色今安否，但见朝朝侍明主。\n银鞍白马上晴空，鸣鞘戒仗天无风。\n朝回为君庆初度，才上心来到秋浦。\n君今去作什邡侯，归兴如山不可留。\n只虞江上风色恶，不似帝城镇懽乐。\n高楼大第插云霓，烟花眩眼明春晖。\n吾侪且可饮，勿问尚书期。\n为我歌，毋庸归。",
        "dynasty": "宋",
        "collection_info": null
    },
    {
        "title": "送杜兵侍以华文待制知遂宁府",
        "author": "魏了翁",
        "content": "敝貂衝寒马声湿，余杭门外送归客。\n去年曾送六朱幡，今年又送四千石。\n更有三令相后先，采不盈筐去如织。\n蒙蒙风雪人气薄，漠漠烟尘剑花蚀。\n独立长空倚天壁，几度乞归归未得。\n贰卿荦荦天与姿，不肯随俗相脂韦。\n声名早落虞舜聪，霞裾云佩明春晖。\n虞舜已死不復返，云埋苍梧天地悲。\n万物兴歇各有期，人生出处宁无时。\n揽裾结佩下霄汉，苟得吾志官无卑。\n史臣昨侍玉皇案，爱民一语何孜孜。\n愿公领此深长思，民力竭矣谁其知。\n更须同志共此事，则公且去吾亦归。",
        "dynasty": "宋",
        "collection_info": null
    },
    {
        "title": "送杨仲博归蜀",
        "author": "魏了翁",
        "content": "江头送客雪初晴，木叶脱尽山空明。\n天高地迥着行客，昂昂野鹤相似清。\n晓空霜唳三两声，扶木枝上阳乌惊。\n岂无枯蚓若残粒，宁肯俛首鸡鹜争。\n伊人伊人此为客，不是伊人招不得。\n固有比隣不往来，那能万里相追逐。\n泸涪江上初戒舟，荆江夏簟赤壁秋。\n长江镜滑无纤滓，致君肝鬲尔许侔。\n竟成何事客先发，赢得满头桩岁月。\n丈夫身在復何忧，莫作无相见期别。",
        "dynasty": "宋",
        "collection_info": null
    },
    {
        "title": "送黄宜州之郡",
        "author": "魏了翁",
        "content": "皇帝亲政之初旬，史臣了翁侍严宸。\n宜州太守当就国，袖出谏疏前开陈。\n炎荒僻在飞燕外，陛下一视同吾仁。\n毋云指搐非害事，往往四体为不信。\n臣请选侯如中州，更饬肤使时咨询。\n但令正身以率下，炎荒虽远畿甸均。\n皇帝顾谓汝可往，布宣德意安吾民。\n黄君下殿再拜谢，尽以圣训关史臣。\n史臣拜手笔之册，以君所闻还赠君。\n维今贪竞习成俗，公私已屈忧方新。\n纪纲法令不敢知，恃以立国维苍旻。\n苍旻茫茫不可问，人情忻戚天笑颦。\n愿君体此深长思，便以圣训书诸绅。\n心诚求之莫非事，子苟不欲民无贫。",
        "dynasty": "宋",
        "collection_info": null
    },
    {
        "title": "送秦秘监以显谟知潼川",
        "author": "魏了翁",
        "content": "杜侯归未几，又送秦侯归。\n锦衣赫相望，里闬生光辉。\n仅存二三士，去意不可羁。\n王张屡乞身，余亦五请祠。\n岂不明主恋，去就各有宜。\n昔岁语杜侯，志得官无卑。\n近忽省前误，热突无寒煤。\n君门天九重，赤子命一丝。\n诗书谩胀腹，字字不适时。\n俯瞰大江流，仰看苍云移。\n悠悠未有届，蹙蹙安所驰。\n昊天岂民憎，翻覆不可期。\n愿随力所逮，必以诚求之。\n求之有弗得，况忍相瘠肥。\n临分重回首，吾匪怀吾私。",
        "dynasty": "宋",
        "collection_info": null
    },
    {
        "title": "送张匠监以秘阁知赣州",
        "author": "魏了翁",
        "content": "西南间气忠献公，一生心事天与通。\n才高志广无处着，独倚衡疑望关洛。\n九州风露方漫漫，卷回残梦归余干。\n惟将一念遗孙子，长与世间立人纪。\n宣公端明今在无，我生不识惭非夫。\n宁知中岁遇行甫，历历典刑犹父祖。\n试从微处觇经纶，中边玉洁无纤尘。\n大河滔滔恣羣饮，逡巡独惜障泥锦。\n晓庭戒仗喑无声，掣缨振鬣时时鸣。\n京师邸吏自相语，张公立朝我良苦。\n不知书疏何所言，每一论奏人争传。\n好名之人能逊国，而于豆羹见词色。\n反覆耐看不可瑕，此事无素能然邪。\n我从同朝一千日，见公造次皆是物。\n寄声为贺赣州民，朝廷为汝辍争臣。\n却须更问萧太傅，中朝外郡谁当虑。",
        "dynasty": "宋",
        "collection_info": null
    },
    {
        "title": "约漕使泛舟东郊坐客十人分韵得江字",
        "author": "魏了翁",
        "content": "微雨爽晴昊，柔风涣清泷。\n空明山四坐，宇静天八窗。\n筮言得幽真，此意谁与双。\n使家我风调，宾友俱同腔。\n高谈飐清镜，胜韵眠空缸。\n东西南北人，偶此同一邦。\n坐数云皛皛，起看水淙淙。\n古今聚散地，浩浩如此江。\n余霞照宝瑟，明夜欺银釭。\n维舟未肯鼓，归梦惊逢逢。",
        "dynasty": "宋",
        "collection_info": null
    },
    {
        "title": "肩吾摘傍梅读易之句以名吾亭且为诗以发之用韵答赋",
        "author": "魏了翁",
        "content": "三时收功还朔易，百川敛盈归海斥。\n谁将苍龙挂秋汉，宇宙中间卷无迹。\n人情易感变中化，达者常观消处息。\n向来未识梅花时，绕溪问讯巡檐索。\n绝怜玉雪倚横参，又爱青黄弄烟日。\n中年易裏逢梅生，便向根心见华实。\n候虫奋地桃李妍，野火烧原葭菼茁。\n方从阳壮争门出，直待阴穷排闼入。\n随时作计何大痴，争似此君藏用密。\n人官天地命万物，二实五殊根则一。\n囿形闢阖浑不知，却把真诚作空寂。\n亭前拟绘九老图，付与人间子云识。",
        "dynasty": "宋",
        "collection_info": null
    },
    {
        "title": "次韵永平令江叔文鹤山书院落成诗",
        "author": "魏了翁",
        "content": "天运驱人人不觉，古道违时时不学。\n王相随胫回荆山，昭质依然未经琢。\n因思胥靡逢殷宗，精神动悟声气从。\n砺舟霖雨到梅糵，变化气质天同功。\n朝歌屠叟无与语，一日投纶见明主。\n大车槛槛行周道，轮辐中规箱中矩。\n人生天地同一原，自诚为圣明为贤。\n地殊世远犹合节，矧此同宇相周旋。\n自从浇风散遗直，世不乏材无匠石。\n未能登车习射御，人人自视邮无恤。\n出门浪战触与蛮，半生少得须臾间。\n不为夷甫辱汝水，即似介甫逋钟山。\n古人洒扫先庭户，岂问他人莫余顾。\n只忧原头欠渟滀，才见天根便呈露。\n人言阴浊胜阳清，阳一阴二分三亭。\n谁知阳德本无间，根心枝叶长相亲。\n君臣大分虽有止，终不能忘乃天理。\n世无我知将自知，不待雷风问诸史。\n投沙屈贾占所归，九州博大归何之。\n虽云忠愤语伤激，律以洙泗犹津迷。\n前村虎啸晚风起，跕鸢酸嘶雁将子。\n君恩未报臣忧深，暇把壶头较乡里。\n江公劝我姑少安，新诗肉好如璧环。\n敢输忧诚谢庆语，仍戒牍史毋抄传。",
        "dynasty": "宋",
        "collection_info": null
    },
    {
        "title": "生朝李肩吾贻诗次韵为谢",
        "author": "魏了翁",
        "content": "肩吾作诗庆五十，矜我颠跻授之絷。\n因思五十义最精，造化机缄斯出入。\n君看五位相生成，前荡后摩如授揖。\n至于五衍宜有穷，泽火趋新承井汲。\n作圣工夫方自兹，为人生活知非急。\n昔人于此嘆始衰，血气虽衰义逾集。\n蹇余不学晚知非，方把斯心验存蛰。\n独嗟道远莫致之，愿与始终谋不及。",
        "dynasty": "宋",
        "collection_info": null
    },
    {
        "title": "次韵李肩吾读易亭山茶梅",
        "author": "魏了翁",
        "content": "梅华鹤羽白，茶华鹤头红。\n拱揖鹤山翁，始授宗人同。\n山间两宾主，穷极造化功。\n易终得未济，曹末观豳风。\n或嗟生处远，不近扶木东。\n谁知天然贵，正在阿堵中。\n喧寂四时耳，寒至窒斯穹。\n冷眼看千古，声色沈英熊。",
        "dynasty": "宋",
        "collection_info": null
    },
    {
        "title": "再赋",
        "author": "魏了翁",
        "content": "淘金乱川绿，发䓞烧山红。\n自为天一隅，奚翅地十同。\n米贱衣弗费，四民罕全功。\n功夫到华卉，未至浇淳风。\n老梅委林莽，洛佩遗丁东。\n茶华新移根，脱命斤斧中。\n焉知贲然者，秋毫皆苍穹。\n观物弗之察，吾欲问黄熊。",
        "dynasty": "宋",
        "collection_info": null
    },
    {
        "title": "鹤山书院前为荷塘三即其小屿筑亭久矣春后八日始榜曰夫容州",
        "author": "魏了翁",
        "content": "严风吹衣落南土，手批{儿吾}猱藉封虎。\n缘山跨谷三里城，架竹编茆百家聚。\n天公似为羁人谋，闭藏佳境城东陬。\n介然用之便成圃，下视更得夫容州。\n水间木末高下照，名字既同形亦肖。\n自从羸豕伏羣龙，红白相辉转明耀。\n人怜风雪拘系之，委弃衰草蟠寒泥。\n谁知烱烱含内美，正于槁瘁生光辉。\n大书三字为吹送，唤起渠阳百年梦。\n却疑二华痴绝人，身既隠矣名焉用。",
        "dynasty": "宋",
        "collection_info": null
    },
    {
        "title": "再韵",
        "author": "魏了翁",
        "content": "文华灭质甚尘土，物欲戕生剧豺虎。\n三年挂舌坐林皋，日月往来云散聚。\n夫容自与诗肠谋，虽无颜色媚涂陬。\n梦随春草撩客儿，手抉云锦分潮州。\n平生耻作山鸡照，对此忘其为不肖。\n为华破戒哦七字，殆似五噫发梁耀。\n李君不为揜覆之，唤取奚锦披封泥。\n缫车引出万丝绪，衣被山谷春无辉。\n山中华木迭宾送，人把荣枯同幻梦。\n卧看夫容生未生，满目天机供日用。",
        "dynasty": "宋",
        "collection_info": null
    },
    {
        "title": "通道朱宰求时斋字李肩吾赋诗次韵",
        "author": "魏了翁",
        "content": "朱君问时斋，为诵羲文书。\n夬终伏剥果，干始函坤舆。\n坎离互藏宅，遇復更踦闾。\n物理消处息，人谋密中疏。\n即兹贯千古，何所非广居。\n是以无妄时，不耕穫菑畬。",
        "dynasty": "宋",
        "collection_info": null
    },
    {
        "title": "抚州崇仁县玉清观道士黄石老工古篆以李公父书来问字",
        "author": "魏了翁",
        "content": "圣学不嗣千余年，併与小学遗其传。\n其间明道宁乏贤，谓书小伎姑舍旃。\n十字九舛不可镌，楮生墨墨色有冤。\n动以经史为执言，岂知魏晋几变迁。\n况今经字宗开元，请观未有韵书前。\n训纂字林形相沿，形声迭推义乃全。\n韵书既作人趋便，未能书法穷根原。\n但以声韵求诸篇，形存声亡韵亦牵。\n叔重少温工磨研，二徐郑郭相后先。\n书法頼此差绵延，许李焉得无谬愆。\n楚金分韵犹拘挛，若更舍此徇俗妍。\n不学操缦求安弦，玉清道士来临川。\n用意周鼓兼泰山，携书过我渠江边。\n试令立柱与画捲，椳闑畿础杗桷椽。\n已能谐世而取怜，犹欲度外求方圜。\n眉山夫子思涌泉，相与共讲扶其偏。\n道士稇载明当还，更以一语申卷卷。\n能于此处知其端，事事物物谁非天。\n九章八卦莫不然，一毫人力无加焉。",
        "dynasty": "宋",
        "collection_info": null
    },
    {
        "title": "题尹商卿自信斋",
        "author": "魏了翁",
        "content": "虚灵一寸心，至远而至近。\n真能位天地，信可为尧舜。\n不以利欲熏，则为习俗焮。\n怗怗弄文墨，若若夸绶印。\n圣贤岂我辈，位育非吾分。\n亦有识其然，责泉于九仞。\n人言力不足，我谓知不尽。\n商卿闻吾言，其信其不信。",
        "dynasty": "宋",
        "collection_info": null
    },
    {
        "title": "兄子高赴廷对",
        "author": "魏了翁",
        "content": "九十九峰矗天起，家在前峰夕阳裏。\n蛮徭虎豹断行人，小市寒城浄如水。\n驩传有客闯然来，㨫衣视之吾兄子。\n云从诸侯贡，往备天子使。\n来时吾父为我言，女之靖州问安否。\n靖州苦好修，女从得师友。\n世方白首声利场，父诏子承乃如此。\n柳阴花影春风香，喜极无言澹相对。\n家学既尔殊，天资亦云美。\n自庵寂寥无可赠，赠以庵中一箇自。\n吾闻古之人，仕学皆为己。\n上不可欺其君，下不忍虐其类。\n此岂有为然，凡以自靖耳。\n我之行止命于天，上下四方难豫拟。\n旦将自靖献于君，无限功夫归语尔。",
        "dynasty": "宋",
        "collection_info": null
    },
    {
        "title": "丁大监文伯得余近作读之疾愈以诗见贻",
        "author": "魏了翁",
        "content": "黔巫之南溪水兹，山粗石恶不可治。\n崇宁边臣务广地，山刊石断林木斯。\n其间掌许号为郡，如以土偶安须眉。\n中州人物犹此任，纍臣舍是夫何词。\n况于风气少疵疠，且幸习俗无浇漓。\n饱餐贱米温旧读，书味隽永忘其疲。\n坐看岁龙度丑戌，几见秋月弦虚危。\n都梁有吏云端来，持书火急如符移。\n美人家在九芙蓉，门墙突兀那可窥。\n联缄累牍梦邪非，一年两度划见之。\n我诗但能愈君疾，君解与世医狂痴。\n乖逢休戚信有命，嘆上不使非知医。",
        "dynasty": "宋",
        "collection_info": null
    },
    {
        "title": "先立春一日电雷雪交作程叔运赋诗次韵",
        "author": "魏了翁",
        "content": "自从日驭行牵牛，四十五日为春朝。\n谁驱阿香送劈历，更遣玉女来姑瑶。\n从来雷雪不两立，有如皋禹于驩苗。\n闯然方驾朝正月，是反常性皆为妖。\n阳孳于子达于寅，蛰虫欲动寒鱼跳。\n苍龙久移旧岁次，朱鸟亦向新年杓。\n如何阳伏不能出，阴气所沴如沃焦。\n相摩为电搏为震，始初隠隠如迢遥。\n剨然一声到匕箸，惊魂忽忽不可招。\n须臾为雹又为雪，寒威挟胜尤宣骄。\n春秋已事且云远，绍兴狄难几难调。\n乃今此异已累岁，卧制四海由衾裯。\n徒令志士歌且谣，无人采寄观风轺。",
        "dynasty": "宋",
        "collection_info": null
    },
    {
        "title": "朝字韵诗诸丈倡酬未已再次韵",
        "author": "魏了翁",
        "content": "风挟重阴牛戴牛，电雷雹雪来终朝。\n诗人隠忧寓酬倡，清辉错落欺琨瑶。\n似惊一日四变异，须省二气同根苗。\n非阴能胜阳不竞，非物能眚人先妖。\n炎精未振刚受畜，睢水昼遁成皋跳。\n一从愤悱刚浸长，斡握地轴旋天杓。\n山中不知此何时，祇睹此象心为焦。\n累臣九死何足恤，顽云苍惨天关遥。\n泽中但知赋鸿鴈，天上无復歌祈招。\n醡头新酒空似清，墙根新荠花如骄。\n便思倾罍芼鲜鲫，不妄为取琴徽调。\n江张程子同一醉，芳草为藉天为裯。\n干戈满地不忍见，恐调老弱征商轺。",
        "dynasty": "宋",
        "collection_info": null
    },
    {
        "title": "送程叔运高不妄西归",
        "author": "魏了翁",
        "content": "平生为人谋，必以正学进。\n必以直道行，闻者或相靳。\n子以正教我，而子坐排摈。\n跕鸢伴羁酸，再见渠阳闰。\n吾心固晓然，其柰无以训。\n绍定二年夏，临轩策羣俊。\n似闻甲乙选，参错吐忠荩。\n其间亲与友，斯得及叔运。\n俱负康时略，耻为谐俗韵。\n后先来过我，双璧堕清峻。\n从容扣所言，何以承大问。\n听之不尽篇，胠口復缩颈。\n予方以是黜，子乃以是奋。\n靳者姑勿道，而予益自信。\n人能位天地，人可为尧舜。\n气合如涂涂，道同如印印。\n勿忧人不知，长恐己难尽。\n春情撩客梦，归思不可忍。\n各趋青油幕，新发苍梧轫。\n正学予所知，申言以为賮。",
        "dynasty": "宋",
        "collection_info": null
    },
    {
        "title": "湖北提刑林寺丞赴召以书索诗",
        "author": "魏了翁",
        "content": "鏦金伐鼓催行舟，拦街祖帐云如稠。\n祥刑使者入奏事，诏书趣发不可留。\n居人争门挽衣住，行人十步九回顾。\n公言为汝五年留，便是数旬终一去。\n居人向前为公语，情知不是留公处。\n一春风雨寒凄凄，牛羊满地鸿酸嘶。\n干坤尔阔无处着，惟有此地恬不知。\n桑麻鸡犬桃溪曲，身住主家数椽屋。\n卧听前江风雨声，自嗟身是如天福。\n公今归去作大官，连云广厦千万间。\n我时岂不被公赐，天高卒卒难为攀。\n吾侪小人腹，不惮再公祝。\n公今揽辔行原隰，泽地相临看不足。\n明朝归坐京师宅，深院重门壅休戚。\n愿公莫为一身惜，须念同胞头戢戢。\n春风湔泪情转恻，道旁过者声唶唶。\n我时困卧五溪东，十日八九阴蒙蒙。\n有来道前事，耳目为惺愡。\n更将百壶扶醉胆，喜余鼻息陵烟虹。\n欲输一言不能措，以公所闻还赠公。",
        "dynasty": "宋",
        "collection_info": null
    },
    {
        "title": "中秋无月分韵得狂字",
        "author": "魏了翁",
        "content": "金低辟老火，月管行仲商。\n是为阴之中，正与日相望。\n浮云横相掩，人谓妬且狂。\n彼云初无心，此月亦何伤。\n水月本同体，其中根于阳。\n炯炯含内景，随时发辉光。\n天机之浅者，为人作閒忙。",
        "dynasty": "宋",
        "collection_info": null
    },
    {
        "title": "九日分韵得寒字",
        "author": "魏了翁",
        "content": "奇月必用重，谁与开其端。\n贵阳而贱阴，于此亦可观。\n况于五阴后，苍龙挂高寒。\n林疏山骨瘦，宇静天容宽。\n砉然遇九九，黄菊纷阑斑。\n且开五言城，聊寄一夕懽。\n凄其义熙后，甚矣天宝间。\n陶社千古心，知者良独难。",
        "dynasty": "宋",
        "collection_info": null
    },
    {
        "title": "送吴门叶元老归浮光",
        "author": "魏了翁",
        "content": "龙标之南路穷绝，峩峩羣峰倚天胁。\n顽云压溪鸢跕翅，很石横空马沟血。\n叶君尺棰度崔嵬，朱霞白鹤云端来。\n蛮邦自昔少此客，问此胡为乎来哉。\n晓窗共话羲文易，千古圣贤心历历。\n有时旧习未全忘，閒倚银河弄诗笔。\n银河化作霜霰飞，苍龙移入天之西。\n彭城风雨撩客梦，君起谓我吾其归。\n牛羊冻卧鸿酸嘶，九州博大君安之。\n人生行止各有时，愿崇明德慰远思。",
        "dynasty": "宋",
        "collection_info": null
    },
    {
        "title": "题东瓯王友直尚友堂",
        "author": "魏了翁",
        "content": "士恨生世晚，不为三代民。\n谁知伊傅至孔孟，亦学古道嗤时人。\n岂惟三代时，尧舜万古师。\n犹云若稽古，不知古为谁。\n气数有诎信，义理无终穷。\n虽居尧舜地，常有一篑功。\n嗟哉秦汉后，去圣益以久。\n纵有间代英，仅为时儒首。\n况于随世就功名，甚者谐俗攫宠荣。\n此于圣门直蛙蠛，已谓斯世无与朋。\n多知正多惧，不知转矜负。\n亦云知矣恐未然，须验此心之权度。\n有师舜文学周孔，有拟管乐明申韩。\n亦有是商鞅，亦有趋异端。\n若言气合即为善，是中更要分明看。",
        "dynasty": "宋",
        "collection_info": null
    },
    {
        "title": "赠造琴道士刘发云刘亦解致雷",
        "author": "魏了翁",
        "content": "刘师携琴来，自言有术驱雷霆。\n闻之冁然笑，人心未动谁为声。\n阳居阴位阳行逆，日循阳度日数赢。\n必尝凝聚乃奋击，不有降施谁升腾。\n刘师携琴来，为我鼓，一再行。\n若知雷霆起处起，便知音是人心生。",
        "dynasty": "宋",
        "collection_info": null
    },
    {
        "title": "洪士龙以洪舜俞考功所作竹洲精舍记见问",
        "author": "魏了翁",
        "content": "考功记竹洲，所业在淇奥。\n谓学与自修，此何取于竹。\n士龙来谂余，试请言其目。\n天地之大端，松篁受命独。\n阴阳迭盈虚，表裏更见伏。\n厥象肖坎离，厥理寓姤復。\n榆杏柞与檀，四序所宜木。\n此独贯四时，不受寒暑触。\n示人人不察，但识霜更绿。\n谁能淇之上，兴寓三反覆。\n形气互发明，显微相贯属。\n嗟余粗知方，倚枝看不足。\n安得两洪君，试同烟露宿。",
        "dynasty": "宋",
        "collection_info": null
    },
    {
        "title": "张永平辖作亭于渠河之右予请名以观而通守江君埙赋古诗二十有二韵以落之用韵和答",
        "author": "魏了翁",
        "content": "渠河有水清且涟，弄丸之暇游其间。\n风轻沙暖鸥忘机，天开日烜鱼逃筌。\n山中不知岁月改，春洲六度听绵蛮。\n闻人昔游不到此，岸容山色如有冤。\n永平教孚讼亦简，为我卜筑河之干。\n临流兴怀嘆不足，因思孔圣感逝川。\n岂无日景自北起，亦有天运从东旋。\n风霆流形草木贲，星辰垂象郊原宽。\n干坤坎离更见伏，春秋代谢相回环。\n虽将此理醒羣聩，更向川上观微澜。\n存神过化义亹亹，行着习察心閒閒。\n子思渊渊达天德，子车混混穷原泉。\n东流不休发吕氏，潺湲远望悲屈原。\n圣贤分量已差等，后来承误滋可嘆。\n或嗟年衰劝努力，或谓时逝宜游盘。\n须看龙见水归壑，又识雨降云蒸山。\n阴阳翕闢本无閒，俗儒但作死生观。\n河南挺生二程子，指示道体镌冥顽。\n人能于此发深省，致知格物兹其端。\n神徂圣伏二千载，是心长与江瀰漫。\n文通为挥五色笔，大篇长句垂不刊。\n春风沂泗俨在此，居人莫作渠阳看。",
        "dynasty": "宋",
        "collection_info": null
    },
    {
        "title": "次韵庐陵刘时见怀",
        "author": "魏了翁",
        "content": "夬终伏剥果，畜极逢天衢。\n否泰反其类，艮止与动俱。\n此道固晓然，人情不同趋。\n两目自安障，狂童为子都。\n羁金络明月，骐骥旆疲驽。\n静观若有得，知非降才殊。\n但伤此道违，独行尝寡徒。\n解后知我者，聊足以自娱。",
        "dynasty": "宋",
        "collection_info": null
    },
    {
        "title": "赠曾医",
        "author": "魏了翁",
        "content": "太极分阴阳，物物具两仪。\n干坤互南北，坎离迭东西。\n四时有见伏，昼夜有荡推。\n夫人迁于物，由之而不知。\n六淫一为沴，大命医所司。\n或当暑而裘，或御冬而絺。\n或学制而伤，或助苗而萎。\n其间号为儒，亦以身尝医。\n江西有曾君，解后荆江湄。\n暇日与之语，切磋及幽微。\n榜人趣行迈，欲别不忍离。\n乃书所素讲，为诗以赠之。",
        "dynasty": "宋",
        "collection_info": null
    },
    {
        "title": "四川茶马牛宝章修扬子墨池以书索题咏",
        "author": "魏了翁",
        "content": "子云一去千余载，惟有成都墨池在。\n草玄此地是邪非，玄文今在人谁知。\n虽逃刘歆醤瓿阸，鼠壤蛛窠蠹鱼宅。\n岂无学者工探求，不讥僣圣几赘肬。\n自从马邵造玄域，晁氏谱之张氏翼。\n亦云察矣人犹疑，试为诸老申其辞。\n易书广大包天地，辞变象占都一致。\n世儒造入各不同，有一于此均为功。\n况于易玄互相发，不同之同真善学。\n历家中首先黄钟，虽以坤復为初终。\n纪日天正始牛宿，又以日星分左右。\n起从冬至易玄均，玄意欲取臣承君。\n易书八八而用七，玄文九九而存一。\n易分六位中二五，臣志上通君下取。\n玄以一五而为中，君道君尊臣代终。\n玄文主日易主岁，易书为经玄为纬。\n谓玄于易地承天，就中邵子尤知玄。\n或云玄准卦气图，是图疑亦非圣书。\n岂知中復与咸遇，乃是阴阳自然数。\n或云玄仿太初历，黄钟之分八十一。\n岂知虚三与虚九，其数虽同其法否。\n或云玄象宗浑天，浑天方象包于圆。\n岂知兼用盖天说，盖以舆地承纯干。\n易虽无玄不为阙，易更得玄滋有发。\n且如河图与洛书，发挥道数无遗余。\n后来支榦及声律，运气参同至太一。\n与易并行人不讥，千岐万辙同一归。\n况玄于易同而异，何独于玄苦讥议。\n子云之师曰林闾，鹤山之下谁其徒。\n自翻机杼作生活，律历图书无不合。\n若非马邵晁张伦，后世几无扬子云。\n后世子云今继作，而此玄文终寂寞。\n空余绘象与棠阴，聊与文士供嘲吟。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 彭蠡归舟",
        "author": "魏了翁",
        "content": "外物羁絷人，无退亦无遂。\n愧彼自由身，朝发夕予至。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 山堂旷望",
        "author": "魏了翁",
        "content": "山堂有何观，四时互兴歇。\n万物随天根，东生復西灭。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 重湖泛月",
        "author": "魏了翁",
        "content": "水月皆内景，入秋倍清晖。\n世无善观者，滔滔吾谁归。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 星湾晚酌",
        "author": "魏了翁",
        "content": "士非耕钓者，而从蓑笠翁。\n人生贵适志，莘渭亦时中。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 雨后观瀑",
        "author": "魏了翁",
        "content": "泽气蒸前山，起自肤寸微。\n竞看千丈瀑，不悟片云飞。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 松径晚步",
        "author": "魏了翁",
        "content": "松柏不受雕，此亦易知耳。\n须看竹有筠，与松相表裏。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 溪上赋诗",
        "author": "魏了翁",
        "content": "莫作溪流看，天命无穷已。\n诗人若知得，千古可坐致。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 林下避暑",
        "author": "魏了翁",
        "content": "散髮避炎暑，炎暑苦相寻。\n云何对大宾，不见汗沾襟。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 载酒寻梅",
        "author": "魏了翁",
        "content": "松竹贯寒暑，而梅时往来。\n不知姤復意，随人谩徨徊。",
        "dynasty": "宋",
        "collection_info": null
    },
    {
        "title": "和靖州判官陈子从山水图十韵 雪中访友",
        "author": "魏了翁",
        "content": "怀人得清晤，此乐浩无期。\n剡溪兴尽返，未喻伐木诗。",
        "dynasty": "宋",
        "collection_info": null
    },
    {
        "title": "过屈大夫清烈庙下",
        "author": "魏了翁",
        "content": "鸾皇栖高梧，那能顾鸱枭。\n椒兰自昭质，不肯化艾萧。\n人生同一初，气有善不善。\n一为君子归，宁受流俗变。\n云何屈大夫，属意椒兰芳。\n兰皋并椒丘，兰藉荐椒浆。\n骚中与歌首，兰必以椒对。\n谓椒其不芳，谓兰不可佩。\n此言混凡草，臭味自尔殊。\n亡何岁时改，二物亦变初。\n以兰为可恃，委美而从俗。\n椒亦佞且慆，干进而务入。\n椒兰信芳草，气质自坚好。\n胡为坏于廷，晚节不可保。\n意者王子兰，与夫大夫椒。\n始亦稍自异，久之竟萧条。\n迨其习成性，甘心受芜秽。\n不肯容一原，宁以宗国毙。\n禹皋于共鲧，旦封与鲜度。\n同根復并生，何尝改其故。\n原非不知人，观人亦多涂。\n治朝中可上，乱世贤亦愚。\n况原同姓卿，义有不可去。\n所望于兄弟，谓其犹可据。\n我本兄弟女，孰知胡越予。\n以是观离骚，庶几原心乎。\n或云芷蕙等，岂必皆名氏。\n骚者诗之余，毋以词害意。\n仲尼作春秋，定哀多微词。\n楚之嬖小臣，况亦有不知。",
        "dynasty": "宋",
        "collection_info": null
    },
    {
        "title": "至左绵书怀呈荣州绵州二兄",
        "author": "魏了翁",
        "content": "岁行析木予去国，鹑尾之年纔返室。\n东西南北着此身，水陆二千三百日。\n或云子非善谋身，幸生斯世同斯人。\n胡为嘐嘐苦自好，轻辞富贵重绝贫。\n五溪之滨有何好，兀坐六年不知老。\n夔门待汝有何恶，要把山林易旌纛。\n予闻其言心自语，吾非斯人而谁与。\n独嗟行止各有时，龙蛰鸿归亦其所。\n洋州拔将鸠余民，仰空待救人不闻。\n黎州边丁戍内郡，空养赤子防西门。\n绵州近阸剑龙路，列雉惊奔渠不顾。\n叙州平蛮亦良苦，卒以忧劳弃予去。\n见危授命理之常，苟得死所庸何伤。\n所忧人己两无益，燕蝠晨暝徒皇皇。\n鹤山之颠一亩宫，我名吾亭日愿丰。\n只祈天心速悔祸，雨禾雨麦苏民穷。\n有粮饷士可卫民，有民给耕可供军。\n民相资护关塞，又须监牧长得人。\n规摹便立久安势，不作目前苟偷计。\n弟兄归与里父师，长对春风赋常棣。",
        "dynasty": "宋",
        "collection_info": null
    },
    {
        "title": "寿四川制置李侍郎",
        "author": "魏了翁",
        "content": "崧高二王德，丰水数世仁。\n一心千古脉，一气三才根。\n人言通德门，封培知几春。\n陵州不尽用，雝国非全神。\n厥美钟在季，鲁殿岿然存。\n谁知中兴主，流泽被子孙。\n是用遗一老，为社稷万人。\n三朝典刑旧，四海观听新。\n自公镇西南，威声憺胡虏。\n弃地遄归疆，余民亦安土。\n便当度双剑，建大将旗皷。\n进贤黜不衷，讨贰诛失伍。\n增屯御骄卒，募耕实边圄。\n堂堂当道卧，一勇销百侮。\n愿公排羣议，释我分外虑。\n上流屹长城，却归辅明主。",
        "dynasty": "宋",
        "collection_info": null
    },
    {
        "title": "送高才卿出守嘉定",
        "author": "魏了翁",
        "content": "十年谁遣不宁侯，麕奔鸟散十七州。\n余州蹙蹙能几许，史君今作载酒游。\n诸公饮儁已濡首，眼前百事不挂口。\n震风凌雨揭却屋，左蟹右杯犹在手。\n史君千骑行清秋，岂为杯酒馋涎流。\n绸缪牖户既云晚，梦魂不到花绕楼。\n乖逢聚散古来有，而我此时持此酒。\n河梁竚立不知还，插颔青丝半成叟。",
        "dynasty": "宋",
        "collection_info": null
    },
    {
        "title": "次韵苏和父自郫见寄",
        "author": "魏了翁",
        "content": "敬共事明德，懔如槃水持。\n岂惟将弗胜，抑恐浊且兹。\n结髮齿名官，几被末俗移。\n学睎迁商博，文慕庄骚为。\n书不记痴龙，诂不通雌霓。\n耻于市朝挞，甚于沟壑挤。\n大道砥如平，阽身蹈囏危。\n迨其阅世久，始识真闻知。\n天命贲草木，生意长萋萋。\n蕃鲜固云乐，槁瘁安足悲。\n阴阳孰信诎，日月谁荡推。\n干坤奠中极，雷泽周四陲。\n夫人命于诚，地生而天施。\n五行根五事，位育谁司之。\n嬛浮溺于词，躁轻乱于仪。\n山鸡衒清影，祇以速颠跻。\n况彼膜外荣，皇皇復滋滋。\n此于我何加，寒暑自四时。\n苏公西南彦，仪鸿渐于逵。\n而我坐远屏，七年堕蛮夷。\n梦思岷山阳，枯筇伴庞眉。\n人才日零落，憔悴西南维。\n大篇忽开予，炯炯晨星垂。\n公来何勇迈，我往何栖迟。\n敢睎会温潞，窃愿商濂伊。\n默嗟气相求，范喧蜜成脾。\n梅边立踟蹰，正待阳春归。",
        "dynasty": "宋",
        "collection_info": null
    },
    {
        "title": "七夕南定楼饮同官",
        "author": "魏了翁",
        "content": "谁将明星贴天宇，州国宫垣象官府。\n更将四七随天旋，常以昏中殷四序。\n迢迢河汉衝秋旻，前有苍龙履玄武。\n牵牛正向西南来，左右两旗北河鼓。\n鼓星之侧为天桴，鼓上三星为织女。\n何年人号天女孙，便把牛郎拟夫妇。\n不知此是天关梁，河汉之津有常度。\n晦明伏见莫非教，肯为文人给嘲侮。\n班曹庾谢犹讆言，世上儿曹更堪数。\n临风三诵大东诗，须信词章有今古。",
        "dynasty": "宋",
        "collection_info": null
    },
    {
        "title": "中秋领客",
        "author": "魏了翁",
        "content": "秋中无常期，月望无常历。\n况于月之房，岁十有二集。\n云胡三五夜，赏翫着今昔。\n我观魏晋前，未有娱此夕。\n岂由夕月礼，承讹变淫液。\n天行至东北，阳升乃朝日。\n日月向南来，三务趋朔易。\n则于阴之反，顺时报阴魄。\n古人敬天运，随处察消息。\n俗学踵谬迷，更以儗科级。\n广寒八万户，桂树五千尺。\n文人同一辞，祇以惊俗客。\n墨墨数百年，月如有冤色。\n为作反骚吟，聊以补载籍。",
        "dynasty": "宋",
        "collection_info": null
    },
    {
        "title": "重阳领客以老杜旧日重阳日诗分韵凡宾主十八人得不字",
        "author": "魏了翁",
        "content": "天根敛秋阳，雨毕水归薮。\n胡为爽常度，白昼变昏黝。\n农功将纳场，余秉尚栖亩。\n昨朝告方社，卷去日中蔀。\n羲和鞭六龙，为我作重九。\n云顽驱復来，浑未识臧不。\n终然划劙之，金鎞发蒙瞍。\n所忻阳德竞，吾岂为杯酒。\n悠然见南山，陶公意何厚。\n况今祠太宫，羣公正奔走。",
        "dynasty": "宋",
        "collection_info": null
    },
    {
        "title": "游北岩之畴昔梦作二诗觉而仅记一联云鬓髮丝丝半已华犹将文字少年夸明日为客诵之客十三人请以是为韵予分鬓字",
        "author": "魏了翁",
        "content": "时事雕壮心，词华误双鬓。\n昨梦忽儆予，觉来起孤愤。\n五官予所司，此梦乃予训。\n是心协蓍龟，是气通祲辉。\n形骸且不察，理性抑难尽。\n晓筇度云壑，疏林露鹰隼。\n暮归踏江声，寒流烛蛟蜃。\n惕思怀襄日，气势如项陈。\n天根忽晨见，卷去不盈瞬。\n犹然玩文采，吾果不知分。\n饮儁习未忘，依前赋分韵。",
        "dynasty": "宋",
        "collection_info": null
    },
    {
        "title": "上巳领客",
        "author": "魏了翁",
        "content": "流觞元巳奚所因，更指三日为良辰。\n山阴坐上皆豪逸，长安水边多丽人。\n临流有许豪与丽，元无一个能知津。\n韩婴何凭指溱洧，束晳胡据诬周秦。\n千年混混同一波，竞言此日天气新。\n其间号曰该洽者，或言鳦降祠高辛。\n春分以后弗无子，往往援引诗生民。\n说虽有稽义犹凿，况復除日经无文。\n予尝妄意巳为火，季春火见疑乘寅。\n寅居汉津火所畏，故以元巳祓水滨。\n一年奇月必用重，三三欲解阳德屯。\n较之前说已云近，终媿俚俗疵吾醇。\n要须挈我沂泗上，回瓢点瑟看长春。",
        "dynasty": "宋",
        "collection_info": null
    },
    {
        "title": "永嘉林君谊父得英石名其室曰矸斋予易以介室",
        "author": "魏了翁",
        "content": "柳侯谓楚南，多石而少人。\n至今英道閒，异石何嶙峋。\n乃知五行气，中土为秀民。\n降才既匪易，自弃奚不仁。\n伾文一日炎，乃以焚其身。\n林君若知此，是石当书绅。",
        "dynasty": "宋",
        "collection_info": null
    },
    {
        "title": "罗五星善奕棋干诗",
        "author": "魏了翁",
        "content": "少年不识棋，但见剥剥琢琢更相围。\n有人指授予，衝关夺角劫復持。\n少年不识星，但见腷腷膊膊还如棋。\n亦有告予者，缩赢伏见元有期。\n七年五溪读书暇，时把二事相悦怡。\n久之剨然悟，是閒有数人不知。\n三百六十一棋子，此是干策藏其奇。\n万有一千五百二十星，若以三十六乘之。\n乘之既尽除坤策，恰与棋数无参差。\n此理极精密，归后不復思。\n罗生挟二长，过我泸之湄。\n恍如着我五溪上，欲与之语无閒时。\n此须静观乃有得，而我家住西山西。\n生揣我，何时归。",
        "dynasty": "宋",
        "collection_info": null
    },
    {
        "title": "七夕有赋",
        "author": "魏了翁",
        "content": "经星不动随天旋，枉被嘲谑千余年。\n无情文象岂此较，独嗟陋习轻相沿。\n我尝作诗抵排之，尚有遗恨污陈编。\n人于万物为至灵，聪明照彻天地先。\n其如形气之所囿，则以学问开蒙颛。\n不知谁为乞巧者，乃谓天孙执其权。\n天孙能襄不能报，世閒之拙无加焉。\n痴儿騃女竞针缕，高楼大第迷管絃。\n汉魏以来用一律，无人出语扶其颠。\n其间假拙济巧者，又欲託此文姦言。\n敢因良会追往事，更发此义声余冤。",
        "dynasty": "宋",
        "collection_info": null
    },
    {
        "title": "黄成之求虚舟诗",
        "author": "魏了翁",
        "content": "黄君求我古诚州，求之不得还西游。\n所求易予胡不予，渠家自弄庄生舟。\n庄生传之贾太傅，便将死生同浮休。\n我家舟子与渠别，中孚之象刚包柔。\n仰山俯泽乘巽木，藏离伏坎含坤牛。\n中间至虚若无物，实理备具非空浮。\n此在太玄首黄宫，其于参同居中洲。\n会通古今贯微显，上下天地同周流。\n人将百年等浮沤，我以千载为春秋。\n我言似大而非夸，人人皆有不自求。\n黄君不信谓予赫，我自姬孔君庄周。",
        "dynasty": "宋",
        "collection_info": null
    },
    {
        "title": "中秋有赋",
        "author": "魏了翁",
        "content": "望舒与日元非敌，震受阳光巽成魄。\n六十四象不言月，三百五篇讥月出。\n古道贵阳不贵阴，宾礼卜昼不卜夕。\n世间赏翫起何年，误却千年醉狂客。\n不知客有肺肠无，更把荒诬作真实。\n我因时序尝作诗，洗尽兔窟蟾宫迷。\n今年新作东楼成，胡为尚此穷攀跻。\n人心和平民气乐，日月昭明天宇豁。\n须知此事与政通，不是词人閒赏月。",
        "dynasty": "宋",
        "collection_info": null
    },
    {
        "title": "送游吏部赴召",
        "author": "魏了翁",
        "content": "天马周流不停策，青龙挂空山无色。\n区中物物见根柢，岁年滔滔逐流水。\n吁天求归归未获，客裏随人送行客。\n鏦金伐鼓行清秋，江头组练云如稠。\n道旁老人相与语，主宾闻之愕相顾。\n或云造阙如登僊，一声謦咳落九天。\n岂知位高势逾偪，莫向紫宸庭下立。\n非关噉刍解喑嘿，紫宸地禁鸣不得。\n或云敢言儗鸣凤，千古高名泰山重。\n岂知说着心骨惊，臣名愈重国愈轻。\n或言古人重晚节，元忠子方费分说。\n岂知晚节不难保，却忧攘臂为人笑。\n三人所赠不皆然，然则子也今何言。\n元佑中年基绍圣，建中靖国何尝靖。\n若教此事欠讲明，直将两是为端平。\n是时臣言便休得，臣不忧身却忧国。\n臣愿天意开平治，明良长似改元时。\n夬刚未终戒苋陆，姤阴虽微畏羸躅。\n真教世道端且平，宁使臣无赫赫名。\n三人冁然笑，子之所愿吾不到。\n吾言必于身，子言望于人，子意虽厚吾言真。\n低头谢二老，还以告景仁。",
        "dynasty": "宋",
        "collection_info": null
    },
    {
        "title": "奉谢资阳谢纯天诸友是日三池周季章冯季修许德开资中支仲壬至谢介卿冯清叔广汉常光父继至遂宁杨仪斯期而未至",
        "author": "魏了翁",
        "content": "驾言南东亩，捷出西北隅。\n资阳有八士，持谒要诸涂。\n须臾平泉道，衣冠被林庐。\n问我来何方，过我不适予。\n吾非烦嚣避，乐此简便趋。\n经行三纪后，旧交半丘墟。\n翁仲草没膝，儿孙霜满须。\n其间最所怀，刘公真丈夫。\n许张二良友，直气横九区。\n堂堂舍我去，顾景霜月孤。\n寒梧陶令宅，宿草黄公垆。\n我岂无肺肠，拊事成嗟吁。\n待到西州门，不如早回车。\n作诗谢诸友，努力崇远图。\n三家令子弟，不谅予心乎。",
        "dynasty": "宋",
        "collection_info": null
    },
    {
        "title": "赠画工王生",
        "author": "魏了翁",
        "content": "七年谪五溪，二年守三泸。\n蛮烟瘴雨中，不改旧时吾。\n此来懒看镜，谓我衰且癯。\n王生忽肖象，气貌何丰腴。\n悔不赂王生，图作一病夫。\n庶几转而上，听我归林庐。\n及此未衰日，更读几年书。",
        "dynasty": "宋",
        "collection_info": null
    },
    {
        "title": "次韵赵制置制胜轩诗",
        "author": "魏了翁",
        "content": "何年误认貙作熊，力小知薄当戎衝。\n级夷蕃拔牖户破，至今风色长如冬。\n去年推毂以授公，单车飞度双剑峰。\n风棱荦荦胆气雄，临淮军垒足迹重。\n夜起揽衣瞻井络，铸铁不知经几错。\n朅来谈笑上纹楸，龟头局中虎口着。\n谁将舆柴误战尘，天戈一挥如砥平。\n濯征玁狁威蛮荆，捷书夜上白玉京。\n考成轩户适兹日，一吐十年胸怫鬰。\n看诗又觉饶余力，要殄余忧宽旰食。\n书生喜极还太息，天下忧端尚非一。\n经营分表竟何益，盍护本根保成绩。",
        "dynasty": "宋",
        "collection_info": null
    },
    {
        "title": "端平三年春三月戊午朔天子有诏俾臣了翁以佥书枢密院奏事既上还山之请乃休沐日丁丑与宾佐谒濂溪先生祠宾主凡二十有二谓是不可无纪也遂以明道先生云淡风轻之诗分韵而赋而诗有二言有四言同一韵者则二客赋之了翁得云字",
        "author": "魏了翁",
        "content": "书生不知分，奉诏行三军。\n赤手张空弮，幸脱貔虎羣。\n四海莲华峰，濂溪涨清芬。\n拟求一勺水，浣我三斗尘。\n翠潋明夕霏，晴云荡朝氛。\n重上夫子堂，謦咳如有闻。\n池莲已濯濯，庭草长忻忻。\n重惟夫子书，千古披昏嚚。\n善恶萌于几，阴阳互而分。\n一落俗儒喙，哓哓齿穿龈。\n流传岂不广，世道滋放纷。\n书生屡乞骸，归耕故山云。\n愿言与同志，相期任斯文。",
        "dynasty": "宋",
        "collection_info": null
    },
    {
        "title": "江东漕使兄约游钟山分韵得泠字",
        "author": "魏了翁",
        "content": "连年饮建业，寤寐北山灵。\n三过又不入，风雨盲其程。\n一朝决会期，万籁不敢声。\n断潢捲夕潦，列巘浮帝青。\n因思山中人，昔日相熙宁。\n不知学何事，莽制为周经。\n羣公咸其辅，不悟宗康成。\n相承至章蔡，九州半羶腥。\n历年百七十，众寐未全醒。\n三经犹在校，从祀犹在庭。\n追惟祸之首，千古一涕零。\n大钧窅难问，山云水泠泠。",
        "dynasty": "宋",
        "collection_info": null
    },
    {
        "title": "赠画工王三锡传神",
        "author": "魏了翁",
        "content": "气质纷不齐，四海无似人。\n藉令貌相近，气有醇不醇。\n善观人品者，仪观与机神。\n正邪眸子见，善恶眉间分。\n且如若与虎，二人自非伦。\n而俱类孔子，俗眼何昏昏。\n古人有梦遇，便知为良臣。\n又能记眉目，晓然得其真。\n此须以神会，难与浅者论。\n王生归为我，试语司寇君。\n此理充得去，三代同此民。",
        "dynasty": "宋",
        "collection_info": null
    },
    {
        "title": "题温泉",
        "author": "魏了翁",
        "content": "庐山一滴水，雕尽诗人肠。\n道傍有温泉，恝然如遗忘。\n浅夫既阁笔，知士亦括囊。\n或云匪难知，水火互阴阳。\n水根于天一，至阳所潜藏。\n所以井生荧，亦有泉如汤。\n吾尝谓或言，子语未精详。\n水实含内景，火乃无寒光。\n水将而不迎，火迎而不将。\n君看月受日，又验坤含章。\n吾言与邵语，或可补诗亡。",
        "dynasty": "宋",
        "collection_info": null
    },
    {
        "title": "次程少逸饯杨叔禹教授",
        "author": "魏了翁",
        "content": "载酒时从执戟郎，雅知清望称鸳行。\n肯来芹泮提英裁，要取芳编阅旧香。\n玉倚蒹葭方借润，珠移甓社陡寒光。\n临来莫恨车无角，疑睇云霄紫凤翔。",
        "dynasty": "宋",
        "collection_info": null
    },
    {
        "title": "和史少庄登山韵三首  其一",
        "author": "魏了翁",
        "content": "剩喜向前坡，人情奈怯何。\n君今高着步，直与陟嶒峨。",
        "dynasty": "宋",
        "collection_info": null
    },
    {
        "title": "和史少庄登山韵三首  其二",
        "author": "魏了翁",
        "content": "田间逢醉尉，人道误谁何。\n世路日杲杲，冥行宜见呵。",
        "dynasty": "宋",
        "collection_info": null
    },
    {
        "title": "和史少庄登山韵三首  其三",
        "author": "魏了翁",
        "content": "毋谓支山险，此山能几何。\n崎嵚十年梦，知历几蹉跎。",
        "dynasty": "宋",
        "collection_info": null
    },
    {
        "title": "和李参政龙鹤庵庐二首  其一",
        "author": "魏了翁",
        "content": "落纸新诗万口传，逍遥旧梦记坡僊。\n明虹短雨下平楚，老鴈长云横半天。\n涧底青松不改色，槛前流水谩安筌。\n寄声多谢无名子，莫搅诗翁秃鬓眠。",
        "dynasty": "宋",
        "collection_info": null
    },
    {
        "title": "和李参政龙鹤庵庐二首  其二",
        "author": "魏了翁",
        "content": "古往今来一貉丘，行藏有道坎还流。\n凤凰池上春风梦，龙鹤山头夜月秋。\n閒曳深衣聊独乐，有怀连璧赋三游。\n何人得与余心会，野水黏天一片鸥。",
        "dynasty": "宋",
        "collection_info": null
    },
    {
        "title": "和李校书沐川三绝  其一",
        "author": "魏了翁",
        "content": "静看青山簇髻鬟，动观碧水漱潺湲。\n若教此景来酆鄗，争夺应成触与蛮。",
        "dynasty": "宋",
        "collection_info": null
    },
    {
        "title": "和李校书沐川三绝  其二",
        "author": "魏了翁",
        "content": "花时乘传奈边心，撩弄新诗逼少陵。\n诗到湖边春未老，不禁春思也微吟。",
        "dynasty": "宋",
        "collection_info": null
    },
    {
        "title": "和李校书沐川三绝  其三",
        "author": "魏了翁",
        "content": "玉节行边春正浓，边头壮士簸旗红。\n何当平贼携诸吏，径上高寒翦翦风。",
        "dynasty": "宋",
        "collection_info": null
    },
    {
        "title": "次韵外舅杨崇庆以诗相招  其一",
        "author": "魏了翁",
        "content": "炎威翕翕正鏖人，惟有西风不世情。\n困卧小窗倦宾客，吹将好语到岩扃。",
        "dynasty": "宋",
        "collection_info": null
    },
    {
        "title": "次韵外舅杨崇庆以诗相招  其二",
        "author": "魏了翁",
        "content": "去年湖上看花时，拍槛呼鱼酌酒巵。\n鱼计主人已非昔，犹惊故处上鈎迟。",
        "dynasty": "宋",
        "collection_info": null
    },
    {
        "title": "次韵外舅杨崇庆以诗相招  其三",
        "author": "魏了翁",
        "content": "寄语荷郎且缓开，山中衣制要君裁。\n不随褦襶触热去，待学山阴乘兴来。",
        "dynasty": "宋",
        "collection_info": null
    },
    {
        "title": "李参政见招游龙鹤山归途有作  其一",
        "author": "魏了翁",
        "content": "上有高峰树倚天，下临深涧水生烟。\n陶镕泉石山中相，舒卷云霞地上僊。\n松色呼儿开后槛，笋舆为客过前川。\n不因同落天涯久，那得岩扉共此缘。",
        "dynasty": "宋",
        "collection_info": null
    },
    {
        "title": "李参政见招游龙鹤山归途有作  其二",
        "author": "魏了翁",
        "content": "乱涧穿云十里閒，好风吹袂出重山。\n潺潺流水半归壑，唧唧候虫皆闭关。\n兴念岁时惊变态，静观物化识回环。\n并溪的皪梅花树，已带明年春事还。",
        "dynasty": "宋",
        "collection_info": null
    },
    {
        "title": "和范少才咏雪  其一",
        "author": "魏了翁",
        "content": "底处呼滕六，催将岁事阑。\n窗明朝采烂，枝瘦夜光蟠。\n炫晃山林老，模糊天地宽。\n晓琴絃欲折，难忍溧阳酸。",
        "dynasty": "宋",
        "collection_info": null
    },
    {
        "title": "和范少才咏雪  其二",
        "author": "魏了翁",
        "content": "随踏晓岩去，殿头金井阑。\n路门圭璧委，双阙绛青蟠。\n拜手朝绅肃，忧心旰食宽。\n岁糜今有望，宁復厌葅酸。",
        "dynasty": "宋",
        "collection_info": null
    },
    {
        "title": "和范少才咏雪  其三",
        "author": "魏了翁",
        "content": "寒阴雕草木，枯叶委庭阑。\n苍耸孤松秀，青敷万竹蟠。\n封条纔贴妥，见睍復欹宽。\n但使根长在，毋忧风哭酸。",
        "dynasty": "宋",
        "collection_info": null
    },
    {
        "title": "恭和闻喜宴赐毛自知以下御制",
        "author": "魏了翁",
        "content": "昭代宾贤礼意诚，镐京设席蔼儒缨。\n龙飞十二周星纪，鹏运三千击水程。\n云汉成章新宠渥，钧天张乐播和平。\n微臣置馈申规戒，贤网虽恢用欲精。",
        "dynasty": "宋",
        "collection_info": null
    },
    {
        "title": "和张大着颠字韵  其一",
        "author": "魏了翁",
        "content": "步弱扛丰分疾颠，不将臭腐易芳鲜。\n眼前富贵蚁奔垤，膜外功名鸥避船。\n忠愤无因尘乙夜，隠忧深觉负丁年。\n一窗风雨看书卷，三度京梅雪可怜。",
        "dynasty": "宋",
        "collection_info": null
    },
    {
        "title": "和张大着颠字韵  其二",
        "author": "魏了翁",
        "content": "伥伥趋局晓衣颠，妙语飞来墨已鲜。\n太一藜然分夜隙，蓬莱海阔接风船。\n临邛词客虽末至，淮海签书非少年。\n独抱区区无我察，联篇重拜玉人怜。",
        "dynasty": "宋",
        "collection_info": null
    },
    {
        "title": "张大着以韩持国绿樽红妓事再和见戏復次韵  其一",
        "author": "魏了翁",
        "content": "世路羊肠几覆颠，如君操行雪朝鲜。\n书胸满贮宣和库，学力要装元佑船。\n剩喜孟龙来并世，肯呼祢鹗与忘年。\n闭门笄珥无膏沐，不作倾城冯小怜。",
        "dynasty": "宋",
        "collection_info": null
    },
    {
        "title": "张大着以韩持国绿樽红妓事再和见戏復次韵  其二",
        "author": "魏了翁",
        "content": "壮心十五亦狂颠，十五年来洗濯鲜。\n负郭元无三亩宅，浮家安有五湖船。\n焚香读易谢来况，饮绿围红回长年。\n不是柳桃曾作恼，安知世味有妍怜。",
        "dynasty": "宋",
        "collection_info": null
    },
    {
        "title": "再和颠字韵时方议开边",
        "author": "魏了翁",
        "content": "鼎象亨调戒在颠，或捐常馔美时鲜。\n鸷形不匿麏投麓，剑影虚张蛟绕船。\n壮观要还全盛日，图回须似中兴年。\n掩关雷雹惊春梦，忧国丹心只自怜。",
        "dynasty": "宋",
        "collection_info": null
    },
    {
        "title": "和胡秘书学中释奠",
        "author": "魏了翁",
        "content": "祠官环邃殿，晰燎嚮晨光。\n工有歌咸夏，人无问国庠。\n豆笾陈吉飨，磬管奏和锵。\n盛事留篇什，赓酬愧不扬。",
        "dynasty": "宋",
        "collection_info": null
    },
    {
        "title": "题袁追远亭  其一",
        "author": "魏了翁",
        "content": "朱枣离离实已稀，白云閒傍陇头飞。\n囝思郎罢那得见，父曰子行胡不归。\n树静风号终莫待，桂芳椿老苦相违。\n舍南舍北寻遗响，衰草寒烟夕照晞。",
        "dynasty": "宋",
        "collection_info": null
    },
    {
        "title": "题袁追远亭  其二",
        "author": "魏了翁",
        "content": "宝剑初期多击鲜，嗟嗟何及泪阑干。\n美官孰与承颜乐，丰祀何如啜菽懽。\n已矣亲容生死阔，要知好道始终难。\n共惟出自期无忝，留作松楸久远看。",
        "dynasty": "宋",
        "collection_info": null
    },
    {
        "title": "次韵费同叔解嘲  其一",
        "author": "魏了翁",
        "content": "乞得身来作外臣，冲然肺腑自韶钧。\n咸酸独觉水中味，形影相依镜裏真。\n入户方闻夫子乐，近前孰试相君嗔。\n昊天明旦司游衍，环堵严于百万人。",
        "dynasty": "宋",
        "collection_info": null
    },
    {
        "title": "次韵费同叔解嘲  其二",
        "author": "魏了翁",
        "content": "低头涸辙问波臣，沃以嘉言力万钧。\n逆耳倒言诚爱助，解嘲谢谤返离真。\n若微君告谁能及，幸不吾欺乃敢嗔。\n彼是纷纷姑勿道，所期终诲作全人。",
        "dynasty": "宋",
        "collection_info": null
    },
    {
        "title": "次韵□丞兄闻丁卯十一月三日朝报  其一",
        "author": "魏了翁",
        "content": "龙章晨下九重关，帝敕元凶出羽山。\n揭日行空破昏闇，乘风纵燎绝神姦。\n须看文正昭陵日，孰与忠宣元佑间。\n更愿和平培治体，儒臣千岁侍天颜。",
        "dynasty": "宋",
        "collection_info": null
    },
    {
        "title": "次韵□丞兄闻丁卯十一月三日朝报  其二",
        "author": "魏了翁",
        "content": "傥来得丧本无关，或为鸿毛加太山。\n纵昔尹鼯宁有损，及今投裔枉为姦。\n公私界分分明甚，狂圣途程念虑间。\n初学粗知真富贵，从今克復愿睎颜。",
        "dynasty": "宋",
        "collection_info": null
    },
    {
        "title": "次韵虞永康题沧江书院",
        "author": "魏了翁",
        "content": "解后沧江半日閒，一川风物闯柴关。\n正从逝处识流水，更向静时观远山。\n有咏皆春谁与点，无时不学子睎颜。\n相逢一笑忘言处，月堕波心不记还。",
        "dynasty": "宋",
        "collection_info": null
    },
    {
        "title": "次韵虞永康读易有作",
        "author": "魏了翁",
        "content": "室中万象本宽閒，门户何曾顷刻关。\n未始有时观太极，不终止处认兼山。\n人文自昔先牺昊，天赋云谁不孔颜。\n有志未能今得友，从今迷路傥知还。",
        "dynasty": "宋",
        "collection_info": null
    },
    {
        "title": "再次沧江韵  其一",
        "author": "魏了翁",
        "content": "夏畦初雨桔槹閒，读易幽人昼掩关。\n厚筑根基方考室，不辞卷撮要为山。\n剩栽晚岁松筠友，长伴沧江冰雪颜。\n门外斜阳迷客路，屋中行李去家还。",
        "dynasty": "宋",
        "collection_info": null
    },
    {
        "title": "再次沧江韵  其二",
        "author": "魏了翁",
        "content": "野迥江空云意閒，清风唤客度东关。\n掺掺竹柏青垂地，炯炯宾朋玉立山。\n酒为心知一开口，话逢理到两舒颜。\n啸吟风月江头路，此意羲皇向上还。",
        "dynasty": "宋",
        "collection_info": null
    },
    {
        "title": "次韵范少才在峡中寄李季允  其一",
        "author": "魏了翁",
        "content": "蜀艇云奔下固陵，一壶浮峡便千金。\n子来我往才交臂，人涉卬须又苦心。\n北向虽无一矢发，西风不受半尘侵。\n是非得丧今休问，喜见戈枪卧绿沈。",
        "dynasty": "宋",
        "collection_info": null
    },
    {
        "title": "次韵范少才在峡中寄李季允  其二",
        "author": "魏了翁",
        "content": "大明临照职方州，汉沔江淮澹若油。\n剪薙荆榛开跸路，护持杞梓耸岑楼。\n朝纲人为诸公喜，国体谁知志士愁。\n谠议胡公不可作，奉常今说有黄侯。",
        "dynasty": "宋",
        "collection_info": null
    },
    {
        "title": "次韵虞永康谢余过沧江",
        "author": "魏了翁",
        "content": "雨余云簇数峰奇，公子江头客款扉。\n白舫青帘乱平渺，黄鸡浊酒话清微。\n稻畦千顷睟生色，竹日一川摇静晖。\n坐久东山初月上，恍疑赤壁旧时矶。",
        "dynasty": "宋",
        "collection_info": null
    },
    {
        "title": "和虞永康梅花十绝句  其一",
        "author": "魏了翁",
        "content": "蓬蒿已逐晓霜眠，玉立孤标汉绮园。\n月澹风轻云欲压，精神千古对羲轩。",
        "dynasty": "宋",
        "collection_info": null
    },
    {
        "title": "和虞永康梅花十绝句  其二",
        "author": "魏了翁",
        "content": "不随妖艳竞花期，叶落惟存老树枝。\n林下水边时一见，相逢颇恨几年迟。",
        "dynasty": "宋",
        "collection_info": null
    },
    {
        "title": "和虞永康梅花十绝句  其三",
        "author": "魏了翁",
        "content": "天然标韵耸高寒，觌面松筠取友端。\n直截语人人不解，等閒只作好花看。",
        "dynasty": "宋",
        "collection_info": null
    },
    {
        "title": "和虞永康梅花十绝句  其四",
        "author": "魏了翁",
        "content": "远山云抹半横簪，野色昏明水浅深。\n庭外沉沉人不到，凛然玉雪对踈林。",
        "dynasty": "宋",
        "collection_info": null
    },
    {
        "title": "和虞永康梅花十绝句  其五",
        "author": "魏了翁",
        "content": "轻寒玉蓓试新妆，已识微酸一点黄。\n生意溶溶无间断，何须闻笛为沾裳。",
        "dynasty": "宋",
        "collection_info": null
    },
    {
        "title": "和虞永康梅花十绝句  其六",
        "author": "魏了翁",
        "content": "重阴浩瀚渺无滨，草木摧残见本真。\n谁识江南一枝信，明年春事正催人。",
        "dynasty": "宋",
        "collection_info": null
    },
    {
        "title": "和虞永康梅花十绝句  其七",
        "author": "魏了翁",
        "content": "沧江卜室数年间，畚筑栽培仅息肩。\n生色油然已如此，箇中自有不须禅。",
        "dynasty": "宋",
        "collection_info": null
    },
    {
        "title": "和虞永康梅花十绝句  其八",
        "author": "魏了翁",
        "content": "树花禽语恰逢时，真意相关两绝奇。\n独坐黄昏先得月，呼僮点笔和梅诗。",
        "dynasty": "宋",
        "collection_info": null
    },
    {
        "title": "和虞永康梅花十绝句  其九",
        "author": "魏了翁",
        "content": "幽光冷艳照前坡，花下期君不啻过。\n木落江空岁年晚，此诗朋友望西河。",
        "dynasty": "宋",
        "collection_info": null
    },
    {
        "title": "和虞永康梅花十绝句  其一○",
        "author": "魏了翁",
        "content": "世间无物可谈空，开落荣枯实理同。\n百树好花一编易，主人立处俨当中。",
        "dynasty": "宋",
        "collection_info": null
    },
    {
        "title": "安大使生日",
        "author": "魏了翁",
        "content": "恭惟天佑宋，奕叶际明良。\n积德由文武，生贤迈汉唐。\n粤稽资殿老，降自皛山阳。\n崧极申函粹，东维傅启祥。\n堂堂三代直，赫赫万夫望。\n清庙圭璋璧，明堂枫柞樟。\n诏成来凤翥，云滃际龙骧。\n谁误玄黄篚，争驰赤白囊。\n搀枪星有耀，晻曀日无光。\n白昼鸣枭獍，长衢纵虎狼。\n公卿失匕筯，帷幄自金汤。\n昔在齐刘豫，前睎石敬瑭。\n久为虏臣妾，深入汉封疆。\n谁似机筹妙，曾无矢镞伤。\n边城长男女，农亩遂耕桑。\n惠泽孚禽兽，威棱憺犬羊。\n报勋隆爵秩，纪绩满旗常。\n事业侔伊吕，功名陋霍张。\n岩岩千仞壁，纳纳百川航。\n经国般营室，忧民旅念乡。\n直方坤立德，中正泰包荒。\n天锡公难老，神扶福孔穰。\n冲襟凝日谷，温语泻天潢。\n寿域周三蜀，春祺徧一方。\n蓬峦擎屃赑，壶玉扣鸳鸯。\n御府颁殊玩，褒纶下十行。\n绣鞍翻昱爚，茸纛立荧煌。\n万古功名样，千年节义香。\n九重新政理，二枋孰维纲。\n当宁畴耆硕，非公莫便章。\n白麻扬殿陛，金衮赴文昌。\n会整干坤了，长令海县康。\n作经七六艺，致主四三王。\n自顾蓬蒿质，敢希桃李场。\n熊占祥入梦，駉颂寿如冈。\n画地数勋烈，指心成激昂。\n莫驰千里足，亲对九霞觞。\n天汉江山美，中书日月长。\n愿言崇令德，永作世津梁。",
        "dynasty": "宋",
        "collection_info": null
    },
    {
        "title": "次韵李参政见谢游龙鹤山诗  其一",
        "author": "魏了翁",
        "content": "北山尝乞草堂灵，娓娓高谈析理精。\n泼眼溪光无间断，入怀月色太鲜明。\n寒毛络石清可数，暝霭蒸山浓欲倾。\n相对悠然无语处，古今成败一空枰。",
        "dynasty": "宋",
        "collection_info": null
    },
    {
        "title": "次韵李参政见谢游龙鹤山诗  其二",
        "author": "魏了翁",
        "content": "有鸟云飞鱼跃渊，圣贤见处自天悬。\n流阴卒卒谩空过，斯道寥寥谁适传。\n人境恰逢如择地，主宾良晤岂非天。\n二章发我无穷思，不慊遗编对圣贤。",
        "dynasty": "宋",
        "collection_info": null
    },
    {
        "title": "次韵虞永康十月海棠  其一",
        "author": "魏了翁",
        "content": "冷淡庭梅俨玉颜，孤高翠竹耸修鬟。\n如何富贵天然质，犹欲寻盟二友间。",
        "dynasty": "宋",
        "collection_info": null
    },
    {
        "title": "次韵虞永康十月海棠  其二",
        "author": "魏了翁",
        "content": "春意何曾间四时，芸芸静处锦成帷。\n非关造化呈新巧，钧播无心自不知。",
        "dynasty": "宋",
        "collection_info": null
    },
    {
        "title": "李德秀致政以其生日前一日约士友至长庆院访梅花山茶因以为寿",
        "author": "魏了翁",
        "content": "流年苦被雪霜催，惟有山中自四时。\n寒色憗花妆岁晚，晓阴挟雾放春迟。\n似嫌俗客不同调，留与高人共胜期。\n但愿多书冲佑考，与君长伴岁寒枝。",
        "dynasty": "宋",
        "collection_info": null
    },
    {
        "title": "李德秀致政即席赋五言十韵用韵答之",
        "author": "魏了翁",
        "content": "冬十有二月，朞三百六旬。\n高怀局宇宙，良会惜参辰。\n乘兴访安道，扣窗呼孔宾。\n袭人熏蕙若，夺目烂犀珍。\n风景干吟笔，林花眩醉裀。\n溪山逢旧识，水竹乐閒人。\n岁籥逡巡换，春炜次第新。\n抚时嗟易失，涉道渺无因。\n循物探天运，冥心观我身。\n相期共无斁，不与迹同陈。",
        "dynasty": "宋",
        "collection_info": null
    },
    {
        "title": "次韵黄侍郎沧江海棠六绝  其一",
        "author": "魏了翁",
        "content": "妙处东皇可得知，溶溶生意不停机。\n雨寒日暴浑无頼，凭仗阳和为解围。",
        "dynasty": "宋",
        "collection_info": null
    },
    {
        "title": "次韵黄侍郎沧江海棠六绝  其二",
        "author": "魏了翁",
        "content": "沙暖花香弄午晴，苦撩诗思浩难禁。\n偷閒不办追年少，只有春风会此心。",
        "dynasty": "宋",
        "collection_info": null
    },
    {
        "title": "次韵黄侍郎沧江海棠六绝  其三",
        "author": "魏了翁",
        "content": "为怜一片晓云红，未放千丝暮雨浓。\n调燮阴阳贤岳牧，满川花意得舂容。",
        "dynasty": "宋",
        "collection_info": null
    },
    {
        "title": "次韵黄侍郎沧江海棠六绝  其四",
        "author": "魏了翁",
        "content": "惯踏郊原浩荡春，重来春与物俱新。\n渠虽自有生生意，把握天机是主人。",
        "dynasty": "宋",
        "collection_info": null
    },
    {
        "title": "次韵黄侍郎沧江海棠六绝  其五",
        "author": "魏了翁",
        "content": "帝恐嘉花不易成，好风迟日故来承。\n繁红错眩渔人眼，不识沧江有武陵。",
        "dynasty": "宋",
        "collection_info": null
    },
    {
        "title": "次韵黄侍郎沧江海棠六绝  其六",
        "author": "魏了翁",
        "content": "指麾红紫思无滨，抵当丹青笔有神。\n百树花閒一编易，主人意韵镇长新。",
        "dynasty": "宋",
        "collection_info": null
    },
    {
        "title": "次韵王茶马海棠四绝",
        "author": "魏了翁",
        "content": "一春风雨乱书堆，挂口林閒未放开。\n浩荡和风褰客袂，来看大树簇池台。",
        "dynasty": "宋",
        "collection_info": null
    },
    {
        "title": "次韵王茶马海棠四绝 清淑堂海棠",
        "author": "魏了翁",
        "content": "善识花人尽倚阑，不将荣悴等閒看。\n繁华夺目春如醉，独肯怀人问考槃。",
        "dynasty": "宋",
        "collection_info": null
    },
    {
        "title": "次韵王茶马海棠四绝 王氏花屋海棠",
        "author": "魏了翁",
        "content": "宅在道傍如宝坊，一奁明玉扬新妆。\n当年共赏人何在，万里相思梦寐香。",
        "dynasty": "宋",
        "collection_info": null
    },
    {
        "title": "次韵王茶马海棠四绝 燕王宫",
        "author": "魏了翁",
        "content": "二十四番花信风，川原无处着繁红。\n逢人谩说燕宫旧，废址荒营暝霭空。",
        "dynasty": "宋",
        "collection_info": null
    },
    {
        "title": "次韵黄侍郎生子",
        "author": "魏了翁",
        "content": "未用占呱泣，悬知头角踈。\n芝兰庭殖殖，梧竹厦渠渠。\n虎子驱黄犊，禽儿驾小车。\n乃翁何以遗，行李五车书。",
        "dynasty": "宋",
        "collection_info": null
    },
    {
        "title": "题梓潼庙",
        "author": "魏了翁",
        "content": "士生一世果何事，道丧千年不得传。\n富贵熏天随手尽，词华盖世为人妍。\n直将了了圣贤质，只办区区文字缘。\n神为斯人扶正学，试教梦者一醒然。",
        "dynasty": "宋",
        "collection_info": null
    },
    {
        "title": "题上亭驿",
        "author": "魏了翁",
        "content": "红锦䙀盛河北贼，紫金盏酌寿王姬。\n弄成晚岁琅当曲，正是三郎快活时。",
        "dynasty": "宋",
        "collection_info": null
    },
    {
        "title": "九月八日类试别所与同事饮而痁作",
        "author": "魏了翁",
        "content": "彼颛氏子太鸱张，药裹丹瓢为汝忙。\n堆案文书埋白日，闭门风雨厄重阳。\n酒尝友我胡为祟，菊亦愁余未肯黄。\n閒玩羣阴藏九九，花开身健竟须偿。",
        "dynasty": "宋",
        "collection_info": null
    },
    {
        "title": "次韵监试潼川提刑张兵部有怀家山木犀",
        "author": "魏了翁",
        "content": "形安宇泰即吾乡，花解随人到处黄。\n何事归心起张翰，有来妙语出君房。\n荣枯境裏自殊观，造化机中无别香。\n不见儋州安乐法，随花随客作重阳。",
        "dynasty": "宋",
        "collection_info": null
    },
    {
        "title": "用黄侍郎韵题宇文发运瑞萱亭  其一",
        "author": "魏了翁",
        "content": "春风拍拍寿觞前，人有何忧树尔萱。\n老眼未忘儿女爱，花随人意瑞家园。",
        "dynasty": "宋",
        "collection_info": null
    },
    {
        "title": "用黄侍郎韵题宇文发运瑞萱亭  其二",
        "author": "魏了翁",
        "content": "花开鄂鄂自相亲，枝叶根心一气春。\n认得箇中真血脉，孝慈天分匪由人。",
        "dynasty": "宋",
        "collection_info": null
    },
    {
        "title": "用李致政韵题临邛陈氏所居吕仙所留回道人来四字",
        "author": "魏了翁",
        "content": "负瓮城边閒日月，翻环门上几春秋。\n东阳谩识榴皮字，南郭曾偕柳树游。\n踏雪飞鸿痕偶在，寒潭过鴈影无留。\n至人御气无今古，妙处疑同上下流。",
        "dynasty": "宋",
        "collection_info": null
    },
    {
        "title": "燕新进士",
        "author": "魏了翁",
        "content": "已办书生场屋缘，枫宸入对字三千。\n玉阶喜得方寸地，屋漏如临咫尺天。\n学自孔颜期用世，道非尧舜莫陈前。\n便听第一鸿胪唱，衣钵如余未足传。",
        "dynasty": "宋",
        "collection_info": null
    },
    {
        "title": "送唐述之赴廷对",
        "author": "魏了翁",
        "content": "快着青冥輭玉鞭，稳骑騄耳踏云烟。\n便持全蜀无双誉，去听宾胪第一传。\n众所望君皆尔耳，人之好我岂云然。\n古来名下无虚士，试玩盈科放海篇。",
        "dynasty": "宋",
        "collection_info": null
    },
    {
        "title": "己未唱第后谢恩诗",
        "author": "魏了翁",
        "content": "圣皇学问富春秋，当宁宵衣渴壮猷。\n鹄立银袍天北阙，龙飞金榜殿西头。\n彤池缪对三千字，黄甲俄输一二筹。\n初学粗知存大体，纷更要洗洛阳羞。",
        "dynasty": "宋",
        "collection_info": null
    },
    {
        "title": "次韵眉山胡宰喜雪",
        "author": "魏了翁",
        "content": "龙公试手发阴机，琐定愁云阵不飞。\n老树垂垂低欲压，穉苗薿薿烂生辉。\n穷冬莫厌诗筒数，富岁先占讼缿稀。\n拟待明朝约清赏，剡溪兴尽酒舡归。",
        "dynasty": "宋",
        "collection_info": null
    },
    {
        "title": "次韵李参政李提刑见和鴈湖观梅",
        "author": "魏了翁",
        "content": "春事何须羯鼓催，好春全看未花时。\n雨余庭院湖光湿，人倚阑干夕暝迟。\n正会意时俄起起，到忘言处谩期期。\n鴈湖饮散人归后，曾问梅花復几枝。",
        "dynasty": "宋",
        "collection_info": null
    },
    {
        "title": "次韵李参政上刘舍人阁学",
        "author": "魏了翁",
        "content": "滔滔陆海与潘江，得似韩渠受籍泷。\n天下美官容易得，世间清论苦难降。\n龙随凡介便俦伍，鹤耸孤云谁等双。\n一马二童吾计决，山中花竹总麾幢。",
        "dynasty": "宋",
        "collection_info": null
    },
    {
        "title": "和别驾喜雨四绝  其一",
        "author": "魏了翁",
        "content": "四山镕日泻黄金，谁载亭皋一尺霖。\n息处生机无间断，划然有顷验天心。",
        "dynasty": "宋",
        "collection_info": null
    },
    {
        "title": "和别驾喜雨四绝  其二",
        "author": "魏了翁",
        "content": "夏畦活活翠芊绵，起视微云尚黯然。\n底事化工浑不费，笑余何敢更贪天。",
        "dynasty": "宋",
        "collection_info": null
    },
    {
        "title": "和别驾喜雨四绝  其三",
        "author": "魏了翁",
        "content": "尔游尔衍与天同，无处无时不感通。\n芸鼓渐稀铃索静，茶烟摇扬晚香中。",
        "dynasty": "宋",
        "collection_info": null
    },
    {
        "title": "和别驾喜雨四绝  其四",
        "author": "魏了翁",
        "content": "山北山南徧插秧，天时较似去年彊。\n从今无事閒风月，分作屏星一半凉。",
        "dynasty": "宋",
        "collection_info": null
    },
    {
        "title": "送安同知赴阙  其一",
        "author": "魏了翁",
        "content": "忧民白髮三千丈，报国丹心十二时。\n独倚长空望红日，满帘风雨燕喃呢。",
        "dynasty": "宋",
        "collection_info": null
    },
    {
        "title": "送安同知赴阙  其二",
        "author": "魏了翁",
        "content": "京邑殿留司马相，东山无以我公归。\n德人用舍关天运，世上巫咸妄见机。",
        "dynasty": "宋",
        "collection_info": null
    },
    {
        "title": "送安同知赴阙  其三",
        "author": "魏了翁",
        "content": "当年匣剑授彬时，都在将军颐指麾。\n谁者纷纷容易取，高皇约束变更为。",
        "dynasty": "宋",
        "collection_info": null
    },
    {
        "title": "送安同知赴阙  其四",
        "author": "魏了翁",
        "content": "未须多买酇侯田，且可同乘曲逆舡。\n昨夜皛山云作雨，东流一水径通天。",
        "dynasty": "宋",
        "collection_info": null
    },
    {
        "title": "送安同知赴阙  其五",
        "author": "魏了翁",
        "content": "闭门睡息正齁齁，野卉蓬蓬烂不收。\n只忧一夜西风急，恼乱东邻卒未休。",
        "dynasty": "宋",
        "collection_info": null
    },
    {
        "title": "用大礼杨少卿韵题冯君山庄图  其一",
        "author": "魏了翁",
        "content": "摩挲潘叟跨馿图，便拟移家向此居。\n素富素贫随处乐，世间何地不嵩庐。",
        "dynasty": "宋",
        "collection_info": null
    },
    {
        "title": "用大礼杨少卿韵题冯君山庄图  其二",
        "author": "魏了翁",
        "content": "入山佳趣已成无，何事犹驰门外车。\n书裏一丁总忧患，人间六甲有孤虚。",
        "dynasty": "宋",
        "collection_info": null
    },
    {
        "title": "次韵李彭州乞鹤于虞万州  其一",
        "author": "魏了翁",
        "content": "急景应如赴壑鳞，感时心事可怜生。\n湖边鴈序殷勤叫，持寄新诗念故人。",
        "dynasty": "宋",
        "collection_info": null
    },
    {
        "title": "次韵李彭州乞鹤于虞万州  其二",
        "author": "魏了翁",
        "content": "沧江羽客亦悠哉，水畔梅边雪斗皑。\n白鹤山头曾有约，至今华表望归来。",
        "dynasty": "宋",
        "collection_info": null
    },
    {
        "title": "次韵李彭州乞鹤于虞万州  其三",
        "author": "魏了翁",
        "content": "宾朋满座酒如江，雪月风花应接忙。\n揽尽山林閒富贵，沧江公子太彊梁。",
        "dynasty": "宋",
        "collection_info": null
    },
    {
        "title": "次韵李彭州乞鹤于虞万州  其四",
        "author": "魏了翁",
        "content": "江头夜钓雨连明，可是渔翁太不情。\n白鹤纵违华表约，黄鸡应念越人盟。",
        "dynasty": "宋",
        "collection_info": null
    },
    {
        "title": "燕孙节推",
        "author": "魏了翁",
        "content": "快着青冥软玉鞭，直骑騄耳踏云烟。\n等閒礼乐三千字，酬答艰难十九年。\n鼎甲声华今有继，政涂事业岂无传。\n愿君更拓勋名地，重玩盈科放海篇。",
        "dynasty": "宋",
        "collection_info": null
    },
    {
        "title": "人日约李提刑李参政登蟆颐马上醉书",
        "author": "魏了翁",
        "content": "只从元日到人日，便觉新年胜故年。\n买酒买符酬旧社，宜蚕宜麦祝新田。\n般添和气开花柳，嗺送韶华入管絃。\n我本田间饭牛者，偶来解后亦犁然。",
        "dynasty": "宋",
        "collection_info": null
    },
    {
        "title": "李提刑李参政再和招鹤诗再用韵以谢  其一",
        "author": "魏了翁",
        "content": "静看瀺灂几游鳞，争似玄裳缟袂生。\n几度有书招不至，应惭侧翅傍他人。",
        "dynasty": "宋",
        "collection_info": null
    },
    {
        "title": "李提刑李参政再和招鹤诗再用韵以谢  其二",
        "author": "魏了翁",
        "content": "锦江相去几何哉，未见窗前落雪皑。\n声气同时无间断，有时夜半掠江来。",
        "dynasty": "宋",
        "collection_info": null
    },
    {
        "title": "李提刑李参政再和招鹤诗再用韵以谢  其三",
        "author": "魏了翁",
        "content": "须眉皓白何为者，未出山时举世忙。\n若使当时容易致，等閒鹙鹤混鱼梁。",
        "dynasty": "宋",
        "collection_info": null
    },
    {
        "title": "李提刑李参政再和招鹤诗再用韵以谢  其四",
        "author": "魏了翁",
        "content": "弟兄孙子总英明，玉雪成围眩昼晴。\n寄语茅山何道士，不须苦共鹤寻盟。",
        "dynasty": "宋",
        "collection_info": null
    },
    {
        "title": "再和招鹤  其一",
        "author": "魏了翁",
        "content": "仰看翔翮俯游鳞，物意容容各自春。\n遥想沧江五君子，长身玉立伴閒人。",
        "dynasty": "宋",
        "collection_info": null
    },
    {
        "title": "再和招鹤  其二",
        "author": "魏了翁",
        "content": "声色于渠何有哉，银潢刷羽雪皑皑。\n天边亦是閒游耳，争向人间问去来。",
        "dynasty": "宋",
        "collection_info": null
    },
    {
        "title": "再和招鹤  其三",
        "author": "魏了翁",
        "content": "苍苔散啄旁清江，被服委蛇未肯忙。\n清唳九皋天听在，也知雅意笑鹈梁。",
        "dynasty": "宋",
        "collection_info": null
    },
    {
        "title": "再和招鹤  其四",
        "author": "魏了翁",
        "content": "蓬莱云近绮疏明，鹤砌分茶午梦晴。\n何似林间看不足，併呼鸥鹭狎齐盟。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其一",
        "author": "魏了翁",
        "content": "黄云冉冉晓苍苍，閒倚平湖只自香。\n较似寒枝虽未至，依然风韵挟冰霜。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其二",
        "author": "魏了翁",
        "content": "犀镇帘帷风绰开，当庭恰似剪花回。\n眉间一点看浑似，笑领江南春信来。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其三",
        "author": "魏了翁",
        "content": "露拂蔷薇不太深，春风庭院晚阴阴。\n来迟未入黄昏句，谁唤钱塘人姓林。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其四",
        "author": "魏了翁",
        "content": "入眼风光似世情，金裳玉质转分明。\n额黄十二谁分似，疑是仙人成智琼。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其五",
        "author": "魏了翁",
        "content": "冰魂玉骨一枝春，风格南昌旧子真。\n谁幻神仙黄白术，时装近日太尖新。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其六",
        "author": "魏了翁",
        "content": "玄天黄露真颜色，金步摇中颤舞娃。\n更倩南窗书奶味，不妨来伴太常斋。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其七",
        "author": "魏了翁",
        "content": "和羹心事岁寒姿，若第风标舍更谁。\n谩道色轻花更艳，几成涂抹水边枝。",
        "dynasty": "宋",
        "collection_info": null
    },
    {
        "title": "李参政折赠黄香梅与八咏俱至用韵以谢  其八",
        "author": "魏了翁",
        "content": "诗翁曾住玉皇家，刚与梅花定等差。\n染上鞠衣宫样浅，练裙缟帨觉无华。",
        "dynasty": "宋",
        "collection_info": null
    },
    {
        "title": "李参政约客访西郊海棠予以斋禁不与",
        "author": "魏了翁",
        "content": "十日花期九日斋，相园红锦烂成堆。\n不将小雨轻阴驻，刚把和风暖日催。\n诗笔都随许昌去，春光不待牧之来。\n要知荣悴适然耳，明日荼䕷芍药开。",
        "dynasty": "宋",
        "collection_info": null
    },
    {
        "title": "再和",
        "author": "魏了翁",
        "content": "芹宫日晚守祠斋，争见花如火齐堆。\n不復少年黄犊健，任令急景白驹催。\n繁红才伴栗留至，众绿又惊鶗鴂来。\n到会意时须命酒，莫论花谢与花开。",
        "dynasty": "宋",
        "collection_info": null
    },
    {
        "title": "次韵虞万州沧江海棠",
        "author": "魏了翁",
        "content": "维摩老子菌生庵，门外沧江绿正涵。\n夜雨村村拆花柳，春风日日长桑蚕。\n晚粧才记海棠睡，朝色俄看禁药酣。\n造化新功镇如此，抚诗往往发余惭。",
        "dynasty": "宋",
        "collection_info": null
    },
    {
        "title": "上巳日约同僚过蟆颐晚视新开横江堰",
        "author": "魏了翁",
        "content": "朏魄双交气候新，古今为乐属兹辰。\n兰堂坐上皆豪逸，韦曲水边多丽人。\n顾我未能真免俗，邀宾聊復共行春。\n却因游豫思民事，检校城东白虎津。",
        "dynasty": "宋",
        "collection_info": null
    },
    {
        "title": "题李彭州南亭",
        "author": "魏了翁",
        "content": "花木精神面面全，谁将好景作南园。\n栗留枝上春风思，鶗鴂声中晓屐痕。\n檐外梅矾兄及弟，槛前竹鹤子生孙。\n我今犹是数旬客，遇意忺时即打门。",
        "dynasty": "宋",
        "collection_info": null
    },
    {
        "title": "送李梁山之官  其一",
        "author": "魏了翁",
        "content": "时论苦伊优，如君莫肯留。\n乖逢惟有命，爵义不同谋。\n且袖长年手，来乘浅水舟。\n人间初水涨，一室自天游。",
        "dynasty": "宋",
        "collection_info": null
    },
    {
        "title": "送李梁山之官  其二",
        "author": "魏了翁",
        "content": "质行疑似钝，至论本亡奇。\n一寸虚灵地，千年德政碑。\n更穷山荦确，毋嘆路逶迟。\n官职时来作，天公自已知。",
        "dynasty": "宋",
        "collection_info": null
    },
    {
        "title": "赵深甫年七十有亲九十贫无以养索赋",
        "author": "魏了翁",
        "content": "囝思郎罢久无炊，父曰子行胡不归。\n负米上堂宽带索，不妨逿地戏儿衣。",
        "dynasty": "宋",
        "collection_info": null
    },
    {
        "title": "题三衢于艮室",
        "author": "魏了翁",
        "content": "后前止字误笺题，只认连山终物时。\n雨霁云收青不改，悠然依旧看朝隮。",
        "dynasty": "宋",
        "collection_info": null
    },
    {
        "title": "次韵李彭州访山居三绝  其一",
        "author": "魏了翁",
        "content": "只嫌湫隘近城居，无着名山万卷书。\n不道八荒皆我宇，独于此处认吾庐。",
        "dynasty": "宋",
        "collection_info": null
    },
    {
        "title": "次韵李彭州访山居三绝  其二",
        "author": "魏了翁",
        "content": "古剡溪头寄短椽，山阴胜韵更谁传。\n似闻昨夜高轩过，人怪儒衣住檐肩。",
        "dynasty": "宋",
        "collection_info": null
    },
    {
        "title": "次韵李彭州访山居三绝  其三",
        "author": "魏了翁",
        "content": "不须更草北山文，归去开关扫白云。\n兴未尽时仍重访，我非辟世可同羣。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其一",
        "author": "魏了翁",
        "content": "怒涛撞击吼笼铜，惊倒江边百岁翁。\n西望阴霾犹未定，火云偏在五云东。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其二",
        "author": "魏了翁",
        "content": "穉金老火战重围，京洛缁尘点客衣。\n输却东园南阁老，水花阑槛夕阳稀。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其三",
        "author": "魏了翁",
        "content": "坱圠羣灵付大钧，人生于世本何营。\n浩然中夜存存气，不藉西风梦亦清。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其四",
        "author": "魏了翁",
        "content": "书棚尚有送春诗，又见秋风满范围。\n夜雨床头多酿酒，天边一舸有人归。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其五",
        "author": "魏了翁",
        "content": "月华如水恰中庭，乌鹊枝头栖復惊。\n晚暑三亭随雨过，秋声一半在虫鸣。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其六",
        "author": "魏了翁",
        "content": "怒雷噀雨吹尘沙，樛枝草树纷笼加。\n可怜荷屋风不定，但有白红三数花。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其七",
        "author": "魏了翁",
        "content": "河神不恤吾民勤，涛头射山危欲倾。\n似闻凌云滩头水，前日肉薄几危城。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其八",
        "author": "魏了翁",
        "content": "母心日日儿当归，屋山看尽乌鸟栖。\n安得使我如乌飞，母旁衮地为儿啼。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其九",
        "author": "魏了翁",
        "content": "止处流行息处生，春作夏长秋敷荣。\n其间毫髮皆帝力，民日用之无能名。",
        "dynasty": "宋",
        "collection_info": null
    },
    {
        "title": "次韵李参政秋怀十绝  其一○",
        "author": "魏了翁",
        "content": "新诗妙处古人过，节制场中老伏波。\n枯肠亦知费搜搅，奈此风景触拨何。",
        "dynasty": "宋",
        "collection_info": null
    },
    {
        "title": "次韵李参政赋蟆颐新堰  其一",
        "author": "魏了翁",
        "content": "蟆颐江上静无涛，永逸功夫在一劳。\n昨晚秋风原上看，长腰秔米荐琴高。",
        "dynasty": "宋",
        "collection_info": null
    },
    {
        "title": "次韵李参政赋蟆颐新堰  其二",
        "author": "魏了翁",
        "content": "夏秋雨集浍沟盈，雨过江空洲渚生。\n事到无根元易涸，要将心地作池城。",
        "dynasty": "宋",
        "collection_info": null
    },
    {
        "title": "次韵李参政赋蟆颐新堰  其三",
        "author": "魏了翁",
        "content": "八表云昏气候偏，秋霖成泽市乘舡。\n平舟老子閒无事，看尽熙丰佑圣年。",
        "dynasty": "宋",
        "collection_info": null
    },
    {
        "title": "鲁提干以诗惠分茶椀用韵为谢",
        "author": "魏了翁",
        "content": "秃尽春窗千兔毫，形容不尽意陶陶。\n可人两椀春风焙，涤我三升玉色醪。\n铜叶分花春意闹，银瓶发乳雨声高。\n试呼陶妓平章看，正恐红绡未足褒。",
        "dynasty": "宋",
        "collection_info": null
    },
    {
        "title": "次韵虞万州见寄除夕江村饯腊  其一",
        "author": "魏了翁",
        "content": "非我江山许我赊，有涯生事不无涯。\n雨添餠饵村村秀，风作羹胹树树花。\n行玉盘中看物化，缕银幡裏感年华。\n初春心事谁人解，梦落沧江处士家。",
        "dynasty": "宋",
        "collection_info": null
    },
    {
        "title": "次韵虞万州见寄除夕江村饯腊  其二",
        "author": "魏了翁",
        "content": "处士西城落照边，春风吹袂意泠然。\n閒中受用封千户，圣处功夫禄九迁。\n竹外缓觞留急景，沙头饱饭看丰年。\n诗来发我无穷思，拟上沧江别看天。",
        "dynasty": "宋",
        "collection_info": null
    },
    {
        "title": "南郊祖帐赋五十六言呈刘左史",
        "author": "魏了翁",
        "content": "绿水青畦泼眼明，红英翠柏伴将迎。\n春怀拍拍浑无极，王事怱怱苦有程。\n迅驿星驰惊客梦，白袍鹄立唤人行。\n所嗟文物寥寥甚，况忍同时别两卿。",
        "dynasty": "宋",
        "collection_info": null
    },
    {
        "title": "许侍郎同饮郊外王氏亭分韵得风字",
        "author": "魏了翁",
        "content": "万绿成帷涨晚空，不知门外几番风。\n月拖树影阑干角，烛挟花阴酒醆中。\n饮隽青山如有问，曲终远意浩无穷。\n登临此地知多少，气味应难似此同。",
        "dynasty": "宋",
        "collection_info": null
    },
    {
        "title": "送李左史郊外和范泸州赠李韵",
        "author": "魏了翁",
        "content": "滔滔斯世果谁归，行止乖逢自四时。\n桃李贪看炫春昼，菅麻谁解沤东池。\n雨云翻覆人轻薄，旱暵艰难女仳离。\n须信人生归去好，此行惟有鴈行知。",
        "dynasty": "宋",
        "collection_info": null
    },
    {
        "title": "别东叔西叔二兄于遂宁门外",
        "author": "魏了翁",
        "content": "毕逋枝上晓光和，日日庭闱盼树柯。\n风送骊歌惊短梦，云拖鸠雨湿长坡。\n母心念子无时足，王事催人不奈何。\n但祝爱身崇令德，长教此意得天多。",
        "dynasty": "宋",
        "collection_info": null
    },
    {
        "title": "次韵遂宁府宴贡士即席赋  其一",
        "author": "魏了翁",
        "content": "过尽一春花信风，鱼天鼓浪送蒙衝。\n凤翰有目争先睹，牛角无人嘆不逢。\n选试谩称新汉使，作成端属旧春宗。\n鹿鸣剩作中和曲，嶉送飞黄出蚁封。",
        "dynasty": "宋",
        "collection_info": null
    },
    {
        "title": "次韵遂宁府宴贡士即席赋  其二",
        "author": "魏了翁",
        "content": "谁把浮华变古风，颓波衮衮日奔衝。\n人情容易随流去，此道分明触处逢。\n学似董晁犹有累，文过元白愧无宗。\n诸君自此皆升矣，更向根基厚自封。",
        "dynasty": "宋",
        "collection_info": null
    },
    {
        "title": "虞万州生日  其一",
        "author": "魏了翁",
        "content": "玉湖面面碧回环，六月寒飈撼屋山。\n跨鹤不随刀梦去，卧龙甘与壁梭閒。\n渔樵是处便争席，利欲年来早闭关。\n拂拭石君勤把酒，照人风节两孱颜。",
        "dynasty": "宋",
        "collection_info": null
    },
    {
        "title": "虞万州生日  其二",
        "author": "魏了翁",
        "content": "沧江深处汲难浑，世味浓枯不见痕。\n竹影移枰风澹荡，芰荷摇艇月黄昏。\n坎离合处灵根峙，剥復机中硕果存。\n门地人才如许秀，可能投老钓鱼村。",
        "dynasty": "宋",
        "collection_info": null
    },
    {
        "title": "虞万州生日  其三",
        "author": "魏了翁",
        "content": "初度相望十日期，一尊无路扣江扉。\n羁人职事门重键，堆案文书山四围。\n未办五千余卷读，空惭三十九年非。\n遥思道义宾朋集，梦作沧江鸥鹭飞。",
        "dynasty": "宋",
        "collection_info": null
    },
    {
        "title": "董侍郎生日  其一",
        "author": "魏了翁",
        "content": "紫气飞骞一马骢，当年轻下五云东。\n诗书意味江都相，琴鹤规模清献公。\n长啸驱风静秋戍，精神唤雨作年丰。\n列城香火知何限，蒸起祥云入颊红。",
        "dynasty": "宋",
        "collection_info": null
    },
    {
        "title": "董侍郎生日  其二",
        "author": "魏了翁",
        "content": "上到青天更上头，好风满地水连畴。\n云开玉斧河边戍，月照金牛峡外秋。\n举目河山无尽藏，关心筹略最高楼。\n辛夷花下乌塘曲，未许夫公忆旧游。",
        "dynasty": "宋",
        "collection_info": null
    },
    {
        "title": "董侍郎生日  其三",
        "author": "魏了翁",
        "content": "潞公曩自蜀遄归，约仅踰年秉政机。\n当日燕毛谁与并，后来接踵未应稀。\n从星元合陪天柱，戴气宁当远日畿。\n会看传宣燕私第，赐香成雾綵成围。",
        "dynasty": "宋",
        "collection_info": null
    },
    {
        "title": "王总卿生日  其一",
        "author": "魏了翁",
        "content": "上到青天更上头，蜀人犹记旧星轺。\n安絃在昔犹危柱，挂壁于今倚大弨。\n棠树留春便野茇，桂花和月引僊瓢。\n风云不隔连天栈，门户三槐拂绛霄。",
        "dynasty": "宋",
        "collection_info": null
    },
    {
        "title": "王总卿生日  其二",
        "author": "魏了翁",
        "content": "浮云䆉稏卷晴畴，一目天隅尽好秋。\n路有醉人挑袯襫，边无嘶马趁兜鍪。\n开张叶气凭弧矢，收拾丰年报冕旒。\n小小经纶已如此，不应留滞古梁州。",
        "dynasty": "宋",
        "collection_info": null
    },
    {
        "title": "登冠山次瞻叔兄壁间旧韵  其一",
        "author": "魏了翁",
        "content": "芦花朴朴雪连天，枫叶槮槮日满山。\n似识游人非俗客，远峯呈露玉孱颜。",
        "dynasty": "宋",
        "collection_info": null
    },
    {
        "title": "登冠山次瞻叔兄壁间旧韵  其二",
        "author": "魏了翁",
        "content": "又到黄昏别有天，落霞明水月衔山。\n乱烟远树供诗卷，浊酒狂歌伴醉颜。",
        "dynasty": "宋",
        "collection_info": null
    },
    {
        "title": "与刘左史同别杨少卿于南郊舟中用宋兵部韵",
        "author": "魏了翁",
        "content": "玉龙老子访僊鹤，冲佑散人归瑞乌。\n俗事祇今长刺促，可人自昔费招呼。\n忧时恨不百子骏，背我宁堪二大夫。\n舣纁黄昏不成别，画成江上送行图。",
        "dynasty": "宋",
        "collection_info": null
    },
    {
        "title": "再用宋兵部韵送刘左史",
        "author": "魏了翁",
        "content": "絷维不住谷中驹，爱恋徒占屋上乌。\n开汉楼前迎剑骑，临津门外罢传呼。\n宅家未忍忘贤传，衡宇胡为戒仆夫。\n阁束衣冠聊一笑，不为耐辱司空图。",
        "dynasty": "宋",
        "collection_info": null
    },
    {
        "title": "次韵李参政和薛秘书诗见寄  其一",
        "author": "魏了翁",
        "content": "寒城眺晚牛羊下，翠荡涵秋鹳鹤飞。\n风雨灯前话畴昔，应怀坡颍不成归。",
        "dynasty": "宋",
        "collection_info": null
    },
    {
        "title": "次韵李参政和薛秘书诗见寄  其二",
        "author": "魏了翁",
        "content": "扶木之阴三万丈，晓光绝出众山尖。\n分明大路平如掌，朝发昆崙夕至崦。",
        "dynasty": "宋",
        "collection_info": null
    },
    {
        "title": "次韵李参政和薛秘书诗见寄  其三",
        "author": "魏了翁",
        "content": "行有尚时观习坎，不终止处认兼山。\n止中自有流行好，不在从违用舍间。",
        "dynasty": "宋",
        "collection_info": null
    },
    {
        "title": "次韵李参政和薛秘书诗见寄  其四",
        "author": "魏了翁",
        "content": "将相时来应不免，人生难得自由身。\n及今且续宋一艺，莫逐虫鱼注李巡。",
        "dynasty": "宋",
        "collection_info": null
    },
    {
        "title": "次韵李参政和薛秘书诗见寄  其五",
        "author": "魏了翁",
        "content": "书来寄我薛公诗，磊落襟期尉我思。\n所谓伊人在空谷，公侯逸豫镇无期。",
        "dynasty": "宋",
        "collection_info": null
    },
    {
        "title": "谯申甫惠诗有随缘婚嫁之语因次韵赞之",
        "author": "魏了翁",
        "content": "几见三星挂屋荣，人生难得是青春。\n已惊梅实盈筐筥，方待河鲂下钓纶。\n乃事未能超俗见，感时宁不念天伦。\n随缘婚嫁君言是，且把乖逢付大钧。",
        "dynasty": "宋",
        "collection_info": null
    },
    {
        "title": "次韵泸帅范郎中再和所送李季允韵见寄  其一",
        "author": "魏了翁",
        "content": "人老边关未得师，行违久速只安时。\n令随天阔风遥岭，语挟春来草梦池。\n旧垒无华閒睥睨，新机有句到侏离。\n孤衷耿耿无人会，只傍天公作己知。",
        "dynasty": "宋",
        "collection_info": null
    },
    {
        "title": "次韵泸帅范郎中再和所送李季允韵见寄  其二",
        "author": "魏了翁",
        "content": "新阳拆地唤春归，生意绵绵重此时。\n青女卷寒还朔易，朱轮驾暖出咸池。\n恩流未渗鱼犹涸，禁网虽疏雉或离。\n抚事伤时无限意，冯梅折寄故人知。",
        "dynasty": "宋",
        "collection_info": null
    },
    {
        "title": "题牟节叟介寿堂和刘左史韵",
        "author": "魏了翁",
        "content": "儿大诗书敌富强，妇供滫瀡养尊章。\n照盘晓日龙为炙，介寿春风玉作堂。\n礼物皆由天赋分，家荣亦使里生光。\n人生有子不翅足，况復孙枝习气香。",
        "dynasty": "宋",
        "collection_info": null
    },
    {
        "title": "次李参政所和五绝句韵因以为寿  其一",
        "author": "魏了翁",
        "content": "竹外皋禽相与和，湖边沙雁自由飞。\n美人醉踏梅花月，笑领明年春事归。",
        "dynasty": "宋",
        "collection_info": null
    },
    {
        "title": "次李参政所和五绝句韵因以为寿  其二",
        "author": "魏了翁",
        "content": "过眼浮云齐剑吷，会心真趣付炉尖。\n羲皇弭节前余路，日景方中未迫崦。",
        "dynasty": "宋",
        "collection_info": null
    },
    {
        "title": "次李参政所和五绝句韵因以为寿  其三",
        "author": "魏了翁",
        "content": "漠漠烟尘连北道，幽幽草树蔽南山。\n照人明月长无寐，遶遍清风五百间。",
        "dynasty": "宋",
        "collection_info": null
    },
    {
        "title": "次李参政所和五绝句韵因以为寿  其四",
        "author": "魏了翁",
        "content": "天地之心万物灵，世间难得是人身。\n面前放过知何限，好与光明做一巡。",
        "dynasty": "宋",
        "collection_info": null
    },
    {
        "title": "次李参政所和五绝句韵因以为寿  其五",
        "author": "魏了翁",
        "content": "天如有定开平治，宁患无人安子思。\n到出手时须卓卓，逢开口处莫期期。",
        "dynasty": "宋",
        "collection_info": null
    },
    {
        "title": "再和前韵答赋  其一",
        "author": "魏了翁",
        "content": "羣蜻海上迎机舞，双雁天边避弋飞。\n荦荦此心天与识，滔滔斯世我谁归。",
        "dynasty": "宋",
        "collection_info": null
    },
    {
        "title": "再和前韵答赋  其二",
        "author": "魏了翁",
        "content": "秋到山川自童涸，春回草木又勾尖。\n阴机尽处雷居地，月魄生时日在崦。",
        "dynasty": "宋",
        "collection_info": null
    },
    {
        "title": "再和前韵答赋  其三",
        "author": "魏了翁",
        "content": "甫田之田骄骄莠，大国之郊濯濯山。\n养且难成摧则折，宁居材与不材间。",
        "dynasty": "宋",
        "collection_info": null
    },
    {
        "title": "再和前韵答赋  其四",
        "author": "魏了翁",
        "content": "别来满眼簿书尘，想像湖边玉立身。\n文阵时传骚将令，愁城不倩酒兵巡。",
        "dynasty": "宋",
        "collection_info": null
    },
    {
        "title": "再和前韵答赋  其五",
        "author": "魏了翁",
        "content": "一声凤咮朝阳裏，慰我鸡鸣风雨思。\n藐藐大钧那可问，有才动与厄相期。",
        "dynasty": "宋",
        "collection_info": null
    },
    {
        "title": "书遂宁何氏稳兴斋",
        "author": "魏了翁",
        "content": "巫峡孤舟嫌太重，山阳小艇又偏轻。\n直须装载停匀着，更要其间御者平。",
        "dynasty": "宋",
        "collection_info": null
    },
    {
        "title": "赴遂宁进士期集即席赋",
        "author": "魏了翁",
        "content": "聘币鸣驺选实才，辇输使者作行媒。\n般添春意和毡墨，嗺送花风上翠桅。\n世论且然聊尔耳，诸君行矣勉之哉。\n邦人此意毋虚辱，满贮香名万里回。",
        "dynasty": "宋",
        "collection_info": null
    },
    {
        "title": "送刘类元奉对阙庭",
        "author": "魏了翁",
        "content": "突兀修名磊磈胸，一鸣冠蜀未酬公。\n十年解瑟无调瑟，百载张弓未弛弓。\n剥啄门边谁主客，毕逋城上孰雌雄。\n引吭为作朝阳瑞，携取香名寿乃翁。",
        "dynasty": "宋",
        "collection_info": null
    },
    {
        "title": "二月二日遂宁北郊迎富故事",
        "author": "魏了翁",
        "content": "才过结柳送贫日，又见簪花迎富时。\n谁为贫驱竟难逐，素为富逼岂容辞。\n贫如易去人所欲，富若可求吾亦为。\n里俗相传今已久，谩随人意看儿嬉。",
        "dynasty": "宋",
        "collection_info": null
    },
    {
        "title": "二月十九日席上赋  其一",
        "author": "魏了翁",
        "content": "野荼䕷发雪堆墙，草牡丹开月照梁。\n世眼都随人毁誉，不知底处是真香。",
        "dynasty": "宋",
        "collection_info": null
    },
    {
        "title": "二月十九日席上赋  其二",
        "author": "魏了翁",
        "content": "露渍风揉娇婀娜，烟笼日炙绿鬅鬙。\n风流名字时方污，亦为仪容太不矜。",
        "dynasty": "宋",
        "collection_info": null
    },
    {
        "title": "二月十九日席上赋  其三",
        "author": "魏了翁",
        "content": "昨宵浑不遣花知，畚锸和根带露移。\n睡裏骊珠醉中屐，想花失在未醒时。",
        "dynasty": "宋",
        "collection_info": null
    },
    {
        "title": "二月十九日席上赋  其四",
        "author": "魏了翁",
        "content": "年光又见一百五，春意才余十二三。\n节物催人浑不觉，谩随白堕看红酣。",
        "dynasty": "宋",
        "collection_info": null
    },
    {
        "title": "翌日约客有和者再用韵四首  其一",
        "author": "魏了翁",
        "content": "柳梢庭院杏花墙，尚记春风绕画梁。\n二十四番花信尽，只余箫鼓卖饧香。",
        "dynasty": "宋",
        "collection_info": null
    },
    {
        "title": "翌日约客有和者再用韵四首  其二",
        "author": "魏了翁",
        "content": "堆案文书长引睡，起来搔首乱鬅鬙。\n眼明嘉卉纷纨绮，竟是修篁耸棘矜。",
        "dynasty": "宋",
        "collection_info": null
    },
    {
        "title": "翌日约客有和者再用韵四首  其三",
        "author": "魏了翁",
        "content": "妙处和春莫遣知，晚尊随柳逐花移。\n落花绣地春深日，翠柳簁空月上时。",
        "dynasty": "宋",
        "collection_info": null
    },
    {
        "title": "翌日约客有和者再用韵四首  其四",
        "author": "魏了翁",
        "content": "古来长恨难并四，今日相逢所就三。\n花裏宾朋皆臭味，夜凉风月更清酣。",
        "dynasty": "宋",
        "collection_info": null
    },
    {
        "title": "昨有祷于社稷及境内山川是夕枕上闻雨  其一",
        "author": "魏了翁",
        "content": "郊宫方社诗攸重，川泽山林礼所崇。\n古祀不修牲币废，梵铙声裏纸钱风。",
        "dynasty": "宋",
        "collection_info": null
    },
    {
        "title": "昨有祷于社稷及境内山川是夕枕上闻雨  其二",
        "author": "魏了翁",
        "content": "中春天气似朱明，翕翕炎威恼乱人。\n一夜檐前天雨麦，晓来仍作本来春。",
        "dynasty": "宋",
        "collection_info": null
    },
    {
        "title": "次虞万州韵送曹简夫守宣城",
        "author": "魏了翁",
        "content": "膂力方刚髮未翁，不令忧乐与民同。\n卷人间事风尘表，收天下春襟府中。\n江北勤劳谁念德，湖南干事未论功。\n如今又听还家去，缓急分明要此公。",
        "dynasty": "宋",
        "collection_info": null
    },
    {
        "title": "次壁间韵题怀安道上三州王氏亭  其一",
        "author": "魏了翁",
        "content": "满壁故人何在，倚阑心事谁同。\n蚤径游丝罥日，乱山瘦马行空。",
        "dynasty": "宋",
        "collection_info": null
    },
    {
        "title": "次壁间韵题怀安道上三州王氏亭  其二",
        "author": "魏了翁",
        "content": "老农不留地力，万物取具天公。\n曲曲拗坳夏陇，枝枝叶叶春风。",
        "dynasty": "宋",
        "collection_info": null
    },
    {
        "title": "以使事过成都讫事而归虞万州成都尉高表兄拉访灵泉宰高表兄风雨连明遂谒朱祭酒祠即事赋  其一",
        "author": "魏了翁",
        "content": "薝卜风清醉骑香，满身花影踏斜阳。\n行花尽处山围郭，又听松风吹客裳。",
        "dynasty": "宋",
        "collection_info": null
    },
    {
        "title": "以使事过成都讫事而归虞万州成都尉高表兄拉访灵泉宰高表兄风雨连明遂谒朱祭酒祠即事赋  其二",
        "author": "魏了翁",
        "content": "青灯相对同胞弟，白酒交酬异姓兄。\n风雨似知人有约，终宵都作对床声。",
        "dynasty": "宋",
        "collection_info": null
    },
    {
        "title": "以使事过成都讫事而归虞万州成都尉高表兄拉访灵泉宰高表兄风雨连明遂谒朱祭酒祠即事赋  其三",
        "author": "魏了翁",
        "content": "无事江流到处平，无言天运四时新。\n真僊此意何曾间，直到如今瞪视人。",
        "dynasty": "宋",
        "collection_info": null
    },
    {
        "title": "以使事过成都讫事而归虞万州成都尉高表兄拉访灵泉宰高表兄风雨连明遂谒朱祭酒祠即事赋  其四",
        "author": "魏了翁",
        "content": "天运无穷成变化，水流不息作江淮。\n须知瞪处非无事，莫着僊人旧草鞋。",
        "dynasty": "宋",
        "collection_info": null
    },
    {
        "title": "临发潼上许侍郎提刑饯于东山赋诗留别",
        "author": "魏了翁",
        "content": "人生出处亦何常，又到涪江江上乡。\n山色如逢故人语，松声仍作去年香。\n红裳大舶满清镜，翠潋白沙明夕阳。\n未省此懽何日更，拟邀明月照昏黄。",
        "dynasty": "宋",
        "collection_info": null
    },
    {
        "title": "题潼川贾伯用崇雅閤出入体",
        "author": "魏了翁",
        "content": "寒乡晚学恨无书，亦有藏书不若无。\n谩把词章作禽犊，或钻文字等虫鱼。\n新籤三万几成肆，拄腹五千犹类厨。\n崇雅主人来索句，谩哦七字劝踌躇。",
        "dynasty": "宋",
        "collection_info": null
    },
    {
        "title": "约客木犀下有赋",
        "author": "魏了翁",
        "content": "茂树幽花兀老苍，不随众卉入词场。\n虎头点点开金粟，犀首纍纍佩印章。\n明月上时疑白傅，清风度处越黄香。\n人才生世元如此，不为无人不肯芳。",
        "dynasty": "宋",
        "collection_info": null
    },
    {
        "title": "八月十四日夜约客月下有赋",
        "author": "魏了翁",
        "content": "秋空和月卷玻瓈，清入肝脾触拨诗。\n元自生来全体具，只缘见处一分亏。\n俗情数日须圆候，识者先几畏满时。\n千古词人谁解道，拟将今夕当佳期。",
        "dynasty": "宋",
        "collection_info": null
    },
    {
        "title": "即席自和",
        "author": "魏了翁",
        "content": "芗林逗月剪玻瓈，要索人閒饮与诗。\n不饮清风嗤我俗，无诗明月怨人亏。\n少陵正念西营日，越石方驱北狄时。\n满目忧端无处说，且将醉口谩期期。",
        "dynasty": "宋",
        "collection_info": null
    },
    {
        "title": "八月十五日夜月意偃蹇夜久微明须臾復晦瞻叔兄有诗因次其韵",
        "author": "魏了翁",
        "content": "长风送月九霄宽，无頼浮云告亦顽。\n本自无私长委照，不应有碍似偏悭。\n苍生望治东山隠，四海倾风钓濑閒。\n潜復虽深终是昭，停觞且待夜深还。",
        "dynasty": "宋",
        "collection_info": null
    },
    {
        "title": "翌日对客雨中再和",
        "author": "魏了翁",
        "content": "风雨盲程不少宽，告焉藐藐似殷顽。\n苦于风月佳时竞，甘向云霓望处悭。\n天象自从盈裏缺，人心正要用时閒。\n浩然此乐无时极，应笑徽之兴尽还。",
        "dynasty": "宋",
        "collection_info": null
    },
    {
        "title": "赠相士郭灏",
        "author": "魏了翁",
        "content": "载小奚奴长自随，两牛腰大赠行诗。\n逢人有问辄如见，及我相遭不肯奇。\n每会面时长好好，合开口处或期期。\n道人莫是朱僊术，当与余言未及之。",
        "dynasty": "宋",
        "collection_info": null
    },
    {
        "title": "李微之闻其弟贯之西归以诗迓之刘左史和韵属余同赋  其一",
        "author": "魏了翁",
        "content": "室中万象镇宽閒，舒卷风烟入凤山。\n俯听候虫坏户去，仰看倦鴈绝云还。",
        "dynasty": "宋",
        "collection_info": null
    },
    {
        "title": "李微之闻其弟贯之西归以诗迓之刘左史和韵属余同赋  其二",
        "author": "魏了翁",
        "content": "只期玉女是用谏，肯为金夫不有躬。\n想见江南两肤使，天涯顦顇鬓成翁。",
        "dynasty": "宋",
        "collection_info": null
    },
    {
        "title": "李微之闻其弟贯之西归以诗迓之刘左史和韵属余同赋  其三",
        "author": "魏了翁",
        "content": "行李营营遍八荒，曲车炙骑趁春忙。\n莞然独笑无人管，寒蕙墙东蜀海棠。",
        "dynasty": "宋",
        "collection_info": null
    },
    {
        "title": "李微之闻其弟贯之西归以诗迓之刘左史和韵属余同赋  其四",
        "author": "魏了翁",
        "content": "公卿奏疏谩琅琅，谁刃楼兰槛鬼章。\n巢燕豫忧江上北，幕乌未到岘之阳。",
        "dynasty": "宋",
        "collection_info": null
    },
    {
        "title": "李微之闻其弟贯之西归以诗迓之刘左史和韵属余同赋  其五",
        "author": "魏了翁",
        "content": "滔滔斯世我谁归，置散投閒分亦宜。\n干鹊颇惊仁鸟害，坚冰已向履霜知。",
        "dynasty": "宋",
        "collection_info": null
    },
    {
        "title": "李微之闻其弟贯之西归以诗迓之刘左史和韵属余同赋  其六",
        "author": "魏了翁",
        "content": "曩与刘公同一邦，如今背我去堂堂。\n京师尊贵在朝者，为问谁能踰阿章。",
        "dynasty": "宋",
        "collection_info": null
    },
    {
        "title": "元夕卜油溪故事  其一",
        "author": "魏了翁",
        "content": "不随洛俗占灯影，不学荆人问紫姑。\n卖得薪来卜油去，丰年还似去年无。",
        "dynasty": "宋",
        "collection_info": null
    },
    {
        "title": "元夕卜油溪故事  其二",
        "author": "魏了翁",
        "content": "满目忧端膏火煎，聊将膏卜验新年。\n只祈五色云瑞世，不愿蚩尤旗亘天。",
        "dynasty": "宋",
        "collection_info": null
    },
    {
        "title": "和李参政正旦闻边报",
        "author": "魏了翁",
        "content": "羽檄连旬月，边尘换岁阴。\n捉衿忧见肘，补肉忍剜心。\n天远鸿飞急，林踈燕恨深。\n直将归往地，都作杀胡林。",
        "dynasty": "宋",
        "collection_info": null
    },
    {
        "title": "茂叔兄还乡北郊酌别",
        "author": "魏了翁",
        "content": "动是三年别，纔堪十日留。\n苍头相与并，软语未能休。\n祇搅逍遥梦，真成浪泊游。\n相期各努力，岁月鬓边遒。",
        "dynasty": "宋",
        "collection_info": null
    },
    {
        "title": "次王万里愁霖",
        "author": "魏了翁",
        "content": "江声砧杵入层楼，预作人閒八月秋。\n虹外挂无穷远思，鴈声鸣不断新愁。\n汉淮赤地不知里，巴蜀青天更上头。\n蹇我康时分无策，只祈一饱暂销忧。",
        "dynasty": "宋",
        "collection_info": null
    },
    {
        "title": "赠术士龚恢乙",
        "author": "魏了翁",
        "content": "龚生来过我，极意论先天。\n自得环中趣，无言已十年。",
        "dynasty": "宋",
        "collection_info": null
    },
    {
        "title": "题桃源图",
        "author": "魏了翁",
        "content": "伏胜高堂书已出，窦公制氏乐犹传。\n鲁生力破秦仪陋，商皓终扶汉鼎颠。\n隠者宁无人礼义，武陵独匪我山川。\n若将此地为真有，乱我彝伦六百年。",
        "dynasty": "宋",
        "collection_info": null
    },
    {
        "title": "题贾伯用大龙阡",
        "author": "魏了翁",
        "content": "积薪寝火汉公卿，烂额焦头城郭臣。\n新沔精神开白日，三泉血泪湿初春。\n旧闻撇难须男子，谁识先机有妇人。\n添入开禧忠义传，拟将笄珥易冠巾。",
        "dynasty": "宋",
        "collection_info": null
    },
    {
        "title": "次韵李参政龙鹤山庐  其一",
        "author": "魏了翁",
        "content": "山色醉痕边，溪声客枕前。\n山溪元自旧，人已别经年。",
        "dynasty": "宋",
        "collection_info": null
    },
    {
        "title": "次韵李参政龙鹤山庐  其二",
        "author": "魏了翁",
        "content": "天公富万有，秋事不曾贫。\n静阅岁时信，动观天地仁。",
        "dynasty": "宋",
        "collection_info": null
    },
    {
        "title": "次韵李参政龙鹤山庐  其三",
        "author": "魏了翁",
        "content": "莫使儿辈觉，从渠青紫纷。\n马前金罢亚，鸟外玉奫沦。",
        "dynasty": "宋",
        "collection_info": null
    },
    {
        "title": "次韵李参政龙鹤山庐  其四",
        "author": "魏了翁",
        "content": "世事从头数，时机触眼奇。\n山灵莫留客，大厦要人枝。",
        "dynasty": "宋",
        "collection_info": null
    },
    {
        "title": "李参政约至井监偶得三绝  其一",
        "author": "魏了翁",
        "content": "忽闻车马下天来，拥术阗衢拨不开。\n六十七年无此客，竈前老隶亦惊猜。",
        "dynasty": "宋",
        "collection_info": null
    },
    {
        "title": "李参政约至井监偶得三绝  其二",
        "author": "魏了翁",
        "content": "不乘轞轞上公车，轧轧肩舆两仆夫。\n世道险夷随所遇，车中只是旧时吾。",
        "dynasty": "宋",
        "collection_info": null
    },
    {
        "title": "李参政约至井监偶得三绝  其三",
        "author": "魏了翁",
        "content": "溪边鹄白芦花瘦，山下鹅黄稻实肥。\n更得天公晴十日，今年穑事庶乎几。",
        "dynasty": "宋",
        "collection_info": null
    },
    {
        "title": "题成都宪江公廉勤谨忠信和缓八箴",
        "author": "魏了翁",
        "content": "勤似忉忉廉揭揭，谨疑𪘏𪘏信悾悾。\n佩韦董子柔成缓，专瑟梁丘和近同。\n义利只差丝杪忽，功夫端验始衷终。\n六箴须把公忠贯，公处还归一字忠。",
        "dynasty": "宋",
        "collection_info": null
    },
    {
        "title": "自长宁阡过灵泉兄墓爇黄经从隈支以归",
        "author": "魏了翁",
        "content": "晨策犯层巅，危如峭壁缘。\n溪明人在地，路绝马行天。\n松倚露云立，稻依霜雨眠。\n不知岁年晚，抚事亦悠然。",
        "dynasty": "宋",
        "collection_info": null
    },
    {
        "title": "李参政生日  其一",
        "author": "魏了翁",
        "content": "文章心印老传家，閒弄湖霜拭剑花。\n时事令人添白髮，只凭书味养灵芽。",
        "dynasty": "宋",
        "collection_info": null
    },
    {
        "title": "李参政生日  其二",
        "author": "魏了翁",
        "content": "天马流行不见痕，黄钟吹籥煦干坤。\n坎离互处灵根峙，剥復机中硕果存。",
        "dynasty": "宋",
        "collection_info": null
    },
    {
        "title": "李参政生日  其三",
        "author": "魏了翁",
        "content": "才记官来早去官，行人惊说路艰难。\n行藏用舍何关我，时把尼渊出处看。",
        "dynasty": "宋",
        "collection_info": null
    },
    {
        "title": "李参政生日  其四",
        "author": "魏了翁",
        "content": "历尽玄枵十二辰，饱看三十六宫春。\n纔喷一霎挂龙雨，又卷云霓还翠旻。",
        "dynasty": "宋",
        "collection_info": null
    },
    {
        "title": "李参政生日  其五",
        "author": "魏了翁",
        "content": "梅艳凌霜带雪余，铅华洗尽玉生肤。\n东方千骑推人去，聊折春风寄鴈湖。",
        "dynasty": "宋",
        "collection_info": null
    },
    {
        "title": "李参政生日  其六",
        "author": "魏了翁",
        "content": "绝嗤梁梦误金瓯，又嘆祁征困木牛。\n只藉人才作元气，闻公安健百无忧。",
        "dynasty": "宋",
        "collection_info": null
    },
    {
        "title": "安宣抚生日  其一",
        "author": "魏了翁",
        "content": "知是皇家几世仁，天开人物作长城。\n元崇雅号济时相，景略真成间代英。\n天路旗常铺绩用，中原草木识威名。\n北征西略公余事，应念同胞百万生。",
        "dynasty": "宋",
        "collection_info": null
    },
    {
        "title": "安宣抚生日  其二",
        "author": "魏了翁",
        "content": "踈戆烦公刮目看，肯持谀语祝加餐。\n千钧弩上机宁易，百尺竿头步转难。\n事遇快时聊復忍，民当急处略须宽。\n扫除荆棘栽梨枣，累璧重圭耐岁寒。",
        "dynasty": "宋",
        "collection_info": null
    },
    {
        "title": "和杨仲禹送史子修特奏赴吏部注阙",
        "author": "魏了翁",
        "content": "科名宁较后先题，嘆老嗟卑世所迷。\n须识是閒天地似，要知立处圣贤齐。\n人情一理涂涂附，古道千年印印泥。\n属子随时崇令德，窗前红日未全西。",
        "dynasty": "宋",
        "collection_info": null
    },
    {
        "title": "和除夕前一日南叔兄会杨仲博杨季穆诗",
        "author": "魏了翁",
        "content": "玄裏探幽识罔冥，易中观象见文明。\n心虚有友皆三益，宇静无时不四并。\n物理玩来成独笑，年华见惯渐忘惊。\n只余亲友关天分，离合钟情不肯平。",
        "dynasty": "宋",
        "collection_info": null
    },
    {
        "title": "人日南山寺约汪宪",
        "author": "魏了翁",
        "content": "天开三十六宫春，又见阶蓂七叶新。\n雨足翦来齐麦壠，时和看不断游轮。\n记曾英簜为使客，却拥朱轓作主人。\n客主何常均寄耳，繫边认取本来身。",
        "dynasty": "宋",
        "collection_info": null
    },
    {
        "title": "正月九日北山雍熙寺约同官",
        "author": "魏了翁",
        "content": "自从寒陆爽干坤，律吕还宫岁换辰。\n历纪人正纔九日，斗移天位已三春。\n销磨壮士姑随俗，牵引閒心苦为人。\n终愧时艰才力短，只将民命倚洪钧。",
        "dynasty": "宋",
        "collection_info": null
    },
    {
        "title": "春社日祀事既毕轿中得三绝  其一",
        "author": "魏了翁",
        "content": "风雨声中听李陵，起来被服对神明。\n歌钟才彻车轓动，归到谯楼恰六更。",
        "dynasty": "宋",
        "collection_info": null
    },
    {
        "title": "春社日祀事既毕轿中得三绝  其二",
        "author": "魏了翁",
        "content": "辗然冯轼受风吹，吏皂前惊雨湿衣。\n岂识主人非崛强，一川生意索褰帏。",
        "dynasty": "宋",
        "collection_info": null
    },
    {
        "title": "春社日祀事既毕轿中得三绝  其三",
        "author": "魏了翁",
        "content": "阴雾冥蒙慢鼓鼙，田坡勃窣误轮蹄。\n居人闭户未忺起，太守车前一尺泥。",
        "dynasty": "宋",
        "collection_info": null
    },
    {
        "title": "观南堤",
        "author": "魏了翁",
        "content": "吏报南郊役事休，好风吹袂到江头。\n长堤饮水马非马，迭石护田牛戴牛。\n处处女筐蚕望岁，村村社鼓麦祈秋。\n守臣不办康时策，只把农夫作己忧。",
        "dynasty": "宋",
        "collection_info": null
    },
    {
        "title": "正月九日川上之游杨季穆以酬唱见寄走笔次韵",
        "author": "魏了翁",
        "content": "雨中未放笑眉开，独守空斋着玉杯。\n观水功夫随处见，逝川意思即心来。",
        "dynasty": "宋",
        "collection_info": null
    },
    {
        "title": "次韵李参政见寄  其一",
        "author": "魏了翁",
        "content": "自失鸥边约，应羞鹤上人。\n竹荒青翼短，书远墨题亲。\n世事方尝胆，时贤谩饮醇。\n国疑谁为嗣，公子急振振。",
        "dynasty": "宋",
        "collection_info": null
    },
    {
        "title": "次韵李参政见寄  其二",
        "author": "魏了翁",
        "content": "怕放红楼目，浮云断復连。\n远看壶聚拓，近视室如县。\n耿耿自许国，悠悠谁讯天。\n天心那可识，拄颊看晴川。",
        "dynasty": "宋",
        "collection_info": null
    },
    {
        "title": "次韵李参政见寄  其三",
        "author": "魏了翁",
        "content": "湖畔三顷秫，酿成聊独斟。\n积薪伤汲直，求旧感迟任。\n梦裏牛山峻，吟边鴈泊深。\n两乡明月夜，应照旧登临。",
        "dynasty": "宋",
        "collection_info": null
    },
    {
        "title": "次韵李参政见遗生日  其一",
        "author": "魏了翁",
        "content": "六月不知暑，湖风涨晚林。\n凭阑追旧梦，驰驿寄新吟。\n出入三朝意，卷舒千古心。\n感余不暇懒，窗影午蟾侵。",
        "dynasty": "宋",
        "collection_info": null
    },
    {
        "title": "次韵李参政见遗生日  其二",
        "author": "魏了翁",
        "content": "月暗书中色，霜雕镜裏年。\n滔滔时易失，落落意难传。\n信己终违俗，随人谩辱先。\n输他南阁老，欹玉弄寒泉。",
        "dynasty": "宋",
        "collection_info": null
    },
    {
        "title": "次韵李参政见遗生日  其三",
        "author": "魏了翁",
        "content": "幸有鹤山房，图书绕梦香。\n况惭闻道浅，何苦为人忙。\n五斗米非分，三间茅可长。\n何当重操几，同踏古松冈。",
        "dynasty": "宋",
        "collection_info": null
    },
    {
        "title": "送王教授之官临邛",
        "author": "魏了翁",
        "content": "剩喜人从义理趋，却忧末习堕浮虚。\n未通经术先谈传，祇送人言不识渠。\n偶向檐头觅桃李，径从纸上索鸢鱼。\n君今去主师儒席，后倦先传谨在初。",
        "dynasty": "宋",
        "collection_info": null
    },
    {
        "title": "余既赋诗坐客请以唐人家花车斜韵同赋醉中作五十六言",
        "author": "魏了翁",
        "content": "人生偶被浮名误，往往贪程不识家。\n醉眼乱穿青草屐，狂心长恋碧桃花。\n举头大道平如掌，入鬓韶光转似车。\n是乃吾忧今赠子，情亲语直字欺斜。",
        "dynasty": "宋",
        "collection_info": null
    },
    {
        "title": "八月十四夜月用旧作韵呈诸友",
        "author": "魏了翁",
        "content": "鬓髮成宣面欲黎，逢人耻诵故年诗。\n才看震象应知满，未睹干爻已识亏。\n止处光明浑在裏，偶然显晦谩随时。\n风光流转浑閒事，要与知心结久期。",
        "dynasty": "宋",
        "collection_info": null
    },
    {
        "title": "应提刑以十五日和韵见示再次韵",
        "author": "魏了翁",
        "content": "大圆垂象晓羣黎，犹送昨宵畏满诗。\n要看天行嫌位亢，若言人事恶功亏。\n升于正处元为利，坎到盈中乃识时。\n疑我冰轮公赐厚，敢申余义副襟期。",
        "dynasty": "宋",
        "collection_info": null
    },
    {
        "title": "九月丁亥秋祀毕劳农北郊苏提干以疾不往以诗见寄因次其韵",
        "author": "魏了翁",
        "content": "秋尝事毕与宾游，神惠如临不敢留。\n骑吹一川松露晓，踏歌千里稻云秋。\n豳公堂上兕觥荐，郓使溪前经律诹。\n尽日临民看不足，归从苏子静中求。",
        "dynasty": "宋",
        "collection_info": null
    },
    {
        "title": "李参政生日  其一",
        "author": "魏了翁",
        "content": "已露明年造化机，便将六十四年推。\n后天八八无穷数，一画初阳自此基。",
        "dynasty": "宋",
        "collection_info": null
    },
    {
        "title": "李参政生日  其二",
        "author": "魏了翁",
        "content": "岁月陶镕两鬓毛，坐看时事尔滔滔。\n可能只袖区中手，镇在湖亭读楚骚。",
        "dynasty": "宋",
        "collection_info": null
    },
    {
        "title": "李参政生日  其三",
        "author": "魏了翁",
        "content": "八十蹁跹老阿兄，一窗风雨伴双清。\n武昌近日音书少，时听湖边过鴈声。",
        "dynasty": "宋",
        "collection_info": null
    },
    {
        "title": "李参政生日  其四",
        "author": "魏了翁",
        "content": "泻出清明醉眼醒，都人弹指祝前星。\n凭谁提起源头话，治国齐家要六经。",
        "dynasty": "宋",
        "collection_info": null
    },
    {
        "title": "李参政生日  其五",
        "author": "魏了翁",
        "content": "剺面花门未果驯，夏人兵马薄熙秦。\n谁将鞭策驱时运，十数年间日日新。",
        "dynasty": "宋",
        "collection_info": null
    },
    {
        "title": "李参政生日  其六",
        "author": "魏了翁",
        "content": "分付诸儿自致身，朝阳阁上看长春。\n梅边认得真消息，往古来今一屈伸。",
        "dynasty": "宋",
        "collection_info": null
    },
    {
        "title": "次韵苏和甫雨后观梅",
        "author": "魏了翁",
        "content": "岁寒宾友伴萧萧，客气无根已尽凋。\n踈影照人骚梦冷，清香彻骨醉痕销。\n话逢理到春生坐，饮为心知月满瓢。\n更祝天公多雨麦，时携乐酒酹芳条。",
        "dynasty": "宋",
        "collection_info": null
    },
    {
        "title": "海潮院领客观梅",
        "author": "魏了翁",
        "content": "竹外蒲牢挂晚晴，霜威洗出月精神。\n山无此客林泉活，诗到兹游景气新。\n元是当年郪县北，不知几度梓州春。\n梅边认得真消息，往古来今一屈伸。",
        "dynasty": "宋",
        "collection_info": null
    },
    {
        "title": "嘉甫弟生日",
        "author": "魏了翁",
        "content": "山居面面接青天，更把青天触处看。\n心事和平官职耐，家人顺正室庐宽。\n栽培桃李扶春意，长养松篁伴岁寒。\n门户千钧今付汝，书来时寄我平安。",
        "dynasty": "宋",
        "collection_info": null
    },
    {
        "title": "泸帅曹太博生日四首  其一",
        "author": "魏了翁",
        "content": "荔香摇艇下泸川，自别君侯十八年。\n尉我调饥刻为岁，争如两日往南田。",
        "dynasty": "宋",
        "collection_info": null
    },
    {
        "title": "泸帅曹太博生日四首  其二",
        "author": "魏了翁",
        "content": "天马无踪运四时，试将六十四年推。\n后天八八方来数，加倍无穷自此基。",
        "dynasty": "宋",
        "collection_info": null
    },
    {
        "title": "泸帅曹太博生日四首  其三",
        "author": "魏了翁",
        "content": "十年更瑟不曾调，百载张弓未肯弨。\n随事提撕民受赐，宁论外服与王朝。",
        "dynasty": "宋",
        "collection_info": null
    },
    {
        "title": "泸帅曹太博生日四首  其四",
        "author": "魏了翁",
        "content": "荦荦圣门心事长，悠悠客路鬓毛苍。\n东南人物寥寥甚，扶植斯文我所望。",
        "dynasty": "宋",
        "collection_info": null
    },
    {
        "title": "舟至合江度周卿以诗相迓次韵",
        "author": "魏了翁",
        "content": "雨满长空水拍畴，荔香松色倚江流。\n半窗灯火千年梦，万里风波一叶舟。\n谩道班卿若僊去，谁知谢傅正同忧。\n西归待我期相告，横被风师三日留。",
        "dynasty": "宋",
        "collection_info": null
    },
    {
        "title": "将至古渝虞宪以三绝同端午节见寄用韵为谢  其一",
        "author": "魏了翁",
        "content": "故山朱果恰离离，翠竹青蒲护众菲。\n梦裏不知身造阙，閒随白鹤照江衣。",
        "dynasty": "宋",
        "collection_info": null
    },
    {
        "title": "将至古渝虞宪以三绝同端午节见寄用韵为谢  其二",
        "author": "魏了翁",
        "content": "鬓边忧绪已千端，谁唤扁舟下濮干。\n落日明舡剑如电，勇心触拨到楼兰。",
        "dynasty": "宋",
        "collection_info": null
    },
    {
        "title": "将至古渝虞宪以三绝同端午节见寄用韵为谢  其三",
        "author": "魏了翁",
        "content": "蓬窗暑雨气低垂，不记龙舟竞渡期。\n诗卷打门惊节序，满盘角黍正累累。",
        "dynasty": "宋",
        "collection_info": null
    },
    {
        "title": "万州守潘拉登鲁池观荷花荔枝  其一",
        "author": "魏了翁",
        "content": "密林和雨翦离支，曲径留阴切藕丝。\n自入渝涪山色恶，眼明见此鲁家池。",
        "dynasty": "宋",
        "collection_info": null
    },
    {
        "title": "万州守潘拉登鲁池观荷花荔枝  其二",
        "author": "魏了翁",
        "content": "分随猿鹤老隈支，趋诏重来两鬓丝。\n解后一觞莫辞凸，能禁二十载差池。",
        "dynasty": "宋",
        "collection_info": null
    },
    {
        "title": "和崔侍郎送行诗韵  其一",
        "author": "魏了翁",
        "content": "昔岁阽危日，烦公疋马来。\n人心成胜势，天理是良媒。\n抖擞精神集，扶持气脉回。\n黄宫才一点，有许到葭灰。",
        "dynasty": "宋",
        "collection_info": null
    },
    {
        "title": "和崔侍郎送行诗韵  其二",
        "author": "魏了翁",
        "content": "轧轧度空明，怀人梦不成。\n蜀天随处见，巵酒与谁倾。\n多事鬓毛改，长途髀肉生。\n随流浑未定，鼻息满舡鸣。",
        "dynasty": "宋",
        "collection_info": null
    },
    {
        "title": "即席和丁夔帅送行诗韵  其一",
        "author": "魏了翁",
        "content": "人生行止莫非天，去国重来十七年。\n学自孔颜期有是，道非尧舜敢陈前。\n忧时正念梁瓯缺，视己当如赵璧全。\n若得时清身不辱，尽教人道是登僊。",
        "dynasty": "宋",
        "collection_info": null
    },
    {
        "title": "即席和丁夔帅送行诗韵  其二",
        "author": "魏了翁",
        "content": "眼明织翠剪新诗，勉我当今尚可为。\n知觉斯民知觉我，溺饥天下溺饥谁。\n志亨不管身穷达，谊正宁论效疾迟。\n倒尽玉瓶谈未了，沙头忍泪与君辞。",
        "dynasty": "宋",
        "collection_info": null
    },
    {
        "title": "和夔漕王韵  其一",
        "author": "魏了翁",
        "content": "开济堂前送棹歌，渊渊舡鼓伐灵鼍。\n云埋白帝千山小，浪拍青天一叶过。\n解后天涯惊易别，顾瞻水剂得如何。\n惟余报国忠肝在，铁石云坚尚可磨。",
        "dynasty": "宋",
        "collection_info": null
    },
    {
        "title": "和夔漕王韵  其二",
        "author": "魏了翁",
        "content": "成都别酒几何年，再见江滣岂偶然。\n胡不握兰居紫界，却来转粟上青天。\n鹏图海澨骞新味，鴈断衡阳感旧联。\n国子先生书在笥，愿从熟路力加鞭。",
        "dynasty": "宋",
        "collection_info": null
    },
    {
        "title": "生日和辛江陵即席韵  其一",
        "author": "魏了翁",
        "content": "有生同得本来公，凛凛渊冰保降衷。\n多愧行年称有子，长怀当日谢无功。\n羁踪不称歌三拜，浅量难堪酒一中。\n饮尽玉瓶天地阔，不知身客楚台风。",
        "dynasty": "宋",
        "collection_info": null
    },
    {
        "title": "生日和辛江陵即席韵  其二",
        "author": "魏了翁",
        "content": "笑语声中别有天，巫云楚岫玉明舡。\n冷风入坐酒无力，斜日媚空花欲然。\n猎猎旗风犹夏五，摇摇帆影立秋千。\n他时辇路追今梦，傥许陪公髮未宣。",
        "dynasty": "宋",
        "collection_info": null
    },
    {
        "title": "李季允作吞云楼索诗和总漕韵答之  其一",
        "author": "魏了翁",
        "content": "栅新飞观走狐嘷，楼鹤洲鹦贺此遭。\n整暇旌旗登𡽱嶪，奔波舟楫笑嗷嘈。\n宅中平后规摹拓，烛理明时运量高。\n须信是间天地似，词人云梦特秋毫。",
        "dynasty": "宋",
        "collection_info": null
    },
    {
        "title": "李季允作吞云楼索诗和总漕韵答之  其二",
        "author": "魏了翁",
        "content": "举头无语望天高，有许功夫岁月慆。\n万竈貔貅仰膏雨，百年事业倚江涛。\n云横紫逻忧千绪，露立苍生命一毛。\n昨夜西风弦月魄，可能无梦到神皋。",
        "dynasty": "宋",
        "collection_info": null
    },
    {
        "title": "舣舟琵琶亭次福士张元龙以诗代柬韵  其一",
        "author": "魏了翁",
        "content": "人生行止莫非天，万里风波一叶舡。\n时有宾朋慰牢落，宁论远道困行躔。",
        "dynasty": "宋",
        "collection_info": null
    },
    {
        "title": "舣舟琵琶亭次福士张元龙以诗代柬韵  其二",
        "author": "魏了翁",
        "content": "乐天未信果知天，枉为琵琶絃繫舡。\n须识屈信常事耳，暑寒代序月移躔。",
        "dynasty": "宋",
        "collection_info": null
    },
    {
        "title": "杨仲博生日  其一",
        "author": "魏了翁",
        "content": "平塍雨足蟹鱼肥，远水涵空鹳鹤飞。\n相对不知身是客，两家儿女綵成围。",
        "dynasty": "宋",
        "collection_info": null
    },
    {
        "title": "杨仲博生日  其二",
        "author": "魏了翁",
        "content": "玉粹金浑好弟兄，向来驰誉鬓双青。\n世间贤美宁常有，百岁三亭过一亭。",
        "dynasty": "宋",
        "collection_info": null
    },
    {
        "title": "杨仲博生日  其三",
        "author": "魏了翁",
        "content": "任教寒畯着先鞭，尽使权豪紊选班。\n纵诮我迂嗤我矫，箇中所负重于山。",
        "dynasty": "宋",
        "collection_info": null
    },
    {
        "title": "史仓使约登齐山自弄水亭过清溪桥至壶天洞洞乃史新作或曰此即左史洞又至华盖洞翠微亭史仓索赋",
        "author": "魏了翁",
        "content": "自分宇宙有江山，独觉新年胜故年。\n水拍大堤人射地，路盘绝崄马行天。\n松萝苒苒开还密，洞谷谽谽断復穿。\n理道元来无隠尔，人从纸上看天渊。",
        "dynasty": "宋",
        "collection_info": null
    },
    {
        "title": "李池州和韵见寄再赋以答之",
        "author": "魏了翁",
        "content": "晨策随乌瞰屋山，面前咫尺隔同年。\n邛人自爱橘中乐，晋客惊逢洞裏天。\n行傍輶轩心半醉，坐看戟卫眼双穿。\n西风一夕惊龙睡，撼取明珠出九渊。",
        "dynasty": "宋",
        "collection_info": null
    },
    {
        "title": "高不疑与客登梁昭明钓台李肩吾和前诗见遗用韵谢之",
        "author": "魏了翁",
        "content": "篮舆轧轧度齐山，文献风流数百年。\n遥想牧之歌晚月，閒寻白也咏平天。\n只余钓水梁台在，未办登山谢屐穿。\n多谢秋风吹好语，如陪杖屦俯鱼渊。",
        "dynasty": "宋",
        "collection_info": null
    },
    {
        "title": "十八日上寿退赐坐十九日贡院锡宴二十一日紫宸殿御筵即事  其一",
        "author": "魏了翁",
        "content": "珂伞摇心梦不成，忽听吏皂放衙声。\n吹灯拨火供晨粥，趁到皇城恰六更。",
        "dynasty": "宋",
        "collection_info": null
    },
    {
        "title": "十八日上寿退赐坐十九日贡院锡宴二十一日紫宸殿御筵即事  其二",
        "author": "魏了翁",
        "content": "严妆列卫启宸居，百辟滔滔若贯鱼。\n后幄宰臣先奏事，犹随郎从立前除。",
        "dynasty": "宋",
        "collection_info": null
    },
    {
        "title": "十八日上寿退赐坐十九日贡院锡宴二十一日紫宸殿御筵即事  其三",
        "author": "魏了翁",
        "content": "有次鞭鞘陆续鸣，赭袍当殿万簪缨。\n羣臣拜舞分行坐，十味肴羞酒五行。",
        "dynasty": "宋",
        "collection_info": null
    },
    {
        "title": "十八日上寿退赐坐十九日贡院锡宴二十一日紫宸殿御筵即事  其四",
        "author": "魏了翁",
        "content": "蹴鞠寻橦列广庭，吹丝按竹布前荣。\n卿郎朶殿浑无见，只听时时万岁声。",
        "dynasty": "宋",
        "collection_info": null
    },
    {
        "title": "十八日上寿退赐坐十九日贡院锡宴二十一日紫宸殿御筵即事  其五",
        "author": "魏了翁",
        "content": "再坐犹余四屈巵，筋驽肉痹股生胝。\n侍臣醉饱皇欢洽，更看终场角抵嬉。",
        "dynasty": "宋",
        "collection_info": null
    },
    {
        "title": "十八日上寿退赐坐十九日贡院锡宴二十一日紫宸殿御筵即事  其六",
        "author": "魏了翁",
        "content": "蛾眉班捲戴花回，遥望君王玉色开。\n画楯诸班谢茶酒，尻高首下一声雷。",
        "dynasty": "宋",
        "collection_info": null
    },
    {
        "title": "十八日上寿退赐坐十九日贡院锡宴二十一日紫宸殿御筵即事  其七",
        "author": "魏了翁",
        "content": "十七年间作外臣，重来三日齿嘉宾。\n天颜不减当年泽，点检同朝共五人。",
        "dynasty": "宋",
        "collection_info": null
    },
    {
        "title": "和杨尚书韵送蔺恭甫归永康",
        "author": "魏了翁",
        "content": "梦遶秦祠月半棱，归寻岷岭雪千层。\n傥来富贵垤藏蚁，尽大科名笔误蝇。\n须验家庭真事业，更追简册淡交朋。\n他年再出为时用，莫遣功夫似不曾。",
        "dynasty": "宋",
        "collection_info": null
    },
    {
        "title": "十二月九日雪融夜起达旦",
        "author": "魏了翁",
        "content": "远钟入枕雪初晴，衾铁棱棱梦不成。\n起傍梅花读周易，一窗明月四檐声。",
        "dynasty": "宋",
        "collection_info": null
    },
    {
        "title": "十日夜闻风声",
        "author": "魏了翁",
        "content": "雪尽冰澌涕亦晴，布衾纸帐復求成。\n卷书拟续前宵梦，一夜狂风撼户声。",
        "dynasty": "宋",
        "collection_info": null
    },
    {
        "title": "腊日同舍郎即湖上送诸葛吏部赴湖北常平次汪吏部韵",
        "author": "魏了翁",
        "content": "绣衣衔命去，祖帐为王留。\n大舶满青镜，寒云明玉舟。\n岁余官事省，蜡毕吏功休。\n千古行藏意，梅边细讲求。",
        "dynasty": "宋",
        "collection_info": null
    },
    {
        "title": "杨尚书和晴字韵诗适趋部宿再韵谢之  其一",
        "author": "魏了翁",
        "content": "静将躯榦验阴晴，风雪中閒玉汝成。\n幞被直趋郎省直，更无剌剌耳边声。",
        "dynasty": "宋",
        "collection_info": null
    },
    {
        "title": "杨尚书和晴字韵诗适趋部宿再韵谢之  其二",
        "author": "魏了翁",
        "content": "冬令阴阴我独晴，世间寒暑本思成。\n玉珂金钥声中睡，无限山林入耳声。",
        "dynasty": "宋",
        "collection_info": null
    },
    {
        "title": "袁都官同前韵赋二诗一章问易边赋唐律二章索奏札录本  其一",
        "author": "魏了翁",
        "content": "那得閒功咏雪晴，风光自解凑诗成。\n须知精粗无非易，千古人心只一声。",
        "dynasty": "宋",
        "collection_info": null
    },
    {
        "title": "袁都官同前韵赋二诗一章问易边赋唐律二章索奏札录本  其二",
        "author": "魏了翁",
        "content": "一天西雨又东晴，唤作阴晴雨不成。\n朝睡着人浑未觉，鸣嘤枝上一声声。",
        "dynasty": "宋",
        "collection_info": null
    },
    {
        "title": "次韵杨尚书立春  其一",
        "author": "魏了翁",
        "content": "帽屋钗梁剪綵新，谁知井底及池濒。\n只从阳月方中日，已作明年第一春。",
        "dynasty": "宋",
        "collection_info": null
    },
    {
        "title": "次韵杨尚书立春  其二",
        "author": "魏了翁",
        "content": "行玉盘中惊杜老，扣窗声裏唤祈宾。\n扶持大道须公等，正恐乡车未可巾。",
        "dynasty": "宋",
        "collection_info": null
    },
    {
        "title": "曾少卿约饮即席赋",
        "author": "魏了翁",
        "content": "深院帘旌昼掩门，海牛挂出好干坤。\n日烘花影涨春腻，风撼柳丝明醉痕。\n极目翦来齐翠嶂，关心看不断青原。\n明朝又逐文书去，且尽今宵极意论。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一",
        "author": "魏了翁",
        "content": "篾帆松艇趁潮生，隔岸平畴唤得譍。\n上到渡头失欢喜，泥行十里是西兴。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其二",
        "author": "魏了翁",
        "content": "紫帏青伞杂旗旌，乌帽银挝从鼓钲。\n导哄略如州别驾，无人知是汉庭卿。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其三",
        "author": "魏了翁",
        "content": "未到钱清四易舟，微躯兀兀任沈浮。\n山阴境裏平如练，一夜安眠到越州。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其四",
        "author": "魏了翁",
        "content": "越州官吏出郊迎，骑从香舆舍妙明。\n只把一诚将圣孝，尧眉舜目俨墙羹。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其五",
        "author": "魏了翁",
        "content": "御香三日出斋庐，骑至城东下鑑湖。\n瀰望湖田连荡地，菱花面目半模糊。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其六",
        "author": "魏了翁",
        "content": "三十六源光夺鑑，九千余顷稻盈车。\n何年使客徼微利，不管稽阴数万家。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其七",
        "author": "魏了翁",
        "content": "先从攒殿拜昭慈，尚想从容镇事机。\n九十三年神驭邈，架椸犹是旧裳衣。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其八",
        "author": "魏了翁",
        "content": "次从佑阜至思崇，攒影俱分上下宫。\n闻似八陵旧山水，地垂西北耸南东。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其九",
        "author": "魏了翁",
        "content": "一位肴羞酒一巵，祠官熏灌祝陈词。\n降升六拜焚词罢，六日精神用一时。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一○",
        "author": "魏了翁",
        "content": "周官虽有墓为尸，细考元非墓祭仪。\n九十年閒雠未復，陵{儧亻=歹}杂用最堪悲。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一一",
        "author": "魏了翁",
        "content": "新妇尖连赵家墺，憇龙山望上皇村。\n若言此兆为前定，人事是非都不论。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一二",
        "author": "魏了翁",
        "content": "沛宫魂魄只思归，不道苍梧与会稽。\n帝后精神天陟降，宁分南北与东西。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一三",
        "author": "魏了翁",
        "content": "海邦气候异中州，幞被来时八月秋。\n满枕松声眠月露，夜深仍与被为仇。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一四",
        "author": "魏了翁",
        "content": "禹穴元从一罅通，禹陵元在乱山中。\n饮泉窆石皆如此，误却东游太史公。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一五",
        "author": "魏了翁",
        "content": "吴会元从二郡呼，今将吴会指姑苏。\n稽山当取旧经说，禹穴难凭遁甲图。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一六",
        "author": "魏了翁",
        "content": "千秋旧址益鸿禧，敕额祠宫盛一时。\n遗蹟犹存贺公宅，丰碑新敞越王祠。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一七",
        "author": "魏了翁",
        "content": "越台雨壑压层巅，下有蓬莱镇越颜。\n拄笏正当秦望岭，遶城总号会稽山。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一八",
        "author": "魏了翁",
        "content": "微之曾谪会稽居，州宅诗联画不如。\n绕阁烟岚新雨后，满山楼阁上灯初。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其一九",
        "author": "魏了翁",
        "content": "会稽太守约重论，解后新安共一尊。\n踏月归来已丁夜，又乘朱舫出西门。",
        "dynasty": "宋",
        "collection_info": null
    },
    {
        "title": "八月七日被命上会稽沿途所历拙于省记为韵语以记之舟中马上随得随书不復叙次  其二○",
        "author": "魏了翁",
        "content": "风顺潮平日脚收，钱塘江上遇中秋。\n堂堂背月争门入，要把平安报冕旒。",
        "dynasty": "宋",
        "collection_info": null
    },
    {
        "title": "约任千载大卿同王万里杨仲博泛湖任赋二诗和其韵  其一",
        "author": "魏了翁",
        "content": "满目亲朋似故乡，梦邪非梦梦何长。\n春风坐上白云屦，玉鑑光中明月珰。\n酒到湖山嫌逊避，话逢气类省称量。\n谢家内集如斯否，一味诗书无别香。",
        "dynasty": "宋",
        "collection_info": null
    },
    {
        "title": "约任千载大卿同王万里杨仲博泛湖任赋二诗和其韵  其二",
        "author": "魏了翁",
        "content": "翠舫青帘白玉舟，风轻日淡相兹游。\n芙蓉覆地锦衾烂，杨柳雕空印篆缪。\n月上酒痕浑未觉，山撩诗思浩难酬。\n颇怜此会何时又，相伴江湖归去休。",
        "dynasty": "宋",
        "collection_info": null
    },
    {
        "title": "西叔兄生日  其一",
        "author": "魏了翁",
        "content": "从渠冷暖广文君，发越春和别有根。\n乐意融融兄及弟，庆流衮衮子生孙。",
        "dynasty": "宋",
        "collection_info": null
    },
    {
        "title": "西叔兄生日  其二",
        "author": "魏了翁",
        "content": "只把农功作己忧，不将岁事与天谋。\n官修事举文书静，一室高眠粥似稠。",
        "dynasty": "宋",
        "collection_info": null
    },
    {
        "title": "西叔兄生日  其三",
        "author": "魏了翁",
        "content": "上寿班齐日未升，风廊露幙立公卿。\n亲闻商略西南彦，争说高家好弟兄。",
        "dynasty": "宋",
        "collection_info": null
    },
    {
        "title": "西叔兄生日  其四",
        "author": "魏了翁",
        "content": "花底班行锦样明，中閒宁少紫青人。\n更无入诵成都赋，拟抗声来问大钧。",
        "dynasty": "宋",
        "collection_info": null
    },
    {
        "title": "后殿侍立  其一",
        "author": "魏了翁",
        "content": "禁城鼓铎晓逢逢，风满衣裾靴满霜。\n守得门开骑马入，又同承旨步修廊。",
        "dynasty": "宋",
        "collection_info": null
    },
    {
        "title": "后殿侍立  其二",
        "author": "魏了翁",
        "content": "须臾陛卫俨成行，禁跸声声辇出房。\n靴笏趋陪西府拜，却更丝履立东厢。",
        "dynasty": "宋",
        "collection_info": null
    },
    {
        "title": "后殿侍立  其三",
        "author": "魏了翁",
        "content": "奏事臣寮下玉阶，舍人承旨殿东来。\n一声门外无公事，皇帝还宫侍卫回。",
        "dynasty": "宋",
        "collection_info": null
    },
    {
        "title": "射殿引诸班出官人拽垛子  其一",
        "author": "魏了翁",
        "content": "画帘黄幄幕前扉，侠陛浑如后殿仪。\n只自起居更履后，却陪二府立多时。",
        "dynasty": "宋",
        "collection_info": null
    },
    {
        "title": "射殿引诸班出官人拽垛子  其二",
        "author": "魏了翁",
        "content": "控矢张弓十作朋，射余回首列前荣。\n须臾当殿听宣授，首下尻高万岁声。",
        "dynasty": "宋",
        "collection_info": null
    },
    {
        "title": "通泉李君以廷试卷漏结涂注自三甲降末甲赋诗以送其归",
        "author": "魏了翁",
        "content": "士为浮名若挂钩，夫君心事独休休。\n阙书不害为全马，误笔何妨作牸牛。\n少铁赢铜閒计较，着蓑衣锦等风流。\n世间自有真轻重，归把功夫向裏求。",
        "dynasty": "宋",
        "collection_info": null
    },
    {
        "title": "领客泛西湖客赋诗次韵",
        "author": "魏了翁",
        "content": "鸣鞘踏月大堤长，鼓枻穿云落日黄。\n十里青漪菱草荡，四山红雨杏花冈。\n客从民气觇春事，人在枝头看艳阳。\n长使舟平风色好，世间何处有羊肠。",
        "dynasty": "宋",
        "collection_info": null
    },
    {
        "title": "真除后谩记所见  其一",
        "author": "魏了翁",
        "content": "晓风鞭袖闯天关，滥缀东西两省班。\n当日入趋东朶殿，番休却逐侍臣还。",
        "dynasty": "宋",
        "collection_info": null
    },
    {
        "title": "真除后谩记所见  其二",
        "author": "魏了翁",
        "content": "记注愆期已隔年，濡螭夹案谩云然。\n惟余一事光千古，后殿前朝听直前。",
        "dynasty": "宋",
        "collection_info": null
    },
    {
        "title": "真除后谩记所见  其三",
        "author": "魏了翁",
        "content": "晨将榜子关宾閤，辇出房时已奏知。\n陛对臣寮才下殿，朱衣丝履上东墀。",
        "dynasty": "宋",
        "collection_info": null
    },
    {
        "title": "夏至日祀阏伯于开元宫前三日省中斋宿  其一",
        "author": "魏了翁",
        "content": "书生只惯野人庐，谁识潭潭省府居。\n独坐黄昏谁是伴，紫微阁上四厨书。",
        "dynasty": "宋",
        "collection_info": null
    },
    {
        "title": "夏至日祀阏伯于开元宫前三日省中斋宿  其二",
        "author": "魏了翁",
        "content": "朱荣铅砌拱都堂，静閤明窗夹主廊。\n外省诸司西侧畔，枢寮却在外东厢。",
        "dynasty": "宋",
        "collection_info": null
    },
    {
        "title": "夏至日祀阏伯于开元宫前三日省中斋宿  其三",
        "author": "魏了翁",
        "content": "朝罢归来政事堂，衣冠牣宇鹜成行。\n须臾排马还私第，一片閒庭锁夕阳。",
        "dynasty": "宋",
        "collection_info": null
    },
    {
        "title": "新繁县禾登九穗嘉甫弟有诗索和",
        "author": "魏了翁",
        "content": "长官真是委边嵬，积累如山姓裏来。\n认得两閒无二本，只将一念贯三材。\n异形所感犹如此，同气相孚亦信哉。\n陆续功夫宁有己，相期更验漆雕开。",
        "dynasty": "宋",
        "collection_info": null
    },
    {
        "title": "讲筵侍立  其一",
        "author": "魏了翁",
        "content": "晨趋东朶侍天颜，奏事班回帝辇还。\n纔向内门需少选，诸珰又趣讲筵班。",
        "dynasty": "宋",
        "collection_info": null
    },
    {
        "title": "讲筵侍立  其二",
        "author": "魏了翁",
        "content": "须臾讲殿报班齐，拜罢东升一半西。\n两序公卿皆赐坐，史臣讲读右阶隮。",
        "dynasty": "宋",
        "collection_info": null
    },
    {
        "title": "讲筵侍立  其三",
        "author": "魏了翁",
        "content": "御前亲赐密云龙，讲罢分行帝在中。\n起揖坐尝还再拜，侍臣趋出辇还宫。",
        "dynasty": "宋",
        "collection_info": null
    },
    {
        "title": "十二月二十七日宰执率百官请大行皇帝谥于南郊曰宁宗纪事  其一",
        "author": "魏了翁",
        "content": "骑至南郊晓色苍，须臾陪拜俨成行。\n两班吉带罗朱紫，惟有斋官服冕裳。",
        "dynasty": "宋",
        "collection_info": null
    },
    {
        "title": "十二月二十七日宰执率百官请大行皇帝谥于南郊曰宁宗纪事  其二",
        "author": "魏了翁",
        "content": "礼属羣趋上宰前，两郎奉册侍臣宣。\n坛前拜跪升烟罢，随处羣工署奏篇。",
        "dynasty": "宋",
        "collection_info": null
    },
    {
        "title": "十二月二十七日宰执率百官请大行皇帝谥于南郊曰宁宗纪事  其三",
        "author": "魏了翁",
        "content": "遇雨权将屋作坛，昊天神主位中閒。\n吉凶异制今参用，今古殊宜亦并班。",
        "dynasty": "宋",
        "collection_info": null
    },
    {
        "title": "十二月二十七日宰执率百官请大行皇帝谥于南郊曰宁宗纪事  其四",
        "author": "魏了翁",
        "content": "却向慈云岭上还，梅花合道日笼山。\n马蹄十里摇归梦，疑在小园松竹间。",
        "dynasty": "宋",
        "collection_info": null
    },
    {
        "title": "和王太博斋宫梦中绝句",
        "author": "魏了翁",
        "content": "晴轻风憗冻，寒重日生烟。\n谩道中和节，天颜正愀然。",
        "dynasty": "宋",
        "collection_info": null
    },
    {
        "title": "题洪崖安道人坟庵",
        "author": "魏了翁",
        "content": "当年过我两安君，白酒黄鸡话夕曛。\n藜杖看山头拍背，褒衣论事齿穿龈。\n平生大面三间屋，客死洪崖数尺坟。\n身后更无锥可寄，忍看断鴈泊孤云。",
        "dynasty": "宋",
        "collection_info": null
    },
    {
        "title": "题苏文忠与邓安惠西山唱和",
        "author": "魏了翁",
        "content": "春风吹屧上黄冈，独倚斜阳看武昌。\n城郭山川几兴废，祇留元佑姓名香。",
        "dynasty": "宋",
        "collection_info": null
    },
    {
        "title": "将入靖州界适值肩吾生日为诗以寿之  其一",
        "author": "魏了翁",
        "content": "肩吾名地古诚州，明日联车入界头。\n草草三杯酌初度，恍如赤壁伴元修。",
        "dynasty": "宋",
        "collection_info": null
    },
    {
        "title": "将入靖州界适值肩吾生日为诗以寿之  其二",
        "author": "魏了翁",
        "content": "滔滔今古满双鬓，纳纳干坤归两眸。\n自有江山几千载，颇曾有此主宾不。",
        "dynasty": "宋",
        "collection_info": null
    },
    {
        "title": "将入靖州界适值肩吾生日为诗以寿之  其三",
        "author": "魏了翁",
        "content": "道亨初不关穷达，身健何须问去留。\n但愿王明天地泰，此生长共国同休。",
        "dynasty": "宋",
        "collection_info": null
    },
    {
        "title": "王常博寄示沌路七诗李肩吾用韵为予寿因次韵  其一",
        "author": "魏了翁",
        "content": "误随烟艇武陵溪，未见桃花路已迷。\n云掩九扉风露冷，又吹残梦夕阳西。",
        "dynasty": "宋",
        "collection_info": null
    },
    {
        "title": "王常博寄示沌路七诗李肩吾用韵为予寿因次韵  其二",
        "author": "魏了翁",
        "content": "洞烟溪月晚来村，白酒青鱼旋捭豚。\n纳纳干坤元许阔，何须头上自安盆。",
        "dynasty": "宋",
        "collection_info": null
    },
    {
        "title": "王常博寄示沌路七诗李肩吾用韵为予寿因次韵  其三",
        "author": "魏了翁",
        "content": "前村风日熟新秔，尚记来时带雨耕。\n大化驱人人未喻，等閒文字过平生。",
        "dynasty": "宋",
        "collection_info": null
    },
    {
        "title": "王常博寄示沌路七诗李肩吾用韵为予寿因次韵  其四",
        "author": "魏了翁",
        "content": "竹外蒲牢敂晓鲸，玉珂金钥恍心惊。\n断章韩愈赊七字，臣罪当诛王圣明。",
        "dynasty": "宋",
        "collection_info": null
    },
    {
        "title": "王常博寄示沌路七诗李肩吾用韵为予寿因次韵  其五",
        "author": "魏了翁",
        "content": "兄弟亲知各异方，仆夫痡困马玄黄。\n惟吾臭味李夫子，不为无人不肯芳。",
        "dynasty": "宋",
        "collection_info": null
    },
    {
        "title": "王常博寄示沌路七诗李肩吾用韵为予寿因次韵  其六",
        "author": "魏了翁",
        "content": "湓浦猿哀杜宇啼，琵琶弹泪送人归。\n谁言苏白名相似，试看风骚赤壁矶。",
        "dynasty": "宋",
        "collection_info": null
    },
    {
        "title": "王常博寄示沌路七诗李肩吾用韵为予寿因次韵  其七",
        "author": "魏了翁",
        "content": "来时荦荦汉三明，浦雪江风尔许情。\n今度王郎隔湘水，梦余环佩玉玱琤。",
        "dynasty": "宋",
        "collection_info": null
    },
    {
        "title": "次韵樊武仲致政见贻  其一",
        "author": "魏了翁",
        "content": "风引征衣堕古诚，手披榛棘上前京。\n侍郎山下寻僊李，柱史亭前记老程。\n蜑雨蛮风鸢外落，洞云溪月鴈边明。\n惊心忽忽未全稳，似听于菟谷啸声。",
        "dynasty": "宋",
        "collection_info": null
    },
    {
        "title": "次韵樊武仲致政见贻  其二",
        "author": "魏了翁",
        "content": "樊子诗来贺我迁，潮黄风节敢云班。\n长教下令流于水，岂愿高名重若山。\n霜过转愁天宇凈，夜寒空载月明还。\n须知不遇非余欲，千载知言有辨姦。",
        "dynasty": "宋",
        "collection_info": null
    },
    {
        "title": "次韵谯仲甫致政闻南迁见寄  其一",
        "author": "魏了翁",
        "content": "梦余不省卧山城，犹记封章入殿荣。\n蜑雨蛮风唤苏醒，谯南残点一声声。",
        "dynasty": "宋",
        "collection_info": null
    },
    {
        "title": "次韵谯仲甫致政闻南迁见寄  其二",
        "author": "魏了翁",
        "content": "羣蜚逐食傍人鸣，暝霭蒸山浓欲倾。\n世事满头归未得，片心直向日边明。",
        "dynasty": "宋",
        "collection_info": null
    },
    {
        "title": "次李肩吾送安恕父回长沙韵  其一",
        "author": "魏了翁",
        "content": "寒云苍惨跕鸢嘶，野水冥蒙倦鹜飞。\n茆被纸窗长失晓，媿曾日日侍宸闱。",
        "dynasty": "宋",
        "collection_info": null
    },
    {
        "title": "次李肩吾送安恕父回长沙韵  其二",
        "author": "魏了翁",
        "content": "冰力方刚风助威，经旬足不到门畿。\n可人安倩来相问，语极情生爵娄挥。",
        "dynasty": "宋",
        "collection_info": null
    },
    {
        "title": "次李肩吾送安恕父回长沙韵  其三",
        "author": "魏了翁",
        "content": "怱怱郎马度烟霏，又指夕阳舂处归。\n晚岁唯余李夫子，夜窗书纸教玄晖。",
        "dynasty": "宋",
        "collection_info": null
    },
    {
        "title": "次李肩吾送安恕父回长沙韵  其四",
        "author": "魏了翁",
        "content": "自出修门已及几，家人应赋柳依依。\n苟无饥渴吾何戚，见说齐东未解围。",
        "dynasty": "宋",
        "collection_info": null
    },
    {
        "title": "再用韵  其一",
        "author": "魏了翁",
        "content": "规摹广大理精微，天末行云鑑裏飞。\n莫把空言看简册，更知实理在宫闱。",
        "dynasty": "宋",
        "collection_info": null
    },
    {
        "title": "再用韵  其二",
        "author": "魏了翁",
        "content": "晓看红日上霜威，夜按苍龙运九畿。\n独抱孤衷竟谁识，前山阴敛又扬挥。",
        "dynasty": "宋",
        "collection_info": null
    },
    {
        "title": "再用韵  其三",
        "author": "魏了翁",
        "content": "才资如子世应稀，自喜寒门女有归。\n我被词华几陷溺，相期努力践朝晖。",
        "dynasty": "宋",
        "collection_info": null
    },
    {
        "title": "再用韵  其四",
        "author": "魏了翁",
        "content": "春风袨服驾雕几，四壮騑騑得所依。\n逢快意时须缓辔，世间平地几摩围。",
        "dynasty": "宋",
        "collection_info": null
    },
    {
        "title": "肩吾生日以三绝为寿  其一",
        "author": "魏了翁",
        "content": "俗学场中蚤掉头，一窗书卷古人谋。\n东西日月自明耳，皇恤人间有喘牛。",
        "dynasty": "宋",
        "collection_info": null
    },
    {
        "title": "肩吾生日以三绝为寿  其二",
        "author": "魏了翁",
        "content": "穷檐小市百年州，浅濑平沙万古流。\n天运人谋镇如此，晚醺时上驿南楼。",
        "dynasty": "宋",
        "collection_info": null
    },
    {
        "title": "肩吾生日以三绝为寿  其三",
        "author": "魏了翁",
        "content": "宇静昼窗长似岁，心清夏簟冷于秋。\n是间消息君知得，看尽区中浪白头。",
        "dynasty": "宋",
        "collection_info": null
    },
    {
        "title": "送从子令宪西归  其一",
        "author": "魏了翁",
        "content": "弟兄亲友剑南州，别思如山浩不收。\n家问稀疏人迹绝，眼明从子慰羁愁。",
        "dynasty": "宋",
        "collection_info": null
    },
    {
        "title": "送从子令宪西归  其二",
        "author": "魏了翁",
        "content": "茆檐竹几对床头，晨暮参商未渠休。\n宁用停云忆亲友，是身安健復何忧。",
        "dynasty": "宋",
        "collection_info": null
    },
    {
        "title": "送从子令宪西归  其三",
        "author": "魏了翁",
        "content": "古来明戒有弦鈎，伯父胡为苦好修。\n累尔南行数千里，我之自取尔何尤。",
        "dynasty": "宋",
        "collection_info": null
    },
    {
        "title": "送从子令宪西归  其四",
        "author": "魏了翁",
        "content": "自尔南来岁再周，新功培养气扬休。\n且留数月须多益，归妹愆期母所忧。",
        "dynasty": "宋",
        "collection_info": null
    },
    {
        "title": "送从子令宪西归  其五",
        "author": "魏了翁",
        "content": "古人为学戒悠悠，说命惟从务敏求。\n识此味时那可已，更从来处验吾修。",
        "dynasty": "宋",
        "collection_info": null
    },
    {
        "title": "送从子令宪西归  其六",
        "author": "魏了翁",
        "content": "弘毅规摹本末周，既难分付又难酬。\n须知陋巷忧中乐，又识耕莘乐处忧。",
        "dynasty": "宋",
        "collection_info": null
    },
    {
        "title": "题南叔兄藏修阁息游观",
        "author": "魏了翁",
        "content": "中存外习即藏修，夙寤晨兴此息游。\n要把孟轲三勿看，更将夫子四于求。\n颜渊陋巷乐何事，曾晳风雩咏不休。\n此意斯须不容离，敢申郑义儆悠悠。",
        "dynasty": "宋",
        "collection_info": null
    },
    {
        "title": "次韵黄判官喜雪",
        "author": "魏了翁",
        "content": "天马流行泽上坤，玉龙飞洒水边村。\n扶持农扈培邦本，排荡阴机立岁元。\n遍地诗材供墨客，通宵酒令属侯门。\n却怜赤子无衣褐，仰面苍苍嘆少恩。",
        "dynasty": "宋",
        "collection_info": null
    },
    {
        "title": "肩吾生日三绝句  其一",
        "author": "魏了翁",
        "content": "尚记联车入界头，廉安门外麦三秋。\n江山气度依前伟，简册功夫匪昔侔。",
        "dynasty": "宋",
        "collection_info": null
    },
    {
        "title": "肩吾生日三绝句  其二",
        "author": "魏了翁",
        "content": "世历嬴刘周典尽，经由孙沈古音休。\n更嗟书法开元坏，不易肩吾字字求。",
        "dynasty": "宋",
        "collection_info": null
    },
    {
        "title": "肩吾生日三绝句  其三",
        "author": "魏了翁",
        "content": "昔人年德位俱优，淇奥宾筵苦自修。\n学至百年宁有厌，勉哉三十六春秋。",
        "dynasty": "宋",
        "collection_info": null
    },
    {
        "title": "次肩吾庆生日韵  其一",
        "author": "魏了翁",
        "content": "谩阅人间五十年，年来道远思悠然。\n一心可使干坤位，五性元钟父母全。\n为己工夫浑间断，满头岁月浪推迁。\n更无益友相扶植，平地羊肠仆白颠。",
        "dynasty": "宋",
        "collection_info": null
    },
    {
        "title": "次肩吾庆生日韵  其二",
        "author": "魏了翁",
        "content": "山中兀兀不知年，但数前山䓞火然。\n人笑腰无金可佩，我忻胫与玉俱全。\n圣贤面目昼三接，简册期程日九迁。\n此事知心君有几，不妨相伴各童颠。",
        "dynasty": "宋",
        "collection_info": null
    },
    {
        "title": "题陈肤仲真希元诗卷赠萧道士萧善为诗亦解鼓琴  其一",
        "author": "魏了翁",
        "content": "手撇飞鸢上五溪，两牛腰大送行诗。\n犹嫌言语无多子，古锦奚囊长自随。",
        "dynasty": "宋",
        "collection_info": null
    },
    {
        "title": "题陈肤仲真希元诗卷赠萧道士萧善为诗亦解鼓琴  其二",
        "author": "魏了翁",
        "content": "吾庐几研半生尘，朋友相邀问保邻。\n旅进羣咻浑易事，邻家老子是何人。",
        "dynasty": "宋",
        "collection_info": null
    },
    {
        "title": "题陈肤仲真希元诗卷赠萧道士萧善为诗亦解鼓琴  其三",
        "author": "魏了翁",
        "content": "是间正位至虚灵，都把精神逐外明。\n劝子抱琴归旧隠，乱云深处认真情。",
        "dynasty": "宋",
        "collection_info": null
    },
    {
        "title": "肩吾生日  其一",
        "author": "魏了翁",
        "content": "谁遣青龙日夜流，记经星纪已降娄。\n边城恰匝三寒暑，初度联翩四倡酬。",
        "dynasty": "宋",
        "collection_info": null
    },
    {
        "title": "肩吾生日  其二",
        "author": "魏了翁",
        "content": "力探上下三千载，行半东西二百州。\n有许豪雄都忘却，松窗棐几静中求。",
        "dynasty": "宋",
        "collection_info": null
    },
    {
        "title": "肩吾生日  其三",
        "author": "魏了翁",
        "content": "余晦越乡别临贺，郭君出竟送荆州。\n放麑心事人夸说，得似如今累岁留。",
        "dynasty": "宋",
        "collection_info": null
    },
    {
        "title": "次肩吾庆生日韵  其一",
        "author": "魏了翁",
        "content": "男儿生世果何事，卜士诗之闾史书。\n内美元非私正则，天彝岂但付胥余。\n滔滔大化亘千古，职职羣生同一初。\n此事年来才信得，从前浪走只成疏。",
        "dynasty": "宋",
        "collection_info": null
    },
    {
        "title": "次肩吾庆生日韵  其二",
        "author": "魏了翁",
        "content": "我友忧时髮满梳，殷勤勉我用诗书。\n情知分义如何废，可使才能自有余。\n气血渐衰多病后，创夷转甚数年初。\n梦魂惯识归来趣，长傍山椒撷稻疏。",
        "dynasty": "宋",
        "collection_info": null
    },
    {
        "title": "次韵丁大监见怀  其一",
        "author": "魏了翁",
        "content": "行藏去就各随时，敬怒嫌疏忍奋飞。\n正怕霜严天宇凈，敢夸舟载月明归。\n生松有梦还公固，化鹤何心驻令威。\n独抱遗编看千古，昔人历历未应非。",
        "dynasty": "宋",
        "collection_info": null
    },
    {
        "title": "次韵丁大监见怀  其二",
        "author": "魏了翁",
        "content": "见惯不惊如四时，流光任逐鬓蓬飞。\n日从南去老龙蛰，火向西流玄鸟归。\n荷子感时堂蟋蟀，移书劳我室伊威。\n益嗟往日无良友，四十八年成一非。",
        "dynasty": "宋",
        "collection_info": null
    },
    {
        "title": "次韵九华叶见思鹤山书院诗",
        "author": "魏了翁",
        "content": "天空地迥託吾庐，何处山川不裕如。\n太极光阴宁有閒，环中事业本无书。\n道亨谁谓大人否，夷陋不妨君子居。\n昨梦九芙蓉裏去，起闻跫足到空虚。",
        "dynasty": "宋",
        "collection_info": null
    },
    {
        "title": "和虞退夫韵  其一",
        "author": "魏了翁",
        "content": "醵酒成懽似旅酬，偶然解后得英游。\n却因乐极生良感，今夜蟾光照几州。",
        "dynasty": "宋",
        "collection_info": null
    },
    {
        "title": "和虞退夫韵  其二",
        "author": "魏了翁",
        "content": "牛女河边两夹持，前瞻箕斗后虚危。\n经星不动元如此，自是人閒空好奇。",
        "dynasty": "宋",
        "collection_info": null
    },
    {
        "title": "和虞退夫韵  其三",
        "author": "魏了翁",
        "content": "假拙济姦真是拙，认姦作巧巧何曾。\n须知我自灵于物，一点光明万古镫。",
        "dynasty": "宋",
        "collection_info": null
    },
    {
        "title": "子益教授再用韵赋弈有审机从谏之诲某復和呈  其一",
        "author": "魏了翁",
        "content": "从衡腷膊竞相酬，伺击羸行纬復游。\n或把疑兵胜淝水，或乘猛势失荆州。",
        "dynasty": "宋",
        "collection_info": null
    },
    {
        "title": "子益教授再用韵赋弈有审机从谏之诲某復和呈  其二",
        "author": "魏了翁",
        "content": "古人用众水如持，不为常安不虑危。\n违谏伏波终自困，捍羌充国本无奇。",
        "dynasty": "宋",
        "collection_info": null
    },
    {
        "title": "子益教授再用韵赋弈有审机从谏之诲某復和呈  其三",
        "author": "魏了翁",
        "content": "才分虽殊学可能，譬如泰华立曾曾。\n居高视广心逾远，下视羣峰如豆镫。",
        "dynasty": "宋",
        "collection_info": null
    },
    {
        "title": "某曩在遂宁尝赋木犀云茂树幽花兀老苍不随众卉入词场虎头点点开金粟犀首纍纍佩印章明月上时疑白傅清风度处看黄香人才生世元如此不为无人不肯芳今十数年矣偶忆前作未免儿戏用韵再赋呈诸友",
        "author": "魏了翁",
        "content": "洞烟溪月楚山苍，万木辞林稼涤场。\n老桂挟秋清入骨，明河倚树烂成章。\n城隅静女閒逾美，泽畔纍臣晚更香。\n若数秋花饶此品，未容陶菊逞孤芳。",
        "dynasty": "宋",
        "collection_info": null
    },
    {
        "title": "某偶为木犀有赋遂蒙别驾诸丈光和盈轴因惟晋以后名科第曰折桂两无相关至近世则又以木犀之别种有岩桂之名其实非桂也遂併为一物辄为二木讼冤呈诸丈一笑",
        "author": "魏了翁",
        "content": "澹云明露立苍苍，不识从来声利场。\n晋士习浮轻兴喻，唐人承误转周章。\n高谈天上兔蟾影，卑拟人閒龙麝香。\n犀桂自殊苦相累，都将荣进溷真芳。",
        "dynasty": "宋",
        "collection_info": null
    },
    {
        "title": "次韵中秋风雨中约客叶元老有诗",
        "author": "魏了翁",
        "content": "长雨顽云处处山，浃旬浑不露天悭。\n鱼旟未兆心如醉，鸿鴈关情鬓欲斑。\n月体晦明犹偶尔，酒肠舒惨亦浑閒。\n只将愚虑酬佳赠，未必骚情不破颜。",
        "dynasty": "宋",
        "collection_info": null
    },
    {
        "title": "虞退夫生日  其一",
        "author": "魏了翁",
        "content": "尚记扁舟下古渝，兰芽秀茁媚庭除。\n跕鸢声裏惊重见，玉粹扬休伟丈夫。",
        "dynasty": "宋",
        "collection_info": null
    },
    {
        "title": "虞退夫生日  其二",
        "author": "魏了翁",
        "content": "雍公匹马立干坤，善念熏蒸到子孙。\n富贵君家余事耳，更将此念植仍昆。",
        "dynasty": "宋",
        "collection_info": null
    },
    {
        "title": "用真景元韵题豫章朱正父湖山清隠诗卷",
        "author": "魏了翁",
        "content": "干坤尔阔着吾庐，水绕山环仁知居。\n君友东湖徐孺子，我闻西洛邵尧夫。\n欲为天下屠龙手，肯读人閒非圣书。\n聊借斯言相赠勉，乐颜之乐即颜徒。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其一",
        "author": "魏了翁",
        "content": "太极光阴不计年，圣贤千古此周旋。\n九夷自陋吾何与，长在回瓢点瑟边。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其二",
        "author": "魏了翁",
        "content": "从渠满腹贮千年，遮莫挥毫动百篇。\n入到圣门无一事，东西日月自行天。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其三",
        "author": "魏了翁",
        "content": "将军元自敬延年，明主何曾弃浩然。\n自分康时了无策，故山多少未芸田。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其四",
        "author": "魏了翁",
        "content": "已是秋阴误有年，泰交倏变震乘干。\n阿香夜夜惊春梦，推出新悲上鬓边。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其五",
        "author": "魏了翁",
        "content": "长嘆熙丰佑圣年，偏轻偏重几番舡。\n谁能装载亭匀了，多着男儿尽力牵。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其六",
        "author": "魏了翁",
        "content": "又嘆崇宁宣政年，无端亡虏误开边。\n谁能为我惩前辙，早挈江山入舜甄。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其七",
        "author": "魏了翁",
        "content": "虞倩思亲感岁年，归心巫峡暮云前。\n乖逢逝止那能料，静倚閒云看大川。",
        "dynasty": "宋",
        "collection_info": null
    },
    {
        "title": "用张子益教授韵送虞退夫西归",
        "author": "魏了翁",
        "content": "子已江头戒棹郎，卬须何事未乘方。\n须看此意关时数，不为斯人自肺肠。\n白傅徒然泣商妇，毛生岂解出王樯。\n卬虽不敏真知得，为子临岐釂一觞。",
        "dynasty": "宋",
        "collection_info": null
    },
    {
        "title": "尝为赵太社作章泉二字及匹纸写诗二十二首赵一再有诗因次韵  其一",
        "author": "魏了翁",
        "content": "易象于坤必有章，泉翁此义发天光。\n离趋外卦文加质，干伏中爻絅覆裳。\n欲验吾心观习坎，诚知是理识归藏。\n公诗谢我祗成辱，敢復从公质寸长。",
        "dynasty": "宋",
        "collection_info": null
    },
    {
        "title": "尝为赵太社作章泉二字及匹纸写诗二十二首赵一再有诗因次韵  其二",
        "author": "魏了翁",
        "content": "几度诗来儆谬悠，怀人应念水三州。\n宁睎太白怀金马，忍效灵均驷玉虬。\n上帝汝临毋敢贰，中心如噎本何求。\n狂言又被公挑拨，知我惟公不我邮。",
        "dynasty": "宋",
        "collection_info": null
    },
    {
        "title": "题赵昌父太社寄桃源何道士",
        "author": "魏了翁",
        "content": "八十六年彊健客，求余判断二苏诗。\n年来点检室中事，问着邻家总不知。",
        "dynasty": "宋",
        "collection_info": null
    },
    {
        "title": "题罗年能六友堂",
        "author": "魏了翁",
        "content": "罗氏堂中六友图，要求纸尾数行书。\n若于此味真知得，着甚言词乞与渠。",
        "dynasty": "宋",
        "collection_info": null
    },
    {
        "title": "次韵靖州贡士鹿鸣宴二首  其一",
        "author": "魏了翁",
        "content": "何处何时不产贤，黔中故地夜郎天。\n虽云地脉元无閒，欲破天荒未有先。\n万蚁场中春锁棘，九宾庭下晓鸣鞭。\n便将正学昭羣聩，留取魁名万口传。",
        "dynasty": "宋",
        "collection_info": null
    },
    {
        "title": "次韵靖州贡士鹿鸣宴二首  其二",
        "author": "魏了翁",
        "content": "岂但诗书对圣贤，须知屋漏与神天。\n设科虽较词章。",
        "dynasty": "宋",
        "collection_info": null
    },
    {
        "title": "次韵靖州贡士鹿鸣宴二首  其三",
        "author": "魏了翁",
        "content": "鸣春。\n敢将愚见酬佳赠，愿子深思勿语人。",
        "dynasty": "宋",
        "collection_info": null
    },
    {
        "title": "次韵王常博题赠江陵乐德佐  其一",
        "author": "魏了翁",
        "content": "僇余甘远屏，分表得生还。\n夜雨滴归梦，晓霜雕醉颜。\n角巾吾故里，璞玉子荆山。\n又作无期别，扁舟上峡关。",
        "dynasty": "宋",
        "collection_info": null
    },
    {
        "title": "次韵王常博题赠江陵乐德佐  其二",
        "author": "魏了翁",
        "content": "三十有三载，好风吹又来。\n清坚霜后竹，冷澹雪边梅。\n世事忧千绪，家山肠九回。\n江头一樽酒，烟雨暗章台。",
        "dynasty": "宋",
        "collection_info": null
    },
    {
        "title": "题峡州三游洞  其一",
        "author": "魏了翁",
        "content": "洞前日日客维舟，短咏长吟汗马牛。\n名迹都随形气尽，惟余元白几人留。",
        "dynasty": "宋",
        "collection_info": null
    },
    {
        "title": "题峡州三游洞  其二",
        "author": "魏了翁",
        "content": "可怪忠州与虢州，偶因起废得兹游。\n苏欧诸老亦何德，千古联芳未肯休。",
        "dynasty": "宋",
        "collection_info": null
    },
    {
        "title": "和虞退夫见贻生日诗韵  其一",
        "author": "魏了翁",
        "content": "夫容布叶乱田田，尚忆前年对二贤。\n今度观亭人独立，一江风月意谁传。",
        "dynasty": "宋",
        "collection_info": null
    },
    {
        "title": "和虞退夫见贻生日诗韵  其二",
        "author": "魏了翁",
        "content": "路人笑我此何观，风飐渠江万顷寒。\n历历圣贤心事在，从渠把作画图看。",
        "dynasty": "宋",
        "collection_info": null
    },
    {
        "title": "和虞退夫见贻生日诗韵  其三",
        "author": "魏了翁",
        "content": "九十九峰江上山，干坤尔阔我中间。\n此心顿着秋豪愧，久矣颜衰鬓髮斑。",
        "dynasty": "宋",
        "collection_info": null
    },
    {
        "title": "和虞退夫见贻生日诗韵  其四",
        "author": "魏了翁",
        "content": "虎豹当关路险艰，家人占鹊望予还。\n四方蹙蹙还何许，家在西南山外山。",
        "dynasty": "宋",
        "collection_info": null
    },
    {
        "title": "和虞退夫见贻生日诗韵  其五",
        "author": "魏了翁",
        "content": "范蒋诸贤友义申，肩吾见说倍精神。\n年来人物寥寥甚，更忆浦城人姓真。",
        "dynasty": "宋",
        "collection_info": null
    },
    {
        "title": "和蒋成甫见贻生日韵  其一",
        "author": "魏了翁",
        "content": "窗外浮云捲帝青，腰閒流水卧青萍。\n发挥孔孟真三代，补葺嬴刘破六经。\n理义本心如皦日，词章末伎谩流萤。\n独嗟弱步跻长阪，百岁期程过五亭。",
        "dynasty": "宋",
        "collection_info": null
    },
    {
        "title": "和蒋成甫见贻生日韵  其二",
        "author": "魏了翁",
        "content": "尚记春风酒满衣，数旬客馆掩空扉。\n双乌念哺归难忍，断雁辞行凝不飞。\n正念县弧成底事，有来连锦烂生辉。\n亟哦七字酬佳赠，归棹潇湘水正肥。",
        "dynasty": "宋",
        "collection_info": null
    },
    {
        "title": "次韵知常德袁尊固监丞送别四诗  其一",
        "author": "魏了翁",
        "content": "试把行藏为子评，只知尽分敢徼名。\n出如有益殷三聘，用不能行鲁两生。\n此道古人如饮食，后来竈婢或猜惊。\n子云亦号知书者，犹把商山作采荣。",
        "dynasty": "宋",
        "collection_info": null
    },
    {
        "title": "次韵知常德袁尊固监丞送别四诗  其二",
        "author": "魏了翁",
        "content": "孔训元无实对名，只言为己与求人。\n能知管仲不为谅，便识殷贤都是仁。\n义利两涂消处长，古今一理屈中伸。\n自从圣学寥寥后，千百年谁信得真。",
        "dynasty": "宋",
        "collection_info": null
    },
    {
        "title": "次韵知常德袁尊固监丞送别四诗  其三",
        "author": "魏了翁",
        "content": "别来岁月尔滔滔，流落天涯忽此遭。\n万木辞荣秋意澹，百川归壑岸容高。\n笑看海上两蜗角，閒秃山中千兔毫。\n若向颜曾得消息，直须奴仆命离骚。",
        "dynasty": "宋",
        "collection_info": null
    },
    {
        "title": "次韵知常德袁尊固监丞送别四诗  其四",
        "author": "魏了翁",
        "content": "夕阳舂处是吾家，水绕山环路转赊。\n蹙蹙四方浑未定，茫茫大化渺无涯。\n归来已恨十年晚，老去空嗟两鬓华。\n各愿及时崇令德，万钟于我本何加。",
        "dynasty": "宋",
        "collection_info": null
    },
    {
        "title": "用蒋成甫韵贺虞退夫生子且以相名之",
        "author": "魏了翁",
        "content": "秦雍孙曾尚典刑，只将一念答天明。\n震雷殷地勾萌达，解雨鸣春涧谷声。\n阶玉正看联羯末，籝金安足拟贤成。\n相门为我成宅相，我欲将儿以相名。",
        "dynasty": "宋",
        "collection_info": null
    },
    {
        "title": "虞退夫生日  其一",
        "author": "魏了翁",
        "content": "人情处约久斯渝，子把膏腴气习除。\n肯向缣缃迂事业，要寻屋漏实工夫。",
        "dynasty": "宋",
        "collection_info": null
    },
    {
        "title": "虞退夫生日  其二",
        "author": "魏了翁",
        "content": "初度重逢巽上坤，庭闱应念子生孙。\n好将吉语传金母，更把归音报玉昆。",
        "dynasty": "宋",
        "collection_info": null
    },
    {
        "title": "十一月九日新滩李示余开禧三年四月九日所跋外舅杨宪使滩字韵诗为次韵",
        "author": "魏了翁",
        "content": "忆从筮仕岁涒滩，三十余年阅暑寒。\n抚事无成人潦倒，怀人有梦涕汍澜。\n家山扰扰胶胶裏，庙社譆譆出出间。\n欲上青天愁险绝，谁能为我斩楼兰。",
        "dynasty": "宋",
        "collection_info": null
    },
    {
        "title": "建士施霆亨自夔以诗相迓",
        "author": "魏了翁",
        "content": "三峡云连白帝城，风波九死得余生。\n虎头狼尾乱流济，猫面马肝缘壁行。\n中衍何妨需在险，心亨但见坎常平。\n况逢诗友慇懃问，宁復穷途哭步兵。",
        "dynasty": "宋",
        "collection_info": null
    },
    {
        "title": "过虎头狼尾滩避险出陆至谭晋仲故居有谢公昌国刘公德修薛公仲章诗用谢韵有赋  其一",
        "author": "魏了翁",
        "content": "尚记翩然下帝傍，七年纔入屈公乡。\n山衔西日去家近，风递北氛吹袂凉。\n新事感伤心力短，旧交零落话头长。\n况堪刘薛吾师友，黄壤堂堂閟夜光。",
        "dynasty": "宋",
        "collection_info": null
    },
    {
        "title": "过虎头狼尾滩避险出陆至谭晋仲故居有谢公昌国刘公德修薛公仲章诗用谢韵有赋  其二",
        "author": "魏了翁",
        "content": "纷纷操罟入山林，我自终朝不获禽。\n远物只知肥遯利，穷幽不问浚恒深。\n毕逋啼日满荒戍，款段行云供醉吟。\n宇宙穷空岁迟暮，平沙独立数寒金。",
        "dynasty": "宋",
        "collection_info": null
    },
    {
        "title": "书所见闻示诸友  其一",
        "author": "魏了翁",
        "content": "行到青天最上头，蜀人争看锦衣游。\n谁知一夜北风恶，吹起家山万斛愁。",
        "dynasty": "宋",
        "collection_info": null
    },
    {
        "title": "书所见闻示诸友  其二",
        "author": "魏了翁",
        "content": "闻说奔军闯阆州，余州民溃去如流。\n亲曾见虎诚堪怖，只为狐惊亦可羞。",
        "dynasty": "宋",
        "collection_info": null
    },
    {
        "title": "书所见闻示诸友  其三",
        "author": "魏了翁",
        "content": "一从轻弃五边州，所恃藩篱仅武休。\n又谓武休无足恃，併捐洋汉守金牛。",
        "dynasty": "宋",
        "collection_info": null
    },
    {
        "title": "书所见闻示诸友  其四",
        "author": "魏了翁",
        "content": "金缯啖虏已无谋，况恃空言废内修。\n师卦在中惟九二，曾闻帷幄授成筹。",
        "dynasty": "宋",
        "collection_info": null
    },
    {
        "title": "书所见闻示诸友  其五",
        "author": "魏了翁",
        "content": "死城陷阵已长休，捍虏鸠民亦漫忧。\n局外閒人倚江立，全躯保室信良谋。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其一",
        "author": "魏了翁",
        "content": "蜀人谁不望西还，何事天公独我悭。\n两度来逢单阏岁，腥风血雨满人间。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其二",
        "author": "魏了翁",
        "content": "谁驱斗柄向东迁，渐喜新年胜故年。\n岁纬移躔东井外，狼星敛角左参边。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其三",
        "author": "魏了翁",
        "content": "是滔滔者竟谁归，有酒盈巵不暇挥。\n待挽长江洗兵马，尽还草木旧晶晖。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其四",
        "author": "魏了翁",
        "content": "云外衔山日半环，传杯共惜片云懽。\n莫疑来日是来岁，万古光阴只么看。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其五",
        "author": "魏了翁",
        "content": "几度将心安处安，有时中夜起长嘆。\n年来识得安心法，否泰元从随蛊看。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其六",
        "author": "魏了翁",
        "content": "人道渠阳尔崄囏，崄囏在彼我何关。\n却从楚泽宽平后，雕尽从前镜裏颜。",
        "dynasty": "宋",
        "collection_info": null
    },
    {
        "title": "次韵虞退夫除夕七绝句  其七",
        "author": "魏了翁",
        "content": "明朝同上四贤山，要与羣英尽日还。\n认取鈎深堂上意，春风曳曳鸟关关。",
        "dynasty": "宋",
        "collection_info": null
    },
    {
        "title": "用樊武仲致政韵饯黄户部",
        "author": "魏了翁",
        "content": "七载赍身入楚乡，谁将平坂换羊肠。\n觉来亲友浑依旧，触处江山不改香。\n正引德星成胜集，更忻郎宿下垂光。\n人生行止时为大，膜外浮荣蚁穴王。",
        "dynasty": "宋",
        "collection_info": null
    },
    {
        "title": "次韵荆门张守寺簿见寄诗韵张守以制司调民筑城申朝廷制司缴纳告敕不愿仕  其一",
        "author": "魏了翁",
        "content": "不把离忧寄楚辞，绝嗤致邑请臧为。\n日纔北向夏长至，火未西流秋变衰。\n消息一机川水逝，诎信二气蛰虫知。\n夫君识虑超余子，我亦年来管豹窥。",
        "dynasty": "宋",
        "collection_info": null
    },
    {
        "title": "次韵荆门张守寺簿见寄诗韵张守以制司调民筑城申朝廷制司缴纳告敕不愿仕  其二",
        "author": "魏了翁",
        "content": "书来寄我赋归辞，谅子知其不可为。\n𧥄𧥄牛羊刍牧隘，嗸嗸鸿鴈稻粱衰。\n有饥有溺己饥溺，后觉后知谁觉知。\n细翫海州三奏藁，前贤风味俨重窥。",
        "dynasty": "宋",
        "collection_info": null
    },
    {
        "title": "六月十四次韵樊武仲喜雨",
        "author": "魏了翁",
        "content": "谁信夔夔解感神，嘤嘤赤子母心熏。\n为将一滴翻瓢水，散作千家举臿云。\n大化无端长寂寂，众形有欲自芸芸。\n更须尽挽天河水，亟与三边洗恶氛。",
        "dynasty": "宋",
        "collection_info": null
    },
    {
        "title": "送杨子有赴叙倅用高荣州韵",
        "author": "魏了翁",
        "content": "俗事萦人阻四并，东郊又送屏星行。\n欲安边圉元无策，善服人心只有清。\n使马如羊非我爱，带牛佩犊岂其情。\n非惟此意行夷狄，谗舌虽工亦绝声。",
        "dynasty": "宋",
        "collection_info": null
    },
    {
        "title": "长女生日  其一",
        "author": "魏了翁",
        "content": "相逢犹记度潇湘，旋理衿缨旋理装。\n壻见舅姑纔识面，明朝马首上渠阳。",
        "dynasty": "宋",
        "collection_info": null
    },
    {
        "title": "长女生日  其二",
        "author": "魏了翁",
        "content": "蜑烟蛮雨锁穷荒，寇焰兵氛返故乡。\n谁信梦回人似旧，青衣綵服俨成行。",
        "dynasty": "宋",
        "collection_info": null
    },
    {
        "title": "长女生日  其三",
        "author": "魏了翁",
        "content": "两地耶娘正健强，门楣况是得安郎。\n七年重会非容易，且为新阳釂一觞。",
        "dynasty": "宋",
        "collection_info": null
    },
    {
        "title": "送李蒲江归简池用高荣州韵",
        "author": "魏了翁",
        "content": "尚记春风黄栗留，明年春又到鈎辀。\n会疏长作去时恨，年大能禁生别愁。\n言偃得人行不径，缪公受责俾如流。\n愿将二语为君赠，更愿开诚学武侯。",
        "dynasty": "宋",
        "collection_info": null
    },
    {
        "title": "北郊劳农归路五十六言",
        "author": "魏了翁",
        "content": "方春不及与劭农，十月郊行劳岁功。\n因记旱云占晻濭，更愁霖雨望曈眬。\n田苗粒粒祈禳裏，民命丝丝嘆恨中。\n忧国愿丰虽我志，更须人事与天通。",
        "dynasty": "宋",
        "collection_info": null
    },
    {
        "title": "安总领生日  其一",
        "author": "魏了翁",
        "content": "犹记僊翁护玉关，版图半壁手提还。\n每惊荡潏风波后，多谢经纶父子间。\n元是烂柯观已熟，故应当局祇如閒。\n几人钱谷鞭中老，双鬓何曾点一斑。",
        "dynasty": "宋",
        "collection_info": null
    },
    {
        "title": "安总领生日  其二",
        "author": "魏了翁",
        "content": "祝公不作语啾啾，陛下凭公释顾忧。\n往误叵堪成铁错，后图犹可保金瓯。\n饮江共喜无胡马，屯渭悬知有木牛。\n虎也肤公康是似，愿歌江汉美宗周。",
        "dynasty": "宋",
        "collection_info": null
    },
    {
        "title": "杨尚书生日  其一",
        "author": "魏了翁",
        "content": "几许中和酿此身，秋风江上玉精神。\n性姿无忤水行地，富贵有缘花得春。\n閒处消摇欣佚老，会朝魁艾正须人。\n绝知云滃龙渊湿，莫倚晴江把钓缗。",
        "dynasty": "宋",
        "collection_info": null
    },
    {
        "title": "杨尚书生日  其二",
        "author": "魏了翁",
        "content": "三边头绪正相寻，云气模糊尚积阴。\n已喜龙荒通汉使，更须帝梦起商霖。\n功名本自于人薄，家国相关此念深。\n共指岷峨祝公寿，鬓华未听晓霜侵。",
        "dynasty": "宋",
        "collection_info": null
    },
    {
        "title": "李制置生日  其一",
        "author": "魏了翁",
        "content": "玉堂人住玉堂山，公论推排授将坛。\n朔垒令严精采异，甘泉烽息顾忧宽。\n北边旧嘆无颇牧，西贼今闻有范韩。\n夏屋不知几崇广，唤回春燕下林端。",
        "dynasty": "宋",
        "collection_info": null
    },
    {
        "title": "李制置生日  其二",
        "author": "魏了翁",
        "content": "披荆重立小朝廷，风递南熏入扇巾。\n大势已冯天祚宋，中兴更頼岳生申。\n扶持命脉还吾蜀，消息精神运此身。\n人愿武公归入相，我祈河内且留恂。",
        "dynasty": "宋",
        "collection_info": null
    },
    {
        "title": "魏茶马生日  其一",
        "author": "魏了翁",
        "content": "南渡波流荡潏中，绍兴御史最清忠。\n和戎二字排时论，用世诸孙尚祖风。\n弹压峡江羣啸静，指麾边市虏资空。\n盛心未必荣三锡，且喜朝廷答有功。",
        "dynasty": "宋",
        "collection_info": null
    },
    {
        "title": "魏茶马生日  其二",
        "author": "魏了翁",
        "content": "浪夸京洛渐尘清，局面今翻第几枰。\n须倚玉龙擎重任，暂依金马作长城。\n时人共记维寅度，阳画元从建亥生。\n试向后天推八八，吾宗卜数万为盈。",
        "dynasty": "宋",
        "collection_info": null
    },
    {
        "title": "遂宁家知府生日  其一",
        "author": "魏了翁",
        "content": "玉堂元不閟英灵，地主还从此地生。\n千里楼高人独立，九宗山峙月双清。\n洋洋水薤临民意，猎猎霜林战叶声。\n如许高情谁与拟，玉梅枝外看参横。",
        "dynasty": "宋",
        "collection_info": null
    },
    {
        "title": "遂宁家知府生日  其二",
        "author": "魏了翁",
        "content": "相去无多五日间，两家牛酒贺生贤。\n二阳引类临爻长，三寿为朋泰茹连。\n析木旁瞻星两两，大椿遥祝岁千千。\n相期协力亨屯难，未听丝丝鬓髮宣。",
        "dynasty": "宋",
        "collection_info": null
    },
    {
        "title": "潼川路施运判生日  其一",
        "author": "魏了翁",
        "content": "家声烨烨自干淳，王谢门中着此身。\n金碧池边金碧使，玉山台上玉山人。\n都将奕叶芝兰味，散作羣州桃李春。\n应记西陵分首后，枯棋一局几回新。",
        "dynasty": "宋",
        "collection_info": null
    },
    {
        "title": "潼川路施运判生日  其二",
        "author": "魏了翁",
        "content": "朔吹饕寒凝不禁，地雷应合战羣阴。\n悠悠未快功名手，渺渺谁觇造物心。\n三寿作朋刚已復，二阳初动卦为临。\n经纶及此身强健，插颔青丝雪未侵。",
        "dynasty": "宋",
        "collection_info": null
    },
    {
        "title": "泸贡士二十人端平元年手书增郡国贡士员泸增二人是岁贡于东西路转运司者各二人以五月庚戌合寮吏宴于郡之正牙歌鹿鸣以遣之  其一",
        "author": "魏了翁",
        "content": "皎日中天万国明，恢恢贤路庆端平。\n月正元日下书诏，二十六人登姓名。\n西泽射陈狸首节，东廉歌奏鹿鸣声。\n谬侯何幸身为驾，要示周行玉女成。",
        "dynasty": "宋",
        "collection_info": null
    },
    {
        "title": "泸贡士二十人端平元年手书增郡国贡士员泸增二人是岁贡于东西路转运司者各二人以五月庚戌合寮吏宴于郡之正牙歌鹿鸣以遣之  其二",
        "author": "魏了翁",
        "content": "天地中间着此身，合将位育入经纶。\n阴阳固自生成我，爵禄安能富贵人。\n利欲当权心退舍，诐淫得路俗迷津。\n诸君自此腾骧去，愿以先知觉此民。",
        "dynasty": "宋",
        "collection_info": null
    },
    {
        "title": "送李季允赴召  其一",
        "author": "魏了翁",
        "content": "拥马懽呼夹道迎，诏书洛社起耆英。\n史筵载笔联翁季，政路题名接弟兄。\n新政期公皆一律，故交惟我得忘情。\n正邦须自明伦始，要仗公开万世程。",
        "dynasty": "宋",
        "collection_info": null
    },
    {
        "title": "送李季允赴召  其二",
        "author": "魏了翁",
        "content": "一倾鼎否一番新，但见新人笑故人。\n元佑至今迭更化，崇宁以后几权臣。\n曾趋嘉定改元诏，又贺端平第一春。\n长把人才留一半，今年新是去年陈。",
        "dynasty": "宋",
        "collection_info": null
    },
    {
        "title": "送李季允赴召  其三",
        "author": "魏了翁",
        "content": "是是非非各有心，以同为爱异为憎。\n誓殽秦穆旋修怨，在莒齐威卒震矜。\n事急求言常易入，位高从谏最难能。\n愿公一破从前陋，万里无云皎日升。",
        "dynasty": "宋",
        "collection_info": null
    },
    {
        "title": "李尚书被召过泸临发之日官吏以行香日分追送不及明日尚书自合江诘后期次韵以谢",
        "author": "魏了翁",
        "content": "黄鸡喔喔丑前催，拟效张侯夜半来。\n残梦方随僧梵去，挐音已听客帆开。\n江皋望极空留恨，陛下忧深正急才。\n已赋明伦相赠勉，更思桃李及时栽。",
        "dynasty": "宋",
        "collection_info": null
    },
    {
        "title": "题外舅提刑杨大夫墓",
        "author": "魏了翁",
        "content": "追思初摄大夫车，得助堂前见舅姑。\n三十三年归梦枕，一生一死隔黄垆。\n时危剩着人间我，境换遥怜向者吾。\n伯也叔兮今已矣，誓偕仲季勉终图。",
        "dynasty": "宋",
        "collection_info": null
    },
    {
        "title": "嘉泰二年题资州醮坛山星斗阁至是同王资州贾大安杨季持诸公登山用前韵  其一",
        "author": "魏了翁",
        "content": "三十三年去復还，笋将重踏旧江山。\n青衿朋友子当户，绿帻奚臧霜半鬟。\n赢得光阴归鬓裏，悔将声誉落人间。\n圣门事业无穷已，只问君王觅退閒。",
        "dynasty": "宋",
        "collection_info": null
    },
    {
        "title": "嘉泰二年题资州醮坛山星斗阁至是同王资州贾大安杨季持诸公登山用前韵  其二",
        "author": "魏了翁",
        "content": "天磨团团任往还，莫将止处认兼山。\n水归寒谷敛秋练，木落前峰明晓鬟。\n天度已归参井后，日行又值斗箕间。\n若知此处真消息，血气浮名总是閒。",
        "dynasty": "宋",
        "collection_info": null
    },
    {
        "title": "制置丁少卿生日  其一",
        "author": "魏了翁",
        "content": "皜皜陵霄独鹤飞，九芙蓉裏烂生辉。\n青阳少府旧弓冶，白石先生新杼机。\n阅尽世纷磨不磷，听渠公论是邪非。\n恭惟陛下方亲政，小却犹应伴紫薇。",
        "dynasty": "宋",
        "collection_info": null
    },
    {
        "title": "制置丁少卿生日  其二",
        "author": "魏了翁",
        "content": "蜀道今行第几回，天西玉帐又宏开。\n鹤归华表人如旧，龟放长河独再来。\n屈处观伸霜后菊，消中见息雪前梅。\n泸江不解西流去，引领长空酌斗魁。",
        "dynasty": "宋",
        "collection_info": null
    },
    {
        "title": "次韵丁制置远迎三绝  其一",
        "author": "魏了翁",
        "content": "锦里论交三十年，浮筠大玉透中边。\n投荒已作无期别，梦觉依然堕我前。",
        "dynasty": "宋",
        "collection_info": null
    },
    {
        "title": "次韵丁制置远迎三绝  其二",
        "author": "魏了翁",
        "content": "乔松挺挺百年期，霜雪无端顿繫之。\n一点阳和消不断，春风又长岁寒枝。",
        "dynasty": "宋",
        "collection_info": null
    },
    {
        "title": "次韵丁制置远迎三绝  其三",
        "author": "魏了翁",
        "content": "溪瘴蛮烟隔市朝，十年山径长蒿茅。\n好风吹送知时雨，生意洋洋大国郊。",
        "dynasty": "宋",
        "collection_info": null
    },
    {
        "title": "寄题李季衡东楼",
        "author": "魏了翁",
        "content": "前年呼舫下玻瓈，突兀新楼闯目围。\n鴈影已随流水去，鹤归空感昔人非。\n曩游历历梦中似，往事茫茫知者稀。\n幸有季衡风味肖，何当倚槛语朝晖。",
        "dynasty": "宋",
        "collection_info": null
    },
    {
        "title": "题王巴州传经楼",
        "author": "魏了翁",
        "content": "牣庋充厨书满家，到无言处柰书何。\n六经文字未曾有，三代圣贤如许多。\n直自语言空布满，却嗟人物转消磨。\n有来订古谈经者，试把斯言为切磋。",
        "dynasty": "宋",
        "collection_info": null
    },
    {
        "title": "恭和闻喜宴御制",
        "author": "魏了翁",
        "content": "祖宗德泽被生民，列服山川各效神。\n几见高冈鸣凤集，又看层浪化鱼新。\n升歌幸听三章雅，佩印行纡五两纶。\n圣世宾贤如此厚，致君忍负不赀身。",
        "dynasty": "宋",
        "collection_info": null
    },
    {
        "title": "题余氏聚远楼",
        "author": "魏了翁",
        "content": "若向天机识得亲，是间看不尽青春。\n须知聚远惟方寸，说与楼前望眼人。",
        "dynasty": "宋",
        "collection_info": null
    },
    {
        "title": "将作监栽竹徐直翁清叟俾予书植贤亭三大字以诗见贻  其一",
        "author": "魏了翁",
        "content": "烈日严霜恣挟持，孤标荦荦肯随时。\n笑看世上閒桃李，一夕狂风失令姿。",
        "dynasty": "宋",
        "collection_info": null
    },
    {
        "title": "将作监栽竹徐直翁清叟俾予书植贤亭三大字以诗见贻  其二",
        "author": "魏了翁",
        "content": "气端解使四时青，万物雕零独典刑。\n严子高风扶汉鼎，包胥劲节撼秦庭。",
        "dynasty": "宋",
        "collection_info": null
    },
    {
        "title": "将作监栽竹徐直翁清叟俾予书植贤亭三大字以诗见贻  其三",
        "author": "魏了翁",
        "content": "客梦时时遶故山，梦余砉见玉孱颜。\n徐公本自无通介，自是时人醉眼斑。",
        "dynasty": "宋",
        "collection_info": null
    },
    {
        "title": "夜直玉堂  其一",
        "author": "魏了翁",
        "content": "金銮坡上疏开边，梦也非与三十年。\n世事烟埃缘手尽，正邪二字在遗编。",
        "dynasty": "宋",
        "collection_info": null
    },
    {
        "title": "夜直玉堂  其二",
        "author": "魏了翁",
        "content": "金羁玉勒锦笼鞯，重上銮坡鬓欲宣。\n自喜晨趋无媿色，更忻夜直得安眠。",
        "dynasty": "宋",
        "collection_info": null
    },
    {
        "title": "四月癸巳发浔阳馆过濂溪饭于杏溪愒清虚庵宿太平宫  其一",
        "author": "魏了翁",
        "content": "旌旗阴裏盛传呼，春梦纔醒一事无。\n草草山肴话朋友，依然白鹤故时吾。",
        "dynasty": "宋",
        "collection_info": null
    },
    {
        "title": "四月癸巳发浔阳馆过濂溪饭于杏溪愒清虚庵宿太平宫  其二",
        "author": "魏了翁",
        "content": "多少濂溪生并时，两程夫子咏而归。\n须知宇宙何曾隠，鱼自川游鸟自飞。",
        "dynasty": "宋",
        "collection_info": null
    },
    {
        "title": "四月癸巳发浔阳馆过濂溪饭于杏溪愒清虚庵宿太平宫  其三",
        "author": "魏了翁",
        "content": "欲识真人千古心，疗饥独有杏成林。\n岂无世上閒桃李，要使人从实行寻。",
        "dynasty": "宋",
        "collection_info": null
    },
    {
        "title": "四月癸巳发浔阳馆过濂溪饭于杏溪愒清虚庵宿太平宫  其四",
        "author": "魏了翁",
        "content": "步自清虚过上宫，千言万论总谈空。\n拟将一语随人后，尝与心谋不肯同。",
        "dynasty": "宋",
        "collection_info": null
    },
    {
        "title": "四月癸巳发浔阳馆过濂溪饭于杏溪愒清虚庵宿太平宫  其五",
        "author": "魏了翁",
        "content": "又过前溪访梵宫，人言此与老庄同。\n是同是异谁知得，拟问山前无极翁。",
        "dynasty": "宋",
        "collection_info": null
    },
    {
        "title": "丙申携客自康王观东北行十里观谷帘泉  其一",
        "author": "魏了翁",
        "content": "正喜昔闻今见之，泉称第一更何疑。\n此心好乐先为主，但见忠谋皆我欺。",
        "dynasty": "宋",
        "collection_info": null
    },
    {
        "title": "丙申携客自康王观东北行十里观谷帘泉  其二",
        "author": "魏了翁",
        "content": "笋将轧轧度岩隈，乱涧穿空去復回。\n方识人间真毁誉，只缘亲到地头来。",
        "dynasty": "宋",
        "collection_info": null
    },
    {
        "title": "题归宗寺",
        "author": "魏了翁",
        "content": "愦愦深源与会稽，识时惟有一羲之。\n千年误作能书看，谩说鹅池与墨池。",
        "dynasty": "宋",
        "collection_info": null
    },
    {
        "title": "青玉峡",
        "author": "魏了翁",
        "content": "一派泉声万古悬，观澜叹逝意悠然。\n须知大化无穷已，莫赋银河落九天。",
        "dynasty": "宋",
        "collection_info": null
    },
    {
        "title": "万杉寺",
        "author": "魏了翁",
        "content": "万杉深处着僧庐，中有昭陵飞帛书。\n想象承平心似醉，小亭竚立看跳珠。",
        "dynasty": "宋",
        "collection_info": null
    },
    {
        "title": "三峡桥",
        "author": "魏了翁",
        "content": "英云皓雨泻明蠲，题作人间第六泉。\n拟把谷帘从黜降，却将此水为超迁。",
        "dynasty": "宋",
        "collection_info": null
    },
    {
        "title": "任宜人挽诗",
        "author": "魏了翁",
        "content": "家声门九戟，庭秀树三株。\n阃范闲金燧，林风莹玉壶。\n未经亲绛幔，何遽作黄垆。\n凝睇两竿竹，醇情一束刍。",
        "dynasty": "宋",
        "collection_info": null
    },
    {
        "title": "支大监挽诗",
        "author": "魏了翁",
        "content": "四海李南纪，蚤从山斗韩。\n耻担兵部米，宁着大夫冠。\n人舐黄金笔，天颁白玉棺。\n平生一厚字，千古薄夫宽。",
        "dynasty": "宋",
        "collection_info": null
    },
    {
        "title": "嘉兴张寺丞挽诗",
        "author": "魏了翁",
        "content": "壮气凛横秋，如何老作州。\n有儿官左墄，无地办菟裘。\n木落湖阴暝，书沈塞外秋。\n佳城千古恨，树静晚风遒。",
        "dynasty": "宋",
        "collection_info": null
    },
    {
        "title": "韩主簿挽诗",
        "author": "魏了翁",
        "content": "当年门列三株树，马足骎骎桐木韩。\n谁谓平生萤雪事，姳名盘古榜中看。\n不趋益守杜国辅，醉伴邻翁王庆源。\n一代风流盖棺了，空余翁仲惨青原。",
        "dynasty": "宋",
        "collection_info": null
    },
    {
        "title": "冯校书挽诗",
        "author": "魏了翁",
        "content": "高志峥嵘局九州，直从人表着先筹。\n青囊书在鬼神泣，黄绢辞高冰雪羞。\n槐里但知矜折角，兰台无復问长头。\n玉棺夜入青云去，山是人非白鹤愁。",
        "dynasty": "宋",
        "collection_info": null
    },
    {
        "title": "丹棱杨子金挽诗",
        "author": "魏了翁",
        "content": "气象古君子，渊源朝大夫。\n里门车下泽，客舍马青刍。\n霜柏寒逾劲，庭荆老不枯。\n只愁儿返哺，不及见飞乌。",
        "dynasty": "宋",
        "collection_info": null
    },
    {
        "title": "杨经母范氏挽诗",
        "author": "魏了翁",
        "content": "大父生逢世，严君死守城。\n尊章全急义，娣姒得贤名。\n夫子行无玷，男儿学有成。\n典刑今已矣，风雨送红旌。",
        "dynasty": "宋",
        "collection_info": null
    },
    {
        "title": "于眉州挽诗  其一",
        "author": "魏了翁",
        "content": "士为谋身蛇有足，人于嚣讼鼠无牙。\n狱书一落于公手，不识从来豪大家。",
        "dynasty": "宋",
        "collection_info": null
    },
    {
        "title": "于眉州挽诗  其二",
        "author": "魏了翁",
        "content": "南浦冬阴翻手雨，湓江春涨打头风。\n乖逢命耳吾何戚，赢得三州桃李丛。",
        "dynasty": "宋",
        "collection_info": null
    },
    {
        "title": "于眉州挽诗  其三",
        "author": "魏了翁",
        "content": "老鴈长云横蜀道，归鸦落日倚江城。\n摩挲少日生祠记，忍听虞歌薤露声。",
        "dynasty": "宋",
        "collection_info": null
    },
    {
        "title": "赐冠帔杨氏挽诗  其一",
        "author": "魏了翁",
        "content": "宾筵笾秩秩，宗室被祁祁。\n琴瑟鷄鸣御，山河象服宜。\n六珈不偕老，两髧誓维仪。\n一代贤公子，堂堂锁繐帷。",
        "dynasty": "宋",
        "collection_info": null
    },
    {
        "title": "赐冠帔杨氏挽诗  其二",
        "author": "魏了翁",
        "content": "严霜六月降，老干四时春。\n事阅三朝旧，年开九秩新。\n母孙相与命，辈行独斯人。\n蹇我幽忧久，伤心倍等伦。",
        "dynasty": "宋",
        "collection_info": null
    },
    {
        "title": "李参政夫人张氏挽诗  其一",
        "author": "魏了翁",
        "content": "涧溪苹采采，夙夜被祁祁。\n琴瑟鷄鸣御，山河象服宜。\n西悲零雨日，南望殷雷时。\n彤管今犹美，归荑不及贻。",
        "dynasty": "宋",
        "collection_info": null
    },
    {
        "title": "李参政夫人张氏挽诗  其二",
        "author": "魏了翁",
        "content": "衔命龙荒日，危机呼吸閒。\n内言知勉正，时事迄多难。\n误国头颅去，和戎使节还。\n至今为厉梗，抚事不胜潸。",
        "dynasty": "宋",
        "collection_info": null
    },
    {
        "title": "王宝谟挽诗  其一",
        "author": "魏了翁",
        "content": "宁怀会稽绶，不遗帝城书。\n仕止四千石，年开八秩初。\n倾囷除旱魃，防岸免民鱼。\n欲识恩田广，衔哀到小胥。",
        "dynasty": "宋",
        "collection_info": null
    },
    {
        "title": "王宝谟挽诗  其二",
        "author": "魏了翁",
        "content": "泸江鲛夜泣，柳庙鹤秋飞。\n零露伤兰颖，凄风撼王徽。\n焄蒿恍兮惚，精爽是邪非。\n岂必存亡问，吾知全以归。",
        "dynasty": "宋",
        "collection_info": null
    },
    {
        "title": "王宝谟挽诗  其三",
        "author": "魏了翁",
        "content": "昔我仕龟城，犹能友宁馨。\n记曾𣂏别酒，俄遽隔泉扃。\n顷刻成三世，凄凉隔九龄。\n魂兮谁与作，吾友许公铭。",
        "dynasty": "宋",
        "collection_info": null
    },
    {
        "title": "郭宣教挽诗",
        "author": "魏了翁",
        "content": "趋义古君子，辞荣真丈夫。\n里门车下泽，子舍骑传呼。\n霜柏寒逾劲，庭荆老不枯。\n典刑今已矣，宰木嘆羣乌。",
        "dynasty": "宋",
        "collection_info": null
    },
    {
        "title": "蟠鳌孙通直挽诗",
        "author": "魏了翁",
        "content": "趋义古君子，辞荣真丈夫。\n泽车款段马，古锦小奚奴。\n老树檠苍干，修庭拥碧梧。\n发潜无巨笔，斜月照龟趺。",
        "dynasty": "宋",
        "collection_info": null
    },
    {
        "title": "何府君挽诗  其一",
        "author": "魏了翁",
        "content": "林泉间富贵，缣素老功夫。\n古树檠苍干，修庭拥碧梧。\n只安车下泽，不侈骑传呼。\n轧轧成都道，还家日未晡。",
        "dynasty": "宋",
        "collection_info": null
    },
    {
        "title": "何府君挽诗  其二",
        "author": "魏了翁",
        "content": "橐装随宝剑，将水过荆州。\n世事云翻手，客程风打头。\n空回剡溪棹，莫挽海山舟。\n欲报何嗟及，堂堂閟一丘。",
        "dynasty": "宋",
        "collection_info": null
    },
    {
        "title": "袁参政挽诗  其一",
        "author": "魏了翁",
        "content": "奕奕万夫望，才名四十霜。\n重来陪讲幄，三入位文昌。\n地闢南厅峻，砖重首折行。\n修途日未旰，弭节復相羊。",
        "dynasty": "宋",
        "collection_info": null
    },
    {
        "title": "袁参政挽诗  其二",
        "author": "魏了翁",
        "content": "耆旧晨星似，公胡不憗留。\n竟成青坞去，莫返赤松游。\n时事方欹枕，天年不到头。\n独余经在笥，衮衮付公侯。",
        "dynasty": "宋",
        "collection_info": null
    },
    {
        "title": "袁参政挽诗  其三",
        "author": "魏了翁",
        "content": "生世恨不蚤，庚申始识公。\n象衣垂綷䌨，长佩奏璁珑。\n幸甚蝇依骥，居然燕背鸿。\n灵輀送无路，泪洒霅溪风。",
        "dynasty": "宋",
        "collection_info": null
    },
    {
        "title": "乐府君挽诗  其一",
        "author": "魏了翁",
        "content": "缣缃迂活计，屋壁老功夫。\n月暗乌声迥，霜寒鴈影孤。\n江灵知孝子，天赋厚耆儒。\n剩馥多沾丐，于今道未臞。",
        "dynasty": "宋",
        "collection_info": null
    },
    {
        "title": "乐府君挽诗  其二",
        "author": "魏了翁",
        "content": "大雅云亡久，流风尚典刑。\n赋登司马室，诗授伯鱼庭。\n不及瞻郎罢，犹能识宁馨。\n芜辞书琬琰，敢齿蔡邕铭。",
        "dynasty": "宋",
        "collection_info": null
    },
    {
        "title": "赵广安挽诗  其一",
        "author": "魏了翁",
        "content": "蚤志周程学，期闚孔孟心。\n人知行马贵，我爱隙驹阴。\n秋树檠苍榦，霜空耸翠岑。\n一生迂事业，造物作知音。",
        "dynasty": "宋",
        "collection_info": null
    },
    {
        "title": "赵广安挽诗  其二",
        "author": "魏了翁",
        "content": "星陨南昌日，枭鸣蜀道时。\n孝诚移地轴，忠泪洒天涯。\n尽己皇它恤，求仁不復疑。\n卫公精爽在，足尉九原思。",
        "dynasty": "宋",
        "collection_info": null
    },
    {
        "title": "赵广安挽诗  其三",
        "author": "魏了翁",
        "content": "珪组曾分寄，经纶未究才。\n冥心求己事，真气养玄胎。\n月遽中河落，兰先白露摧。\n若人嗟不淑，天意谓何哉。",
        "dynasty": "宋",
        "collection_info": null
    },
    {
        "title": "谯修职挽诗",
        "author": "魏了翁",
        "content": "风高鸿影隻，秋迥鹗飞双。\n桐帽人耆耈，纶封泽骏厖。\n欧书曾肆力，古调罕同腔。\n且幸碑铭识，无从亲扣撞。",
        "dynasty": "宋",
        "collection_info": null
    },
    {
        "title": "韩少谟挽诗  其一",
        "author": "魏了翁",
        "content": "早年豪气盖区中，晚岁颓然一病翁。\n负许才华竟何事，有皇上帝岂梦梦。",
        "dynasty": "宋",
        "collection_info": null
    },
    {
        "title": "韩少谟挽诗  其二",
        "author": "魏了翁",
        "content": "据鞍新息困壶头，款段何如弟少游。\n马革裹尸吾愿足，不然肯向死前休。",
        "dynasty": "宋",
        "collection_info": null
    },
    {
        "title": "韩少谟挽诗  其三",
        "author": "魏了翁",
        "content": "镜裏孤鸾背影飞，庭前玉树向人稀。\n尚思别我成都去，忍听虞歌薤露归。",
        "dynasty": "宋",
        "collection_info": null
    },
    {
        "title": "郭孺人挽诗",
        "author": "魏了翁",
        "content": "一性根原匪自今，厥生异甚理难寻。\n因思出腹恩难称，不恤伤肤念极深。\n雷殷饥肠旋敛蛰，春温好语解移阴。\n华堂命服蕃孙子，天报还渠一片心。",
        "dynasty": "宋",
        "collection_info": null
    },
    {
        "title": "陈隠君挽诗",
        "author": "魏了翁",
        "content": "新息亡人过，关西畏己知。\n袖无漫灭刺，门鲜在亡辞。\n庭下荆三树，坟前桂一枝。\n堂堂风木恨，掩泪读邕碑。",
        "dynasty": "宋",
        "collection_info": null
    },
    {
        "title": "宇文泸州挽诗  其一",
        "author": "魏了翁",
        "content": "笃信宁违俗，质行非近名。\n室无官烛泪，庖有甑尘生。\n吏不知厮卒，家毋役叟兵。\n兹犹余事耳，彻底是真清。",
        "dynasty": "宋",
        "collection_info": null
    },
    {
        "title": "宇文泸州挽诗  其二",
        "author": "魏了翁",
        "content": "风壑昂修榦，霜空突翠峰。\n介然疑苦硬，行处独从容。\n不忝南轩嗣，奚惭北学宗。\n巫阳招不復，暧暧日高舂。",
        "dynasty": "宋",
        "collection_info": null
    },
    {
        "title": "陈总领挽诗  其一",
        "author": "魏了翁",
        "content": "士处宴安日，咸歆节谊名。\n范阳徒尔怵，河朔莽然平。\n仅识浅利害，恶知真重轻。\n开禧忠义传，吾得扈农卿。",
        "dynasty": "宋",
        "collection_info": null
    },
    {
        "title": "陈总领挽诗  其二",
        "author": "魏了翁",
        "content": "举头西日远，满扇北尘污。\n病已关心腹，吾何爱髮肤。\n变名逃越难，微服过商都。\n忽復天开霁，依然只故吾。",
        "dynasty": "宋",
        "collection_info": null
    },
    {
        "title": "陈总领挽诗  其三",
        "author": "魏了翁",
        "content": "闻诏弹冠日，颓然秃鬓翁。\n当肩百钧重，卷袂两拳空。\n既上供军最，方修给饟功。\n大钧那可问，曾不憗留公。",
        "dynasty": "宋",
        "collection_info": null
    },
    {
        "title": "潼川孙监税挽诗",
        "author": "魏了翁",
        "content": "平地九折坂，通天一片心。\n宁甘门骯脏，不与俗浮沉。\n方授纵横对，忍闻虞殡音。\n平都秋月白，精爽伴王阴。",
        "dynasty": "宋",
        "collection_info": null
    },
    {
        "title": "廖巴州挽诗",
        "author": "魏了翁",
        "content": "区区白屋一生酸，落落朱轓两鬓班。\n篆水秋成苍氏富，字江春暖玉人閒。\n二千石禄人常有，九秩年华天所悭。\n手种芝兰香满室，堂堂归去住青山。",
        "dynasty": "宋",
        "collection_info": null
    },
    {
        "title": "王处士挽诗",
        "author": "魏了翁",
        "content": "槿篱山下屋，桐帽水边村。\n遗子方寸地，传家廿四言。\n芳荪生夕秀，衰柳带秋昏。\n千古堂堂恨，青云落泪痕。",
        "dynasty": "宋",
        "collection_info": null
    },
    {
        "title": "史制干晦甫挽诗",
        "author": "魏了翁",
        "content": "菑川元自属公孙，竟策词场第一勋。\n理有是非宁挠夺，官无大小只忧勤。\n纷纷白地皆滩濑，豁豁青天亡片云。\n满腹诗书竟何用，泉台暧暧日西曛。",
        "dynasty": "宋",
        "collection_info": null
    },
    {
        "title": "崇庆通判杨君挽诗",
        "author": "魏了翁",
        "content": "长佩高冠集翠裾，华途落落仅题舆。\n官无小大皆行己，理有是非宁问渠。\n赋似长杨犹悔作，材如雄剑独藏余。\n方相掩泪催归去，遗稿空存子政书。",
        "dynasty": "宋",
        "collection_info": null
    },
    {
        "title": "罗承事挽诗",
        "author": "魏了翁",
        "content": "人为浮名若挂鈎，夫君知命独休休。\n寒乌落日风林晚，老鴈长云夜壑秋。\n宝剑装留松影裏，黄金籝在架籤头。\n便随丹旐堂堂去，宰木号寒起伏牛。",
        "dynasty": "宋",
        "collection_info": null
    },
    {
        "title": "张隆州挽诗",
        "author": "魏了翁",
        "content": "行马门阑宰胄巍，高冠长佩独委蛇。\n紫微自有申公学，太史还从从祖知。\n静嘿无非蒙力处，功夫全在不欺时。\n故家遗俗寥寥甚，忍听虞歌薤露悲。",
        "dynasty": "宋",
        "collection_info": null
    },
    {
        "title": "计处士挽诗",
        "author": "魏了翁",
        "content": "我之外王父，早岁识殷州。\n落落双蓬鬓，萧萧一天时四不出。\n人事百无忧，事业虽亡试，全归閟一丘。",
        "dynasty": "宋",
        "collection_info": null
    },
    {
        "title": "致政宋君挽诗",
        "author": "魏了翁",
        "content": "窗寒研冷一生酸，坎止流行百念宽。\n剑骑已荒江北草，简编归伴室中兰。\n孰痴孰觉从渠看，真是真非只我观。\n掩泪方相人已矣，广平遗录仅留残。",
        "dynasty": "宋",
        "collection_info": null
    },
    {
        "title": "杨隆庆挽诗",
        "author": "魏了翁",
        "content": "夜雨撼雝渠，春风载毕逋。\n畏途摇短梦，壮志束长湖。\n如此奇男子，终于朝大夫。\n鲜原千字诔，頼有少公苏。",
        "dynasty": "宋",
        "collection_info": null
    },
    {
        "title": "孙夫人挽诗",
        "author": "魏了翁",
        "content": "庄重知为女，宽和解相夫。\n母慈均众子，妇道尽皇姑。\n春日鸣抟黍，秋风撼毕逋。\n尚迟彤管笔，宿草卧龟跗。",
        "dynasty": "宋",
        "collection_info": null
    },
    {
        "title": "程节推挽诗",
        "author": "魏了翁",
        "content": "入官当是学优时，政学尤知念昨非。\n鬴实剖争真识变，宝刀佩信解知几。\n人谋是处虽同好，天理当然识者希。\n易箦遗言无一愧，死能如此庶全归。",
        "dynasty": "宋",
        "collection_info": null
    },
    {
        "title": "从事郎致仕史挽诗",
        "author": "魏了翁",
        "content": "人为浮名若挂钩，夫君知命独休休。\n东都门外蚤辞禄，西岘山前不入州。\n告第书归泉壤底，满籝金在架籤头。\n当年勇退称三老，此老胡宁不憗留。",
        "dynasty": "宋",
        "collection_info": null
    },
    {
        "title": "雅州教授杜君挽诗",
        "author": "魏了翁",
        "content": "衣冠不但数城南，百世诗书味孔甘。\n夜半辞金知畏四，璞中有玉刖宁三。\n宦情本与秋俱薄，旅梦每惊春未酣。\n已矣参军谁喜愠，一陂绿水镇涵涵。",
        "dynasty": "宋",
        "collection_info": null
    },
    {
        "title": "成都教授史君挽诗",
        "author": "魏了翁",
        "content": "槁干迂事业，讲授老功夫。\n日暮乌声急，山空鹤影孤。\n高谭霜皎洁，及物雨昭苏。\n已矣公何憾，于今道未臞。",
        "dynasty": "宋",
        "collection_info": null
    },
    {
        "title": "杨夫人挽诗",
        "author": "魏了翁",
        "content": "行应珩璜女子师，荐修苹藻大夫妻。\n礼门总是行持地，宦海元非爱欲泥。\n翚翟相传犹白凤，鹓雏可伏胜黄鸡。\n柳州念妹嗟何及，令德章章银笔题。",
        "dynasty": "宋",
        "collection_info": null
    },
    {
        "title": "杨修撰挽诗  其一",
        "author": "魏了翁",
        "content": "早辞天子诏，晚挂大夫车。\n文雅三朝旧，风流二祖余。\n眼前甲乙石，胸次丙丁书。\n自古谁无死，前休得似渠。",
        "dynasty": "宋",
        "collection_info": null
    },
    {
        "title": "杨修撰挽诗  其二",
        "author": "魏了翁",
        "content": "东都方枕奠，方镇尚根盘。\n不得裴中立，谁承田季安。\n威棱行阃外，声绩在朝端。\n犹使江阳隶，闻风亦胆寒。",
        "dynasty": "宋",
        "collection_info": null
    },
    {
        "title": "杨修撰挽诗  其三",
        "author": "魏了翁",
        "content": "玉树擎双榦，灵椿老一株。\n林泉閒富贵，屋漏静功夫。\n靖节自为传，耆英还有图。\n碑材徒镇石，此墓不须谀。",
        "dynasty": "宋",
        "collection_info": null
    },
    {
        "title": "宇文枢密挽诗  其一",
        "author": "魏了翁",
        "content": "人物眇然甚，天胡不憗公。\n北风鸣槭槭，西火乱蓬蓬。\n襄鄂谁专阃，江淮孰总戎。\n是应当馈嘆，曩日镇江功。",
        "dynasty": "宋",
        "collection_info": null
    },
    {
        "title": "宇文枢密挽诗  其二",
        "author": "魏了翁",
        "content": "夷考公言行，真成肃愍孙。\n星枢绳懿武，月殿媲隆恩。\n契阔成三世，凄凉隔九原。\n壮夫襟上泪，併为两师垣。",
        "dynasty": "宋",
        "collection_info": null
    },
    {
        "title": "唐昌文挽诗",
        "author": "魏了翁",
        "content": "重葩殗叶露华浓，不忝家声得似公。\n休息生灵牙颊裏，转移事变笑谭中。\n却将仕宦四千石，换取宽閒五百弓。\n岁路今归仙寿里，春来原上纸钱风。",
        "dynasty": "宋",
        "collection_info": null
    },
    {
        "title": "通直郎史君挽诗",
        "author": "魏了翁",
        "content": "亹亹南陔意，孜孜北学宗。\n片言销巧诋，三语剧崇墉。\n正喜云随步，俄惊日下舂。\n楼前半轮月，依旧挂长松。",
        "dynasty": "宋",
        "collection_info": null
    },
    {
        "title": "刘少监挽诗  其一",
        "author": "魏了翁",
        "content": "端重嗤浮俗，深沈烛事几。\n上天陪将相，宥地赞枢机。\n辰告言犹在，朝回事已非。\n空贻郎罢嘆，不见子行归。",
        "dynasty": "宋",
        "collection_info": null
    },
    {
        "title": "刘少监挽诗  其二",
        "author": "魏了翁",
        "content": "天子龙飞日，东征与子同。\n俄将满舡月，换却打头风。\n志尚观其始，规模识所终。\n人才眇然甚，胡不憗遗公。",
        "dynasty": "宋",
        "collection_info": null
    },
    {
        "title": "游监丞挽诗  其一",
        "author": "魏了翁",
        "content": "论激回天力，身开夹日勋。\n危言起平勃，姦胆落伾文。\n泪洒衡山月，神凄蜀岭云。\n若微刘柱史，千古閟清芬。",
        "dynasty": "宋",
        "collection_info": null
    },
    {
        "title": "游监丞挽诗  其二",
        "author": "魏了翁",
        "content": "冰至人犹玩，波颓力不支。\n摇摇路旁梗，炯炯日中葵。\n学道长身健，忧时两鬓丝。\n竟摇天老眼，畀以宁馨儿。",
        "dynasty": "宋",
        "collection_info": null
    },
    {
        "title": "张运判之母吕宜人挽诗  其一",
        "author": "魏了翁",
        "content": "昔在伤皇辟，子行犹不归。\n嫠居言有则，丧事礼无违。\n轲母三迁教，莱儿七十衣。\n至今霜月夜，松竹带芳徽。",
        "dynasty": "宋",
        "collection_info": null
    },
    {
        "title": "张运判之母吕宜人挽诗  其二",
        "author": "魏了翁",
        "content": "锦乡閒日月，象服俨山河。\n富贵吾无羡，平反尔几何。\n相依在岁晚，不竞得天多。\n欲报无终极，悲风振蓼莪。",
        "dynasty": "宋",
        "collection_info": null
    },
    {
        "title": "高承事挽诗",
        "author": "魏了翁",
        "content": "长身拘矮屋，雅志压华颠。\n已矣宁非命，猗其尚有传。\n饱餐广文饭，不击陆侯鲜。\n惜也文明县，耆英欠此贤。",
        "dynasty": "宋",
        "collection_info": null
    },
    {
        "title": "家涪陵挽诗",
        "author": "魏了翁",
        "content": "闻风唐御史，得意古周官。\n治郡当如霸，閒居略似潘。\n慈庭春后寂，书幌夜深寒。\n漫有一区宅，传家地自宽。",
        "dynasty": "宋",
        "collection_info": null
    },
    {
        "title": "罗监庙挽诗",
        "author": "魏了翁",
        "content": "春风擢擢秀阶庭，岁晚悠然物外身。\n不把簪缨伤野趣，肯迂剑骑拂天真。\n种成坟上一枝桂，空老堂前百岁椿。\n乡里善人今已矣，龙门送客一酸辛。",
        "dynasty": "宋",
        "collection_info": null
    },
    {
        "title": "马少卿挽诗",
        "author": "魏了翁",
        "content": "重葩殗叶露华浓，不忝家声得似公。\n言行端和今世楷，貌心醇质古人风。\n直将趋走二三节，换取宽閒五百弓。\n如此名卿缘手尽，同时更送竹溪翁。",
        "dynasty": "宋",
        "collection_info": null
    },
    {
        "title": "费参政挽诗  其一",
        "author": "魏了翁",
        "content": "鼎鼐谁无宅，人间昼锦难。\n秋风三径老，夜雨两峰寒。\n有志时看剑，无心晚据鞍。\n行藏付千载，反覆要人看。",
        "dynasty": "宋",
        "collection_info": null
    },
    {
        "title": "费参政挽诗  其二",
        "author": "魏了翁",
        "content": "党论危疑日，几微细补缝。\n平舟行浪稳，暖气拆冰融。\n风雨千閒屋，酸咸一鼎饔。\n人才关国本，谁念昔培封。",
        "dynasty": "宋",
        "collection_info": null
    },
    {
        "title": "费参政挽诗  其三",
        "author": "魏了翁",
        "content": "曲突有危虑，扣阍无隠情。\n挥戈羣啄害，断鞅一精诚。\n斩错终何补，征辽祸已成。\n惟公独知我，劝主不言兵。",
        "dynasty": "宋",
        "collection_info": null
    },
    {
        "title": "虞万州妻赵安人挽诗  其一",
        "author": "魏了翁",
        "content": "妇言加妇德，公子嫁公孙。\n澹泊于心慊，纷华入耳烦。\n晋秦称匹国，韩姞烂盈门。\n乃与其夫子，十年江上村。",
        "dynasty": "宋",
        "collection_info": null
    },
    {
        "title": "虞万州妻赵安人挽诗  其二",
        "author": "魏了翁",
        "content": "江上有何乐，萧然吾亦忘。\n午眠春寂历，晚步水沧浪。\n倦去推门入，忺来索酒尝。\n清风那復见，江阔莫云长。",
        "dynasty": "宋",
        "collection_info": null
    },
    {
        "title": "樊仲恂母太硕人李氏挽诗",
        "author": "魏了翁",
        "content": "梁君遯世偕妻孟，崔母祈天为妇唐。\n身是六朝人物旧，眼看三世子孙昌。\n人知翕翕味方隽，谁识耽耽意最长。\n犹恨年龄不满百，仅成三万五千场。",
        "dynasty": "宋",
        "collection_info": null
    },
    {
        "title": "范圣问之母孺人史氏挽诗",
        "author": "魏了翁",
        "content": "是中无一物，快活不容言。\n以此行州里，留之遗子孙。\n寒泉鸿鴈影，落日凤皇原。\n三復幽堂志，夫人不死存。",
        "dynasty": "宋",
        "collection_info": null
    },
    {
        "title": "江州司马安君挽诗",
        "author": "魏了翁",
        "content": "当年风雨脊令原，共挈凶颅奏凯旋。\n弄破峨眉山月影，慵移湓浦荻花舡。\n浮云都似梦中觉，妙句犹于身后传。\n肠断美人湘水隔，凭鸿寄泪识新阡。",
        "dynasty": "宋",
        "collection_info": null
    },
    {
        "title": "李怀安挽诗",
        "author": "魏了翁",
        "content": "乡邑頼蓍龟，天胡不憗遗。\n与人交乐易，处世事平夷。\n甚矣古常者，伤哉今已而。\n抚时怀牧守，忍泪读刘碑。",
        "dynasty": "宋",
        "collection_info": null
    },
    {
        "title": "张隠君挽诗",
        "author": "魏了翁",
        "content": "触事无非学，非儒果误身。\n体中识天地，笔底定君臣。\n安乐堂前月，希夷枕上春。\n是应家有子，不止活千人。",
        "dynasty": "宋",
        "collection_info": null
    },
    {
        "title": "临邛张夫人之葬某既先事为之识竁今日月有时而某俨在衰绖义不获往弔又不能为文以侑虞殡命儿冲代赋",
        "author": "魏了翁",
        "content": "殗叶重葩两大门，只凭道义世昏姻。\n养成气质槐为芷，发见仪容竹有筠。\n自是子能为国士，何须女必嫁官人。\n世衰俗薄昏成市，三復碑铭愤满巾。",
        "dynasty": "宋",
        "collection_info": null
    },
    {
        "title": "黄夫人之葬某新有丧不得为文以侑虞殡命儿冲代赋",
        "author": "魏了翁",
        "content": "夫人心事与天谋，钱镈功夫岁晚收。\n秸鞠声中春满羽，毕逋枝裏月横秋。\n将雏欲上空回首，食蔗才甘不到头。\n况是我翁方念母，两乡风雨一般愁。",
        "dynasty": "宋",
        "collection_info": null
    },
    {
        "title": "成都杜五一府君之葬某新有丧不得为文以侑虞殡命儿冲代赋",
        "author": "魏了翁",
        "content": "尚记维川死，今年又哭公。\n琴声辞夜月，书叶卧春风。\n儿女数行泪，亲朋十九空。\n我翁方念母，忍泪课儿冲。",
        "dynasty": "宋",
        "collection_info": null
    },
    {
        "title": "吴府君挽诗",
        "author": "魏了翁",
        "content": "人夸駡贼与尊君，我看闲家与事兄。\n更识为人谋质实，便知处己事分明。\n夜窗残梦鸾离照，风壑哀号乌失声。\n从此长宁乡下路，两山明月一般情。",
        "dynasty": "宋",
        "collection_info": null
    },
    {
        "title": "史宜人挽诗",
        "author": "魏了翁",
        "content": "勉夫惟有义，为舅可无生。\n不是多闻识，那知真重轻。\n子从观处化，身在吉中行。\n况復无余憾，堂封勒蔡铭。",
        "dynasty": "宋",
        "collection_info": null
    },
    {
        "title": "家承事挽诗",
        "author": "魏了翁",
        "content": "昆火玉孚尹，乔松冬夏青。\n尘沙吹海立，风月半窗醒。\n适意问芒屩，无心待屏星。\n风流那復见，食报在宁馨。",
        "dynasty": "宋",
        "collection_info": null
    },
    {
        "title": "史致政挽诗",
        "author": "魏了翁",
        "content": "口道先生易，躬行君子难。\n浮荣残梦觉，活计一般酸。\n日晚乌声急，风高鴈影寒。\n行藏付千载，反覆要人看。",
        "dynasty": "宋",
        "collection_info": null
    },
    {
        "title": "王宜人挽诗",
        "author": "魏了翁",
        "content": "门谱谁夸郡姓强，是家元自孝廉郎。\n长来但识诗书贵，老去不知簪珥香。\n吏部生涯缾裏粟，夫人宗事橐中装。\n他年点检挈庵稿，宁愧欧公志薛杨。",
        "dynasty": "宋",
        "collection_info": null
    },
    {
        "title": "李德迈挽诗",
        "author": "魏了翁",
        "content": "鸣嘤出谷邈难亲，断鴈辞行不可羣。\n论事期期箝在口，逢人頟頟齿穿龈。\n干坤许阔犹有碍，风雨满前如不闻。\n肠断天津邵夫子，东篱掩泪立孤云。",
        "dynasty": "宋",
        "collection_info": null
    },
    {
        "title": "知崇庆府致政何君挽诗  其一",
        "author": "魏了翁",
        "content": "外监名父子，元方难弟兄。\n鹤空黄壤梦，鴈续紫霄声。\n山远玉无胫，春多天有情。\n至今溪上月，犹傍碧梧明。",
        "dynasty": "宋",
        "collection_info": null
    },
    {
        "title": "知崇庆府致政何君挽诗  其二",
        "author": "魏了翁",
        "content": "不把英雄彀，移为仕进媒。\n邑獒群怪吠，竈婢亦惊猜。\n且效功成退，宁须兴尽回。\n芸芸终有谢，赢得早归来。",
        "dynasty": "宋",
        "collection_info": null
    },
    {
        "title": "任重庆挽诗",
        "author": "魏了翁",
        "content": "诸任方衮衮，惜也大任君。\n曲突人谁信，扣阍天不闻。\n胆随豪满干，齿为愤穿龈。\n莫挽泉台恨，周箫咽涧云。",
        "dynasty": "宋",
        "collection_info": null
    },
    {
        "title": "前利路运判冲佑李君挽诗  其一",
        "author": "魏了翁",
        "content": "笃谨宁违俗，清淳不近名。\n几多岐上泣，独自吉中行。\n岁晚露沾草，山空霜满荆。\n南溪后月夜，的的为谁明。",
        "dynasty": "宋",
        "collection_info": null
    },
    {
        "title": "前利路运判冲佑李君挽诗  其二",
        "author": "魏了翁",
        "content": "从橐心知旧，枢庭肺腑亲。\n不从呼尔食，宁独曳其轮。\n吴子杰魁士，黄公忠荩臣。\n所知非所厚，亦足验为人。",
        "dynasty": "宋",
        "collection_info": null
    },
    {
        "title": "杨仲远挽诗",
        "author": "魏了翁",
        "content": "属我铭先竁，元符事益光。\n十年黄壤梦，再世短松岗。\n楼外焄蒿集，阁前名节香。\n吴钩无处挂，刍束寄诸郎。",
        "dynasty": "宋",
        "collection_info": null
    },
    {
        "title": "程隠君挽诗",
        "author": "魏了翁",
        "content": "岁凶缾粟罄，屋破褚衣单。\n地寂鸟乌乐，天高鸿鴈寒。\n坟前晚生桂，露下草摧兰。\n只把存耕处，令人反覆看。",
        "dynasty": "宋",
        "collection_info": null
    },
    {
        "title": "通直致政姚君挽诗",
        "author": "魏了翁",
        "content": "一生官偪仄，几处狱平反。\n夜雨滴归思，凯风唳泪痕。\n竟令驹入梦，莫尽桂销冤。\n点检慈恩旧，秋空几断魂。",
        "dynasty": "宋",
        "collection_info": null
    },
    {
        "title": "乐隠君挽诗",
        "author": "魏了翁",
        "content": "人畸天则偶，俗隘我常优。\n谩道蚿怜鼈，终成鹊避鸠。\n蹇馿花露晓，孤鴈稻云秋。\n想见招魂曲，人人说少游。",
        "dynasty": "宋",
        "collection_info": null
    },
    {
        "title": "许侍郎挽诗  其一",
        "author": "魏了翁",
        "content": "杏园春接袂，蓬省夜分灯。\n权相不吾以，贵人惟子憎。\n虽云殊爵位，均不愧交朋。\n顾影追前事，悠然涕满膺。",
        "dynasty": "宋",
        "collection_info": null
    },
    {
        "title": "许侍郎挽诗  其二",
        "author": "魏了翁",
        "content": "近事君知不，王心莫与宁。\n融风薄台里，秋雨暗前星。\n鸿集稻粱少，虎嘷川谷腥。\n人才关世道，敛涕为公铭。",
        "dynasty": "宋",
        "collection_info": null
    },
    {
        "title": "峨眉主簿乐挽诗",
        "author": "魏了翁",
        "content": "尹心随处验，舜乐切身看。\n春味注胸臆，秋河悬笔端。\n胡为铁研弊，纔脱纻袍酸。\n天匪梦梦者，吾于由也观。",
        "dynasty": "宋",
        "collection_info": null
    },
    {
        "title": "高公权之母郭氏挽诗",
        "author": "魏了翁",
        "content": "妇道始衷终，宁过三者从。\n髧髦维我特，蓬首为谁容。\n但识同心处，宁拘异域封。\n坛前两溪水，昼夜自溶溶。",
        "dynasty": "宋",
        "collection_info": null
    },
    {
        "title": "杨处士挽诗",
        "author": "魏了翁",
        "content": "丁年已分与时违，便把书棚嘱付儿。\n峨岭秋寒千古意，符溪春暖一筒诗。\n彩云来往吾何与，草露消磨我自知。\n含笑黄泉应不恨，桂华犹有未开枝。",
        "dynasty": "宋",
        "collection_info": null
    },
    {
        "title": "教授致政李君挽诗",
        "author": "魏了翁",
        "content": "冠盖任云浮，门前日夜流。\n不为盱豫悔，肯作浚恒羞。\n科第联五叶，诗书閒一丘。\n芸芸终有谢，赢得早归休。",
        "dynasty": "宋",
        "collection_info": null
    },
    {
        "title": "魏抚干挽诗",
        "author": "魏了翁",
        "content": "同姓又同升，知君莫我深。\n磨人三寸铁，行己四知金。\n雪柏擎苍榦，霜钟振晓音。\n若人今在否，抚事一沾襟。",
        "dynasty": "宋",
        "collection_info": null
    },
    {
        "title": "韩圣问挽诗",
        "author": "魏了翁",
        "content": "蜡貌宁违俗，规行不竞时。\n苦思头没膝，勤诵涕垂颐。\n州县频劝驾，藩方尝俛眉。\n飘零竟何益，风雨脊令枝。",
        "dynasty": "宋",
        "collection_info": null
    },
    {
        "title": "黎州安抚赵挽诗",
        "author": "魏了翁",
        "content": "不为软语混光尘，独把刚肠敌世纷。\n读史功夫头没膝，疾时风论齿穿龈。\n慈乌反哺终违志，断鴈辞行不作羣。\n犹有宁馨传素业，为求佳传贲丘坟。",
        "dynasty": "宋",
        "collection_info": null
    },
    {
        "title": "知广安军勾侯挽诗",
        "author": "魏了翁",
        "content": "突兀双楠树，翘枝照户青。\n春风吹湑湑，秋雨立亭亭。\n蚁梦迷符竹，牛涔兀屏篂。\n但令根本在，有茁媚阶庭。",
        "dynasty": "宋",
        "collection_info": null
    },
    {
        "title": "知合州赵侯挽诗",
        "author": "魏了翁",
        "content": "悃愊古循吏，宽和乡善人。\n鸾宫六老会，月墅四时春。\n转眼园松老，惊心宰木新。\n来迟伤杜牧，宾主总成尘。",
        "dynasty": "宋",
        "collection_info": null
    },
    {
        "title": "家夫人挽诗",
        "author": "魏了翁",
        "content": "江乡推甲乙，家史自名门。\n作配昔相友，流风今尚存。\n三珠方秀媚，双剑忽飞骞。\n丹旐莲峰路，悲云落日翻。",
        "dynasty": "宋",
        "collection_info": null
    },
    {
        "title": "知叙州史侯挽诗",
        "author": "魏了翁",
        "content": "便乘龙岁去，吾党果何观。\n春味注眉睫，秋河悬舌端。\n仁心随处见，民事切身看。\n十载升堂梦，阶庭茁紫兰。",
        "dynasty": "宋",
        "collection_info": null
    },
    {
        "title": "齐安郡向夫人挽诗",
        "author": "魏了翁",
        "content": "祥符名相裔，元佑宰臣孙。\n展也晋秦匹，烂其韩姞门。\n世纷冰似冷，壸范玉如温。\n千古峨眉月，争辉北客魂。",
        "dynasty": "宋",
        "collection_info": null
    },
    {
        "title": "蔡推官",
        "author": "魏了翁",
        "content": "人生宇宙皆同气，况此根心贯一机。\n安用有生衔父恤，只愁无德报春辉。\n桂芳春老伤何及，树静风号愿竟违。\n更恨母慈临诀日，嗟嗟季役未成归。",
        "dynasty": "宋",
        "collection_info": null
    },
    {
        "title": "冯夫人挽诗",
        "author": "魏了翁",
        "content": "解道先天易，能哦击壤诗。\n只因居有习，毋谓女无仪。\n在姆师逡立，从夫妇得咨。\n暮年尤慰意，玉壻作门楣。",
        "dynasty": "宋",
        "collection_info": null
    },
    {
        "title": "费华文挽诗  其一",
        "author": "魏了翁",
        "content": "谨厚传燕国，宽和似蜀公。\n材猷今世楷，论建古人风。\n阅世心犹壮，忧时鬓已翁。\n芸芸今有尽，归去得全终。",
        "dynasty": "宋",
        "collection_info": null
    },
    {
        "title": "费华文挽诗  其二",
        "author": "魏了翁",
        "content": "三凤齐飞日，相期到白头。\n一丘生处乐，万事死前休。\n风急啼乌夜，霜零断鴈秋。\n怀人竟何极，缄泪寄西州。",
        "dynasty": "宋",
        "collection_info": null
    },
    {
        "title": "张运判挽诗",
        "author": "魏了翁",
        "content": "悃愊汉循吏，咨询周使臣。\n知心三坐主，报国两门人。\n綵绣方趋户，丝麻已在身。\n至今寒食路，孺慕镇如新。",
        "dynasty": "宋",
        "collection_info": null
    },
    {
        "title": "李郎中挽诗  其一",
        "author": "魏了翁",
        "content": "太息金泉守，西归空好音。\n孳孳求友意，恳恳爱君心。\n谋道身多阨，忧时力不任。\n怀人今永已，为世一霑襟。",
        "dynasty": "宋",
        "collection_info": null
    },
    {
        "title": "李郎中挽诗  其二",
        "author": "魏了翁",
        "content": "解道公行止，江东老父兄。\n羣州垂瘵死，肤使为更生。\n民裕身逾瘠，时危命亦轻。\n浔阳江上月，犹傍谏书明。",
        "dynasty": "宋",
        "collection_info": null
    },
    {
        "title": "武康主簿吴挽诗",
        "author": "魏了翁",
        "content": "羯末夸羣从，凝徽肖一之。\n风花摇切梦，梅雪照诗脾。\n日短乌声急，天寒鴈影悲。\n广轮高隠地，千古一涟洏。",
        "dynasty": "宋",
        "collection_info": null
    },
    {
        "title": "天台张氏兄弟挽诗",
        "author": "魏了翁",
        "content": "静将物理验良知，父母恩深报称微。\n羣动芸芸看夜息，万生点点发春辉。\n错居宇宙犹同气，况此根心贯一机。\n理道亶然人莫究，是家兄弟庶全归。",
        "dynasty": "宋",
        "collection_info": null
    },
    {
        "title": "度周卿之母蹇太宜人挽诗",
        "author": "魏了翁",
        "content": "八十三年雪桧身，直将簪珥当冠巾。\n生儿须拟范孟博，论士亦知程伯醇。\n在约能令家有塾，居閒肯使食无宾。\n世间为母皆如此，扶值三纲不乏人。",
        "dynasty": "宋",
        "collection_info": null
    },
    {
        "title": "朱邵州挽诗",
        "author": "魏了翁",
        "content": "杏园犹记赏花同，忍看前旌照眼红。\n民命一丝悬晷刻，仁心触处作春风。\n棣华韡韡天伦厚，湑叶裳裳世泽隆。\n万事纷纷缘手尽，只将孝友诏无穷。",
        "dynasty": "宋",
        "collection_info": null
    },
    {
        "title": "袁侍郎挽诗  其一",
        "author": "魏了翁",
        "content": "学术趋平实，年来似寂寥。\n岂无先后觉，未在始终条。\n此老能深造，诸公独后雕。\n平生寄心事，髣髴见鱼朝。",
        "dynasty": "宋",
        "collection_info": null
    },
    {
        "title": "袁侍郎挽诗  其二",
        "author": "魏了翁",
        "content": "骯脏常三黜，脂韦或万钟。\n芸芸终有谢，炯炯此何穷。\n雏穴皆鸣凤，生涯仅老龙。\n轮囷忧世抱，抚事转冲冲。",
        "dynasty": "宋",
        "collection_info": null
    },
    {
        "title": "恭挽宁宗皇帝  其一",
        "author": "魏了翁",
        "content": "内禅踰三甲，中兴会百年。\n归疆纔汶上，勒石未燕然。\n忽怅龙髯堕，旋瞻燕翼传。\n遗民满关洛，南望涕萦涟。",
        "dynasty": "宋",
        "collection_info": null
    },
    {
        "title": "恭挽宁宗皇帝  其二",
        "author": "魏了翁",
        "content": "玉册宗昭考，宁王德比纯。\n宫庭天事业，庙室祖精神。\n遣奠俄廞马，书言痛获麟。\n人穷天亦戚，雨雪故连春。",
        "dynasty": "宋",
        "collection_info": null
    },
    {
        "title": "吴府君挽诗",
        "author": "魏了翁",
        "content": "笃信宁违俗，徐行不竞时。\n与人交乐易，处世事平夷。\n甚矣古常者，伤哉今已而。\n龙山春夜月，长照凤皇枝。",
        "dynasty": "宋",
        "collection_info": null
    },
    {
        "title": "陈寺丞挽诗  其一",
        "author": "魏了翁",
        "content": "人物晨星似，如公正献家。\n皂囊真相业，黄卷旧生涯。\n胡不憗遗老，而兴大耋嗟。\n天高那可问，泪眼为麻查。",
        "dynasty": "宋",
        "collection_info": null
    },
    {
        "title": "陈寺丞挽诗  其二",
        "author": "魏了翁",
        "content": "圣主搜贤诏，愚臣荐士书。\n高冈看治凤，灵沼蛰潜鱼。\n时数自信诎，帝心谁戚疏。\n臧仓徒扰扰，穷达不关渠。",
        "dynasty": "宋",
        "collection_info": null
    },
    {
        "title": "陈寺丞挽诗  其三",
        "author": "魏了翁",
        "content": "有子知乎否，苍生命益危。\n共伤周赫赫，谁叫庙譆譆。\n随处皆螗斧，何方不茧丝。\n斯人今已矣，抚事转伤悲。",
        "dynasty": "宋",
        "collection_info": null
    },
    {
        "title": "樊迪功挽诗",
        "author": "魏了翁",
        "content": "白鹤招人反旧庐，旧人落落晓星疏。\n正伤邢璧埋黄壤，又嘆燕椿非老株。\n不见登山灵运屐，空悬下泽少游车。\n死于平世君奚憾，鸿鴈嗸嗸未奠居。",
        "dynasty": "宋",
        "collection_info": null
    },
    {
        "title": "叙州弟挽诗  其一",
        "author": "魏了翁",
        "content": "与女为兄弟，前年五十年。\n并驱骖接革，偕立雁羞肩。\n此意春融洩，中年俗纠缠。\n每期身蚤退，白首对床眠。",
        "dynasty": "宋",
        "collection_info": null
    },
    {
        "title": "叙州弟挽诗  其二",
        "author": "魏了翁",
        "content": "祸我天何酷，子归自古诚。\n女孥俄别父，宗直亦辞兄。\n家难已稠迭，寇氛方满盈。\n分明天有眼，不照此时情。",
        "dynasty": "宋",
        "collection_info": null
    },
    {
        "title": "叙州弟挽诗  其三",
        "author": "魏了翁",
        "content": "人物寂寥甚，天心分付谁。\n御戎伤畜缩，讲学病支离。\n吏横民重足，时危命一丝。\n若人天亦靳，抚事转伤悲。",
        "dynasty": "宋",
        "collection_info": null
    },
    {
        "title": "杨子礼挽诗",
        "author": "魏了翁",
        "content": "事业古人谋，寒镫耿夜篝。\n正青诸老眼，枉白一生头。\n荦确秋难熟，崦嵫日易收。\n可怜鸿影断，老泪滴监州。",
        "dynasty": "宋",
        "collection_info": null
    },
    {
        "title": "文彭州挽诗",
        "author": "魏了翁",
        "content": "二仲婵嫣起，清修自一家。\n践涂中险阻，宰郡晚光华。\n气燄奔金虏，威棱憺铁耶。\n料应九峰下，朝露泣姚花。",
        "dynasty": "宋",
        "collection_info": null
    },
    {
        "title": "赵德安挽诗",
        "author": "魏了翁",
        "content": "甲申露布告诛曦，丙戌巴台已磔禧。\n或谓禄媭非汉患，谁知田李遗唐危。\n安州得祸闻人说，荆莫上功惟我知。\n三十三年旧寮友，朔风吹泪读残碑。",
        "dynasty": "宋",
        "collection_info": null
    },
    {
        "title": "杨叔介挽诗",
        "author": "魏了翁",
        "content": "尚记少年场，英英兀老苍。\n鄂不齐挺秀，兰茁竟摧芳。\n老尽凌云气，悲成捉月狂。\n若人奇且折，此事费平章。",
        "dynasty": "宋",
        "collection_info": null
    },
    {
        "title": "张通判挽诗",
        "author": "魏了翁",
        "content": "规摹都水监，文采白云卿。\n奕叶皆华贯，夫君独屏星。\n滋滋熙世学，蔼蔼擅诗声。\n耆老雕零尽，从谁正典刑。",
        "dynasty": "宋",
        "collection_info": null
    },
    {
        "title": "鱼耶孙氏挽诗",
        "author": "魏了翁",
        "content": "可堪风撼木，不见雪盈簪。\n嫠纬愁春昼，儿书课夜深。\n米盐毋我累，惸独是予心。\n未报熊丸苦，寒堂服已廞。",
        "dynasty": "宋",
        "collection_info": null
    },
    {
        "title": "仲女挽诗",
        "author": "魏了翁",
        "content": "荆江春梦断，虞殡夜魂孤。\n未及陪宗室，应难祔舅姑。\n一时母从子，百岁妇随夫。\n此礼缘情制，临风老泪枯。",
        "dynasty": "宋",
        "collection_info": null
    },
    {
        "title": "武康军佥判师君挽诗",
        "author": "魏了翁",
        "content": "换却野人服，衣之从事衫。\n人忻犠被绣，我笑马羁衔。\n客静閒尊禁，身彊阁杖函。\n典刑那復见，宰树閟窑岩。",
        "dynasty": "宋",
        "collection_info": null
    },
    {
        "title": "杨极父挽诗",
        "author": "魏了翁",
        "content": "高堂元佑脚，下泽少游乡。\n自得林泉趣，不登声利场。\n年方荣四豆，日已下三商。\n有子翁无咎，存心味更长。",
        "dynasty": "宋",
        "collection_info": null
    },
    {
        "title": "史合州挽诗",
        "author": "魏了翁",
        "content": "昔忝东川使，知公才谞长。\n莫邪宁是利，薤本未为彊。\n横槊悲秋塞，凝香送夕阳。\n边关正多事，感慨卧龙冈。",
        "dynasty": "宋",
        "collection_info": null
    },
    {
        "title": "孺人谯氏挽诗",
        "author": "魏了翁",
        "content": "门闾冰似清，谯女復苏甥。\n幸有室家乐，宁无兄弟情。\n灭鄫虽未忍，归卫不容行。\n独殿诸昆后，鸾封贲九京。",
        "dynasty": "宋",
        "collection_info": null
    },
    {
        "title": "李顺庆挽诗",
        "author": "魏了翁",
        "content": "蜜绍方闻学，亲承太史传。\n才资元近厚，辈行最推贤。\n七任二千石，分符三十年。\n天廷无一迹，归伴壑龙眠。",
        "dynasty": "宋",
        "collection_info": null
    },
    {
        "title": "高开国挽诗",
        "author": "魏了翁",
        "content": "并游英俊半归泉，何事夫君又弱焉。\n廉退风标留万口，勤劳心事入尘编。\n团团故步八千石，落落浮名四十年。\n除却江东肤使在，一时旧话向谁传。",
        "dynasty": "宋",
        "collection_info": null
    },
    {
        "title": "高龙学挽诗",
        "author": "魏了翁",
        "content": "蜀自开禧后，西垂畏廪秋。\n更经两单阏，尽弃五边州。\n新沔依同谷，中梁恃武休。\n匆匆移米岭，往往阻金牛。\n嶓冢略逋寇，益昌随解舟。\n近犹趋剑阆，远或至渝涪。\n弃守侪民旅，奔军齿寇雠。\n乱生宁有豸，众溃已无鸠。\n伯也伤时久，民兮作己忧。\n升沈随分定，行止与天谋。\n高尚辞丹诏，低回佐碧油。\n封疆资屏翰，原隰頼咨诹。\n事变方濡首，人情苦掉头。\n誓言捐一死，力与障横流。\n固分为忠鬼，安能效泣囚。\n诀辞贻子弟，壮语骇朋俦。\n愤极拳穿爪，兵交血染髅。\n不随蜍志在，甘逐远巡游。\n志士闻风起，顽夫背面羞。\n公身无復憾，疆事更谁筹。\n学士标龙直，文阶列禁游。\n湛恩沾骨肉，新庙贲林丘。\n三禭虽云厚，百身安足酬。\n游魂如可作，近事亦知不。\n惩败从娄敬，交邻激叛侯。\n未论轻汉鼎，长恐误梁瓯。\n后吏谁荓螫，前修不憗留。\n玉棺行有日，丹旐送无由。\n渺渺河山隔，皇皇兄弟求。\n非惟在原急，亦为念宗周。",
        "dynasty": "宋",
        "collection_info": null
    },
    {
        "title": "送张总卿护饷益昌",
        "author": "魏了翁",
        "content": "陈陈之粟夸西都，长旗一摇扫地无。\n剥民肌血事军赋，天乎生此桑大夫。\n有唐藩方既旅拒，中朝独仰江淮租。\n士安虽善操低昂，弘羊百世仍同涂。\n要知元和国计簿，不似末世供军图。\n人间遗利或尽取，天下大本须持扶。\n饷台今得张省主，建置不用新规模。\n但云宅家本忠厚，当为己责宽宿逋。\n操觚数草便民奏，不用补疮及宁肤。\n只将常赋供调度，泽中有水民其苏。\n八十余年久胡虏，有弓未弛仍张舒。\n军储粒粒皆汗禾，植根虽固忧其枯。\n矧今两虎方血斗，坐使丛鹯为吾驱。\n守边但用平平策，主计不须急急符。\n苔封木牛卧流马，塞南塞北无单于。\n安西相君坐专阃，与公体国心肠敷。\n智名勇功不挂眼，男粟女布思其余。\n玉皇正用富民相，当见二公对府持钧枢。",
        "dynasty": "宋",
        "collection_info": null
    },
    {
        "title": "南阁行",
        "author": "魏了翁",
        "content": "北城之阳有南阁，李家石林丈人作。\n上有储皇资善颜，下有先世淳熙脚。\n前瞻平远后闉阇，左揖蟇颐右龙鹤。\n丙丁架上书衡从，甲乙槛前石参错。\n有时晨策披氤氲，九万帝青闯帘幕。\n有时夜几凭泬寥，海牛挂空月为箔。\n啾嘈市声不我即，淡沱春风无处着。\n斯干秩秩兄弟好，伐木丁丁友朋乐。\n我亦时为末至宾，尊前往往追酬酢。\n主人挽我观南山，南山分明在天角。\n岂不陪朝隮，浮云翳林薄。\n浮云白衣苍狗耳，须臾变态山自若。\n置之姑勿道，愿言细商略。\n试观天地之最中，坎北离南俨成列。\n人以一心位两间，取象为离岂徒设。\n譬如南方万物皆相见，又如日中纤微靡不照，亭亭当当亦绰绰。\n远看鸢鱼近夫妇，仰观宇宙俯今昨。\n随事炯然存，旦昼敢金铄。\n主人闻此笑而兴，谓我此言亦观噱。\n次成古歌行，聊当南阁说。",
        "dynasty": "宋",
        "collection_info": null
    },
    {
        "title": "山河嘆送刘左史归简州",
        "author": "魏了翁",
        "content": "山河两戒南北分，天地一气华戎钧。\n譬诸指搐非害事，往往四体为不信。\n惟今丑虏相噬吞，人言雪耻兹其辰。\n盍驱卞庄刺斗虎，又嗾庐㹱擒狡㕙。\n天王仁爱兼南北，犹遣升勺苏穷鳞。\n诸公亦復创前误，闭户不肯顾斗邻。\n流移降附莫皇恤，斩艾驱迫如穷麕。\n谁知炎炎将及我，事体不与开禧伦。\n竟因示弱启狄侮，羽书赤白惊严宸。\n天王坐朝色不怡，我非尔畏民吾民。\n急从雨中彻桑土，更向火后移突薪。\n大官亦復变前说，羣而和者非一人。\n制书丁宁示招纳，符檄旁午申拊循。\n臣某奉诏移江介，臣某董师留汉滨。\n西南忧顾谁其宽，即授臣某留川秦。\n夫何廷论忽中变，復议保境思和亲。\n迅雷烈风仅翻覆，明虹霁日俄逡巡。\n敌人揶揄胆满干，志士愤鬰齿穿龈。\n东由海泗尽襄汉，西起梁沔连房均。\n暴骸蹀血蔽原谷，夺险因粮空窖囷。\n将军忧恚或自毙，列校偃蹇不可驯。\n县征更赋不遗算，郡空少府无余缗。\n边头被兵甫属耳，公私已屈忧方新。\n静惟人事百罔一，恃以亡恐惟苍旻。\n苍旻茫茫君为度，但见咎异来相因。\n连年夏旱天无云，江淮湖浙田生尘。\n飞蝗排空如羽阵，噍类猥众何诜诜。\n僰南山萃陵谷异，后土矹矹如转轮。\n春秋二百四十载，地震纔五兹何频。\n去年东南復告旱，徧以牲币走百神。\n太阳朔蚀忽无光，金星昼见亦累旬。\n汉沔沸腾地移轴，涪潼湓溢涛翻银。\n星文屡变台符坼，阴象较着阳德屯。\n外为兵戈为裔夷，内为宫壸为羣臣。\n天心渝怒有如此，犹以谴告施其仁。\n惧而修政庶可弭，恬不知警将仍臻。\n且如前年旱蝗日，开道求谏颁明纶。\n庭中不鸣自如故，犹有下位人姓陈。\n内言椒房之舛令，外及丞相之狎宾。\n能如章向触权忌，不效钦永攻上身。\n同时六馆之髦彦，陈义固争尤肫肫。\n藐如无闻亦异已，宰士忿疾丞相嗔。\n彼唐畋铎何物耳，词鄙意佞如吠狺。\n外省胡独行其言，公然贱玉而贵珉。\n自时厥后益惩创，遏绝言路忘咨询。\n直臣久矣甚弃梗，公道不迪随荒榛。\n尝居丞疑转猜忌，稍负望实尤沈沦。\n人心所同即天意，四方蹙蹙天亦颦。\n公今掉头不肯住，携家归踏西园春。\n大贤与国同休戚，宁忍赤子方嚬呻。\n我非荷蒉不知磬，拟效执舆来问津。\n请赋白驹之孕章，愿公饮酒车无巾。",
        "dynasty": "宋",
        "collection_info": null
    },
    {
        "title": "燕新利路李运使致语口号",
        "author": "魏了翁",
        "content": "怪底梅花破臈前，祇因春色到湖边。\n虹飞云锦看华辔，脍缕莼丝秩玳筵。\n今日房园供解后，明朝汉省接馨妍。\n一觞遮莫霜天晓，梅角声中更少延。",
        "dynasty": "宋",
        "collection_info": null
    },
    {
        "title": "燕孙节推致语口号",
        "author": "魏了翁",
        "content": "身是书楼东眷孙，老僊况復种僊根。\n高科恰是承先躅，盛事还应表里门。\n堂上承颜情最乐，窗前草制梦犹存。\n着鞭且向长安道，春色如今紫诏温。",
        "dynasty": "宋",
        "collection_info": null
    },
    {
        "title": "墨梅",
        "author": "魏了翁",
        "content": "素王本自离缁𣵀，墨者胡为乱等差。\n玄裏只知杨子白，皜中谩见圣人污。\n分付商岩谱此花。",
        "dynasty": "宋",
        "collection_info": null
    },
    {
        "title": "口占",
        "author": "魏了翁",
        "content": "秋风已飒梧犹碧，宿雨纔收稗亦花。\n天着工夫供醉眼，东邻有酒不堪赊。",
        "dynasty": "宋",
        "collection_info": null
    },
    {
        "title": "偶成  其一",
        "author": "魏了翁",
        "content": "有口即饮酒，有眼只看书。\n看书知古今，治乱能愁予。\n不如一味饮，醉眼昏蘧蘧。",
        "dynasty": "宋",
        "collection_info": null
    },
    {
        "title": "偶成  其二",
        "author": "魏了翁",
        "content": "沂水春风弄夕晖，舞雩意得咏而归。\n为何与点狂曾晢，箇裏须参最上机。",
        "dynasty": "宋",
        "collection_info": null
    },
    {
        "title": "题米南宫云山挂幅",
        "author": "魏了翁",
        "content": "漠漠云林小小山，谁家茅屋隠松间。\n石桥雨过天台远，采药仙人去未还。",
        "dynasty": "宋",
        "collection_info": null
    },
    {
        "title": "夏港僧舍",
        "author": "魏了翁",
        "content": "迅商呼不来，午汗如翻浆。\n道人空万缘，解后赞公房。\n虚室千世界，圆满一钵囊。\n碧云护兜率，白日照普光。\n萧萧芦苇中，着此清浄坊。\n鑑师从西来，一喝登慈航。\n唾手举慧刃，斫断烦恼缰。\n邀我供煮餠，心地陡清凉。\n官焙破苍璧，桃笙涨寒江。\n从师问究竟，室西照残阳。",
        "dynasty": "宋",
        "collection_info": null
    },
    {
        "title": "题石洞",
        "author": "魏了翁",
        "content": "跨涧飞虹入洞门，石梯级级树森森。\n两崖对立自宾主，一水长流无古今。\n仙子吹笙招鹤舞，骚人得句伴猿吟。\n箇中便是蓬莱境，何必迢迢海上寻。",
        "dynasty": "宋",
        "collection_info": null
    },
    {
        "title": "游上天竺",
        "author": "魏了翁",
        "content": "风波满平地，世路绕羊肠。\n急欲逃尘网，遥登选佛场。\n云深午犹暝，竹密夏生凉。\n兴逸忘归去，高眠借石床。",
        "dynasty": "宋",
        "collection_info": null
    },
    {
        "title": "句",
        "author": "魏了翁",
        "content": "干阙一鈎金。",
        "dynasty": "宋",
        "collection_info": null
    },
    {
        "title": "关山月",
        "author": "邹登龙",
        "content": "行人十年归不得，夜上戍楼看明月。\n楼中星斗连太白，楼外关山鴈飞绝。\n鴈飞绝，归不得，镜裏青蛾怨离别。\n前年出幽燕，明月何团圆。\n去年上祁连，明月復婵娟。\n月明照我长枕戈，胡儿未灭将柰何。\n凭谁寄书问常娥，征衲不来霜霰多。",
        "dynasty": "宋",
        "collection_info": null
    },
    {
        "title": "从军行",
        "author": "邹登龙",
        "content": "年少良家子，投身事西北。\n金鸣斗马嘶，萧萧短兵发。\n夜战祁连山，断甲溅腥血。\n番部带箭降，番酋连阵没。\n勒功纪燕然，椎鼓归汉阙。",
        "dynasty": "宋",
        "collection_info": null
    },
    {
        "title": "结客少年场",
        "author": "邹登龙",
        "content": "并儿任气侠，年少肝胆雄。\n锦臂金弹丸，银鞍玉花骢。\n腰插三尺剑，手开二石弓。\n轻生重大义，一战朔庭空。\n斩取戎王头，捷奏甘泉宫。",
        "dynasty": "宋",
        "collection_info": null
    },
    {
        "title": "秋夜长曲",
        "author": "邹登龙",
        "content": "碧帘挂雨秋容老，寂寞江城暝烟草。\n流苏帐冷屏山低，蜜炬香销睡常早。\n梦惊离绪牵愁入，翠被寒侵泪花湿。\n思美人兮天一方，乌啼月落西风急。",
        "dynasty": "宋",
        "collection_info": null
    },
    {
        "title": "青楼曲",
        "author": "邹登龙",
        "content": "青楼女儿十五六，翠掠云鬟妙装束。\n千金学舞拜部头，新来教得凉州曲。\n锦鞯少年被花恼，醉把金钗换香草。\n西风楼前秋鴈飞，舞衣狼籍花颠倒。",
        "dynasty": "宋",
        "collection_info": null
    },
    {
        "title": "采莲曲",
        "author": "邹登龙",
        "content": "平湖淼淼莲风清，花开映日红妆明。\n一双鸂鶒忽飞去，为惊花底兰桡鸣。\n兰桡荡漾谁家女，云妥髻鬟黛眉妩。\n采采荷花满袖香，花深忘却来时路。",
        "dynasty": "宋",
        "collection_info": null
    },
    {
        "title": "江南春",
        "author": "邹登龙",
        "content": "玲珑楼阁江城晚，杨柳丝丝凝碧烟。\n飞燕不归春满地，百花香裏听啼鹃。",
        "dynasty": "宋",
        "collection_info": null
    },
    {
        "title": "长门怨",
        "author": "邹登龙",
        "content": "怨杀宫门不忍开，无情孤月暗苍苔。\n而今痛惜珊瑚枕，曾是君王赐御来。",
        "dynasty": "宋",
        "collection_info": null
    },
    {
        "title": "巫山高",
        "author": "邹登龙",
        "content": "巫山巃嵸巫峡曲，一十二峰浅凝绿。\n老猿化石悬巅崖，矗矗陵云扫坛竹。\n九灵少女列仙从，佩玉鸣銮乘綵凤。\n飞魂走魄归瑶宫，紫箫吹断荆王梦。",
        "dynasty": "宋",
        "collection_info": null
    },
    {
        "title": "雪霁梅月曲",
        "author": "邹登龙",
        "content": "羌玄圃兮玉英，蹇冰轮兮太清。\n猗缟袂兮谁子，粲一笑兮倾城。\n倚横吹兮寄哀思，擥幽香兮补骚情。",
        "dynasty": "宋",
        "collection_info": null
    },
    {
        "title": "游仙",
        "author": "邹登龙",
        "content": "人命如朝露，寿非金石坚。\n安得傅六翮，飘飘凌紫烟。\n夕梦一道士，羽衣何翩跹。\n邀我与之去，同上扶桑巅。\n道遇青童君，授以东华篇。\n读之三百遍，忽若骨已仙。\n道士復谓我，玄诀未可传。\n赐我以琼浆，饮之享遐年。\n明发寂无覩，孤鹤翔九天。",
        "dynasty": "宋",
        "collection_info": null
    },
    {
        "title": "咏怀",
        "author": "邹登龙",
        "content": "洪河相绵缠，嘉宅良可卜。\n苍松荫长蹊，丛梅馥四屋。\n过庭白水流，飞鸣漱寒玉。\n游目俯灵景，抱杖委繁俗。\n长吟畅幽怀，理琴展清曲。\n岂不企凌厉，而乃伤局促。\n吉士抗遐踪，幽幽聚灵族。",
        "dynasty": "宋",
        "collection_info": null
    },
    {
        "title": "步出城东门",
        "author": "邹登龙",
        "content": "步出城东门，与子各执手。\n遥望冢纍纍，悲风发陇首。\n长松自青青，枯根带骨朽。\n人生如朝露，嘉命那可久。\n世无王子乔，何诀以固寿。\n感慨徒悲伤，欢言且饮酒。",
        "dynasty": "宋",
        "collection_info": null
    },
    {
        "title": "山上有白云",
        "author": "邹登龙",
        "content": "山上有白云，浮阴翳阳光。\n亭亭飒缤纷，出岫高飞翔。\n飞翔长在望，远匪千里隔。\n莫以秋风来，吹散无踪迹。",
        "dynasty": "宋",
        "collection_info": null
    },
    {
        "title": "秋夜怀菊山沈庄可",
        "author": "邹登龙",
        "content": "凉风动金旻，奄忽寒节至。\n百卉俱萎垂，梧桐亦飘坠。\n明月入我牖，展转不能寐。\n顾影重伤心，思君长下泪。",
        "dynasty": "宋",
        "collection_info": null
    },
    {
        "title": "岁晚怀愚斋赵叔愚壶山宋谦父",
        "author": "邹登龙",
        "content": "忽忽岁将暮，烈烈北风凉。\n霏霏雨素雪，皎皎南枝芳。\n懆懆念良友，茕茕在他乡。\n盈盈一水隔，迢迢道路长。\n悠悠无信音，戚戚重感伤。\n翩翩化双鹤，去去与同翔。",
        "dynasty": "宋",
        "collection_info": null
    },
    {
        "title": "月洲李贾友山捧檄来淦访我梅下示教禁体物语咏梅佳句今岁梅开月洲仙去追和元韵感此良友",
        "author": "邹登龙",
        "content": "庭前有奇树，幽艷发寒柯。\n寂寂众芳歇，绵绵生意多。\n孤根依岭表，高节委岩阿。\n清友今何在，悠悠空逝波。",
        "dynasty": "宋",
        "collection_info": null
    },
    {
        "title": "和竹里苏材叔见梅怀友韵",
        "author": "邹登龙",
        "content": "徘徊江路侧，何以慰相思。\n阳彩来寒树，贞姿倚暮篱。\n飘零怀远道，辽索负芳时。\n伫立幽吟苦，余怀将诉谁。",
        "dynasty": "宋",
        "collection_info": null
    },
    {
        "title": "西郊梅开怀吟轩周献父",
        "author": "邹登龙",
        "content": "仲冬寒气盛，玄云停故阴。\n嘉树厉清节，孤芳洁素心。\n幽幽荧岁落，皎皎隔尘侵。\n折寄无来使，山川迥且深。",
        "dynasty": "宋",
        "collection_info": null
    },
    {
        "title": "滕阁怀古",
        "author": "邹登龙",
        "content": "凭高独展眺，风叶乱鸣秋。\n銮舞自空阁，渔歌尚晚舟。\n卷帘山历历，倚槛水悠悠。\n月出江城暮，凄凉万古愁。",
        "dynasty": "宋",
        "collection_info": null
    },
    {
        "title": "寄云林杨少云自衡之桂",
        "author": "邹登龙",
        "content": "问讯杨夫子，经年客异乡。\n南浮湘水远，西望楚天长。\n五岭梅花发，孤城草色荒。\n白云遥满目，曷久住炎方。",
        "dynasty": "宋",
        "collection_info": null
    },
    {
        "title": "寄呈后村刘编修",
        "author": "邹登龙",
        "content": "众作纷纷等噪蝉，先生中律更鈎玄。\n如开元可二三子，自晚唐来数百年。\n人竞宝藏南岳藁，商留金易后村编。\n傥令舐鼎随鸡犬，凡骨从今或可仙。",
        "dynasty": "宋",
        "collection_info": null
    },
    {
        "title": "戴式之来访惠石屏小集",
        "author": "邹登龙",
        "content": "诗翁香价满江湖，肯访西郊隠者居。\n瘦似杜陵常戴笠，狂如贾岛少骑馿。\n但存一路征行藁，安用诸公介绍书。\n篇易百金宁不售，全编遗我定交初。",
        "dynasty": "宋",
        "collection_info": null
    },
    {
        "title": "江居",
        "author": "邹登龙",
        "content": "独作幽居计，江边屋数间。\n水流天自在，心远地宽闲。\n鉏月栽梅树，移云迭石山。\n白鸥盟欲结，倚杖看潺湲。",
        "dynasty": "宋",
        "collection_info": null
    },
    {
        "title": "溪村",
        "author": "邹登龙",
        "content": "兀兀小桥西，人家住绕溪。\n云山当户入，竹树出檐齐。\n风急花初尽，春深鶑乱啼。\n稻畦新雨足，穉子亦鉏犁。",
        "dynasty": "宋",
        "collection_info": null
    },
    {
        "title": "题杜少陵草堂图",
        "author": "邹登龙",
        "content": "背郭好林塘，诛茅作草堂。\n因吟白鸦谷，为卜碧鸡坊。\n笼竹和烟浄，江梅带雪香。\n四松经丧乱，阅世几风霜。",
        "dynasty": "宋",
        "collection_info": null
    },
    {
        "title": "游玉笥山",
        "author": "邹登龙",
        "content": "玉笥凌空后，玄都诏吏仙。\n荒坛深覆草，峭壁响流泉。\n石洞随龙蛰，金丹许鹤传。\n夜深捣药鸟，啼破翠微烟。",
        "dynasty": "宋",
        "collection_info": null
    },
    {
        "title": "入投龙洞",
        "author": "邹登龙",
        "content": "行入投龙洞，青青见竹竿。\n暮云生道树，夜月满仙坛。\n枯藓沿崖古，长松绕涧寒。\n三生清浄福，独此愧黄冠。",
        "dynasty": "宋",
        "collection_info": null
    },
    {
        "title": "上慧力寺",
        "author": "邹登龙",
        "content": "今代空王宅，前朝处士家。\n牛车回象藏，鹿苑发龙华。\n松密风生树，江空月在沙。\n阇黎饭钟后，邀我试新茶。",
        "dynasty": "宋",
        "collection_info": null
    },
    {
        "title": "寄苍山曾子实",
        "author": "邹登龙",
        "content": "东湖从此别，嘉会邈无期。\n望远音书阻，思君岁月驰。\n春云山隔断，秋雨鴈归迟。\n欲见崆峒使，梅花寄一枝。",
        "dynasty": "宋",
        "collection_info": null
    },
    {
        "title": "幽事",
        "author": "邹登龙",
        "content": "闲携小斧删梅树，自缚枯藤补菊篱。\n烧柏子香读周易，滴荷花露写唐诗。",
        "dynasty": "宋",
        "collection_info": null
    },
    {
        "title": "游仰山寺",
        "author": "邹登龙",
        "content": "施地开金剎，神因结佛缘。\n怪松盘獭径，古木护龙渊。\n云裹春山乱，禽啼夜月圆。\n路遥归不得，好借上方眠。",
        "dynasty": "宋",
        "collection_info": null
    },
    {
        "title": "宫词",
        "author": "邹登龙",
        "content": "内人倚遍玉楼东，晓色开云腊雪融。\n羯鼓一声花尽拆，三郎自唤作天公。",
        "dynasty": "宋",
        "collection_info": null
    },
    {
        "title": "梅花",
        "author": "邹登龙",
        "content": "约臂金寒拓绮疏，搔头玉重压香酥。\n含章檐下新妆额，试启菱花得似无。",
        "dynasty": "宋",
        "collection_info": null
    },
    {
        "title": "送表兄赵奏院赴南外知宗",
        "author": "邹登龙",
        "content": "御屏往往题名字，朝路彬彬蔼荐书。\n天许留中监邸奏，日求补外得堂除。\n暂烦龙种司瑶籍，行立鸳班侍玉舆。\n丙枕或思前夜席，庚邮宁肯后锋车。",
        "dynasty": "宋",
        "collection_info": null
    },
    {
        "title": "王氏山居",
        "author": "邹登龙",
        "content": "闻道山居好，林深远俗情。\n茶烟熏壁暗，萝月射窗明。\n学稼修禾谱，栽花识药名。\n无人觉幽隠，为有读书声。",
        "dynasty": "宋",
        "collection_info": null
    },
    {
        "title": "送云巢曾校勘赴召",
        "author": "邹登龙",
        "content": "高卧云巢久，云生处士衣。\n忽闻颁诏札，催入侍经帏。\n朝野名虽盛，山林志莫违。\n好归清涧隠，富贵有危机。",
        "dynasty": "宋",
        "collection_info": null
    },
    {
        "title": "水亭",
        "author": "邹登龙",
        "content": "阑槛玲珑直又横，半临池水着新亭。\n拟招鹭宿栽添苇，怕碍鱼行掠去萍。\n五月藕花千样锦，四时山色一般青。\n有闲来此寻幽赏，莫看人间淡墨屏。",
        "dynasty": "宋",
        "collection_info": null
    },
    {
        "title": "赵承远云扃",
        "author": "邹登龙",
        "content": "闻道幽居好，栖云结数椽。\n庭深关竹雨，衣润染茶烟。\n岚气生朝壁，湍声入夜絃。\n半生飞动意，未得痼林泉。",
        "dynasty": "宋",
        "collection_info": null
    },
    {
        "title": "嘲秃笔",
        "author": "周献甫",
        "content": "中书君己不中书，椎钝无心费指呼。\n别有管城堪任使，从教駡作笔头奴。",
        "dynasty": "宋",
        "collection_info": null
    },
    {
        "title": "斋扉",
        "author": "周献甫",
        "content": "暂别斋扉数日余，重来整顿案头书。\n砚池干恐蚍蜉入，笔管闲容果臝居。\n叶长密留梅实少，笋生多补竹茎疏。\n匆匆未暇供吟课，鶑送清声一起予。",
        "dynasty": "宋",
        "collection_info": null
    },
    {
        "title": "羃窗",
        "author": "周献甫",
        "content": "薄纸新糊就，翛然一室清。\n有风寒不到，无月夜能明。\n暂隔前山色，时敲落叶声。\n冻蝇可憎汝，钻扑漫营营。",
        "dynasty": "宋",
        "collection_info": null
    },
    {
        "title": "邹震父迁居界步",
        "author": "周献甫",
        "content": "买得林庐在水西，眼前幽事总相宜。\n溪山处分鶑看管，梅竹添差鹤护持。\n旋理小园增野趣，先留隙地作楼基。\n却来界步晴岚底，收拾湄湘八景诗。",
        "dynasty": "宋",
        "collection_info": null
    },
    {
        "title": "吟轩",
        "author": "周献甫",
        "content": "何以号吟轩，疎窗矮屋椽。\n纸抄唐绝句，壁写宋诗篇。\n闲或支颐坐，慵来枕肘眠。\n读他三两意，心下自欣然。",
        "dynasty": "宋",
        "collection_info": null
    },
    {
        "title": "送石深之归沃洲",
        "author": "谢耘",
        "content": "懒踏红尘地，结庐岩壑间。\n酒催清夜别，身伴白云还。\n贺老湖边月，支公屋外山。\n沃洲吟不尽，天与老翁闲。",
        "dynasty": "宋",
        "collection_info": null
    },
    {
        "title": "句",
        "author": "谢耘",
        "content": "路深容马窄，楼小插花多。",
        "dynasty": "宋",
        "collection_info": null
    },
    {
        "title": "游涪溪  其一",
        "author": "程以谦",
        "content": "忆昔经行三十秋，重来创见古东楼。\n涪溪天造浑无恙，铁锁云横欲断流。\n两客后来谁更重，一樽今日意慵浮。\n怀人万古高山仰，剩喜夤缘得再游。",
        "dynasty": "宋",
        "collection_info": null
    },
    {
        "title": "游涪溪  其二",
        "author": "程以谦",
        "content": "重忆□都扰扰时，自怜解事作痴儿。\n风声鹤唳从渠骇，斗折蛇行笑我危。\n地险向来夸峻国，天诛□许恃滇池。\n毡裘未省相知否，更欲凭君一问之。",
        "dynasty": "宋",
        "collection_info": null
    },
    {
        "title": "汨罗庙",
        "author": "许晟大",
        "content": "白鹤真人朝玉京，故留僊属镇山精。\n时人却道投潭死，不得其平所以鸣。",
        "dynasty": "宋",
        "collection_info": null
    },
    {
        "title": "临终偈",
        "author": "释普济",
        "content": "记得黄梅与我时，忽然天气报君知。\n逆行顺化无交涉，撒手毗卢顶上归。",
        "dynasty": "宋",
        "collection_info": null
    },
    {
        "title": "临终偈",
        "author": "释文雅",
        "content": "萨埵装严已现成，老僧恰合去游循。\n有人问着西来意，天上无僧地绝尘。",
        "dynasty": "宋",
        "collection_info": null
    },
    {
        "title": "题濮村",
        "author": "李遇",
        "content": "乞与东风十日晴，放教杖屦步云轻。\n客闲到处俱诗往，春色浓时载酒行。\n别去江山如识面，重来花鸟更关情。\n一官休羡无毡冷，官冷元来愈觉清。",
        "dynasty": "宋",
        "collection_info": null
    },
    {
        "title": "咏西湖江湖伟观楼",
        "author": "李遇",
        "content": "举目看来皆画屏，只因栏槛接苍冥。\n江湖二水一船白，吴越两山相对青。\n云北云南何处没，潮生潮落几时停。\n西偏不被斜阳碍，直见家山与洞庭。",
        "dynasty": "宋",
        "collection_info": null
    },
    {
        "title": "登骑石山  其一",
        "author": "黄汝嘉",
        "content": "江城楼阁闢嵯峨，如此随风燕雀何。\n古木望中松柏少，好花开处杏桃多。\n徐殷旧宅僧为主，褚氏閒亭鹤占坡。\n花落花开今古事，青山无语野樵歌。",
        "dynasty": "宋",
        "collection_info": null
    },
    {
        "title": "登骑石山  其二",
        "author": "黄汝嘉",
        "content": "一亭平倚此山巅，展尽郊原极目天。\n高下楼台微带雨，参差树木远含烟。\n品题物象诗联轴，管领江山酒满船。\n官冗不妨登览兴，尘襟到此自翛然。",
        "dynasty": "宋",
        "collection_info": null
    },
    {
        "title": "高山堂",
        "author": "梁佐",
        "content": "巍巅层阁倚云平，一凭阑干醉魄醒。\n霁雨乱山生淡碧，带风寒竹有余青。\n孤猨傍石来深磵，幽鸟衝烟入画屏。\n却重高僧仙景象，蓬莱不独在沧溟。",
        "dynasty": "宋",
        "collection_info": null
    },
    {
        "title": "高山堂和节度使梁公韵",
        "author": "史安之",
        "content": "阁凭嵬构敞轩扃，一望尘凡目暂醒。\n岩嶂远供千迭翠，松篁还耸四时青。\n登临雅爱恣吟笔，图画尤宜作座屏。\n我欲从君游未得，壮心方欲翥南溟。",
        "dynasty": "宋",
        "collection_info": null
    },
    {
        "title": "谒梅都官墓  其一",
        "author": "滕珂",
        "content": "百年诗老卧空山，犹忆当时语带酸。\n赢得儿童唤夫子，可怜名位祇都官。\n手编新史唐文备，骨立残碑汉籀漫。\n落日牛羊上丘陇，草埋翁仲独峨冠。",
        "dynasty": "宋",
        "collection_info": null
    },
    {
        "title": "谒梅都官墓  其二",
        "author": "滕珂",
        "content": "宛陵城南柏山寺，行到西厢见旧祠。\n人物欲观嘉佑老，铭文空有醉翁辞。\n银章粉墨谁舒卷，金薤琳琅自陆离。\n每见河豚起春岸，永怀风致细哦诗。",
        "dynasty": "宋",
        "collection_info": null
    },
    {
        "title": "会稽颂  其一",
        "author": "诸葛兴",
        "content": "瞻越山兮镜之东，鬰乔木兮岑丛。\n倚青霞兮窆石，枕碧流兮宝宫。\n端黻冕兮穆穆，列俎豆兮雍雍。\n梅为梁兮挟风雨，倏而来兮忽而去。\n芝产殿兮间见，橘垂庭兮犹古。\n壁腾辉兮桂荐瑞，书金简兮缄石匮。\n朝万玉兮可想，探灵文兮何秘。\n嗟洚水兮横流，民昏垫兮隠忧。\n运大智兮无事，锡洪范兮攸畴。\n身劳兮五岳，迹书兮九州。\n亶王心兮不矜，迄四海兮歌讴。\n猗圣宋兮中兴，驻翠跸兮稽城。\n独怀勤兮旷代，粲奎文兮日星。\n扬舲兮拊鼓，吴歈兮郑舞。\n奠桂酒兮兰肴，庶几髣髴兮菲食卑宫之遗矩。",
        "dynasty": "宋",
        "collection_info": null
    },
    {
        "title": "会稽颂  其二",
        "author": "诸葛兴",
        "content": "肇三圣兮传一中，建人极兮参洪蒙。\n元圭锡兮汝绩，昭华归兮汝躬。\n大道公兮均嬗继，家天下兮繇姒氏。\n嵩石兮发祥，讴歌兮与子。\n誓甘野兮服叛，养国老兮贵齿。\n席不重兮味不贰，琴瑟屏兮钟鼓置。\n思皇训兮克俭，心敬承兮敢坠。\n祀四百兮绵景祚，兆大横兮垂异世。\n越山兮蜿蜒，镜水兮漪涟。\n焕祠宫兮屹峙，肃庑祀兮愉然。\n端冕兮龙章，执圭兮琳琅。\n想规重兮矩迭，恍韶奏兮铿锵。",
        "dynasty": "宋",
        "collection_info": null
    },
    {
        "title": "会稽颂  其三",
        "author": "诸葛兴",
        "content": "披竹简兮典谟，圣手断兮唐虞。\n登群龙兮辅翌，萃一堂兮都俞。\n知人兮帝之哲，动天兮帝之德。\n画象兮民不犯，舞干兮苗已格。\n迨一旅兮中兴，严庙貌兮稽陵。\n感会遇兮风云，崇像饰兮股肱。\n愤夷楚兮陵上国，忽庭坚兮祀俄息。\n泚麟笔兮特书，喟夷吾兮有力。\n何汲汲兮诡诞，谓明良兮相贼。\n姦雄託兮自文，慨齐东兮毋惑。\n仰而观兮典礼秩，俯而察兮草木殖。\n功之远兮难名，民之思兮无斁。",
        "dynasty": "宋",
        "collection_info": null
    },
    {
        "title": "会稽颂  其四",
        "author": "诸葛兴",
        "content": "睇禹陵兮岿然，邃珍馆兮蟺蜎。\n敞别室兮遗象，崇英霸兮千年。\n谂越民兮非黩祀，推世家兮自迁史。\n肇无余兮开国，传后裔兮奋起。\n痛夫椒兮深衄，同国人兮劳佚。\n采蕺兮食何味，尝胆兮志密笃。\n封以内兮种所司，阃以外兮蠡所知。\n羌厉志兮澡耻，迄乘时兮决机。\n盟上国兮王致胙，按山南兮恢土宇。\n陟鑑台兮睨东海，矩天门兮模地户。\n惜规图兮不弘，几弓藏兮犬烹。\n蹇七术兮遗恨，怅五湖兮遐征。\n尚蝉嫣兮復续，终与享于鼻祖之庭。",
        "dynasty": "宋",
        "collection_info": null
    },
    {
        "title": "会稽颂  其五",
        "author": "诸葛兴",
        "content": "书畀姒兮力沟洫，民奠居兮勤稼穑。\n降嬴刘兮言水利，嘉邺渠兮夸郑国。\n慨元光兮瓠子决，彼鄃封兮河之北。\n悼一言兮贻时害，诿天事兮非人力。\n昔越守兮得贤侯，虑远久兮为民谋。\n镜一湖兮陂万顷，备潴洩兮岁有秋。\n宁杀身兮利人，抑洙泗兮称仁。\n嗟后来兮私己，田吾湖兮寖湮。\n湖之復兮畴继，侯之心兮万世。\n酌清流兮撷兰芷，奉明荐兮非昵祀。",
        "dynasty": "宋",
        "collection_info": null
    },
    {
        "title": "会稽颂  其六",
        "author": "诸葛兴",
        "content": "典午西兮金谷辈，渡而东兮蔼多士。\n嘉内史兮屏浮华，淡物累兮颐天粹。\n升冶城兮遐想，友东山兮雅志。\n修禊事兮兰亭，觞曲水兮群英。\n追雩风兮涵泳，渺万化兮均平。\n纪清游兮感慨，剡形忘兮神诣。\n蔚翔凤兮一札，宝连城兮千祀。\n太傅起兮为苍生，扶晋鼎兮蹙苻秦。\n内史归兮乐山水，师万石兮饬子孙。\n出与处兮两贤，意易地兮皆然。",
        "dynasty": "宋",
        "collection_info": null
    },
    {
        "title": "会稽颂  其七",
        "author": "诸葛兴",
        "content": "山簇簇兮环湖，水淼淼兮萦纡。\n人何游兮明镜，鸟何飞兮画图。\n怀贺老兮今昔，想逸致兮林庐。\n老之襟兮天阔，老之神兮秋月。\n飞翰兮龙鸾，吐词兮冰雪。\n际熙运兮开元，司缛典兮春官。\n凌玉霄兮倚华盖，骖骏驭兮升西昆。\n俄清梦兮绵绵，恍乘云兮登仙。\n觐紫皇兮玉宸，聆九奏兮钧天。\n笺天公兮遂志，鼓予枻兮锦里。\n吾朋兮鸥鹭，吾宾兮烟水。\n野服兮蹁跹，斑衣兮娭戏。\n缅高贤兮非苟于去就，其庶几兮东门之傅鸱夷之子。",
        "dynasty": "宋",
        "collection_info": null
    },
    {
        "title": "会稽颂  其八",
        "author": "诸葛兴",
        "content": "虬髯起兮龙翔，耀兵威兮八方。\n法羽林兮严禁卫，握鈎陈兮扫欃枪。\n视诸将兮哙等伍，咨旧臣兮忠且武。\n耸万目兮矩矱，卫九重兮心膂。\n维东南兮都会，辱吾王兮镇抚。\n畅威惠兮千载，隤福祥兮兹土。\n瞻衮服兮煌煌，荐蕙肴兮葵觞。\n匪震慑兮罗池，亶爱思兮桐乡。\n王之泽兮流后裔，更累叶兮奋忠义。\n孰旌表兮陪庙祀，显一门厉斯世。",
        "dynasty": "宋",
        "collection_info": null
    },
    {
        "title": "会稽颂  其九",
        "author": "诸葛兴",
        "content": "悄丛祠兮江之湄，懔予心兮肃祗。\n表卓行兮尚之祀，垂妙辞兮淳之碑。\n嗟窈窕兮践天性，一念烈兮万古镜。\n山眉兮苍苍，江练兮茫茫。\n江之水兮可谒，娥之灵兮不可歇。",
        "dynasty": "宋",
        "collection_info": null
    },
    {
        "title": "春閒",
        "author": "王宗道",
        "content": "最喜逍遥泉石间，幽居四面遶青山。\n草迷荒径人稀到，花压重门昼自关。\n古剎风传钟磬远，平畴雨过桔槹閒。\n荷鉏手劚园中笋，佐酒三杯壮客颜。",
        "dynasty": "宋",
        "collection_info": null
    },
    {
        "title": "观邸报",
        "author": "张自明",
        "content": "西风飒飒雨潇潇，小小人家短短桥。\n独倚阑干数鹅匹，一声孤雁在云霄。",
        "dynasty": "宋",
        "collection_info": null
    },
    {
        "title": "和方信孺题云崖轩",
        "author": "张自明",
        "content": "万里风烟倚瘦藜，湘南曾自一登陴。\n云崖知在宜山麓，水月传夸古洞奇。\n四字丹书无梦见，千峰苍玉有谁诗。\n门前繫马松阴下，鸦背斜阳影屡移。",
        "dynasty": "宋",
        "collection_info": null
    },
    {
        "title": "游朝阳洞次孙机宜韵  其一",
        "author": "张自明",
        "content": "绿野年来喜有秋，行春到处小淹留。\n朝阳亭上初披雾，水月岩中更枕流。\n竹径不容周俗驾，桃蹊还泊晋渔舟。\n遨头自愧非元老，滥总师干乏壮猷。",
        "dynasty": "宋",
        "collection_info": null
    },
    {
        "title": "游朝阳洞次孙机宜韵  其二",
        "author": "张自明",
        "content": "乘轺初至忆前秋，岂意持麾尚此留。\n立屋得僧成宴喜，游山如谢欠风流。\n劝酬同把菊花盏，来往自操莲叶舟。\n向晚洞门烟渐锁，祗应归兴更宜犹。",
        "dynasty": "宋",
        "collection_info": null
    },
    {
        "title": "水月洞",
        "author": "张自明",
        "content": "癸水江头石似浮，银河影裏月如鈎。\n无人弄杵看蟾兔，有客乘槎访斗牛。\n自古鹊桥传七日，何年桂子落三秋。\n金轮待欲长无缺，玉斧仍须妙手修。",
        "dynasty": "宋",
        "collection_info": null
    },
    {
        "title": "栖霞洞",
        "author": "张自明",
        "content": "玉洞沉沉锁碧虚，月华曾伴日华居。\n刀圭影触金丸弹，蝉蜕形留锦鲤鱼。\n旧隠已荒三径草，仙人忽授数行书。\n丹霞自有栖真处，十里松风可跨馿。",
        "dynasty": "宋",
        "collection_info": null
    },
    {
        "title": "游华景洞",
        "author": "张自明",
        "content": "拂破苍苔觅旧题，五言觅得晚唐诗。\n岩光人忆遗名好，华景天开一段奇。\n铁锁掣关躔壁垒，玉梯穿路透瑶池。\n古心未展閒游戏，惭愧平生华子期。",
        "dynasty": "宋",
        "collection_info": null
    },
    {
        "title": "清秀山次韵",
        "author": "张自明",
        "content": "甲子循环各一时，又逢青犬护岩扉。\n金墉城锁瑶池苑，苍玉楼铺锦地衣。\n万里西风生木末，数声湘竹叫云归。\n明朝天上秋期近，问讯河边织女机。",
        "dynasty": "宋",
        "collection_info": null
    },
    {
        "title": "龙隠庵",
        "author": "张自明",
        "content": "南山山北北山南，一洞中分路口三。\n孤鹤叫云声自远，懒龙悭雨睡方酣。\n襄公淡墨留苍壁，太史高风拂翠岚。\n百尺岩前清绝地，道人先我着茅庵。",
        "dynasty": "宋",
        "collection_info": null
    },
    {
        "title": "白龙洞",
        "author": "张自明",
        "content": "白龙洞口白龙台，一俯南天眼豁开。\n苍壁漫题三数字，后人还笑我曾来。",
        "dynasty": "宋",
        "collection_info": null
    },
    {
        "title": "丹霞岩",
        "author": "张自明",
        "content": "玉玲珑外玉崔巍，曾与三贤识面来。\n自有此山纔有此，游人于此合裴回。",
        "dynasty": "宋",
        "collection_info": null
    },
    {
        "title": "小殊山",
        "author": "上官涣酉",
        "content": "双岫西南耸，东山小更殊。\n形分闽岭秀，名自隠翁呼。\n日映光浓淡，云深色有无。\n须凭恕先手，画作远山图。",
        "dynasty": "宋",
        "collection_info": null
    },
    {
        "title": "拟西北有高楼",
        "author": "吴泳",
        "content": "高楼何岧嶤，一柱西北隅。\n横当子午道，峻直参井墟。\n曲琼卷飞霞，俨俨僊人居。\n上通三重阶，下荫十二衢。\n傍楼玉箫女，织翠纷华裾。\n僊人顾之笑，授以青琅书。\n遡言欲从之，媒拙而理疎。\n丹梯目成久，须凭大垂手。",
        "dynasty": "宋",
        "collection_info": null
    },
    {
        "title": "夫远征",
        "author": "吴泳",
        "content": "采蘩浴春蚕，夫婿今远离。\n贫无金钗别，愁有玉筯垂。\n朝同火伴去，莫独衾裯随。\n百夫十夫长，千里万里期。\n去期日已远，征郎不顾返。\n生理日就贫，岁年亦云晚。\n虽有乳下男，不能充夫丁。\n昨日府帖下，籍已书其名。\n官军独备北，颇恤东西民。\n勿言征钱轻，抽征将到人。",
        "dynasty": "宋",
        "collection_info": null
    },
    {
        "title": "采葛行",
        "author": "吴泳",
        "content": "黄葛溪上生，青条谷中垂。\n薄言采其丝，缉彼绤与絺。\n缝作公子裳，远寄闺人思。\n絺兮凄以风，不值当暑时。\n轻鲜未及御，弃置忽若遗。\n虽则遭弃捐，肯为风雨移。\n朝暮蒙楚中，采采以慰饥。\n君看葛妇歌，尝胆味若饴。",
        "dynasty": "宋",
        "collection_info": null
    },
    {
        "title": "桂",
        "author": "吴泳",
        "content": "南之山丛丛，桂树生也直。\n朱华自成林，不杂众芳植。\n上有青鸾栖，因之为羽翼。\n移根上林苑，零露滋晓色。\n岂不罹凝寒，高标竦孤特。\n丹心能自渥，身性不加饰。\n所以离骚词，嘉其秉炎德。\n相观穹壤间，人统形气识。\n阳根为刚明，阴质为闇塞。\n灵均莫能招，聊与花辩惑。",
        "dynasty": "宋",
        "collection_info": null
    },
    {
        "title": "都大华文监丞权府事之明年天子诏将直禁近邦之人有以三瑞为献者曰双莲曰岐麦曰九穗禾皆斯世之上瑞而萃于一时人目之以为盛遂采民谣集成歌颂曲三首以纪其美",
        "author": "吴泳",
        "content": "短短菰蒲洲，阴阴葭菼陂。\n有斐嘉芙蓉，双蒂媚涟漪。\n如龙舒两娥，如沅湘二妃。\n岂伊玉池种，而乃生污泥。\n斑然烂云锦，袭人芳菲菲。\n两美谅必合，佳人制为衣。\n下承朝露滋，上戴夕日辉。\n驾言折芳馨，归以遗所思。",
        "dynasty": "宋",
        "collection_info": null
    },
    {
        "title": "咏怀",
        "author": "吴泳",
        "content": "何草秋不枯，何叶秋不黄。\n白露以润之，薿薿含晶光。\n幽兰自华滋，时菊仍菲芳。\n粲粲园中葵，亦得晞朝阳。\n被恩有如此，后时果何伤。\n惟有警夜鹤，庭前独旁皇。\n岂不欲九皋，翅翎莫能长。\n湛湛被露斯，幽吟遂成章。",
        "dynasty": "宋",
        "collection_info": null
    },
    {
        "title": "送新蓬州程倅  其一",
        "author": "吴泳",
        "content": "美人其犹龙，渴饮金泉水。\n水狭又飞去，一息蓬池耳。\n是时天气清，众绿事盥洗。\n遐征溘埃风，长袂蹑螭尾。\n天阶甫一尺，民社犹千里。\n还须手帝泽，为俗洗疮痏。\n余力裁新诗，或可代封匦。",
        "dynasty": "宋",
        "collection_info": null
    },
    {
        "title": "送新蓬州程倅  其二",
        "author": "吴泳",
        "content": "宛宛黄柳丝，锥锥杂花垂。\n柳解织别愁，花能送春归。\n思君远行迈，游子心依依。\n有絃不解挥，有镜不復治。\n岂是真不能，持此欲遗谁。\n河梁此时曲，泪为生别滋。\n但期如水萍，所寄良不移。",
        "dynasty": "宋",
        "collection_info": null
    },
    {
        "title": "送陈和仲常博倅嘉禾  其一",
        "author": "吴泳",
        "content": "柳色媚别驾，桐花夹行舟。\n慈湖一片心，不上富贵鈎。\n撇却云雾窗，分渠月波楼。\n但有月长清，何妨波漫流。",
        "dynasty": "宋",
        "collection_info": null
    },
    {
        "title": "送陈和仲常博倅嘉禾  其二",
        "author": "吴泳",
        "content": "俗士骑户限，痴官摸床唇。\n名节与官爵，岂以全畀人。\n子方贵良贵，我亦仁景仁。\n终始议论间，但保一色醇。",
        "dynasty": "宋",
        "collection_info": null
    },
    {
        "title": "送陈和仲常博倅嘉禾  其三",
        "author": "吴泳",
        "content": "未及与君别，先歌送君诗。\n浙西数年来，风景非昔时。\n红蚕不上箔，青麦空生陂。\n六经政之本，无用别出奇。",
        "dynasty": "宋",
        "collection_info": null
    },
    {
        "title": "送长儿槃赴金陵典斛  其一",
        "author": "吴泳",
        "content": "皤皤六十翁，碌碌三男子。\n阿柴冠尚痴，阿㭲晬欲死。\n槃也年未彊，早为贫出仕。\n家庭所训诲，仕亦当念此。\n敬则能莅官，敏则能决事。\n事长如严师，择交必端士。\n僮亦人子耳，勿以盛气使。\n只效龙伯高，芳名播青史。",
        "dynasty": "宋",
        "collection_info": null
    },
    {
        "title": "送长儿槃赴金陵典斛  其二",
        "author": "吴泳",
        "content": "悲莫悲生离，老至悲转切。\n阿爹领宾送，诸母持酒别。\n大妇前致辞，忽忽颜不悦。\n归来视季女，一夕亦永诀。\n人事长如此，有怀向谁说。\n泪缘亲爱滋，心以忧患折。\n去去勿重陈，秦淮对明月。",
        "dynasty": "宋",
        "collection_info": null
    },
    {
        "title": "送长儿槃赴金陵典斛  其三",
        "author": "吴泳",
        "content": "仕历四千石，官联六尚书。\n耕无田二顷，居无宅一区。\n余岂不念子，皇皇事田庐。\n多藏损其志，厚殖益尔愚。\n贫乃好消息，此言诚不迂。\n子官视庾氏，俸廪颇有余。\n疎花会结果，小水长通渠。",
        "dynasty": "宋",
        "collection_info": null
    },
    {
        "title": "送长儿槃赴金陵典斛  其四",
        "author": "吴泳",
        "content": "援以书戒子，子竟不若翁。\n陶以诗责儿，儿只如顽童。\n房公岂不智，集此书屏风。\n堂基未及构，手泽俱成空。\n乃知贵胄门，美业真难终。\n子虽有良质，须用磨琢功。\n射御亦是学，不妨随元戎。",
        "dynasty": "宋",
        "collection_info": null
    },
    {
        "title": "送长儿槃赴金陵典斛  其五",
        "author": "吴泳",
        "content": "玄云拖榆塞，白露涂枫林。\n靡靡秋未夕，边马已南侵。\n子方从军去，川陆迥且深。\n虎兕嗥旷野，猩猱啸高岑。\n独见金城外，迎人柳阴阴。\n主人敬爱客，秉义如断金。\n好将少年行，转作节妇吟。",
        "dynasty": "宋",
        "collection_info": null
    },
    {
        "title": "寿魏鹤山  其一",
        "author": "吴泳",
        "content": "人生瀛海内，中气胚腪之。\n真元会清淑，间代储英奇。\n扶摇六月息，濯羽于咸池。\n冰壶贮虚明，璧玉含清辉。\n阿阁引凤巢，小山结桂枝。\n肯遗金门步，乞取青藜归。\n要福不椒醑，延年不琼糜。\n至仁弥尔性，纯嘏无穷期。",
        "dynasty": "宋",
        "collection_info": null
    },
    {
        "title": "寿魏鹤山  其二",
        "author": "吴泳",
        "content": "濂溪雅爱莲，程子乐观鱼。\n生机不停息，天理原平铺。\n美人湖上来，挹绣天东隅。\n清气荡喧浊，德风振纤枯。\n人酣鶑花国，雨满菜豆区。\n肯縻尔好爵，而夺渠贞符。\n鹰鹯好弹击，乃谓鸾凤疎。\n愿言崇明德，永作国璠玙。",
        "dynasty": "宋",
        "collection_info": null
    },
    {
        "title": "寿邹都大",
        "author": "吴泳",
        "content": "大仪斡四运，环转当初阳。\n天根起自復，气踵生以黄。\n卓然五阴中，标示君子祥。\n芳芸岂不馥，硕果终自香。\n有开南国彦，气禀惟纯刚。\n况逢子之半，弧矢射四方。\n浩然祖邹人，清介如道乡。\n源流义理熟，滋养苗脉长。\n自登蜀道来，玉节明于霜。\n潢池有佩犊，紫逻无羝羊。\n星回参井间，草木烂以光。\n种善如种禾，去恶如去稂。\n只从一念中，垧野皆斯臧。\n玉𥹋不用餐，石髓不用尝。\n台背而儿齿，好德自尔康。\n笑渠役役者，日景以线量。",
        "dynasty": "宋",
        "collection_info": null
    },
    {
        "title": "寿杨崇庆二首  其一",
        "author": "吴泳",
        "content": "英英赤文凤，生此岷之阳。\n览辉孤竹根，振翼千仞冈。\n德音乃鸑鷟，下引鹓与凰。\n承旗从华盖，吹玉朝紫皇。\n顾瞻朱丘深，殆似阿阁长。\n肯以令仪榘，而使缯弋伤。\n集须集桐花，食不食藻粱。\n竚看发丹咮，舜殿歌明康。",
        "dynasty": "宋",
        "collection_info": null
    },
    {
        "title": "寿杨崇庆二首  其二",
        "author": "吴泳",
        "content": "清露团火旻，素月分白道。\n三湖足秋色，天以赐贺老。\n红蕖正酣酣，翠籊方稍稍。\n閒情观池鱼，生意玩庭草。\n旨酒常在壶，瑶琴弗离抱。\n灵台傥清明，岂不长寿考。\n方朔谩窃桃，安期苦尝枣。\n愿言西风时，眠食常健好。",
        "dynasty": "宋",
        "collection_info": null
    },
    {
        "title": "寿范漕  其一",
        "author": "吴泳",
        "content": "春山蕨方芽，春院桐始华。\n暄风荡红紫，还似绿幄遮。\n老僊坐鹿园，凈眼阅岁华。\n会须乘五羊，结佩凌飞霞。",
        "dynasty": "宋",
        "collection_info": null
    },
    {
        "title": "寿范漕  其二",
        "author": "吴泳",
        "content": "豫章富人物，山谷人中豪。\n虽从老坡来，颇服舂陵高。\n泰和善鼓琴，涪水不拟骚。\n安知百世士，于此还一遭。",
        "dynasty": "宋",
        "collection_info": null
    },
    {
        "title": "寿范漕  其三",
        "author": "吴泳",
        "content": "入窗月疎疎，满坐春盎盎。\n事机尽盘错，收入经济藏。\n鱼方在沸鼎，独以袽沃涨。\n静言平寇功，当置裴李上。",
        "dynasty": "宋",
        "collection_info": null
    },
    {
        "title": "寿范漕  其四",
        "author": "吴泳",
        "content": "鹰鹯好弹击，自谓居使之。\n凤凰不鸷搏，羣狡亦莫欺。\n但使德意多，何用风采为。\n西台十六州，人自春熙熙。",
        "dynasty": "宋",
        "collection_info": null
    },
    {
        "title": "寿范漕  其五",
        "author": "吴泳",
        "content": "方朔谩窃桃，安期苦尝枣。\n世间长生诀，自致元有道。\n硕果终是香，灵根不曾老。\n作诗颂僖公，俾尔弥寿考。",
        "dynasty": "宋",
        "collection_info": null
    },
    {
        "title": "拟古三章留别果山同官  其一",
        "author": "吴泳",
        "content": "边马思北依，晨风思北飞。\n役役会有还，之子胡不归。\n欲归又北征，适与风马期。\n忧端来无方，人则莫之知。\n不伤道里远，所惜光景移。\n肯以兰桂心，化作秋草萎。\n行道各努力，吾亦从此辞。",
        "dynasty": "宋",
        "collection_info": null
    },
    {
        "title": "拟古三章留别果山同官  其二",
        "author": "吴泳",
        "content": "巴之水泠泠，青山復成围。\n含晖排户来，颇若有所思。\n谓云为无心，终日长不飞。\n谓草非有情，盍为乎忘归。\n凡物各有繫，余岂縻于斯。\n俯川观鱼泳，仰空看鹏垂。\n一笑有会心，钓弋何所施。",
        "dynasty": "宋",
        "collection_info": null
    },
    {
        "title": "拟古三章留别果山同官  其三",
        "author": "吴泳",
        "content": "同门二三友，星弁尝蝉联。\n一日两会面，三日一共筵。\n花时棋声裏，雨夜诗筹前。\n斗酒相为娱，余欢则陶然。\n永言怀及兹，余愁浩如山。\n未别已足惜，别后谁慰颜。\n陆扬未可俟，寄声断鸿边。",
        "dynasty": "宋",
        "collection_info": null
    },
    {
        "title": "用葵轩送定叟平时兄弟间首句送季永弟赴省",
        "author": "吴泳",
        "content": "平时兄弟间，如友相箴规。\n每于和顺中，切切而偲偲。\n笔砚三十年，风雨无停披。\n草衣而粝食，穴坯而败帷。\n子文实胜仆，而我先子飞。\n子不以脱穫，便废锄与犁。\n有文绩如丝，有锋利如锥。\n拓开大规橅，不作小榦枝。\n果然昇春官，粗惬心所期。\n对床味可永，今又征行西。\n此别固不惜，岂无深长思。\n庭萱日就芜，门户一线微。\n子若不努力，谁与相扶持。\n文章但平易，毋以骄出之。\n共登青云程，了此一段奇。\n却归坐北窗，脱去名利羁。\n于皇太极藴，力与求真知。",
        "dynasty": "宋",
        "collection_info": null
    },
    {
        "title": "送李雁湖大参赴遂宁  其一",
        "author": "吴泳",
        "content": "拍拍雁湖水，深深归雁亭。\n雁归三四年，相伴湖水清。\n燕私岂不乐，国尔终含情。\n龙章倏夜下，惊赴鸥鹭汀。\n鸿雁双翥翰，眷焉乃东征。\n载辞龙鹄椒，復问鶑花程。\n輶轩骛华毂，高盖罗翠旌。\n康屯岂无学，销暴不以兵。\n蔚蓝旧草木，再色新威明。\n寄声受廛者，明府如父兄。",
        "dynasty": "宋",
        "collection_info": null
    },
    {
        "title": "送李雁湖大参赴遂宁  其二",
        "author": "吴泳",
        "content": "恢恢大仪中，扶立惟三纲。\n国风怨以怒，王道荡无章。\n栖栖鲁东家，秉笔修天常。\n廉陛不乱纪，冠履不易方。\n斯今世运颓，礼义维楫亡。\n三边且病痱，羣盗方鸱张。\n兵如溃堤螘，民甚赪尾鲂。\n厉阶倘不夷，零露将侵裳。\n李侯世柱史，识此治乱防。\n挥袂别广筵，振衣登高冈。\n愿言茂远猷，挽河洒天狼。",
        "dynasty": "宋",
        "collection_info": null
    },
    {
        "title": "刘园九日燕同寮效陶谢体",
        "author": "吴泳",
        "content": "霜林剪生绡，烟树织晴绮。\n万宝新告成，百工亦休止。\n嘉辰属南山，胜事如栗里。\n谬为陶长官，宁惜此中醉。\n良朋况知心，健会不论齿。\n鸱夷自挈携，猩笔漫游戏。\n清欢别有趣，真乐本无味。\n菊花之隠逸，亦欲妃君子。\n独于萧艾中，保此生色睟。\n凉飔忽吹衣，白露皓如洗。\n兑随数至剥，剥落从此始。\n拟将九九节，便作阳月纪。",
        "dynasty": "宋",
        "collection_info": null
    },
    {
        "title": "九日閒居读陶诗有怀  其一",
        "author": "吴泳",
        "content": "天盖不住旋，日车不停驰。\n西风下木叶，那復有静时。\n造物尚尔劳，人生能无为。\n我于大化中，纵浪何所羁。\n倦则熟午睡，饥则爱晨炊。\n既无大患及，亦无好爵縻。\n但得长如此，乐焉復何疑。",
        "dynasty": "宋",
        "collection_info": null
    },
    {
        "title": "九日閒居读陶诗有怀  其二",
        "author": "吴泳",
        "content": "虬龙能负熊，行雨云霄间。\n牦牛不执鼠，野性长在山。\n才者常苦劳，拙者常得閒。\n静中阅物理，役役会有还。\n所以陶征君，猛歇名利关。\n书不求甚解，褐不求常完。\n是中有真意，此外无戚颜。\n怀哉千载人，卷书一长嘆。",
        "dynasty": "宋",
        "collection_info": null
    },
    {
        "title": "九日閒居读陶诗有怀  其三",
        "author": "吴泳",
        "content": "閒意不在远，吾庐自成趣。\n竹阴混午醉，菜甲疏晓露。\n庭草更不除，树禽日相语。\n每翻架上帙，旋读辄忘去。\n佳友或会心，往往谈至莫。\n以兹率为常，弥觉太多事。\n却思对床眠，寻味所乐处。",
        "dynasty": "宋",
        "collection_info": null
    },
    {
        "title": "九日閒居读陶诗有怀  其四",
        "author": "吴泳",
        "content": "天地大庐舍，谁使渠滔滔。\n拟如原卜居，卷屋皆波涛。\n又思囚山赋，匪虎吾狴牢。\n独惟安乐窝，邵子差雄豪。\n驾言欲问津，蔽吾以蓬蒿。\n颇思振衣起，浊酒且自陶。\n一生任运耳，目送冥鸿高。",
        "dynasty": "宋",
        "collection_info": null
    },
    {
        "title": "寿范洁斋二首  其一",
        "author": "吴泳",
        "content": "明河耿高树，素月流澄瀛。\n袅袅来金风，秋意浩以盈。\n美人自西方，钟此一气清。\n如潭贮皎洁，如室生虚灵。\n姱节丽有晖，高情澹无营。\n昔含鸡舌香，曾以凤咮鸣。\n不登金张馆，尝抱箕濮情。\n倏焉冰山销，揭若黄道明。\n众星已牢落，太白犹光荧。\n英风自骨鲠，心事元夷平。\n会须朝紫皇，提笔福苍生。",
        "dynasty": "宋",
        "collection_info": null
    },
    {
        "title": "寿范洁斋二首  其二",
        "author": "吴泳",
        "content": "玉山一何高，堂与青云齐。\n上连宝台峻，下瞰金璧低。\n中有二老僊，驾鹤俱不归。\n苔封箕山碣，雾湿太史题。\n岂期芸省郎，再析侯藩珪。\n芳猷绍前印，英气截云霓。\n理乱如理绳，牧民如牧羝。\n燕开登南楼，就以云作梯。\n喜年玩秋稼，抚物观春荑。\n不贪老氏宝，不秘庄生倪。\n至仁弥尔性，寿齿今復齯。",
        "dynasty": "宋",
        "collection_info": null
    },
    {
        "title": "题承天心老万佛阁",
        "author": "吴泳",
        "content": "我闻谂禅师，断薪接绳床。\n杨岐初住时，撒雪满屋堂。\n庭松下法子，缾水注道浆。\n看来古佛心，不为屋有亡。\n心公自别宗，眼碧髭又霜。\n更接十千众，建此新道场。\n梯空插璇题，会海结宝方。\n自营不住心，每唱无底囊。\n如明珠走盘，如利刀截肪。\n以兹众生故，苦为诸佛忙。\n寥寥一贞境，渺渺万法航。\n泥空竟成着，堕有终是盲。\n青灯落檐花，吾道千丈光。",
        "dynasty": "宋",
        "collection_info": null
    },
    {
        "title": "和赵尚书无辩诗  其一",
        "author": "吴泳",
        "content": "夫子动以易，孟轲性其天。\n或毁或沮之，于我何加焉。\n天地犹有憾，伊人得无言。\n笑彼狥人者，区区欲求全。",
        "dynasty": "宋",
        "collection_info": null
    },
    {
        "title": "和赵尚书无辩诗  其二",
        "author": "吴泳",
        "content": "热不栖恶木，渴不饮盗泉。\n佳兵不祥器，只为名使然。\n孔明桑百株，杨子田一廛。\n静乐岂无此，行藏却由天。",
        "dynasty": "宋",
        "collection_info": null
    },
    {
        "title": "和赵尚书无辩诗  其三",
        "author": "吴泳",
        "content": "猘犬吠汉月，黄云塞江天。\n江淮我家门，守地何择焉。\n妇尝劝减竈，苦口为母言。\n早使言得行，家门更安全。",
        "dynasty": "宋",
        "collection_info": null
    },
    {
        "title": "和赵尚书无辩诗  其四",
        "author": "吴泳",
        "content": "词人工为文，瀑瀑如飞泉。\n辩士说利害，燄燄火始然。\n浮华不经实，胡取三百廛。\n吾生信拙尔，道胜还诸天。",
        "dynasty": "宋",
        "collection_info": null
    },
    {
        "title": "程顺子升斋",
        "author": "吴泳",
        "content": "雨养焦谷芽，清晨勃然兴。\n风入春笋节，一夕长数层。\n地道元敏树，生意实可征。\n一息不滋长，枯荄莽丘陵。\n所以务学者，进德长如登。\n礼义所封植，忠和所熏蒸。\n湛然清明气，于此中夜存。\n德盛仁既熟，始如日之升。\n今人废下学，乃以高自矜。\n譬之凌霄花，霄竟不可凌。\n子归且近思，从下观上腾。\n谦谦以自牧，洞洞如不胜。\n舜颜亦人耳，毋谓人鲜能。",
        "dynasty": "宋",
        "collection_info": null
    },
    {
        "title": "和曹宪金华山韵上李雁湖  其一",
        "author": "吴泳",
        "content": "楚台快谈风，梁园骋歌雪。\n滥觞起九章，流波到七发。\n雕空竟何事，如以纸帖月。\n巽岩锦褧衣，雁湖木霏屑。",
        "dynasty": "宋",
        "collection_info": null
    },
    {
        "title": "和曹宪金华山韵上李雁湖  其二",
        "author": "吴泳",
        "content": "百卉冬具腓，乔松立霜雪。\n老枝自擎重，既晚逾秀发。\n劲挺真大臣，回邪走妖月。\n金非百炼刚，那不因翠屑。",
        "dynasty": "宋",
        "collection_info": null
    },
    {
        "title": "和曹宪金华山韵上李雁湖  其三",
        "author": "吴泳",
        "content": "浮名镜边尘，骄气炉上雪。\n胡为认而有，引满犹不发。\n有怀东方人，书眼高照月。\n纾徐如行云，去就不尔屑。",
        "dynasty": "宋",
        "collection_info": null
    },
    {
        "title": "和曹宪金华山韵上李雁湖  其四",
        "author": "吴泳",
        "content": "奔鲸甫息波，猘子还吠雪。\n忧端压不住，耿耿及明发。\n师费辄千金，粮储亡三月。\n智哉陶士行，先贮头与屑。",
        "dynasty": "宋",
        "collection_info": null
    },
    {
        "title": "和曹宪金华山韵上李雁湖  其五",
        "author": "吴泳",
        "content": "椅梧未成琴，修干埋积雪。\n嶰竹断成律，其窍春自发。\n所遇时使然，谁与指摽月。\n仙翁急抽关，乞我云母屑。",
        "dynasty": "宋",
        "collection_info": null
    },
    {
        "title": "七夕闻鹊  其一",
        "author": "吴泳",
        "content": "涷雨略洗车，炎晖復如磝。\n桃笙眠未熟，屋角干鹊噪。\n借问鹊何来，下上音载好。\n此声固非恶，枉为閒者告。\n适情便为喜，喜不繇汝报。\n用静则为吉，吉不缘汝召。\n萧牍尚我踈，行人为谁到。\n劝子莫饶舌，移语朱门道。",
        "dynasty": "宋",
        "collection_info": null
    },
    {
        "title": "七夕闻鹊  其二",
        "author": "吴泳",
        "content": "黄姑西不娶，织女东未嫔。\n绛河咫尺间，可望不可亲。\n欲遣乌作使，乌黠言未驯。\n欲诏凤为媒，凤老咮不灵。\n独有雕陵鹊，造梁河之漘。\n频年事填河，头秃弗爱身。\n胡然此今夕，疆疆语依人。\n熠耀渡机石，鷿鹈窥汉津。\n鹊昔号神女，至此不復神。\n缅思成桥事，谩语抑不伦。\n直须明河水，尽洗千秋尘。",
        "dynasty": "宋",
        "collection_info": null
    },
    {
        "title": "变欧阳子秋声",
        "author": "吴泳",
        "content": "银河耿高树，璧月流中庭。\n有声西南来，厥闻浩以盈。\n或泠泠为风，或殷殷如霆。\n元戎啸中军，猛士赴敌营。\n但闻人马行，弗省金铁鸣。\n天地始气肃，干坤亦尘清。\n岂有一草木，而不知秋声。",
        "dynasty": "宋",
        "collection_info": null
    },
    {
        "title": "和虞沧江见寄宴坐闻秋香",
        "author": "吴泳",
        "content": "春芳如丽人，骄色不肯除。\n秋芳如高士，一味甘恬虚。\n我闼本洞然，香风来虚徐。\n滋兰露承掌，延桂月满裾。\n门巷柳濯濯，林塘竹疎疎。\n真意俨分列，远心更庄舒。\n庭前两好鹤，知几年岁余。\n或睨立倚窗，或饮于清渠。\n常恐缁尘染，回视根性初。\n蹇余沧江人，人岂不鹤如。\n起寻月中句，遥睇花外车。\n八表方云昏，尚无返庄庐。",
        "dynasty": "宋",
        "collection_info": null
    },
    {
        "title": "塞雁",
        "author": "吴泳",
        "content": "鸳鸯在鱼梁，在在能戢翼。\n黄鸟止丘隅，止止得所息。\n相彼雁与鸿，胡然生塞北。\n城暗候火惊，云低空弦逼。\n官军夜击鼓，奴或告之亟。\n师老粮莫支，健儿恐烹食。\n哀鸣号穷边，莽是狐兔窟。\n天地生为心，曷使至此极。\n所以周宣诗，矜人要安集。",
        "dynasty": "宋",
        "collection_info": null
    },
    {
        "title": "送游景仁夔漕分韵得喜字",
        "author": "吴泳",
        "content": "桐花繁欲垂，柳色澹如洗。\n深谷舣行舟，怱怱春莫矣。\n庐山蕨已肥，荆渚鱼正美。\n提携赤藤杖，炊煮白粲米。\n佳处有会心，岁月不须纪。\n繫船且夷犹，却待荻花水。\n江平风浪澄，再与歌至喜。",
        "dynasty": "宋",
        "collection_info": null
    },
    {
        "title": "送鲜于漕  其一",
        "author": "吴泳",
        "content": "文字微妙诀，到底元平夷。\n词人不能工，变怪生崛奇。\n汶上大夫者，得法灵均师。\n修辞滋其平，不以怒出之。\n白云自多态，流水长清漪。\n作者云已往，知者其为谁。\n九诵的子孙，八鸾行康逵。\n天将龢其声，復见风骚遗。",
        "dynasty": "宋",
        "collection_info": null
    },
    {
        "title": "送鲜于漕  其二",
        "author": "吴泳",
        "content": "树德必欲滋，去疾必欲除。\n世人亡分明，蒿兰同一锄。\n凤兮德之美，谁不相称誉。\n翻鞴下霜云，义盖非鹘如。\n煌煌绣衣彩，炯炯清冰壶。\n衣以将直指，冰以励廉隅。\n持此踰二年，相视如一初。\n去去登乌府，昏鸦遶林呼。",
        "dynasty": "宋",
        "collection_info": null
    },
    {
        "title": "蹇应叔自宜兴寄近诗和马字韵  其一",
        "author": "吴泳",
        "content": "仲连本策士，元亮非隠者。\n举世莫知我，悬车息其马。\n舣船阳羡头，停策计山下。\n山水自娱人，无烦丝竹写。",
        "dynasty": "宋",
        "collection_info": null
    },
    {
        "title": "蹇应叔自宜兴寄近诗和马字韵  其二",
        "author": "吴泳",
        "content": "吾老百世休，辍书学耕者。\n祈年占土牛，喜雪掘玉马。\n海鮝带卤烧，溪莼和豉下。\n却忆古蚕丛，晤言莫能写。",
        "dynasty": "宋",
        "collection_info": null
    },
    {
        "title": "天马引",
        "author": "吴泳",
        "content": "陇西之野龙驹骧，追风胁月坤为裳。\n竚云亭亭广颡直，夹镜炯炯双瞳光。\n饭以玉山禾，饮以瑶池浆。\n自成骨格异赭白，活出神采遗玄黄。\n三千牝，十二闲，俛视但觉皮毛凡。\n饮江曾濡六辔湿，致远又逐双旌扬。\n牧则在垧野，贡则归天潢。\n写图仍上穆天子，跛蹩但笑羣抵羊。",
        "dynasty": "宋",
        "collection_info": null
    },
    {
        "title": "拟湖边采莲妇",
        "author": "吴泳",
        "content": "短裙缬蕖衣制荷，采莲女儿凭船歌。\n歌酣弭棹解尘袜，微步演迤凌寒波。\n薄言采采湖之沚，买镜无钱贱生理。\n遥知浪水不可照，只仗清流作知己。\n荪为桡，桂为棹，脉脉环湖翠烟草。\n急归掩关中夜思，欲致美人伊有道。",
        "dynasty": "宋",
        "collection_info": null
    },
    {
        "title": "促促词",
        "author": "吴泳",
        "content": "促促復促促，急柱危絃无好曲。\n乐日常少苦日多，男耕女桑长不足。\n麦方在场绡在轴，里正登门田吏趣。\n东隣女儿当窗看，西家阿㜷阑道哭。\n閒时输官犹自可，况是兵符急如火。\n近闻官家榜村路，运粮多要人夫去。\n妾贫犹足备晨炊，不愿身为泰山妇。",
        "dynasty": "宋",
        "collection_info": null
    },
    {
        "title": "兽之穷",
        "author": "吴泳",
        "content": "兽之穷，逼我墙，韩卢走兔无窟藏。\n江麋假息尚扑朔，穴鼠无技犹张皇。\n我𩚵岂不甘，我缨岂不长。\n貍步张侯虎为落，𤜵未及献弓先亡。\n兽之穷，莫抵当，泽虞不戒专诸忙。\n春蒐犹禁塞榆白，秋战不耐泾水黄。\n昔闻养鹰志在逐，无使饱食栖平冈。",
        "dynasty": "宋",
        "collection_info": null
    },
    {
        "title": "梁父吟",
        "author": "吴泳",
        "content": "梁父吟，维山高高维水深。\n白石烂兮饭牛曲，沧浪清兮鼓枻音。\n艾薪岂不贤，反被妻子瘖。\n投笔岂不壮，交友不谅心。\n用则宗彜在东序，不用土缶埋汾阴。\n梁父吟，问梁父，青史功名在何处。\n长须旨酒置高堂，莫使青葵委零露。\n临风惝恍歌一曲，凤舞鸾翔应箫玉。",
        "dynasty": "宋",
        "collection_info": null
    },
    {
        "title": "汉中行",
        "author": "吴泳",
        "content": "汉中在昔称梁州，地腴壤沃人烟稠。\n稻畦连陂翠相属，花树遶屋香不收。\n年年二月春风尾，户户浇花压醪子。\n长裙阔袖低盖头，首饰金翘竞奢侈。\n自从铁骑落武休，胜事扫迹随江流。\n道傍人荒鸟灭没，独有梨花伴寒食。\n君不见当年劫火然，携老扶幼奔南山。\n又不见拗项桥边事，七八千兵同日死。\n死则义魄犹有归，存则偷生漫如此。\n三人共，一椀灯，通夜纺绩衣鬅鬙。\n八口同，半间屋，煮𥻰椎冰常不足。\n家粮一石五券钱，一半入口一半官。\n男担军装出边去，女荷畚锸填濠还。\n官知民贫当爱惜，兵者卫民贫不恤。\n且如今年春，又经征战苦。\n风尘未动力已罢，殆以饥羊饲豺虎。\n梁山奕奕水汤汤，知他见几玉节郎。\n昨日汉川过，香气夹道花成行。\n还挝青鼍鼓，復拥白鹊旗，帐犀殿后车悬鸱。\n营中闻之暖挟纩，尽道节制吾父师。\n东军本皆孝顺儿，好在良牧绥牧之。\n太清鱼不蕃，太缓琴不理。\n师中有吉当自求，度外无功更谁喜。\n秋风淅淅吹芙蓉，山童唤我歌汉中。\n中欲歌兮可奈何，为语前途胡秘阁，莫使兵贫復如昨。",
        "dynasty": "宋",
        "collection_info": null
    },
    {
        "title": "堰上行上周宪",
        "author": "吴泳",
        "content": "堰上行，桃花灼灼春水生。\n水纔一石泥数斗，弥漫滮池浸渠口。\n树以淇园竹，菑以汉堤石。\n石填竹落知几丁，驾作青霓千百尺。\n一夫搴茭前，一夫荷锸去。\n旋烧香纸祭水庸，更酌村醪赛田祖。\n鹿头北，海眼西，绵洛一带填淤肥。\n苎麻沤池禾稻长，虽有旱暵无凶饥。\n今年狼头窥井络，罗堰九星几缺角。\n匪天十风五日雨，陆海将贫水维浊。\n上帝悯下民，亲遣苍水使。\n西门骖前白渠后，指画田塍若鳞次。\n新堰举，旧堰修，野媪含笑溪童讴。\n自言春种皆茁土，桔槹长閒卧畦圃。\n明朝百役非所知，且乐丰年踏车舞。\n燕泥新湿花雨斑，四牡趣嚮东郊还。\n地平天成九功叙，今秋都筑沙堤路。",
        "dynasty": "宋",
        "collection_info": null
    },
    {
        "title": "赠星翁郭若水",
        "author": "吴泳",
        "content": "月临南斗退之惧，宫直南箕苏子忧。\n片文隻字不经世，赤口白舌空招尤。\n我生之初函二气，地则五行天五纬。\n罗计二宿括半天，太阴一星宅时位。\n郭生本是郭璞徒，推步太精言转迂。\n按图只说万言锦，经野未辨天官书。\n大游正照参井乡，蚩尤不敛旗方张。\n瞥将巧历莫推算，为我占取峨眉太白何时康。",
        "dynasty": "宋",
        "collection_info": null
    },
    {
        "title": "游大玲珑小玲珑",
        "author": "吴泳",
        "content": "小玲珑，大玲珑，平林突起羣玉峰。\n霜铏剪取碧磈䃬，雷斧凿破青嵌崆。\n自有此山生此石，鬼削天劖更无迹。\n泗滨浮出瑞玉磬，周庙横陈古苍璧。\n苍官俨冠剑，翠官披琅玕。\n好风吹月来，光动九琳轩。\n守庵道人形野倨，白领方袍草为屦。\n颇奇二士入洞来，引向高亭最幽处。\n他山岂无石，弄假不似真。\n平泉马鹿迹何在，南墅甲乙名灰尘。\n说真辩假无时了，山童隔竹敲茶臼。",
        "dynasty": "宋",
        "collection_info": null
    },
    {
        "title": "洪都病中梦与太白同登峨嵋亭有赋",
        "author": "吴泳",
        "content": "翠浮天宇两眉修，不着尘寰半点愁。\n锦袍仙人去不返，乘月忽作斯亭游。\n月悬水底不受捉，牛渚矶翻酒星落。\n气涌如山白浪掀，声悲动地终风作。\n我思弔古登翠微，点检旧题无白诗。\n生平白眼睨力士，焉肯妩媚歌峨嵋。\n杨林渡头采石口，一处风寒几兵守。\n寄语中流把柁翁，莫使江山落人手。",
        "dynasty": "宋",
        "collection_info": null
    },
    {
        "title": "寿范翁",
        "author": "吴泳",
        "content": "辛夷如雪芳事阑，飞絮卷地春风酣。\n连陂和云割青麦，隔坞趁日缲红蚕。\n今年夏气清较早，雨后西山翠如扫。\n女儿负笈男带锄，夸说皇华使家好。\n使家天上一角麟，手握雨露呵星辰。\n绿林无风草木静，紫塞有备烟尘靖。\n鹿园镇日长徙倚，心事如平一池水。\n荪兰不惜手种植，萧艾依前力锄薙。\n槐龙影转花又黄，造化乃为诸生忙。\n春闱法细靡罅缝，选吏亲校如秤量。\n老僊自是文盟主，曾抱长蛟着繁露。\n好将鼻祖三昧法，直嚮金华讲经去。\n有香不炷旃林香，有酒不酌瑶池觞。\n愿公岁岁常寿考，剩寄诗筒祝难老。",
        "dynasty": "宋",
        "collection_info": null
    },
    {
        "title": "西湖访梅",
        "author": "吴泳",
        "content": "欲休不休岁垂晚，似冷不冷霜復晴。\n起撑湖船访梅去，一点两点藏林垧。\n主林无神花气薄，树影庚庚香漠漠。\n谁能细玩復与临，静处测破梅花心。\n桥西水北弄明月，醥酒独对青山斟。\n自有此山无此客，富有他花无此格。\n西湖处士不可招，鸦点孤村暮云碧。",
        "dynasty": "宋",
        "collection_info": null
    },
    {
        "title": "祁山歌上制帅闻敌退清水县作",
        "author": "吴泳",
        "content": "祁山之西当太白，战士弯弓抱明月。\n散烧烟火夜宿兵，遥见狼头一星灭。\n明朝探骑前来报，为言敌死秦川道。\n牌使前呼大队回，鹅车炮坐埋青草。\n黄河口，清水头，水声呜咽河不流。\n军中遗言更惨酷，灵夏名王亦屠戮。\n中间被掠边丁苦，牧放牛羊食禾黍。\n牛羊得食人转饥，日想南朝拜降去。\n朝廷有道督府雄，三关之险风不通。\n健儿长鎗及马腹，壮士劲弩当心胸。\n帐犀前把石门隘，遥望红旗围尽解。\n舆师等第喝银帛，三将同时赐金带。\n凯还吹落桃花风，捷书屡奏甘泉宫。\n纶巾萧然羽扇凈，一字不说平夷功。\n离鸿迤逦集中泽，鸦噪山田忙种麦。\n七方新堡高插云，腐鼠何能更相吓。\n书生每夕翻青史，争战场中看千古。\n狸亡虎灭自有期，天道何尝厌中土。\n夹城云赤戈剑明，通衢夜白钟鼓清，更待公归戮力就太平。",
        "dynasty": "宋",
        "collection_info": null
    },
    {
        "title": "寿梁漕",
        "author": "吴泳",
        "content": "维日在娄春事殷，维桐始华天气新。\n乱红遶树绿幄均，樱笋又荐冰盘珍。\n知是燕胎协卜、牛宿会辰，绣衣立当霄汉春。\n骊驾飞度天河津，帕中玉屑粮未陈。\n镜裏宝月光逼真，廉如一条冰照人，健如九皋鹤离羣。\n舌根不道烟火尘，鼻端那受富贵熏。\n手探囊方皆木神，袖出荐纸生烟云。\n兕觥祇酌春酒醇，衣佩更取秋兰纫。\n民居安安鸿鴈宾，吏胆帖帖乌鸢驯。\n王母之桃庄生椿，宁如洙泗一字仁。\n愿言福星当紫宸，光照邻女长无贫。",
        "dynasty": "宋",
        "collection_info": null
    },
    {
        "title": "送李伯勇分教阆州",
        "author": "吴泳",
        "content": "明王不兴威凤衰，直笔无传老麟死。\n春秋大谊炳如日，读者昏昏视为史。\n濂溪之后伊川程，文字虽少源流真。\n抉开宝藏得胡子，一洗纸上千秋尘。\n伯兮有勇弗可遏，高阁诸儒祖河洛。\n羣玉洞见标月指，众醉醒闻候风铎。\n当年进书一布衣，能取天上清名归。\n秋澄讲幄玉色动，春拂秘馆芸香霏。\n红尘不踏东华路，绿绮还携阆风去。\n舟行若上离堆山，莫把鲁公雄文劲笔埋没苍苔间。",
        "dynasty": "宋",
        "collection_info": null
    },
    {
        "title": "瑞麦歌",
        "author": "吴泳",
        "content": "爰采麦矣岷之阳，麦秀蕲兮登我场。\n岐岐而生自天产，两两而并维星祥。\n我行其野逢酇长，酇长忻然持穗往。\n自言此穗实秀时，六稻俱垂惟麦仰。\n晋之四穟唐六岐，虽有其物无其时。\n我君圣武绥万邦，我侯骏德为藩维。\n君臣尧舜禹，十风五日雨。\n干戈偃息将兆和，拍手齐唱崆峒歌。",
        "dynasty": "宋",
        "collection_info": null
    },
    {
        "title": "同程季予游李园和张仁溥",
        "author": "吴泳",
        "content": "顽云不雨风称雄，扫花晚坐蓬莱宫。\n幅巾野服纔相逢，华茵解下金线狨。\n人道青田双鹤、平舆二龙，笑揖羣彦时一中。\n百寮之山直丛丛，回廊窈窕庭阴浓。\n园禽语变春事空，水花色静天机融。\n归来笑傲掀短篷，溪澄月白闻笙鸿。",
        "dynasty": "宋",
        "collection_info": null
    },
    {
        "title": "赋半斋送张清卿分教嘉定",
        "author": "吴泳",
        "content": "斗城将军半段鎗，汉宫美人半额粧。\n碧眼禅僧坐空室，花雨半床云半窗。\n道如大路皆可遵，不间不界难为人。\n卓哉圣人门，犹惜二三子。\n冉求只向中道画，季路仅及升堂止。\n穷山必到嵩华颠，穷水必极昆崙源。\n若非身心实造诣，未免口耳空啾喧。\n子归试取羣书读，饱秣吾驹饭吾仆。\n却将全体为渠说，荡出峨眉半轮月。",
        "dynasty": "宋",
        "collection_info": null
    },
    {
        "title": "八月十四夜神泉官满再别同官",
        "author": "吴泳",
        "content": "有客有客白其马，日倚垂杨问行者。\n式微式微胡不归，未归满耳闻别诗。\n断絃再续情绪恶，别酒重稔味如蜡。\n袖中虽有金错刀，满镜愁云莫能割。\n是时月露秋平分，庭前唤月月不譍。\n就令唤得山头月，照我离筵越愁绝。\n陶靖节，潘安仁，种秫满畦花满城。\n潘花陶酒总陈迹，不如昭文氏之琴不鼓无亏成。\n芭蕉潄潄连夜雨，桂子纷纷落庭户。\n旅雁无俦顾影单，明朝且嚮龙岩去。",
        "dynasty": "宋",
        "collection_info": null
    },
    {
        "title": "送毅夫总领淮西",
        "author": "吴泳",
        "content": "莫沽金陵酒，莫折金城柳。\n但观二十四桥月，夜夜凄凉照淮口。\n孤墉不下兵转饥，河水浅狭红贼窥。\n就今秋高不饮马，安得会有休兵时。\n赤云烧空秋岸阔，雨少潮低运沟涸。\n莫从局外鉴全胜，紧向棋心寻活着。\n昨夜归来闻好语，大儿踏歌小儿舞。\n喜言边敌归故巢，且省沿边转般苦。\n边民之苦自古然，其媪荷锄翁戍边。\n老翁无力助王国，但愿主圣羣公贤。\n上卿奉使亦奇事，肯为边氓劳抚字。\n酒酣拂剑歌皇华，柂楼红湿汀蓼花。",
        "dynasty": "宋",
        "collection_info": null
    },
    {
        "title": "新江行寿张宪亨泉",
        "author": "吴泳",
        "content": "君不见尧时伯禹作司空，应龙尾画江道通。\n又不见秦时李冰作太守，犀牛厌胜水晶走。\n蜀江开凿四万八千载，二后英灵俨如在。\n虽然陵谷有变迁，水嚮东流不曾改。\n西岷山，南溷崖，神营化造如划开。\n蜀人好怪漫弗省，龙岂能智犀岂能禳菑。\n年来江塞崖据险，水束三川激如箭。\n阳侯吸哦佛不灵，黑蛎磨牙蚖吐焰。\n五月尾，六月头，瓜蔓水退，矾山水流。\n中间青沫最湍驶，风雨瞬息能湛舟。\n鲛人渊客弗敢睨，而况商妇能无愁。\n怀哉古人智如此，胡不铲尽白险直使平如洲。\n使家河源来，弭节青衣国。\n横槎展拓万里天，力浚江南障江北。\n百夫荷锸，千夫荷锄，号召海若同凿疏。\n经营不越四弦望，白练剪出澄江图。\n轻轺晨兴亦劳苦，绣烂衣明湿烟雨。\n不惟佛滩之耻可湔雪，名与离堆传之万万古。\n乃知天地间，靡事不可为。\n若鸟兽草木，驱虎豹象犀。\n藏冰肦冰凌人掌，出火内火烜氏司。\n吾身代天事，到手那得辞。\n决川道海亦常理，竈门老婢不惯骇且疑。\n好将新江水，都为一洗之。\n浮云空，宝鑑浄，公之寿兮，如江之永。\n不妨桂棹木兰船，陶写流光入觞咏。\n花泉有客空抱絃，曾拊三迭逢胎僊，寄诗孤云断鸿边。",
        "dynasty": "宋",
        "collection_info": null
    },
    {
        "title": "和李宪使  其一",
        "author": "吴泳",
        "content": "关上青牛去，林间白鹤归。\n月函书味澹，霜浸道根肥。\n草树连生色，鱼梁閟杀机。\n晚年偏好易，落处是麻衣。",
        "dynasty": "宋",
        "collection_info": null
    },
    {
        "title": "和李宪使  其二",
        "author": "吴泳",
        "content": "比岁兵戈息，山民幸有秋。\n麦畦翻雨种，瓜圃带霜收。\n墐户夕熏鼠，荷蓑晨饭牛。\n使家廉到骨，清议在锄耰。",
        "dynasty": "宋",
        "collection_info": null
    },
    {
        "title": "和李宪使  其三",
        "author": "吴泳",
        "content": "春日成都寺，桐华一院芳。\n窗疎红卷跋，焙暖雪吹香。\n论事惟三代，评诗宗晚唐。\n开编疑未莹，今欲扣山房。",
        "dynasty": "宋",
        "collection_info": null
    },
    {
        "title": "送杨子达入国学",
        "author": "吴泳",
        "content": "鸾凤久束咮，贤关时一鸣。\n子今观上国，志岂为浮名。\n母线丝丝直，爷诗字字情。\n别离非所惜，回看锦衣荣。",
        "dynasty": "宋",
        "collection_info": null
    },
    {
        "title": "雪夜",
        "author": "吴泳",
        "content": "云蒸黄野润，月莹皓庭清。\n夜静悄人迹，溪流皆雪声。\n帐吹灯彩暗，炉扑火花明。\n遥想鷄人误，鸣歌报六更。",
        "dynasty": "宋",
        "collection_info": null
    },
    {
        "title": "霅溪舟中读唐人诗",
        "author": "吴泳",
        "content": "大雅声纔息，骚人词竞兴。\n语工终离道，味泊祇如僧。\n霜夜杜荀鹤，秋风张季鹰。\n抚编吟魄动，飞雨洒船灯。",
        "dynasty": "宋",
        "collection_info": null
    },
    {
        "title": "冬至",
        "author": "吴泳",
        "content": "閒居罕人事，慵把历头开。\n雷自地中復，风从天末来。\n絪缊初熟酒，的皪未开梅。\n道尽真光景，尧夫好秀才。",
        "dynasty": "宋",
        "collection_info": null
    },
    {
        "title": "挽罗宗卿",
        "author": "吴泳",
        "content": "晓月璇源澹，春风璧水香。\n一条冰透骨，五色凤鸣岗。\n翳彼菟裘老，伤哉宝鑑亡。\n囊封尚生意，今与日争光。",
        "dynasty": "宋",
        "collection_info": null
    },
    {
        "title": "挽郑文昌",
        "author": "吴泳",
        "content": "何代无豪杰，惟公气独刚。\n束身同绞紟，遗训闢缁黄。\n定力老逾壮，英魂凛不忘。\n蜀名省科调，犹说郑文昌。",
        "dynasty": "宋",
        "collection_info": null
    },
    {
        "title": "别岁",
        "author": "吴泳",
        "content": "故乡于此时，酿熟岁猪肥。\n骨董羹延客，屠酥酒饷儿。\n竈涂醉司命，门贴画钟馗。\n多少伤怀事，溪云带梦归。",
        "dynasty": "宋",
        "collection_info": null
    },
    {
        "title": "和制垣金泉山",
        "author": "吴泳",
        "content": "昔日南充县，卑栖枳棘鸾。\n道根随境悟，屐齿过桥寒。\n梦觉松花白，重来鹤顶丹。\n僊翁梨枣熟，亦欲傅修翰。",
        "dynasty": "宋",
        "collection_info": null
    },
    {
        "title": "小雪",
        "author": "吴泳",
        "content": "卧病连三月，起来几半人。\n腕柔妨草圣，目眩隔花神。\n颓魄岂常望，残芳不再晨。\n徘徊盼庭树，犹喜小阳春。",
        "dynasty": "宋",
        "collection_info": null
    },
    {
        "title": "寿李雁湖  其一",
        "author": "吴泳",
        "content": "间气生贤哲，斯文擅正宗。\n咮鸣直是凤，时见恍犹龙。\n信史传缃简，元勋在鼎钟。\n惟存霜后节，景仰彼高松。",
        "dynasty": "宋",
        "collection_info": null
    },
    {
        "title": "寿李雁湖  其二",
        "author": "吴泳",
        "content": "往在黄枢府，璇题护两扉。\n剪除当路棘，纫补坐朝衣。\n风急操舟济，江空掷钓归。\n年年湖上雁，旭旦望南飞。",
        "dynasty": "宋",
        "collection_info": null
    },
    {
        "title": "寿李雁湖  其三",
        "author": "吴泳",
        "content": "起从通德里，出守巽岩州。\n上相先声到，凶徒悍气柔。\n鸿居新劳徕，鸟户旧绸缪。\n已筑沙堤路，归欤赞大猷。",
        "dynasty": "宋",
        "collection_info": null
    },
    {
        "title": "寿李雁湖  其四",
        "author": "吴泳",
        "content": "金碧苍岩下，神光射斗箕。\n豆灰浮管后，梅蘤破冰时。\n正是生申日，谁为寿卯诗。\n今年真六一，说与醉翁知。",
        "dynasty": "宋",
        "collection_info": null
    },
    {
        "title": "和晏子忠  其一",
        "author": "吴泳",
        "content": "天地肇开闢，江山谁主盟。\n岸深沙走白，石秀水含清。\n鱼自春来美，猿虽晓不惊。\n汀洲生杜若，薄欲采其英。",
        "dynasty": "宋",
        "collection_info": null
    },
    {
        "title": "和晏子忠  其二",
        "author": "吴泳",
        "content": "每逢耆旧问，夸说太平年。\n橘柚三冬富，荷花万顷联。\n断岩书姓氏，胜迹已蹄筌。\n羣盗方如猬，渠鞭恐着先。",
        "dynasty": "宋",
        "collection_info": null
    },
    {
        "title": "和晏子忠  其三",
        "author": "吴泳",
        "content": "我往纔秋莫，君来恰岁寒。\n离鸿书落莫，归马路平宽。\n白社论心易，文坛出手难。\n近来诗思涩，风雪立雕鞍。",
        "dynasty": "宋",
        "collection_info": null
    },
    {
        "title": "出关",
        "author": "吴泳",
        "content": "晓带鷄星出，春从鸟道餐。\n雾漫旗彩坏，霜落剑花寒。\n天险今虽在，人谋昔所难。\n临关能虎视，一亮亢曹瞒。",
        "dynasty": "宋",
        "collection_info": null
    },
    {
        "title": "冬日",
        "author": "吴泳",
        "content": "四时平似准，冬日颇伤暄。\n暖骤狂花坼，霜轻野草繁。\n林鸢饥跕水，山鬼暗窥垣。\n便拟悬车计，无人为买园。",
        "dynasty": "宋",
        "collection_info": null
    },
    {
        "title": "霜朝",
        "author": "吴泳",
        "content": "欵乃湖歌断，珑璁晚色归。\n鹭翘窥水镜，鸱冻泊垣衣。\n密坐悬书帐，清吟刮砚澌。\n岁寒谁耐久，独有翠兄知。",
        "dynasty": "宋",
        "collection_info": null
    },
    {
        "title": "寿胡兴元三首  其一",
        "author": "吴泳",
        "content": "几代贞元会，还生忠简孙。\n清风拔薤本，爱日护葵根。\n疋马驰周道，分公翰蜀门。\n保安桥上路，手涤瘴云昏。",
        "dynasty": "宋",
        "collection_info": null
    },
    {
        "title": "寿胡兴元三首  其二",
        "author": "吴泳",
        "content": "皂盖开藩日，黄河洗甲时。\n柳阴承羽葆，花气扑旌麾。\n兵悍须柔止，民碞莫胜之。\n麦头如得雪，来岁可休师。",
        "dynasty": "宋",
        "collection_info": null
    },
    {
        "title": "寿胡兴元三首  其三",
        "author": "吴泳",
        "content": "耿耿三秋别，悠悠四月余。\n菊潭闻上寿，梅驿急驰书。\n簇蘤红成阵，骈筵翠曳裾。\n封侯平四十，前路尽宽舒。",
        "dynasty": "宋",
        "collection_info": null
    },
    {
        "title": "寿丞相庆七十五首  其一",
        "author": "吴泳",
        "content": "几代贞元会，重逢上相生。\n阅人冰鑑浄，遇事玉衡平。\n日月黄扉永，风尘紫逻清。\n勋名兼寿考，何必会耆英。",
        "dynasty": "宋",
        "collection_info": null
    },
    {
        "title": "寿丞相庆七十五首  其二",
        "author": "吴泳",
        "content": "昨夜闻宣锁，虚皇注意深。\n三师分汉制，一尺泻商霖。\n未白忧边髮，仍丹报国心。\n黄封留寿酒，且把斗杓斟。",
        "dynasty": "宋",
        "collection_info": null
    },
    {
        "title": "寿丞相庆七十五首  其三",
        "author": "吴泳",
        "content": "渤海兵戈静，全淮版籍归。\n红缫蚕茧大，紫擘蟹螯肥。\n柳港添生色，榆关閟杀机。\n君王新御殿，莫使谏书稀。",
        "dynasty": "宋",
        "collection_info": null
    },
    {
        "title": "寿丞相庆七十五首  其四",
        "author": "吴泳",
        "content": "诞日逢今日，新年胜故年。\n良风宜望岁，甲雨不妨田。\n浙米多堪籴，京交渐直钱。\n隆兴须再见，人道鲁公贤。",
        "dynasty": "宋",
        "collection_info": null
    },
    {
        "title": "寿丞相庆七十五首  其五",
        "author": "吴泳",
        "content": "自闢翘材馆，才随数路求。\n兰苕和露摘，橘柚带霜收。\n味适方调鼎，装轻不驾舟。\n有怀吟未尽，独鹤远山头。",
        "dynasty": "宋",
        "collection_info": null
    },
    {
        "title": "和张周玉访别",
        "author": "吴泳",
        "content": "白露下百草，年光惊易徂。\n邮亭人折柳，别浦雁衔芦。\n社瓮应藏酒，秋盘好斫鲈。\n贤渠陶靖节，晚岁觉迷涂。",
        "dynasty": "宋",
        "collection_info": null
    },
    {
        "title": "挽李寺丞",
        "author": "吴泳",
        "content": "文献中原旧，箕裘户部清。\n官终一麾守，事历五廷评。\n挂壁琴无谱，传家砚有名。\n东风吹画翣，溪上若为情。",
        "dynasty": "宋",
        "collection_info": null
    },
    {
        "title": "挽李郎中  其一",
        "author": "吴泳",
        "content": "少日声名伟，中年学问腴。\n气缘经事老，形为爱民癯。\n吭引朝阳凤，魂惊古冢狐。\n遗忠摅不尽，英爽射匡庐。",
        "dynasty": "宋",
        "collection_info": null
    },
    {
        "title": "挽李郎中  其二",
        "author": "吴泳",
        "content": "河洛辍微响，朱张传古心。\n世随人影落，君嚮路头寻。\n蔓草侵山径，柔荑死树林。\n良朋更能几，百感集孤斟。",
        "dynasty": "宋",
        "collection_info": null
    },
    {
        "title": "挽青阳俞夫人",
        "author": "吴泳",
        "content": "彼美宜家室，之媛友瑟琴。\n漆园歌未歇，澧浦佩还沉。\n懿范贻彤管，佳铭得藁砧。\n卧龙山下路，风雨乱愁心。",
        "dynasty": "宋",
        "collection_info": null
    },
    {
        "title": "挽贵平大夫",
        "author": "吴泳",
        "content": "介介汝溪叟，青衫三十年。\n澹如彭泽柳，廉过石门泉。\n漫仕曾无意，遗文竟有传。\n浮山读书处，定跨玉蜍仙。",
        "dynasty": "宋",
        "collection_info": null
    },
    {
        "title": "挽王夫人",
        "author": "吴泳",
        "content": "婉娩嫺诗画，僮僮被典章。\n有齐先祭洁，薄澣展衣香。\n唁卫心虽切，伤周义不忘。\n勉哉君子正，彤管尚遗芳。",
        "dynasty": "宋",
        "collection_info": null
    },
    {
        "title": "挽郑夫人",
        "author": "吴泳",
        "content": "淑行繇真履，慈根自夙知。\n性情诗调适，内外礼维持。\n春閤青苹乱，秋原白木悲。\n只今哀窈窕，手线授衣时。",
        "dynasty": "宋",
        "collection_info": null
    },
    {
        "title": "挽雍处士",
        "author": "吴泳",
        "content": "折柳诗名远，滋兰德本深。\n挞禽能起孝，训鲤只平心。\n半夜酒星落，千山薤露吟。\n芭蕉溪上水，呜咽不堪斟。",
        "dynasty": "宋",
        "collection_info": null
    },
    {
        "title": "挽游监簿  其一",
        "author": "吴泳",
        "content": "好汉三巴杰，危言九陛忠。\n王前留孟子，国尔念周公。\n日驭龙堆出，天昏虎踞雄。\n收声诸老尽，铭有后溪翁。",
        "dynasty": "宋",
        "collection_info": null
    },
    {
        "title": "挽游监簿  其二",
        "author": "吴泳",
        "content": "昔上金泉去，翁方玉局閒。\n橘中春响雹，壶裏晓行山。\n迂叟空扶杖，坡仙不赐环。\n每思生处所，壮泪为公潸。",
        "dynasty": "宋",
        "collection_info": null
    },
    {
        "title": "塞下",
        "author": "吴泳",
        "content": "黄云连陇树，红日下溪榆。\n毡帐三千里，蜂屯十万夫。\n鲁刍肥厩马，汉粟遗城狐。\n虎韔空涵月，犀渠半网蛛。\n游军声勃崒，巡徼语咙胡。\n柳脆藩篱薄，桑干堑垒孤。\n突炎将及燕，逋尾又侵乌。\n曲引梅花落，谣闻小麦枯。\n将军金騕褭，轻侠绣蝥弧。\n十二营田利，知谁上此图。",
        "dynasty": "宋",
        "collection_info": null
    },
    {
        "title": "寿安宣相",
        "author": "吴泳",
        "content": "磊落堪舆气，峥嵘社稷身。\n地倾曾镇静，天造要经纶。\n仓首怀公辅，中原仗老臣。\n纶扬申命宠，渥照午桥新。\n司马还辞洛，汾阳再入秦。\n干坤重拆洗，宇县细缝纫。\n汰击鲸波浊，风清虎穴尘。\n绿林戡大盗，紫逻息罢民。\n鲂尾喁喁活，龙骧帖帖驯。\n按行光弼垒，斜岸武侯巾。\n究宅歌鸿雁，参谋集凤麟。\n星营罗粲粲，雷毂隠辚辚。\n飞輓通关表，耕屯集渭滨。\n军容俄再色，威令復重信。\n烽火閒荆楚，尘沙卷剑岷。\n马腾云陇月，士饱雪山春。\n来石非无杰，平江亦有人。\n誓功俱不再，方德信谁邻。\n弓矢宜专晋，钩膺遂锡申。\n鹘衔凌井钺，龙节压参神。\n卫幙论功盛，韦门送喜频。\n河阳分镇日，许国授弓辰。\n勋业当如此，恩荣实迈伦。\n一忠摩皜日，二节贯苍旻。\n绩伟官难报，天高德最亲。\n丹书名澣澣，黄色喜津津。\n咸颂僖公柏，谁言庄氏椿。\n永为民立命，长秉国之钧。\n信作三朋寿，都由一字仁。\n东归知不远，香信已浮银。",
        "dynasty": "宋",
        "collection_info": null
    },
    {
        "title": "壬辰恭和御制闻喜宴诗",
        "author": "吴泳",
        "content": "清问谆谆许尽言，以书为辙道为轩。\n鑑观万古知成法，条析羣疑见大原。\n樱苑近颁天上句，燕杯新带雨边恩。\n燃藜夜取云章读，照乘骊珠炳若存。",
        "dynasty": "宋",
        "collection_info": null
    },
    {
        "title": "乙未恭和御制闻喜宴诗",
        "author": "吴泳",
        "content": "圣学希天善牖民，风霆鼓舞气如神。\n转回姚姒文章古，作起殷周礼乐新。\n有限科名非究竟，无穷经术要纷纶。\n事君自昔无他道，不有其身是致身。",
        "dynasty": "宋",
        "collection_info": null
    },
    {
        "title": "溪亭春日  其一",
        "author": "吴泳",
        "content": "不必寻芳出远郊，八分春尽属亭皋。\n漫波绿皱一溪水，暖日红蒸千树桃。\n乌遶屋檐呈卦兆，鹤窥庭户听离骚。\n静中识得生生意，堂下蘼芜更不耨。",
        "dynasty": "宋",
        "collection_info": null
    },
    {
        "title": "溪亭春日  其二",
        "author": "吴泳",
        "content": "春事无边着语难，得逢佳处辄停骖。\n河豚渐美夸梅十，芳草如屏说柳三。\n小韵作诗防跌宕，浅杯斟酒怕沉酣。\n买山那得青钱在，只欲花间结小庵。",
        "dynasty": "宋",
        "collection_info": null
    },
    {
        "title": "又和洪司令春日",
        "author": "吴泳",
        "content": "房湖曾别苦吟身，两度东风似一尘。\n柳外游丝难繫日，麦边驯雉亦惊春。\n玄都君子皆通贵，栗里先生祇一贫。\n珍重龙阳贤太守，时将诗句恼陈人。",
        "dynasty": "宋",
        "collection_info": null
    },
    {
        "title": "送成都添倅李微之分韵得巫字",
        "author": "吴泳",
        "content": "本住陵阳处士庐，不妨名字落青都。\n题舆带阁添新号，抱史还山只故吾。\n秀水稳宜眠夏簟，惠泉香可煮秋菰。\n劝君莫动骚人曲，椰叶蓪花降女巫。",
        "dynasty": "宋",
        "collection_info": null
    },
    {
        "title": "湖亭酌王史君纪事并呈看花诸君子",
        "author": "吴泳",
        "content": "红雨斑斑点嫩苔，朱轮轧轧碾轻埃。\n园公不作橘中隠，康节肯从花外来。\n鶑啭树林添道韵，鸥分江色献诗材。\n篮舆便载春归去，谁管酴醿芍药开。",
        "dynasty": "宋",
        "collection_info": null
    },
    {
        "title": "王巽堂三十年不到湖亭丙戌春再来非旧矣用前韵以俟后游",
        "author": "吴泳",
        "content": "庭院深深锁绿苔，扫花无帚半尘埃。\n红霞满树刘郎去，青子垂枝杜牧来。\n乍可放閒宽酒地，不能随俗贮香材。\n醉翁自有山间乐，更取林霏手斫开。",
        "dynasty": "宋",
        "collection_info": null
    },
    {
        "title": "老将",
        "author": "吴泳",
        "content": "一从十五长边城，少见兵戈日太平。\n代马依风都护道，飞鸢熏雾伏波营。\n红雕腊软君王赐，青兕裘轻子女情。\n昨夜点行新部曲，铁衣偏奏苦寒声。",
        "dynasty": "宋",
        "collection_info": null
    },
    {
        "title": "永嘉鹿鸣宴",
        "author": "吴泳",
        "content": "人间富贵易浮沈，只有斯文无古今。\n义理工夫元坦易，圣贤言语不艰深。\n莫随近世诸儒辙，要识开山一祖心。\n待得了他科举债，梅花月下听瑶琴。",
        "dynasty": "宋",
        "collection_info": null
    },
    {
        "title": "和张亨泉宴鹿鸣",
        "author": "吴泳",
        "content": "平生湖海独元龙，门作丹梯倚太空。\n还我蛾眉千顷月，借渠羊角一帆风。\n文随脚迹机难活，学到源头理自通。\n何代不生田表圣，诸君切在敏前功。",
        "dynasty": "宋",
        "collection_info": null
    },
    {
        "title": "宣城鹿鸣宴",
        "author": "吴泳",
        "content": "儒臣簪笔典州麾，重为江山缉旧仪。\n宴序古来元有礼，鹿鸣废后更无诗。\n科名到手还须耐，文字当场莫好奇。\n更尽工歌笙一曲，明年春洒上林枝。",
        "dynasty": "宋",
        "collection_info": null
    },
    {
        "title": "至日示诸甥侄",
        "author": "吴泳",
        "content": "莫风浩荡忽吹葭，一室阳春病已差。\n把酒认为天一水，见梅题作玉真花。\n燕常会族宁随俭，祭则从先不尚华。\n过此肥冬疆事静，亦呼槃也早还家。",
        "dynasty": "宋",
        "collection_info": null
    },
    {
        "title": "题望湖亭",
        "author": "吴泳",
        "content": "祥云宫殿半荒芜，独有亭基下瞰湖。\n水气淼茫吞八极，地形盘礴跨三吴。\n一轮红日射铜阙，数点青山浮玉壶。\n欲问湖边诸澳长，长洲盗贼已平无。",
        "dynasty": "宋",
        "collection_info": null
    },
    {
        "title": "和季永弟赋袁尊固海棠",
        "author": "吴泳",
        "content": "觱篥声中气序过，溪头燕子又归窠。\n清涵夜色花无睡，翠洗晨粧脸半酡。\n红萼尚怀乡国旧，锦心空抱客愁多。\n饮酣乐极翻成感，泪湿臙脂雪满坡。",
        "dynasty": "宋",
        "collection_info": null
    },
    {
        "title": "张仁溥寄游沧浪诗用韵一首非为沧浪作也",
        "author": "吴泳",
        "content": "卉木萋萋二月寒，杏垂红雨涕浪浪。\n无司花女太幽绝，有索酒郎多醉狂。\n弄影莫陪张子野，断肠空忆贺横塘。\n春来亦欲寻诗社，却怕诗工与道妨。",
        "dynasty": "宋",
        "collection_info": null
    },
    {
        "title": "读黄子实诗卷",
        "author": "吴泳",
        "content": "唐人漫自说金华，山谷云孙自当家。\n玄色酿成真一酒，别机织出象生花。\n缅怀友义留巫峡，难割闺情下汉嘉。\n看彻一编酬未得，夜深窗月凈笼纱。",
        "dynasty": "宋",
        "collection_info": null
    },
    {
        "title": "寿李雁湖  其一",
        "author": "吴泳",
        "content": "当年指李记生辰，柱史疑为法报身。\n鱼鸟泳飞南阁晓，风花经纬石林春。\n手翻万轴谈无底，胸着千年汲愈新。\n试看乔松霜雪后，凛然一节照时人。",
        "dynasty": "宋",
        "collection_info": null
    },
    {
        "title": "寿李雁湖  其二",
        "author": "吴泳",
        "content": "自卷朝衣濯雁湖，勋名籍籍在黄枢。\n时闻走卒称司马，犹有羣儿问大苏。\n赴陇尺书驰鹤板，起家万石绾麟符。\n宵衣炯炯思黄髮，正藉元勋出手扶。",
        "dynasty": "宋",
        "collection_info": null
    },
    {
        "title": "寿李雁湖  其三",
        "author": "吴泳",
        "content": "汹汹风涛卒未清，便提小队按行营。\n一言刑省朝歌盗，单骑恩怀渤海兵。\n丰德自应通绿籍，长年何必饭黄精。\n劝公剩压兰英酒，为作涪川小太平。",
        "dynasty": "宋",
        "collection_info": null
    },
    {
        "title": "寿李雁湖  其四",
        "author": "吴泳",
        "content": "身驾青牛老子车，行云来去自纾徐。\n精神健好充黄野，骨法清真贯玉庐。\n六十二年康节咏，五千余卷玉川书。\n石林莫作盘居计，黄纸看看又诏除。",
        "dynasty": "宋",
        "collection_info": null
    },
    {
        "title": "寿范漕  其一",
        "author": "吴泳",
        "content": "粲粲桐花昨夜风，吹香还到鹿园中。\n前生出处黄山谷，后代风流范蜀公。\n洒落一襟涵霁月，精神满面贯晴虹。\n直须整顿坤维了，归侍祥云一朶红。",
        "dynasty": "宋",
        "collection_info": null
    },
    {
        "title": "寿范漕  其二",
        "author": "吴泳",
        "content": "自从绣绂解麒麟，一片忠诚只为民。\n涪水竹枝秋送客，汉嘉火树夜迎神。\n玄蜂赤螘三垂静，白黍黄鸡万井春。\n尽使蜀人翻覆看，皇华礼乐只如新。",
        "dynasty": "宋",
        "collection_info": null
    },
    {
        "title": "寿范漕  其三",
        "author": "吴泳",
        "content": "伏波老子缚长虬，典护兰闱更两秋。\n学问只从苗脉看，辞章不嚮语言求。\n俱称脚迹门生好，无復颜行执事羞。\n夹袋中间富人物，更须为国贡琳球。",
        "dynasty": "宋",
        "collection_info": null
    },
    {
        "title": "寿范漕  其四",
        "author": "吴泳",
        "content": "福星一点夜堂深，藻泮花泉共照临。\n歌咏春风曾点瑟，体当生意宓君琴。\n乔松已作参天色，寸草犹持报主心。\n但翼斯文扶寿脉，年年一穗爇犀沉。",
        "dynasty": "宋",
        "collection_info": null
    },
    {
        "title": "客中和程丞相雪",
        "author": "吴泳",
        "content": "萧萧客岁澹如家，耿耿青灯冻不花。\n窗外晓添梅意韵，田间春透麦精华。\n书来颇復怀归雁，杯散何繇觅画蛇。\n明日雪晴乡社去，辛盘随俗点春茶。",
        "dynasty": "宋",
        "collection_info": null
    },
    {
        "title": "和杜枢密雪  其一",
        "author": "吴泳",
        "content": "紫宸朝动鸡人唱，一片天光接绛河。\n花样绣鞯衝晓去，霙铺毬路带春多。\n边无疋马比宁地，土有遗蝗奈冻何。\n檠重玉龙犹未老，莫将图画写披蓑。",
        "dynasty": "宋",
        "collection_info": null
    },
    {
        "title": "和杜枢密雪  其二",
        "author": "吴泳",
        "content": "一自金銮陡下坡，更无津可问明河。\n云蒸黄野风寒薄，雪皎皓庭幽思多。\n高艷未能攀屈宋，寒灰聊復拨阴何。\n聚星堂上如相问，竟日长镵对短蓑。",
        "dynasty": "宋",
        "collection_info": null
    },
    {
        "title": "和赵西里赋雪",
        "author": "吴泳",
        "content": "谬守无奇只靠天，一编周易一炉烟。\n抽毫难出相如右，觅句敢居灵运前。\n酒酌山羊方饯腊，籥鸣土鼓又祈年。\n何时独放扁舟往，淡月西村古柳边。",
        "dynasty": "宋",
        "collection_info": null
    },
    {
        "title": "和张仁溥赋雪",
        "author": "吴泳",
        "content": "北风声熄南山微，谁息风雅呼于时。\n歌黄三章未纯古，叙白一段空爱奇。\n台高皆羡雨花落，檐短独愁冰柱垂。\n墨客如林笔如冢，莫于诗上更题诗。",
        "dynasty": "宋",
        "collection_info": null
    },
    {
        "title": "清晓踏雪送季武博",
        "author": "吴泳",
        "content": "送客陵阳第一峰，临分莫遏顺帆风。\n人行水驿梅花外，诗在昭亭雪界中。\n破屋但留黄蘗老，高风难觅紫芝翁。\n笋舆访别惊回首，无数寒鸦点碧空。",
        "dynasty": "宋",
        "collection_info": null
    },
    {
        "title": "嘉熙丁酉七月上澣游大涤题住山龚冲妙艮泓轩",
        "author": "吴泳",
        "content": "旧与清泉白石盟，身閒方作洞霄行。\n青山延客元无锁，碧涧流花似有情。\n古洞欲随仙隠去，高冈终待凤来鸣。\n道人唤我松间饮，坐拂寒云月未生。",
        "dynasty": "宋",
        "collection_info": null
    },
    {
        "title": "寿张亨泉提刑三首  其一",
        "author": "吴泳",
        "content": "莲花峰下发源深，胸次渟涵几古今。\n事苟及民须着手，文非为道不关心。\n扶持世界归儒效，转斡天机自笔箴。\n主静工夫人不识，火阳五月正根阴。",
        "dynasty": "宋",
        "collection_info": null
    },
    {
        "title": "寿张亨泉提刑三首  其二",
        "author": "吴泳",
        "content": "二年烟雨汉皋亭，玉节西来照雪明。\n慷慨报君浑是胆，驰驱将母莫非诚。\n稻禾水足青畴润，烽火宵閒紫逻清。\n鸾凤莫将鹰隼看，及时须为国家鸣。",
        "dynasty": "宋",
        "collection_info": null
    },
    {
        "title": "寿张亨泉提刑三首  其三",
        "author": "吴泳",
        "content": "末学纷纷竞为人，公能康济自家身。\n形躯元备人间世，肝肺尽收天下春。\n观我自应知爱重，识心须会起经纶。\n寿觥难着皇华语，抱取峨眉月半轮。",
        "dynasty": "宋",
        "collection_info": null
    },
    {
        "title": "寿崔侍郎三首  其一",
        "author": "吴泳",
        "content": "天开碧落洗云扉，暂辍僊郎下紫微。\n独有素琴随从橐，更无侍史护朝衣。\n霜清潦浄荣名薄，枣熟花香道力肥。\n列炬照空还岁晚，明年仍傍火城归。",
        "dynasty": "宋",
        "collection_info": null
    },
    {
        "title": "寿崔侍郎三首  其二",
        "author": "吴泳",
        "content": "胸次知蟠几监书，事随天理只平铺。\n来从京兆德星社，揽取西峨明月湖。\n民岂无衣须补绽，极元有柱要撑扶。\n欲知天授西平意，绣帽临戎为万夫。",
        "dynasty": "宋",
        "collection_info": null
    },
    {
        "title": "寿崔侍郎三首  其三",
        "author": "吴泳",
        "content": "小队元戎未弭旌，羣飞鹤雁已充庭。\n只缘匹马修途健，唤起三刀昨梦醒。\n犀麈自挥坤宇静，鲸风不涨海波停。\n牛头衮衮春无际，捻出三诗寿蜀星。",
        "dynasty": "宋",
        "collection_info": null
    },
    {
        "title": "寿周提刑二首  其一",
        "author": "吴泳",
        "content": "分得濂溪一派清，皇皇仁义不贪名。\n金华学道行持到，禹穴题舆去就轻。\n一节以趋何简易，十年不调转光明。\n匡时富有经纶在，若木华边缓辔行。",
        "dynasty": "宋",
        "collection_info": null
    },
    {
        "title": "寿周提刑二首  其二",
        "author": "吴泳",
        "content": "自乞银符守汉嘉，就持汉节问梅花。\n庭扉讼少閒徽棘，堰水流多沤纻麻。\n论击回邪羝触角，化销彊暴鼠无牙。\n更看植杖扶犁叟，清议依前说使家。",
        "dynasty": "宋",
        "collection_info": null
    },
    {
        "title": "寿史石泉二首  其一",
        "author": "吴泳",
        "content": "胸次玻瓈湛不摇，高风炯炯揭冰条。\n昆墟已泻南轩派，蜀贡犹传北斗杓。\n问学有源天一水，文章无尽海门潮。\n三滩五渡多人物，难得公家月指标。",
        "dynasty": "宋",
        "collection_info": null
    },
    {
        "title": "寿史石泉二首  其二",
        "author": "吴泳",
        "content": "露洗秋容一片清，远山高与雪争明。\n贤侯元是岳神降，上相先从佛腊生。\n画戟不妨当燕寝，白囊无復到鸡城。\n新来连日西郊雨，还作山间小太平。",
        "dynasty": "宋",
        "collection_info": null
    },
    {
        "title": "寿某翁",
        "author": "吴泳",
        "content": "当日麻衣抑未猜，贵公元自有僊材。\n文辞敏妙真星魄，学问沈潜是圣胎。\n黄石授兵非有意，红旗破贼却归来。\n阿同且共玻瓈饮，源上桃花想未开。",
        "dynasty": "宋",
        "collection_info": null
    },
    {
        "title": "寿范洁斋  其一",
        "author": "吴泳",
        "content": "合下金相气质浑，更参诸老徧宗门。\n箕山再得颜回婿，荣国还生孔子孙。\n学问不趋岐路径，文章祇好古罍尊。\n至今尚得诗书力，一气清明中夜存。",
        "dynasty": "宋",
        "collection_info": null
    },
    {
        "title": "寿范洁斋  其二",
        "author": "吴泳",
        "content": "青袍朝士走红尘，公独纫兰结佩绅。\n不事王侯嫌炙手，岂除御史更呈身。\n寒花秋后看名节，乔木霜中见本真。\n吾道天宽连地大，羊沟那得繫麒麟。",
        "dynasty": "宋",
        "collection_info": null
    },
    {
        "title": "寿范洁斋  其三",
        "author": "吴泳",
        "content": "泸水风涛七载还，今年赢得在家山。\n临流领客清溪上，滴露抄书翠竹间。\n晚计作堂应未晚，閒居成赋恐难閒。\n云昏八表边烽息，须得伊人护玉关。",
        "dynasty": "宋",
        "collection_info": null
    },
    {
        "title": "寿范洁斋  其四",
        "author": "吴泳",
        "content": "忆昨熏风会面时，犹龙老子亶冲夷。\n忠文晚节三年过，上相生辰十日迟。\n内景两篇时点检，中庸一卷晓行持。\n朝来泮水鸮音好，目注西山拟寿时。",
        "dynasty": "宋",
        "collection_info": null
    },
    {
        "title": "送洪司令  其一",
        "author": "吴泳",
        "content": "经年分月伴西清，又佐戎轺勇北征。\n下马必能书檄草，从军元是擅诗名。\n熙丰作俑能无过，元佑操舟却要平。\n局面既新棋势别，消详专在幕中评。",
        "dynasty": "宋",
        "collection_info": null
    },
    {
        "title": "送洪司令  其二",
        "author": "吴泳",
        "content": "夏日曾随别驾归，朔风还作送公诗。\n行军司马自文采，祭酒诸生亡崛奇。\n国事急忙中着手，边筹閒暇处开眉。\n嘉陵想已波涛落，风雨无忘泊岸时。",
        "dynasty": "宋",
        "collection_info": null
    },
    {
        "title": "送梁漕东归  其一",
        "author": "吴泳",
        "content": "四年一节蜀山间，父子重来世所艰。\n镜月澄心寒吏胆，条冰濯魄映儒冠。\n孤清自古知谁似，遗爱于今愈耐看。\n归去光明赢一着，笑渠袖手直旁观。",
        "dynasty": "宋",
        "collection_info": null
    },
    {
        "title": "送梁漕东归  其二",
        "author": "吴泳",
        "content": "皎皎从来世不容，平平未足与言功。\n介言西事何妨谪，洵着权书竟是忠。\n祇为边民忧自北，卷将吾道载而东。\n分明自有天知己，趣檄行看骑火红。",
        "dynasty": "宋",
        "collection_info": null
    },
    {
        "title": "和张周玉峨眉山行",
        "author": "吴泳",
        "content": "搘筇更上最高峰，浮出修眉翠扫空。\n雪汁半消岩路口，苔衣倒挂树林中。\n异禽语已非人世，香草名应繫国风。\n晚色渐侵衣袂冷，恍疑身在蘂珠宫。",
        "dynasty": "宋",
        "collection_info": null
    },
    {
        "title": "出郊怀汪尚中代简",
        "author": "吴泳",
        "content": "一春烟雨尽愁端，晴日郊行尚怕寒。\n芳草被堤风信过，杂英满甸雪泥干。\n刘郎去后花无恙，杜牧来迟春渐阑。\n明日为君开社瓮，莫教人倚玉栏看。",
        "dynasty": "宋",
        "collection_info": null
    },
    {
        "title": "和虞沧江饯腊观梅  其一",
        "author": "吴泳",
        "content": "买断江天不用赊，絃琴觞咏乐无涯。\n年深屡见巢添鹤，春到还知未放花。\n时有诗情窥洛社，断无书尺到京华。\n面前杨柳风来处，豪岸依然属富家。",
        "dynasty": "宋",
        "collection_info": null
    },
    {
        "title": "和虞沧江饯腊观梅  其二",
        "author": "吴泳",
        "content": "饯岁江梅老树边，每逢佳处辄犁然。\n吟风弄月成劳绩，种药移花当贸迁。\n心事细评无此日，春风长健有明年。\n更期人日连头去，酬此青苹木末天。",
        "dynasty": "宋",
        "collection_info": null
    },
    {
        "title": "和韵谢惠提干约观梅不赴",
        "author": "吴泳",
        "content": "纔看花回晚日明，停杯不饮槊空横。\n羡君洒落方成趣，笑我虺隤不及盟。\n但向舍南窗北看，浑如林下水边清。\n自来太素先羣物，枉被山矾唤作兄。",
        "dynasty": "宋",
        "collection_info": null
    },
    {
        "title": "宣城劝农",
        "author": "吴泳",
        "content": "一分东作五分春，相汝耕夫更在勤。\n七月诗成种田法，庶人章作劝农文。\n祈蚕必使蚕如瓮，卜稼须观稼似云。\n老守别无新治行，只将丰岁答吾君。",
        "dynasty": "宋",
        "collection_info": null
    },
    {
        "title": "永嘉劝农归舟中",
        "author": "吴泳",
        "content": "使君每爱读豳诗，稼事艰难亦粗知。\n水冻未闻秧布野，年饥且喜麦生岐。\n坐间白叟真堪贵，眼底朱衣总是痴。\n趁刺画船呼客语，春风已满劝农旗。",
        "dynasty": "宋",
        "collection_info": null
    },
    {
        "title": "赠乡僧祖元",
        "author": "吴泳",
        "content": "挑包不住雁边峰，万里来参琰浙翁。\n刀割万缘随指断，镜磨诸漏着身空。\n不从贝叶钻陈迹，只向蒲团下钝工。\n结习依然销未尽，有时诗语学琴聪。",
        "dynasty": "宋",
        "collection_info": null
    },
    {
        "title": "寿邹都大  其一",
        "author": "吴泳",
        "content": "石虹缭绕气如云，中有胎僊字卯神。\n大宅宽平春满面，一条莹彻玉为人。\n细看火后交梨熟，不及霜中硕果新。\n六十二年无一事，尧夫端的是前身。",
        "dynasty": "宋",
        "collection_info": null
    },
    {
        "title": "寿邹都大  其二",
        "author": "吴泳",
        "content": "易言来復甚昭昭，须识阴阳动静交。\n干德众贤当首画，建炎诸老得中爻。\n水波已动龙难蛰，时运方清凤合巢。\n会得生生无尽意，不须詹尹揲琼茅。",
        "dynasty": "宋",
        "collection_info": null
    },
    {
        "title": "寿邹都大  其三",
        "author": "吴泳",
        "content": "梅花又是隔年看，节节光明雪照山。\n赤螘玄蜂边徼外，黄鸡白黍野田间。\n鹄头久已书丹版，燕额仍须护玉关。\n独有檀沈烟一穟，明年还遶属车斑。",
        "dynasty": "宋",
        "collection_info": null
    },
    {
        "title": "寿邹都大  其四",
        "author": "吴泳",
        "content": "嶰竹吹香子气分，苍苍有意瑞斯文。\n已从嵩岳生申伯，復嚮西山寿卯君。\n鲐背自宜当职任，虎头曾已策功勋。\n壶中日月春长在，且试犀沈一瓣熏。",
        "dynasty": "宋",
        "collection_info": null
    },
    {
        "title": "端平改元阳月同弟某自南山过龙井山僧饶舌话辩才近事且以某兄弟为坡颍当有所识因赋",
        "author": "吴泳",
        "content": "一百年前老辩才，復褰绦带下山来。\n松杉溜雨惊龙起，篁竹生风唤鹤回。\n戒行浄通林水观，语言香落宝花台。\n更看坡颍留诗处，月堕山空眼豁开。",
        "dynasty": "宋",
        "collection_info": null
    },
    {
        "title": "宣城宴六县宰",
        "author": "吴泳",
        "content": "本是词林翰墨臣，诏书特遣牧宣城。\n使君只办平平政，令尹无要赫赫名。\n狱苟得情须近恕，财如足用莫求赢。\n荻花风起江防急，秋阅应令弩手精。",
        "dynasty": "宋",
        "collection_info": null
    },
    {
        "title": "寄题蒋湾效尧夫体",
        "author": "吴泳",
        "content": "刚把西湖卖与邻，卜园新得蒋湾春。\n半荒亭树景偏老，欲压溪桥花更真。\n漫赋莫教诗过好，浅斟时要酒轻醇。\n若能会得閒中趣，便是羲皇向上人。",
        "dynasty": "宋",
        "collection_info": null
    },
    {
        "title": "送范仁叟解褐西归并简定叟",
        "author": "吴泳",
        "content": "子馆于予恰九春，临分更欲问云津。\n良心易放当持敬，精义无穷要汲新。\n刍狗科名应是梦，貂蝉宦业竟成尘。\n世间公议难磨灭，第一还须作好人。",
        "dynasty": "宋",
        "collection_info": null
    },
    {
        "title": "寿安宣相  其一",
        "author": "吴泳",
        "content": "皛然老子本冲夷，起为苍生护北陲。\n边吏皆能问司马，市人曾不识安期。\n拊摩鲐背应耆艾，舒卷龙韬自崛奇。\n九老图中张白后，合添同甲一篇诗。",
        "dynasty": "宋",
        "collection_info": null
    },
    {
        "title": "寿安宣相  其二",
        "author": "吴泳",
        "content": "梅花又是隔年看，节节光明雪照山。\n百万虎貔双剑外，三千騋牝寸田间。\n鹤头捧诏从天陛，鸡舌含香趁晓班。\n富有春秋洪愿力，宅家那得放公閒。",
        "dynasty": "宋",
        "collection_info": null
    },
    {
        "title": "寿安宣相  其三",
        "author": "吴泳",
        "content": "上谓无官可报卿，延登左棘倍恩荣。\n勋存社稷身俱泰，志在生灵物转轻。\n平蜀以前谁磊落，渡江而后独光明。\n蚤令不作湘潭梦，料得中原已扫清。",
        "dynasty": "宋",
        "collection_info": null
    },
    {
        "title": "寿安宣相  其四",
        "author": "吴泳",
        "content": "文俗诸儒恋局中，何曾度外看英雄。\n连鸡纵不能资夏，捕鹿何妨暂掎戎。\n静抚时机渔者得，遥观敌运兽之穷。\n书生准拟浯溪石，明写中兴第一功。",
        "dynasty": "宋",
        "collection_info": null
    },
    {
        "title": "用韵谢帅机惠春盘",
        "author": "吴泳",
        "content": "梅柳阴中漫寄家，閒如翠鸨立晴沙。\n瘿藤罇内抄松子，行玉槃中拣蕨芽。\n犹有乡风餐白啖，更无春梦草黄麻。\n郊行莫待芳菲月，花未开时好看花。",
        "dynasty": "宋",
        "collection_info": null
    },
    {
        "title": "再用韵呈帅机就寄仁溥",
        "author": "吴泳",
        "content": "少学东坡颇爱奇，夜抄灯疏爇松脂。\n老随年度几絃瑟，愁怕月窥双鬓丝。\n蚕市已非吾故国，菜园犹得子新诗。\n閒人不管东风闹，麦饭枯鱼着顿炊。",
        "dynasty": "宋",
        "collection_info": null
    },
    {
        "title": "病中有怀",
        "author": "吴泳",
        "content": "二年多病少佳怀，酒落杯中见影猜。\n青女降霜溪屋冷，白姑记日命宫灾。\n柳州解祟祟频作，孙子逐痁痁转来。\n就使新春年运吉，钝庚难拨马头开。",
        "dynasty": "宋",
        "collection_info": null
    },
    {
        "title": "洪都病中口占",
        "author": "吴泳",
        "content": "去年舆疾上洪州，百感婴怀又怕秋。\n病体不因衰后觉，宦情谁向死前休。\n乞身已晚荒三径，葬子无期负一丘。\n造物傥从心所欲，乐天知命更何求。",
        "dynasty": "宋",
        "collection_info": null
    },
    {
        "title": "送洪司令赴阙",
        "author": "吴泳",
        "content": "曾记嘉陵共舣舟，江风又是荻花秋。\n三年长别不一见，十事欲言还九休。\n俯聘交驰淮水浊，行程不定陇云愁。\n凤鸣已向朝阳去，飞雨残霞湿柁楼。",
        "dynasty": "宋",
        "collection_info": null
    },
    {
        "title": "寒食",
        "author": "吴泳",
        "content": "芳树啼鶑絮乱飞，疾风吹雨送愁归。\n梨花落莫还乡梦，麦粥凄凉展墓仪。\n倦客忍听溪上曲，游人犹习水边嬉。\n西瞻太白家何在，拟托征鸿寄我衣。",
        "dynasty": "宋",
        "collection_info": null
    },
    {
        "title": "黄漕祠堂",
        "author": "吴泳",
        "content": "古谊寥寥千载间，却从宾主得窥斑。\n道同元不分穷达，礼重何妨尚往还。\n拄杖过桥声易识，壁纱笼墨句难攀。\n篝灯试取丰碑读，名压三犀石更顽。",
        "dynasty": "宋",
        "collection_info": null
    },
    {
        "title": "径山留赠无准",
        "author": "吴泳",
        "content": "十载京华少得閒，兹游浑似梦中山。\n僧行古道元无径，云掩重扉更不关。\n夜语浓时花簇簇，禅机漏处月湾湾。\n东坡妙喜无人识，往往神游在世间。",
        "dynasty": "宋",
        "collection_info": null
    },
    {
        "title": "试院和李湛溪韵",
        "author": "吴泳",
        "content": "呵叱星辰赋远游，更提水镜着中流。\n读书有眼月千里，爱士无方春九州。\n论及养生浑是道，时因主试却关愁。\n武夷不作逢溪老，亦欲临风助击鸥。",
        "dynasty": "宋",
        "collection_info": null
    },
    {
        "title": "沔州和李长孺",
        "author": "吴泳",
        "content": "朔风吹雨湿征衣，卿月西昇伴紫微。\n出塞未经榆眼白，宿师先喜麦头肥。\n宝刀尚可屠龙去，锦字何缘寄鴈归。\n犹学骚人工索句，品题香草咏菲菲。",
        "dynasty": "宋",
        "collection_info": null
    },
    {
        "title": "和洪舜俞太一宫韵",
        "author": "吴泳",
        "content": "祠事归来夜向晨，仰瞻天宇肃无尘。\n缾搊金井辘轳晓，钟撼茅山幡影春。\n傍水且栽梅半树，扫檐莫使雪横陈。\n柏台近日清无酒，赢得吟诗分外新。",
        "dynasty": "宋",
        "collection_info": null
    },
    {
        "title": "谢尊固送茶",
        "author": "吴泳",
        "content": "閒居早是宾俦寡，有弟山行访鸟窠。\n黄卷渐成迂叟僻，朱颜不似美人酡。\n诗因怕事吟偏少，酒为看花饮辄多。\n珍重山园芳茗饷，犹胜乡国赵家坡。",
        "dynasty": "宋",
        "collection_info": null
    },
    {
        "title": "春寒病痞痛用古砭法以砖熨之忽一夕帐烟塞满火自下炎上焚衣被之半有感赋之",
        "author": "吴泳",
        "content": "怕寒不暇解衣眠，偪塞蒸成帐顶烟。\n学士砖头因火灼，尚书履下透衾然。\n洞存玉性真刚汉，焚却禅身笑浪僊。\n收敛道心中夜坐，室虚窗白月如弦。",
        "dynasty": "宋",
        "collection_info": null
    },
    {
        "title": "挽李寺丞",
        "author": "吴泳",
        "content": "世人谈利析锱铢，汲义如君此道孤。\n无地起楼怜寇老，有园和契遗尧夫。\n西山别后常怀子，东国归来已弃予。\n自昔祖风高挂剑，愧无佳语润黄垆。",
        "dynasty": "宋",
        "collection_info": null
    },
    {
        "title": "和洪司令九日观阅  其一",
        "author": "吴泳",
        "content": "猎猎西风九月寒，元戎缓带抚斋坛。\n士腰弓箭翻云去，人拥旌旄夹道看。\n振旅阵酣金柝静，从军诗落玉蜍干。\n南山不谓无嘉节，深惜诸贤玩燕安。",
        "dynasty": "宋",
        "collection_info": null
    },
    {
        "title": "和洪司令九日观阅  其二",
        "author": "吴泳",
        "content": "剑花弓月几秋寒，宿将凋零更不坛。\n师众弗于先事戒，蒐田祇作具文看。\n戍还黎雅魂方定，箭洗褒斜血未干。\n为报道傍泥饮者，尹来遗汝百年安。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其一",
        "author": "吴泳",
        "content": "幽人履贞吉，采藻南涧滨。\n所采一物微，所思万物春。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其二",
        "author": "吴泳",
        "content": "柳丝不禁梳，桃毳不耐雪。\n梅残剪春绡，永日霏不绝。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其三",
        "author": "吴泳",
        "content": "椒榝充佩帏，孤芳处幽绝。\n当年老虬枝，岂为风雨折。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其四",
        "author": "吴泳",
        "content": "最后黄香根，纤裳粲黄裏。\n能以色事人，空博一时喜。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其五",
        "author": "吴泳",
        "content": "看花须看神，折花莫折残。\n但使花骨清，岂畏花地寒。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其六",
        "author": "吴泳",
        "content": "老瓦莫厌粗，奚童莫嫌小。\n及时不为乐，顷刻芳事了。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其七",
        "author": "吴泳",
        "content": "圣涯浩无边，人乃揭其浅。\n安知舍瑟中，道味益深远。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其八",
        "author": "吴泳",
        "content": "浮名镜边尘，骄气炉上雪。\n年来如木鷄，我肱已三折。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其九",
        "author": "吴泳",
        "content": "书消燕日长，棋遣花院寂。\n何羡山中人，餐霞拾橡实。",
        "dynasty": "宋",
        "collection_info": null
    },
    {
        "title": "用晦翁十梅诗韵酬张伯修孙子直  其一○",
        "author": "吴泳",
        "content": "为花能工诗，不如赋拙赋。\n珍重舂陵翁，能寻所乐处。",
        "dynasty": "宋",
        "collection_info": null
    },
    {
        "title": "果山春郊即事七首  其一",
        "author": "吴泳",
        "content": "晴岚扑扑染人衣，龢意溶溶接岸陲。\n春事平铺都放着，不应祇认小桃枝。",
        "dynasty": "宋",
        "collection_info": null
    },
    {
        "title": "果山春郊即事七首  其二",
        "author": "吴泳",
        "content": "梅事怱怱半雨残，李粧羞涩尚春寒。\n人情只道花时好，花未开时正耐看。",
        "dynasty": "宋",
        "collection_info": null
    },
    {
        "title": "果山春郊即事七首  其三",
        "author": "吴泳",
        "content": "野寺藏春不一奇，静机还有动机随。\n幽寻往往行终日，未信东风属酒旗。",
        "dynasty": "宋",
        "collection_info": null
    },
    {
        "title": "果山春郊即事七首  其四",
        "author": "吴泳",
        "content": "花含别墅无边思，水放长渠自在流。\n别是一般閒富贵，田家那肯让公侯。",
        "dynasty": "宋",
        "collection_info": null
    },
    {
        "title": "果山春郊即事七首  其五",
        "author": "吴泳",
        "content": "檐花夜落晓还晴，应为农祥一展颦。\n惭愧青裙南亩妇，犁头能得几多春。",
        "dynasty": "宋",
        "collection_info": null
    },
    {
        "title": "果山春郊即事七首  其六",
        "author": "吴泳",
        "content": "官事无穷类海潮，寸肠忍使自煎炮。\n橐驼种树安心法，且併閒功子细抄。",
        "dynasty": "宋",
        "collection_info": null
    },
    {
        "title": "果山春郊即事七首  其七",
        "author": "吴泳",
        "content": "酒灯棋雨忆昏黄，那得佳朋话此肠。\n豪气已随烟柳折，未能除得作诗狂。",
        "dynasty": "宋",
        "collection_info": null
    },
    {
        "title": "郫县春日吟  其一",
        "author": "吴泳",
        "content": "去年春日百花斑，今岁逢春万竹间。\n花靓竹香宜细看，春风不会一朝閒。",
        "dynasty": "宋",
        "collection_info": null
    },
    {
        "title": "郫县春日吟  其二",
        "author": "吴泳",
        "content": "无穷官事日装怀，甫及芳时略放开。\n骚仆编排诗社去，酪奴勾管醉乡来。",
        "dynasty": "宋",
        "collection_info": null
    },
    {
        "title": "郫县春日吟  其三",
        "author": "吴泳",
        "content": "后霜庭草芳犹茁，承露林花翠欲欹。\n体认干元何处是，初春天气早晨时。",
        "dynasty": "宋",
        "collection_info": null
    },
    {
        "title": "郫县春日吟  其四",
        "author": "吴泳",
        "content": "雨脚垂垂未肯休，舍东流满舍西流。\n八分春种胚胎了，新水纔来便彻头。",
        "dynasty": "宋",
        "collection_info": null
    },
    {
        "title": "郫县春日吟  其五",
        "author": "吴泳",
        "content": "不寒不暖杏花天，争看蚕丛古寺边。\n旧日尚留耕雨具，新年难得买花钱。",
        "dynasty": "宋",
        "collection_info": null
    },
    {
        "title": "郫县春日吟  其六",
        "author": "吴泳",
        "content": "树桑五亩育鸡豚，器用匏尊老瓦盆。\n旧礼诸儒都坏尽，西家却有典型存。",
        "dynasty": "宋",
        "collection_info": null
    },
    {
        "title": "郫县春日吟  其七",
        "author": "吴泳",
        "content": "暧暧人村翠树连，鶑拖野色度晴川。\n新诗无限来供眼，才涉思量又不圆。",
        "dynasty": "宋",
        "collection_info": null
    },
    {
        "title": "郫县春日吟  其八",
        "author": "吴泳",
        "content": "醉骑花影少年间，谑弄风光古将坛。\n渐觉年来无补益，祇将春贮在脾肝。",
        "dynasty": "宋",
        "collection_info": null
    },
    {
        "title": "郫县春日吟  其九",
        "author": "吴泳",
        "content": "素丝五緎咏羔羊，且是公余燕日长。\n黄妳味甘逢孔圣，黑甜睡美谒羲皇。",
        "dynasty": "宋",
        "collection_info": null
    },
    {
        "title": "郫县春日吟  其一○",
        "author": "吴泳",
        "content": "旧谷纔登幼妇场，新蚕復出小姑忙。\n书生却弄閒针线，枉学明河织女襄。",
        "dynasty": "宋",
        "collection_info": null
    },
    {
        "title": "和洪司令梅花  其一",
        "author": "吴泳",
        "content": "结绮临春贮丽华，吹香偶到野人家。\n霜明月白纱窗浄，但见梅诗不见花。",
        "dynasty": "宋",
        "collection_info": null
    },
    {
        "title": "和洪司令梅花  其二",
        "author": "吴泳",
        "content": "杼云新卷雪泥干，剪剪轻风薄薄寒。\n莫遣水龙吹别调，放教春在玉栏干。",
        "dynasty": "宋",
        "collection_info": null
    },
    {
        "title": "和虞沧江赋梅  其一",
        "author": "吴泳",
        "content": "素肌香骨水为寒，曲树斜枝木作酸。\n百匝遶花看未足，庭空参斗夜阑干。",
        "dynasty": "宋",
        "collection_info": null
    },
    {
        "title": "和虞沧江赋梅  其二",
        "author": "吴泳",
        "content": "衣分冰洁佩琼瑰，笑敛溪头月下杯。\n岁晏得朋真乐在，不须青女作行媒。",
        "dynasty": "宋",
        "collection_info": null
    },
    {
        "title": "和虞沧江赋梅  其三",
        "author": "吴泳",
        "content": "青蒲翠草望秋零，乱絮迷春困不醒。\n林下水边时一见，对人应是眼中青。",
        "dynasty": "宋",
        "collection_info": null
    },
    {
        "title": "和虞沧江赋梅  其四",
        "author": "吴泳",
        "content": "每对梅花辄解颜，瑶林孤绝迥难攀。\n拟将和靖横枝句，搂入离骚大小山。",
        "dynasty": "宋",
        "collection_info": null
    },
    {
        "title": "和虞沧江赋梅  其五",
        "author": "吴泳",
        "content": "吟成亟取夜钟敲，淡月笼窗昏晓交。\n真态莫将形色看，当如相马得蒲梢。",
        "dynasty": "宋",
        "collection_info": null
    },
    {
        "title": "和虞沧江赋梅  其六",
        "author": "吴泳",
        "content": "万山春到直丛丛，谁省东皇有化功。\n生意溶溶呈露处，看随葵麦荡摇风。",
        "dynasty": "宋",
        "collection_info": null
    },
    {
        "title": "和虞沧江赋梅  其七",
        "author": "吴泳",
        "content": "不御铅华别是花，丰神高洁自成家。\n含章不解春风意，犹倚残粧隔绛纱。",
        "dynasty": "宋",
        "collection_info": null
    },
    {
        "title": "和虞沧江赋梅  其八",
        "author": "吴泳",
        "content": "交花煜煜露生香，一味清来浣我肠。\n文字语言今落去，聊吹别调作醒狂。",
        "dynasty": "宋",
        "collection_info": null
    },
    {
        "title": "安西马",
        "author": "吴泳",
        "content": "月胁霜飞镜夹瞳，龙媒扫尽朔庭空。\n沙丘尚有真骊牡，端自方皋一顾中。",
        "dynasty": "宋",
        "collection_info": null
    },
    {
        "title": "蜡梅",
        "author": "吴泳",
        "content": "若得西湖处士疑，如何颜色到鹅儿。\n清香全与江梅似，只欠横斜照水枝。",
        "dynasty": "宋",
        "collection_info": null
    },
    {
        "title": "登罗浮山  其一",
        "author": "吴泳",
        "content": "要閒终是不曾閒，猛歇当头名利关。\n揩洗一双清浄眼，稻花雨裏看浮山。",
        "dynasty": "宋",
        "collection_info": null
    },
    {
        "title": "登罗浮山  其二",
        "author": "吴泳",
        "content": "海山半夜失蓬莱，微带云根雨脚来。\n元是道家清绝境，世间妄指作阳台。",
        "dynasty": "宋",
        "collection_info": null
    },
    {
        "title": "登罗浮山  其三",
        "author": "吴泳",
        "content": "玉蟾奔月竈炉干，老鹤巢松殿宇寒。\n裏面看山山不见，不如只嚮外边看。",
        "dynasty": "宋",
        "collection_info": null
    },
    {
        "title": "琵琶",
        "author": "吴泳",
        "content": "锦调巴音祇四絃，倚门空抱向谁怜。\n主人一自知音后，传入王孙绮玳筵。",
        "dynasty": "宋",
        "collection_info": null
    },
    {
        "title": "桂",
        "author": "吴泳",
        "content": "团团玉叶振天芳，清澈琼楼午夜光。\n元是小山分种去，移来西蜀作甘棠。",
        "dynasty": "宋",
        "collection_info": null
    },
    {
        "title": "玉川茶",
        "author": "吴泳",
        "content": "一旗初试蜀山春，团銙谁论蔡与丁。\n更出苦言浇谏味，世间醉梦合俱醒。",
        "dynasty": "宋",
        "collection_info": null
    },
    {
        "title": "病中宿白水",
        "author": "吴泳",
        "content": "触热山行陡顿余，急携拄杖息禅居。\n老僧不惜山中宝，持出银函贝叶书。",
        "dynasty": "宋",
        "collection_info": null
    },
    {
        "title": "中峰",
        "author": "吴泳",
        "content": "连空阁道结飞霞，衲子云游少住家。\n问讯两仙呼不应，鸟啼惊落一岩花。",
        "dynasty": "宋",
        "collection_info": null
    },
    {
        "title": "和张宪登乌尤山  其一",
        "author": "吴泳",
        "content": "燕台爱士拔其尤，彻去藩篱吝与骄。\n藻翰宿春题品徧，青青无復土山焦。",
        "dynasty": "宋",
        "collection_info": null
    },
    {
        "title": "和张宪登乌尤山  其二",
        "author": "吴泳",
        "content": "世涂偪仄动逢尤，山似高人色颇骄。\n寸碧亭亭还绿遶，知音不待爨桐焦。",
        "dynasty": "宋",
        "collection_info": null
    },
    {
        "title": "和张宪登乌尤山  其三",
        "author": "吴泳",
        "content": "放怀物外亦何尤，便谓游遨士也骄。\n西日下来岩际宿，别尊难啮嚼皆焦。",
        "dynasty": "宋",
        "collection_info": null
    },
    {
        "title": "和张宪登乌尤山  其四",
        "author": "吴泳",
        "content": "子知天分不人尤，岂若纷纷式屡骄。\n旧见已知霜叶脱，新知纔似谷牙焦。",
        "dynasty": "宋",
        "collection_info": null
    },
    {
        "title": "和张宪登乌尤山  其五",
        "author": "吴泳",
        "content": "天戈何日戮蚩尤，省得营屯戍卒骄。\n事会无穷人物眇，坳杯莫救釜中焦。",
        "dynasty": "宋",
        "collection_info": null
    },
    {
        "title": "和张宪登乌尤山  其六",
        "author": "吴泳",
        "content": "椒丘徐步不离尤，结驷朱门易养骄。\n宁似木鷄甘用拙，弗如龟筴以灵焦。",
        "dynasty": "宋",
        "collection_info": null
    },
    {
        "title": "和观棋",
        "author": "吴泳",
        "content": "七雄虎斗着难下，三季蚖蟠石不磨。\n蛮触纷纷无了日，青秧白水弄镰柯。",
        "dynasty": "宋",
        "collection_info": null
    },
    {
        "title": "华严寺",
        "author": "吴泳",
        "content": "纔上华严第一山，倚天双阙不曾关。\n白花紫柏漫山路，犹觉桃源在世间。",
        "dynasty": "宋",
        "collection_info": null
    },
    {
        "title": "上峰顶",
        "author": "吴泳",
        "content": "一峰骆驼岭突兀，万级胡孙梯屈盘。\n佛法岂无平易处，怕人只作等閒看。",
        "dynasty": "宋",
        "collection_info": null
    },
    {
        "title": "光相寺",
        "author": "吴泳",
        "content": "云气巃嵸羃晓山，晴曦倒影射阑干。\n须臾变态还空寂，水接天光一片寒。",
        "dynasty": "宋",
        "collection_info": null
    },
    {
        "title": "牛心寺",
        "author": "吴泳",
        "content": "青莲两两照山开，道是金僊手自栽。\n人与金牛俱不见，更从何处觅心来。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其一",
        "author": "吴泳",
        "content": "琴书澹泊古羲轩，花木幽閒汉绮园。\n碧落青嵩无用买，湖光一曲道真浑。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其二",
        "author": "吴泳",
        "content": "纷纷花片落车茵，点点苔钱衬屐痕。\n造化生机浑不尽，又将新绿转春温。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其三",
        "author": "吴泳",
        "content": "蔼蔼停云八表昏，终风吹雨泊天门。\n繫船东港缘壕去，落日牛羊下远村。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其四",
        "author": "吴泳",
        "content": "避人不必武陵源，荡有芙蓉溪有荪。\n弄水浇花心自远，何妨酌客两三尊。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其五",
        "author": "吴泳",
        "content": "长鲸须嚮海波翻，泽雉何由肯畜樊。\n步障连空鞋一屋，不如萧散半山园。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其六",
        "author": "吴泳",
        "content": "丰神玉雪更清温，胸次涵濡七泽吞。\n闻道晚年偏好易，手探月窟足天根。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其七",
        "author": "吴泳",
        "content": "庭草如茵鹿养茸，体当生意属僊翁。\n游龙不作千岩雨，却卷云根向洞中。",
        "dynasty": "宋",
        "collection_info": null
    },
    {
        "title": "和李雁湖晚春即事八首  其八",
        "author": "吴泳",
        "content": "杏花漠漠柳阴阴，彷佛前年礼殿深。\n頼有诗书缘不尽，青灯细雨短长吟。",
        "dynasty": "宋",
        "collection_info": null
    },
    {
        "title": "嘉禾颂七章章四句  其一",
        "author": "吴泳",
        "content": "翼翼嘉禾，在梁之亩。\n九穗离离，实栗实秀。",
        "dynasty": "宋",
        "collection_info": null
    },
    {
        "title": "嘉禾颂七章章四句  其二",
        "author": "吴泳",
        "content": "其秀维何，奕叶有傩。\n春种秋实，备时中和。",
        "dynasty": "宋",
        "collection_info": null
    },
    {
        "title": "嘉禾颂七章章四句  其三",
        "author": "吴泳",
        "content": "中和既时，重颖既垂。\n自嚮其本，岂不尔思。",
        "dynasty": "宋",
        "collection_info": null
    },
    {
        "title": "嘉禾颂七章章四句  其四",
        "author": "吴泳",
        "content": "维昔唐叔，实施王命。\n伊今之人，惟唐叔是景。",
        "dynasty": "宋",
        "collection_info": null
    },
    {
        "title": "嘉禾颂七章章四句  其五",
        "author": "吴泳",
        "content": "惟唐叔是景，献诸天子。\n天子不有，以归肇祀。",
        "dynasty": "宋",
        "collection_info": null
    },
    {
        "title": "嘉禾颂七章章四句  其六",
        "author": "吴泳",
        "content": "芝生九茎，不可以为秔。\n狐生九尾，不可以为袂。",
        "dynasty": "宋",
        "collection_info": null
    },
    {
        "title": "嘉禾颂七章章四句  其七",
        "author": "吴泳",
        "content": "实为我嘉谷，以谷我口腹。\n以妥以侑，式介多福。",
        "dynasty": "宋",
        "collection_info": null
    },
    {
        "title": "城上乌",
        "author": "吴泳",
        "content": "尔何不向别处栖，东飞日白足，南飞有树枝。\n翱翔空中不欲堕，逋尾又向城头归。\n城虽高，人亦好，三匝重来屋边遶。\n不缘啄雁稗，不为唼鳬藻。\n鸦鸦唾駡闾里常，睠睠忠言主人告。\n所生八九子，頼有三雏成。\n两雏连樯去，一雏闻絃惊。\n往来城头蹔栖止，旭日又恐东方明。",
        "dynasty": "宋",
        "collection_info": null
    },
    {
        "title": "羽林郎",
        "author": "吴泳",
        "content": "汉家官兵名羽林，臂鹰走马长楸阴。\n选填并隶光禄籍，宿卫日费司农金。\n遥闻虏骑前犯塞，六部良家人不耐。\n黄鬚儿战邺下军，白袍兵劫花门寨。\n义军转阃无已时，就令虏得名王归。\n封侯起第豢醲赏，仍是汉殿前孤儿。",
        "dynasty": "宋",
        "collection_info": null
    },
    {
        "title": "送鲜于帅三首  其一",
        "author": "吴泳",
        "content": "载锡珪符起伏龙，遄提小队出南中。\n军容倒海鲸波息，旗采吹云蚓瘴空。\n但倚硕才为保障，仍开诚意接兵戎。\n渡泸已觉秋风晚，争看筹边第一功。",
        "dynasty": "宋",
        "collection_info": null
    },
    {
        "title": "送鲜于帅三首  其二",
        "author": "吴泳",
        "content": "时事牵连卒未休，三边烽火又惊秋。\n养鹰未得鹰扬力，豢虎终怀虎视忧。\n面势只缘前局误，肘方合向古人求。\n玉关不是无兵守，上策人心要急收。",
        "dynasty": "宋",
        "collection_info": null
    },
    {
        "title": "送鲜于帅三首  其三",
        "author": "吴泳",
        "content": "忆昨行台再见时，恍兮涪水送将归。\n丰神比旧微加瘦，道力于今转觉肥。\n頼有一灯标日指，曾无寸草报春晖。\n孔门独立成何事，祇舞风雩咏浴沂。",
        "dynasty": "宋",
        "collection_info": null
    },
    {
        "title": "句  其一",
        "author": "黄子实",
        "content": "剩携尊酒斟蓝尾，惜不杯羹荐墨头。",
        "dynasty": "宋",
        "collection_info": null
    },
    {
        "title": "句  其二",
        "author": "黄子实",
        "content": "履痕莫辨阴王迹，敢去多题汉晋年。",
        "dynasty": "宋",
        "collection_info": null
    },
    {
        "title": "句  其三",
        "author": "黄子实",
        "content": "月穿篷席罅，风轧舵牙声。",
        "dynasty": "宋",
        "collection_info": null
    },
    {
        "title": "句  其四",
        "author": "黄子实",
        "content": "旅梦难安枕，村酤不满瓶。",
        "dynasty": "宋",
        "collection_info": null
    },
    {
        "title": "咏瑟师",
        "author": "沈宏甫",
        "content": "宇宙浩浩谁诗鸣，遗响阒寂如英茎。\n更无高谈细论者，唐末婀娜江西清。",
        "dynasty": "宋",
        "collection_info": null
    },
    {
        "title": "甘露岩",
        "author": "邹恕",
        "content": "兰若半空中，云山第几重。\n瀑流千丈练，鹤宿五株松。\n晓雨禅房黑，霜林木叶红。\n悬崖回首望，归思过前峰。",
        "dynasty": "宋",
        "collection_info": null
    },
    {
        "title": "过太行山  其一",
        "author": "徐范",
        "content": "茫茫远树隔烟霏，猎猎西风振客衣。\n山雨未晴岚气湿，溪流欲尽水声微。\n回车庙古丹青老，碗子城荒草木稀。\n珍重狄公千载意，马头重见白云飞。",
        "dynasty": "宋",
        "collection_info": null
    },
    {
        "title": "过太行山  其二",
        "author": "徐范",
        "content": "路绕羊肠蹑屐跻，万山金碧总堪题。\n举头日月中天近，极目干坤五岳低。\n自笑盐车骐骥厄，谁怜枳棘凤凰栖。\n欲投古寺禅房宿，喜见僧归落日西。",
        "dynasty": "宋",
        "collection_info": null
    },
    {
        "title": "咏梅",
        "author": "范楷",
        "content": "开徧南枝又北枝，春风消息不嫌迟。\n平生自抱冰为骨，莫待趋炎附热时。",
        "dynasty": "宋",
        "collection_info": null
    },
    {
        "title": "酬答张安抚伯玉先生",
        "author": "薛师点",
        "content": "寡交率天性，积疴攻妙药。\n干禄念烝尝，着书恣谈谑。\n永矢离畏途，何况縻好爵。\n感子故人意，屏吏延铃阁。\n时剖千秋心，兼订三山约。\n风流张平子，文采谢康乐。\n潜鱼媚幽潭，高鸟昵林薄。\n物类既参差，天地亦寥廓。\n但愁霜霰多，石出兼水落。",
        "dynasty": "宋",
        "collection_info": null
    },
    {
        "title": "寿徐仓使",
        "author": "黄垺",
        "content": "四明山水远且清，秀气钟作千人英。\n南州高士真济美，天地正粹涵中襟。\n学问渊源派伊洛，文章典丽铿䪫韺。\n射策丹墀压群彦，声名一日蜚玉京。\n粤从膴仕久扬历，政事所至皆有称。\n雠较芸编上群玉，蕃宣苕水腾颂声。\n凝旒简眷异俦正，追班文石焕郎星。\n清规屹立朝誉振，儒术既行邦计赢。\n论思献纳众所瞩，其奈宵旰怀远氓。\n咨诹出揽澄清辔，肃持庾节赒列城。\n视时敛散民食足，观风按察吏胆惊。\n侧听赐环驲骑速，行看荷橐天衢亨。\n节过清明纔六日，欣逢吉梦叶长庚。\n和气却随春气足，福星还并寿星明。\n己闻好语日边至，莫辞烂熳倾罍觥。\n自惭小草依松柏，臭味相投意甚真。\n矢诗不但为公寿，八荒寿域更跻民。",
        "dynasty": "宋",
        "collection_info": null
    },
    {
        "title": "拟虹亭",
        "author": "黄梦得",
        "content": "父老桥边问我翁，笑谈能办济川功。\n水光碧界一千顷，晴影红翻二百弓。\n好与诸公来玩月，方知此地亦垂虹。\n乘风似有惊人语，高枕沧浪放眼空。",
        "dynasty": "宋",
        "collection_info": null
    },
    {
        "title": "句  其一",
        "author": "黄梦得",
        "content": "北望三湘西九嶷，箇中无处不嵚崎。",
        "dynasty": "宋",
        "collection_info": null
    },
    {
        "title": "句  其二",
        "author": "黄梦得",
        "content": "天意因以旌遗逸。",
        "dynasty": "宋",
        "collection_info": null
    },
    {
        "title": "黄稹宅",
        "author": "黄燮",
        "content": "大夫桥畔水繁华，春满郊原树满花。\n石马导前蒙御葬，数声鸡犬是吾家。",
        "dynasty": "宋",
        "collection_info": null
    },
    {
        "title": "绮川亭",
        "author": "杨志",
        "content": "一泓绿凈沧浪水，千朶红稠菡萏花。\n病眼纷纷何所似，江天落日散余霞。",
        "dynasty": "宋",
        "collection_info": null
    },
    {
        "title": "石涧龙首山",
        "author": "杨志",
        "content": "残年仍置闰，五日恰逢春。\n携酒各独赏，敲门僧不嗔。\n双榕如拱立，万井故横陈。\n僧舍少盘薄，元规尘上人。",
        "dynasty": "宋",
        "collection_info": null
    },
    {
        "title": "鼓楼怀古",
        "author": "杨志",
        "content": "兴废何年事，无由问老成。\n代为兜率地，留得古楼名。\n石塔添潮影，铜壶断漏声。\n我来空弔古，恨不赋芜城。",
        "dynasty": "宋",
        "collection_info": null
    },
    {
        "title": "法安寺",
        "author": "赵汝驭",
        "content": "四山围一寺，胜地出花封。\n秀竹辞春箨，晴云生夏峰。\n僧闲流水槛，村急夕阳舂。\n与客下山去，鹤归犹带松。",
        "dynasty": "宋",
        "collection_info": null
    },
    {
        "title": "元苏二公祠",
        "author": "赵汝驭",
        "content": "春祠当上巳，新像合苍城。\n慨想交邻意，兼怀过客情。\n宅遗环水碧，驿带古杨湆。\n天上文星会，人间弦诵声。",
        "dynasty": "宋",
        "collection_info": null
    },
    {
        "title": "云峰庵",
        "author": "赵汝驭",
        "content": "一庵移向白云深，丁卯年来住至今。\n鸟咔蝉鸣俱过耳，心如铁石髮如金。",
        "dynasty": "宋",
        "collection_info": null
    },
    {
        "title": "见日庵",
        "author": "赵汝驭",
        "content": "莫把桃花误世间，日方明处隠尤难。\n道人办得心坚固，好向飞云顶上安。",
        "dynasty": "宋",
        "collection_info": null
    },
    {
        "title": "石楼",
        "author": "赵汝驭",
        "content": "历井扪参跬步行，直排阊阖叫云扃。\n着身高处不知险，回首看时方始惊。\n世界三千藏粒粟，江湖万里付浮萍。\n何须更跨扬州鹤，稳御仙軿朝帝京。",
        "dynasty": "宋",
        "collection_info": null
    },
    {
        "title": "可赋庵",
        "author": "赵汝驭",
        "content": "旧题可赋足幽深，手植疏梅有石心。\n当日和羹人不见，竹风疑是读书音。",
        "dynasty": "宋",
        "collection_info": null
    },
    {
        "title": "句",
        "author": "赵汝驭",
        "content": "唐僧逢汉宝，山洞得天名。",
        "dynasty": "宋",
        "collection_info": null
    },
    {
        "title": "题洞霄",
        "author": "赵汝湜",
        "content": "巑屼列千峰，一柱屹翘楚。\n迴復藴奇秀，有此云霞所。\n岩封五里雾，松撼半天雨。\n深知境未穷，正欠惊人语。",
        "dynasty": "宋",
        "collection_info": null
    },
    {
        "title": "自和",
        "author": "赵汝湜",
        "content": "洞府日月閒，风景自清楚。\n九关启天钥，容我朝帝所。\n清缘宿仙馆，梦碎石泉雨。\n明朝得羊珠，试向张华语。",
        "dynasty": "宋",
        "collection_info": null
    },
    {
        "title": "敬和九锁步虚词 天关锁",
        "author": "赵汝湜",
        "content": "云墉高嵯峨，七蕤衔铜环。\n有象非有质，真俦得跻攀。\n九天着通籍，保我玉炼颜。\n英英青旄节，悠悠款灵关。",
        "dynasty": "宋",
        "collection_info": null
    },
    {
        "title": "敬和九锁步虚词 藏云锁",
        "author": "赵汝湜",
        "content": "灵根鬰三素，一气同氤氲。\n冉冉霄上游，永离嚣尘熏。\n空体含五华，霞贯泥丸君。\n镮刚尔何神，摄身混祥云。",
        "dynasty": "宋",
        "collection_info": null
    },
    {
        "title": "敬和九锁步虚词 凌虚锁",
        "author": "赵汝湜",
        "content": "太空本无形，天衢迥萧疎。\n火炼身弥轻，意行神已如。\n飘飘跨倒景，棽丽舞云裾。\n无碍故逍遥，洒然翔清墟。",
        "dynasty": "宋",
        "collection_info": null
    },
    {
        "title": "敬和九锁步虚词 通真锁",
        "author": "赵汝湜",
        "content": "五岳皆积骨，千霜永难晨。\n胡为甘短景，不悟丹台春。\n至道岂在烦，录精练胎津。\n六六琴心文，一悟通玄真。",
        "dynasty": "宋",
        "collection_info": null
    },
    {
        "title": "敬和九锁步虚词 龙吟锁",
        "author": "赵汝湜",
        "content": "矫首东方宫，变化何由寻。\n神用妙难拟，飈电赫森森。\n雨施不为功，云从本无心。\n人间谩怀想，戛钵希雷吟。",
        "dynasty": "宋",
        "collection_info": null
    },
    {
        "title": "敬和九锁步虚词 洞微锁",
        "author": "赵汝湜",
        "content": "大道不容言，有滞还有鞿。\n返本含元造，竟达无上机。\n希夷绝视听，得一众甫归。\n向来寝虚师，至诀殊精微。",
        "dynasty": "宋",
        "collection_info": null
    },
    {
        "title": "敬和九锁步虚词 云璈锁",
        "author": "赵汝湜",
        "content": "悠悠劫为朝，万民恣遨游。\n三山眇如块，举步身弥高。\n绛宫近咫尺，天风度骚骚。\n至音非笙歌，泠然八琅璈。",
        "dynasty": "宋",
        "collection_info": null
    },
    {
        "title": "敬和九锁步虚词 朝元锁",
        "author": "赵汝湜",
        "content": "煌煌玉京阙，瑞霭纷天垣。\n严扈森虎兵，金朱焕灵门。\n星弁集万真，龙旗间华旛。\n齐心洁形神，稽首朝混元。",
        "dynasty": "宋",
        "collection_info": null
    },
    {
        "title": "敬和九锁步虚词 飞鸾锁",
        "author": "赵汝湜",
        "content": "渐入云霄径，清气逼人寒。\n欲学长生诀，先过此重坛。\n无屋堪竚足，有地可藏丹。\n遥瞻深锁处，时见遶飞鸾。",
        "dynasty": "宋",
        "collection_info": null
    },
    {
        "title": "赠羽人何授",
        "author": "赵汝湜",
        "content": "秋水为神玉为骨，片云出洞游虚碧。\n竚看他年鹤驾归，显彼青天与白日。",
        "dynasty": "宋",
        "collection_info": null
    },
    {
        "title": "饯陈匝峰之廉泉",
        "author": "赵善璙",
        "content": "桃源渺何处，梦短到家难。\n不办一丘费，犹为九品官。\n鹤嫌新俸薄，鸥讶旧盟寒。\n附翼攀鳞事，书生不敢干。",
        "dynasty": "宋",
        "collection_info": null
    },
    {
        "title": "别荆州诸友",
        "author": "吕殊",
        "content": "荆州三度别，此别犹酸冷。\n蒹葭逐岸靡，烟雨隔林迥。\n去棹行且留，离觞醉还醒。\n缅怀荆州士，鹄立霜毛整。\n爽信何由人，班班纷脱颖。\n况是清俊流，魁然挈裘领。\n相逢名教乐，殊忘旧机境。\n草木臭味同，何庸绝畦町。\n虎豹识避就，宁忍覆陷阱。\n人情不尽远，颇谅心耿耿。\n眼底绝荆榛，夙生独何幸。\n时恨多旷违，赧容多面颈。\n分袂復自兹，深渊惜断绠。\n断绠无续期，分袂有时并。\n但愿各自珍，时当动深省。\n一篑会成山，九仞犹弃井。\n要令百炼金，清莹无留矿。\n大哉干坤内，吾道相与命。",
        "dynasty": "宋",
        "collection_info": null
    },
    {
        "title": "题清溪神女祠",
        "author": "吕殊",
        "content": "生居万山中，二年依泽国。\n偶于坐曹暇，聊欲访禅默。\n再拜神女祠，劈山定何术。\n上有琳宫岩，作论期破惑。\n只今澄潭中，异影眩莫执。\n泉源入幽窈，蛾眉如可及。\n吾闻大地下，出没水中日。\n胡为二魶鱼，欲归犹未得。\n变化乘云雷，那能繫不食。\n山深风窍号，天寒日车急。\n寄语龙宫君，安稳藏故穴。\n近来託怪多，勿遣容易测。",
        "dynasty": "宋",
        "collection_info": null
    },
    {
        "title": "蛾眉亭",
        "author": "吕殊",
        "content": "采石江头月正弦，捉月台边酒满船。\n扰扰利名蚁慕羶，如公岂但酒独贤。\n平生醉裏诗三千，捲起长江作长笺。\n悲哉人世隔天渊，一日乘风反自然。\n死生在我我则天，欲死得死岂其冤。\n欲罢长风大放颠，苍茫何处可拍骑鲸肩。",
        "dynasty": "宋",
        "collection_info": null
    },
    {
        "title": "句",
        "author": "吕殊",
        "content": "游子惊车破，农人念稼伤。",
        "dynasty": "宋",
        "collection_info": null
    },
    {
        "title": "梅庄春间",
        "author": "刘厚南",
        "content": "最喜逍遥泉石间，幽居四面绕青山。\n苔迷荒径人稀到，花压重门昼自关。\n古剎风传钟磬远，平畴雨过桔槔閒。\n荷锄手摘园中笋，配酒三杯壮客颜。",
        "dynasty": "宋",
        "collection_info": null
    },
    {
        "title": "赠陈宗之  其一",
        "author": "郑斯立",
        "content": "昔人躭隠约，屠酤身亦安。\n矧伊丛古书，枕藉于其间。\n读书博诗趣，鬻书奉亲欢。\n君能有此乐，冷淡世所难。\n我本抱孤尚，为贫试弹冠。\n欲和南熏琴，秋风欻戒寒。\n恬无分外想，剩有日晷閒。\n阅书于市廛，得君羁思宽。\n诵其所为诗，刻苦雕肺肝。\n陶韦淡不俗，郊岛深以艰。\n君勇欲兼之，日夜吟辛酸。\n京华声利窟，车马如浪翻。\n淡妆谁为容，古曲谁为弹。\n桐阴覆月色，静夜独往还。\n人皆掉臂过，我自刮眼看。\n百年适志耳，岂必身是官。\n不见林和靖，清名载孤山。",
        "dynasty": "宋",
        "collection_info": null
    },
    {
        "title": "赠陈宗之  其二",
        "author": "郑斯立",
        "content": "羡君家阙下，不踏九衢尘。\n万卷书中坐，一生闲裏身。\n贪诗疑有债，阅世欲无人。\n昨日相思处，桐花烂熳春。",
        "dynasty": "宋",
        "collection_info": null
    },
    {
        "title": "白獭湖",
        "author": "章樵",
        "content": "屈曲连汀隠復明，西湖奇观到南屏。\n萍花巧缀玉钿碧，山色浄涵螺髻青。\n隋女啼粧羞缺月，秦娥望幸对明星。\n主人约束当尊俎，未放骚翁眼独醒。",
        "dynasty": "宋",
        "collection_info": null
    },
    {
        "title": "伽溪",
        "author": "章樵",
        "content": "试将生计问农家，儿大扶犁女沤麻。\n烧笋煮葵供午饷，山中乐事自无涯。",
        "dynasty": "宋",
        "collection_info": null
    },
    {
        "title": "书怀",
        "author": "戴栩",
        "content": "随牒沧海隅，两见初月吐。\n缅怀故山友，飘散等风雨。\n低头翻簿书，仄足随步武。\n荒哉旧时学，千石压一缕。\n泾渭谁浊清，荼荠互甘苦。\n痴儿了官事，朝饭或过午。\n聊为五斗淹，未受三命俯。\n有得那免失，无阙孰为补。\n门前流水车，六辔去如组。\n忽逢阮生途，微径何由取。\n夸者类死权，所死固已粗。\n人生天地间，谁客復谁主。\n蛙鸣傥适意，贤于两部鼓。\n蜗角起相攘，战剧赤白羽。\n息机自搰搰，独趣甘踽踽。\n喧寂不相谋，笑人从邓禹。\n行藏正有时，倚楼追杜甫。\n固知抱书癖，未肯学钱虏。\n长缨覊单于，尺纸招赞普。\n古来磊落人，过眼蚊蚋聚。\n且復对青山，天外修眉妩。\n悠然成独酌，醉语免童羖。\n是时秋冬交，寒事欲墐户。\n蛩螀夜唧唧，草木霜莽莽。\n新诗从何来，令我隘寰宇。\n飒然出世姿，一蜕尘与土。\n海风入书帏，吟和鸥鸦樐。\n夜光惊照室，恍若珠还浦。\n拂研染松煤，自汲寒井甒。\n恶语未用删，意澹声节古。\n起看参斗横，的历挂枌栩。",
        "dynasty": "宋",
        "collection_info": null
    },
    {
        "title": "寄题林上舍真意堂用其元和渊明韵二首  其一",
        "author": "戴栩",
        "content": "趋赢厌市寂，洗听嫌瓢喧。\n襟素倘相越，取舍谁为偏。\n卓哉靖节翁，人境得僊山。\n有真谅无贋，无往岂有还。\n唯彼南山云，朝夕可晤言。",
        "dynasty": "宋",
        "collection_info": null
    },
    {
        "title": "寄题林上舍真意堂用其元和渊明韵二首  其二",
        "author": "戴栩",
        "content": "山云将雨忙，山风得松喧。\n嗟我无用世，懒癖抱奇偏。\n鸳鸿玷清宁，猿鹤猜旧山。\n羡君不浪出，悔我今空还。\n三復和陶什，惭谢不能言。",
        "dynasty": "宋",
        "collection_info": null
    },
    {
        "title": "和叶水心会昌观小集",
        "author": "戴栩",
        "content": "深居抱穷空，弱质资冻暴。\n蹑齐迩高堂，凌阴得重燠。\n败素谅难迁，窘逼尚可復。\n再拜窥着书，甘以谢华毂。\n涉海浩无津，眩汗颈为缩。\n万葩拾一二，浅心自兰菊。\n喟焉怀世情，否泰几翻覆。\n经纶委道周，伊谁穫已熟。\n哲人信委蛇，爱士比金玉。\n盖摩集云门，艇凑思远渎。\n一觞为我陶，千载期尔朂。\n岁晏霜雪交，故林有乔木。",
        "dynasty": "宋",
        "collection_info": null
    },
    {
        "title": "次韵水心端午思远楼小集",
        "author": "戴栩",
        "content": "众嫭容独丑，孤正轧羣倾。\n何必远者思，今古同一情。\n士方慕洁修，各以好自萦。\n一旦履华膴，争夺遗世名。\n枭獍随诋凤，蝼螘起困鲸。\n醉中触灵均，到今唤不醒。\n朋社角曼衍，冶游眩轻盈。\n无情湘水窟，有恨郢山棱。",
        "dynasty": "宋",
        "collection_info": null
    },
    {
        "title": "赏梅游中塘分韵得影字呈水心",
        "author": "戴栩",
        "content": "神僊宅空碧，下亦爱人境。\n中塘岂所私，羣物贲华景。\n始憇罗浮舟，水迅山石矿。\n三冈肇兹源，清旷可百井。\n踈起樵屋烟，密竚玉娥影。\n陇狮鼓雪鬃，石乌延帨颈。\n未竟前后村，忽迤东西岭。\n洁谐竹买隣，丑愧栎生瘿。\n岁晏泽澍枯，日燥霜力猛。\n翩其千万芳，阻此一半骋。\n穷哦弔羁艷，炽炬药酷冷。\n谁料风骚家，敢夺造化秉。\n儿童骇新观，父老发旧省。\n初斸莎根移，肃布花阵整。\n春筐望雨肥，月桥任枝㾪。\n胡为浪鈎引，众喧侵独静。\n滋味已足冠，色香难自屏。\n徘徊重徘徊，天北大星耿。",
        "dynasty": "宋",
        "collection_info": null
    },
    {
        "title": "后园老梅为园丁斧而薪之有所存者直干危梢耳近亦放三四花吁嗟梅兮生非其地傥移在离骚园中肯作如是观耶故诗以弔之",
        "author": "戴栩",
        "content": "尔梅生不辰，失身蔬茹圃。\n虽沾灌溉力，却受秽浊侮。\n未能同臭味，祇得共甘苦。\n青随菜甲肥，翠引蒿芽吐。\n与时自高下，何意较尔汝。\n畦丁厌长成，恐碍寸金土。\n清阴仰密叶，日日逢而怒。\n踈柯并柔枝，旦旦伐而斧。\n如此冰玉姿，若为荆棘伍。\n孤标余寸息，老命悬一缕。\n四围苍藓黏，半心蚀虫蛊。\n禁持几霜雪，剥落久风雨。\n潜阳动地脉，生意顿鼓舞。\n涂抹三四花，岂自矜媚妩。\n香清不如少，骨劲不嫌古。\n试问白玉堂，何如破茅宇。\n毕竟天地间，贵贱各有主。\n苟非吾所安，虽荣亦何取。\n说与此花知，善自且撑拄。\n须有岁寒人，徙根松竹坞。\n知汝非错薪，肯容刈其楚。\n巡檐一笑春，能忘在莒不。",
        "dynasty": "宋",
        "collection_info": null
    },
    {
        "title": "送袁着作守徽州",
        "author": "戴栩",
        "content": "明月峩进贤，飞霞粲朝服。\n归着莱氏斑，堂前问凉燠。\n肘旁一印悬，字刻新安牧。\n清时宝静恬，颓俗迷返復。\n而君膝上传，剩此名节馥。\n頳鲤跃天池，羣鲰荡相逐。\n中乃有一鳞，不洄亦不洑。\n骊龙雷电威，闪光注两目。\n未知豢者谁，欲使同豭鹜。\n君家此二图，厥理探已熟。\n翩然九门去，饫尔万家福。\n风移户赋稠，雨足山苗彧。\n一将兰芸香，尽洗筩缿牍。\n手别阻齐房，心期属帆轴。\n昔闻孔敬康，埋采彼深谷。\n迟君膏觐车，后乘载幽独。",
        "dynasty": "宋",
        "collection_info": null
    },
    {
        "title": "送翁灵舒赴越帅分韵得欲字",
        "author": "戴栩",
        "content": "越峰罗四围，越水镜相烛。\n我昔扁舟来，十日看不足。\n天垂禹祠旁，海入秦望曲。\n荒寒暝色归，牛背下鸲鹆。\n兴亡百粤乡，俛仰千载俗。\n恨我劣风骚，眼到笔不属。\n君今挟此游，万象困搜斸。\n有类古趫将，敌勍乃所欲。\n市驱羲献军，降竖元贺纛。\n策勋六义右，正始渺丝粟。\n秋风吹虫声，桂菊渐结束。\n京华万种身，聚散棋着局。\n吾徒日夕偕，文字当杯醁。\n奈何夺此翁，为我谢州督。",
        "dynasty": "宋",
        "collection_info": null
    },
    {
        "title": "定海饯王郎中",
        "author": "戴栩",
        "content": "曈曈明月佩，奕奕朝霞裳。\n握兰侍帝所，搴兰思衡湘。\n衡湘渺何许，玉节耿有光。\n耄倪九城民，喜色纷迎将。\n曰予逢圣代，有君冠虞唐。\n皋禹翊元化，万宇如一堂。\n欲销庾籍蠹，乃借芸籤香。\n我闻生人初，此屋有盖藏。\n官渔吏为罟，頳此百尾鲂。\n湖南素清绝，帛贱米不翔。\n揽辔亦何事，谈笑还循良。\n归来倡九牧，论思助时康。\n此别非久隔，此怀讵暂忘。\n湖风开绉碧，柳雨滋柔黄。\n朋簪各有赠，再拜献一觞。\n短章不成琢，愧彼金玉相。",
        "dynasty": "宋",
        "collection_info": null
    },
    {
        "title": "上丞相寿",
        "author": "戴栩",
        "content": "人统开璇历，台符焕紫躔。\n数如环復始，天与寿无边。\n麟阁精神异，龙舆宠数专。\n先朝称旧弼，潞国最长年。\n辽币犹增遣，河流未肯旋。\n争如今日盛，独致太平全。\n青社归传檄，阴山息控弦。\n堤成江势却，疆闢稻畦连。\n燮理功何鉅，勤劳意自便。\n寒分编户粟，雪赐羽林钱。\n吉日登符宝，中天敞栋梴。\n九重申骏命，一德共蝉联。\n吾道今隆矣，人文益粲然。\n来归褒衍圣，访后续伊川。\n美绩随时现，神谋应物圆。\n基扶周鼎晏，色补舜衣妍。\n独立观昭旷，中持斡化权。\n通融文共武，销压党兼偏。\n位乃昭文右，功惟尚父先。\n福流寰海遍，谦守此心坚。\n卦象黄裳繇，诗家绿竹篇。\n流传皆琬琰，赓颂几歌絃。\n峻极千龄际，中和二日前。\n沙堤春骀荡，凤沼晓澄鲜。\n绮席纷才俊，瑶台映列仙。\n一经韦继汉，百两姞归燕。\n贱子叨卑钥，清晨染贺笺。\n所惭恩似海，安得笔如椽。\n举目看霖润，褆身拟化甄。\n愿同松与石，洁操在平泉。",
        "dynasty": "宋",
        "collection_info": null
    },
    {
        "title": "贺丞相家庙诗",
        "author": "戴栩",
        "content": "有永恢皇祚，中兴挺世臣。\n王封一品贵，庙锡五筵新。\n日月临华表，璇玑近彩晨。\n秀当吴峤色，流自鄮江津。\n给吹仪褒燧，铭功鼎赐栒。\n神游来燕日，吉朔契龟辰。\n驺骑传呼鬨，仪鸾供帐陈。\n九街收雨凈，午漏带钟匀。\n从以簪缨贵，来羞俎豆珍。\n思随时共肃，懽与律回春。\n感激思亲泪，舂容致主身。\n羣工瞻礼乐，百两溢车轮。\n粤若今为盛，应无古与伦。\n王珪渐寂寞，诸葛抱酸辛。\n父子千龄并，明良一德纯。\n秉心同此学，锡福遍生民。\n日者邦维固，天令敌运屯。\n版图重入汉，玉玺已收秦。\n遵养谋先定，规恢气遂振。\n相仍鸣鸑鷟，双玉上麒麟。\n帝谓先朝旧，卿勋不数人。\n何官崇宠渥，无地匪经纶。\n礼始昭陵建，恩参潞国均。\n有严京邑宇，还望越祠邻。\n牺象时觞洁，貂蝉月拜频。\n烟芬沾杳霭，云气护轮囷。\n龟泗提封衍，韦平系绪诜。\n祝宗辞不媿，善庆泽无垠。\n永辅干坤晏，同濡雨露仁。\n小儒松桷颂，留笔纪苍珉。",
        "dynasty": "宋",
        "collection_info": null
    },
    {
        "title": "龙湫瀑",
        "author": "戴栩",
        "content": "石壁百寻高，噀空飞雪涛。\n鸟窥翻进退，龙住本雄豪。\n长啸势随壮，细听声忽逃。\n沫霏侵佛像，境凈绝溪毛。\n峻顶闻通海，残流不着舠。\n虹霓无故见，灵怪有时遭。\n久对崖疑动，迟行路不劳。\n贯休蒙雨句，人咏入诗骚。",
        "dynasty": "宋",
        "collection_info": null
    },
    {
        "title": "同水心弔薛子舒墓",
        "author": "戴栩",
        "content": "自劚青云去，长途坠玉镳。\n有名天所吝，无病药为妖。\n月斧千家寂，霓梭五色销。\n梦灵虚吐凤，数短实如鸮。\n筦库嗟常调，弓旌欠特招。\n贵儿嫌苦淡，盛叶不萧条。\n往忆京华旅，相随柳外桥。\n行藏今止此，岁月忽同飘。\n留札宽亲抱，缄文付穉髫。\n敬亭花自发，族陇木仍乔。\n稍待刊铭志，从知慰泬寥。\n友朋如昨日，来往未辞遥。\n酹散窗生雾，吟寒斗挂杓。\n百年齐一尽，终誉在山椒。",
        "dynasty": "宋",
        "collection_info": null
    },
    {
        "title": "宿山寺",
        "author": "戴栩",
        "content": "湔祓六根尘，来寻下榻盟。\n梦回秋已至，心定暑初清。\n急雨打窗过，飞泉落涧声。\n佛灯犹弄影，趺坐到天明。",
        "dynasty": "宋",
        "collection_info": null
    },
    {
        "title": "劝耕题正觉寺诗次王文康韵二首  其一",
        "author": "戴栩",
        "content": "渤澥东南极，何年梵室开。\n地形缘水尽，潮势挟山来。\n古市朝仍暮，遥帆去若回。\n老僧无一事，窗日射飞埃。",
        "dynasty": "宋",
        "collection_info": null
    },
    {
        "title": "劝耕题正觉寺诗次王文康韵二首  其二",
        "author": "戴栩",
        "content": "海山春过半，未见一花开。\n岩溜无时滴，松风尽日来。\n前生身已到，归路首重回。\n祇恐山灵笑，衣巾着吏埃。",
        "dynasty": "宋",
        "collection_info": null
    },
    {
        "title": "清源寺",
        "author": "戴栩",
        "content": "踏破祖师关，参黄仍弔颜。\n龙分一脉水，鹤占半屏山。\n塔影浮云外，松阴落照间。\n本因閒到此，吟苦不能閒。",
        "dynasty": "宋",
        "collection_info": null
    },
    {
        "title": "自龙湫出灵岩",
        "author": "戴栩",
        "content": "四山奇更峭，外看未知山。\n藏此千峰在，多应一壑间。\n飘湍洗云骨，灵异出人寰。\n埋没尚多有，寄言榛与菅。",
        "dynasty": "宋",
        "collection_info": null
    },
    {
        "title": "罗汉寺",
        "author": "戴栩",
        "content": "崖势石龙如，中为大士居。\n茗花时现异，檀施最缘渠。\n竈爇山枝湿，灯悬龛影虚。\n山门难即去，奇嶂列前除。",
        "dynasty": "宋",
        "collection_info": null
    },
    {
        "title": "题石龙",
        "author": "戴栩",
        "content": "嵌崖双合处，罅石隠龙形。\n鳞甲从人看，莓苔自旧青。\n两漥唯一滴，尽日不盈瓶。\n饮此清甘极，全令尘思醒。",
        "dynasty": "宋",
        "collection_info": null
    },
    {
        "title": "白鹤寺作",
        "author": "戴栩",
        "content": "子晋昔游处，平台片石成。\n寺名犹记鹤，松响却疑笙。\n岩壁飞双瀑，金沙照一泓。\n野人岂仙伴，随鹿过溪行。",
        "dynasty": "宋",
        "collection_info": null
    },
    {
        "title": "寄刘成道",
        "author": "戴栩",
        "content": "归淮方向浙，度尽一年寒。\n想见添诗卷，传闻摄酒官。\n雨多江溆暗，米贱客愁宽。\n旧友参台幕，应留看牡丹。",
        "dynasty": "宋",
        "collection_info": null
    },
    {
        "title": "宿局次韵卢直院炎夜之作",
        "author": "戴栩",
        "content": "市屋炎蒸极，爱眠官署亭。\n洒泉清坐石，疏纸出危櫺。\n露草有尘色，风枝无动形。\n怀人兼述句，钟尽钥开扃。",
        "dynasty": "宋",
        "collection_info": null
    },
    {
        "title": "定海寒食西湖忆卢玉堂葬西湖之上近传有僧请大仙降者是其笔",
        "author": "戴栩",
        "content": "寒食无朝谒，閒携载酒车。\n燧青宫蜡火，雨白野棠花。\n旧友频游处，荒阡一酹赊。\n传闻有仙笔，丽句落僧家。",
        "dynasty": "宋",
        "collection_info": null
    },
    {
        "title": "送蒋德瞻弋阳",
        "author": "戴栩",
        "content": "下车先访俗，期减月桩银。\n廉使旧知己，长官贤过人。\n吏稀中路接，山密道家隣。\n县谱传无用，祇将琴谱亲。",
        "dynasty": "宋",
        "collection_info": null
    },
    {
        "title": "坐中有一桃花自屋栈飞下因而即事",
        "author": "戴栩",
        "content": "幽意静中见，春风处处通。\n层阶生晕碧，罅瓦落飘红。\n禅语关诗趣，寒阴出酒功。\n人家社日近，翠饵捣香蓬。",
        "dynasty": "宋",
        "collection_info": null
    },
    {
        "title": "送宋君辅迎母往总所",
        "author": "戴栩",
        "content": "步合趋台阁，人于此去疑。\n定应中路召，早是十年迟。\n草奏怀边略，开缄得贺诗。\n从亲登赏处，花发小春枝。",
        "dynasty": "宋",
        "collection_info": null
    },
    {
        "title": "送卢次夔赴仲父校书之诏",
        "author": "戴栩",
        "content": "离家向京国，客思独从容。\n有句诗人读，无书馆吏供。\n蛰雷先一月，晴岭沓千峰。\n马上思亲处，题缄寄所逢。",
        "dynasty": "宋",
        "collection_info": null
    },
    {
        "title": "夏肯父为先都仓求水心墓志未得而归社中诸友皆赋诗送其行",
        "author": "戴栩",
        "content": "文星金石笔，许尔有新铭。\n宽作春风约，归看宰树青。\n房留僧闭月，舟渡鴈移汀。\n凭寄梅花酹，先贤必典型。",
        "dynasty": "宋",
        "collection_info": null
    },
    {
        "title": "饯曹西士宰南康",
        "author": "戴栩",
        "content": "君名华省裏，庐岳未应过。\n寿日人兼饯，凉风湖际多。\n茶醒怜鹤睡，琴寂听渔歌。\n候骑新来说，先声众已和。",
        "dynasty": "宋",
        "collection_info": null
    },
    {
        "title": "送西士之南康",
        "author": "戴栩",
        "content": "祇听留行语，难工送别诗。\n清才今少比，循吏古为师。\n水转朝京路，山迎近县时。\n种莲曾有社，应共逸人期。",
        "dynasty": "宋",
        "collection_info": null
    },
    {
        "title": "农家",
        "author": "戴栩",
        "content": "农家何所有，挂壁一锄犁。\n岁计唯供赋，门前自好溪。\n剥麻稭覆日，缲茧蛹分鸡。\n不復知炎月，南风焚稲泥。",
        "dynasty": "宋",
        "collection_info": null
    },
    {
        "title": "久雨记农父语",
        "author": "戴栩",
        "content": "炊烟不出窟，雨久未知晴。\n冷缩秧芽烂，滋含树耳生。\n南风愁甲换，湿土怕星明。\n朝客惭无补，归来伴耦耕。",
        "dynasty": "宋",
        "collection_info": null
    },
    {
        "title": "眠轻",
        "author": "戴栩",
        "content": "眠轻梦不定，晨户入踈风。\n清坐一遐想，古人皆大空。\n少言训俗客，忍事付天公。\n祇了此生足，不嗟吾道穷。",
        "dynasty": "宋",
        "collection_info": null
    },
    {
        "title": "蔡尚书挽词二首  其一",
        "author": "戴栩",
        "content": "又报文昌拆，耆儒去玉除。\n经纶于世密，趋和与时踈。\n闽地祠常衮，词臣说仲舒。\n香名五十载，终竟道如初。",
        "dynasty": "宋",
        "collection_info": null
    },
    {
        "title": "蔡尚书挽词二首  其二",
        "author": "戴栩",
        "content": "廊庙平戎策，诗书谕善箴。\n十年纔一召，未昃忽先阴。\n史局收遗稿，宫寮出赐金。\n门生私恸处，即是万人心。",
        "dynasty": "宋",
        "collection_info": null
    },
    {
        "title": "徐少卿挽词  其一",
        "author": "戴栩",
        "content": "盛业清朝选，香名早岁芳。\n所忻逢舜禹，宁肯学于张。\n卿月高秋部，恩波彻夜郎。\n谁嗟贤哲事，身外欠周防。",
        "dynasty": "宋",
        "collection_info": null
    },
    {
        "title": "徐少卿挽词  其二",
        "author": "戴栩",
        "content": "忽作严州梦，难随上雍班。\n行藏天分巧，夷险世机閒。\n瘴酒云生绿，铭旌露湿斑。\n保昌钟梵晓，依旧是家山。",
        "dynasty": "宋",
        "collection_info": null
    },
    {
        "title": "陈民表挽词",
        "author": "戴栩",
        "content": "住僻宜玄晏，门高聚郄诜。\n没犹存议论，生岂恨沉沦。\n旧姓符占地，新铭胜写真。\n登堂曾独拜，愧见德星人。",
        "dynasty": "宋",
        "collection_info": null
    },
    {
        "title": "奚帑院挽词二首  其一",
        "author": "戴栩",
        "content": "历官凡有几，五驾令君车。\n健吏犹难色，儒生未必踈。\n廪饥祠有像，乡饮礼成书。\n惜阻蒲轮召，申公八十余。",
        "dynasty": "宋",
        "collection_info": null
    },
    {
        "title": "奚帑院挽词二首  其二",
        "author": "戴栩",
        "content": "藜杖脱朝缨，萧閒物外情。\n问梅添旧句，爱石品新铭。\n鹤侣归何处，鸡牛梦已成。\n中庸余旧业，留付后儒耕。",
        "dynasty": "宋",
        "collection_info": null
    },
    {
        "title": "夏迪简都仓挽词",
        "author": "戴栩",
        "content": "圣代难平进，仓官不厌卑。\n恨无终岁寿，名有上臣知。\n事业空流水，科名在墓碑。\n儿能起门户，何止继前基。",
        "dynasty": "宋",
        "collection_info": null
    },
    {
        "title": "林酒库挽词",
        "author": "戴栩",
        "content": "静梦钟催漏，荣恩露眩花。\n能镌题墓语，终认读书家。\n壤乐齐裘褐，风酸送旐车。\n竹轩孙几辈，又减鴈行斜。",
        "dynasty": "宋",
        "collection_info": null
    },
    {
        "title": "宋叔简挽词",
        "author": "戴栩",
        "content": "上国曾随计，香名众所闻。\n百年犹是短，寸禄不霑分。\n笛送邻家月，楼藏卧处云。\n生刍何必奠，徐穉有铭文。",
        "dynasty": "宋",
        "collection_info": null
    },
    {
        "title": "郭伯山挽词",
        "author": "戴栩",
        "content": "叹息名流远，西园事亦新。\n辟书三度晚，归计一庭春。\n魂结忧边梦，真传苦学身。\n双峰寒改色，应为失高人。",
        "dynasty": "宋",
        "collection_info": null
    },
    {
        "title": "挽张知县词",
        "author": "戴栩",
        "content": "卓绝为官事，碑铭字画深。\n万钧持重力，一点觉圆心。\n天地空轮迹，贤愚荒草林。\n老来频阅世，有泪不沾襟。",
        "dynasty": "宋",
        "collection_info": null
    },
    {
        "title": "少文挽词",
        "author": "戴栩",
        "content": "尘外拾科名，儒袍一半青。\n凄凉余旧友，端的墓新铭。\n池浃骚人墨，山空隠士星。\n没言犹戒佛，引葬只刍灵。",
        "dynasty": "宋",
        "collection_info": null
    },
    {
        "title": "戴君挽词",
        "author": "戴栩",
        "content": "旧识黄岩族，与余名姓同。\n碑呈今日志，君继古人风。\n活弟宁怜子，通身是至公。\n松冈燐湿雨，读易玩泉蒙。",
        "dynasty": "宋",
        "collection_info": null
    },
    {
        "title": "前休处士余君挽词",
        "author": "戴栩",
        "content": "事向生前了，名逾死后新。\n溪山三尺冢，诗酒四时春。\n急义先乡社，忧民问搢绅。\n蜃江纔一苇，恨阻送车尘。",
        "dynasty": "宋",
        "collection_info": null
    },
    {
        "title": "王秘监夫人挽词",
        "author": "戴栩",
        "content": "五桂堂深处，霜萱竟不春。\n独从前崦路，重见道山人。\n检点哀词众，推寻碑事真。\n应言嫁时物，纵在亦为尘。",
        "dynasty": "宋",
        "collection_info": null
    },
    {
        "title": "上丞相寿",
        "author": "戴栩",
        "content": "玉麒麟表中兴瑞，江左风流自韶頀。\n我朝宰相越王家，身为中兴开瑞数。\n去年宝献扑鹿花，春风端门散恩华。\n丛丛万额扣香穗，祝公寿福逾堤沙。\n披舆地图上意肯，黄河不浑青海静。\n经纶有道鼎年多，惠利无边壶昼永。\n冠蝉衣衮真天人，却笑凌烟色易陈。\n调娱干坤入掌握，餐茹沆瀣长精神。\n鑪冶小儒蓬室底，倏忆宝从元佑起。\n元佑堂堂森鉅公，亦有文章六君子。\n欲赓烝民继周雅，笔欠如椽聊尔耳。\n不然从头颂勋庸，砚蟾应渴西湖水。",
        "dynasty": "宋",
        "collection_info": null
    },
    {
        "title": "春风行为判府韩郎中寿",
        "author": "戴栩",
        "content": "鸿蒙何物转胶轕，春风万里来阊阖。\n佳哉可爱不可名，协气穰穰如响答。\n去年浙水皆春波，今年鄞江春最多。\n桃源洞口一披拂，花胎柳骨含天和。\n散作油云三日雨，田家喜气充环堵。\n藜肠得米停春雷，共向清流浸秔稌。\n秔稌可种麦可耘，今年上瑞应十分。\n不知化工费多少，化工不自书其勋。\n归来阊阖门四敞，更展经纶九天上。\n坐令八极一春台，物物大钧融溥畅。\n君不见古往今来春復春，春风岁岁长如新。",
        "dynasty": "宋",
        "collection_info": null
    },
    {
        "title": "题顾恺之画洛神赋欧阳率更书高宗御跋寿右司",
        "author": "戴栩",
        "content": "建安七子云锦裳，东阿冠佩俨帝傍。\n美人依约驻何许，巵言和饰含芳芗。\n虎头妙处似痴绝，丹青貌出花边月。\n空词无色重徘徊，多态有颦转萧屑。\n软风吹香熊耳苍，蘅皋芝田晴翠长。\n玉笙飘断牵情梦，羽葆翻开顾影光。\n兰钗横峩双凤翥，调高不染巫峯雨。\n龙髓生霞谢露铅，蝉衫如水萦金缕。\n瀛洲学士老率更，服暗编简谁施嫱。\n平生肝肠忽妩媚，神气鈎画同飞扬。\n阅晋经唐今几昔，光景常鲜日月白。\n绍兴天子曾品题，价重珊瑚何翅百。\n吾闻商雒神灵居，祗今王会临皇舆。\n愿公翊我九畴主，更覩龟呈绿字书。",
        "dynasty": "宋",
        "collection_info": null
    },
    {
        "title": "杨子京益壮楼",
        "author": "戴栩",
        "content": "征蛮老将何矍铄，马如飞龙铠如石。\n不记腥云毒雨时，苦忆阿游乘下泽。\n纍纍薏苡化明珠，谗夫萋菲何代无。\n说死嗜生非烈士，欲行辄止真贾胡。\n江东领军今独步，快剑雄笔风雨过。\n壮骨无身宰树高，壮怀有弟楼名大。\n楼前万象供指呼，远苍近绿开画图。\n荣谢随时各稚耋，宇宙不改同朝晡。\n请君清坐自探索，此本无亏何所益。",
        "dynasty": "宋",
        "collection_info": null
    },
    {
        "title": "次韵卢直院题秀邸所赠春龙出蛰图",
        "author": "戴栩",
        "content": "中兴断鰲四极立，黄河不动银河湿。\n羣龙作御翊天飞，岂有泥蟠初破蛰。\n画家画甜难尽神，诗家诗苦空绝尘。\n上圣调合二能事，从此角鬐成活身。\n王门沉沉风铎语，妙舞停弯歌罢句。\n夜半祥光挟电生，知从所赐春龙处。\n明朝黄麻出汉宫，草麻因赠玉堂翁。\n见者传观互矜诧，我为指点开鸿蒙。\n九州未画一丰草，龙豢于官犹在岛。\n后来盛理称太平，麟凤不厌郊原小。\n我愿万物常安舒，泽焦润槁旱已拘。\n百灵有职不相袭，昆崙日月自出入。",
        "dynasty": "宋",
        "collection_info": null
    },
    {
        "title": "题吴明辅文集后",
        "author": "戴栩",
        "content": "冰蚕续丝犀琢轸，欲奏南熏终不近。\n水心归宴白玉楼，一代词华为渠尽。\n有客触热来相过，手挈朗月披烟萝。\n笔阵森森万马肃，夜雪未搅千羣鹅。\n游鞭戏镝偶独出，见者惊降什六七。\n掊摘世故穷高深，鈎揣物情悬得失。\n子云老去方草玄，雕虫往往羞少年。\n水心不学骈俪语，评麻品制空现前。\n子今古文自星斗，笑杀时流牛马走。\n人间百短见一长，留此一短无何乡。",
        "dynasty": "宋",
        "collection_info": null
    },
    {
        "title": "走笔代书答西士",
        "author": "戴栩",
        "content": "帝城百司官事少，故府庭闲长春草。\n独余人事十倍多，一月束书逾束稿。\n我于其间厌见之，语可摹印百不移。\n深处难论浅处俗，今我下笔如黏黐。\n自得君书手不置，报章飒飒生新意。\n漫将长句替寒温，临流胜寄相思字。\n久不哦诗诗律疎，字字偃蹇烦麾呼。\n羡君作邑康庐下，柔强伏梗妥以愉。\n乃知万事共一法，神熟意便功转捷。\n听讼固应哲士能，理赋未省通儒怯。\n往时蔡子尹黄岩，欲试自疑龟屡占。\n祗今登用颇衮衮，似此县债偿亦廉。\n期君规模卓鲁上，随世功名真漫浪。\n幸勿弃我频琢磨，中年师友半凋丧。\n西湖柳色递晴阴，蒲江远矣谁共寻。\n近闻乡里一奇事，宿觉庵边祠水心。",
        "dynasty": "宋",
        "collection_info": null
    },
    {
        "title": "捕蝗回奉化泊剡源有感",
        "author": "戴栩",
        "content": "十月五日江信风，小舟摇兀芦苇丛。\n云端初月吐復翳，时有鹳鹤鸣寒空。\n梓荚离离挂石髮，松萝矫矫垂羽幢。\n徒步长歌者谁子，乍抑乍扬惊远厖。\n令人惨淡百感集，呼酒不饮心未降。\n自从作吏涴泥滓，故书蛛网尘满窗。\n海田无雨种十一，是处奔走祈渊龙。\n龙慵不报蝗四起，茹草啖叶无留踪。\n早击暮遮夜秉火，遗子已復同蜩蛩。\n吏无功德可销变，勉力与尔争长雄。\n矮屋三间自寒暑，居无十日甘憧憧。\n却忆莱堂应梦我，白云正隔西南峰。\n人生富贵亦何用，长年菽水胜万钟。\n一丘一壑自不恶，我欲从之邴曼容。",
        "dynasty": "宋",
        "collection_info": null
    },
    {
        "title": "刈麦行自灵岩归示赵丞",
        "author": "戴栩",
        "content": "大儿牵衣镰在手，小儿携篝并畦走。\n陌翁语妪切莫迟，梅风温云晴不久。\n两手便熟镰无声，黄云捲地苍坡平。\n一声长歌出台笠，麦蛾飞起缘其缨。\n炊烟幕幕暗杨柳，大妇壶飧仍榼酒。\n酒沉飧冷未暇尝，腰骨酸辛一骧首。",
        "dynasty": "宋",
        "collection_info": null
    },
    {
        "title": "程郎中生日",
        "author": "戴栩",
        "content": "明光殿前双侍史，瑞氛晓逐炉烟起。\n玉壶一段冰作澌，风流汉署参差是。\n迩来邮馆持节归，御花金带红氍毹。\n何假通侯联八座，此真汉相惊单于。\n遐哉东海一万里，浴日涵星渺无沚。\n只有潮声似政声，日夜流传喧两耳。\n男耕女织桴鼓閒，四民不动安如山。\n愿公端委穆天縡，歌谣处处同东海。",
        "dynasty": "宋",
        "collection_info": null
    },
    {
        "title": "上丞相寿  其一",
        "author": "戴栩",
        "content": "篆金成宝玉成编，春满东朝万象妍。\n黼衮有尊天子圣，盐梅无迹上公贤。\n日开喜色临黄道，风递和声下碧躔。\n清晓两宫齐锡寿，三槐影裏沸传宣。",
        "dynasty": "宋",
        "collection_info": null
    },
    {
        "title": "上丞相寿  其二",
        "author": "戴栩",
        "content": "宗祊享德本无私，手捧羲轮上玉墀。\n牺象洁新亲荐处，凫鹥燕乐守成时。\n重闉昔诵明光赋，硕辅今赓圣德诗。\n一体君臣同五福，无穷无极太平基。",
        "dynasty": "宋",
        "collection_info": null
    },
    {
        "title": "上丞相寿  其三",
        "author": "戴栩",
        "content": "天心妙处不难通，祗爱忠勤与至公。\n云映礼容呈晓霁，雪符腊令报年丰。\n的于何处容人力，诚到无言是极功。\n试向璇玑观大象，三台夜夜色齐同。",
        "dynasty": "宋",
        "collection_info": null
    },
    {
        "title": "上丞相寿  其四",
        "author": "戴栩",
        "content": "帝里熙熙笑语闲，新春胜事总相关。\n眼看长乐鸿名建，心爱淳熙盛象还。\n雪晓万家沾廪玉，月宵九陌涌灯山。\n昇平此德将谁报，一炷晨香斗柄间。",
        "dynasty": "宋",
        "collection_info": null
    },
    {
        "title": "上丞相寿  其五",
        "author": "戴栩",
        "content": "万钉宝璐价连城，赐敕初宣上不名。\n虹彩助成霖雨润，龙光迭映衮衣荣。\n五湖四海归蟠际，万岁千秋侍圣明。\n应笑唐家于阗玉，不于房杜表忠精。",
        "dynasty": "宋",
        "collection_info": null
    },
    {
        "title": "上丞相寿  其六",
        "author": "戴栩",
        "content": "上傅新加鼎铉金，辞荣几度至如今。\n力陈逊表撝谦甚，细想神毫注意深。\n道合明良关数运，礼隆典册答羣心。\n越王盛业辉煌在，欲把缁衣百遍吟。",
        "dynasty": "宋",
        "collection_info": null
    },
    {
        "title": "上丞相寿  其七",
        "author": "戴栩",
        "content": "圣主千龄不易逢，直应护养到清躬。\n观书子夜勤毋过，颐志宸庭乐自融。\n盛有聪明称帝舜，深于保辅是周公。\n治平元佑从头数，此是皇家第一功。",
        "dynasty": "宋",
        "collection_info": null
    },
    {
        "title": "上丞相寿  其八",
        "author": "戴栩",
        "content": "手引羣工上帝庭，常须吉士认仪型。\n一般笙磬方同曲，千古蒿兰各异馨。\n泰道正应分内外，前贤错是说调停。\n愿歌周雅卷阿什，鸣凤喈喈梧叶青。",
        "dynasty": "宋",
        "collection_info": null
    },
    {
        "title": "上丞相寿  其九",
        "author": "戴栩",
        "content": "古来要镇及边城，祗在深谋不在兵。\n庙算何曾有遗策，将臣容易欲要名。\n弱翁持重羌还服，裴度经营蔡自平。\n靖定规模天广大，会须混一到神京。",
        "dynasty": "宋",
        "collection_info": null
    },
    {
        "title": "上丞相寿  其一○",
        "author": "戴栩",
        "content": "天地深仁不自知，物纔有识荷恩私。\n前年仓钥尘遮面，今日朝班笏拄颐。\n宛若凌虚生羽翮，了无报效及毫丝。\n平生金石不移志，只在钧陶听所之。",
        "dynasty": "宋",
        "collection_info": null
    },
    {
        "title": "贺水心先生七十",
        "author": "戴栩",
        "content": "欲盟鸥鹭老昌湖，其奈君恩未许何。\n迟此经纶今日后，定须酬折得年多。\n着书新稿天无尽，阅世閒心海不波。\n七十却嫌人贺寿，缭墙闭雨长庭莎。",
        "dynasty": "宋",
        "collection_info": null
    },
    {
        "title": "题朝爽轩",
        "author": "戴栩",
        "content": "不须拄笏觅西山，太白峯头雪未干。\n物景四时俱是爽，江流三面此为宽。\n惯来幽鸟遗巢在，欲纵香苞和雨寒。\n我有一言君记取，勿栽高树近栏干。",
        "dynasty": "宋",
        "collection_info": null
    },
    {
        "title": "题云严寺",
        "author": "戴栩",
        "content": "纔见好山疑近寺，却寻流水入山来。\n坡头上下无平屋，松色中间有落梅。\n越地此方全是海，唐碑其字半生苔。\n万庵老子吾家客，说到儒门眼倍开。",
        "dynasty": "宋",
        "collection_info": null
    },
    {
        "title": "题觉海寺庙二首  其一",
        "author": "戴栩",
        "content": "山头金碧入层天，下瞰平坡百顷田。\n灵迹解扶明圣运，断碑犹记会昌年。\n日飜鸟鹊觚棱过，风落蟏蛸玉帐缘。\n祭罢数翁沙际立，暮潮一舸去翩然。",
        "dynasty": "宋",
        "collection_info": null
    },
    {
        "title": "题觉海寺庙二首  其二",
        "author": "戴栩",
        "content": "秋云阁雨暗江天，雨外锄犁治废田。\n作吏自惭空送日，尔晨何事不逢年。\n荒村独往无人识，古寺频来有佛缘。\n暂借茶炉供煮药，松风遶鼎却泠然。",
        "dynasty": "宋",
        "collection_info": null
    },
    {
        "title": "祈雨二古迹",
        "author": "戴栩",
        "content": "已出郊垧曙色微，田翁指点路分岐。\n门前大白刘伶墓，壁上箜篌炀帝祠。\n五斗精神醒亦醉，二妃恩宠死相随。\n何如一挽天河洗，却为君刊万古碑。",
        "dynasty": "宋",
        "collection_info": null
    },
    {
        "title": "题方干墓",
        "author": "戴栩",
        "content": "生前知己人谁是，今日人人识姓名。\n葬地不封秋树死，诗坛空在墓山平。\n子孙零落行人酹，画像微茫钓渚清。\n惟有寒蝉思凄切，别枝依旧曳残声。",
        "dynasty": "宋",
        "collection_info": null
    },
    {
        "title": "大水次友人韵",
        "author": "戴栩",
        "content": "天公岂是出新奇，涨潦茫茫秋暮时。\n牵浪何曾传雨信，迴南不用掣风旗。\n拍浮瓮盎鸣相属，颠倒篱墙去若驰。\n数日羲和尚羞涩，嫩黄晴影浸清漪。",
        "dynasty": "宋",
        "collection_info": null
    },
    {
        "title": "和卢直院秋怀",
        "author": "戴栩",
        "content": "因秋又动长年情，老却于秋分外清。\n病骨汗销衣亦健，水窗影凈日添明。\n有声无谱寒蛩切，似定还狂暮叶轻。\n不为鲈鱼未归得，问言微宦欲何成。",
        "dynasty": "宋",
        "collection_info": null
    },
    {
        "title": "答徐提干移居之问",
        "author": "戴栩",
        "content": "借居僧榻淡于僧，欲筑三间屋未能。\n诸盗忽闻黄榜捷，空园亦喜绿阴增。\n梅天气湿常留火，草岸蚊多懒近灯。\n自笑病衰无可用，梦中檄就笔飞腾。",
        "dynasty": "宋",
        "collection_info": null
    },
    {
        "title": "曹徽猷生日二首  其一",
        "author": "戴栩",
        "content": "东皇缥仗下层云，来驾和风再浃辰。\n勋阀此时生鸑鷟，天家满意抱麒麟。\n方瞳的皪辉迟日，绿鬓扶疎受蚤春。\n太史谈公甚奇异，老人星即是前身。",
        "dynasty": "宋",
        "collection_info": null
    },
    {
        "title": "曹徽猷生日二首  其二",
        "author": "戴栩",
        "content": "天圣阴功天下母，庆源重此毓英豪。\n政区贤否澄冰鑑，诗得江山妙线毫。\n已使列城歌既醉，可无众口赋崧高。\n油幢谁道容温席，行从君王宴碧桃。",
        "dynasty": "宋",
        "collection_info": null
    },
    {
        "title": "送陈叔方闽县丞",
        "author": "戴栩",
        "content": "两年湘岸听筹声，又向闽峯住冷厅。\n可是初阶带朝籍，己闻独荐起斋铃。\n秋边梧叶无风下，旱后苗根一雨青。\n客路方新世路熟，莫将彩笔斗英灵。",
        "dynasty": "宋",
        "collection_info": null
    },
    {
        "title": "送陈漫翁教授官满赴都下",
        "author": "戴栩",
        "content": "嫩黄千点糁槐枝，此别诸生倍所思。\n判牒署名书字小，开经酬问具餐迟。\n竹边亭在谁招隠，囊裏书成合济时。\n东府主人偏爱士，为歌厦屋杜陵诗。",
        "dynasty": "宋",
        "collection_info": null
    },
    {
        "title": "送侯居甫监军器所门",
        "author": "戴栩",
        "content": "青云直上不留难，也向神京效一官。\n御带禁严曹事少，员分省户荐书宽。\n明时兰锜曾何用，昨夜边烽未肯寒。\n定有囊封神庙畧，还同新句寄来看。",
        "dynasty": "宋",
        "collection_info": null
    },
    {
        "title": "送蔡子重知松阳县",
        "author": "戴栩",
        "content": "叶岭书翻昨夜风，主人应辟出山中。\n长淮再定因前画，小邑频难试后功。\n办得分明归版籍，写将清静入丝桐。\n朝堂赴日勤延问，应说无它只至公。",
        "dynasty": "宋",
        "collection_info": null
    },
    {
        "title": "送赵端行殿试",
        "author": "戴栩",
        "content": "杏园诗句定无如，却拟琱弓赐得绯。\n立仗陛郎无唱姓，过江宗相有传衣。\n红尘辇路桐阴满，翠箔人家燕子飞。\n过马传呼齐指处，鞭丝一半拂金鞿。",
        "dynasty": "宋",
        "collection_info": null
    },
    {
        "title": "送先室归葬西山",
        "author": "戴栩",
        "content": "结束遥装异昔时，江头送尔一霑衣。\n五年客殡依禅寂，千里香魂与梦归。\n闺美欲书碑易尽，龙封新斸草应稀。\n西山便想西湖是，云树深深谷鸟飞。",
        "dynasty": "宋",
        "collection_info": null
    },
    {
        "title": "送庐陵胡季昭梦昱以上济邸封事贬象州",
        "author": "戴栩",
        "content": "古郡荒凉象迹新，君行况是去装贫。\n此愁欲别柳边雨，明日初程桂外人。\n从古不多如意事，加餐宜惜未归身。\n春风未必天涯尽，木槲花开瘴水深。",
        "dynasty": "宋",
        "collection_info": null
    },
    {
        "title": "渔浦",
        "author": "戴栩",
        "content": "久惭窃食侣鹓鸿，尚以诗名玷至公。\n喜对亲慈说田里，了无事鄙到船蓬。\n涨流暂急潮差候，阴霭俄销月在空。\n梦读道经人一笑，却怜踈直有仙风。",
        "dynasty": "宋",
        "collection_info": null
    },
    {
        "title": "赵开府仪国公挽词  其一",
        "author": "戴栩",
        "content": "郎星卿月递辉光，忽着蝉冠换鹭行。\n人世阅来知幻境，钧天归去侍先皇。\n棠阴政惠人人说，花底篇章字字香。\n一段风流埋不得，传家玉雪照人旁。",
        "dynasty": "宋",
        "collection_info": null
    },
    {
        "title": "赵开府仪国公挽词  其二",
        "author": "戴栩",
        "content": "西湖曾伴玉堂仙，我亦陪登李郭船。\n便有荐书如旧识，剩怀此意忽重泉。\n西风引旐笳吹咽，东国疏封宝册鲜。\n如此哀荣将底恨，泪因知己自潸然。",
        "dynasty": "宋",
        "collection_info": null
    },
    {
        "title": "卢直院挽词",
        "author": "戴栩",
        "content": "五十一迴春梦中，兄悲子哭愬东风。\n别司制敕归天上，不共尘凡住域中。\n幌拂幽絃琴自语，奁遗残粒药无功。\n松飔九里凄歌薤，依旧西湖不负公。",
        "dynasty": "宋",
        "collection_info": null
    },
    {
        "title": "吴状元兄泳挽词",
        "author": "戴栩",
        "content": "理学通深艺学高，一官俄逐盛年抛。\n门中晁董刊新志，海内陈雷哭旧交。\n黄落己空秋半叶，清芬未着腊寒梢。\n魂兮有句重吟否，谢脁山孤月转坳。",
        "dynasty": "宋",
        "collection_info": null
    },
    {
        "title": "莆门陈东野挽词",
        "author": "戴栩",
        "content": "碧海云边为小隠，暮年世味等空蒙。\n笑看朝友题衔阔，爱共邻翁话岁丰。\n书述南轩儿自注，诗参东野字应同。\n一丘裘褐甘寒梦，逗晓踈钟出梵宫。",
        "dynasty": "宋",
        "collection_info": null
    },
    {
        "title": "挽张金都郎中词",
        "author": "戴栩",
        "content": "唤作郎官三十年，淡于名爵自应贤。\n摩天灵燄诸生笔，匝地春风使者旃。\n手种路松添墓色，门开族井冽炊泉。\n淳熙耆旧今无几，忍把豪华万口传。",
        "dynasty": "宋",
        "collection_info": null
    },
    {
        "title": "挽林知县朝奉词",
        "author": "戴栩",
        "content": "两拜恩纶世泽垂，皇天老眼未嫌迟。\n百年忽失古君子，四海难逢今吏师。\n祖奠兼排遮道帐，影祠别写憇棠碑。\n湖堤荪满读书处，雪意将云万迭悲。",
        "dynasty": "宋",
        "collection_info": null
    },
    {
        "title": "林节推挽词",
        "author": "戴栩",
        "content": "屋角皇天眼最明，君今吉报在佳城。\n独佥绿水花边字，不并黄金砌上行。\n权量无私堪宰物，诗书有泽合销兵。\n峩峩工部新铭出，安固江流分外清。",
        "dynasty": "宋",
        "collection_info": null
    },
    {
        "title": "朱邵州挽词",
        "author": "戴栩",
        "content": "湖湘梦断两旌红，素业俄随逝水东。\n邑政清平民是子，京钱流转楮如铜。\n祇今吏道通才少，况尔家庭友谊崇。\n欲挽九原无好句，漫同回札寄飞鸿。",
        "dynasty": "宋",
        "collection_info": null
    },
    {
        "title": "挽陈县尉歌词",
        "author": "戴栩",
        "content": "欲裁薤曲问耆贤，见说声华四十年。\n六馆已推天下士，一官何羡吏中仙。\n白砂旧事渔樵老，缥轴新铭蜡墨鲜。\n便觅当今徐穉笔，榜知如玉在松阡。",
        "dynasty": "宋",
        "collection_info": null
    },
    {
        "title": "夏运属挽词",
        "author": "戴栩",
        "content": "我愧文襄漫述铭，喜闻诗挽遍羣英。\n俗偷万事皆漓薄，子孝重泉独显荣。\n着脚官尘能道远，委身王事不求名。\n故园引得湘江水，依旧东流彻底清。",
        "dynasty": "宋",
        "collection_info": null
    },
    {
        "title": "东山隠士曾公挽词",
        "author": "戴栩",
        "content": "儿袍已绿鬓丝鲜，尚爱寒檠对夜编。\n里不闻喧钦德重，诗能藏巧得名全。\n慈平心是今时佛，隠卧身多晋传贤。\n晓奠所亲凝恸处，忆曾持酒寿新年。",
        "dynasty": "宋",
        "collection_info": null
    },
    {
        "title": "丘处士挽词",
        "author": "戴栩",
        "content": "自移小隠寄西阛，终是高人性爱闲。\n梦到春潮生荻渚，眼看旧友上蓬山。\n棋声忽背樵风远，书影空涵棹月弯。\n令子相过犹昨日，不堪衰鬓泪霑斑。",
        "dynasty": "宋",
        "collection_info": null
    },
    {
        "title": "哭周茂洪",
        "author": "戴栩",
        "content": "清襟无物最怜才，怪傲飜从怨口来。\n于我此生同管鲍，昔人何处觅陈雷。\n龙驹有种长途见，宝镜无言众丑猜。\n一恸欲从天外酹，吴门斜日起云埃。",
        "dynasty": "宋",
        "collection_info": null
    },
    {
        "title": "徐太博母夫人挽词",
        "author": "戴栩",
        "content": "孙荣子贵问何如，笾斝盈庭学鲁儒。\n若尽礼宗天下少，纵修彤史古人无。\n归眠山馆还知命，赐吉朝衣得暂娱。\n欲寄升堂千点泪，兰风吹雨暗前湖。",
        "dynasty": "宋",
        "collection_info": null
    },
    {
        "title": "朱尚书夫人洪氏挽词",
        "author": "戴栩",
        "content": "八座方新玉铉家，粧台忽掩五云赊。\n徽声不愧古彤管，觉性能空昙钵花。\n夜月东冈踈磬度，春风南国去旌斜。\n所亲多少酬恩泪，待看重封燎诏麻。",
        "dynasty": "宋",
        "collection_info": null
    },
    {
        "title": "裴府陈夫人挽歌词",
        "author": "戴栩",
        "content": "玉闺还是佛中身，只采苹花了世尘。\n閒度芳年孤月晓，贵联戚畹一庭春。\n青枝路接藁砧近，瑞锦辞翻黄绢新。\n我亦卜邻平乐里，忍听歌薤咽清晨。",
        "dynasty": "宋",
        "collection_info": null
    },
    {
        "title": "林孔英岳母卢夫人挽词",
        "author": "戴栩",
        "content": "南涧承家事遍经，东床得壻众知名。\n纵于人世百年短，添得儒门一倍清。\n科第旋收夫又子，空缘自解殁犹生。\n新阡闻与姑茔近，松霭朝昏管送迎。",
        "dynasty": "宋",
        "collection_info": null
    },
    {
        "title": "官满寓济川馆得叶嘉仲和朱宰梅花诗次韵云作梅花诗当用欧公雪中酬唱今凡诗家常用字一切屏去乃佳朱令君仆未识面见足下道其语差强人意又与斯君德润善乃赓此诗以兴譬诸草木吾臭味也  其一",
        "author": "戴栩",
        "content": "一径过寒竹，所知三两僧。\n自怜入山浅，孤立本无朋。",
        "dynasty": "宋",
        "collection_info": null
    },
    {
        "title": "官满寓济川馆得叶嘉仲和朱宰梅花诗次韵云作梅花诗当用欧公雪中酬唱今凡诗家常用字一切屏去乃佳朱令君仆未识面见足下道其语差强人意又与斯君德润善乃赓此诗以兴譬诸草木吾臭味也  其二",
        "author": "戴栩",
        "content": "经年一会面，危坐拥寒灰。\n绝胜对余子，一朝来百回。",
        "dynasty": "宋",
        "collection_info": null
    },
    {
        "title": "官满寓济川馆得叶嘉仲和朱宰梅花诗次韵云作梅花诗当用欧公雪中酬唱今凡诗家常用字一切屏去乃佳朱令君仆未识面见足下道其语差强人意又与斯君德润善乃赓此诗以兴譬诸草木吾臭味也  其三",
        "author": "戴栩",
        "content": "爱日经檐暖，游蜂扑纸窗。\n吾生岂拘束，一笑俯涛江。",
        "dynasty": "宋",
        "collection_info": null
    },
    {
        "title": "官满寓济川馆得叶嘉仲和朱宰梅花诗次韵云作梅花诗当用欧公雪中酬唱今凡诗家常用字一切屏去乃佳朱令君仆未识面见足下道其语差强人意又与斯君德润善乃赓此诗以兴譬诸草木吾臭味也  其四",
        "author": "戴栩",
        "content": "伊谁同岁晚，怀抱向君开。\n烟雨閟芳信，望君来不来。",
        "dynasty": "宋",
        "collection_info": null
    },
    {
        "title": "官满寓济川馆得叶嘉仲和朱宰梅花诗次韵云作梅花诗当用欧公雪中酬唱今凡诗家常用字一切屏去乃佳朱令君仆未识面见足下道其语差强人意又与斯君德润善乃赓此诗以兴譬诸草木吾臭味也  其五",
        "author": "戴栩",
        "content": "饥雀啄芳蕾，蠹苔侵碧枝。\n是中浑不较，刻画未嫌时。",
        "dynasty": "宋",
        "collection_info": null
    },
    {
        "title": "官满寓济川馆得叶嘉仲和朱宰梅花诗次韵云作梅花诗当用欧公雪中酬唱今凡诗家常用字一切屏去乃佳朱令君仆未识面见足下道其语差强人意又与斯君德润善乃赓此诗以兴譬诸草木吾臭味也  其六",
        "author": "戴栩",
        "content": "旷野多风雪，阳和一点通。\n不应歌兕虎，吾道岂其穷。",
        "dynasty": "宋",
        "collection_info": null
    },
    {
        "title": "官满寓济川馆得叶嘉仲和朱宰梅花诗次韵云作梅花诗当用欧公雪中酬唱今凡诗家常用字一切屏去乃佳朱令君仆未识面见足下道其语差强人意又与斯君德润善乃赓此诗以兴譬诸草木吾臭味也  其七",
        "author": "戴栩",
        "content": "草木有麟凤，众中分等流。\n终然浪题品，麟凤自知不。",
        "dynasty": "宋",
        "collection_info": null
    },
    {
        "title": "斜川晚书",
        "author": "戴栩",
        "content": "水减桥痕晕翠霓，弄花小女立晴堤。\n蜻蜓欲下嗔飞去，击溅惊流过树西。",
        "dynasty": "宋",
        "collection_info": null
    },
    {
        "title": "永康道中  其一",
        "author": "戴栩",
        "content": "涨渌无风影自摇，芡花生刺藕花娇。\n山禽不记春归去，深树一声婆餠焦。",
        "dynasty": "宋",
        "collection_info": null
    },
    {
        "title": "永康道中  其二",
        "author": "戴栩",
        "content": "油笠芒鞋筇一枝，晚秋天气半春时。\n雨多樵径行人少，山崦青红叫画眉。",
        "dynasty": "宋",
        "collection_info": null
    },
    {
        "title": "永康道中  其三",
        "author": "戴栩",
        "content": "泥沙过迥人家少，烟树几行山一围。\n渐近界牌听唤酒，柳塘春水鹭鸶飞。",
        "dynasty": "宋",
        "collection_info": null
    },
    {
        "title": "佛舍利塔",
        "author": "戴栩",
        "content": "海天五月气阴清，单绤无功絮有情。\n踏半浮屠见沧海，风摇铃铎是商声。",
        "dynasty": "宋",
        "collection_info": null
    },
    {
        "title": "定海九龙山",
        "author": "戴栩",
        "content": "佛灯孤照凈琉璃，吟尽踈星印水湄。\n更觅九龙飞下处，人言山僻过于诗。",
        "dynasty": "宋",
        "collection_info": null
    },
    {
        "title": "育王涵秋亭",
        "author": "戴栩",
        "content": "流水山间只似秋，碧天无雨自飕飕。\n寺童逻笋时敲竹，竹与水声相共幽。",
        "dynasty": "宋",
        "collection_info": null
    },
    {
        "title": "宿育王河头庵",
        "author": "戴栩",
        "content": "晚霭图成绀碧天，鹭鸶无数起平田。\n渡船委岸人家闭，却向僧床听雨眠。",
        "dynasty": "宋",
        "collection_info": null
    },
    {
        "title": "次赵常博题凈慈僧昙印得御书真赞",
        "author": "戴栩",
        "content": "黄纸书涵雨露恩，春风寂寂闭岩门。\n松间时有神光现，不是孤园礼世尊。",
        "dynasty": "宋",
        "collection_info": null
    },
    {
        "title": "僧道晖疏泉迭石种松竹梅有诗求和次韵",
        "author": "戴栩",
        "content": "松下煮茶冰折玉，梅梢挂衲藓黏绿。\n莫侵石坞竹边行，行处明年减新竹。",
        "dynasty": "宋",
        "collection_info": null
    },
    {
        "title": "赠黄叔向二绝  其一",
        "author": "戴栩",
        "content": "常恐清吟不疗时，软弓轻剑学兵书。\n君今得句欹纱帢，马上功名更莫疎。",
        "dynasty": "宋",
        "collection_info": null
    },
    {
        "title": "赠黄叔向二绝  其二",
        "author": "戴栩",
        "content": "艇舣江南几度春，几时遡洛向咸秦。\n若应只载閒风月，击楫英灵笑杀人。",
        "dynasty": "宋",
        "collection_info": null
    },
    {
        "title": "赠朱子文因寄朱元刚二绝  其一",
        "author": "戴栩",
        "content": "僻寄僧房锁月萝，惊来客屐卿云莎。\n病侵瘦骨寒于水，却说冲和占得多。",
        "dynasty": "宋",
        "collection_info": null
    },
    {
        "title": "赠朱子文因寄朱元刚二绝  其二",
        "author": "戴栩",
        "content": "故人墓木半藤萝，儿侄东西鴈一莎。\n绝喜阿连新笔长，契君风鉴爱渠多。",
        "dynasty": "宋",
        "collection_info": null
    },
    {
        "title": "五月一日出局偶书",
        "author": "戴栩",
        "content": "坐局无营饭又茶，楚骚词裏记年华。\n小窗不厌经宵雨，红到葵梢第一花。",
        "dynasty": "宋",
        "collection_info": null
    },
    {
        "title": "题浣川  其一",
        "author": "戴栩",
        "content": "五十知非雪鬓鲜，尚将疏褊谪尘缘。\n近来万境心如洗，笑改斜川作浣川。",
        "dynasty": "宋",
        "collection_info": null
    },
    {
        "title": "题浣川  其二",
        "author": "戴栩",
        "content": "浣纱元是此川名，鸥鹭蒲荷物物清。\n人把渊明居并拟，如今倒换学渊明。",
        "dynasty": "宋",
        "collection_info": null
    },
    {
        "title": "题浣川  其三",
        "author": "戴栩",
        "content": "两山影浸青于染，十亩光涵玉不玼。\n裏外无斜又无曲，新名换得最相宜。",
        "dynasty": "宋",
        "collection_info": null
    },
    {
        "title": "仙都示马令克",
        "author": "戴栩",
        "content": "钓鱼自荐桃花饭，借曲新篘竹叶醪。\n一段清贫眼中见，定非装点入诗骚。",
        "dynasty": "宋",
        "collection_info": null
    },
    {
        "title": "上丞相寿  其一",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其二",
        "author": "戴栩",
        "content": "人咏元和第一功。",
        "dynasty": "宋",
        "collection_info": null
    },
    {
        "title": "上丞相寿  其三",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其四",
        "author": "戴栩",
        "content": "旌旗初下玉关东。",
        "dynasty": "宋",
        "collection_info": null
    },
    {
        "title": "上丞相寿  其五",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其六",
        "author": "戴栩",
        "content": "无人金阙议边兵。",
        "dynasty": "宋",
        "collection_info": null
    },
    {
        "title": "上丞相寿  其七",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其八",
        "author": "戴栩",
        "content": "万国笙歌醉太平。",
        "dynasty": "宋",
        "collection_info": null
    },
    {
        "title": "上丞相寿  其九",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其一○",
        "author": "戴栩",
        "content": "君恩如水向东流。",
        "dynasty": "宋",
        "collection_info": null
    },
    {
        "title": "上丞相寿  其一一",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其一二",
        "author": "戴栩",
        "content": "白璧黄金万户侯。",
        "dynasty": "宋",
        "collection_info": null
    },
    {
        "title": "上丞相寿  其一三",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其一四",
        "author": "戴栩",
        "content": "九重春色醉仙桃。",
        "dynasty": "宋",
        "collection_info": null
    },
    {
        "title": "上丞相寿  其一五",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其一六",
        "author": "戴栩",
        "content": "云捲长天圣日高。",
        "dynasty": "宋",
        "collection_info": null
    },
    {
        "title": "上丞相寿  其一七",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其一八",
        "author": "戴栩",
        "content": "玉印前头卤簿车。",
        "dynasty": "宋",
        "collection_info": null
    },
    {
        "title": "上丞相寿  其一九",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其二○",
        "author": "戴栩",
        "content": "修成几卷太平书。",
        "dynasty": "宋",
        "collection_info": null
    },
    {
        "title": "上丞相寿  其二一",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其二二",
        "author": "戴栩",
        "content": "应有蒲轮辗白云。",
        "dynasty": "宋",
        "collection_info": null
    },
    {
        "title": "上丞相寿  其二三",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其二四",
        "author": "戴栩",
        "content": "草堂焉敢更移文。",
        "dynasty": "宋",
        "collection_info": null
    },
    {
        "title": "上丞相寿  其二五",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其二六",
        "author": "戴栩",
        "content": "近日汀洲绿菼深。",
        "dynasty": "宋",
        "collection_info": null
    },
    {
        "title": "上丞相寿  其二七",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其二八",
        "author": "戴栩",
        "content": "杨花不动树阴阴。",
        "dynasty": "宋",
        "collection_info": null
    },
    {
        "title": "上丞相寿  其二九",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其三○",
        "author": "戴栩",
        "content": "坐令四海如虞唐。",
        "dynasty": "宋",
        "collection_info": null
    },
    {
        "title": "上丞相寿  其三一",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其三二",
        "author": "戴栩",
        "content": "功业汾阳异姓王。",
        "dynasty": "宋",
        "collection_info": null
    },
    {
        "title": "上丞相寿  其三三",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其三四",
        "author": "戴栩",
        "content": "朝迴环佩五云间。",
        "dynasty": "宋",
        "collection_info": null
    },
    {
        "title": "上丞相寿  其三五",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其三六",
        "author": "戴栩",
        "content": "天上仙人爱静閒。",
        "dynasty": "宋",
        "collection_info": null
    },
    {
        "title": "上丞相寿  其三七",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其三八",
        "author": "戴栩",
        "content": "便觉春光四面来。",
        "dynasty": "宋",
        "collection_info": null
    },
    {
        "title": "上丞相寿  其三九",
        "author": "戴栩",
        "content": "",
        "dynasty": "宋",
        "collection_info": null
    },
    {
        "title": "上丞相寿  其四○",
        "author": "戴栩",
        "content": "先于门外百花开。",
        "dynasty": "宋",
        "collection_info": null
    },
    {
        "title": "送项季约赴成都钤干呈洪倅",
        "author": "戴栩",
        "content": "辟奏来从旧所知，蜀天万里去嫌迟。\n青油幕建元寮贵，锦领首参小校随。\n千古泪痕诸葛事，十分行色杜家诗。\n益州别驾如相问，为说思君草檄时。",
        "dynasty": "宋",
        "collection_info": null
    },
    {
        "title": "浣川定海奉饯乐成郭明府年兄赴改官班赵振文司令首赋古体因辄有述",
        "author": "戴栩",
        "content": "明越昔薄游，地隔情自缀。\n君鳬从天来，余马适栈繫。\n人言官一方，阅士既其细。\n义扣贤者心，利谒鄙夫计。\n里居亦有云，官吏吾熟睨。\n漏屋讵自知，知漏在所憩。\n嗟余甘养拙，掩室敢径诣。\n而君政疑神，万户诵美惠。\n奋髯吏胆冰，落笔民病蜕。\n邑负督常平，什九缘税契。\n君为融以衷，公妥私不盭。\n咄彼萋菲徒，嘴毒欲旁噬。\n能仪百凤凰，莫尾一獢猘。\n荐满趣天京，恩深留海裔。\n忘形无语赠，折柳蝉失嘒。\n赵侯独先鸣，句勇不自制。\n荡荡九门开，贵涂期并轪。\n勿作贵人谈，轻此寒士艺。",
        "dynasty": "宋",
        "collection_info": null
    },
    {
        "title": "柳花",
        "author": "李刘",
        "content": "蝶扑蜂粘发出狂，飘然欲上白云乡。\n无端却被游蜂搅，绾住东风舞几场。",
        "dynasty": "宋",
        "collection_info": null
    },
    {
        "title": "龙眼",
        "author": "李刘",
        "content": "绛衣摇曳绽冰肌，依约华清出浴时。\n何物鸦儿驱不去，前身恐是食酥儿。",
        "dynasty": "宋",
        "collection_info": null
    },
    {
        "title": "读刘梦得集",
        "author": "李刘",
        "content": "一咏桃花谪九年，何如兵卫日高眠。\n苦嫌不得文章力，得力教君更可怜。",
        "dynasty": "宋",
        "collection_info": null
    },
    {
        "title": "记梦",
        "author": "李刘",
        "content": "壮志已违黄鹄下，老身合占白鸥前。\n夜来耿耿江湖梦，秋水长天一钓船。",
        "dynasty": "宋",
        "collection_info": null
    },
    {
        "title": "柳耳",
        "author": "李刘",
        "content": "风絮起时无纩塞，雨丝添处有珠垂。\n黄鶑说尽千般语，舞困三眠总不知。",
        "dynasty": "宋",
        "collection_info": null
    },
    {
        "title": "笔阵",
        "author": "李刘",
        "content": "鼓舞先声自管城，细听鏖战了无声。\n看来亦异常蛇势，扫退词场万马兵。",
        "dynasty": "宋",
        "collection_info": null
    },
    {
        "title": "羽扇",
        "author": "李刘",
        "content": "奋迹冲霄驾鹤游，霜毛鞭落在扬州。\n仁人收拾纔挥动，风被黎元六月秋。",
        "dynasty": "宋",
        "collection_info": null
    },
    {
        "title": "闻笛",
        "author": "李刘",
        "content": "何处桓伊酒力雄，分明嚼征更含宫。\n倚楼三弄西风急，不觉梅花大半空。",
        "dynasty": "宋",
        "collection_info": null
    },
    {
        "title": "麾蚊",
        "author": "李刘",
        "content": "烟驱扇击手频挝，奈尔传呼又满衙。\n我醉不眠君不去，下帷高枕任喧哗。",
        "dynasty": "宋",
        "collection_info": null
    },
    {
        "title": "蝉",
        "author": "李刘",
        "content": "露满枯肠蜕顿轻，山林那有不平鸣。\n熏弦寂寞无人续，故揖清风作颂声。",
        "dynasty": "宋",
        "collection_info": null
    },
    {
        "title": "代贺皇太子生日诗二首  其一",
        "author": "李刘",
        "content": "宝月重轮丽虎闱，祥烟葱鬰绕黄麾。\n九秋沆砀平分日，万国元良初度时。\n礼乐诗书俱习惯，圣贤仁孝况生知。\n八荒寿域从今启，请为丰年上玉巵。",
        "dynasty": "宋",
        "collection_info": null
    },
    {
        "title": "代贺皇太子生日诗二首  其二",
        "author": "李刘",
        "content": "朱芾皇皇问寝门，青宫喜气满干坤。\n江清淮晏干戈息，渊默雷声匕鬯尊。\n端冕常年亲举礼，远庖此日剩明恩。\n直将三代齐长久，愿听长沙贾谊言。",
        "dynasty": "宋",
        "collection_info": null
    },
    {
        "title": "又代贺皇太子生日诗二首  其一",
        "author": "李刘",
        "content": "银盘浴兔方二日，宝册蟠龙甫半旬。\n甲观诞弥佳气鬰，春宫衍庆缛仪新。\n前星色正光芒远，少海波清润泽均。\n鹤驾归来传密语，更将仁义域斯民。",
        "dynasty": "宋",
        "collection_info": null
    },
    {
        "title": "又代贺皇太子生日诗二首  其二",
        "author": "李刘",
        "content": "粲粲祥烟绕虎闱，欢声催捧未央巵。\n干戈东序承平日，衮冕南郊负见时。\n行中鸾和真合礼，宴陪鱼藻旧闻诗。\n宫僚惭愧非周召，三善惟当效祝规。",
        "dynasty": "宋",
        "collection_info": null
    },
    {
        "title": "贺参政二首  其一",
        "author": "李刘",
        "content": "海山俯视百川东，中有明堂一柱隆。\n两社直从平地到，寸心原共老天通。\n管乐功烈非轲志，尧舜君民在尹躬。\n寿国端须寿君子，愿将箕翼等延洪。",
        "dynasty": "宋",
        "collection_info": null
    },
    {
        "title": "贺参政二首  其二",
        "author": "李刘",
        "content": "东府西枢纪诞辰，非烟郁郁更纷纷。\n共知崧岳生申伯，竞把旃檀寿卯君。\n燮理已成六月雨，经纶更作八荒云。\n齐安即是安天下，敢为先生诵所闻。",
        "dynasty": "宋",
        "collection_info": null
    },
    {
        "title": "庆泸帅魏侍郎二首  其一",
        "author": "李刘",
        "content": "中庸日用脚根实，动静天机眼力亲。\n未月凤筩钟地统，戌年麟跋纪生辰。\n身名宿世陈忠肃，眉寿他年范景仁。\n福禄近来贤否共，欲将斯道觉斯民。",
        "dynasty": "宋",
        "collection_info": null
    },
    {
        "title": "庆泸帅魏侍郎二首  其二",
        "author": "李刘",
        "content": "碧油满眼诗书帅，紫橐骈肩献纳臣。\n有客皆能歌保鲁，如公方合美生申。\n庄椿坐阅人间世，嶰竹早吹天上春。\n士曰时哉起君实，只今犹可却辽人。",
        "dynasty": "宋",
        "collection_info": null
    },
    {
        "title": "庆桂帅经略二首  其一",
        "author": "李刘",
        "content": "江汉浮浮炳地灵，参旗井钺寿星明。\n庚寅初度周而始，戊己连营静不惊。\n山上印成龟左顾，月中桂共兔长生。\n公堂遥想称觞后，便报天阶取履声。",
        "dynasty": "宋",
        "collection_info": null
    },
    {
        "title": "庆桂帅经略二首  其二",
        "author": "李刘",
        "content": "煌煌昴宿正开冬，日驭高躔龙尾宫。\n赉说须知应天策，留萧暂委守关中。\n赤云决胜三边壮，白日褰晴五谷丰。\n六十州人开寿域，碧幢一笑与民同。",
        "dynasty": "宋",
        "collection_info": null
    },
    {
        "title": "寿泸帅杨尚书  其一",
        "author": "李刘",
        "content": "八年黄伯颍川政，十载武侯泸水功。\n还向碧幢揆初度，但愁绿诏启元戎。\n生从峻极崧高降，寿在慈祥岂弟中。\n今岁添杯添福禄，膝前文度伴仙翁。",
        "dynasty": "宋",
        "collection_info": null
    },
    {
        "title": "寿泸帅杨尚书  其二",
        "author": "李刘",
        "content": "尚书清禀秋天杳，吉梦元占玉燕飞。\n南定三军须北定，西归九罭合东归。\n寿星出丙光丹极，华盖丞辰近紫薇。\n要减汾阳声乐半，直须扬濯入黄扉。",
        "dynasty": "宋",
        "collection_info": null
    },
    {
        "title": "寿漕使",
        "author": "李刘",
        "content": "金床玉兔岁重逢，初度占星尚剑东。\n铁马未容耕渭上，木牛且合漕关中。\n云屯营垒樵苏饱，雨足郊原菽粟丰。\n更与坤垠开寿域，皇华一笑与民同。",
        "dynasty": "宋",
        "collection_info": null
    },
    {
        "title": "寿提管",
        "author": "李刘",
        "content": "满廊香雾弄霏霏，欲去还留燕子飞。\n酒盏自便秋思早，花枝未怯鬓毛非。\n脱巾駡灌从狂醉，剪烛留髠好缓归。\n我欲寄君无杰语，安期大枣荐青玑。",
        "dynasty": "宋",
        "collection_info": null
    },
    {
        "title": "庆刘教授",
        "author": "李刘",
        "content": "万里秋风生桂枝，麒麟堕地有谁知。\n摩空早奏甘泉赋，取势犹歌泮水诗。\n好是桑蓬浮喜气，正栽桃李助清诗。\n银袍争愿公衣钵，应指湘山无量师。",
        "dynasty": "宋",
        "collection_info": null
    },
    {
        "title": "贺舍弟新得子",
        "author": "李刘",
        "content": "早来干鹊鸣檐楹，报我庭阶玉树生。\n告白祖宗知积善，喧传奴婢总欢声。\n远增阿大中郎喜，足想殊常散骑情。\n点校六经留汝读，吾家元不蓄金籝。",
        "dynasty": "宋",
        "collection_info": null
    },
    {
        "title": "贺生次子又喜领荐",
        "author": "李刘",
        "content": "君家兰玉满庭除，尤喜徐卿第二雏。\n方遂鹏程收鹗荐，又符熊梦获骊珠。\n史山孕秀头颅别，秋水为神骨骼殊。\n况有义方严训在，早看腾踏上云衢。",
        "dynasty": "宋",
        "collection_info": null
    },
    {
        "title": "送甥回崇仁",
        "author": "李刘",
        "content": "万里七年艰险同，我车西去子舟东。\n教儿强学先循理，嫁女随宜莫讳穷。\n注就欧诗勤琢削，续成汉纪更磨礲。\n乡人借问碧鸡使，万卷书中一老翁。",
        "dynasty": "宋",
        "collection_info": null
    },
    {
        "title": "赠刻图书处士二首  其一",
        "author": "李刘",
        "content": "信手挥斤出古文，商盘秦鼎失精神。\n烦君惜取铸金手，留待人间周伯仁。",
        "dynasty": "宋",
        "collection_info": null
    },
    {
        "title": "赠刻图书处士二首  其二",
        "author": "李刘",
        "content": "我乏君家玉印材，强寻厄木倩君开。\n无盐恐有遭逢处，也道曾将刻画来。",
        "dynasty": "宋",
        "collection_info": null
    },
    {
        "title": "寿刘宰",
        "author": "李刘",
        "content": "制锦新城衣锦归，种桃遗爱满桃蹊。\n恩波淮水流不尽，福力螺山高与齐。\n天上已催班玉笋，日边行见月璇题。\n欢声都是长生曲，熏作香云覆宝猊。",
        "dynasty": "宋",
        "collection_info": null
    },
    {
        "title": "寿帅阃",
        "author": "李刘",
        "content": "盛德元勋绝等伦，麟符虎节冠宗臣。\n大椿上古身千岁，一柱明堂力万钧。\n坐镇熊罴瞻绣衮，燕居松鹤伴纶巾。\n只应便是神仙事，万丈蓬莱却未真。",
        "dynasty": "宋",
        "collection_info": null
    },
    {
        "title": "寿教授",
        "author": "李刘",
        "content": "襟怀锦绣富多文，人物冰壶绝点尘。\n太华昨宵方诞吕，姑苏今日恰生申。\n堂萱呈瑞年年绿，坛杏逢春日日新。\n更为南丰添一瓣，即看趣诏侍严宸。",
        "dynasty": "宋",
        "collection_info": null
    },
    {
        "title": "寿先生  其一",
        "author": "李刘",
        "content": "明善堂前香矗云，诸生再拜祝庄椿。\n芹香藻绿涵和气，枫老梅疏健小春。\n有道可为明主佐，无毡休嘆广文贫。\n烹羔压酒称千寿，会看仙桃着子新。",
        "dynasty": "宋",
        "collection_info": null
    },
    {
        "title": "寿先生  其二",
        "author": "李刘",
        "content": "今年生日胜常年，一佛中间万佛缘。\n善念纔兴方寸地，恩光便下九重天。\n花香作供围方丈，粟粒成功福大千。\n长寿如来更多宝，饱参住世小乘禅。",
        "dynasty": "宋",
        "collection_info": null
    },
    {
        "title": "寿太守",
        "author": "李刘",
        "content": "蓂飞两叶正深春，是日人间岳降神。\n自昔词章推大手，即今风采见埋轮。\n书传黄石由来远，名压青钱孰与伦。\n寿禄祈公如万福，未应江海羡鲈蒪。",
        "dynasty": "宋",
        "collection_info": null
    },
    {
        "title": "寿县尉",
        "author": "李刘",
        "content": "华阳传与纯阳诀，竹隠中间悟养生。\n止心情澄不挠浊，浮云富贵澹无营。\n龙铅虎箓交离坎，鹤算龟龄几甲庚。\n唤起吟坛称寿句，夜来一点寿星明。",
        "dynasty": "宋",
        "collection_info": null
    },
    {
        "title": "寿翁权县",
        "author": "李刘",
        "content": "昴宿腾辉落建溪，鸳鸿兄弟步云梯。\n暂收鸾翼来栖棘，聊鼓牛刀为割鸡。\n三月鸣琴初布政，万家磨石拟镌题。\n情知百里难淹骥，行看天书下紫泥。",
        "dynasty": "宋",
        "collection_info": null
    },
    {
        "title": "寿牛都大",
        "author": "李刘",
        "content": "律中黄钟九日前，长淮巨海降真贤。\n鹏程九万快抟击，騋牝三千表塞渊。\n夜看牛星贯南极，早携鹤驭出西川。\n梅花岁岁横参影，长伴罗浮不老仙。",
        "dynasty": "宋",
        "collection_info": null
    },
    {
        "title": "寿友人",
        "author": "李刘",
        "content": "探胜东风一夜先，燕堂丝管沸华筵。\n鱼轩并寿欢何极，凤穴添雏庆愈绵。\n独乐园中闲日月，香山图裏永神仙。\n磻溪自有安车到，屈指佳期祇六年。",
        "dynasty": "宋",
        "collection_info": null
    },
    {
        "title": "寿友人林仲乔",
        "author": "李刘",
        "content": "十分国艷贪春暖，一簇芳心衬晓霞。\n送与生朝添寿斝，洛阳年少洛阳花。",
        "dynasty": "宋",
        "collection_info": null
    },
    {
        "title": "自寿",
        "author": "李刘",
        "content": "光景不相待，流年剧箭过。\n酸辛前诏左，科甲后生多。\n命蹇穷为祟，愁多睡作魔。\n盖棺方事定，有酒且高歌。",
        "dynasty": "宋",
        "collection_info": null
    },
    {
        "title": "贺晚生子",
        "author": "李刘",
        "content": "商瞿五十子何迟，佳气充闾庆可知。\n喜溢麟生天上日，梦回虎堕月中时。\n犀钱剩送沾佳客，麝颗轻涂付侍儿。\n英物从来声自别，试啼容我一听之。",
        "dynasty": "宋",
        "collection_info": null
    },
    {
        "title": "贺晚生子",
        "author": "李刘",
        "content": "兰玉森森天下奇，灵椿犹自长新枝。\n从来老蚌珠生晚，岂是长庚梦到迟。\n标格银蟾光皎洁，精神秋水碧涟漪。\n玉皇案吏家声近，伫看追踪入凤池。",
        "dynasty": "宋",
        "collection_info": null
    },
    {
        "title": "庆尚书八十",
        "author": "李刘",
        "content": "宝唐佳气夜充闾，八十尚书古所无。\n勘破赵州行脚案，展开老子出关图。\n五房孙各了官事，千户侯封食税租。\n若问蹯溪钓渔叟，先生应道没工夫。",
        "dynasty": "宋",
        "collection_info": null
    },
    {
        "title": "寿成都黄副帅二首  其一",
        "author": "李刘",
        "content": "王正初生七叶蓂，斗牛间气出延平。\n次公恰恰九年最，叔度汪汪千顷清。\n济北一编烦展究，剑西半壁頼生成。\n且倾江汉朝宗水，济彼公堂荐寿觥。",
        "dynasty": "宋",
        "collection_info": null
    },
    {
        "title": "寿成都黄副帅二首  其二",
        "author": "李刘",
        "content": "玉帐公弓应六蓬，瓣香遥遗贺南丰。\n扪参以手谁怜汝，居井之眉我倚公。\n寿域八荒随气转，醉乡五福与民同。\n老𢋙不是青冥脚，也愿追随龟鹤东。",
        "dynasty": "宋",
        "collection_info": null
    },
    {
        "title": "登谢屐亭赠谢行之",
        "author": "叶绍翁",
        "content": "君家灵运有山癖，平生费却几緉屐。\n从人唤渠作山贼，内史风流定谁识。\n西窗小憩足力疲，梦赋池塘春草诗。\n只今屐朽诗不朽，五字句法谁人追。\n天台览遍兴未已，天竺山前听流水。\n秦人称帝鲁连耻，宁向苍苔留屐齿。\n乙庵是渠几世孙，登山认得屐齿痕。\n摩挲苔石坐良久，便欲老此岩之根。\n吾侬劝渠且归去，请君更学遥遥祖。\n遥遥之祖定阿谁，曾出东山作霖雨。\n乙庵未省却问侬，莫是当年折屐翁。",
        "dynasty": "宋",
        "collection_info": null
    },
    {
        "title": "西湖秋晚",
        "author": "叶绍翁",
        "content": "爱山不买城中地，畏客长撑屋后船。\n荷叶无多秋事晚，又同鸥鹭过残年。",
        "dynasty": "宋",
        "collection_info": null
    },
    {
        "title": "题鄂王墓",
        "author": "叶绍翁",
        "content": "万古知心只老天，英雄堪恨復堪怜。\n如公更缓须臾死，此虏安能八十年。\n漠漠凝尘空偃月，堂堂遗像在凌烟。\n早知埋骨西湖路，学取鸱夷理钓船。",
        "dynasty": "宋",
        "collection_info": null
    },
    {
        "title": "闻顶山徐道人改卜",
        "author": "叶绍翁",
        "content": "先生新卜宅，只许白云知。\n野蜜和蜂割，岩花带蝶移。\n坐谙苔石稳，醉忘木桥危。\n屋后寒梅放，因风寄一枝。",
        "dynasty": "宋",
        "collection_info": null
    },
    {
        "title": "游园不值",
        "author": "叶绍翁",
        "content": "应嫌屐齿印苍苔，十扣柴门九不开。\n春色满园关不住，一枝红杏出墙来。",
        "dynasty": "宋",
        "collection_info": null
    },
    {
        "title": "仙兴",
        "author": "叶绍翁",
        "content": "金书宫殿玉阑干，雪瀑泉飞洞口寒。\n日暮仙翁骑鹤去，碧桃花满石棋盘。",
        "dynasty": "宋",
        "collection_info": null
    },
    {
        "title": "秋日游龙井",
        "author": "叶绍翁",
        "content": "引道烦双鹤，携囊倩一童。\n竹光杯影裏，人语水声中。\n不雨云常湿，无霜叶自红。\n我来何所事，端为听松风。",
        "dynasty": "宋",
        "collection_info": null
    },
    {
        "title": "出北关二里",
        "author": "叶绍翁",
        "content": "脱衣命仆洗尘埃，篱落人家未见梅。\n出得城门能几步，船头便有白鸥来。",
        "dynasty": "宋",
        "collection_info": null
    },
    {
        "title": "野蝶",
        "author": "叶绍翁",
        "content": "银为鬚翅粉为肌，驱役春风不解肥。\n桃李上林无分到，可怜却傍菜花飞。",
        "dynasty": "宋",
        "collection_info": null
    },
    {
        "title": "嘉兴界",
        "author": "叶绍翁",
        "content": "平野无山见尽天，九分芦苇一分烟。\n悠悠绿水分枝港，撑出南邻放鸭船。",
        "dynasty": "宋",
        "collection_info": null
    },
    {
        "title": "烟村",
        "author": "叶绍翁",
        "content": "隠隠烟村闻犬吠，欲寻寻不见人家。\n只于桥断溪回处，流出碧桃三数花。",
        "dynasty": "宋",
        "collection_info": null
    },
    {
        "title": "石头感古",
        "author": "叶绍翁",
        "content": "夷甫诸人者，龟趺已故丘。\n但能挥玉麈，不解冠兜鍪。\n正朔从江左，经营仅石头。\n中原虽可望，不忍上层楼。",
        "dynasty": "宋",
        "collection_info": null
    },
    {
        "title": "葛天民隠居",
        "author": "叶绍翁",
        "content": "种竹成新列，移兰即旧阴。\n老铛犹有耳，古柳已无心。\n得句添杯满，贪炉到夜深。\n篝灯聊点校，春水没衣砧。",
        "dynasty": "宋",
        "collection_info": null
    },
    {
        "title": "九日呈真直院",
        "author": "叶绍翁",
        "content": "秋风吹客客思家，破帽从渠自在斜。\n肠断故山归未得，借人篱落种黄花。",
        "dynasty": "宋",
        "collection_info": null
    },
    {
        "title": "贵游",
        "author": "叶绍翁",
        "content": "五陵年少尽风流，十日安排一日游。\n林下幽人差省事，笔床茶竈便登舟。",
        "dynasty": "宋",
        "collection_info": null
    },
    {
        "title": "寓居  其一",
        "author": "叶绍翁",
        "content": "云补青山缺，琴销白日长。\n鸥从雨外没，蛇入树间藏。\n客久衣常黑，童蛮髮半黄。\n萤多邻舍少，此意自凄凉。",
        "dynasty": "宋",
        "collection_info": null
    },
    {
        "title": "寓居  其二",
        "author": "叶绍翁",
        "content": "无酒难留客，借书方入城。\n洗衣知水落，贪睡畏窗明。\n野竹藤纒杀，枯枝草寄生。\n十年林下隠，差觉世缘轻。",
        "dynasty": "宋",
        "collection_info": null
    },
    {
        "title": "田家三咏  其一",
        "author": "叶绍翁",
        "content": "织篱为界编红槿，排石成桥接断塍。\n野老生涯差省事，一间茅屋两池菱。",
        "dynasty": "宋",
        "collection_info": null
    },
    {
        "title": "田家三咏  其二",
        "author": "叶绍翁",
        "content": "田因水坏秧重插，家为蚕忙户紧关。\n黄犊归来莎草阔，绿桑采尽竹梯闲。",
        "dynasty": "宋",
        "collection_info": null
    },
    {
        "title": "田家三咏  其三",
        "author": "叶绍翁",
        "content": "抱儿更送田头饭，画鬓浓调竈额烟。\n争信春风红袖女，绿杨庭院正秋千。",
        "dynasty": "宋",
        "collection_info": null
    },
    {
        "title": "送冯济川归蜀",
        "author": "叶绍翁",
        "content": "勇唤东吴万里船，皂囊来奏九重天。\n一官岂为苏洵冗，诸老宁容贾谊先。\n满载月归应有命，便耕云去岂无田。\n竹枝歌罢篷窗掩，到此相思倍黯然。",
        "dynasty": "宋",
        "collection_info": null
    },
    {
        "title": "赋葛天民栽苇",
        "author": "叶绍翁",
        "content": "叶碍渔舟入，丛分水国宽。\n低回藏鹭渚，彷佛钓鱼竿。\n荡户和萍送，溪翁当竹看。\n所怜如许节，不耐雪霜寒。",
        "dynasty": "宋",
        "collection_info": null
    },
    {
        "title": "田舍小憩",
        "author": "叶绍翁",
        "content": "犬驯迎且吠，儿小笑还啼。\n樱熟施鱼网，桑空卧竹梯。\n枯枝禽啄折，野草鹿眠低。\n屋后登山路，牛栏更向西。",
        "dynasty": "宋",
        "collection_info": null
    },
    {
        "title": "青溪阁",
        "author": "叶绍翁",
        "content": "江总能文士，空贻狎客名。\n旧基荒草占，废圃野人耕。\n古柳无多树，新蝉第一声。\n青溪固亡恙，依旧与孤城。",
        "dynasty": "宋",
        "collection_info": null
    },
    {
        "title": "访隠者",
        "author": "叶绍翁",
        "content": "不作王门梦，来敲隠者关。\n童先孤鹤化，云伴一身闲。\n碍笋新移路，低墙为看山。\n几回松下去，锄得茯苓还。",
        "dynasty": "宋",
        "collection_info": null
    },
    {
        "title": "幽居书事",
        "author": "叶绍翁",
        "content": "窗开双佛塔，水遶数鱼家。\n酒剩沾邻里，时平买钓车。\n童闲唯伴鹤，树老自成槎。\n枕上关心事，侵晨扫落花。",
        "dynasty": "宋",
        "collection_info": null
    },
    {
        "title": "访龙井山中村叟",
        "author": "叶绍翁",
        "content": "雨打荒篱豆荚垂，柴门未启立多时。\n客来自掘蹲鸱煮，旋拾枯松三数枝。",
        "dynasty": "宋",
        "collection_info": null
    },
    {
        "title": "西溪",
        "author": "叶绍翁",
        "content": "一条横木过前溪，村女齐登采叶梯。\n独立衡门春雨细，白鷄飞上树梢啼。",
        "dynasty": "宋",
        "collection_info": null
    },
    {
        "title": "和葛天民呈吴韬仲韵赋其庭馆所有",
        "author": "叶绍翁",
        "content": "江远潮痕细，城回路势斜。\n竹行穿砌笋，风堕过墙花。\n篆叶虫留字，衔泥燕理家。\n主人清到骨，相对只杯茶。",
        "dynasty": "宋",
        "collection_info": null
    },
    {
        "title": "敬陪直院右史上巳后一日西斋之集",
        "author": "叶绍翁",
        "content": "清时天上诏书稀，曲水从游许布衣。\n插羽满浮寒食酒，倚栏同忆故山薇。\n碧桃绕观春风静，柔樐摇汀夕照微。\n慨想兰亭如昨日，沙鸥飞下钓鱼矶。",
        "dynasty": "宋",
        "collection_info": null
    },
    {
        "title": "赠陈宗之  其一",
        "author": "叶绍翁",
        "content": "官河深水绿悠悠，门外梧桐数叶秋。\n中有武林陈学士，吟诗销遣一生愁。",
        "dynasty": "宋",
        "collection_info": null
    },
    {
        "title": "赠陈宗之  其二",
        "author": "叶绍翁",
        "content": "十载京尘染布衣，西湖烟雨与心违。\n随车尚有书千卷，拟向君家卖却归。",
        "dynasty": "宋",
        "collection_info": null
    },
    {
        "title": "题山间老友壁",
        "author": "叶绍翁",
        "content": "山间虽寂静，未得事全无。\n锄地留莎草，添泉养石蒲。\n庭除风自扫，身世月同孤。\n老去知禅味，松间试结趺。",
        "dynasty": "宋",
        "collection_info": null
    },
    {
        "title": "寄湖上黄教",
        "author": "叶绍翁",
        "content": "门幽缘近寺，官冷未成家。\n楼借山为障，风吹水作花。\n诗方酬北磵，经又节南华。\n闻说新雏凤，宾来解唤茶。",
        "dynasty": "宋",
        "collection_info": null
    },
    {
        "title": "表忠观韩小官人",
        "author": "叶绍翁",
        "content": "观裏韩风子，无心似有灵。\n绕廊时自语，扪虱故忘形。\n午暴松檐暖，晨餐柏叶青。\n客来知有馈，迎笑立中庭。",
        "dynasty": "宋",
        "collection_info": null
    },
    {
        "title": "夜书所见",
        "author": "叶绍翁",
        "content": "萧萧梧叶送寒声，江上秋风动客情。\n知有儿童挑促织，夜深篱落一灯明。",
        "dynasty": "宋",
        "collection_info": null
    },
    {
        "title": "访隠者",
        "author": "叶绍翁",
        "content": "开门迎客着山袍，井畔猕猴一树桃。\n儿向草间寻落果，妻从墙角过香醪。\n旧栽松子今能大，新起茅堂不甚高。\n历遍贵游无此味，韭和春雨笋和糟。",
        "dynasty": "宋",
        "collection_info": null
    },
    {
        "title": "题孙端甫别墅",
        "author": "叶绍翁",
        "content": "幽居地僻少人知，野水春风枳树篱。\n检历预寻移竹日，题墙闲记种花时。\n堪嗤狡兔须三窟，只学鹪鹩占一枝。\n凈扫绿苔斟浊酒，邻家吹过野棠梨。",
        "dynasty": "宋",
        "collection_info": null
    },
    {
        "title": "寄赵眉翁二首  其一",
        "author": "叶绍翁",
        "content": "两度驰书未报音，温陵尺纸定千金。\n多应驿使曾相访，短艇烟波无处寻。",
        "dynasty": "宋",
        "collection_info": null
    },
    {
        "title": "寄赵眉翁二首  其二",
        "author": "叶绍翁",
        "content": "君王未肯赐西湖，鸥鹭丛中借地居。\n憔悴风姿今钓叟，痴心犹望故人书。",
        "dynasty": "宋",
        "collection_info": null
    },
    {
        "title": "纸帐",
        "author": "叶绍翁",
        "content": "五色流苏不用垂，楮衾木枕更相宜。\n高眠但许留禅客，低唱应难着侍儿。\n白似雪窗微霁后，暖于酒力半醺时。\n蒲团静学观身法，岁晚工夫要自知。",
        "dynasty": "宋",
        "collection_info": null
    },
    {
        "title": "谒半山祠",
        "author": "叶绍翁",
        "content": "归去田畴问老农，力行新法竟何功。\n已知供佛追前过，尚惜修书谢数公。\n塑像难陪夫子壁，古祠谁访觉王宫。\n都来二百年间事，燕麦戎葵几度风。",
        "dynasty": "宋",
        "collection_info": null
    },
    {
        "title": "过崇德",
        "author": "叶绍翁",
        "content": "野塍泉自注，断岸柳空存。\n雨霁云开塔，船过犬吠门。\n柴扉斜着水，草径别通村。\n翻羡田家乐，盈盈老瓦盆。",
        "dynasty": "宋",
        "collection_info": null
    },
    {
        "title": "鹭",
        "author": "叶绍翁",
        "content": "无事时来立葑田，几回惊去为归船。\n霜姿不特他人爱，照影沧波亦自怜。",
        "dynasty": "宋",
        "collection_info": null
    },
    {
        "title": "咏先牌",
        "author": "叶绍翁",
        "content": "相随万里途，汝岂被名驱。\n挂壁疑何用，辞家不可无。\n店翁先洒扫，津吏认称呼。\n举子无钱刻，惟将□纸糊。",
        "dynasty": "宋",
        "collection_info": null
    },
    {
        "title": "舟次崇德",
        "author": "叶绍翁",
        "content": "倦身只合卧家林，客裏消磨感慨心。\n水国逢春梅未见，山城到午雾犹深。\n地名不记维舟问，酒味曾谙入巷寻。\n泛宅浮家何日了，庄头栽竹已成阴。",
        "dynasty": "宋",
        "collection_info": null
    },
    {
        "title": "发长安堰",
        "author": "叶绍翁",
        "content": "夏老虫声切，晨兴草气香。\n买瓜依绿树，出水𣵡青秧。\n船聚知村近，牛闲觉昼长。\n双鳬莲叶荡，无雨故生凉。",
        "dynasty": "宋",
        "collection_info": null
    },
    {
        "title": "苔钱",
        "author": "叶绍翁",
        "content": "家贫地上却钱流，朽贯年深不可收。\n若使用之堪买爵，等闲门巷亦封侯。",
        "dynasty": "宋",
        "collection_info": null
    },
    {
        "title": "汉武帝",
        "author": "叶绍翁",
        "content": "殿号长秋花寂寂，台名思子草茫茫。\n尚无人世团圞乐，枉认蓬莱作帝乡。",
        "dynasty": "宋",
        "collection_info": null
    },
    {
        "title": "大涤山",
        "author": "叶绍翁",
        "content": "倦身祇欲卧林丘，羽客知心解款留。\n泉溜涓涓中夜雨，天风凛凛四时秋。\n虎岩月澹迷仙路，龙洞云深透别州。\n九锁青山元不锁，碧桃开后更来游。",
        "dynasty": "宋",
        "collection_info": null
    },
    {
        "title": "宜对亭",
        "author": "叶绍翁",
        "content": "讲罢闲来立矮阑，袈裟衣薄翠光寒。\n请师莫起云屏想，只作当年面壁看。",
        "dynasty": "宋",
        "collection_info": null
    },
    {
        "title": "猫图",
        "author": "叶绍翁",
        "content": "醉薄荷，扑蝉蛾。\n主人家，奈鼠何。",
        "dynasty": "宋",
        "collection_info": null
    },
    {
        "title": "赞洞宾像",
        "author": "叶绍翁",
        "content": "捻吟髭，剑在前。\n心中月，天上圆。",
        "dynasty": "宋",
        "collection_info": null
    },
    {
        "title": "赏梅",
        "author": "叶绍翁",
        "content": "梅花宜雪犹宜月，水畔山边更自奇。\n十四字传和靖后，又传君际五言诗。",
        "dynasty": "宋",
        "collection_info": null
    },
    {
        "title": "次韵胡少瀹题梁王山蟠松诗",
        "author": "刘倓",
        "content": "长松上捎日月宫，昂霄耸壑材甚雄。\n不肯甘心卧云巘，有时见梦十八公。\n汗颜血指，那知大匠自有体。\n斩伐丁丁，朝夕聒人幽耳聋。\n岂如吾乡华顶一峰八万四千丈，下蟠夭夭矫矫奇奇怪怪之苍松。\n樛枝半压鲁隠九年之大雪，雅韵曾和虞氏五絃之熏风。\n八千灵椿三千桃实几番见，何况篱下黄菊江头赤叶枫。\n萧梁劫火烧不死，坐阅五季鹿走天下人亡弓。\n世人欲识吾家所扰真龙种，请看春雷发蛰雾滃霱云从。\n礧砢蹙缩轮囷拥肿可挫不可辱，坚刚正独盘薄偃蹇受命不受封。\n无用之用不器之器振古成自晚，天台道人何苦汲汲图象寄涪翁。\n搜肠镂肾状出怪松赞，反言挺而茂者肥瘠贵得中。\n吁嗟九原相如不可作，飘飘词赋谁摩穹。\n阆风逸民自愧才力薄，北斗以南惟有四朝之老农。",
        "dynasty": "宋",
        "collection_info": null
    },
    {
        "title": "蓬岛山",
        "author": "刘倓",
        "content": "轧轧笋舆过翠微，路经蓬岛锁云霏。\n雨从半岭岩窝出，云在行人脚下飞。",
        "dynasty": "宋",
        "collection_info": null
    },
    {
        "title": "茧桼花",
        "author": "刘倓",
        "content": "清晨步上金鸡岭，极目漫山茧桼花。\n雪蕊琼丝亦堪赏，樵童蚕妇伐归家。",
        "dynasty": "宋",
        "collection_info": null
    },
    {
        "title": "小玉蕊花  其一",
        "author": "刘倓",
        "content": "蔌蔌碎金英，丝丝镂玉茎。\n步摇钗朵见，老眼为增明。",
        "dynasty": "宋",
        "collection_info": null
    },
    {
        "title": "小玉蕊花  其二",
        "author": "刘倓",
        "content": "山矾纷似玉，黄蘗碎如金。\n二美传春晚，同心契尔音。",
        "dynasty": "宋",
        "collection_info": null
    },
    {
        "title": "登石台山与胡融李揆王度周仲卿联句",
        "author": "刘倓",
        "content": "无正文。",
        "dynasty": "宋",
        "collection_info": null
    },
    {
        "title": "尊胜院",
        "author": "刘倓",
        "content": "海角寻春雪未消，马蹄无处避琼瑶。\n己公屋下论文酒，炉火篝灯伴寂寥。",
        "dynasty": "宋",
        "collection_info": null
    },
    {
        "title": "隠秀亭",
        "author": "刘倓",
        "content": "一重一崦一岧峣，隠秀寒光次第高。\n借得笋舆如小艇，晚风千里泛清涛。",
        "dynasty": "宋",
        "collection_info": null
    },
    {
        "title": "横山  其一",
        "author": "刘倓",
        "content": "桐林老子俗情无，览胜探奇不觉晡。\n幸尔清溪好明月，如行四十里冰壶。",
        "dynasty": "宋",
        "collection_info": null
    },
    {
        "title": "横山  其二",
        "author": "刘倓",
        "content": "一溪径险仆夫劬，三酌油油醉笋舆。\n隔岸火焱三四点，不知谁照夜滩鱼。",
        "dynasty": "宋",
        "collection_info": null
    },
    {
        "title": "横山  其三",
        "author": "刘倓",
        "content": "五更一霎清明雨，晓雾梨花梦白云。\n半岭肩舆犹兀兀，一杯卯酒尚曛曛。",
        "dynasty": "宋",
        "collection_info": null
    },
    {
        "title": "横山  其四",
        "author": "刘倓",
        "content": "大小万竹望不见，上下牢岩过若飞。\n红缀舞衣山踯躅，白裁玉版野蔷薇。",
        "dynasty": "宋",
        "collection_info": null
    },
    {
        "title": "横山  其五",
        "author": "刘倓",
        "content": "石镜当年始发祥，皎如秋月弄寒光。\n山川精彩无人识，付与樵夫敲斲伤。",
        "dynasty": "宋",
        "collection_info": null
    },
    {
        "title": "句  其一",
        "author": "刘倓",
        "content": "江南春晚经行地，剩有唐昌玉蘂花。\n露绮烟絺无限态，冰清玉润自成葩。",
        "dynasty": "宋",
        "collection_info": null
    },
    {
        "title": "句  其二",
        "author": "刘倓",
        "content": "粗官差入党侯帐，精品平收陆羽经。",
        "dynasty": "宋",
        "collection_info": null
    },
    {
        "title": "嘉定元载浴佛日同胡彦德何经叔游玲珑山次东坡先生韵",
        "author": "黎民瑞",
        "content": "倚岩松古势如龙，峭拔层峯翠入空。\n九折湍泉珠散漫，遶蹊斜石玉玲珑。\n青环木杪山藏寺，碧拥亭高竹逗风。\n策杖共寻坡句读，登临清赏兴无穷。",
        "dynasty": "宋",
        "collection_info": null
    },
    {
        "title": "杨柳",
        "author": "宋自适",
        "content": "丝丝烟雨弄轻柔，偏称黄鹂与白鸥。\n纔着一蝉嘶晚日，西风容易便成秋。",
        "dynasty": "宋",
        "collection_info": null
    },
    {
        "title": "送谦父弟",
        "author": "宋自适",
        "content": "日用功夫在细微，行逢碍处便须疑。\n高言怕被空虚笑，阔步先防堕落时。",
        "dynasty": "宋",
        "collection_info": null
    },
    {
        "title": "早行",
        "author": "宋自适",
        "content": "西郊云起白漫漫，近树遥峯欲辨难。\n山下几多迷路者，人间方梦大槐安。",
        "dynasty": "宋",
        "collection_info": null
    },
    {
        "title": "赠胡季昭",
        "author": "宋自适",
        "content": "凛凛庐陵一澹翁，飞扬復起振高风。\n周无二叔圣何别，商有三仁道则同。\n孤迹本如云出岫，清名应比日行空。\n翩翩雁影梅花外，雪片飞来酒对中。",
        "dynasty": "宋",
        "collection_info": null
    },
    {
        "title": "赠画士陈兄",
        "author": "宋自适",
        "content": "解衣盘礴任猜疑，神悟如狂又似痴。\n学到却须坚自守，世间绝艺少人知。",
        "dynasty": "宋",
        "collection_info": null
    },
    {
        "title": "赠医齿道人",
        "author": "宋自适",
        "content": "病欺年去故相加，要害先攻两辅车。\n解后神工如掇拾，愧无樽酒对榴花。",
        "dynasty": "宋",
        "collection_info": null
    },
    {
        "title": "谢馈药",
        "author": "宋自适",
        "content": "投老如僧不出家，羸躯无奈病相加。\n头旋似倚当风柳，目眩如看隔雾花。\n高束诗书参素问，尽抛琴剑学丹砂。\n旧时载酒今怀药，解识扬雄独有巴。",
        "dynasty": "宋",
        "collection_info": null
    },
    {
        "title": "咏猿",
        "author": "宋自适",
        "content": "生长楩柟紫翠间，攀翻接手饮潺湲。\n卧惊落叶霜华重，叫彻山空月影闲。\n蹭蹬失身拘竹栅，飘萧飞梦绕松关。\n平生捷巧何由逞，缩臂无言看远山。",
        "dynasty": "宋",
        "collection_info": null
    },
    {
        "title": "句  其一",
        "author": "宋自适",
        "content": "老去放令心胆健，后来留得姓名香。",
        "dynasty": "宋",
        "collection_info": null
    },
    {
        "title": "句  其二",
        "author": "宋自适",
        "content": "阴阳消长风闻际，堂陛尊严山立时。",
        "dynasty": "宋",
        "collection_info": null
    },
    {
        "title": "句  其三",
        "author": "宋自适",
        "content": "江湖多少盟鸥地，莫近平津阁畔行。",
        "dynasty": "宋",
        "collection_info": null
    },
    {
        "title": "句  其四",
        "author": "宋自适",
        "content": "三圣传心惟主一，六经载道不言真。",
        "dynasty": "宋",
        "collection_info": null
    },
    {
        "title": "赠画山水陈兄",
        "author": "曾有光",
        "content": "眼前画士蚕样密，有如陈君万纔一。\n少年识高画愈精，胸蟠物象妙通神。\n描尽江山归指点，寒林古嶂烟云敛。\n若悬瀑布飞潺湲，樵人向晚归山巅。\n幻出楼台景一簇，松钗堕落鸿金屋。\n苔封石径绿茸茸，深藏古寺无声钟。\n花落啼鸟四时好，绿阳繫马迷芳草。\n溪上桃花三月春，渔翁垂钓理丝纶。\n夏日池亭避炎暑，荷花落岸香风度。\n秋声飒飒芦苇寒，惊飞白鹭起前滩。\n野梅冬杪香飘路，忽惊四面仝云布。\n展开一轴指顾间，始知妙画归毫端。\n谁云不復见摩诘，陈君自得如神笔。\n石台一去不復来，陈君继芳诚奇哉。\n形容聊述歌一首，行看声亚诸人右。",
        "dynasty": "宋",
        "collection_info": null
    },
    {
        "title": "垂丝海棠",
        "author": "孙惟信",
        "content": "袅袅垂丝不自持，更禁日炙与风吹。\n仙家见惯浑闲事，乞与人间看一枝。",
        "dynasty": "宋",
        "collection_info": null
    },
    {
        "title": "赋女冠还俗",
        "author": "孙惟信",
        "content": "迭却霞绡上醮衣，女童髽髻绿杨垂。\n重调蛾黛为眉浅，再试弓鞋与步迟。\n紫府烟花鶑唤醒，僊房云雨鹤通知。\n帘低红杏春风暖，清梦应曾见旧师。",
        "dynasty": "宋",
        "collection_info": null
    },
    {
        "title": "禅寂之所有卖花声出廊庑间清婉动耳",
        "author": "孙惟信",
        "content": "曲巷深房忆帝州，卖花庭宇最风流。\n窗纱破晓斜开扇，帘绣笼阴半上鈎。\n少日喜拈春在手，暮年羞戴雪盈头。\n泉南寺裹潇潇雨，婉婉一声无限愁。",
        "dynasty": "宋",
        "collection_info": null
    },
    {
        "title": "题载雪录",
        "author": "孙惟信",
        "content": "诗字峥嵘照眼开，人随尘劫挽难回。\n清苕载雪流寒碧，老我扁舟独自来。",
        "dynasty": "宋",
        "collection_info": null
    },
    {
        "title": "题崇寿院",
        "author": "孙惟信",
        "content": "未欲鞭龙上玉京，赤城来炼八霞精。\n松风浩荡吹秋暑，偶到弥陀寺裏行。",
        "dynasty": "宋",
        "collection_info": null
    },
    {
        "title": "秦村午炊",
        "author": "孙惟信",
        "content": "饭熟羹香客寐残，秦村山水树阴寒。\n古今一样邯郸枕，觉后方纔做梦看。",
        "dynasty": "宋",
        "collection_info": null
    },
    {
        "title": "深院",
        "author": "孙惟信",
        "content": "深院清明冷凤箫，梨花寂寂雨潇潇。\n秋千一架红墙角，终日无人影自摇。",
        "dynasty": "宋",
        "collection_info": null
    },
    {
        "title": "小院",
        "author": "孙惟信",
        "content": "小院无人竹簟铺，昼眠难稳客心孤。\n窗前嫌怕惊残梦，自掷青梅打鹧鸪。",
        "dynasty": "宋",
        "collection_info": null
    },
    {
        "title": "玲珑山",
        "author": "孙惟信",
        "content": "晋汉高人迹已陈，同君仙屐叩山灵。\n涧悬白练流云液，路夹苍虬耸石屏。\n鸟下老藤摇翠木，僧归寒屋钥秋扃。\n萧萧落日闻笙鹤，满耳天风聒醉醒。",
        "dynasty": "宋",
        "collection_info": null
    },
    {
        "title": "句",
        "author": "孙惟信",
        "content": "柳外细听鶑燕语，声声似度鞠花新。",
        "dynasty": "宋",
        "collection_info": null
    },
    {
        "title": "题载雪录",
        "author": "萧介父",
        "content": "乱云连野水连空，祇有沙鸥共数公。\n想得句成天亦喜，雪花迎棹入吴中。",
        "dynasty": "宋",
        "collection_info": null
    },
    {
        "title": "题钓台三贤堂",
        "author": "谢采伯",
        "content": "辍帆谒肖像，衣冠非汉俦。\n翩翩挂佛幡，小椟求香油。\n庸衲资诳惑，良为先生羞。\n后来跻两贤，几与逆祠侔。\n扁堂失本旨，贻诮何时休。\n盍归白而长，是正兹谬悠。",
        "dynasty": "宋",
        "collection_info": null
    },
    {
        "title": "句",
        "author": "谢采伯",
        "content": "归来邻里悉不记，未免惊呼问桑竹。",
        "dynasty": "宋",
        "collection_info": null
    },
    {
        "title": "马城花窠",
        "author": "吕午",
        "content": "老子西城住，今踰十载期。\n栽花成茂树，种柳长高枝。\n移接从渠巧，夸传到处知。\n担头挑卖去，一一是趋时。",
        "dynasty": "宋",
        "collection_info": null
    },
    {
        "title": "题仁义寺",
        "author": "吕午",
        "content": "寺以仁义名，当求仁义实。\n祇在毫釐间，遂分儒与释。\n千载几万言，未能合为一。\n大笑出门去，莫问成陈迹。",
        "dynasty": "宋",
        "collection_info": null
    },
    {
        "title": "开寿寺壁记",
        "author": "吕午",
        "content": "四顾云山满目前，却从此地得牛眠。\n问君此计何为早，且住人间五百年。",
        "dynasty": "宋",
        "collection_info": null
    },
    {
        "title": "凤凰台",
        "author": "吕午",
        "content": "古台曾说少年游，弹指惊嗟岁月流。\n山似三神浮碧海，城如一虎卧崇丘。\n凤凰去后遗陈迹，白鹭来时认旧洲。\n但得风寒无罅隙，江河举目不须愁。",
        "dynasty": "宋",
        "collection_info": null
    },
    {
        "title": "大涤洞留题",
        "author": "吕午",
        "content": "武皇御宇好神仙，帝遣初开此洞天。\n山转九回藏紫府，涧萦百折走寒泉。\n栖真飞鼠□当日，大涤神龙似昔年。\n解与名山传不朽，祇今惟有大苏篇。",
        "dynasty": "宋",
        "collection_info": null
    },
    {
        "title": "和岳王庙壁上韵",
        "author": "吕午",
        "content": "当年唯说岳家军，纪律森严孰与邻。\n师过村村皆按堵，功成处处可镌珉。\n威名千古更无敌，词翰数行俱绝尘。\n拟取中原报明主，亦劳余刃到黄巾。",
        "dynasty": "宋",
        "collection_info": null
    },
    {
        "title": "句  其一",
        "author": "吕午",
        "content": "杏城西城翁幽居。",
        "dynasty": "宋",
        "collection_info": null
    },
    {
        "title": "句  其二",
        "author": "吕午",
        "content": "四时鸥鹭窥图画，千古鱼龙听管絃。",
        "dynasty": "宋",
        "collection_info": null
    },
    {
        "title": "赋秋江图",
        "author": "张端义",
        "content": "浪静风平月正中，自摇柔艣驾孤篷。\n若无三万六千顷，把甚江湖着此翁。",
        "dynasty": "宋",
        "collection_info": null
    },
    {
        "title": "挽周晋仙",
        "author": "张端义",
        "content": "策杖辞朋友，形骸已可怜。\n无钱亲药裹，冒雨上归船。\n官竟生前弃，诗应死后传。\n空余京洛月，愁照月台边。",
        "dynasty": "宋",
        "collection_info": null
    },
    {
        "title": "句  其一",
        "author": "张端义",
        "content": "碧云千里暮，红叶十分秋。",
        "dynasty": "宋",
        "collection_info": null
    },
    {
        "title": "句  其二",
        "author": "张端义",
        "content": "不因花退尽，必是梦残时。",
        "dynasty": "宋",
        "collection_info": null
    },
    {
        "title": "题僦楼壁",
        "author": "川官",
        "content": "朝看贝叶牢笼佛，夜礼星辰取奉天。\n呼召归来闻好语，初三初四亦欣然。",
        "dynasty": "宋",
        "collection_info": null
    },
    {
        "title": "呈安抚使赵端明",
        "author": "释凈真",
        "content": "海沸江河水接连，居民衝荡益忧煎。\n投身直入龙宫去，要止惊涛浪拍天。",
        "dynasty": "宋",
        "collection_info": null
    },
    {
        "title": "句",
        "author": "释凈真",
        "content": "饥肤片玉明。",
        "dynasty": "宋",
        "collection_info": null
    },
    {
        "title": "偈颂六十五首  其一",
        "author": "释普济",
        "content": "春山迭乱青，春水漾虚碧。\n大解脱门开，把手拽不入。",
        "dynasty": "宋",
        "collection_info": null
    },
    {
        "title": "偈颂六十五首  其二",
        "author": "释普济",
        "content": "大包虚空，细入无间。\n突出当阳，如何履践。",
        "dynasty": "宋",
        "collection_info": null
    },
    {
        "title": "偈颂六十五首  其三",
        "author": "释普济",
        "content": "十日雨，今日晴。\n一则多年公案，明明举似诸人。\n若是覆盆之下，又争怪得老僧。",
        "dynasty": "宋",
        "collection_info": null
    },
    {
        "title": "偈颂六十五首  其四",
        "author": "释普济",
        "content": "翳尽还明极，家乡万八千。\n悬崖重撒手，古剑髑髅前。",
        "dynasty": "宋",
        "collection_info": null
    },
    {
        "title": "偈颂六十五首  其五",
        "author": "释普济",
        "content": "禾山打皷，雪峰辊毬，妙胜不打箇般车裏油。\n一双穷相手，两箇死柴头。",
        "dynasty": "宋",
        "collection_info": null
    },
    {
        "title": "偈颂六十五首  其六",
        "author": "释普济",
        "content": "浄法界身，馿腮马面。\n本无出没，万化千变。",
        "dynasty": "宋",
        "collection_info": null
    },
    {
        "title": "偈颂六十五首  其七",
        "author": "释普济",
        "content": "眼耳鼻舌身意，八万四千法门，昼夜放光动地。\n一翳在眼，空花乱坠。",
        "dynasty": "宋",
        "collection_info": null
    },
    {
        "title": "偈颂六十五首  其八",
        "author": "释普济",
        "content": "知之一字，众祸之门。\n杀人放火，活捉生擒。\n不是今日枢要，亦非上古典刑。\n与贼过梯了也，攻墙割壁何人。",
        "dynasty": "宋",
        "collection_info": null
    },
    {
        "title": "偈颂六十五首  其九",
        "author": "释普济",
        "content": "有句无句，如藤倚树，截铁斩钉。\n水不借路，树倒藤枯。\n西天胡子没髭鬚，蹋杀杨歧三脚馿。",
        "dynasty": "宋",
        "collection_info": null
    },
    {
        "title": "偈颂六十五首  其一○",
        "author": "释普济",
        "content": "趁晴盖了屋，乘时刈了禾。\n输纳王租了，鼓腹唱讴歌。",
        "dynasty": "宋",
        "collection_info": null
    },
    {
        "title": "偈颂六十五首  其一一",
        "author": "释普济",
        "content": "天晴日头出，雨落阶头湿。\n宝陀岩上人，犹自不条直。",
        "dynasty": "宋",
        "collection_info": null
    },
    {
        "title": "偈颂六十五首  其一二",
        "author": "释普济",
        "content": "大火已西流，千山爽气浮。\n秋河鸣一鴈，砧杵捣离愁。",
        "dynasty": "宋",
        "collection_info": null
    },
    {
        "title": "偈颂六十五首  其一三",
        "author": "释普济",
        "content": "冬至前后，沙飞石走。\n佛祖潜踪，寸铁在手。",
        "dynasty": "宋",
        "collection_info": null
    },
    {
        "title": "偈颂六十五首  其一四",
        "author": "释普济",
        "content": "圆通门户开，湛然应一切。\n星罗云汉低，山岳起空翠。\n风雨雪霜寒，人惊鸡犬吠。\n正法明如来，依然在门外。",
        "dynasty": "宋",
        "collection_info": null
    },
    {
        "title": "偈颂六十五首  其一五",
        "author": "释普济",
        "content": "一队衲僧来，一队衲僧去。\n打破睦州关，大地无寸土。",
        "dynasty": "宋",
        "collection_info": null
    },
    {
        "title": "偈颂六十五首  其一六",
        "author": "释普济",
        "content": "去日炎威重，归时秋半过。\n林间坐盘石，不觉笑呵呵。\n不笑仰山插锹叉手，不笑地藏博饭栽田。\n二胜米料人人有，笑他饿死饭箩边。",
        "dynasty": "宋",
        "collection_info": null
    },
    {
        "title": "偈颂六十五首  其一七",
        "author": "释普济",
        "content": "祖师不西来，少林有妙诀。\n江南两浙，春寒秋热。\n错!佛法遍天下，谈玄口不开。\n这个是露柱，那个是香台。\n错!直饶荐得分明，未免将错就错。",
        "dynasty": "宋",
        "collection_info": null
    },
    {
        "title": "偈颂六十五首  其一八",
        "author": "释普济",
        "content": "禁足护生脚跟下，乞命底纷纷纭纭。\n克期取证平地上，埋没人千千万万。",
        "dynasty": "宋",
        "collection_info": null
    },
    {
        "title": "偈颂六十五首  其一九",
        "author": "释普济",
        "content": "腊极严寒，冻破泥团。\n不可默会，不可形言。\n鸡上树，鸭下水，明朝更献楚王看。",
        "dynasty": "宋",
        "collection_info": null
    },
    {
        "title": "偈颂六十五首  其二○",
        "author": "释普济",
        "content": "鹫岭拈花，少林得髓。\n病痛一般，脉息有异。\n脉得着目前见鬼，脉不着死而不吊。",
        "dynasty": "宋",
        "collection_info": null
    },
    {
        "title": "偈颂六十五首  其二一",
        "author": "释普济",
        "content": "栽田博饭，诡计百出。\n插锹叉手，通身荆棘。\n枷棒场中亲不亲，草窠交辊见当人。\n谁是当人，放筯忘恩。",
        "dynasty": "宋",
        "collection_info": null
    },
    {
        "title": "偈颂六十五首  其二二",
        "author": "释普济",
        "content": "击鼓升堂，不谈世法。\n冬至月头，卖被买牛。\n冬至月尾，卖牛买被。",
        "dynasty": "宋",
        "collection_info": null
    },
    {
        "title": "偈颂六十五首  其二三",
        "author": "释普济",
        "content": "经行及坐卧，常在于其中。\n要识其中事，长汀江水东。",
        "dynasty": "宋",
        "collection_info": null
    },
    {
        "title": "偈颂六十五首  其二四",
        "author": "释普济",
        "content": "同条不同条，心眼自相照。\n翻覆论岁寒，不觉拍手笑。",
        "dynasty": "宋",
        "collection_info": null
    },
    {
        "title": "偈颂六十五首  其二五",
        "author": "释普济",
        "content": "绿树阴浓夏日长，楼台倒影入池塘。\n水晶帘动微风起，满架蔷薇一院香。",
        "dynasty": "宋",
        "collection_info": null
    },
    {
        "title": "偈颂六十五首  其二六",
        "author": "释普济",
        "content": "砉碎明月珠，始为家宝。\n扬下鈯斧子，方是住山。\n古策风高，天宽地阔。\n别别，别峰妙转风雷舌。",
        "dynasty": "宋",
        "collection_info": null
    },
    {
        "title": "偈颂六十五首  其二七",
        "author": "释普济",
        "content": "白鹤五通贤圣，瞥喜瞥嗔无定。\n闻名不如见面，见面依然错认。\n从来与渠水米无交，年年今日，钵盂安柄。\n因甚如此，鸡不吃谷，肫裏有病。",
        "dynasty": "宋",
        "collection_info": null
    },
    {
        "title": "偈颂六十五首  其二八",
        "author": "释普济",
        "content": "西来无意，遍天遍地。\n玉兔东昇，金乌西坠。\n老鼠齩床头，猫儿正憨睡。\n莫教动着渠，动着便祸事。\n二祖动着招祸上身，天宁今日开眼失利。",
        "dynasty": "宋",
        "collection_info": null
    },
    {
        "title": "偈颂六十五首  其二九",
        "author": "释普济",
        "content": "风不鸣条，雨不破块。\n老胡忽西来，拨乱清平世。",
        "dynasty": "宋",
        "collection_info": null
    },
    {
        "title": "偈颂六十五首  其三○",
        "author": "释普济",
        "content": "一天星斗大家看，独有渠侬见处偏。\n打失眼睛拈得口，至今脚下黑漫漫。",
        "dynasty": "宋",
        "collection_info": null
    },
    {
        "title": "偈颂六十五首  其三一",
        "author": "释普济",
        "content": "锦城歌管日纷纷，半入江风半入云。\n此曲只应天上有，人间能是几回闻。",
        "dynasty": "宋",
        "collection_info": null
    },
    {
        "title": "偈颂六十五首  其三二",
        "author": "释普济",
        "content": "煅玉已经三日火，探珠曾下九重渊。\n毁珠擿玉无人识，十字街头扬碌砖。",
        "dynasty": "宋",
        "collection_info": null
    },
    {
        "title": "偈颂六十五首  其三三",
        "author": "释普济",
        "content": "山家冬境致，何处不光辉。\n大地冰棱合，漫天雨雪飞。",
        "dynasty": "宋",
        "collection_info": null
    },
    {
        "title": "偈颂六十五首  其三四",
        "author": "释普济",
        "content": "霏霏梅雨洒危层，五月山房冷似冰。\n莫谓干坤乖大信，未明心地是炎蒸。",
        "dynasty": "宋",
        "collection_info": null
    },
    {
        "title": "偈颂六十五首  其三五",
        "author": "释普济",
        "content": "一新一旧，嘉熙淳佑。\n皇天大历，岁在辛丑。",
        "dynasty": "宋",
        "collection_info": null
    },
    {
        "title": "偈颂六十五首  其三六",
        "author": "释普济",
        "content": "南北山朝对，东西有路分。\n一步不相到，大地入无门。",
        "dynasty": "宋",
        "collection_info": null
    },
    {
        "title": "偈颂六十五首  其三七",
        "author": "释普济",
        "content": "崇山峻岭，茂林修竹。\n终日提纲，神号鬼哭。",
        "dynasty": "宋",
        "collection_info": null
    },
    {
        "title": "偈颂六十五首  其三八",
        "author": "释普济",
        "content": "老黄龙颔下明珠，胜首座悬空扑碎。\n黄檗山吐雾兴云，遍地走南山鼈鼻。",
        "dynasty": "宋",
        "collection_info": null
    },
    {
        "title": "偈颂六十五首  其三九",
        "author": "释普济",
        "content": "为众持钵去，七佛旧仪式。\n庵园塔庙间，处处遍敲击。",
        "dynasty": "宋",
        "collection_info": null
    },
    {
        "title": "偈颂六十五首  其四○",
        "author": "释普济",
        "content": "旱地一声雷，青天撒白雨。\n不是诺佛说底法，不是祖师传底心，不是衲僧参底句。\n日月轮边气象高，鱼龙穴下蟠根固。",
        "dynasty": "宋",
        "collection_info": null
    },
    {
        "title": "偈颂六十五首  其四一",
        "author": "释普济",
        "content": "起灭不停，如珠走盘。\n收视返听，堕在黑山。",
        "dynasty": "宋",
        "collection_info": null
    },
    {
        "title": "偈颂六十五首  其四二",
        "author": "释普济",
        "content": "不参禅，不问道。\n竖起铁脊梁，死蛇钻出草。\n不是禅，不是道。\n云门千岁僧，越山鼐长老。",
        "dynasty": "宋",
        "collection_info": null
    },
    {
        "title": "偈颂六十五首  其四三",
        "author": "释普济",
        "content": "悉达脚下，七花八裂。\n韶阳棒头，有礼有乐。",
        "dynasty": "宋",
        "collection_info": null
    },
    {
        "title": "偈颂六十五首  其四四",
        "author": "释普济",
        "content": "迦叶首传，龙潭吹灭。\n一灯一灯，灯灯不绝。",
        "dynasty": "宋",
        "collection_info": null
    },
    {
        "title": "偈颂六十五首  其四五",
        "author": "释普济",
        "content": "南山虎齩大虫，鼈鼻蛇头生角。\n大地六反震动，文殊普贤惊愕。",
        "dynasty": "宋",
        "collection_info": null
    },
    {
        "title": "偈颂六十五首  其四六",
        "author": "释普济",
        "content": "雪压双林树，风号万籁寒。\n瞿昙曾入灭，衲子眼难瞒。",
        "dynasty": "宋",
        "collection_info": null
    },
    {
        "title": "偈颂六十五首  其四七",
        "author": "释普济",
        "content": "铁蒺藜椎，转弄转危。\n丹霞烧木佛，院主落鬚眉。\n南山炉添今日火，作者不同归。",
        "dynasty": "宋",
        "collection_info": null
    },
    {
        "title": "偈颂六十五首  其四八",
        "author": "释普济",
        "content": "南山云，北山雨。\n毗卢楼阁，豁开门户。\n花簇簇，锦簇簇。\n弥勒大士，倾肠倒腹。\n百城风月，目前领话，人畜草芥。\n一时知有不知有，毗目仙人执善财手。",
        "dynasty": "宋",
        "collection_info": null
    },
    {
        "title": "偈颂六十五首  其四九",
        "author": "释普济",
        "content": "钟鼓声喧暄，鸟雀闹中庭。\n圆通门不钥，眉毛落又生。",
        "dynasty": "宋",
        "collection_info": null
    },
    {
        "title": "偈颂六十五首  其五○",
        "author": "释普济",
        "content": "冬不寒，腊后看。\n无人知此意，令我忆南泉。",
        "dynasty": "宋",
        "collection_info": null
    },
    {
        "title": "偈颂六十五首  其五一",
        "author": "释普济",
        "content": "明星一见悟无生，攧落阿鼻业火坑。\n三百余番说不出，为他闲事长无明。",
        "dynasty": "宋",
        "collection_info": null
    },
    {
        "title": "偈颂六十五首  其五二",
        "author": "释普济",
        "content": "壁观婆罗门，家业大天下。\n传远枝派分，寸土不存也。\n焚香作忌斋，普请礼三拜。",
        "dynasty": "宋",
        "collection_info": null
    },
    {
        "title": "偈颂六十五首  其五三",
        "author": "释普济",
        "content": "古佛堂前，三头六臂。\n祖师门下，道绝人荒。\n衲僧者裏，银山铁壁。\n慧日峰顶，春风和气。",
        "dynasty": "宋",
        "collection_info": null
    },
    {
        "title": "偈颂六十五首  其五四",
        "author": "释普济",
        "content": "验人眼，截流机。\n德山临际，伏惟伏惟。",
        "dynasty": "宋",
        "collection_info": null
    },
    {
        "title": "偈颂六十五首  其五五",
        "author": "释普济",
        "content": "前佛后佛，无生不灭。\n紫磨金色身，衲僧眼中屑。",
        "dynasty": "宋",
        "collection_info": null
    },
    {
        "title": "偈颂六十五首  其五六",
        "author": "释普济",
        "content": "堂中首座人天眼，汉语胡言大藏经。\n七百衲僧吞佛祖，灵山乐得做闲人。",
        "dynasty": "宋",
        "collection_info": null
    },
    {
        "title": "偈颂六十五首  其五七",
        "author": "释普济",
        "content": "觉皇垂迹左金轮，宝殿巍巍表至尊。\n宸翰亲从天上降，烂然金碧耀干坤。",
        "dynasty": "宋",
        "collection_info": null
    },
    {
        "title": "偈颂六十五首  其五八",
        "author": "释普济",
        "content": "大道无门，十方有路。\n无门不可不入，有路不可不到。\n阿呵呵，不参禅，不说教。\n饱饭熟睡游谈，三毒无明浩浩。",
        "dynasty": "宋",
        "collection_info": null
    },
    {
        "title": "偈颂六十五首  其五九",
        "author": "释普济",
        "content": "三八念诵，劳动大众。\n五月升堂，说短论长。\n打鼓入室，逼狗透墙。",
        "dynasty": "宋",
        "collection_info": null
    },
    {
        "title": "偈颂六十五首  其六○",
        "author": "释普济",
        "content": "东去西去，南来北来。\n残羹馊饭，门外安排。",
        "dynasty": "宋",
        "collection_info": null
    },
    {
        "title": "偈颂六十五首  其六一",
        "author": "释普济",
        "content": "深山穷谷，蛇虎纵横。\n平田浅草，鸦鸣鹊噪。",
        "dynasty": "宋",
        "collection_info": null
    },
    {
        "title": "偈颂六十五首  其六二",
        "author": "释普济",
        "content": "九十日春，多雨少晴。\n苔痕上阶绿，草色入帘青。",
        "dynasty": "宋",
        "collection_info": null
    },
    {
        "title": "偈颂六十五首  其六三",
        "author": "释普济",
        "content": "地水火风先佛记，冷灰堆裏无舍利。\n扫向长江白浪中，千古万古第一义。",
        "dynasty": "宋",
        "collection_info": null
    },
    {
        "title": "偈颂六十五首  其六四",
        "author": "释普济",
        "content": "百尺竿头坐底人，虽然得入未为真。\n百尺竿头进一步，十方剎土现全身。",
        "dynasty": "宋",
        "collection_info": null
    },
    {
        "title": "偈颂六十五首  其六五",
        "author": "释普济",
        "content": "鸣爆竹，送残年，东村王老夜烧钱。\n南山短拙无施设，借婆裙子拜婆年。",
        "dynasty": "宋",
        "collection_info": null
    },
    {
        "title": "颂古十一首  其一",
        "author": "释普济",
        "content": "一片爷爷古化基，又逢寒食拜标时。\n满前骨肉俱承荫，一个无聊乞养儿。",
        "dynasty": "宋",
        "collection_info": null
    },
    {
        "title": "颂古十一首  其二",
        "author": "释普济",
        "content": "肩担口叫，晓夜撑船。\n道路各别，养家一般。",
        "dynasty": "宋",
        "collection_info": null
    },
    {
        "title": "颂古十一首  其三",
        "author": "释普济",
        "content": "青毡本是家中物，时復拈来抖擞看。\n贵要傍人知下落，不知下落被人谩。",
        "dynasty": "宋",
        "collection_info": null
    },
    {
        "title": "颂古十一首  其四",
        "author": "释普济",
        "content": "风头策起罗生网，更向无风暖处张。\n两度劳心又劳力，更无鸾凤敢呈祥。",
        "dynasty": "宋",
        "collection_info": null
    },
    {
        "title": "颂古十一首  其五",
        "author": "释普济",
        "content": "睡浓天晓弗梳头，洗面无汤也即休。\n大底还他肌骨好，不搽红粉也风流。",
        "dynasty": "宋",
        "collection_info": null
    },
    {
        "title": "颂古十一首  其六",
        "author": "释普济",
        "content": "示疾毗耶问讯疏，知音惟有老文殊。\n问来答去胶投漆，一病翻成两病夫。",
        "dynasty": "宋",
        "collection_info": null
    },
    {
        "title": "颂古十一首  其七",
        "author": "释普济",
        "content": "腊月火烧山，胡僧入汉关。\n一头卷螺髮，两耳带金环。",
        "dynasty": "宋",
        "collection_info": null
    },
    {
        "title": "颂古十一首  其八",
        "author": "释普济",
        "content": "奴见婢慇懃，瞥喜瞥然嗔。\n潇湘图上看，分外好精神。",
        "dynasty": "宋",
        "collection_info": null
    },
    {
        "title": "颂古十一首  其九",
        "author": "释普济",
        "content": "金鸭香消更漏长，沉沉玉殿紫苔生。\n高空有月千门照，大道无人独自行。",
        "dynasty": "宋",
        "collection_info": null
    },
    {
        "title": "颂古十一首  其一○",
        "author": "释普济",
        "content": "光境俱忘与未忘，杀人利剑活人鎗。\n太平时节浑无用，夜夜神光射斗旁。",
        "dynasty": "宋",
        "collection_info": null
    },
    {
        "title": "颂古十一首  其一一",
        "author": "释普济",
        "content": "电电喧轰海岱昏，怒涛翻覆拍天门。\n锦鳞不会乘流去，空向桃花浪裏奔。",
        "dynasty": "宋",
        "collection_info": null
    },
    {
        "title": "出山相赞",
        "author": "释普济",
        "content": "龙章凤质出王宫，肘露衣穿下雪峰。\n智愿必空诸有界，不知诸有几时空。",
        "dynasty": "宋",
        "collection_info": null
    },
    {
        "title": "观音大士赞",
        "author": "释普济",
        "content": "空如来藏，立大圆镜。\n水落石出，月明云浄。\n瞻之仰之，群机普应。",
        "dynasty": "宋",
        "collection_info": null
    },
    {
        "title": "金刚经书大士像赞",
        "author": "释普济",
        "content": "大士应身三十二，一身三十二重非。\n金刚正体是非外，鹊噪鸦鸣无了时。",
        "dynasty": "宋",
        "collection_info": null
    },
    {
        "title": "马郎妇赞",
        "author": "释普济",
        "content": "有愿必从，无剎不现。\n鬓乱钗横，金沙滩畔。\n稽首皈依，漏巵难满。",
        "dynasty": "宋",
        "collection_info": null
    },
    {
        "title": "善财赞",
        "author": "释普济",
        "content": "福城东际错商量，误入烟萝白鸟乡。\n水远山长无限意，到头难写此愁肠。",
        "dynasty": "宋",
        "collection_info": null
    },
    {
        "title": "维摩赞",
        "author": "释普济",
        "content": "指桃駡李，败种发机。\n词穷理尽，一嘿横施。\n大地山河背震吼，七佛之师懡㦬归。",
        "dynasty": "宋",
        "collection_info": null
    },
    {
        "title": "布袋赞  其一",
        "author": "释普济",
        "content": "南无阿逸多，忙忙走寰宇。\n等个人未至，放下宽肠肚。\n来也来也，泰岳何曾乏土。",
        "dynasty": "宋",
        "collection_info": null
    },
    {
        "title": "布袋赞  其二",
        "author": "释普济",
        "content": "九十七大人之相，百千亿微尘数身。\n兜率长汀人不识，抖擞精神一欠伸。",
        "dynasty": "宋",
        "collection_info": null
    },
    {
        "title": "达磨大师赞  其一",
        "author": "释普济",
        "content": "的的西天末法僧，来分此土最初灯。\n神光冷地一吹灭，葱岭忙忙只暗登。",
        "dynasty": "宋",
        "collection_info": null
    },
    {
        "title": "达磨大师赞  其二",
        "author": "释普济",
        "content": "五天竺国，东震旦土。\n传佛心宗，无本可据。\n无本据，一苇横趋，大江东去。",
        "dynasty": "宋",
        "collection_info": null
    },
    {
        "title": "五祖赞",
        "author": "释普济",
        "content": "万本松杉，山山栽遍。\n扬下镢头，再呈旧面。\n双峰峨峨翠插天，天下人见渠不见。",
        "dynasty": "宋",
        "collection_info": null
    },
    {
        "title": "六祖赞",
        "author": "释普济",
        "content": "应无所住，白日迷路。\n失脚黄梅，道传千古。\n不是风动非幡动，会也蚍蜉撼铁柱。",
        "dynasty": "宋",
        "collection_info": null
    },
    {
        "title": "五祖送六祖渡江图赞",
        "author": "释普济",
        "content": "有传有受恩成怨，无受无传怨似恩。\n船到岸头恩怨绝，遍天遍地一儿孙。",
        "dynasty": "宋",
        "collection_info": null
    },
    {
        "title": "懒瓒赞",
        "author": "释普济",
        "content": "垂颐寒涕满头霜，黄独煨来别有香。\n三诏入云三不起，儿孙各自立封疆。",
        "dynasty": "宋",
        "collection_info": null
    },
    {
        "title": "杨歧祖师赞",
        "author": "释普济",
        "content": "三脚馿子弄蹄行，金毛师子大哮吼。\n五峰峭峻摩苍穹，千古万古扬家丑。",
        "dynasty": "宋",
        "collection_info": null
    },
    {
        "title": "夹山见船子赞",
        "author": "释普济",
        "content": "毒手一桡难躲避，点头不见问津人。\n烟波浩渺无穷恨，父子虽亲未是亲。",
        "dynasty": "宋",
        "collection_info": null
    },
    {
        "title": "马祖接石巩赞",
        "author": "释普济",
        "content": "三十年不少盐醤，一镞群狐中的时。\n大地山河诸草木，至今尽发箭锋机。",
        "dynasty": "宋",
        "collection_info": null
    },
    {
        "title": "鸟窠赞",
        "author": "释普济",
        "content": "道高德高名愈高，问佛法而吹布毛。\n不是寻常闲啐啄，飞出凤儿空鹊巢。",
        "dynasty": "宋",
        "collection_info": null
    },
    {
        "title": "诺讵罗尊者赞",
        "author": "释普济",
        "content": "石壁搀空起，银河一派悬。\n贪观无断续，来去不知原。",
        "dynasty": "宋",
        "collection_info": null
    },
    {
        "title": "四睡赞",
        "author": "释普济",
        "content": "离了峨嵋别五台，倒骑白额下天台。\n松间石上梦中梦，唤得闾丘太守回。",
        "dynasty": "宋",
        "collection_info": null
    },
    {
        "title": "寒山赞",
        "author": "释普济",
        "content": "采樵沿岭去，提水傍溪归。\n个般无出豁，七佛不曾师。",
        "dynasty": "宋",
        "collection_info": null
    },
    {
        "title": "佛心禅师顶相",
        "author": "释普济",
        "content": "千圣头边殃祸作，春风和气满丛林。\n随其机上者上之，任其器下者下之。\n一处不通，回天转地。\n活天下死衲僧，死大地活衲子。\n是谓父不传子不记之妙，如保福千圣头边殃祸者鲜矣。",
        "dynasty": "宋",
        "collection_info": null
    },
    {
        "title": "石佛清长老请赞",
        "author": "释普济",
        "content": "东山之源，东磵之渊。\n截流之机，验人之眼。\n扬清激浊，地覆天翻。\n六代祖师，竖毛呵手。\n三生大像，顿足擎拳。\n彼又何须指南，吴越令行，而后有传。",
        "dynasty": "宋",
        "collection_info": null
    },
    {
        "title": "圆觉顽空觉讲主真赞二首  其一",
        "author": "释普济",
        "content": "头鬅鬙，眼乖角。\n得天台之奥旨，继永嘉之先觉。\n执文字见，离文字缚。\n说大义则四座风生，征异解则百川潮落。\n昭昭乎教苑之祥麟，昂昂乎鸡群之野鹤。\n虽正席四处不足畅其设施，然分座五山亦不负其所学。\n是为广智九世之孙，啸岩一枝不致寥寞者矣。",
        "dynasty": "宋",
        "collection_info": null
    },
    {
        "title": "圆觉顽空觉讲主真赞二首  其二",
        "author": "释普济",
        "content": "眼裏有筋，舌头无骨。\n卓然特立，天台祖室。\n写悬河辩而四方绝唱，离文字相而诸天雨花。\n扣其关者纷纷纭纭而退席，得其旨者峥峥嵘嵘而莫及。\n且不以慈悲宝帐破麈白拂而当家传，自有鸾胶续断絃。",
        "dynasty": "宋",
        "collection_info": null
    },
    {
        "title": "悦堂穆知閤写师顶相请赞",
        "author": "释普济",
        "content": "春水满四泽，夏云多奇峰。\n秋月扬明辉，冬岭秀孤松。\n难描邈，绝知音。\n悦堂不是闲相识，赞不欣兮駡不嗔。",
        "dynasty": "宋",
        "collection_info": null
    },
    {
        "title": "觉如周居士圆相赞",
        "author": "释普济",
        "content": "一片虚凝绝谓情，眼横鼻直强图形。\n不如不觉全声色，駡得毗耶老浄名。",
        "dynasty": "宋",
        "collection_info": null
    },
    {
        "title": "自赞",
        "author": "释普济",
        "content": "出林虎方怒，横冈蟒正嗔。\n世无途路客，终是不伤人。",
        "dynasty": "宋",
        "collection_info": null
    },
    {
        "title": "福州长溪乐山王居士遣儿惟惺投师薙髮写师顶相请赞  其一",
        "author": "释普济",
        "content": "闻名不如见面，见面不如闻名。\n两重虚假，一对眼睛。\n不近人情处，是句也刬，非句也刬。\n一味拍盲时，逼犬透墙，证龟成鼈。\n如斯杜撰，岂堪人师。\n谁知千里同风句，却有乐山居士知。",
        "dynasty": "宋",
        "collection_info": null
    },
    {
        "title": "福州长溪乐山王居士遣儿惟惺投师薙髮写师顶相请赞  其二",
        "author": "释普济",
        "content": "瘦骨棱层一担夫，几年寥落在江湖。\n面皮捩转无人识，有甚闲名上祖图。",
        "dynasty": "宋",
        "collection_info": null
    },
    {
        "title": "弥勒大士二月八生",
        "author": "释普济",
        "content": "契此老翁无记性，都忘生月与生辰。\n春风桃李能多事，特地年年说向人。",
        "dynasty": "宋",
        "collection_info": null
    },
    {
        "title": "化炭",
        "author": "释普济",
        "content": "皮肤脱尽黑粼皴，犹有当时刀斧痕。\n待入门来重点化，教伊随处衮烟尘。",
        "dynasty": "宋",
        "collection_info": null
    },
    {
        "title": "雪庭",
        "author": "释普济",
        "content": "一度寒来不可禁，森罗万象尽平沉。\n个般门户谁能入，着脚分明三尺深。",
        "dynasty": "宋",
        "collection_info": null
    },
    {
        "title": "蜘蛛",
        "author": "释普济",
        "content": "一丝挂得虚空住，百亿丝头杀气生。\n上下四维罗织了，一无漏网话方行。",
        "dynasty": "宋",
        "collection_info": null
    },
    {
        "title": "示觉悟侍者",
        "author": "释普济",
        "content": "起家难似破家难，荡尽田园出故关。\n佛祖二千年冷债，不消咳嗽一时还。",
        "dynasty": "宋",
        "collection_info": null
    },
    {
        "title": "水茶磨",
        "author": "释普济",
        "content": "机轮转处水潺潺，机若停时水自闲。\n末上一遭知落处，十分春色满人间。",
        "dynasty": "宋",
        "collection_info": null
    },
    {
        "title": "浮香阁",
        "author": "释普济",
        "content": "江城夜雨满楼台，池上残红拨不开。\n慈氏家风都漏泄，善财南去未回来。",
        "dynasty": "宋",
        "collection_info": null
    },
    {
        "title": "送清凉淮海和尚住万年",
        "author": "释普济",
        "content": "潮声忽转石头城，大舍峰高侧耳听。\n五百箇僧都不会，教他一一侍巾瓶。",
        "dynasty": "宋",
        "collection_info": null
    },
    {
        "title": "送梦窗和尚住浄慈",
        "author": "释普济",
        "content": "志公有语问思大，东磵无言记梦窗。\n今日梦窗下山去，笑他思大舌头长。",
        "dynasty": "宋",
        "collection_info": null
    },
    {
        "title": "送广州泰长老",
        "author": "释普济",
        "content": "老卢曾见老黄梅，一首长廊落韵诗。\n既是同坑无异土，家私莫与路人知。",
        "dynasty": "宋",
        "collection_info": null
    },
    {
        "title": "鍼医",
        "author": "释普济",
        "content": "药知性亦病知源，谁管尸灵骨已寒。\n痛下一针双眼活，耆婆应未得其传。",
        "dynasty": "宋",
        "collection_info": null
    },
    {
        "title": "西隠",
        "author": "释普济",
        "content": "泥牛斗入海门关，直到如今万象闲。\n百鸟不来春自老，柴门依旧向东山。",
        "dynasty": "宋",
        "collection_info": null
    },
    {
        "title": "大死",
        "author": "释普济",
        "content": "上门上户拚穷命，不觉全身堕险崖。\n尽十方空俱殒灭，玲珑八面露死骸。",
        "dynasty": "宋",
        "collection_info": null
    },
    {
        "title": "送猫儿",
        "author": "释普济",
        "content": "大慈悲种小斑斑，软血功能也是闲。\n首尾直兮眸子正，不知走却屋头山。",
        "dynasty": "宋",
        "collection_info": null
    },
    {
        "title": "寒衲",
        "author": "释普济",
        "content": "针锋不露重重补，线脚通时密密参。\n放下无针无札处，冻云垂地一肩担。",
        "dynasty": "宋",
        "collection_info": null
    },
    {
        "title": "起水陆堂",
        "author": "释普济",
        "content": "一沤大觉海中兴，十趣波涛不暂停。\n返本还源空觉海，满堂风月雨初晴。",
        "dynasty": "宋",
        "collection_info": null
    },
    {
        "title": "干藏",
        "author": "释普济",
        "content": "恶语重重放出门，只图一个不知恩。\n二千年事难遮覆，动便随人脚后跟。",
        "dynasty": "宋",
        "collection_info": null
    },
    {
        "title": "示若临侍者",
        "author": "释普济",
        "content": "一思面门摘不断，放下重新买草鞋。\n有路莫行无路入，照顾浑家落险崖。",
        "dynasty": "宋",
        "collection_info": null
    },
    {
        "title": "在庵",
        "author": "释普济",
        "content": "世间几见劫灰飞，老屋依前对落晖。\n四大部洲都遍历，到头还向此中归。",
        "dynasty": "宋",
        "collection_info": null
    },
    {
        "title": "樵屋",
        "author": "释普济",
        "content": "鬻薪无价岭南归，尚有儿孙在翠微。\n执树缚茆门户别，离离荆棘惹人衣。",
        "dynasty": "宋",
        "collection_info": null
    },
    {
        "title": "送人游方",
        "author": "释普济",
        "content": "南有天台北五台，分明记取莫疑猜。\n话头打失不知处，乞我三文买草鞋。",
        "dynasty": "宋",
        "collection_info": null
    },
    {
        "title": "胡桃",
        "author": "释普济",
        "content": "枝头叶底不能藏，独脱无依未厮当。\n一击浑身如粉碎，不堪收拾始馨香。",
        "dynasty": "宋",
        "collection_info": null
    },
    {
        "title": "送日本国僧二首  其一",
        "author": "释普济",
        "content": "壁观胡僧入大梁，单传必死活人方。\n至今此术遍天下，航海梯山空自忙。",
        "dynasty": "宋",
        "collection_info": null
    },
    {
        "title": "送日本国僧二首  其二",
        "author": "释普济",
        "content": "大舶浮空驾浪来，顶门有眼未曾开。\n南山虎口翻身出，日本生成一祸胎。",
        "dynasty": "宋",
        "collection_info": null
    },
    {
        "title": "送祖达侍者",
        "author": "释普济",
        "content": "呼唤不曾离左右，大都相见一番难。\n攒眉切齿归来日，痛駡国师南北山。",
        "dynasty": "宋",
        "collection_info": null
    },
    {
        "title": "髑髅人我担",
        "author": "释普济",
        "content": "一我一人装一担，不知出入几胞胎。\n铁围山岳高如许，撞破髑髅归去来。",
        "dynasty": "宋",
        "collection_info": null
    },
    {
        "title": "造龛子",
        "author": "释普济",
        "content": "病病相寻早是迟，锁空龛子做多时。\n北邙山下明朝约，火后谁收眼底眉。",
        "dynasty": "宋",
        "collection_info": null
    },
    {
        "title": "柏岩",
        "author": "释普济",
        "content": "苗裔忽生崖石裂，不同松桧拂云长。\n苍苍无一闲枝叶，子落丛林也有香。",
        "dynasty": "宋",
        "collection_info": null
    },
    {
        "title": "进月轩",
        "author": "释普济",
        "content": "桂轮孤朗碧天宽，帘卷清光入座寒。\n底事明明人不荐，又移花影上栏干。",
        "dynasty": "宋",
        "collection_info": null
    },
    {
        "title": "示资寿慧一监寺",
        "author": "释普济",
        "content": "二由一有一莫守，面首面南看北斗。\n勘破末山不露顶，玄机无着高叉手。",
        "dynasty": "宋",
        "collection_info": null
    },
    {
        "title": "竹溪",
        "author": "释普济",
        "content": "漱石穿崖落落，随流截流自瞒。\n穷到不知源处，风枝雨叶萧然。",
        "dynasty": "宋",
        "collection_info": null
    },
    {
        "title": "山翁",
        "author": "释普济",
        "content": "重迭春风面，高低雪满头。\n渠无生老相，孤峻罕人游。",
        "dynasty": "宋",
        "collection_info": null
    },
    {
        "title": "刀镊",
        "author": "释普济",
        "content": "得心应手乖毫髮，心手俱亡处处通。\n摘一茎髭弹一镊，有相同有不相同。",
        "dynasty": "宋",
        "collection_info": null
    },
    {
        "title": "復古日者",
        "author": "释普济",
        "content": "试问先生藴底术，卦盘掇转呵呵笑。\n毗婆尸佛早留心，直至如今不得妙。",
        "dynasty": "宋",
        "collection_info": null
    },
    {
        "title": "示宜上人之雪窦",
        "author": "释普济",
        "content": "无常迅速入门款，撒手悬崖末后机。\n一款一机自欺屈，溪边有箇石乌龟。",
        "dynasty": "宋",
        "collection_info": null
    },
    {
        "title": "接待",
        "author": "释普济",
        "content": "目前来往竞纷纷，那箇师僧有脑门。\n坐热铁床吞热铁，石头南岳下儿孙。",
        "dynasty": "宋",
        "collection_info": null
    },
    {
        "title": "损窗",
        "author": "释普济",
        "content": "六处虚明不假修，七穿八穴有来由。\n霜风霰雪纵横入，不是愁人也着愁。",
        "dynasty": "宋",
        "collection_info": null
    },
    {
        "title": "演史",
        "author": "释普济",
        "content": "干戈场是太平基，休把英雄较是非。\n试问长空风与月，周秦汉魏不曾知。",
        "dynasty": "宋",
        "collection_info": null
    },
    {
        "title": "惜烟",
        "author": "释普济",
        "content": "炉无兽炭坐无毡，三箇柴头只自然。\n家丑莫教轻放出，定应炙地与熏天。",
        "dynasty": "宋",
        "collection_info": null
    },
    {
        "title": "示圆鑑沈浄明",
        "author": "释普济",
        "content": "天宽地大一圆鑑，明暗色空四无限。\n道人受用未生前，白云祖师顶门眼。",
        "dynasty": "宋",
        "collection_info": null
    },
    {
        "title": "兰亭四威仪  其一",
        "author": "释普济",
        "content": "行，崇山峻岭，失脚蹋翻古井。\n通身是口波澜，何须三止四请。",
        "dynasty": "宋",
        "collection_info": null
    },
    {
        "title": "兰亭四威仪  其二",
        "author": "释普济",
        "content": "住，晋朝古寺，无米无盐无醋。\n岁岁徧乞诸隣，三百六十余度。",
        "dynasty": "宋",
        "collection_info": null
    },
    {
        "title": "兰亭四威仪  其三",
        "author": "释普济",
        "content": "坐，茂林修竹，高节虚心满目。\n个个尽是儿孙，香严口哑舌秃。",
        "dynasty": "宋",
        "collection_info": null
    },
    {
        "title": "兰亭四威仪  其四",
        "author": "释普济",
        "content": "卧，流觞九曲，青源白家香熟。\n三杯席地幕天，不辨东西南北。",
        "dynasty": "宋",
        "collection_info": null
    },
    {
        "title": "宝陀三句  其一",
        "author": "释普济",
        "content": "宝陀一路，来来去去。\n撞着鰲头，风波无数。",
        "dynasty": "宋",
        "collection_info": null
    },
    {
        "title": "宝陀三句  其二",
        "author": "释普济",
        "content": "宝陀一玄，掣臂揎拳。\n打失鼻孔，苍天苍天。",
        "dynasty": "宋",
        "collection_info": null
    },
    {
        "title": "宝陀三句  其三",
        "author": "释普济",
        "content": "宝陀一妙，无人能到。\n吃饭着衣，屙屎放尿。",
        "dynasty": "宋",
        "collection_info": null
    },
    {
        "title": "颂古",
        "author": "释普济",
        "content": "茫茫梦裏去游南，五十三参发指端。\n大士臂长衫袖短，善财脚瘦草鞋宽。",
        "dynasty": "宋",
        "collection_info": null
    },
    {
        "title": "送僧偈",
        "author": "释普济",
        "content": "云遮剑阁三千里，水隔瞿塘十二峰。\n抖擞屎肠都说了，莫教错过瓮为钟。",
        "dynasty": "宋",
        "collection_info": null
    },
    {
        "title": "嘉禾百咏 胥山",
        "author": "张尧同",
        "content": "马革浮尸去，君王太忍人。\n此山空庙貌，何以劝忠臣。",
        "dynasty": "宋",
        "collection_info": null
    },
    {
        "title": "嘉禾百咏 殳山",
        "author": "张尧同",
        "content": "丹竈功成后，寥寥掩竹扉。\n但闻蝉已蜕，不见鹤来归。",
        "dynasty": "宋",
        "collection_info": null
    },
    {
        "title": "嘉禾百咏 滮湖",
        "author": "张尧同",
        "content": "四境田相接，烟澜自渺瀰。\n客来吟此景，无或比滮池。",
        "dynasty": "宋",
        "collection_info": null
    },
    {
        "title": "嘉禾百咏 鸳鸯湖",
        "author": "张尧同",
        "content": "东西两湖水，相并比鸳鸯。\n湖裏鸳鸯鸟，双双锦翼长。",
        "dynasty": "宋",
        "collection_info": null
    },
    {
        "title": "嘉禾百咏 长水乡",
        "author": "张尧同",
        "content": "古来名未灭，人好水还清。\n一读高僧疏，尘劳悟此生。",
        "dynasty": "宋",
        "collection_info": null
    },
    {
        "title": "嘉禾百咏 谷水",
        "author": "张尧同",
        "content": "短棹经行处，风披藻荇香。\n中宵孤鹤唳，片月在沧浪。",
        "dynasty": "宋",
        "collection_info": null
    },
    {
        "title": "嘉禾百咏 天星河",
        "author": "张尧同",
        "content": "拍岸浮春渌，菰蒲四远生。\n网罗人不到，鱼鸟亦忘情。",
        "dynasty": "宋",
        "collection_info": null
    },
    {
        "title": "嘉禾百咏 穆溪",
        "author": "张尧同",
        "content": "静练明田外，源流笠泽通。\n不因逢岁旱，谁识济时功。",
        "dynasty": "宋",
        "collection_info": null
    },
    {
        "title": "嘉禾百咏 韭溪",
        "author": "张尧同",
        "content": "终与双溪接，分流入郭来。\n市桥人影合，不解洗尘埃。",
        "dynasty": "宋",
        "collection_info": null
    },
    {
        "title": "嘉禾百咏 双溪",
        "author": "张尧同",
        "content": "柔橹声相应，名齐汉魏收。\n可怜一溪水，分作两塘流。",
        "dynasty": "宋",
        "collection_info": null
    },
    {
        "title": "嘉禾百咏 秀水",
        "author": "张尧同",
        "content": "好景明于昼，长浮五色波。\n一竿吾欲钓，来此听渔歌。",
        "dynasty": "宋",
        "collection_info": null
    },
    {
        "title": "嘉禾百咏 白龙潭",
        "author": "张尧同",
        "content": "呼吸风云合，飞潜自有时。\n只愁潭底浅，头角被人窥。",
        "dynasty": "宋",
        "collection_info": null
    },
    {
        "title": "嘉禾百咏 御儿",
        "author": "张尧同",
        "content": "用此临吴战，何人为越谋。\n夫差曾不寤，亡国始知羞。",
        "dynasty": "宋",
        "collection_info": null
    },
    {
        "title": "嘉禾百咏 范蠡湖",
        "author": "张尧同",
        "content": "少伯曾居此，螺纹吐綵丝。\n一奁秋镜好，犹可照西施。",
        "dynasty": "宋",
        "collection_info": null
    },
    {
        "title": "嘉禾百咏 梧桐泾",
        "author": "张尧同",
        "content": "落落梧桐树，何年作凤鸣。\n试看千古翠，流尽一溪声。",
        "dynasty": "宋",
        "collection_info": null
    },
    {
        "title": "嘉禾百咏 汾湖",
        "author": "张尧同",
        "content": "我是沧浪叟，閒来繫钓艭。\n如何一湖水，丰秀半吴江。",
        "dynasty": "宋",
        "collection_info": null
    },
    {
        "title": "嘉禾百咏 柘湖",
        "author": "张尧同",
        "content": "神居阴阳护，寻国捍洪波。\n莫虑蛟龙怒，年来畏叱呵。",
        "dynasty": "宋",
        "collection_info": null
    },
    {
        "title": "嘉禾百咏 马塘泾",
        "author": "张尧同",
        "content": "疑着风波恶，民谣亦畏人。\n筑塘成堰后，斩马祭河神。",
        "dynasty": "宋",
        "collection_info": null
    },
    {
        "title": "嘉禾百咏 杉青堰",
        "author": "张尧同",
        "content": "旧吏家何在，空寻古柳堤。\n世情今亦尔，莫笑买臣妻。",
        "dynasty": "宋",
        "collection_info": null
    },
    {
        "title": "嘉禾百咏 凤凰洲",
        "author": "张尧同",
        "content": "竹秀水色浄，忽来双凤凰。\n岐周昔鸣瑞，今復见文王。",
        "dynasty": "宋",
        "collection_info": null
    },
    {
        "title": "嘉禾百咏 龙舌头",
        "author": "张尧同",
        "content": "一吸长川静，烟云忽有无。\n谁看颔底月，误欲探骊珠。",
        "dynasty": "宋",
        "collection_info": null
    },
    {
        "title": "嘉禾百咏 月壕",
        "author": "张尧同",
        "content": "入径深于坞，沧波近马蹄。\n每寻莲社友，咫尺走东西。",
        "dynasty": "宋",
        "collection_info": null
    },
    {
        "title": "嘉禾百咏 灵光井",
        "author": "张尧同",
        "content": "玉甃祥光发，难藏世上名。\n定多慈护力，一饮百疴轻。",
        "dynasty": "宋",
        "collection_info": null
    },
    {
        "title": "嘉禾百咏 幽澜泉",
        "author": "张尧同",
        "content": "神女钟灵处，真堪疗渴羌。\n满罂秋玉色，一酌洒清凉。",
        "dynasty": "宋",
        "collection_info": null
    },
    {
        "title": "嘉禾百咏 槜李城",
        "author": "张尧同",
        "content": "螳螂方捕楚，黄雀遽乘吴。\n交怨终亡国，君王到死愚。",
        "dynasty": "宋",
        "collection_info": null
    },
    {
        "title": "嘉禾百咏 射襄城",
        "author": "张尧同",
        "content": "此地连江海，曾经古战争。\n干戈今不见，空有射襄名。",
        "dynasty": "宋",
        "collection_info": null
    },
    {
        "title": "嘉禾百咏 四城",
        "author": "张尧同",
        "content": "吴越争雄日，区区在用兵。\n空余争战地，无处不高城。",
        "dynasty": "宋",
        "collection_info": null
    },
    {
        "title": "嘉禾百咏 何城",
        "author": "张尧同",
        "content": "报越心何壮，贪齐计已轻。\n忠言殊不听，何用筑斯城。",
        "dynasty": "宋",
        "collection_info": null
    },
    {
        "title": "嘉禾百咏 由拳废县",
        "author": "张尧同",
        "content": "故城人不见，击剑泪空霑。\n一绝悲声远，今犹说孝廉。",
        "dynasty": "宋",
        "collection_info": null
    },
    {
        "title": "嘉禾百咏 嘉禾墩",
        "author": "张尧同",
        "content": "寂寞黄龙后，纷然壠上碑。\n废兴无处问，空咏草离离。",
        "dynasty": "宋",
        "collection_info": null
    },
    {
        "title": "嘉禾百咏 古战场",
        "author": "张尧同",
        "content": "自昔干戈地，城空草自荒。\n渔樵怀旧事，何敢议兴亡。",
        "dynasty": "宋",
        "collection_info": null
    },
    {
        "title": "嘉禾百咏 村门口",
        "author": "张尧同",
        "content": "昔日荒閒地，今闻市井喧。\n人情看促迫，无復似当年。",
        "dynasty": "宋",
        "collection_info": null
    },
    {
        "title": "嘉禾百咏 宣公桥",
        "author": "张尧同",
        "content": "祗因裴少保，功业败垂成。\n往往桥边客，今犹恨未平。",
        "dynasty": "宋",
        "collection_info": null
    },
    {
        "title": "嘉禾百咏 五柳桥",
        "author": "张尧同",
        "content": "为怀陶靖节，无復见其人。\n谁种桥边柳，犹含旧日春。",
        "dynasty": "宋",
        "collection_info": null
    },
    {
        "title": "嘉禾百咏 百步桥",
        "author": "张尧同",
        "content": "旧址依然在，荒墟未百年。\n还分一桥水，流入几家田。",
        "dynasty": "宋",
        "collection_info": null
    },
    {
        "title": "嘉禾百咏 跨塘桥",
        "author": "张尧同",
        "content": "路接张泾近，塘连谷水长。\n一声清鹤唳，片月在沧浪。",
        "dynasty": "宋",
        "collection_info": null
    },
    {
        "title": "嘉禾百咏 菩萨桥",
        "author": "张尧同",
        "content": "片云初出岫，南北自飞扬。\n旧日桥边路，犹闻舄履香。",
        "dynasty": "宋",
        "collection_info": null
    },
    {
        "title": "嘉禾百咏 竹桥",
        "author": "张尧同",
        "content": "腰枕政亭北，横斜古渡头。\n风吹双泪落，恨逐水东流。",
        "dynasty": "宋",
        "collection_info": null
    },
    {
        "title": "嘉禾百咏 河内亭",
        "author": "张尧同",
        "content": "掾死缘非命，儿来哭未休。\n旧时亭下泪，疑与水长流。",
        "dynasty": "宋",
        "collection_info": null
    },
    {
        "title": "嘉禾百咏 嘉禾亭",
        "author": "张尧同",
        "content": "五马来何暮，经营指一弹。\n石碑书近事，留与后人看。",
        "dynasty": "宋",
        "collection_info": null
    },
    {
        "title": "嘉禾百咏 列岫亭",
        "author": "张尧同",
        "content": "吾州风物好，惟是欠青山。\n忽有洞庭色，来从一笑间。",
        "dynasty": "宋",
        "collection_info": null
    },
    {
        "title": "嘉禾百咏 水心亭",
        "author": "张尧同",
        "content": "波光磨不尽，镜面绝纤尘。\n照得红亭子，亭亭似美人。",
        "dynasty": "宋",
        "collection_info": null
    },
    {
        "title": "嘉禾百咏 乐郊亭",
        "author": "张尧同",
        "content": "竹下清风好，时来挂幅巾。\n待逢田叟问，知是乐郊人。",
        "dynasty": "宋",
        "collection_info": null
    },
    {
        "title": "嘉禾百咏 会景亭",
        "author": "张尧同",
        "content": "有景道不出，须来此水滨。\n十分花鸟色，团作一亭春。",
        "dynasty": "宋",
        "collection_info": null
    },
    {
        "title": "嘉禾百咏 南坞",
        "author": "张尧同",
        "content": "岸回波曲曲，城转草层层。\n忽见桃花落，还知到武陵。",
        "dynasty": "宋",
        "collection_info": null
    },
    {
        "title": "嘉禾百咏 海棠亭",
        "author": "张尧同",
        "content": "藓砌迎烟渚，花开忽满株。\n春风吹烂漫，如展蜀川图。",
        "dynasty": "宋",
        "collection_info": null
    },
    {
        "title": "嘉禾百咏 白莲沼",
        "author": "张尧同",
        "content": "沧波围四面，艷艷玉开花。\n自可除帘幕，清香不用遮。",
        "dynasty": "宋",
        "collection_info": null
    },
    {
        "title": "嘉禾百咏 桃花亭",
        "author": "张尧同",
        "content": "不待东风拆，池塘已自春。\n试看源上客，犹恐是秦人。",
        "dynasty": "宋",
        "collection_info": null
    },
    {
        "title": "嘉禾百咏 红薇径",
        "author": "张尧同",
        "content": "渐放秋风晚，花无烂漫香。\n浅深红似锦，散影在沧浪。",
        "dynasty": "宋",
        "collection_info": null
    },
    {
        "title": "嘉禾百咏 茶溪",
        "author": "张尧同",
        "content": "茶林那復有，零落付樵人。\n旧日溪边叟，空悲二月春。",
        "dynasty": "宋",
        "collection_info": null
    },
    {
        "title": "嘉禾百咏 仙鹤亭",
        "author": "张尧同",
        "content": "杳杳云间路，重重隔翠林。\n数声清夜后，来伴月边吟。",
        "dynasty": "宋",
        "collection_info": null
    },
    {
        "title": "嘉禾百咏 芙蓉塘",
        "author": "张尧同",
        "content": "一发连千丈，红云出素波。\n秋风吹欲老，无奈落花何。",
        "dynasty": "宋",
        "collection_info": null
    },
    {
        "title": "嘉禾百咏 白苎桥",
        "author": "张尧同",
        "content": "遍陇敷青绿，桑麻共几家。\n满城罗绮子，应笑不栽花。",
        "dynasty": "宋",
        "collection_info": null
    },
    {
        "title": "嘉禾百咏 渔溆",
        "author": "张尧同",
        "content": "野水连天阔，沧波引钓缗。\n寄言溪上叟，莫学直鈎人。",
        "dynasty": "宋",
        "collection_info": null
    },
    {
        "title": "嘉禾百咏 怀苏亭",
        "author": "张尧同",
        "content": "犹使樽前客，常怀没后名。\n好风吹远籁，如有笑歌声。",
        "dynasty": "宋",
        "collection_info": null
    },
    {
        "title": "嘉禾百咏 披云阁",
        "author": "张尧同",
        "content": "兹楼当胜地，高望极崚嶒。\n欲覩青天色，还须上一层。",
        "dynasty": "宋",
        "collection_info": null
    },
    {
        "title": "嘉禾百咏 景龙楼",
        "author": "张尧同",
        "content": "千秋传异綵，百尺护雕阑。\n欲识金龙瑞，丹霄试仰看。",
        "dynasty": "宋",
        "collection_info": null
    },
    {
        "title": "嘉禾百咏 烟雨楼",
        "author": "张尧同",
        "content": "妙手谁烘染，梳烟沐雨姿。\n一声长笛晚，人在倚楼时。",
        "dynasty": "宋",
        "collection_info": null
    },
    {
        "title": "嘉禾百咏 月波楼",
        "author": "张尧同",
        "content": "天阔冰壶浄，溪平玉鑑寒。\n卷帘看晚色，鸥鸟并阑干。",
        "dynasty": "宋",
        "collection_info": null
    },
    {
        "title": "嘉禾百咏 真如院",
        "author": "张尧同",
        "content": "田家轻脱屣，聊结浄人缘。\n影外香灯寂，清风百世传。",
        "dynasty": "宋",
        "collection_info": null
    },
    {
        "title": "嘉禾百咏 雪峰庵",
        "author": "张尧同",
        "content": "一语合领悟，师承岂在身。\n戏言庐墓客，未是报恩人。",
        "dynasty": "宋",
        "collection_info": null
    },
    {
        "title": "嘉禾百咏 景德禅院",
        "author": "张尧同",
        "content": "白毫光未灭，胜事百年中。\n好是传灯地，林泉有古风。",
        "dynasty": "宋",
        "collection_info": null
    },
    {
        "title": "嘉禾百咏 三塔",
        "author": "张尧同",
        "content": "石匮埋神物，灵光照夜多。\n龙归天上后，无復更风波。",
        "dynasty": "宋",
        "collection_info": null
    },
    {
        "title": "嘉禾百咏 学绣塔",
        "author": "张尧同",
        "content": "孤塔岧峣立，犹传学绣人。\n五湖如好在，针线不胜春。",
        "dynasty": "宋",
        "collection_info": null
    },
    {
        "title": "嘉禾百咏 水陆院",
        "author": "张尧同",
        "content": "白昼重门寂，苍苔古殿深。\n老僧香火罢，松柏夜森森。",
        "dynasty": "宋",
        "collection_info": null
    },
    {
        "title": "嘉禾百咏 泗洲庵",
        "author": "张尧同",
        "content": "旧寺丘墟后，重兴岁月赊。\n莫将閒祸福，容易託僧伽。",
        "dynasty": "宋",
        "collection_info": null
    },
    {
        "title": "嘉禾百咏 云门家舍",
        "author": "张尧同",
        "content": "满箧藏锋句，家传世几何。\n远孙无悟解，却笑葛藤多。",
        "dynasty": "宋",
        "collection_info": null
    },
    {
        "title": "嘉禾百咏 白莲上方",
        "author": "张尧同",
        "content": "古屋深于洞，门前种白莲。\n好寻当日社，重结此生缘。",
        "dynasty": "宋",
        "collection_info": null
    },
    {
        "title": "嘉禾百咏 普济院",
        "author": "张尧同",
        "content": "祗应曾布地，往往化为鱼。\n一遇丁千骑，禅人便结庐。",
        "dynasty": "宋",
        "collection_info": null
    },
    {
        "title": "嘉禾百咏 兜率寺",
        "author": "张尧同",
        "content": "昔年池满地，今见屋耽耽。\n不结莲花界，龟鱼死未甘。",
        "dynasty": "宋",
        "collection_info": null
    },
    {
        "title": "嘉禾百咏 姜庵",
        "author": "张尧同",
        "content": "不入红尘市，安居三十年。\n至今庵下路，芳草碧芊芊。",
        "dynasty": "宋",
        "collection_info": null
    },
    {
        "title": "嘉禾百咏 惠明堂",
        "author": "张尧同",
        "content": "地僻无人到，松风鹤梦清。\n一灯禅榻畔，自向暗中明。",
        "dynasty": "宋",
        "collection_info": null
    },
    {
        "title": "嘉禾百咏 三过堂",
        "author": "张尧同",
        "content": "题诗三过此，坡老昔时曾。\n悟得成禅指，来为打睡僧。",
        "dynasty": "宋",
        "collection_info": null
    },
    {
        "title": "嘉禾百咏 寂照庵",
        "author": "张尧同",
        "content": "寂灭跏趺地，灯光照四时。\n高僧穿地脉，此意少人知。",
        "dynasty": "宋",
        "collection_info": null
    },
    {
        "title": "嘉禾百咏 天庆观",
        "author": "张尧同",
        "content": "寥阳龙已化，华表鹤空悲。\n欲问梁朝事，惟应老桧知。",
        "dynasty": "宋",
        "collection_info": null
    },
    {
        "title": "嘉禾百咏 福顺庙",
        "author": "张尧同",
        "content": "老屋无丹雘，空阶只翠苔。\n遶檐看箭镞，谁记赤眉来。",
        "dynasty": "宋",
        "collection_info": null
    },
    {
        "title": "嘉禾百咏 昌武庙",
        "author": "张尧同",
        "content": "祗因吴士季，千载仰公神。\n欲借驱痁术，来临刻木人。",
        "dynasty": "宋",
        "collection_info": null
    },
    {
        "title": "嘉禾百咏 杨姑庙",
        "author": "张尧同",
        "content": "孝德襄陵久，天然与众殊。\n生男不能养，应合愧杨姑。",
        "dynasty": "宋",
        "collection_info": null
    },
    {
        "title": "嘉禾百咏 徐偃王庙",
        "author": "张尧同",
        "content": "王有岐夷德，千年貌亦存。\n我怀三刺史，谁是后来孙。",
        "dynasty": "宋",
        "collection_info": null
    },
    {
        "title": "嘉禾百咏 曹使君祠",
        "author": "张尧同",
        "content": "一笑淮兵却，功成未易论。\n岂惭颜刺史，诗酒在平原。",
        "dynasty": "宋",
        "collection_info": null
    },
    {
        "title": "嘉禾百咏 高使君祠",
        "author": "张尧同",
        "content": "一瞑移藩日，邦人昔被恩。\n步兵碑尚在，功业敢经纶。",
        "dynasty": "宋",
        "collection_info": null
    },
    {
        "title": "嘉禾百咏 寥阳殿",
        "author": "张尧同",
        "content": "人归天上去，空识旧衣冠。\n秘录藏金匮，清风满殿寒。",
        "dynasty": "宋",
        "collection_info": null
    },
    {
        "title": "嘉禾百咏 霍将军庙",
        "author": "张尧同",
        "content": "弼汉功非浅，谗夫可奈何。\n海神今亦畏，安敢布风波。",
        "dynasty": "宋",
        "collection_info": null
    },
    {
        "title": "嘉禾百咏 读书堆",
        "author": "张尧同",
        "content": "平林标大道，曾是野王居。\n往事将谁语，凄凉六代余。",
        "dynasty": "宋",
        "collection_info": null
    },
    {
        "title": "嘉禾百咏 简斋",
        "author": "张尧同",
        "content": "诗老追唐句，閒居筑简斋。\n芙蓉寒浦外，红落感秋怀。",
        "dynasty": "宋",
        "collection_info": null
    },
    {
        "title": "嘉禾百咏 陈贤良隠居",
        "author": "张尧同",
        "content": "发策名犹在，回头事已非。\n池塘春草绿，空忆谢公归。",
        "dynasty": "宋",
        "collection_info": null
    },
    {
        "title": "嘉禾百咏 徐长者园",
        "author": "张尧同",
        "content": "丹砂犹未就，白髮忽成翁。\n却有怜春意，栽花向此中。",
        "dynasty": "宋",
        "collection_info": null
    },
    {
        "title": "嘉禾百咏 赵老园",
        "author": "张尧同",
        "content": "藏书几万卷，归老此林泉。\n不为寻莼鲙，于公亦有贤。",
        "dynasty": "宋",
        "collection_info": null
    },
    {
        "title": "嘉禾百咏 施墓",
        "author": "张尧同",
        "content": "苍苔侵坏道，晚雀散空林。\n莫问人贤否，浮生一古今。",
        "dynasty": "宋",
        "collection_info": null
    },
    {
        "title": "嘉禾百咏 卫墓",
        "author": "张尧同",
        "content": "惆怅黎阳客，飘流浙水滨。\n定忘空腹恨，知是赤心人。",
        "dynasty": "宋",
        "collection_info": null
    },
    {
        "title": "嘉禾百咏 刘伶墓",
        "author": "张尧同",
        "content": "荷锸从吾后，叮咛死便埋。\n人皆讥嗜酒，我独爱忘怀。",
        "dynasty": "宋",
        "collection_info": null
    },
    {
        "title": "嘉禾百咏 严忌墓",
        "author": "张尧同",
        "content": "有子如君少，终缘叛国亡。\n冢前无后嗣，切勿怨张汤。",
        "dynasty": "宋",
        "collection_info": null
    },
    {
        "title": "嘉禾百咏 朱买臣墓",
        "author": "张尧同",
        "content": "世事春风转，荣枯一梦间。\n绣衣人不见，孤冢旧家山。",
        "dynasty": "宋",
        "collection_info": null
    },
    {
        "title": "嘉禾百咏 周都官墓",
        "author": "张尧同",
        "content": "不识君名字，应难问子孙。\n一丘浮水际，神怪欲谁论。",
        "dynasty": "宋",
        "collection_info": null
    },
    {
        "title": "嘉禾百咏 苏小小墓",
        "author": "张尧同",
        "content": "泉下骨应朽，幽魂独未消。\n几番清夜月，孤影度南桥。",
        "dynasty": "宋",
        "collection_info": null
    },
    {
        "title": "嘉禾百咏 羞墓",
        "author": "张尧同",
        "content": "伤哉负薪子，五十始登朝。\n空使埋羞处，山花復采樵。",
        "dynasty": "宋",
        "collection_info": null
    },
    {
        "title": "嘉禾百咏 木纹观音",
        "author": "张尧同",
        "content": "双瞳分日月，眉际一星悬。\n照见人间苦，三辰不在天。",
        "dynasty": "宋",
        "collection_info": null
    },
    {
        "title": "嘉禾百咏 邦药王龛",
        "author": "张尧同",
        "content": "父老怀遗爱，谁传肘后方。\n药囊同日葬，空忆紫元香。",
        "dynasty": "宋",
        "collection_info": null
    },
    {
        "title": "嘉禾百咏 浄相佳李",
        "author": "张尧同",
        "content": "地重因名果，如分沆瀣浆。\n伤心吴越战，未敢尽情尝。",
        "dynasty": "宋",
        "collection_info": null
    },
    {
        "title": "嘉禾百咏 符姥瑞竹",
        "author": "张尧同",
        "content": "一幅霜缣外，青青出自然。\n天机何敢议，珍重白衣仙。",
        "dynasty": "宋",
        "collection_info": null
    },
    {
        "title": "徐家庄",
        "author": "张尧同",
        "content": "节义穷方见，高名荐玉京。\n一封天子敕，千载故乡荣。",
        "dynasty": "宋",
        "collection_info": null
    },
    {
        "title": "立秋",
        "author": "沈说",
        "content": "昨日午时秋，西风夜转头。\n吹来溪外雨，藏却树间楼。\n暝带栖鸦色，凉催客燕愁。\n一樽吟未了，衰鬓早飕飕。",
        "dynasty": "宋",
        "collection_info": null
    },
    {
        "title": "仁福道中",
        "author": "沈说",
        "content": "山径少曾平，人烟隔陇青。\n浅流分石渡，低树碍舆行。\n税籍全编户，村童半壮丁。\n我来官此邑，三度究民情。",
        "dynasty": "宋",
        "collection_info": null
    },
    {
        "title": "偶成",
        "author": "沈说",
        "content": "读罢黄庭一卷经，磬残烟冷夜坛清。\n月明何处人开户，惊起松梢睡鹤鸣。",
        "dynasty": "宋",
        "collection_info": null
    },
    {
        "title": "征途",
        "author": "沈说",
        "content": "桂管三千里，征人一寸心。\n自从登驿路，几见换乡音。\n古树春阴薄，寒塘野水深。\n渴行呼得酒，瓦碗不辞斟。",
        "dynasty": "宋",
        "collection_info": null
    },
    {
        "title": "暮春",
        "author": "沈说",
        "content": "燕翼初干渌满池，桑阴收尽麦黄时。\n一年春事又成梦，几日愁怀欲废诗。\n料理病身尝药遍，揩摩睡眼看书迟。\n翛然独倚阑干立，花下狸奴卧弄儿。",
        "dynasty": "宋",
        "collection_info": null
    },
    {
        "title": "纸衾三首  其一",
        "author": "沈说",
        "content": "碎捣霜藤月下砧，清泉泻出簟纹匀。\n老翁采药归来晚，剪得山南半段云。",
        "dynasty": "宋",
        "collection_info": null
    },
    {
        "title": "纸衾三首  其二",
        "author": "沈说",
        "content": "茧面新干带露揉，春回斗帐伴吟愁。\n残年已办蒙头过，风雪从教打戍楼。",
        "dynasty": "宋",
        "collection_info": null
    },
    {
        "title": "纸衾三首  其三",
        "author": "沈说",
        "content": "一幅新裁碧涧冰，野人留客宿云层。\n山房恰好松醪熟，夜半无眠话葛藤。",
        "dynasty": "宋",
        "collection_info": null
    },
    {
        "title": "春词",
        "author": "沈说",
        "content": "水涨寒沟柳又阴，小窗风度一声禽。\n若将离绪萦春事，片片飞花是客心。",
        "dynasty": "宋",
        "collection_info": null
    },
    {
        "title": "送何榷院之官金陵",
        "author": "沈说",
        "content": "分司陪宰掾，赐勑带朝衔。\n见说成行李，无因别去帆。\n秋风石城路，夜月雨花岩。\n料有惊人句，鸿边寄短函。",
        "dynasty": "宋",
        "collection_info": null
    },
    {
        "title": "溪楼",
        "author": "沈说",
        "content": "心远俗尘隔，楼高野兴多。\n稻花黄雀雨，山影白鸥波。\n滩涩推船上，桥危挽客过。\n日斜栏倚遍，无句奈愁何。",
        "dynasty": "宋",
        "collection_info": null
    },
    {
        "title": "寄张永堂",
        "author": "沈说",
        "content": "浙江风浪阔，梦不落吟边。\n书到知何日，君归想隔年。\n才高朝士重，命拙故人怜。\n早办山中计，吾今省俗缘。",
        "dynasty": "宋",
        "collection_info": null
    },
    {
        "title": "烟浦",
        "author": "沈说",
        "content": "烟浦残鸦舞夕阳，风枝病叶似初霜。\n眼中秋色十分浄，沙外寒流一綫长。\n溪女得鱼烹碎白，田家收谷晒新黄。\n偶寻野趣归来晚，草际萤飞点点光。",
        "dynasty": "宋",
        "collection_info": null
    },
    {
        "title": "渠流",
        "author": "沈说",
        "content": "岸石湿黏萍，一渠流水清。\n每来疑雨过，少立见鱼行。\n树隔炎歊远，桥分午影平。\n主人契幽事，客到出相迎。",
        "dynasty": "宋",
        "collection_info": null
    },
    {
        "title": "安石岭",
        "author": "沈说",
        "content": "茅屋鸡声勘夜分，杖藜挑月带余醺。\n不知身在孤峰顶，回首人家尽白云。",
        "dynasty": "宋",
        "collection_info": null
    },
    {
        "title": "缙云道中",
        "author": "沈说",
        "content": "去作京华客，离家此月前。\n问程恰中道，数日近残年。\n山雨易成雪，村云疑是烟。\n仆行愁不进，添乞酒浆钱。",
        "dynasty": "宋",
        "collection_info": null
    },
    {
        "title": "次韵立方何园",
        "author": "沈说",
        "content": "春事觉垂垂，春行似后期。\n草根花片积，人语鸟声随。\n酒病因过量，棋输为好奇。\n欲归愁路远，月色若为私。",
        "dynasty": "宋",
        "collection_info": null
    },
    {
        "title": "次韵永堂",
        "author": "沈说",
        "content": "鶑声未改春，叶底一蝉新。\n幻境老无梦，醉乡诗有神。\n整巾因把镜，懒语怕逢人。\n似此衰迟者，劳君料理频。",
        "dynasty": "宋",
        "collection_info": null
    },
    {
        "title": "古树",
        "author": "沈说",
        "content": "古树被青藓，蟠溪作卧龙。\n穷冬不蔽日，入夏却生风。\n枝少禽难託，根空蚁聚封。\n幸为斤斧弃，得老雪霜中。",
        "dynasty": "宋",
        "collection_info": null
    },
    {
        "title": "买舟",
        "author": "沈说",
        "content": "租得舟如叶，低低半搭篷。\n仅堪容野客，还喜友渔翁。\n溯水斜分浪，悬崖逆斗风。\n去程应不计，且泊槿花丛。",
        "dynasty": "宋",
        "collection_info": null
    },
    {
        "title": "明融盆池二首  其一",
        "author": "沈说",
        "content": "凉入湘帘影半开，小窗午枕梦初回。\n萧疏数叶秋菰上，也解声声报雨来。",
        "dynasty": "宋",
        "collection_info": null
    },
    {
        "title": "明融盆池二首  其二",
        "author": "沈说",
        "content": "老瓦盆深漾细萍，雨多流却半瓣青。\n夜凉偶出庭心看，缺处光涵三两星。",
        "dynasty": "宋",
        "collection_info": null
    },
    {
        "title": "听雨",
        "author": "沈说",
        "content": "耳根听不歇，滴滴冷于秋。\n疑是山翁醉，岩前枕瀑流。",
        "dynasty": "宋",
        "collection_info": null
    },
    {
        "title": "晚春",
        "author": "沈说",
        "content": "白头何计是生涯，日日樽前卧落花。\n绿满池塘无一梦，夜来风雨过谁家。",
        "dynasty": "宋",
        "collection_info": null
    },
    {
        "title": "赠段琴",
        "author": "沈说",
        "content": "我琴未弦时，浑然心与耳。\n自从识开指，反为琴所使。\n清风千古曲，雪涧敲寒玉。\n谁能继此音，苍梧泣修竹。",
        "dynasty": "宋",
        "collection_info": null
    },
    {
        "title": "赠段琴  其一",
        "author": "沈说",
        "content": "我琴未弦时，浑然心与耳。\n自从识开指，反为琴所使。",
        "dynasty": "宋",
        "collection_info": null
    },
    {
        "title": "赠段琴  其二",
        "author": "沈说",
        "content": "清风千古曲，雪涧敲寒玉。\n谁能继此音，苍梧泣修竹。",
        "dynasty": "宋",
        "collection_info": null
    },
    {
        "title": "食梅",
        "author": "沈说",
        "content": "儿时摘青梅，叶底寻弹丸。\n所恨襟袖窄，不惮颊舌穿。\n我年不自觉，以我齿尚完。\n尝新试一荐，喉棘眉先攒。\n岂味不悦口，岂老难强餐。\n人生煎百忧，算梅未为酸。",
        "dynasty": "宋",
        "collection_info": null
    },
    {
        "title": "秋词",
        "author": "沈说",
        "content": "雨放凉飈晚復晴，小窗人亦共秋清。\n月华网在蛛丝上，错认疏帘挂水晶。",
        "dynasty": "宋",
        "collection_info": null
    },
    {
        "title": "闺词  其一",
        "author": "沈说",
        "content": "密幄香烧锦瑟横，佳人半醉觉寒轻。\n忽思塞下新番曲，弹作黄芦孤雁声。",
        "dynasty": "宋",
        "collection_info": null
    },
    {
        "title": "闺词  其二",
        "author": "沈说",
        "content": "冬事侵寻浑未知，隔隣听得理寒衣。\n惊心步出庭西曲，日影斜斜木叶飞。",
        "dynasty": "宋",
        "collection_info": null
    },
    {
        "title": "冯公岭",
        "author": "沈说",
        "content": "晓上冯公岭，艰难见客情。\n雨和残叶落，身逐乱云行。\n野店山腰出，秋泉石罅生。\n若将世途比，此路更为平。",
        "dynasty": "宋",
        "collection_info": null
    },
    {
        "title": "山中秋兴",
        "author": "沈说",
        "content": "山户少曾扃，居贫易得清。\n秋衣和月卧，溪茗杂云烹。\n学字书红叶，看骚些落英。\n从他头早白，心事本和平。",
        "dynasty": "宋",
        "collection_info": null
    },
    {
        "title": "别墅",
        "author": "沈说",
        "content": "野舍清溪曲，连茅接树阴。\n呼童隣错应，贳酒妇同斟。\n落照收残雨，寒烟出寸岑。\n江湖成梦事，投老属山林。",
        "dynasty": "宋",
        "collection_info": null
    },
    {
        "title": "次韵古愚立冬日观菊",
        "author": "沈说",
        "content": "闲绕篱头看菊花，深黄浅紫自窠窠。\n清于檐卜香尤耐，韵比猗兰色更多。\n九节番疑今日是，一樽未觉晚秋过。\n从教白髮须簪遍，且任当筵作笑歌。",
        "dynasty": "宋",
        "collection_info": null
    },
    {
        "title": "竹色",
        "author": "沈说",
        "content": "竹色留清睡，熏风昼一帘。\n懒因人事少，病觉老颜添。\n开槛临昏镜，齐书补坠籤。\n晚蝉声欲断，新月到虚檐。",
        "dynasty": "宋",
        "collection_info": null
    },
    {
        "title": "晓色",
        "author": "沈说",
        "content": "晓色阑干外，翛然一欠伸。\n雨中无过鸟，烟际有行人。\n树湿清阴重，沙坍潦涨新。\n凭谁借蓑笠，整钓傍溪隣。",
        "dynasty": "宋",
        "collection_info": null
    },
    {
        "title": "芗溪途中",
        "author": "沈说",
        "content": "天风吹落日，秋色上遥岑。\n倦客未投馆，栖鸦已满林。\n妻孥非远别，岁月易惊心。\n市酒不成醉，新蛩助我吟。",
        "dynasty": "宋",
        "collection_info": null
    },
    {
        "title": "雪",
        "author": "沈说",
        "content": "冻项缩如龟，茅檐讽雪诗。\n冷于初下日，好是未消时。\n树重高枝折，窗明晚色迟。\n忽思溪上路，拟借蹇馿骑。",
        "dynasty": "宋",
        "collection_info": null
    },
    {
        "title": "游真岩",
        "author": "沈说",
        "content": "一径入松林，真岩峭莫寻。\n山空泉自落，日出地长阴。\n鹤去仙台浄，丹成古井深。\n残碑看未了，屋角转幽禽。",
        "dynasty": "宋",
        "collection_info": null
    },
    {
        "title": "送周堂长归慈溪寄何赞府",
        "author": "沈说",
        "content": "慈溪隔楚云，问不接鸿鳞。\n因送还乡客，重怀佐邑人。\n海明看出日，山晚倦行春。\n料得双松下，吟成瘦鹤身。",
        "dynasty": "宋",
        "collection_info": null
    },
    {
        "title": "超化云山",
        "author": "沈说",
        "content": "入门松作径，步步接秋阴。\n山带孤城起，云归古殿深。\n隔池闻鹤唳，倚树看僧吟。\n笑指煎茶处，青烟出竹林。",
        "dynasty": "宋",
        "collection_info": null
    },
    {
        "title": "题黄止庵诗集",
        "author": "沈说",
        "content": "灯前几寒夜，编得近诗成。\n对客时评看，归囊喜带行。\n风高霜鹘健，木落涧秋清。\n吟到无吟处，萧萧白髮生。",
        "dynasty": "宋",
        "collection_info": null
    },
    {
        "title": "钓台",
        "author": "沈说",
        "content": "山束江流起素湍，羊裘立尽暮云寒。\n早知鈎饵成虚设，多却当时一钓竿。",
        "dynasty": "宋",
        "collection_info": null
    },
    {
        "title": "西湖独步",
        "author": "沈说",
        "content": "平湖开霁色，寒碧照空心。\n小立背桥影，缓行随柳阴。\n几年劳远梦，到日记曾吟。\n荷荡成茭地，萧萧秋意深。",
        "dynasty": "宋",
        "collection_info": null
    },
    {
        "title": "送何水竹需次入剡易斋赴浙漕",
        "author": "沈说",
        "content": "弟兄联骑出，秋色赴行装。\n慈水瓜应熟，孤山桂又香。\n对床村店寂，起饭晓灯凉。\n到日分吴越，江流两岸长。",
        "dynasty": "宋",
        "collection_info": null
    },
    {
        "title": "南坡不以科目自累而以风雅自鸣请余为赋",
        "author": "沈说",
        "content": "凤衔科诏出祥云，底事儒林有逸民。\n四海声名难着我，一坡风月正宜人。\n镜留白髮非遮俗，家酿黄柑可接春。\n只许诗朋自来往，素袍青履华阳巾。",
        "dynasty": "宋",
        "collection_info": null
    },
    {
        "title": "鸡鸣",
        "author": "沈说",
        "content": "鸡鸣霜叶下，月在纸窗寒。\n客路千家晓，山居一枕安。\n秫收催岁酿，韮种接春盘。\n纵有少年梦，其如心事阑。",
        "dynasty": "宋",
        "collection_info": null
    },
    {
        "title": "寄永堂",
        "author": "沈说",
        "content": "落日照江东，思君讯便风。\n栖迟定何处，约莫过残冬。\n小隠时曾到，安书久未通。\n自怜心易老，盘屈似寒松。",
        "dynasty": "宋",
        "collection_info": null
    },
    {
        "title": "送观过免举赴省",
        "author": "沈说",
        "content": "樽前逢腊近，行李独西征。\n事历风霜惯，春回雨露生。\n一经家自学，千佛世题名。\n昨夜瞻奎宿，寒芒万丈明。",
        "dynasty": "宋",
        "collection_info": null
    },
    {
        "title": "茅檐",
        "author": "沈说",
        "content": "茅檐夜雪晓开晴，自洗寒衣漉涧清。\n如此过冬何不可，梅花休笑鬓星星。",
        "dynasty": "宋",
        "collection_info": null
    },
    {
        "title": "冬半",
        "author": "沈说",
        "content": "岁逢冬欲半，心事更迢迢。\n细雨寒窗闭，孤灯长夜挑。\n远书和梦写，新酒带愁浇。\n明日有幽兴，寻梅到石桥。",
        "dynasty": "宋",
        "collection_info": null
    },
    {
        "title": "挽鲍监镇",
        "author": "沈说",
        "content": "一纸辟书驰，华年发轫时。\n排云何不到，殒露遽如斯。\n幼子未知父，偏亲反哭儿。\n有书来谒些，忍泪看埋碑。",
        "dynasty": "宋",
        "collection_info": null
    },
    {
        "title": "送何仲远适越因之官霅水",
        "author": "沈说",
        "content": "樽酒沙头绿涨波，事欢其柰别愁何。\n去程想憩兰亭竹，到日须看霅浦荷。\n年少莫嫌官职小，名高却怕荐书多。\n腊前拟作孤山梦，还许扁舟载雪过。",
        "dynasty": "宋",
        "collection_info": null
    },
    {
        "title": "简柳浚卿",
        "author": "沈说",
        "content": "一别仅三年，相看事宛然。\n旋添新蒜髮，犹耸旧吟肩。\n红日征途外，黄花喜气边。\n不须劳寄问，姓字有人传。",
        "dynasty": "宋",
        "collection_info": null
    },
    {
        "title": "秋溪",
        "author": "沈说",
        "content": "迎月步秋溪，芦长与树齐。\n水光连汉近，夜气压山低。\n岸隔呼渔渡，林疏见鸟栖。\n酒微风力劲，归袖冷凄凄。",
        "dynasty": "宋",
        "collection_info": null
    },
    {
        "title": "晚行",
        "author": "沈说",
        "content": "晚行疏松间，遥见青烟处。\n群牧下山迟，斜阳半芳树。\n孤云驾回飈，介水横不渡。\n倾意望幽人，待月同归步。",
        "dynasty": "宋",
        "collection_info": null
    },
    {
        "title": "野店",
        "author": "沈说",
        "content": "幽人逢野客，相约过云庄。\n去路稻粱熟，入山松柏香。\n试霜寒尚薄，落叶夜初长。\n对坐煨茅栗，瓶中取酒嚐。",
        "dynasty": "宋",
        "collection_info": null
    },
    {
        "title": "閒居杂兴六首  其一",
        "author": "陈耆卿",
        "content": "万化逐流水，一往不復回。\n昨日栏中花，今晨安在哉。\n焚香心如冰，未受寒暑催。\n赠花以片言，自落还自开。",
        "dynasty": "宋",
        "collection_info": null
    },
    {
        "title": "閒居杂兴六首  其二",
        "author": "陈耆卿",
        "content": "稷契不明经，伊傅不决科。\n方册镌勋名，千古光不磨。\n百年等一死，自立须嵯峨。\n啾啾候虫鸣，辛苦如之何。",
        "dynasty": "宋",
        "collection_info": null
    },
    {
        "title": "閒居杂兴六首  其三",
        "author": "陈耆卿",
        "content": "墙西几篔筜，我昔手所种。\n年来饱风露，锦綳纷错综。\n种善如种竹，此语合擎诵。\n眇然方寸间，仁不可胜用。",
        "dynasty": "宋",
        "collection_info": null
    },
    {
        "title": "閒居杂兴六首  其四",
        "author": "陈耆卿",
        "content": "我不学楚人，滋兰以自馥。\n亦未羡东陵，种瓜以混俗。\n富贵自有时，贫贱宁可欲。\n达则济四海，穷则独善足。",
        "dynasty": "宋",
        "collection_info": null
    },
    {
        "title": "閒居杂兴六首  其五",
        "author": "陈耆卿",
        "content": "狂飙捲春去，永日送夏来。\n天地一剧戏，役人如婴孩。\n借使长青春，人生能几回。\n仰羡松心坚，雪裏常崔嵬。",
        "dynasty": "宋",
        "collection_info": null
    },
    {
        "title": "閒居杂兴六首  其六",
        "author": "陈耆卿",
        "content": "炉烟上疎櫺，闭户白日静。\n尧舜亦人耳，万善吾所性。\n纸上空支离，言外独辉映。\n一笑千载宽，此乐无终竟。",
        "dynasty": "宋",
        "collection_info": null
    },
    {
        "title": "以新凉入郊墟为韵简叶孟我丈  其一",
        "author": "陈耆卿",
        "content": "日月不相贷，四序如昏晨。\n话秋即秋随，化工一何神。\n今年既悲秋，明年復怀春。\n人心有去来，天道无故新。",
        "dynasty": "宋",
        "collection_info": null
    },
    {
        "title": "以新凉入郊墟为韵简叶孟我丈  其二",
        "author": "陈耆卿",
        "content": "警夜听鸣蛩，聒午闻啼螀。\n不知谁使令，万态俱悠扬。\n宋玉辩已非，欧阳赋何忙。\n正念有冰壶，日日如此凉。",
        "dynasty": "宋",
        "collection_info": null
    },
    {
        "title": "以新凉入郊墟为韵简叶孟我丈  其三",
        "author": "陈耆卿",
        "content": "世事如车轮，可旋不可执。\n得者未须歌，失者何劳泣。\n我观人心躁，甚如西风急。\n役役几时休，山林可深入。",
        "dynasty": "宋",
        "collection_info": null
    },
    {
        "title": "以新凉入郊墟为韵简叶孟我丈  其四",
        "author": "陈耆卿",
        "content": "平生一饱足，大宴非珍肴。\n秋月拓绮罗，秋风奏笙匏。\n问此有何乐，无乐乐乃高。\n琴书足匡坐，干旌谢在郊。",
        "dynasty": "宋",
        "collection_info": null
    },
    {
        "title": "以新凉入郊墟为韵简叶孟我丈  其五",
        "author": "陈耆卿",
        "content": "萧散不耐事，常甘宾客疎。\n不见叶夫子，我心却踌躇。\n愿勿寒前盟，相从带经锄。\n羲黄未埃尘，周孔不丘墟。",
        "dynasty": "宋",
        "collection_info": null
    },
    {
        "title": "种菊",
        "author": "陈耆卿",
        "content": "手种黄金花，摩挱待其成。\n朝来风雨过，万彙秋竛竮。\n起问花知不，独立常亭亭。\n尝于清霜下，退然得此生。\n南山与东篱，我亦学渊明。\n久落尘网中，问花花不譍。",
        "dynasty": "宋",
        "collection_info": null
    },
    {
        "title": "和芥庵韵",
        "author": "陈耆卿",
        "content": "孟轲谈一本，孔子号无我。\n圣贤超警趣，不作流俗堕。\n故能贯堪舆，中立而不颇。\n黄冠宗无为，衲子只打坐。\n言若高峭甚，又与圣贤左。\n须于真实处，大海稳扶柁。\n须于疑似间，曲户牢着锁。\n世道震遂泥，人心履俱跛。\n竞作夔怜蚿，徒劳螟祝臝。\n芥庵之心镜，渊珠光彻颗。\n常时足欢娱，此日类坎轲。\n乃能贞其颐，不为名利朶。\n敲棋声落枰，哦诗气摧垜。\n此外澹一视，泰山如草蓏。\n未妨师孔孟，匪涉佛老惰。\n汩余抱孤戆，匪惟絷庸琐。\n涉世虽云阔，诣理犹未妥。\n正性水下月，邪焰风中火。\n因子当自强，朝闻夕死可。",
        "dynasty": "宋",
        "collection_info": null
    },
    {
        "title": "夷齐咏",
        "author": "陈耆卿",
        "content": "商道昔波荡，周王网九围。\n二子如冥鸿，翩然独高飞。\n周粟固可耻，薇亦周之薇。\n云胡挟孤愤，了不悟众诽。\n天地有正气，日月无斜晖。\n惜哉权一字，谬误无已时。\n武德纣之虐，贤者诚知之。\n为欲扶此教，之死不愿违。\n吁嗟臣道薄，千载常凄其。\n欲上西山望，草际露未晞。",
        "dynasty": "宋",
        "collection_info": null
    },
    {
        "title": "种麦",
        "author": "陈耆卿",
        "content": "新谷未升陈谷罄，宵人托麦以为命。\n今年种麦如去年，去年满屋今空田。\n吁嗟皇天毋乃戾，去年浙右当死岁。\n湘中死寇淮死兵，留得东州仅旒缀。\n只今艰食遽如斯，岂是造化有乘除。\n我无一语活四海，对之泣下徒霑裾。\n催租官吏如束湿，里正打门急復急。\n眼中安得豳风图，绘出麦田蓑与笠。",
        "dynasty": "宋",
        "collection_info": null
    },
    {
        "title": "题汤正仲墨梅",
        "author": "陈耆卿",
        "content": "閒庵笔底回三春，平生爱为梅写真。\n只今龙钟已八十，双瞳挟电摇青旻。\n芒鞋辙迹半天下，学语儿曹读君画。\n孤根踞铁几经年，转作平梢月倒挂。\n我家破屋同蜗牛，素壁悬来春復秋。\n试携纤练觅天巧，门外观者何其稠。\n真花着雪苔枝丑，君为描摸应添瘦。\n朝开暮落春不留，岂若墨本堪不朽。\n临风静玩意趣长，何当烂熳挥满床。\n孤山老人醉中见，便欲信手赋暗香。",
        "dynasty": "宋",
        "collection_info": null
    },
    {
        "title": "东郊",
        "author": "陈耆卿",
        "content": "要拓郊原眼，短筇扶我东。\n秧寒针怯水，麦熟浪酣风。\n古寺荒烟外，孤禽落照中。\n得醪嫌独醉，犹及灌园翁。",
        "dynasty": "宋",
        "collection_info": null
    },
    {
        "title": "梦林雪巢",
        "author": "陈耆卿",
        "content": "感旧空黄叶，经时又绿苔。\n未应天上去，犹解梦中来。\n雪亦本幻尔，巢今安在哉。\n淋浪诗万轴，花鸟自惊猜。",
        "dynasty": "宋",
        "collection_info": null
    },
    {
        "title": "过龙潭澳",
        "author": "陈耆卿",
        "content": "久阔松楸信，因为龙澳来。\n四山黄恋叶，一水绿澄苔。\n地旷樵声出，天寒雁影回。\n无人且无酒，清坐兴悠哉。",
        "dynasty": "宋",
        "collection_info": null
    },
    {
        "title": "磨镜",
        "author": "陈耆卿",
        "content": "蠹蚀宁堪久，挂揩长恨迟。\n浮云手底尽，明月眼中移。\n鑑垢浑能治，心尘不解医。\n休云磨者贱，此是主人师。",
        "dynasty": "宋",
        "collection_info": null
    },
    {
        "title": "春日书怀",
        "author": "陈耆卿",
        "content": "閒来情思浩无涯，徙倚东窗日未斜。\n乍雨乍晴鶑唤柳，不寒不暖蝶穿花。\n读书有味慵拖杖，觅句新成自煮茶。\n未必贵游知此趣，乘除合付野人家。",
        "dynasty": "宋",
        "collection_info": null
    },
    {
        "title": "送叶子春赴官慈溪",
        "author": "陈耆卿",
        "content": "眼边英气鬰嵯峨，甫及同堂奈别何。\n正以簿书观道力，且于言动卜天和。\n圣门克己勤登岸，后学褆身感逝波。\n三载归来话新益，梅花仍向腊前多。",
        "dynasty": "宋",
        "collection_info": null
    },
    {
        "title": "和清臣病后韵",
        "author": "陈耆卿",
        "content": "契阔芝眉两月中，往寻一笑思春融。\n知君近日能寻乐，款我昨宵多发蒙。\n快得联诗到侯喜，何当载酒过扬雄。\n交情须作霜松老，莫学翻翻桃李风。",
        "dynasty": "宋",
        "collection_info": null
    },
    {
        "title": "九日阻雨晚晴二首  其一",
        "author": "陈耆卿",
        "content": "秋气重阳故故深，临栏极目一披襟。\n紫萸黄菊常年事，冷雨凄风此日心。\n节物将迎人易老，尘埃追逐我难任。\n笑驱万虑归何有，独自低头课楚吟。",
        "dynasty": "宋",
        "collection_info": null
    },
    {
        "title": "九日阻雨晚晴二首  其二",
        "author": "陈耆卿",
        "content": "年年此日竞跻攀，今日柴门雨遣关。\n不见白衣人送酒，难偕乌帽客登山。\n鸦声不断遥天暮，鸟影争迴落照间。\n未识明年谁健在，逢时只合暂开颜。",
        "dynasty": "宋",
        "collection_info": null
    },
    {
        "title": "寿章参政",
        "author": "陈耆卿",
        "content": "声名早已压人寰，手握枢机鬓未斑。\n嘉会宛如鱼在水，远猷直放马归山。\n风生帷幄深沉处，春在边陲广莫间。\n闻说吴儿眠正熟，月明夜户不曾关。",
        "dynasty": "宋",
        "collection_info": null
    },
    {
        "title": "与二三友游天庆观",
        "author": "陈耆卿",
        "content": "适兴相携步晚凉，琳宫因得纵徜徉。\n月翻杨柳尽头影，风擢芙蓉闹处香。\n纵论从来难得友，清游似此喜逢场。\n石栏坐久笑分袂，无酒浑疑在醉乡。",
        "dynasty": "宋",
        "collection_info": null
    },
    {
        "title": "挽陈知县",
        "author": "陈耆卿",
        "content": "为讯华亭鹤唳无，琴声断处客悲渠。\n日边消息花争闹，露下光阴柳变疎。\n未嘆子云新第宅，最怜定国旧门闾。\n风檐读罢閒居赋，向后何人奉板舆。",
        "dynasty": "宋",
        "collection_info": null
    },
    {
        "title": "挽王吉父知县",
        "author": "陈耆卿",
        "content": "不把升沉挂舌端，排空剑气逼人寒。\n竟锄卉服功良易，及试花封事转难。\n病骨欲从閒裏过，长身仍作梦中看。\n醒庵文献知多少，一子雍容尚耐官。",
        "dynasty": "宋",
        "collection_info": null
    },
    {
        "title": "代挽何知县二首  其一",
        "author": "陈耆卿",
        "content": "一第声名动冕旒，渊源家学自梁丘。\n谁知雨化青衿日，最解风驰紫塞秋。\n幕府石洪嗟不作，河阳潘岳竟成休。\n鴈行无復云边讯，愁绝萱堂正白头。",
        "dynasty": "宋",
        "collection_info": null
    },
    {
        "title": "代挽何知县二首  其二",
        "author": "陈耆卿",
        "content": "才非似舅辱心知，露豁襟期喜溢眉。\n县组秦淮久依託，宾筵建邺又追随。\n闻君驯雉未多日，洎我分鱼已后时。\n徒对絃歌诵遗爱，西风涕泪强裁诗。",
        "dynasty": "宋",
        "collection_info": null
    },
    {
        "title": "读商君传二首  其一",
        "author": "陈耆卿",
        "content": "大信之信本不约，至诚之诚乃如神。\n欲识唐虞感通处，泊然无物自相亲。",
        "dynasty": "宋",
        "collection_info": null
    },
    {
        "title": "读商君传二首  其二",
        "author": "陈耆卿",
        "content": "计事应须远作程，快心多酿后灾成。\n遁来关下无人舍，正为商君法太行。",
        "dynasty": "宋",
        "collection_info": null
    },
    {
        "title": "咏史  其一",
        "author": "陈耆卿",
        "content": "沛公家业本无能，休责渠曹不治生。\n看取帝王他日事，方知俗眼未分明。",
        "dynasty": "宋",
        "collection_info": null
    },
    {
        "title": "咏史  其二",
        "author": "陈耆卿",
        "content": "赤族诚非汉道洪，违时贾祸亦缘公。\n最怜老却从陈豨，不道先曾闢蒯通。",
        "dynasty": "宋",
        "collection_info": null
    },
    {
        "title": "代和陈郎中丹桂三首  其一",
        "author": "陈耆卿",
        "content": "千古陵阳芳桂丛，凌风擎出蕊珠宫。\n渥丹自是天然质，不学桃花点注红。",
        "dynasty": "宋",
        "collection_info": null
    },
    {
        "title": "代和陈郎中丹桂三首  其二",
        "author": "陈耆卿",
        "content": "春兰媿死菊羞黄，世上龙涎不敢香。\n独有含香人晚步，搘筇一笑倚斜阳。",
        "dynasty": "宋",
        "collection_info": null
    },
    {
        "title": "代和陈郎中丹桂三首  其三",
        "author": "陈耆卿",
        "content": "露沐烟梳冉冉时，朗然新月似蛾眉。\n傍人尽向天边觅，不信蟾宫在树枝。",
        "dynasty": "宋",
        "collection_info": null
    },
    {
        "title": "和黄临海咏雪",
        "author": "陈耆卿",
        "content": "剪水纷纷扑面来，须臾洒满旧琼台。\n今年不用笺丹极，闻说金穰百室开。",
        "dynasty": "宋",
        "collection_info": null
    },
    {
        "title": "似村",
        "author": "陈耆卿",
        "content": "缚茅本不傍孤村，尽日焚香深闭门。\n陌上红尘高没马，谁知巢父箇中存。",
        "dynasty": "宋",
        "collection_info": null
    },
    {
        "title": "读经口占",
        "author": "陈耆卿",
        "content": "盘诰通凡民，风雅出贱隶。\n后世诸老生，怀疑以没世。\n喧呶挟训诂，洋溢满天地。\n多闻岂无取，大义恐憔悴。\n譬彼医之工，用药不相比。\n未足以愈病，或者反致祟。\n我欲刊众讹，引之于平易。\n当世无圣人，谁其哀此志。",
        "dynasty": "宋",
        "collection_info": null
    },
    {
        "title": "夜坐",
        "author": "陈耆卿",
        "content": "空庭杳已夜，孤坐悄无言。\n雨后山疑活，云中月欲吞。\n清愁难独遣，古意与谁论。\n听罢琴中操，呼童早闭门。",
        "dynasty": "宋",
        "collection_info": null
    },
    {
        "title": "闻湖寇",
        "author": "陈耆卿",
        "content": "淮上兵戈血染川，浙河饿莩骨盈船。\n又闻寇盗湖南起，不觉迟回夜半眠。\n食肉贵人无恙否，剥肤巧吏尚依然。\n吾皇圣德如天大，谁采吾言作奏篇。",
        "dynasty": "宋",
        "collection_info": null
    },
    {
        "title": "访赵公戴",
        "author": "陈耆卿",
        "content": "西原僊境即西山，流水桃花隔世间。\n自笑重来湖海客，红尘惹到白云关。",
        "dynasty": "宋",
        "collection_info": null
    },
    {
        "title": "青山夹",
        "author": "陶梦桂",
        "content": "天宇秋来淡，江流急处鸣。\n小风旗脚活，晴日鼓声清。\n岁晚冬归客，时危北望情。\n沿江十万户，流寓若为生。",
        "dynasty": "宋",
        "collection_info": null
    },
    {
        "title": "次韵张彦谟",
        "author": "陶梦桂",
        "content": "沧海张公子，秋来会面稀。\n携诗晓相访，话旧夜忘归。\n德劭吾身润，道行天下肥。\n穷通都莫问，一炷篆烟微。",
        "dynasty": "宋",
        "collection_info": null
    },
    {
        "title": "送坚大师往云盖兼简隆老",
        "author": "陶梦桂",
        "content": "梅月廉纤雨，麦秋清润天。\n几程云盖路，一叶石山船。\n瓦砾犹能说，葫芦自去缠。\n到时应问我，为道只高眠。",
        "dynasty": "宋",
        "collection_info": null
    },
    {
        "title": "送敞上人游湖湘",
        "author": "陶梦桂",
        "content": "分手仍携手，南昌更武昌。\n细论文畅序，重忆赞公房。\n衡岳云如故，曹溪水更香。\n不须论远近，秋尽却还乡。",
        "dynasty": "宋",
        "collection_info": null
    },
    {
        "title": "自述",
        "author": "陶梦桂",
        "content": "每与溪山对，自然怀抱开。\n不愁明日事，何用即时杯。\n一任头如雪，孤眠鼻有雷。\n早间巾履润，池上看鱼来。",
        "dynasty": "宋",
        "collection_info": null
    },
    {
        "title": "谩兴",
        "author": "陶梦桂",
        "content": "溪山争献状，易得小诗成。\n病骨如松瘦，清愁似草生。\n苦无人比饭，喜有弟分羹。\n下及长鬚辈，人言似顾荣。",
        "dynasty": "宋",
        "collection_info": null
    },
    {
        "title": "次韵同舟诸丈",
        "author": "陶梦桂",
        "content": "古岸留云色，晴江老日华。\n捉船人上水，挝鼓客还家。\n已自身如叶，何堪眼更花。\n摇摇强招饮，茅店酒旗斜。",
        "dynasty": "宋",
        "collection_info": null
    },
    {
        "title": "送舒用之葬有感",
        "author": "陶梦桂",
        "content": "藕塘三亩宅，松竹荫兰荪。\n有酒曾留客，无香可返魂。\n亲朋惟我老，心事与谁论。\n苦怳如縻绠，随风洒墓门。",
        "dynasty": "宋",
        "collection_info": null
    },
    {
        "title": "示次儿柔中出赘",
        "author": "陶梦桂",
        "content": "诲汝汝知乎，家贫乃赘居。\n奉身须节约，接物要谦虚。\n勿以清罇污，而于黄卷疎。\n只须铭此语，一任命何如。",
        "dynasty": "宋",
        "collection_info": null
    },
    {
        "title": "大儿时中堂成德修弟喜而赋之因次元韵",
        "author": "陶梦桂",
        "content": "有谭名利者，耳若了不闻。\n心乎平似水，身也懒于云。\n眇眇居人世，骎骎过隙曛。\n田园趣归去，风月谩平分。\n有子万事足，一堂何足论。\n还欣身有托，或谓寿无根。\n静处安吾分，超然忘世纷。\n炉熏祝万寿，持用答吾君。",
        "dynasty": "宋",
        "collection_info": null
    },
    {
        "title": "余试吏初期六十止今遂初愿喜而赋之",
        "author": "陶梦桂",
        "content": "小儿无力报明时，六十休官早自期。\n今岁纔週花甲子，此身已在菊东篱。\n行年如许化未化，天命而今知不知。\n休问圣贤千古事，从今诗酒是吾师。",
        "dynasty": "宋",
        "collection_info": null
    },
    {
        "title": "记初第时赠相士诗",
        "author": "陶梦桂",
        "content": "觅得荷衣亦偶然，三壬三甲莫虚传。\n知无皂盖朱幡分，奈有清泉白石缘。\n今日为贫行作吏，他时有路即归田。\n头颅自断祇如许，但问闲居得几年。",
        "dynasty": "宋",
        "collection_info": null
    },
    {
        "title": "追次前韵",
        "author": "陶梦桂",
        "content": "清泉白石故依然，俚语当时已浪传。\n千里归来寻旧约，一生鞅掌任前缘。\n身强只欠登山屐，老去何须负郭田。\n金石旧交半沦谢，新松嫩竹是忘年。",
        "dynasty": "宋",
        "collection_info": null
    },
    {
        "title": "岳阳楼",
        "author": "陶梦桂",
        "content": "朱栏独倚晚天晴，唤起江湖万里情。\n风撼君山波浩荡，云归衡岳月分明。\n飘飘杜老乘槎兴，杳杳轩皇奏乐声。\n好把天瓢盛此水，涤除旱魃作秋成。",
        "dynasty": "宋",
        "collection_info": null
    },
    {
        "title": "酬君山远上人送别",
        "author": "陶梦桂",
        "content": "恋恋君山未解维，高僧来送赠行诗。\n谁知归去陶元亮，又遇当年远法师。\n莲社欲留听说法，菊篱那忍负归期。\n临岐重约头陀会，记得江干话别时。",
        "dynasty": "宋",
        "collection_info": null
    },
    {
        "title": "九日登江湖伟观矩堂董先生时帅九江慰劳甚至",
        "author": "陶梦桂",
        "content": "琵琶亭下北风狂，浩荡江天接大荒。\n亟舍扁舟登伟观，旋呼官酒作重阳。\n故人一见惊头白，寒菊新开满眼黄。\n底用四絃如裂帛，异乡游览自悲伤。",
        "dynasty": "宋",
        "collection_info": null
    },
    {
        "title": "舟次吴城山",
        "author": "陶梦桂",
        "content": "淮蜀荆襄老此生，归与双眼识吴城。\n树依神力连云暗，水到江西彻底清。\n去棹来帆南北客，孤鸿落日古今情。\n枯肠尚可搜诗句，三老放船钲一声。",
        "dynasty": "宋",
        "collection_info": null
    },
    {
        "title": "次韵德修弟",
        "author": "陶梦桂",
        "content": "自古贤名隠魏亭，老夫底用更专城。\n得闲且看云来往，不饮休论酒浊清。\n险阻备尝知世味，消磨不尽是诗情。\n西堂不作惠连梦，共听茅檐夜雨声。",
        "dynasty": "宋",
        "collection_info": null
    },
    {
        "title": "望郡城酬舟中诸丈",
        "author": "陶梦桂",
        "content": "归路宁迂三两程，落霞孤鹜近乡城。\n水连南浦天然碧，秋入西山雨后清。\n鹿梦已醒谙世事，鸥盟犹在见交情。\n近来一事君知否，耳畔全无鼙鼓声。",
        "dynasty": "宋",
        "collection_info": null
    },
    {
        "title": "次韵德修弟",
        "author": "陶梦桂",
        "content": "一笑相逢在眼前，底须尺素付邮传。\n池塘生草寻残梦，风雨连床了宿缘。\n遮暮雪霜侵两鬓，倚云梨枣出丹。\n从今不愿重分手，粝饭团栾满百年。",
        "dynasty": "宋",
        "collection_info": null
    },
    {
        "title": "书怀",
        "author": "陶梦桂",
        "content": "明时容我老山林，病骨那禁岁月侵。\n破屋仅存容膝地，短檠唤起读书心。\n三生习气磨难尽，一饷荣华去莫寻。\n苦学吟诗终不近，信知前辈用工深。",
        "dynasty": "宋",
        "collection_info": null
    },
    {
        "title": "自题",
        "author": "陶梦桂",
        "content": "短衣匹马遍关山，二十年来一梦间。\n万里烟尘催我老，一溪风月伴人闲。\n处心简淡常常足，着意经求事事艰。\n亭午厨人多喜色，隣翁举网得鱼还。",
        "dynasty": "宋",
        "collection_info": null
    },
    {
        "title": "次韵坚大师",
        "author": "陶梦桂",
        "content": "明时有分坐空山，终日心游天壤间。\n无欲始安贫裏乐，是人只得睡时闲。\n离家便忆居家好，论事那知任事难。\n自快此身天所相，干戈丛裏得生还。",
        "dynasty": "宋",
        "collection_info": null
    },
    {
        "title": "次韵友人",
        "author": "陶梦桂",
        "content": "只将梦幻视浮生，志念俱消岂復增。\n竹杖芒鞋轻胜马，布衣蔬饭淡于僧。\n睡魔为祟勤呼茗，病眼羞明懒近灯。\n好把金鎞轻掠削，近来知有阿谁能。",
        "dynasty": "宋",
        "collection_info": null
    },
    {
        "title": "次韵汪山园  其一",
        "author": "陶梦桂",
        "content": "泉石相干兴味长，梦魂飞不到钱塘。\n病来弘景难忘药，老去渊明不御觞。\n旧馆溪山勤检校，新收风月懒平章。\n读书事业依然在，一目犹惭不十行。",
        "dynasty": "宋",
        "collection_info": null
    },
    {
        "title": "次韵汪山园  其二",
        "author": "陶梦桂",
        "content": "急雨声中夜漏长，晓来嫩水涨平塘。\n试扶竹杖穿三径，自折梅花荐一觞。\n我纵捻鬚难得句，君纔开口便成章。\n偃旗仆鼓退三舍，且逊元戎十乘行。",
        "dynasty": "宋",
        "collection_info": null
    },
    {
        "title": "次韵毛幼声",
        "author": "陶梦桂",
        "content": "人生自得即逍遥，到底声名不用高。\n心地一朝收汗马，泰山万仞等秋毫。\n处囊脱颖君非晚，为米折腰余惮劳。\n喜得新诗当文选，何须痛饮读离骚。",
        "dynasty": "宋",
        "collection_info": null
    },
    {
        "title": "谩兴",
        "author": "陶梦桂",
        "content": "吟情常得闲情助，和气多为直气侵。\n易说难行天下事，未为先懒老来心。\n公然排闼清风入，悄地窥窗好月寻。\n风月无情肯相管，尘缘终浅道缘深。",
        "dynasty": "宋",
        "collection_info": null
    },
    {
        "title": "寄王良佐",
        "author": "陶梦桂",
        "content": "高高林木带烟霞，短短茅檐寄水涯。\n尽有清风疎种竹，苦无空地密栽花。\n云停栗里渊明屋，月满剡溪安道家。\n会待子猷清兴发，扁舟一叶着平沙。",
        "dynasty": "宋",
        "collection_info": null
    },
    {
        "title": "次韵二首  其一",
        "author": "陶梦桂",
        "content": "倦倚栏桿对暮霞，展君吟卷喜无涯。\n圆如掌上黄金弹，清比梅梢白玉花。\n试问山林无我辈，却将景物付谁家。\n风檐把玩徘徊久，烟在平林月在沙。",
        "dynasty": "宋",
        "collection_info": null
    },
    {
        "title": "次韵二首  其二",
        "author": "陶梦桂",
        "content": "平塘古木带余霞，清荫週遭水四涯。\n在世能消几两屐，恼人无奈四时花。\n好随彩笔题诗句，笑入青帘卖酒家。\n却忆当年杜陵老，有谁相伴醉长沙。",
        "dynasty": "宋",
        "collection_info": null
    },
    {
        "title": "次韵良佐歇心歌三首  其一",
        "author": "陶梦桂",
        "content": "一生受用燕营窠，百岁光阴马驻坡。\n晚境喜无干己事，故人远寄歇心歌。\n君开经卷尘缘了，我闢山林诗料多。\n得句却愁成绮语，何如一意向禅那。",
        "dynasty": "宋",
        "collection_info": null
    },
    {
        "title": "次韵良佐歇心歌三首  其二",
        "author": "陶梦桂",
        "content": "随意栽培花几窠，梅坡安稳即銮坡。\n土尊岂胜茅柴酒，法曲何如欵乃歌。\n着意事无虚事有，快行时少坐时多。\n闲身散诞休惊去，尘世光阴等剎那。",
        "dynasty": "宋",
        "collection_info": null
    },
    {
        "title": "次韵良佐歇心歌三首  其三",
        "author": "陶梦桂",
        "content": "鸟窠看了看蜂窠，纔上坡来又下坡。\n松竹径中逢野老，芰荷香裏唱渔歌。\n归来不见香风改，老去何愁明月多。\n况有句文供布施，僧来也唤作檀那。",
        "dynasty": "宋",
        "collection_info": null
    },
    {
        "title": "寄椿上人",
        "author": "陶梦桂",
        "content": "颜童齿豁老书生，习气消除道气增。\n自止酒来疎酒伴，闲吟诗去寄诗僧。\n不才臃肿庄周木，无尽光明摩诘灯。\n解道本来无一物，未容尽逊岭南能。",
        "dynasty": "宋",
        "collection_info": null
    },
    {
        "title": "次韵龚子辉",
        "author": "陶梦桂",
        "content": "身计平生尽付天，归来环堵更萧然。\n君于客裏怀新绂，我愧斋中祇旧毡。\n一见便论千古事，定教迟了十余年。\n驽骀强欲追高躅，病骨摧颓怕受鞭。",
        "dynasty": "宋",
        "collection_info": null
    },
    {
        "title": "读传灯录",
        "author": "陶梦桂",
        "content": "公案堆来高似山，人人沉着语言间。\n水中掬月徒辛苦，衣下寻珠只等闲。\n此事不从人世得，诸贤枉道法门艰。\n千山万水参禅者，行到穷时祇自还。",
        "dynasty": "宋",
        "collection_info": null
    },
    {
        "title": "游永福寺二首  其一",
        "author": "陶梦桂",
        "content": "二十余年不入山，重来疑是梦魂间。\n熏炉已冷灯犹在，经卷纔收磬自闲。\n寂寂禅关人罕到，茫茫人世事多艰。\n朅来细说无生话，稳坐蒲团不忍还。",
        "dynasty": "宋",
        "collection_info": null
    },
    {
        "title": "游永福寺二首  其二",
        "author": "陶梦桂",
        "content": "寺占吾乡好处山，半新半旧屋千间。\n水中莲似尼清浄，雨后云如僧退闲。\n石路教人修整过，芒鞋怕我往来艰。\n夜深火炬浑无用，长是天教月送还。",
        "dynasty": "宋",
        "collection_info": null
    },
    {
        "title": "次韵陶明甫",
        "author": "陶梦桂",
        "content": "寸质元非紫磨金，少时徒有济时心。\n中年世味谙常尽，晚节宗门趋向深。\n万境皆空何所着，百年未满得长吟。\n人间俯仰咸尘迹，惟有江山不古今。",
        "dynasty": "宋",
        "collection_info": null
    },
    {
        "title": "约客",
        "author": "陶梦桂",
        "content": "家在青山绿水间，柴门虽设亦常关。\n稠花浪蕊随时有，乐事赏心从古悭。\n世上人多为物役，眼前谁肯掣身还。\n君能不负平生约，袖有新诗慰病颜。",
        "dynasty": "宋",
        "collection_info": null
    },
    {
        "title": "次韵王衡甫",
        "author": "陶梦桂",
        "content": "野径溪桥取次行，山青水秀眼增明。\n身居尘外年年健，心到灰时事事轻。\n文阵挥戈吾退舍，诗坛歃血子同盟。\n直将修月拿云手，拾得人间句见成。",
        "dynasty": "宋",
        "collection_info": null
    },
    {
        "title": "次韵良佐",
        "author": "陶梦桂",
        "content": "回也逍遥只寓言，参乎三省道真传。\n明知荣悴何由我，谁道修为亦属天。\n朝市山林皆寄耳，简编灯火故依然。\n穷年矻矻人休讶，山宅臞儒便是仙。",
        "dynasty": "宋",
        "collection_info": null
    },
    {
        "title": "次弓天锡送胡儒文韵",
        "author": "陶梦桂",
        "content": "不论朝市与山林，两鬓难禁白髮侵。\n物外休论天下事，书中要见古人心。\n老来酒债浑无有，公等诗名尽可寻。\n吟料从来无尽藏，江湖万里水云深。",
        "dynasty": "宋",
        "collection_info": null
    },
    {
        "title": "与弓王二尉谈诗二首  其一",
        "author": "陶梦桂",
        "content": "从来造物只儿嬉，用舍行藏各一时。\n玉兔金乌元去速，晓猿夜鹤怪归迟。\n幸然三径菊如旧，且与两梅仙说诗。\n试问钓车茶具外，当时谁予伴天随。",
        "dynasty": "宋",
        "collection_info": null
    },
    {
        "title": "与弓王二尉谈诗二首  其二",
        "author": "陶梦桂",
        "content": "雀罗门巷驻高车，霭霭停云满眼时。\n惟有故情来得得，却搜诗句步迟迟。\n北窗不放渊明卧，南涧同看子厚诗。\n要识吾侪长久处，此心如月镇相随。",
        "dynasty": "宋",
        "collection_info": null
    },
    {
        "title": "良佐留别诗颇悽惋次韵叙闲居之乐以释之二首  其一",
        "author": "陶梦桂",
        "content": "困人天气昼沉沉，饭罢茶瓯尽放深。\n笑领故人游竹洞，因寻诗句到梅林。\n已教儿去将诗写，又唤孙来把酒斟。\n行乐既知明日少，合如吾祖惜分阴。",
        "dynasty": "宋",
        "collection_info": null
    },
    {
        "title": "良佐留别诗颇悽惋次韵叙闲居之乐以释之二首  其二",
        "author": "陶梦桂",
        "content": "腾腾晓日夕还沉，浅浅秋江春又深。\n消息既知由造化，忧愁那得到山林。\n已吟有兴犹重和，未醉开樽任满斟。\n浮利浮名都莫问，只将诗酒送光阴。",
        "dynasty": "宋",
        "collection_info": null
    },
    {
        "title": "次韵汪子与",
        "author": "陶梦桂",
        "content": "生来骨相不如人，那更心空似此君。\n一见好书惟恐尽，每逢佳客怕言分。\n自知原宪贫非病，莫问琴张达是闻。\n吟罢不知身已老，莫教万里浄无云。",
        "dynasty": "宋",
        "collection_info": null
    },
    {
        "title": "次韵粲上人",
        "author": "陶梦桂",
        "content": "飞锡来寻避俗翁，不辞劈面受霜风。\n因君髮被诗催白，知我颜须借酒红。\n秀谷几年千里隔，空寮今夕一灯同。\n恨无日暮碧云句，编入文通杂绶中。",
        "dynasty": "宋",
        "collection_info": null
    },
    {
        "title": "同子兴赋雪中折带冰梅",
        "author": "陶梦桂",
        "content": "雪裏攀梅冷不胜，归来分插几空瓶。\n花间乱缀未凋玉，窗下细看元是冰。\n旋觉暖回还易散，只愁冻损独先零。\n诗翁贪看横斜影，未暝呼童急上灯。",
        "dynasty": "宋",
        "collection_info": null
    },
    {
        "title": "即事",
        "author": "陶梦桂",
        "content": "桂花香处麝脐破，枫叶丹时锦帐开。\n天遣年华随水去，山将野色入帘来。\n镊残白髮愁无迹，割尽黄云酒有材。\n不负小园佳景致，乘闲与客共徘徊。",
        "dynasty": "宋",
        "collection_info": null
    },
    {
        "title": "八月十三夜月",
        "author": "陶梦桂",
        "content": "人情何待十分圆，满目金波已浩然。\n明到杜陵头上髮，寒侵郑老客中毡。\n中秋未必似今夕，好景其如又隔年。\n多谢望舒知此意，冰轮缓碾不加鞭。",
        "dynasty": "宋",
        "collection_info": null
    },
    {
        "title": "送范之侄谒留守别先生",
        "author": "陶梦桂",
        "content": "不待吹嘘送上天，凌云意气自飘然。\n长江秋色将征旆，半夜霜威袭客毡。\n淝水功名须尔力，斜川风月了吾年。\n师门念旧如相问，为道衰颓怕着鞭。",
        "dynasty": "宋",
        "collection_info": null
    },
    {
        "title": "酬坚大师",
        "author": "陶梦桂",
        "content": "蜀山越峤倦跻攀，拄杖经年挂壁间。\n驹隙光中惊迅速，龙泉山裏占清闲。\n但存宝藏明珠在，不管石头行路难。\n香冷磬残经卷了，倚栏静数暮鸦还。",
        "dynasty": "宋",
        "collection_info": null
    },
    {
        "title": "极高明楼饮散次韵二首  其一",
        "author": "陶梦桂",
        "content": "有景可观无远近，新楼真是极高明。\n水因雨过多新进，枫到年来独老成。\n万顷烟波鱼得计，一天风月雁能鸣。\n醉余客散清愁入，嘹亮渔舟笛数声。",
        "dynasty": "宋",
        "collection_info": null
    },
    {
        "title": "极高明楼饮散次韵二首  其二",
        "author": "陶梦桂",
        "content": "江练紧缠山脚白，露珠密簇草头明。\n一天秋意凄凉甚，几日西风醖造成。\n新月光中新雁过，暮云深处暮钟鸣。\n得君吟卷呼儿读，吹竹弹丝无此声。",
        "dynasty": "宋",
        "collection_info": null
    },
    {
        "title": "送胡上人游浙",
        "author": "陶梦桂",
        "content": "大别山头访早梅，梅边邂逅笑颜开。\n十年一梦看看老，万水千山得得来。\n马祖话中心即佛，卢能偈裏镜非台。\n即今了却此公案，便是公门及第回。",
        "dynasty": "宋",
        "collection_info": null
    },
    {
        "title": "黄澄伯下第以诗来访次韵",
        "author": "陶梦桂",
        "content": "平塘水外竹三亩，古木阴中屋数间。\n天幸诸贤皆大用，分甘少病比长闲。\n百年世事皆前定，一枕清风无后艰。\n多谢新诗来慰藉，不堪溢美欲封还。",
        "dynasty": "宋",
        "collection_info": null
    },
    {
        "title": "题涂季儒愚安堂",
        "author": "陶梦桂",
        "content": "而翁吉德怕人知，天与良孙一似之。\n自分随缘栖矮室，何曾弄巧蹈危机。\n人生怀抱祇平易，天下道涂皆坦夷。\n此语莫书堂上壁，客来徒说是和非。",
        "dynasty": "宋",
        "collection_info": null
    },
    {
        "title": "送饶守万仲衡葬次山园韵",
        "author": "陶梦桂",
        "content": "尘埃满面雪蒙头，只合沧洲把钓鈎。\n乡里故人今日少，山川英气一时收。\n绝怜逝者成千古，谁念凄其老一邱。\n野店相逢聊举酒，潸然苦泪落瓷瓯。",
        "dynasty": "宋",
        "collection_info": null
    },
    {
        "title": "先茔之左得生圹喜而示儿",
        "author": "陶梦桂",
        "content": "鼓楼冈上旧坟头，又有山灵献寝邱。\n万里归来生处乐，一心甘向死前休。\n尽捐世事兼家事，但把嬉游当宦游。\n粝饭藜羹而办得，吾衰此外更何求。",
        "dynasty": "宋",
        "collection_info": null
    },
    {
        "title": "题竹岩丁直卿镂冰集",
        "author": "陶梦桂",
        "content": "一片好诗如片月，半生愁杀镂冰翁。\n多情误以苦为乐，众体疑于异却同。\n几度手抄方刻枣，数茎髮在已如蓬。\n江湖醉墨争驰骋，谁识岩灯夜夜红。",
        "dynasty": "宋",
        "collection_info": null
    },
    {
        "title": "登胡氏楼  其一",
        "author": "陶梦桂",
        "content": "草际露华白，天边云浪开。\n好风何处起，和月入帘来。",
        "dynasty": "宋",
        "collection_info": null
    },
    {
        "title": "登胡氏楼  其二",
        "author": "陶梦桂",
        "content": "水将罗带绕，山展画图开。\n二十年前客，身闲又此来。",
        "dynasty": "宋",
        "collection_info": null
    },
    {
        "title": "感怀五首  其一",
        "author": "陶梦桂",
        "content": "记得当年宴杏园，旁人尽道似神仙。\n全家自此废耕织，枉费公家多少钱。",
        "dynasty": "宋",
        "collection_info": null
    },
    {
        "title": "感怀五首  其二",
        "author": "陶梦桂",
        "content": "忆昔身章两度新，庭闱恨不拜双亲。\n虽然累赠光泉壤，还是酬恩未了人。",
        "dynasty": "宋",
        "collection_info": null
    },
    {
        "title": "感怀五首  其三",
        "author": "陶梦桂",
        "content": "佐岳归来得自如，依然服色似芙蕖。\n儿童痴绝牵衣问，腰下如何不见鱼。",
        "dynasty": "宋",
        "collection_info": null
    },
    {
        "title": "感怀五首  其四",
        "author": "陶梦桂",
        "content": "心力较衰于少日，园池差胜似前原。\n畦蔬绕舍苔侵径，棘刺编篱竹打门。",
        "dynasty": "宋",
        "collection_info": null
    },
    {
        "title": "感怀五首  其五",
        "author": "陶梦桂",
        "content": "每忆间关离陷穽，一年剡壁一番新。\n虽无毫髦私于己，岂有涓埃及得人。",
        "dynasty": "宋",
        "collection_info": null
    },
    {
        "title": "平塘三首次子辉韵  其一",
        "author": "陶梦桂",
        "content": "归来荒却旧田园，手自诛锄又一番。\n江上清风终耐久，依然和月到柴门。",
        "dynasty": "宋",
        "collection_info": null
    },
    {
        "title": "平塘三首次子辉韵  其二",
        "author": "陶梦桂",
        "content": "秋水清明镜不如，含羞照影独红蕖。\n莫因风冷嫌衣破，容我傍边看戏鱼。",
        "dynasty": "宋",
        "collection_info": null
    },
    {
        "title": "平塘三首次子辉韵  其三",
        "author": "陶梦桂",
        "content": "平筑三塘共一园，箇中宜着老癯仙。\n随缘妆点非难事，粗果闲花不值钱。",
        "dynasty": "宋",
        "collection_info": null
    },
    {
        "title": "赠神眼相士",
        "author": "陶梦桂",
        "content": "边檄烟尘日涨天，天教老病唤归田。\n从君试问平塘水，更照衰容得几年。",
        "dynasty": "宋",
        "collection_info": null
    },
    {
        "title": "重次龚子辉平塘韵三首  其一",
        "author": "陶梦桂",
        "content": "梦觉归来涉旧园，共寻幽事有梅仙。\n乍穿绿竹教成径，莫踏苍苔破却钱。",
        "dynasty": "宋",
        "collection_info": null
    },
    {
        "title": "重次龚子辉平塘韵三首  其二",
        "author": "陶梦桂",
        "content": "白髮多时精力少，绿樽疎后简编亲。\n本无世上荣华分，莫作山间懒惰人。",
        "dynasty": "宋",
        "collection_info": null
    },
    {
        "title": "重次龚子辉平塘韵三首  其三",
        "author": "陶梦桂",
        "content": "家园指拟似淇园，惜笋兼存上下番。\n若与此君情分薄，应无风月到吾门。",
        "dynasty": "宋",
        "collection_info": null
    },
    {
        "title": "重九与坚大师登坟庵新阁因忆癸巳岁此日同在益昌道中行役之劳遂成一绝",
        "author": "陶梦桂",
        "content": "茱萸笑把登高阁，菊蕊纔堪荐一觞。\n却忆当年关表路，无花无酒更凄凉。",
        "dynasty": "宋",
        "collection_info": null
    },
    {
        "title": "舟次卷雪楼四首  其一",
        "author": "陶梦桂",
        "content": "簿书期会不相关，老眼如何不得闲。\n景物无端故勾引，淮山尽处又庐山。",
        "dynasty": "宋",
        "collection_info": null
    },
    {
        "title": "舟次卷雪楼四首  其二",
        "author": "陶梦桂",
        "content": "踏遍三边过剑关，故山风月几年闲。\n如今着我中间住，风月无缘独占山。",
        "dynasty": "宋",
        "collection_info": null
    },
    {
        "title": "舟次卷雪楼四首  其三",
        "author": "陶梦桂",
        "content": "生怕老来先告老，却于闲处不禁闲。\n不将黄卷遮双眼，便捲朱帘看远山。",
        "dynasty": "宋",
        "collection_info": null
    },
    {
        "title": "舟次卷雪楼四首  其四",
        "author": "陶梦桂",
        "content": "虎豹从渠守九关，不求进步只求闲。\n归装幸有新诗在，一字千金尽买山。",
        "dynasty": "宋",
        "collection_info": null
    },
    {
        "title": "怀帅书黄先生余时次万安先生开阁九江檄莫底",
        "author": "陶梦桂",
        "content": "碧落班中出镇时，红莲幕裏我栖迟。\n四年两地无消息，好倩西风为寄诗。",
        "dynasty": "宋",
        "collection_info": null
    },
    {
        "title": "书事",
        "author": "陶梦桂",
        "content": "有书有史聊遮眼，半瓦半茅还是家。\n莫道幽人无受用，铜瓶徧插木犀花。",
        "dynasty": "宋",
        "collection_info": null
    },
    {
        "title": "谩兴",
        "author": "陶梦桂",
        "content": "图书丛裏清癯老，山水光中潇洒家。\n除却栽花栽竹外，更将何事作生涯。",
        "dynasty": "宋",
        "collection_info": null
    },
    {
        "title": "同子辉月下观梅二首  其一",
        "author": "陶梦桂",
        "content": "风声不作寒无力，云翳纔收月有华。\n清兴牵人眠不得，开门共看古梅花。",
        "dynasty": "宋",
        "collection_info": null
    },
    {
        "title": "同子辉月下观梅二首  其二",
        "author": "陶梦桂",
        "content": "白髮从来羞月色，弊衣那更带霜华。\n三生结习依然在，贪看寒梅几树花。",
        "dynasty": "宋",
        "collection_info": null
    },
    {
        "title": "次友人韵",
        "author": "陶梦桂",
        "content": "绿竹漫山元积玉，青苔满地又流钱。\n箇般也怕难消受，日炷炉熏答上天。",
        "dynasty": "宋",
        "collection_info": null
    },
    {
        "title": "赠眼科舒医士",
        "author": "陶梦桂",
        "content": "此老年来医有灵，病眸纔洗便增明。\n教侬还尽读书债，头白依然对短檠。",
        "dynasty": "宋",
        "collection_info": null
    },
    {
        "title": "老梅",
        "author": "陶梦桂",
        "content": "早年锄月手亲栽，看到成阴结子来。\n二十余年如一梦，归来五度见花开。",
        "dynasty": "宋",
        "collection_info": null
    },
    {
        "title": "稚梅",
        "author": "陶梦桂",
        "content": "更好轩中几报春，幽人去后化为薪。\n向来花在孙枝上，一笑相看似故人。",
        "dynasty": "宋",
        "collection_info": null
    },
    {
        "title": "桑",
        "author": "陶梦桂",
        "content": "密叶柔条绿更腴，几年培植费工夫。\n牡丹剩费医治力，曾有丝毫利益无。",
        "dynasty": "宋",
        "collection_info": null
    },
    {
        "title": "柘",
        "author": "陶梦桂",
        "content": "老矣能消几许衣，一株休论几钩丝。\n垂杨舞彻鶑歌歇，且看东风舞柘枝。",
        "dynasty": "宋",
        "collection_info": null
    },
    {
        "title": "金灯花",
        "author": "陶梦桂",
        "content": "紫磨真金百炼成，花神妆点似灯明。\n胆瓶盛取当书案，白首韩公对短檠。",
        "dynasty": "宋",
        "collection_info": null
    },
    {
        "title": "古樟",
        "author": "陶梦桂",
        "content": "抱合材堪任栋梁，斧斤相引到明堂。\n何如生近幽人屋，岁晚相看各老苍。",
        "dynasty": "宋",
        "collection_info": null
    },
    {
        "title": "种梅",
        "author": "陶梦桂",
        "content": "矮窗元向竹边开，竹已森然只欠梅。\n新种一株花尚少，暗香早逐细风来。",
        "dynasty": "宋",
        "collection_info": null
    },
    {
        "title": "小桃源",
        "author": "陶梦桂",
        "content": "干坤无处着臞仙，乞与桃源小洞天。\n不用穷源防失路，桃花尽处便回船。",
        "dynasty": "宋",
        "collection_info": null
    },
    {
        "title": "桃",
        "author": "陶梦桂",
        "content": "谁从王母觅来栽，等得花开结子来。\n我种数株能几久，有花如锦子如杯。",
        "dynasty": "宋",
        "collection_info": null
    },
    {
        "title": "李",
        "author": "陶梦桂",
        "content": "仙李栽培旧满门，归来仅有一株存。\n年年碧实和烟摘，老子未尝先乞孙。",
        "dynasty": "宋",
        "collection_info": null
    },
    {
        "title": "双枫",
        "author": "陶梦桂",
        "content": "山缘何事也穷空，百里冈峦化作童。\n莫道吾庐无认处，行人远远见双枫。",
        "dynasty": "宋",
        "collection_info": null
    },
    {
        "title": "梧桐",
        "author": "陶梦桂",
        "content": "妆点山居要碧梧，向来培植费工夫。\n一株随风成仙去，留得孙枝乞凤雏。",
        "dynasty": "宋",
        "collection_info": null
    },
    {
        "title": "孤松",
        "author": "陶梦桂",
        "content": "傲睨风霜老更臞，旁边着我未为孤。\n向来元亮盘桓后，试问曾逢我辈无。",
        "dynasty": "宋",
        "collection_info": null
    },
    {
        "title": "苦竹",
        "author": "陶梦桂",
        "content": "住近幽人善卜隣，少陵诗句岂虚文。\n平生清苦过于我，祇合呼为苦节君。",
        "dynasty": "宋",
        "collection_info": null
    },
    {
        "title": "山矾",
        "author": "陶梦桂",
        "content": "香远花繁叶耐冬，人人道与木犀同。\n一般赛得木犀过，能为人间报岁丰。",
        "dynasty": "宋",
        "collection_info": null
    },
    {
        "title": "拒霜",
        "author": "陶梦桂",
        "content": "消磨水上芙蓉了，岸上难兄正木彊。\n遭际东坡一题品，后来祇合字宜霜。",
        "dynasty": "宋",
        "collection_info": null
    },
    {
        "title": "挽故知容州朝请陶公  其一",
        "author": "丁师正",
        "content": "游宦天西北，心随造物游。\n春风郧子国，明月岳阳楼。\n政出黔黎喜，名高夷狄愁。\n案巡边万里，风雪破貂裘。",
        "dynasty": "宋",
        "collection_info": null
    },
    {
        "title": "挽故知容州朝请陶公  其二",
        "author": "丁师正",
        "content": "嚼得菜根断，诗寒骨更臞。\n爱民心雪白，报国鬓霜枯。\n仕久衣长破，归来屋亦无。\n全家寄僧舍，冰冻折吟鬚。",
        "dynasty": "宋",
        "collection_info": null
    },
    {
        "title": "挽故知容州朝请陶公  其三",
        "author": "丁师正",
        "content": "万影奔朝市，归山见一人。\n青云莫相附，白雪不生尘。\n暖日眠松石，凉风岸葛巾。\n依然旧原宪，猿鹤伴清贫。",
        "dynasty": "宋",
        "collection_info": null
    },
    {
        "title": "挽故知容州朝请陶公  其四",
        "author": "丁师正",
        "content": "苦硬黄花节，霜枝香更清。\n干坤一庞老，今古两渊明。\n白玉难重见，孤冰不復清。\n梦中期会面，雪涕话平生。",
        "dynasty": "宋",
        "collection_info": null
    },
    {
        "title": "挽故知容州朝请陶公  其五",
        "author": "丁师正",
        "content": "揖坐楼头夜，酒杯生菜盘。\n交情三月暮，细雨一灯寒。\n谈笑响如在，赓酬墨未干。\n死生千古别，西日照阑干。",
        "dynasty": "宋",
        "collection_info": null
    },
    {
        "title": "饮故祭酒黄公园林",
        "author": "江安止",
        "content": "记曾飞矢集蛮毡，一着鞭争万骑先。\n邑篆媿分炎瘴地，朝衣犹惹御炉烟。\n莲塘小饮香随艇，月榭高吟水压天。\n此日隔花参簿尉，乌纱同乐太平年。",
        "dynasty": "宋",
        "collection_info": null
    },
    {
        "title": "次唐彦猷顾亭林韵",
        "author": "张尧干",
        "content": "兰若王家像，相望博陆居。\n衣冠尘易暗，箫鼓祭全疎。\n草色侵花径，潮声过夕墟。\n遗风犹可想，吊古一觞余。",
        "dynasty": "宋",
        "collection_info": null
    },
    {
        "title": "句",
        "author": "高横槎",
        "content": "宦情薄于水，吟鬓早为霜。",
        "dynasty": "宋",
        "collection_info": null
    },
    {
        "title": "闲咏",
        "author": "龚炳",
        "content": "年踰八袠雪蒙头，时对亲朋话旧游。\n万事无心闲日月，一杯有味小公侯。\n痴儿粗尔逃讥议，家训从来戒刻掊。\n世道渐艰宜勇退，为吾及早理松楸。",
        "dynasty": "宋",
        "collection_info": null
    },
    {
        "title": "服椒法歌",
        "author": "陈晔",
        "content": "青城山老人，服椒得妙诀。\n年过九十余，貌不类期耋。\n再拜而请之，忻然为我说。\n蜀椒贰斤凈，解盐六两洁。\n糁盐慢火煮，煮透滚菊末。\n初服十五圆，早晚不可辍。\n每月渐渐增，累之至二百。\n盐酒或盐汤，任君意所歠。\n服及半年间，胸膈微觉塞。\n每日退十圆，还至十五粒。\n俟其无碍时，数復如前日。\n常令气熏蒸，否则前功失。\n饮食蔬果等，并无所忌节。\n一年效即见，容颜顿悦泽。\n目明而耳聪，鬚乌而髮黑。\n补肾轻腰身，固气益精血。\n椒温盐亦温，菊性去烦热。\n四旬方可服，服之幸毋忽。\n逮至数十年，功与造化埒。\n耐老更延年，不知几岁月。\n嗜慾若能忘，其效尤卓绝。\n我欲世人安，作歌故怛切。",
        "dynasty": "宋",
        "collection_info": null
    },
    {
        "title": "毛希元隠居庐山卧龙瀑",
        "author": "叶述",
        "content": "毛子駡吴曦，蜀山渺孤愤。\n五老急扣聘，延留如大宾。\n龙分自眠地，蕙帐饶珠蠙。\n岩花开恨晚，谷鸟鸣先春。\n弔古一沉思，千载多逸民。\n登高一长望，万里皆积云。\n子勇书印历，忧愤着弥纶。\n曷不草露布，从容静风尘。\n低头汲涧曲，煮豆萁为薪。\n沮溺士之耻，昔贤终贱贫。",
        "dynasty": "宋",
        "collection_info": null
    },
    {
        "title": "征夫",
        "author": "喻汝楫",
        "content": "白骨茫茫散不收，朔风吹雪度瓜州。\n残阳欲落未落处，照尽行人今古愁。",
        "dynasty": "宋",
        "collection_info": null
    },
    {
        "title": "题赵千里夜潮图",
        "author": "名山樵子",
        "content": "八月钱塘江上水，风静浪平清澈底。\n夜半潮声带月来，沙头眠雁还惊起。\n何人一幅鹅溪绢，画出长江千万里。\n莫道波声静不闻，请君默坐聊倾耳。",
        "dynasty": "宋",
        "collection_info": null
    },
    {
        "title": "宿横山祷雨",
        "author": "林棐",
        "content": "寸心忧国愿年丰，晓挈枫香入翠峰。\n幸有一坛瞻斗象，岂无尺水起渊龙。\n松风不住雨声碎，岚雾常随云气浓。\n愿觅天瓢一滴水，三符需梦慰三农。",
        "dynasty": "宋",
        "collection_info": null
    },
    {
        "title": "泛剡",
        "author": "林棐",
        "content": "水阔无风似有风，芦花摇落橹声中。\n鸥无一点惊猜意，认作当时载雪翁。",
        "dynasty": "宋",
        "collection_info": null
    },
    {
        "title": "游武夷作  其一",
        "author": "陈韡",
        "content": "阆风元不隔扃扉，桑柘松筠匼匝围。\n溪贯一原藏曲折，山罗万象欲腾飞。\n仙坛起雾成丹竈，玉女披霞作綵衣。\n寂寂幔亭天籁息，笙箫疑向夜深归。",
        "dynasty": "宋",
        "collection_info": null
    },
    {
        "title": "游武夷作  其二",
        "author": "陈韡",
        "content": "来为羣元扣右扉，香生琼宇碧油围。\n前驺所过风俱静，幽鸟不惊云与飞。\n清啸一山旋暮角，和蒸九曲未秋衣。\n胜游英槩真奇遇，卷入豪端放棹归。",
        "dynasty": "宋",
        "collection_info": null
    },
    {
        "title": "武夷筑精舍",
        "author": "陈韡",
        "content": "浮世何尝有定居，惬情便可着茅庐。\n久知名利为缰锁，爱此溪山似画图。\n种菊疎篱慕陶令，栽梅浅水学林逋。\n只须此地延风月，休问君王乞鑑湖。",
        "dynasty": "宋",
        "collection_info": null
    },
    {
        "title": "初夏郊行",
        "author": "陈韡",
        "content": "羽檄暂稀槐昼永，出郊远眺得神清。\n田间野水纵横注，林外娇鶑自在鸣。\n为羡僧闲逢寺饮，要知民乐遶村行。\n逢迎尚有山花在，见识闻香不识名。",
        "dynasty": "宋",
        "collection_info": null
    },
    {
        "title": "句",
        "author": "陈韡",
        "content": "寄语园丁勤刬草，有时病叟出看花。",
        "dynasty": "宋",
        "collection_info": null
    },
    {
        "title": "挽德润",
        "author": "方审权",
        "content": "力挽端平疏，追还元佑风。\n祇今名未正，自古直难容。\n去国身如叶，忧时鬓易蓬。\n转输烦计使，镇抚仗元戎。\n化寓文章内，人游礼乐中。\n五年怀赤子，一念契苍穹。\n宠仅优奎阁，言犹简帝聪。\n顿忘前席召，虚抱死疆衷。\n预决同师鲁，先知即了翁。\n至诚存素履，定力见临终。\n族党哲人逝，朝家善类空。\n我为天下哭，非但哭吾崇。",
        "dynasty": "宋",
        "collection_info": null
    },
    {
        "title": "题秀江亭",
        "author": "李宗勉",
        "content": "经行塔下几春秋，每叹无缘到上头。\n今日登临方觉险，不如归去卧林丘。",
        "dynasty": "宋",
        "collection_info": null
    },
    {
        "title": "句",
        "author": "林自知",
        "content": "公来无琴鹤，公去有芒鞋。",
        "dynasty": "宋",
        "collection_info": null
    },
    {
        "title": "夜泊浯溪  其一",
        "author": "董鸿道",
        "content": "舣舟和月上𢈪亭，风露凄寒酒易醒。\n谁为漫郎写幽思，度香桥下水泠泠。",
        "dynasty": "宋",
        "collection_info": null
    },
    {
        "title": "夜泊浯溪  其二",
        "author": "董鸿道",
        "content": "二十年前八桂回，摩挲苍藓读碑来。\n如今再自浯溪过，折得梅花伴酒杯。",
        "dynasty": "宋",
        "collection_info": null
    },
    {
        "title": "答友人二首  其一",
        "author": "戴仔",
        "content": "着书非为进，岁久漫成编。\n道遇言非赘，身幽志自坚。\n种瓜新学圃，艺稻晚知田。\n吾事未多阙，衣裾莫浪褰。",
        "dynasty": "宋",
        "collection_info": null
    },
    {
        "title": "答友人二首  其二",
        "author": "戴仔",
        "content": "说经蠡测海，且欲付家藏。\n难为越言雪，徒令鬓似霜。\n荷君心见许，顾我道非长。\n若肯嫔王内，当为时世装。",
        "dynasty": "宋",
        "collection_info": null
    },
    {
        "title": "偶成",
        "author": "戴仔",
        "content": "尚想夷与齐，求仁无怨啧。\n谁传采薇音，荒哉太史笔。",
        "dynasty": "宋",
        "collection_info": null
    },
    {
        "title": "白水山",
        "author": "王栐",
        "content": "高空重素练，界断碧山纹。\n雪浪衝天下，风涛带雾分。\n乌尖峰顶水，馿迹岭头云。\n几欲乘槎访，星河没夕曛。",
        "dynasty": "宋",
        "collection_info": null
    },
    {
        "title": "及第谢恩",
        "author": "吴必达",
        "content": "圣朝更化广蒐贤，丹陛遥瞻穆穆天。\n历数万年垂统正，精微一理得心传。\n输忠敢罄刘蕡胆，擢第应同李合肩。\n四海尚期王德洽，小臣稽首颂周篇。",
        "dynasty": "宋",
        "collection_info": null
    },
    {
        "title": "句",
        "author": "郑思忱",
        "content": "读罢西铭日未斜。",
        "dynasty": "宋",
        "collection_info": null
    },
    {
        "title": "炼丹观",
        "author": "黄甲",
        "content": "天地为炉变化间，丹砂点石石成丹。\n丹成遗竈空陈迹，留与高人图画看。",
        "dynasty": "宋",
        "collection_info": null
    },
    {
        "title": "石城峰",
        "author": "黄甲",
        "content": "岧峨第二石城峰，雉堞天然不费工。\n妙典飞昇何处是，城头咫尺紫霞宫。",
        "dynasty": "宋",
        "collection_info": null
    },
    {
        "title": "桂林峰",
        "author": "黄甲",
        "content": "第八峰高是桂林，安期曾度马明生。\n箇中自有通仙路，拂袖天香影裏行。",
        "dynasty": "宋",
        "collection_info": null
    },
    {
        "title": "第七渡",
        "author": "黄甲",
        "content": "仙源七渡更流长，鹅管瓶头滴乳香。\n触处岩前如雨泻，举瓢挹处讶天浆。",
        "dynasty": "宋",
        "collection_info": null
    },
    {
        "title": "第八渡",
        "author": "黄甲",
        "content": "八渡凉生五月秋，琼花六出似浮沤。\n掬来睥睨真如雪，不觉轻寒动玉楼。",
        "dynasty": "宋",
        "collection_info": null
    },
    {
        "title": "永福寺",
        "author": "黄甲",
        "content": "永福丛林古道场，烟霞深处白云堂。\n木鱼堂下常虚设，击动龙王无处藏。",
        "dynasty": "宋",
        "collection_info": null
    },
    {
        "title": "鲁女观",
        "author": "黄甲",
        "content": "见说当年鲁女冠，长年向此饵金丹。\n一朝羽化无人识，野鹤孤猿绕紫坛。",
        "dynasty": "宋",
        "collection_info": null
    },
    {
        "title": "玉管岩",
        "author": "黄甲",
        "content": "桥山往日葬衣冠，玉管深藏在此山。\n料得当时十二牧，也随龙驾到其间。",
        "dynasty": "宋",
        "collection_info": null
    },
    {
        "title": "月帔岩",
        "author": "黄甲",
        "content": "仙翁骑鹤上青冥，月帔空留松桂林。\n遮断世尘无点污，横拖一抹翠烟深。",
        "dynasty": "宋",
        "collection_info": null
    },
    {
        "title": "羊权山",
        "author": "黄甲",
        "content": "闻道仙人萼绿华，曾来此地访仙家。\n青衣数十随行处，环佩纷纷香雾车。",
        "dynasty": "宋",
        "collection_info": null
    },
    {
        "title": "白孩儿莲",
        "author": "黄甲",
        "content": "玉质冰姿出淤泥，花间朶朶簇孩儿。\n不因洁白身清凈，安得灵根孕九疑。",
        "dynasty": "宋",
        "collection_info": null
    },
    {
        "title": "龙鬚草",
        "author": "黄甲",
        "content": "龙卧寒潭漾碧虚，风云变化只须臾。\n奋髯骧首无人问，错认岩头草似鬚。",
        "dynasty": "宋",
        "collection_info": null
    },
    {
        "title": "题赵千里夜潮图",
        "author": "周假庵",
        "content": "烟苍苍，江茫茫，明月夜挂天中央。\n奔潮不尽当日恨，金波怒，捲虬龙。\n长浦口，秋飞扬，鸥雁不眠声周章。\n风高沙涨望难到，羽翰但逐潮低昂。\n窗间帘炷香，开卷有素商。\n何须八月上钱唐，对此秋涛生锦囊。",
        "dynasty": "宋",
        "collection_info": null
    },
    {
        "title": "赠胡季昭",
        "author": "叶梦得",
        "content": "澹庵久死瘴江滨，依旧归来侍禁宸。\n浩叹宗孙长去国，从知志士不谋身。\n皇天若假令多算，圣代终无弃□□。\n我时阅报痛生哀，洒泪南詹吊象台。\n今日方知公有子，皇天佑善世生才。",
        "dynasty": "宋",
        "collection_info": null
    },
    {
        "title": "鹅湖山",
        "author": "叶梦得",
        "content": "鹅王牧群鹅，浊世肯下游。\n积水近天阙，有时戏沉浮。\n老禅天人师，领略倾九州。\n初开选佛场，坐断诸峰头。\n当时江东西，海纳吞众流。\n岁晚徙山麓，华堂跨龙楼。\n至今韦公碑，照耀苍崖幽。\n陈迹记往昔，登临纵冥搜。\n重来岁月疾，俯仰五十秋。\n抚事一太息，何从问马牛。\n惟余拱把木，百尺环道周。\n成坏各有时，干戈今少休。\n空怀三宿恋，为汝半日留。\n钟声远送客，雾雨昏林丘。",
        "dynasty": "宋",
        "collection_info": null
    },
    {
        "title": "石井",
        "author": "叶梦得",
        "content": "神龙傲幽蛰，睡美得所安。\n宇宙岂不广，敛收寄深蟠。\n不知九地藏，何似海滨宽。\n谩作无底窦，言依小巑岏。\n微流出绀地，碧玉储清寒。\n乱木共苍翠，佛宫荫檀栾。\n宁怀帝者家，未暇排云端。\n油云有时去，雾雨森蒙漫。\n聊从老农戏，旱魃不可干。\n客行度嵌岩，尘土疲跨鞍。\n愿借壁间瓢，一饮凉肺肝。",
        "dynasty": "宋",
        "collection_info": null
    },
    {
        "title": "游洞霄",
        "author": "薛泳",
        "content": "群山皆玉立，中有一峰危。\n天近秋云薄，松深夜月迟。\n洞因寻药入，席为听泉移。\n此趣无人会，临风酒一巵。",
        "dynasty": "宋",
        "collection_info": null
    },
    {
        "title": "句  其一",
        "author": "薛泳",
        "content": "柳断桥方出，烟深寺欲浮。",
        "dynasty": "宋",
        "collection_info": null
    },
    {
        "title": "句  其二",
        "author": "薛泳",
        "content": "归心如病叶，一片落江城。",
        "dynasty": "宋",
        "collection_info": null
    },
    {
        "title": "寄薛泳",
        "author": "杜北山",
        "content": "长安君别后，动即是相思。\n料想还家日，胜如为客时。\n江寒惊梦断，路远得书迟。\n几度空凝望，春风又柳丝。",
        "dynasty": "宋",
        "collection_info": null
    },
    {
        "title": "寄吴梦鹤",
        "author": "杜北山",
        "content": "怜君如泛梗，漂泊竟何之。\n经岁无来信，还家是几时。\n秋高鸿过少，地冷菊开迟。\n屡夕寒灯下，秋吟只自知。",
        "dynasty": "宋",
        "collection_info": null
    },
    {
        "title": "元日",
        "author": "赵淦夫",
        "content": "凤历首春王，三元启运昌。\n衣冠充闾里，云物动笙簧。\n共舞椒花醉，真成机械忙。\n人生当此日，何必古羲皇。",
        "dynasty": "宋",
        "collection_info": null
    },
    {
        "title": "祷正一真君",
        "author": "夏元鼎",
        "content": "未登龙虎榜，且登龙虎山。\n一见三清易，三年一第难。\n剑埋光射斗，鸡鸣晓度关。\n干坤谁整顿，拟伴赤松閒。",
        "dynasty": "宋",
        "collection_info": null
    },
    {
        "title": "题壁二首  其一",
        "author": "夏元鼎",
        "content": "世学金丹乱似麻，谩将心肾向人夸。\n眼前有药无人识，火裏栽莲长道芽。",
        "dynasty": "宋",
        "collection_info": null
    },
    {
        "title": "题壁二首  其二",
        "author": "夏元鼎",
        "content": "崆峒访道屈尊乎，万卷丹书看转愚。\n着破铁鞋无觅处，得师全不费功夫。",
        "dynasty": "宋",
        "collection_info": null
    },
    {
        "title": "黄鹤楼",
        "author": "游似",
        "content": "长江巨浪拍天浮，城郭相望万景收。\n汉水北吞云梦入，蜀江西带洞庭流。\n角声交送千家月，帆影中分两岸秋。\n黄鹤楼高人不见，却随鹦鹉过汀洲。",
        "dynasty": "宋",
        "collection_info": null
    },
    {
        "title": "登云岩塔二绝  其一",
        "author": "方万里",
        "content": "湖迥山明玉宇澄，浮图绝顶快高登。\n天风吹我今宵梦，多在瑶台十二层。",
        "dynasty": "宋",
        "collection_info": null
    },
    {
        "title": "登云岩塔二绝  其二",
        "author": "方万里",
        "content": "窣堵崔嵬置曲栏，不知身在碧云端。\n墨题便是慈恩约，只尺联镳上广寒。",
        "dynasty": "宋",
        "collection_info": null
    },
    {
        "title": "齐云庵",
        "author": "文洪源",
        "content": "齐云山特立，古剎悬危壁。\n翠竹舞柔风，高峰耸红日。\n龙井冽生寒，冰房清澈骨。\n半空神气怡，恍入羣仙窟。\n仰盼天河明，俯濯龙潭碧。\n白云任去留，好鸟时栖息。\n一笑尘世空，此乐復何极。",
        "dynasty": "宋",
        "collection_info": null
    },
    {
        "title": "雁湖",
        "author": "史公亮",
        "content": "梅艷凌霜带雪余，露华洗尽玉生肤。\n东方千骑催人去，聊折春风寄雁湖。",
        "dynasty": "宋",
        "collection_info": null
    },
    {
        "title": "贺人生女",
        "author": "王大烈",
        "content": "祥光子夜都明彻，婷婷仙子来仙阙。\n精神玉雪比不如，犹带蓬莱秋夜月。\n郎罢今晨莫世情，那知便不显门庭。\n我来只诵香山句，不重生男重生女。",
        "dynasty": "宋",
        "collection_info": null
    },
    {
        "title": "贺生子索杯",
        "author": "王大烈",
        "content": "小童门外走双壶，知是君家毓掌珠。\n前语果然符老蚌，这番不可学干乌。\n且将诗句为君问，还有婆杯惠我无。\n莫怪明朝东阁地，要教泥醉索人扶。",
        "dynasty": "宋",
        "collection_info": null
    },
    {
        "title": "绝句",
        "author": "王大烈",
        "content": "弧矢重悬旧礼仪，郎君又产玉麟儿。\n便烦着眼从头看，的似徐卿二子奇。",
        "dynasty": "宋",
        "collection_info": null
    },
    {
        "title": "律诗",
        "author": "王大烈",
        "content": "纔入新秋节，君家又得珠。\n石麟天上种，丹凤穴中雏。\n喜羡徐卿有，休夸伯道无。\n他年双折桂，携手上云衢。",
        "dynasty": "宋",
        "collection_info": null
    },
    {
        "title": "自庆生次子",
        "author": "王大烈",
        "content": "屈指春归三月余，葱葱佳气应充闾。\n人言再入长庚梦，我喜新添万卷书。\n栗爱从渠自年少，兰芬看尔长庭除。\n吾家积善由来久，当继公侯衮衮余。",
        "dynasty": "宋",
        "collection_info": null
    },
    {
        "title": "贺人双生",
        "author": "王大烈",
        "content": "白石山川贵可知，公侯衮衮应斯时。\n蓝田美玉双呈瑞，沧海明珠两朶奇。\n从此一门成薛凤，如今三子胜徐麒。\n东君更有灵椿寿，看取他年折桂枝。",
        "dynasty": "宋",
        "collection_info": null
    },
    {
        "title": "贺生次子",
        "author": "王大烈",
        "content": "昔也惟珍一角麟，如今双璧更惊人。\n今朝苏子晋朝陆，许事从初又一新。",
        "dynasty": "宋",
        "collection_info": null
    },
    {
        "title": "王氏螟罗氏子",
        "author": "王大烈",
        "content": "庚星一点光无涯，日来飞入江东家。\n江东江左旧声气，叔氏得之真差事。\n归来瑞光凌九虚，叔氏喜亦盈眉鬚。\n家人惊起偏物色，袖中却得真英物。\n螟蛉须信逢蜾蠃，莫惜丁宁长类我。\n他年解有速肖时，会振风流旧江左。",
        "dynasty": "宋",
        "collection_info": null
    },
    {
        "title": "贺人生子  其一",
        "author": "王大烈",
        "content": "蚌胎未老出明珠，或表高门庆有余。\n我病阻为汤餠客，人言的是凤凰雏。\n硗硗头角奇男子，衮衮公侯大丈夫。\n寄语王浑防跨竈，阿戎清赏只须臾。",
        "dynasty": "宋",
        "collection_info": null
    },
    {
        "title": "贺人生子  其二",
        "author": "王大烈",
        "content": "尽道生来骨相奇，若非凤种必麟儿。\n几年仙李蟠根固，一颗蟠桃结子迟。\n岐嶷两全真鲜克，之无二字已先知。\n徐卿衣钵今传取，衮衮公侯看异时。",
        "dynasty": "宋",
        "collection_info": null
    },
    {
        "title": "自赞",
        "author": "叶元素",
        "content": "心事茫然两鬓斑，十年空走利名关。\n算来只合苔矶坐，钓不得鱼犹得閒。",
        "dynasty": "宋",
        "collection_info": null
    },
    {
        "title": "绝句",
        "author": "叶元素",
        "content": "家住夕阳江上村，一湾流水护柴门。\n种来松树高于屋，借与春禽养子孙。",
        "dynasty": "宋",
        "collection_info": null
    },
    {
        "title": "渔家杂兴",
        "author": "叶元素",
        "content": "鸣榔声裏过吴松，月似银槃贴水中。\n网得锦鳞鱼数尾，岂无一尾是蛟龙。",
        "dynasty": "宋",
        "collection_info": null
    },
    {
        "title": "留宿山家",
        "author": "叶元素",
        "content": "山翁留我宿，行倦看羣捷。\n黄□满山落，白猿终夜啼。\n枕边千里梦，窗外一声鸡。\n明日登程去，何村日又西。",
        "dynasty": "宋",
        "collection_info": null
    },
    {
        "title": "山寺",
        "author": "叶元素",
        "content": "一树桃花一半空，不堪狼籍梵王宫。\n山僧手把青鸾尾，背却东风扫落红。",
        "dynasty": "宋",
        "collection_info": null
    },
    {
        "title": "送友人从军",
        "author": "叶元素",
        "content": "斗酒不为薄，饯君千里行。\n时危见豪杰，年少易功名。\n旗影龙蛇动，甲光霜雪明。\n天山三箭定，不请羽林兵。",
        "dynasty": "宋",
        "collection_info": null
    },
    {
        "title": "次韵何安节抚机",
        "author": "丁木",
        "content": "送别邗江路，梅花作暮愁。\n关情何水部，回首古扬州。\n雁影明寒水，冰凘涩去舟。\n想应今夜宿，霜月满瓜洲。",
        "dynasty": "宋",
        "collection_info": null
    },
    {
        "title": "闻兄衜窜作诗寄之",
        "author": "张磻",
        "content": "飞旆翩然拂曙凉，都门饯送集冠裳。\n窜乡此去嗟予季，忠国古来留异方。\n贾谊谁云时不遇，郦生自谓我非狂。\n横江一网空朝市，何物充庖荐庙廊。",
        "dynasty": "宋",
        "collection_info": null
    },
    {
        "title": "采药径",
        "author": "朱元昇",
        "content": "黄精与钩吻，貌同性相反。\n寄诗径中人，采时高着眼。",
        "dynasty": "宋",
        "collection_info": null
    },
    {
        "title": "晓云峰",
        "author": "朱元昇",
        "content": "旱天无觅处，晓云此无数。\n只消一缕飞，亦可作甘露。",
        "dynasty": "宋",
        "collection_info": null
    },
    {
        "title": "月牖",
        "author": "朱元昇",
        "content": "谁将造化手，开此混沌窍。\n每夜吐月时，九州同一照。",
        "dynasty": "宋",
        "collection_info": null
    },
    {
        "title": "天马峰",
        "author": "朱元昇",
        "content": "塞上风尘高，处处寻天马。\n只在此山中，无人到图写。",
        "dynasty": "宋",
        "collection_info": null
    },
    {
        "title": "龙角岩",
        "author": "朱元昇",
        "content": "本是一顽石，偶如龙角象。\n至今渴仰人，便作风雷想。",
        "dynasty": "宋",
        "collection_info": null
    },
    {
        "title": "龙隠岩",
        "author": "朱元昇",
        "content": "岩根岚雾深，神龙隠其所。\n莫恃云霄近，容易兴云雨。",
        "dynasty": "宋",
        "collection_info": null
    },
    {
        "title": "天聪洞",
        "author": "朱元昇",
        "content": "云开岩玲珑，一窍入虚空。\n亦有闾阎事，何当叩上穹。",
        "dynasty": "宋",
        "collection_info": null
    },
    {
        "title": "应潮潭",
        "author": "朱元昇",
        "content": "羣山虽迭嶂，大海暗来通。\n气类倘相应，寸心千里同。",
        "dynasty": "宋",
        "collection_info": null
    },
    {
        "title": "挽蔡西山先生",
        "author": "李闳祖",
        "content": "有名天所靳，无位世仍挤。\n不得西山卧，还同濂水栖。\n元精抽秘钥，众妙贯圆机。\n友尽人间士，岿然季子题。",
        "dynasty": "宋",
        "collection_info": null
    },
    {
        "title": "华子冈",
        "author": "邹斌",
        "content": "风流晋人物，康乐性乐山。\n文选数十诗，大半皆林泉。\n未知当时士，多少肥遯贤。\n投书犯世网，何如康乐阡。\n小隠华子冈，世事成云烟。\n高风辋川期，师法甪里传。\n倘悟神仙诀，千载如眼前。",
        "dynasty": "宋",
        "collection_info": null
    },
    {
        "title": "万峰庵",
        "author": "黄登",
        "content": "上到山巅晓色分，眼看残月待朝昕。\n望迷四顾浑如海，立欲移时祇是云。\n隠隠楼台平地见，行行钟磬半天闻。\n举头顿觉青霄近，我欲乘风谒帝君。",
        "dynasty": "宋",
        "collection_info": null
    },
    {
        "title": "题三岩  其一",
        "author": "黄登",
        "content": "占断烟霞老一丘，玉岩阅历几春秋。\n削成四壁开三面，比似他山出一头。\n几欲登临寻胜概，偶然休沐得佳游。\n醉磨浓墨书岩石，恨不携琴更少留。",
        "dynasty": "宋",
        "collection_info": null
    },
    {
        "title": "题三岩  其二",
        "author": "黄登",
        "content": "飘然投绂卧云林，一片平生铁石心。\n不是遗文能动我，谁令弔古便沾襟。\n身同逝水几寒暑，名在空山无古今。\n仰止高风琴床下，还教三嘆薄朝簪。",
        "dynasty": "宋",
        "collection_info": null
    },
    {
        "title": "句",
        "author": "赵绛夫",
        "content": "取水观为政。",
        "dynasty": "宋",
        "collection_info": null
    },
    {
        "title": "跋山谷书范滂传帖",
        "author": "俞畴",
        "content": "貂珰羣雏擅天网，手驱名流入鈎党。\n屯云蔽日日光无，卯金神器春冰上。\n汝南节士居危邦，志刬萧艾扶兰芳。\n致君生不逮尧舜，死合夷齐俱首阳。\n千年兴坏真暮旦，殷鉴讵应如许远。\n安知后人哀后人，又起诸贤落南叹。\n宜州老子笔有神，蝉蜕颜扬端逼真。\n少模龙爪已名世，晚用鷄毛亦绝人。\n平生孟博吾尚友，时事骎骎建宁旧。\n胸蟠万卷老蛮乡，独感斯文聊运肘。\n老子书名横九州，一纸千金不当酬。\n此书岂但翰墨设，心事悢悢关百忧。\n人言老子味禅悦，疾恶视滂宁尔切。\n须知许国本精忠，不幸为滂甘伏节。\n九原莫作令人悲，遗墨败素皆吾师。\n从君乞取宜州字，要对崇宁党籍碑。",
        "dynasty": "宋",
        "collection_info": null
    },
    {
        "title": "君山浮远堂",
        "author": "王呈瑞",
        "content": "万室东南裏，炊烟落照黄。\n山腰围野阔，沙尾刺江长。\n好景终然远，浮云转已亡。\n几多如湛辈，今昔一凄凉。",
        "dynasty": "宋",
        "collection_info": null
    },
    {
        "title": "芙蓉峰",
        "author": "郑芝秀",
        "content": "芙蓉秀插最高峰，上有仙台近碧空。\n不惮攀萝登绝顶，俯看尘世一樊笼。",
        "dynasty": "宋",
        "collection_info": null
    },
    {
        "title": "鸱夷子皮赞",
        "author": "李华",
        "content": "龙蟠幽谷，非时则伏。\n蝉蜕高枝，饮露而飞。\n进如风行，退若云归。\n冥冥其几，赫赫其居。\n于越霸兴，强吴荡夷。\n功成不居，先生得之。",
        "dynasty": "宋",
        "collection_info": null
    },
    {
        "title": "戊寅入岭丁亥上元游碧落洞",
        "author": "李华",
        "content": "乳床奇诡鑑清涟，碧落真人古洞天。\n十载南游纔一到，不访重补到难篇。",
        "dynasty": "宋",
        "collection_info": null
    },
    {
        "title": "句",
        "author": "李华",
        "content": "后夜鬰孤台上月，更从何处照诗人。",
        "dynasty": "宋",
        "collection_info": null
    },
    {
        "title": "句",
        "author": "李知孝",
        "content": "秋雨梧桐皇子宅，春风杨柳相公桥。",
        "dynasty": "宋",
        "collection_info": null
    },
    {
        "title": "妙相寺清节轩",
        "author": "徐良弼",
        "content": "此君高节抗浮云，环寺幽亭分外清。\n凌厉雪霜真有守，招邀日月自多情。\n更无一点红尘到，但觉中襟爽气生。\n争似南墙相对处，萧萧流水遶除鸣。",
        "dynasty": "宋",
        "collection_info": null
    },
    {
        "title": "桃花洲",
        "author": "徐良弼",
        "content": "历骋禅扉到暮钟，苦无胜事可深穷。\n归来唤渡青溪上，唯有山桃满路红。",
        "dynasty": "宋",
        "collection_info": null
    },
    {
        "title": "秋霜阁",
        "author": "徐良弼",
        "content": "秋霜阁下水潺潺，一片清泉漱玉寒。\n试把尘襟来此濯，要看披腹吐琅玕。",
        "dynasty": "宋",
        "collection_info": null
    },
    {
        "title": "东峰亭",
        "author": "徐良弼",
        "content": "东峰亭上共徜徉，列嶂低衔夕照黄。\n酒兴未阑归骑促，一鸥轻泛白云乡。",
        "dynasty": "宋",
        "collection_info": null
    },
    {
        "title": "句",
        "author": "徐良弼",
        "content": "青春不再汝知乎。",
        "dynasty": "宋",
        "collection_info": null
    },
    {
        "title": "题张氏十咏图",
        "author": "陈振孙",
        "content": "平生闻说张三影，十咏谁知有乃翁。\n逢世昇平百年久，与龄耆艾一家同。\n名贤叙述文章好，胜事流传绘素工。\n遐想盛时生恨晚，恍如身在画图中。",
        "dynasty": "宋",
        "collection_info": null
    },
    {
        "title": "题浯溪",
        "author": "赵某",
        "content": "元颂颜书□□□，好风吹我过三吾。\n倚空□□烟云□，□古兴亡草木枯。\n读尽□□留□□，□□□□较锱铢。",
        "dynasty": "宋",
        "collection_info": null
    },
    {
        "title": "绝句",
        "author": "赵范",
        "content": "半窗图画梅花月，一枕波涛松树风。\n不是客愁眠不得，此山诗在此香中。",
        "dynasty": "宋",
        "collection_info": null
    },
    {
        "title": "梅花",
        "author": "郑会",
        "content": "江梅欲雪树槎牙，雪片飘零梅片斜。\n半有和风到窗纸，不知是雪是梅花。",
        "dynasty": "宋",
        "collection_info": null
    },
    {
        "title": "杨柳",
        "author": "郑会",
        "content": "忆别东湖两度春，西湖柳眼又新新。\n想因一样湖边柳，一样春风一样青。",
        "dynasty": "宋",
        "collection_info": null
    },
    {
        "title": "题邸间壁",
        "author": "郑会",
        "content": "酴釄香梦怯春寒，翠掩重帘燕子閒。\n敲断玉钗红烛冷，计程应说到常山。",
        "dynasty": "宋",
        "collection_info": null
    },
    {
        "title": "游金精山",
        "author": "郑会",
        "content": "春风栈阁晓云寒，中有潺潺一玉湾。\n白石寨盘青石磴，藓花犹带汉时斑。",
        "dynasty": "宋",
        "collection_info": null
    },
    {
        "title": "简颉监酒",
        "author": "郑会",
        "content": "小立西风翠袖垂，淡黄蛱蝶□高低。\n重门不锁秋香冷，何处人家有木犀。",
        "dynasty": "宋",
        "collection_info": null
    },
    {
        "title": "谢送酒",
        "author": "郑会",
        "content": "刺豹朝淋血，烹龙莫泣脂。\n分君新瓮盎，及我旧鸱夷。\n竹叶供浮蚁，春风入朶颐。\n扶衰拜嘉惠，时復一中之。",
        "dynasty": "宋",
        "collection_info": null
    },
    {
        "title": "怀宣州李司法",
        "author": "郑会",
        "content": "忆着宣城郡，能诗李法曹。\n秋今已过半，梦亦罕相遭。\n风叶乱无数，雨萤飞不高。\n独来窗下坐，灯影照离骚。",
        "dynasty": "宋",
        "collection_info": null
    },
    {
        "title": "寒夜怀郑泽民",
        "author": "郑会",
        "content": "布袍寒旋整，图事少曾谐。\n挈屋来游浙，修弓欲渡淮。\n家贫迟遣妹，母老苦为怀。\n深夜青灯坐，思君命亦乖。",
        "dynasty": "宋",
        "collection_info": null
    },
    {
        "title": "寄江西友人",
        "author": "郑会",
        "content": "浮云浄尽倚栏干，西望南楼未得还。\n怕有旧人相借问，为梅移屋近孤山。",
        "dynasty": "宋",
        "collection_info": null
    },
    {
        "title": "寄栖贤涣上人",
        "author": "郑会",
        "content": "栖贤桥下水流沙，开了菖蒲几度花。\n想得老师无别事，乱云晴日补袈裟。",
        "dynasty": "宋",
        "collection_info": null
    },
    {
        "title": "寄熊秋堂",
        "author": "郑会",
        "content": "醉踏青山忆旧游，两年流落古杭州。\n梦随云影忽东去，石上藓花无限秋。",
        "dynasty": "宋",
        "collection_info": null
    },
    {
        "title": "寄焦莹中在南康",
        "author": "郑会",
        "content": "冬青花落麦登秋，几度相思欲买舟。\n近日客来因问讯，又闻触热过池州。",
        "dynasty": "宋",
        "collection_info": null
    },
    {
        "title": "酬余判院",
        "author": "郑会",
        "content": "新篇如许好，欲和费沉思。\n相聚不为浅，能吟独未知。\n柳含春细细，梅待雪迟迟。\n重碧沽官酒，今当与说诗。",
        "dynasty": "宋",
        "collection_info": null
    },
    {
        "title": "答田耕叟",
        "author": "郑会",
        "content": "五字推敲苦，君来尉所思。\n眼虽如旧识，心即要相知。\n屋冷云归早，窗深月过迟。\n过从无百步，清话绻论语。",
        "dynasty": "宋",
        "collection_info": null
    },
    {
        "title": "闻黄叔敏双陆因寄",
        "author": "郑会",
        "content": "水晶帘动影傞傞，白玉棋盘金字窠。\n赢得阿谁花十八，日长深院笑声多。",
        "dynasty": "宋",
        "collection_info": null
    },
    {
        "title": "橘修乡事",
        "author": "郑会",
        "content": "压囊红溜滴真珠，配食江南赤鲤鱼。\n今日钱塘江上客，自怜吾亦爱吾庐。",
        "dynasty": "宋",
        "collection_info": null
    },
    {
        "title": "衢州道中",
        "author": "郑会",
        "content": "生色蔷薇插鬓斜，闲随女伴摘新茶。\n回头见客低头笑，却拾残花贴面花。",
        "dynasty": "宋",
        "collection_info": null
    },
    {
        "title": "宁都县道中",
        "author": "郑会",
        "content": "绿水桥头小钓车，数椽败屋柱槎牙。\n年年贼火无人住，风落棠梨几片花。",
        "dynasty": "宋",
        "collection_info": null
    },
    {
        "title": "瑞金县道中",
        "author": "郑会",
        "content": "野水深深小径斜，旧时闻是富人家。\n乱余田地浑无主，近有流移来种麻。",
        "dynasty": "宋",
        "collection_info": null
    },
    {
        "title": "九日奉新道中",
        "author": "郑会",
        "content": "嫩寒猎猎酒旗斜，古路西风欲暮鸦。\n何处飞来双蛱蝶，也知篱落有黄花。",
        "dynasty": "宋",
        "collection_info": null
    },
    {
        "title": "与国军道上",
        "author": "郑会",
        "content": "时节近清明，云官未放晴。\n落花春绪懒，飞絮客情轻。\n新上谁家冢，深林宿处程。\n相看一巵酒，为尔暂忘情。",
        "dynasty": "宋",
        "collection_info": null
    },
    {
        "title": "湖桥用朱申之韵",
        "author": "郑会",
        "content": "小倚湖桥数暝鸦，竹篱深闭阿谁家。\n爱渠一架酴醿白，甚欲敲门觅数花。",
        "dynasty": "宋",
        "collection_info": null
    },
    {
        "title": "富阳江岸",
        "author": "郑会",
        "content": "江行吾所爱，不敢厌长途。\n薄日生花影，轻风老麦鬚。\n晚潮人趁渡，春旆客寻酤。\n却望青山远，青山有鹧鸪。",
        "dynasty": "宋",
        "collection_info": null
    },
    {
        "title": "夏日吴园",
        "author": "郑会",
        "content": "斫藕敲瓜酒面凉，片云如墨不成章。\n东风忽遣雨西去，相对两乌行夕阳。",
        "dynasty": "宋",
        "collection_info": null
    },
    {
        "title": "黄叔敏许惠水栀子",
        "author": "郑会",
        "content": "八觚台子浄无尘，六尺屏风一欠伸。\n忽忆西家水栀子，多时愁杀读骚人。",
        "dynasty": "宋",
        "collection_info": null
    },
    {
        "title": "陈舍人送蒲萄",
        "author": "郑会",
        "content": "黑玉之柈白玉棱，龙须马乳剪寒藤。\n自怜有母今尘土，持到黄泉唤不譍。",
        "dynasty": "宋",
        "collection_info": null
    },
    {
        "title": "定斋",
        "author": "郑会",
        "content": "乱叶不停风衮衮，狂澜既倒浪滔滔。\n碧潭深处无人见，归尽浮云月正高。",
        "dynasty": "宋",
        "collection_info": null
    },
    {
        "title": "竹月亭",
        "author": "郑会",
        "content": "小栏干上夕阳红，古树根头雪未融。\n落尽梅花人易老，主张杨柳是春风。",
        "dynasty": "宋",
        "collection_info": null
    },
    {
        "title": "西湖客舍",
        "author": "郑会",
        "content": "数日秋风早，单衣补未圆。\n长贫身事缺，多病主人怜。\n卖药僧归寺，看山客借船。\n推窗正烟雨，坐看白鸥眠。",
        "dynasty": "宋",
        "collection_info": null
    },
    {
        "title": "分宁县斋",
        "author": "郑会",
        "content": "日高窗下枕书眠，带得吟情到梦边。\n过鸟触翻枝上雪，飞鸦惊破树头烟。\n百年世事聊供笑，千里乡心最可怜。\n亦有门前数竿竹，短琴横膝不须絃。",
        "dynasty": "宋",
        "collection_info": null
    },
    {
        "title": "南浦亭",
        "author": "郑会",
        "content": "山含落日暮光紫，鴈带冰雪归影单。\n柳岸一舟人不渡，芦花风战晚来寒。",
        "dynasty": "宋",
        "collection_info": null
    },
    {
        "title": "豫章客楼",
        "author": "郑会",
        "content": "荠菜花开雨未晴，章江烟柳正愁人。\n无钱可买东风醉，自写唐诗过一春。",
        "dynasty": "宋",
        "collection_info": null
    },
    {
        "title": "胡氏书房",
        "author": "郑会",
        "content": "腊尽山中不见梅，闭门高枕梦瑶台。\n午窗晴日蜂喧纸，忽有麻溪道士来。",
        "dynasty": "宋",
        "collection_info": null
    },
    {
        "title": "题岘坡书院",
        "author": "郑会",
        "content": "羊公碑字晋苔昏，中有襄人古泪痕。\n忆作风烟涨尘土，自今日月照干坤。\n维瓯有客伤前哲，以岘名坡续后昆。\n且莫掀窗看鳬白，为君王洗汉江浑。",
        "dynasty": "宋",
        "collection_info": null
    },
    {
        "title": "一室",
        "author": "郑会",
        "content": "坐眠惟一室，贫与病相依。\n风急夜沽酒，月明秋捣衣。\n异乡身是寄，久客事俱非。\n忽忽谁可语，满庭黄叶飞。",
        "dynasty": "宋",
        "collection_info": null
    },
    {
        "title": "吉州寓舍",
        "author": "郑会",
        "content": "处世例营营，好山长自青。\n鹊毛秋凈洁，鸽影夜竛竮。\n无客谈时事，听人讲佛经。\n虽然非所好，亦足尉飘零。",
        "dynasty": "宋",
        "collection_info": null
    },
    {
        "title": "斋中独坐",
        "author": "郑会",
        "content": "香杀柑花麝不如，晚窗重理读残书。\n饥乌只道无人在，偷觑盆池一个鱼。",
        "dynasty": "宋",
        "collection_info": null
    },
    {
        "title": "宝藏寺雨中",
        "author": "郑会",
        "content": "秋城雨气白纷纷，不见青山只见云。\n古寺半欹僧去尽，乱鸦飞上五王坟。",
        "dynasty": "宋",
        "collection_info": null
    },
    {
        "title": "刘寺",
        "author": "郑会",
        "content": "绍兴妃子寺，步步白云深。\n丛冢荒难认，寒泉清到今。\n山高松有子，石老树无心。\n寺主疎相见，如闻亦解吟。",
        "dynasty": "宋",
        "collection_info": null
    },
    {
        "title": "拟行行重行行",
        "author": "郑会",
        "content": "行行重行行，忆君行路难。\n十步九萦折，一峰千巑岏。\n空山叫猿猱，老石藏㺥虦。\n美人隔千里，西游何当还。\n鬓髮日已老，带眼日已宽。\n孤灯照残梦，雨滴芭蕉寒。\n所思不可见，悒悒清夜阑。",
        "dynasty": "宋",
        "collection_info": null
    },
    {
        "title": "续潘探花捣衣曲",
        "author": "郑会",
        "content": "白石砧，秋沉沉。\n家家捣衣灯下补，惟有妾家心最苦。\n妾初嫁来能几时，良人从军今不归。\n去时杨花未飞絮，欲着春衫裁白苎。\n秋来暑尽白苎寒，远征未必便可还。\n宫裘止是赐上将，良人犹在行伍间。\n捣衣捣衣寄将去，闻道分兵又西戍。\n茫茫莎草生寒尘，沙场不见愁杀人。\n堂前阿姑老，得君早归好。\n捣衣捣衣空断魂，因□上有双泪痕。\n边功未成君着力，妾身孤单君莫忆。",
        "dynasty": "宋",
        "collection_info": null
    },
    {
        "title": "天庆观寻裘司直碑",
        "author": "郑会",
        "content": "长廊钟鼓静无譁，白髮高人自煮茶。\n可惜断碑无觅处，石坛微雨落松花。",
        "dynasty": "宋",
        "collection_info": null
    },
    {
        "title": "送程岘坡过扬州",
        "author": "郑会",
        "content": "轻衫湿雨过淮东，鹤背功名酒一中。\n歇马不须寻古事，隋家陵树正秋风。",
        "dynasty": "宋",
        "collection_info": null
    },
    {
        "title": "送孔炳先归宜春",
        "author": "郑会",
        "content": "微吟五箇字，客路惜年华。\n人世谁无别，子行吾忆家。\n湿云生竹菌，晴雪噤梅花。\n明日烟波远，孤舟自煮茶。",
        "dynasty": "宋",
        "collection_info": null
    },
    {
        "title": "送金松槜归永嘉",
        "author": "郑会",
        "content": "可惜西风早，无因得放迟。\n吹将客归去，空有梦相随。\n旧舍松根在，新坊酒价低。\n倘行天竺路，须为访留题。",
        "dynasty": "宋",
        "collection_info": null
    },
    {
        "title": "寿苏友橘  其一",
        "author": "郑会",
        "content": "一春湖上看花枝，看到青青杏子肥。\n家在江南身在浙，年年生日未曾归。",
        "dynasty": "宋",
        "collection_info": null
    },
    {
        "title": "寿苏友橘  其二",
        "author": "郑会",
        "content": "人谁安逸浪中鱼，事费经营网上蛛。\n记得去年生日酒，去年无此白髭鬚。",
        "dynasty": "宋",
        "collection_info": null
    },
    {
        "title": "寿苏友橘  其三",
        "author": "郑会",
        "content": "金轮王寿三千岁，铜狄人生五百年。\n兹事不须皆援古，无灾无难即神仙。",
        "dynasty": "宋",
        "collection_info": null
    },
    {
        "title": "梅雪堂",
        "author": "郑会",
        "content": "素心甘澹泊，秉节性贞固。\n开堂抚垂云，徘徊阅嘉树。\n孤根倚绝壁，清光更回互。\n生平铁石肠，不受纤尘污。\n愿结岁寒盟，相依共迟暮。",
        "dynasty": "宋",
        "collection_info": null
    },
    {
        "title": "将抵家遇雨",
        "author": "郑会",
        "content": "遄车偏值雨连天，疲马难支又上船。\n树杪鸦兵催急棹，渡头渔火锁寒烟。\n论心知己期将近，念子慈亲望久悬。\n自笑归装无一物，就中强半是诗篇。",
        "dynasty": "宋",
        "collection_info": null
    },
    {
        "title": "白衣寺",
        "author": "郑会",
        "content": "白衣古寺瞰江流，隔断红尘不记秋。\n深羡老僧心入定，禅房花木四时幽。",
        "dynasty": "宋",
        "collection_info": null
    },
    {
        "title": "句",
        "author": "郑会",
        "content": "君未知人穷相事。",
        "dynasty": "宋",
        "collection_info": null
    },
    {
        "title": "三月某日有感而书",
        "author": "杜范",
        "content": "敏不可恃，钝宜自强。\n诗酒荒嬉，恐暴汝良。\n我日衰惰，頼汝以张。\n安肆日偷，古训洋洋。\n我与伯氏，短檠夜书。\n矻矻待旦，我所不如。\n每一念之，抆涕痛乎。\n嗣而昌之，其后人欤。",
        "dynasty": "宋",
        "collection_info": null
    },
    {
        "title": "和讷斋题晓山亭",
        "author": "杜范",
        "content": "理粲万象，孰妙孰徼。\n卓彼南山，目游心讨。\n露气澄澈，浄不容扫。\n瑟瑟风松，剪剪烟篠。\n甘梦未觉，一声晨鸟。\n恐随宾送，岁月空老。\n整冠危坐，抱膝自笑。\n天际飞鸿，健翮矫矫。\n一念既彻，何远不到。\n我卷我书，岂其弗考。\n万动纷起，万虑冥澡。\n斯物之格，斯理之奥。\n随寓随得，靡间昏晓。\n云麓固夷，石壁非峭。\n目在而察，炯炯独燎。\n有临泰华，或视以渺。\n山岂不崇，乃见之小。\n扁亭者谁，有揭斯表。",
        "dynasty": "宋",
        "collection_info": null
    },
    {
        "title": "耕甫归书约信二字为别二首  其一",
        "author": "杜范",
        "content": "水失其防，一决莫止。\n人心惟危，殆亦若此。\n曾子之守，传习在是。\n以约失之，盖亦鲜矣。",
        "dynasty": "宋",
        "collection_info": null
    },
    {
        "title": "耕甫归书约信二字为别二首  其二",
        "author": "杜范",
        "content": "实之谓信，言巽行果。\n言有不实，自丧厥我。\n谁其掩之，不善已播。\n人而无信，不知其可。",
        "dynasty": "宋",
        "collection_info": null
    },
    {
        "title": "夏夜云月不明有感",
        "author": "杜范",
        "content": "天色未清霁，浮云翳层空。\n朦胧玉盘质，髣髴擘絮中。\n琼宇本莹彻，一髮不可容。\n胡为受掩盖，万象归冥蒙。\n谁能召风伯，扫氛有余功。\n中天悬清光，娟娟万里同。",
        "dynasty": "宋",
        "collection_info": null
    },
    {
        "title": "病中和东里寺中作",
        "author": "杜范",
        "content": "陋质百不能，补败倚师友。\n东里丈人行，幸忝巾屦后。\n君诗如秋霁，峭绝森碧岫。\n又如万古壑，潺湲泻寒溜。\n一手转机轴，四顾无匹偶。\n明窗一披读，张胆不论斗。\n愿分有余光，屡夺自醉酒。\n驽骀费剪拂，鞭策谁可久。\n徂暑变新凉，一气分六九。\n逼仄尘区间，蒸鬰未改旧。\n心逐林泉佳，病滋面目丑。\n起来强力贫，宁敢继富有。",
        "dynasty": "宋",
        "collection_info": null
    },
    {
        "title": "募兵",
        "author": "杜范",
        "content": "召募古来有，今者何其艰。\n文书急如雨，取办都保间。\n百夫不当十，一夫费千镮。\n恐被嗜利徒，无能御国患。\n老母与少妇，蓬头走江干。\n挽之不得留，悲泣声彻天。\n母曰我壮子，妇曰我健夫。\n衣裳破无补，田园荒未锄。\n一朝弃我去，饥寒我何如。\n我欲从汝行，生死同一隅。\n抑恐惰军气，累汝重汝辜。\n今业已分离，把袂略须臾。\n拭泪为汝言，汝亦无我虞。\n戮力济王功，期以斩强胡。",
        "dynasty": "宋",
        "collection_info": null
    },
    {
        "title": "戊辰冬和汤南万韵  其一",
        "author": "杜范",
        "content": "我闻抱膝翁，高卧南中庐。\n方其未遇时，邈若与世疎。\n起来扶汉业，肉骨成丰腴。\n青简万世名，寒窗一编书。\n出处宁异辙，此道诚非迂。\n懒老天下士，被褐尚穷居。\n负米供一饱，晨昏撷园蔬。\n自知身有待，宁论食无鱼。\n博洽贯万理，收拾归一途。\n翰墨泻三峡，意气横九衢。\n才大用宁小，道肥身不臞。\n勋名会有时，天意非人图。\n璧玉藏名山，抱璞初不渝。\n良工一顾盼，光彩照路隅。\n看君策駉马，愿言刈其刍。",
        "dynasty": "宋",
        "collection_info": null
    },
    {
        "title": "戊辰冬和汤南万韵  其二",
        "author": "杜范",
        "content": "春初走京华，秋杪归旧庐。\n简编废已久，开卷涩且疎。\n谁能击其蒙，石田或可腴。\n雁山有佳士，读尽天下书。\n足迹半九州，不惮道里迂。\n陋邦何足临，而亦来我居。\n相从一尊酒，未厌园中蔬。\n笑谭欣有合，浩若纵壑鱼。\n人生惟所适，所适各有途。\n胸中苟不迷，到处皆通衢。\n箪瓢有真乐，颜氏何其臞。\n没没嗟我生，未知终焉图。\n论交须论心，所论在不渝。\n愿君示一语，令我反三隅。\n君无金玉音，请诵一束刍。",
        "dynasty": "宋",
        "collection_info": null
    },
    {
        "title": "十二月初六日栖懒和方山",
        "author": "杜范",
        "content": "携手喜初晴，夜光列星汉。\n栖懒壁上图，昉于此乎看。\n诗翁为抽思，宫征手自案。\n一醉不敢辞，斗胆破崖岸。",
        "dynasty": "宋",
        "collection_info": null
    },
    {
        "title": "送子谨叔  其一",
        "author": "杜范",
        "content": "古道日凋弊，人心竞险薄。\n风雨晦朝暮，平陆变沟壑。\n归来寻故庐，六窗静犹昨。\n殷勤时拂拭，埃尘易侵剥。\n此地宽且明，休哉有余乐。",
        "dynasty": "宋",
        "collection_info": null
    },
    {
        "title": "送子谨叔  其二",
        "author": "杜范",
        "content": "大圣不可作，立言百代尊。\n开卷读且想，凛凛俨若存。\n古今宁异辙，岂徒资讨论。\n检点作用处，圣愚从此分。\n记诵不足言，为道忌多门。",
        "dynasty": "宋",
        "collection_info": null
    },
    {
        "title": "送子谨叔  其三",
        "author": "杜范",
        "content": "大雅久不作，文士日以众。\n缵缉斗新美，靡靡相溃澒。\n春禽转巧舌，但可供好弄。\n取之以终身，隻字不可用。\n古来名节人，往往多朴重。",
        "dynasty": "宋",
        "collection_info": null
    },
    {
        "title": "送子谨叔  其四",
        "author": "杜范",
        "content": "少小从君游，忽已各壮年。\n蒙铜未披发，忧孽故熏煎。\n羡君怀利器，吾宗秀而贤。\n刮摩尽结实，涵揉归本源。\n圣处猛自力，人物方渺然。",
        "dynasty": "宋",
        "collection_info": null
    },
    {
        "title": "送子谨叔  其五",
        "author": "杜范",
        "content": "聚首日嬉戏，胡乃遽言别。\n回首十年间，坐令肝胆裂。\n东阳古佳地，先民有遗烈。\n为我一酹之，山寒水清绝。\n无以持赠君，高秋千里月。",
        "dynasty": "宋",
        "collection_info": null
    },
    {
        "title": "送石宰",
        "author": "杜范",
        "content": "朔风搅长林，凝冰封厚地。\n人嗟行路难，君行亦易易。\n句金号岩邑，日事纷万猬。\n羣情一龃龉，烦言四腾沸。\n长吏不足严，去之若下缒。\n俯仰十年间，转足几颠踬。\n君材万斛鼎，屹然国重器。\n小试莅兹邑，斩斩常正义。\n百炼刚莫夺，豪猾敛手避。\n惠人郑之侨，始亦遭怨詈。\n三年舆诵闻，人情见真僞。\n君来整弊俗，固有不得志。\n抗之如不克，浮言吁可畏。\n论定要以久，克终乃为贵。\n谤讟变懽谣，君政本不异。\n字民有隠德，动人皆实意。\n嘉绩今报成，坐洗十年愧。\n民俗岂相远，己治人亦治。\n我本山泽臞，强颜领一尉。\n弱植媿匪材，久矣辱大芘。\n倾倒罄心腹，抚爱殊丑类。\n我亦为知己，奔走常尽瘁。\n君今造清朝，行李挟佳气。\n我方困尘役，何以逃吏议。\n世道就浅狭，人心竞功利。\n俗子不足言，志士或窘匮。\n规摹与事业，两者略相似。\n愿君恢宏纲，大用见经纬。\n江梅受命独，奇节凌赑屃。\n折取岁寒枝，掺袪以相遗。\n此物君固有，珍重调鼎味。\n更须厚培植，华实自根底。",
        "dynasty": "宋",
        "collection_info": null
    },
    {
        "title": "丁丑别金坛刘漫塘七首  其一",
        "author": "杜范",
        "content": "黄绮避世翁，万乘轻商颜。\n翻然为羽翼，国本安泰山。\n出处义与比，盛衰世相关。\n怀古诵考槃，令人欲长叹。",
        "dynasty": "宋",
        "collection_info": null
    },
    {
        "title": "丁丑别金坛刘漫塘七首  其二",
        "author": "杜范",
        "content": "崇山鬰嵯峩，千章自交阴。\n培塿植松柏，斧斤日相寻。\n物小固不容，名大亦难任。\n智哉宁夫子，其愚非本心。",
        "dynasty": "宋",
        "collection_info": null
    },
    {
        "title": "丁丑别金坛刘漫塘七首  其三",
        "author": "杜范",
        "content": "北风吹夏律，草木尘沙昏。\n枝叶曾未害，根本难具论。\n肉食谋何有，家食徒殷勤。\n谁能起东山，扫翳扶朝暾。",
        "dynasty": "宋",
        "collection_info": null
    },
    {
        "title": "丁丑别金坛刘漫塘七首  其四",
        "author": "杜范",
        "content": "川泽升为雨，霈然周四郊。\n有水行地中，溉灌亦良劳。\n势力固有限，戛哉加分毫。\n为义分内耳，谁言薄云高。",
        "dynasty": "宋",
        "collection_info": null
    },
    {
        "title": "丁丑别金坛刘漫塘七首  其五",
        "author": "杜范",
        "content": "词章道之华，于世非少补。\n施之匪其宜，文绣被泥土。\n自昔重立言，一语万钧弩。\n谁其厌来者，是非实千古。",
        "dynasty": "宋",
        "collection_info": null
    },
    {
        "title": "丁丑别金坛刘漫塘七首  其六",
        "author": "杜范",
        "content": "女萝去长松，藉藉纷委地。\n蒙瞍辞诏相，十步九颠踬。\n弱昧惭陋质，先生未终弃。\n再拜愿有闻，服膺敢失坠。",
        "dynasty": "宋",
        "collection_info": null
    },
    {
        "title": "丁丑别金坛刘漫塘七首  其七",
        "author": "杜范",
        "content": "人生玩岁月，世事变朝暮。\n三年在门墙，一日泣岐路。\n窗前长新绿，生意自呈露。\n愿君日强饭，安排济时具。",
        "dynasty": "宋",
        "collection_info": null
    },
    {
        "title": "喜雨",
        "author": "杜范",
        "content": "凄其望云汉，旱饥何频年。\n去岁秋后雨，沟壑仅少年。\n春耕问菑畬，馌妇多嘉言。\n夏耘喜优渥，驿驿生翠烟。\n不雨宁几日，已復忧亏愆。\n伤弓慨心事，过计乃不然。\n风雷变俄顷，肤寸速九天。\n夜坐听倾倒，朝起望渺绵。\n时哉此甘霔，不后亦不先。\n我无负郭资，墨突非所怜。\n但愿时丰登，有粟均里廛。\n岁晚称寿觞，一笑生春妍。\n彼苍其或者，副此心拳拳。\n拜赐盈百室，敬诵良耜篇。",
        "dynasty": "宋",
        "collection_info": null
    },
    {
        "title": "己卯夏忧雨偶作",
        "author": "杜范",
        "content": "昨者忧不足，今者厌有余。\n垂垂匝晓夕，滟滟平浍渠。\n苗事方用壮，过潦非所虞。\n但虑盈与亏，理或相乘除。\n它日傥望霓，神贶俱堕虚。\n造物愿有终，屯膏时其输。\n自此大有年，大书不一书。\n饱饭乐田社，一官徒区区。",
        "dynasty": "宋",
        "collection_info": null
    },
    {
        "title": "闲行溪西得梅数花喜甚偶成小诗呈诸赵兄",
        "author": "杜范",
        "content": "作意每不偶，邂逅与心会。\n畴昔问寒梅，李园不成醉。\n今夕亦何夕，见此万花最。\n独立如高人，凛凛尘世外。\n藤藓半侵剥，风雪几颠沛。\n蕞尔篱落间，劲气夺松桧。\n下视桃李场，碌碌千百辈。\n古淡不入眼，何能供世嗜。\n苦心抱岁寒，天其知我矣。\n此行得此花，嶷然为增气。\n置之几席间，相对喜不寐。\n有果硕不食，明朝日南至。\n芽蘗或未知，尔乃太蚤计。\n三嗅味清绝，令人发长喟。",
        "dynasty": "宋",
        "collection_info": null
    },
    {
        "title": "方山和篇再和韵",
        "author": "杜范",
        "content": "慇懃里社间，谈笑文字会。\n平生一尊酒，无虑千百醉。\n问梅穷涧冈，乐事此其最。\n风霜尽木末，冰雪封户外。\n谁其念岑寂，自得以颠沛。\n岁寒二三友，已不数苍桧。\n卓彼方山翁，自许行偕辈。\n古心味玄酒，于世百不嗜。\n少小诵佳篇，搜句亦奇伟。\n年来久不作，吾党几丧气。\n珠璧忽堕前，畴昔曾梦寐。\n三咏结束语，坐令百感至。\n来者恐未然，往者非所计。\n汗青几名节，徒起千载喟。",
        "dynasty": "宋",
        "collection_info": null
    },
    {
        "title": "方山有求转语之作并用韵二章  其一",
        "author": "杜范",
        "content": "观物非外索，具眼以心会。\n微阳花病槁，宁供等闲醉。\n我尝课前作，无言乃为最。\n譬彼清庙瑟，一唱弦越外。\n万卉染春色，生意岂不沛。\n何物漏天机，一点映寒桧。\n我欲屋溪曲，种竹十数辈。\n疎影浸清浅，作此苦淡嗜。\n方山于此花，论交亦久矣。\n憔悴对冰雪，中有盖世气。\n向来多朋从，痛饮忘夜寐。\n旧事俱已非，尚善诗押至。\n俯就相唱酬，殆为后来计。\n一花未足多，夫子亦何喟。",
        "dynasty": "宋",
        "collection_info": null
    },
    {
        "title": "方山有求转语之作并用韵二章  其二",
        "author": "杜范",
        "content": "四时冬復春，造化一机会。\n朔风空草木，余枿犹病醉。\n梅花于其间，居殿復居最。\n三春在何许，不在粉鬚外。\n我尝玩兹理，若决江河沛。\n冰壑卧寒松，雪岭立老桧。\n见命谓受独，落落一二辈。\n有此不改节，不与世同嗜。\n抱贞开化元，此花而已矣。\n整刷此精神，寸草亦生气。\n嗟嗟迷復者，胶轕随寤寐。\n萌蘗寻斧斤，岂知七日至。\n击壤咏天根，巧历不能计。\n持以印梅花，无语独叹喟。",
        "dynasty": "宋",
        "collection_info": null
    },
    {
        "title": "叔虎辱与予游最久其所为诗文仅窥一二未获搴珠璧之椟而纵观也行李来京都携方崖类藁携续集示予暇日隠几读之斲巧抽新绚綵烂烂为之洞心豁目不知君家所藏其富若是辄成古风以自诧奇观因以为谢",
        "author": "杜范",
        "content": "昔君游我里，诸老皆竞爽。\n今踰三十年，百事一非往。\n君今来京都，相对各槁项。\n清灯话畴昔，未语意先惘。\n橐中剩缃帙，挈来耀书榥。\n栒虡列羣编，金石振逸响。\n又如春水阔，縠澜敷浩瀁。\n绣鞶饫耳闻，锦囊惬心赏。\n今夕亦何夕，尘塞为披敞。\n吾衰亦久矣，欲勉不可强。\n尚记诸老言，种收同卤莽。\n顾我困朝饥，羡君富秋穰。\n何日遂赋归，相从问陇㽘。\n滞穗傥可拾，我亦歌击壤。",
        "dynasty": "宋",
        "collection_info": null
    },
    {
        "title": "张上舍送望水偶成小诗",
        "author": "杜范",
        "content": "我家东南隅，去海不踰咫。\n乘潮厌鲜美，望水快珍脆。\n朅来双溪上，河鱼仅青鲤。\n泥滓渍肤肉，强食辄三哕。\n此物从何来，对之惊且喜。\n虽然馁败质，尚余江海味。\n令人忆故乡，沽酒为一醉。",
        "dynasty": "宋",
        "collection_info": null
    },
    {
        "title": "闲坐有感偶成古风简刘会之高吉父康司理",
        "author": "杜范",
        "content": "虞夏几百载，继以周礼乐。\n洋洋雅颂音，后亡前亦作。\n井疆贫富均，薄海咏康乐。\n姬公同圣贤，积累亦不薄。\n宜其垂万代，整整守矩彟。\n宁知不数传，板荡已非昨。\n丘赋鲁史书，田畴郑谤作。\n滕君谩忧勤，毕战空唯诺。\n盛古犹有憾，此岂易商榷。\n矧今千载后，而欲强復剥。\n州县工罟穽，黔黎惴沟壑。\n世道日浇讹，禁厉不可缚。\n我尝三太息，浮云翳碧落。\n为贫走尘埃，岂解拯民瘼。\n州家轻任使，千钧委羸恶。\n劳瘁敢自爱，恐负此邦託。\n仁政安在哉，名是意已错。\n治道去泰甚，此论东州确。\n人言宽一分，所望恕且约。\n一分宽未易，十分扰已博。\n嗟哉斯人生，日巧亦日削。\n俗吏事朱墨，暴吏事鞭扑。\n我把七篇书，人笑谓迂学。\n谁与输此怀，浊浪渺垠堮。",
        "dynasty": "宋",
        "collection_info": null
    },
    {
        "title": "奉祀礼毕饮福有感偶成",
        "author": "杜范",
        "content": "忆昔少年日，拜起随父兄。\n饭羹集隣里，果粽罗豆登。\n坐有白髮翁，感叹或涕零。\n我时百不解，一饱追侪朋。\n岁月忽已晚，半生如飞霆。\n鬓影吹秋风，览镜良自惊。\n父兄不可见，黍稷恐非馨。\n跪拜蒇常礼，苦泪空填膺。\n呼儿共饮福，百感心未平。\n古今一俯仰，生死同梦醒。\n此去宁几秋，况復较枯荣。\n收泪且举爵，行行付交承。",
        "dynasty": "宋",
        "collection_info": null
    },
    {
        "title": "宽堂生辰见招坐中赋小诗为寿",
        "author": "杜范",
        "content": "人以宽而安，道以宽而久。\n蹄涔贮污潢，满除翻覆手。\n江海无津涯，天地等大受。\n宽故静而一，是谓仁者寿。\n晴天泛风光，春意入花柳。\n一笑登公堂，宽德寓杯酒。\n愈宽则愈寿，松柏岁寒友。",
        "dynasty": "宋",
        "collection_info": null
    },
    {
        "title": "别陈常簿埙五首",
        "author": "杜范",
        "content": "古道湮不续，遗直声以彰。\n良药见谓苦，不试徒有方。\n岂其盖世名，可浣忧国肠。\n视天方梦梦，令人歌慨慷。\n心理同一辙，世学何多门。\n倡徒各有植，成性非两存。\n习之到圣处，心小道自尊。\n工夫未易熟，毁誉何足论。\n空言漫浩渺，实行较分寸。\n为官志何在，监州民可问。\n以此百纸忠，解彼千里愠。\n有守矧更贤，往哉同令闻。\n菜畦绝夜雨，麦壠摇春风。\n板舆奉欢笑，意与物态同。\n路才百里近，水可一夕通。\n君其戒徒御，驾言无匆匆。\n义交味逾淡，心敬迹自疎。\n球玉世所贵，车马人交趋。\n性懒拙造请，独抱此区区。\n赠别我何有，珍重千金躯。",
        "dynasty": "宋",
        "collection_info": null
    },
    {
        "title": "良月游水乐",
        "author": "杜范",
        "content": "久矣闻水乐，邂逅作此游。\n林立攒万石，曲径穿深幽。\n谽谺开古洞，下有清浅流。\n惜哉非古乐，喷薄皆人谋。\n流觞饮山绿，风鬓吹飕飕。\n欲归兴未尽，携手湖上楼。\n斜阳献万状，浩以百目收。\n白鸟去復还，翩翩良自由。\n我本山林人，对此多惭羞。\n岁月不我与，宴闲其可偷。\n便合作归计，老矣安所投。\n世事皆漫尔，政恐空白头。",
        "dynasty": "宋",
        "collection_info": null
    },
    {
        "title": "送罗年能赴兴国",
        "author": "杜范",
        "content": "句金与君别，忽忽二十年。\n君滋厉素节，我已羞华颠。\n转物有玄机，扫翳还青天。\n羣耳共耸听，明诏方改元。\n笃意召诸老，高爵升众贤。\n执麾不可挽，问君胡为然。\n一气纔作新，万卉皆争妍。\n雪霜谁谓无，松柏良自坚。\n操心不厌危，知机常虑先。\n承流惠疲氓，调俗畅新絃。\n送日徒京尘，班春胜着鞭。\n顾我足尚絷，羡君翮方翩。\n数里已云隔，千里其可前。\n有怀空感恻，何时解拘挛。\n卓哉漫塘翁，邈在云山边。\n烦君招衡门，为我致问言。\n万牛应莫回，世事如风烟。",
        "dynasty": "宋",
        "collection_info": null
    },
    {
        "title": "汤南万求诗赠别遂用其和韩总卿韵",
        "author": "杜范",
        "content": "清朝方振饬，羣彦尽收揽。\n万化转机轴，一气变舒惨。\n岁寒天漠漠，日暮云澹澹。\n古志可今覆，远考异近览。\n世味甘甜蜜，国计未尝胆。\n馿技或易穷，羊质徒大阚。\n冒没忘险涂，吁嗟入玄窞。\n志士抱忠笃，封事写忧憯。\n已动凝前旒，又隔充耳紞。\n有献非美芹，有味真苦榄。\n谁其鄙肉食，政恐忘馌嗿。\n一别几十年，重会生万感。\n旧欢痛莫追，久交味逾淡。\n羡君粲词华，綵霞生暮晻。\n顾我已衰晚，鬚雪羞髦髧。\n猛虎跃山谷，宁甘落圈槛。\n灵龟通鬼神，肯自朶颐颔。\n看彼苑上花，何如涧下馣。\n幽庐对江山，逸兴寄铅椠。\n我欲同君归，何由遂此敢。\n茅茨胜金屋，饭羹饱玉糁。\n愿言寄新诗，春意起莲菼。",
        "dynasty": "宋",
        "collection_info": null
    },
    {
        "title": "仲夏朔汰卒羣鬨惊扰居民内外凛凛抚而赉之而后少定人情忧畏警夜愈严一夕霈雨羣心顿苏张倅作喜雨诗见示因和其韵",
        "author": "杜范",
        "content": "居家多惰拙，为国常隠忧。\n有时发鲁嘆，乃或遭楚咻。\n坏证至束手，错事皆从头。\n收污挑怨愤，作劳睨嬉游。\n变成生悍卒，祸已延数州。\n胡然近辇毂，岂不闻高侯。\n大决多所伤，小安其可偷。\n悍心未熨帖，转手即寇仇。\n嗟哉逢不辰，老矣何所投。\n人力岂足恃，天意或为谋。\n连夕蒸霮䨴，崇朝洗歊烰。\n巷陌收燥坌，河渠涨浊流。\n仰首戴恩育，欢心谁怨尤。\n国步自兹稳，吾志将何求。\n高人赠我诗，妙语清于秋。\n口诵殊未已，头痛顿已瘳。\n欣然万宇气，快以一笔收。\n仁隣幸可卜，旧好今自修。\n愿言为明时，却顾思远猷。\n王度殊未饬，人情过则休。\n朽索难繫马，机心或惊鸥。\n君方抱经济，我当归樊丘。",
        "dynasty": "宋",
        "collection_info": null
    },
    {
        "title": "送赵宽堂二首  其一",
        "author": "杜范",
        "content": "马塍眩朱白，孤山自疎影。\n冰雪几岁寒，谁解为渠领。\n李园百树花，人与凡木屏。\n湿藓回春风，猿鹤并刷整。\n为我一酹之，往事莫重省。",
        "dynasty": "宋",
        "collection_info": null
    },
    {
        "title": "送赵宽堂二首  其二",
        "author": "杜范",
        "content": "两片南山云，偶尔连空飞。\n一去向空谷，一留伴残晖。\n招招浙江渡，激激风吹衣。\n仰头有鸿鹄，孰使心事违。\n何时黄山边，把酒话昨非。",
        "dynasty": "宋",
        "collection_info": null
    },
    {
        "title": "送汤仲能国正以直言去国",
        "author": "杜范",
        "content": "朔风剪木末，硕果悬孤危。\n邈矣冥飞鸿，异哉闻鸣鸱。\n暮云结愁阴，送君江之湄。\n去者挽莫留，留者良自悲。\n何当谢尘鞅，鼓枻相追随。",
        "dynasty": "宋",
        "collection_info": null
    },
    {
        "title": "花翁将归婺女因为江西游有长篇留别社中次韵送之",
        "author": "杜范",
        "content": "旷士隘宇宙，孰为君家山。\n逸兴渺湖海，孰遣君意还。\n胡然动行色，便欲生惨颜。\n新篇写襟素，和章就词班。\n亦念尘坱客，肯照窗几间。\n怀旧徒感怆，搜语愧冥顽。\n两年重忧患，悲涕不胜潸。\n一身缠疢疾，形骸顿已孱。\n吁天凡几疏，无路扣九关。\n望绝钟鼎贵，分甘茅衡跧。\n薾然一疲驽，不愿十二闲。\n送君为心折，把酒惭量悭。\n行行速京洛，去去难追攀。\n莫上八咏楼，且宿双溪滩。\n为问赤松子，世道何其艰。",
        "dynasty": "宋",
        "collection_info": null
    },
    {
        "title": "灵峰",
        "author": "杜范",
        "content": "造物幻奇杰，立石环坚城。\n拔地数千尺，变见百怪形。\n两夫屹当关，左右排戈兵。\n崛起万古雄，护此钟鼓声。\n我来自尘寰，一见心目惊。\n把酒对此奇，坐使世念轻。\n明朝下山去，此石留吾膺。",
        "dynasty": "宋",
        "collection_info": null
    },
    {
        "title": "雁荡",
        "author": "杜范",
        "content": "东南富山水，杰气钟雁峰。\n巨灵排屃赑，妙力开鸿蒙。\n断崖据险绝，峭壁凌寒空。\n分岑献万状，转盼无一同。\n或迭如锦缬，或铸如青铜。\n或前如舞凤，或却如飞鸿。\n或伏如卧虎，或矫如游龙。\n并如兄语弟，差如儿对翁。\n锐如笔露颖，岐如剪开锋。\n二湫分大小，二灵俨西东。\n古语聊近似，天巧难形容。\n我久埋世埃，幸此拔天风。\n应接费耳目，磈磊罗心胸。\n有僧本儒家，伴我追云踪。\n攀跻不知劳，指引殊未穷。\n胡然便语别，问之以涕从。\n为渠游兴尽，生我归意浓。\n出计无草草，回涂復匆匆。\n还此未了缘，邂逅须有逢。",
        "dynasty": "宋",
        "collection_info": null
    },
    {
        "title": "送耕甫弟赴补",
        "author": "杜范",
        "content": "所性常存存，危者惟人心。\n子才秀吾宗，一歕凡马瘖。\n俊快恐易蹶，谨勿轻千金。\n贤关集多士，辔策方骎骎。\n功名亦漫尔，培护在资深。\n我尝评京华，真是秽浊林。\n绳约稍自宽，一纵不可寻。\n蚤夜念倚门，翼翼如有临。\n亟归慰慈抱，毋浪花边吟。",
        "dynasty": "宋",
        "collection_info": null
    },
    {
        "title": "送夏肯父赴补",
        "author": "杜范",
        "content": "之子问行李，策足游上都。\n晚风吹客袂，话别聊踌躇。\n朝家渴多士，璧水来英儒。\n子志横四海，亦復随羣趋。\n磨砺强国策，它时剪骄胡。\n卓彼漫塘翁，一壑老壮图。\n万牛挽不前，世事付长吁。\n君欲访隠所，为问今何如。",
        "dynasty": "宋",
        "collection_info": null
    },
    {
        "title": "龚叔虎秋实堂",
        "author": "杜范",
        "content": "人心分内外，学道谨趋舍。\n巧令世所贤，木讷人谓野。\n至圣垂大训，夫岂欺我者。\n阳和发天葩，烂其映春斝。\n一朝随狂风，殆不如土苴。\n秋至万宝成，结束槁叶下。\n一一抱天根，真理不容假。\n持以荐豆笾，洁诚神所嘏。\n孔门德行科，卓尔先游夏。\n汉世躬行人，未肯逊班马。\n照影空自妍，心事形面赭。\n美璞藏至用，不琢存大雅。\n诗篇匪君重，闭户自汛洒。\n余言亦已多，尚口不如哑。",
        "dynasty": "宋",
        "collection_info": null
    },
    {
        "title": "五八叔席上咏江梅水仙",
        "author": "杜范",
        "content": "难兄冰雪姿，难弟金玉相。\n一夷与一惠，共此岁晚香。\n凌波孤山下，不染尘𡏖场。\n故山尚无恙，愈觉风味长。\n夜阑更秉烛，檐雪声锵锵。",
        "dynasty": "宋",
        "collection_info": null
    },
    {
        "title": "雪中成十一韵",
        "author": "杜范",
        "content": "入冬多疠气，阳洩月令畅。\n隠雷声间作，万蛰惊塞向。\n数日凝重阴，云同寒威壮。\n飞琼遍天宇，色界铺宝藏。\n前此亦屡白，玉瑞此其创。\n缄运孰主张，一雪压千瘴。\n纷纷富家儿，羔酒醉金帐。\n谁思道丐者，双脚红玳样。\n顾我虽甚贫，可挟尚有纩。\n蚤起愿年丰，共饱拜天贶。\n天意然不然，独立为楚怆。",
        "dynasty": "宋",
        "collection_info": null
    },
    {
        "title": "园丁得二小花以献坐中属梅津龟翁赋之且以寄处静索词仍有白战寸铁之禁自非不吃烟火谁解作此架空生活处静词先至梅津诗继之皆清绝可味辄用梅津韵奉呈诸丈殆类痴人强绝粒未免又吃浆也一笑",
        "author": "杜范",
        "content": "岁功巧结束，物与七反丹。\n应嫌青女妒，摇落空人寰。\n耀钗云髻裏，点粉黛眉间。\n香色亦几何，小有即大还。\n艷阳费浮花，微阳惜真韵。\n月窟占奇芬，天根关大分。\n冰雪又催年，自此接新运。\n泰华与秋毫，巨细非定论。",
        "dynasty": "宋",
        "collection_info": null
    },
    {
        "title": "耕甫弟寄示秋怀二章冗不能皆和次韵后章谩见爱助之意",
        "author": "杜范",
        "content": "杜曲传诗书，百年植门户。\n汝少秀而贤，中上期可语。\n胡然织锦机，未半已投杼。\n谢彼游冶徒，前功尚可补。\n堕身泥滓中，起秽实自取。\n细读玉汝章，此意可近古。\n凡物甘以坏，其成在坚苦。\n要须心自鞭，勿以言浪许。\n它时观厥成，一笑相尔汝。",
        "dynasty": "宋",
        "collection_info": null
    },
    {
        "title": "中秋夜客退观月谩成",
        "author": "杜范",
        "content": "槛外不数丈，深窅藏丘壑。\n璧月悬中天，玉露下丛薄。\n尺水澄秋光，龟鱼共予乐。\n所乐亦伊何，饮水良自觉。\n恍若归故山，洒然谢羁络。\n明发将何之，尘埃又如昨。\n行也谁使之，有此一大错。\n幸保寸心在，举头问碧落。",
        "dynasty": "宋",
        "collection_info": null
    },
    {
        "title": "书于立斋自戒併示诸子",
        "author": "杜范",
        "content": "晦以昭明德，怯以成勇功。\n用拙巧莫尚，持静动攸宗。\n惟柔养真刚，自下升高崇。\n虚可使实积，小乃与大通。\n守约博有归，味淡甘无穷。\n万里以是观，一心须自融。\n戒哉骄与盈，外强中空空。",
        "dynasty": "宋",
        "collection_info": null
    },
    {
        "title": "登山述怀",
        "author": "杜范",
        "content": "抆泪别妻子，登山望归舟。\n舟远望不及，岩溜鸣咿嚘。\n足茧坐绝顶，晚色忽已稠。\n凄其杜宇声，问我胡为留。\n抚襟独浩嘆，泪下不可收。\n三年足别离，此泪良有由。\n区区驹隙中，为形役不休。\n为形役尚可，为人役何求。\n渊明独何人，我乃如拘囚。\n亲老方倚门，甘旨谁供羞。\n子幼未知学，择师谁与谋。\n鬼蜮闪光怪，虎豹嘷昏幽。\n世路委丛棘，吾道若缀旒。\n岂无知我者，应谓我心忧。",
        "dynasty": "宋",
        "collection_info": null
    },
    {
        "title": "和刘会之野堂韵",
        "author": "杜范",
        "content": "草草春又过，凄晦风雨夕。\n三年乌伤梦，不断一区宅。\n台山在何许，空有尘满屐。\n英英江夏公，老龙蟠古泽。\n寻胜着幽宇，搜奇列佳石。\n可斋不出门，亦復为渠役。\n酒酣对崔嵬，寸管凌千尺。\n念我萧寺中，远赠烦走力。\n隠几读妙句，缅怀宾主席。\n何当谢吏网，足蹑堂上客。",
        "dynasty": "宋",
        "collection_info": null
    },
    {
        "title": "咏芙蓉与菊花",
        "author": "杜范",
        "content": "秋光浓欲滴，结束东篱花。\n糁糁纷点缀，戢戢相参差。\n渊明太好事，言乐酌流霞。\n谁云制颓龄，为与霜争华。\n映水开芙蓉，丽色如春葩。\n谩以拒为名，青女不能加。\n持此问渊明，何乃吝齿牙。\n门外风如箭，黄落满天涯。",
        "dynasty": "宋",
        "collection_info": null
    },
    {
        "title": "再用韵",
        "author": "杜范",
        "content": "浮艷夸春苑，贞耐还秋花。\n有菊与芙蓉，谁能分等差。\n金蕊含朝晖，丹脸粲夕霞。\n素商太冷淡，岁晚生光华。\n诗人抱幽独，东篱爱天葩。\n可惜亭亭姿，误以脂粉加。\n知音须子期，知味须易牙。\n临风慨千古，云海浩无涯。",
        "dynasty": "宋",
        "collection_info": null
    },
    {
        "title": "三用韵谢孙花翁赵宽堂赵贵方见和",
        "author": "杜范",
        "content": "金飈荡天末，清泠聚兹花。\n凛然傲且拒，霜天肩正差。\n好事共一观，目眩五色霞。\n但此慰寂寞，那復矜荣华。\n谁无兰蕙姿，谁无桃杏葩。\n秋边竟谁语，短瓶插交加。\n但知爱风味，何必加齿牙。\n未能输一醉，有兴浩无涯。",
        "dynasty": "宋",
        "collection_info": null
    },
    {
        "title": "夜读花翁诗什有感漫成鄙句拜呈藉以求教痴目骇见异宝揣摩赞叹徒犯古人衒嗤之戒耳",
        "author": "杜范",
        "content": "士有当世志，谁肯专诗名。\n自古巧文字，与道关废兴。\n倾座听君语，雄辨穷粗精。\n目中无全牛，肯綮技未经。\n胡为趁风月，候虫相与鸣。\n静夜诵佳什，泠然如梦醒。\n瘦语自腴泽，险句自稳平。\n譬彼有源水，随流作幽清。\n奇抱叹皓首，败屋挑寒灯。\n天运岂其然，人力非所能。\n我读渊明诗，悠悠千古情。\n衔觞岂好饮，采菊非餐英。\n何时共皋益，赓歌在虞庭。",
        "dynasty": "宋",
        "collection_info": null
    },
    {
        "title": "国正丈和章齐物之论扫去轨辙超然形外所进高矣读之敬叹不自揣再用前韵为谢併以求教",
        "author": "杜范",
        "content": "钟鼎非狥利，山林非狥名。\n古来豪杰士，不待文王兴。\n得时舒气燄，宇宙生光精。\n失时卷机轴，圭荜韬纬经。\n神龙冬亦蛰，蟋蟀秋乃鸣。\n饮醇未同醉，啜醨还独醒。\n泛观疑自戾，反视不失平。\n人言惠与夷，宁知和非清。\n膏沃照几室，火传非两灯。\n但使本根在，毋夸知力能。\n协一虽奥理，不齐本物情。\n聊借庄生语，一吐胸中英。\n看君鼓天翼，事业扬帝庭。",
        "dynasty": "宋",
        "collection_info": null
    },
    {
        "title": "和郑府判韵",
        "author": "杜范",
        "content": "万里扶摇整飞翮，自是凌云九霄客。\n黄槐白纻秋风高，借君弹压添颜色。\n奉檄校文真误推，多才视我蚿与夔。\n竭力讵敢辞钝迟，寒芒在上方辉辉。",
        "dynasty": "宋",
        "collection_info": null
    },
    {
        "title": "次宗司法云字韵",
        "author": "杜范",
        "content": "我来縠水偿披云，秋堂霭霭生春熏。\n落笔盘空斗神速，刮眼一破平生闻。\n自笑黏黐日凭案，抽思索句曾未半。\n弱步何由附天骥，肝胆轮囷惭寸管。",
        "dynasty": "宋",
        "collection_info": null
    },
    {
        "title": "和郑府判秋闱行",
        "author": "杜范",
        "content": "秋云黄，日月忙，登选才俊收词章。\n操觚搦翰换钟鼎，往往冰炭交中肠。\n柯山多士称海内，勇气洗尽古战场。\n笑挥笔阵示整暇，洒洒胸中书传香。\n此邦昔日龙头客，前后相辉九霄翮。\n山川孕秀不乏人，想已津津动颜色。\n题舆左岳得儒英，行整速步趋天庭。\n金薤琳琅耀光彩，不学砌下寒蛩鸣。\n盖世功名人共许，赤手欲搏南山虎。\n蹔来秋院镇文场，坐使千袍同鼓舞。\n我昔贫困如匡衡，隣灯夜照心峥嵘。\n区区薄宦亦谩尔，役役尘埃愧此生。\n浅学幽深虽未烛，到耳独能辨丝竹。\n从今着意听文鸣，会使嘤嘤出幽谷。",
        "dynasty": "宋",
        "collection_info": null
    },
    {
        "title": "又和郑府判韵",
        "author": "杜范",
        "content": "荆璞照耀非常珍，天衢整步凌通津。\n与人轩闢破畦畛，满怀拍拍无非春。\n我如枥骥异远道，志在千里身未到。\n朅来此地寻文盟，平生心事为倾倒。\n饱德醉义乐有余，况有兰玉芬庭除。\n谐笑云云殊未厌，盘飧夜半劳兵厨。\n依依此情那忍去，自恨尘鞍难久驻。\n伫看飞诏自天来，殿前剩作摩空赋。",
        "dynasty": "宋",
        "collection_info": null
    },
    {
        "title": "汉中行",
        "author": "杜范",
        "content": "思昔汉中殆，羯奴自荒逖。\n驱侵警边陲，腥臊污华国。\n官守蒙胡尘，宫庙入胡域。\n姦回执国命，地土轻弃掷。\n倒悬头足互，妖氛日月黑。\n念之不忍言，言之泪沾臆。\n寿皇雄武姿，一洗曾莫得。\n祖宗固有灵，何以重此戚。\n忠贤固有心，何以久阻抑。\n忍耻坐薪亦几年，生聚教训亦纤悉。\n昨者飞诏天上来，积秽坐欲一朝涤。\n忘形感愤泣东南，气生果锐吞西北。\n似闻元戎已启行，官军所到无勍敌。\n倒戈横尸四十里，搴旗获马六千匹。\n长安遗老今尚在，壶浆筐篚输悃愊。\n勇威义气有如此，鼎鱼斗沸真假息。\n事虽未必合所闻，要之天地当开闢。\n池鱼一日羊角上，此理从来有通塞。\n世人信古不信今，动把国事作嘲赥。\n胡憯不念涵煦恩，坐看行人斗道侧。\n嗟予少小则古昔，有志未就苦弱植。\n茅檐独对参斗横，百感交情节屡击。\n男儿出世岂无为，七尺非供蝼蚁食。\n当年幕庭三诵人，乃有洙泗诗礼客。\n岂作今人蠹简编，琢肾雕肝缉文墨。\n干戈社稷不入用，有作以糜煮砂砾。\n我欲匹马胡儿中，直指燕山以功勒。",
        "dynasty": "宋",
        "collection_info": null
    },
    {
        "title": "黄兄宇出示汤丈追和春日诗适有会余情者次韵",
        "author": "杜范",
        "content": "君不见西山凛凛百世师，忍穷受饿终采蕨。\n又不见丑谬遗臭几千载，当年方丈厌肥滑。\n孰得孰失试大观，较若五味辨甘辣。\n冶容媚世吁可怜，羞面顾影自涂抹。\n名利物我争锱铢，语笑诩诩已衷甲。\n方嗟天际暮云深，还见墙阴春草茁。\n旨哉君诗良起予，重把心事为君说。\n百年功名亦漫尔，尘路投踪何日脱。",
        "dynasty": "宋",
        "collection_info": null
    },
    {
        "title": "再次沈节推送春韵",
        "author": "杜范",
        "content": "子规泣诉春山头，芳草连天不尽愁。\n紫陌游人在何处，空有颦眉人倚楼。\n溪上悠悠棹木兰，溪边落红纷斑斑。\n嗟哉片片逐流水，新篁忽长千琅玕。\n多少闲愁推不去，欲问春归杳无处。\n少年知已负心期，尊酒从今乐事稀。",
        "dynasty": "宋",
        "collection_info": null
    },
    {
        "title": "归自明远醉中作",
        "author": "杜范",
        "content": "觞豆论交今岂无，肺肝相与古来少。\n我今宦游双溪上，一见为僚尽倾倒。\n吏尘终日何没没，休澣有盟方皦皦。\n点检春事今几何，残红满地纷不扫。\n明远奇观雄此邦，倚栏一望云缥缈。\n泼眼争光堤面流，伤心不尽天涯草。\n文楸得失亦漫尔，投壶成败供一笑。\n酒酣耳热声乌乌，语到难言心悄悄。\n一切置之姑勿道，四时风月殊未了。\n鬓华知復为谁老，我辈心事要论讨。\n尚喜后会今有期，谁其识之有鸥鸟。",
        "dynasty": "宋",
        "collection_info": null
    },
    {
        "title": "七夕歌",
        "author": "杜范",
        "content": "象纬昭垂各度躔，牛女之说从何年。\n博物有志张茂先，客槎亲见织与牵。\n坐令千载习缪传，遂将浊欲秽清玄。\n诗史实录百世贤，亦以俚语形歌篇。\n君不见昭阳夜静玉栏边，谁知渔阳万骑横戈鋋。\n何如凤箫缥缈缑山巅，举手辞世乘云軿。\n我欲浩歌痛饮秋风前，仰视星斗奕奕纷罗骈。\n安得壮士横笛一声吹上彻九天。",
        "dynasty": "宋",
        "collection_info": null
    },
    {
        "title": "詹世显老丈舂米为赠时有张老之子携其父诗求月助即以詹米转馈之詹丈以诗送米和其诗",
        "author": "杜范",
        "content": "归来两见春载耜，老矣陈人愧髦士。\n书生活计常若拙，瓶粟屡空固其理。\n石庄好义无不为，独将饱腹念朝饥。\n担石赪肩米叩户，要转儿啼成欢嬉。\n此赐何敢望此老，况有新诗非草草。\n再拜为之惊且惭，锦章玉粲斗新好。\n我贫犹有稻粱谋，更有贫士需麦舟。\n为君乞与君然否，乐施曷计谁家留。",
        "dynasty": "宋",
        "collection_info": null
    },
    {
        "title": "新秋",
        "author": "杜范",
        "content": "大火西流日，秋风户到时。\n断痕依浅水，迭翠别高枝。\n气每随时改，人应共物萎。\n百年同一梦，身后欲何为。",
        "dynasty": "宋",
        "collection_info": null
    },
    {
        "title": "电",
        "author": "杜范",
        "content": "玉女开天笑，骊龙弄月珠。\n照眸千壑满，应手一丝无。\n晻映同云表，行移转海隅。\n田夫占北极，明日雨平铺。",
        "dynasty": "宋",
        "collection_info": null
    },
    {
        "title": "和澧州喜雨韵",
        "author": "杜范",
        "content": "秋色在何许，浮岚迭翠间。\n江清双鸟渡，天阔片云闲。\n雅量肩文举，新诗压子山。\n更深听远溜，哦咏答溅溅。",
        "dynasty": "宋",
        "collection_info": null
    },
    {
        "title": "十五日十九兄到家小饮有诗和之",
        "author": "杜范",
        "content": "晚色烟霞好，寒山雪月明。\n赏心闻鹊喜，醉脸任狸形。\n银烛辉蓬户，冰花烁胆瓶。\n读君断肠句，孤雁欲吞声。",
        "dynasty": "宋",
        "collection_info": null
    },
    {
        "title": "是夜闻十六兄雪中有作次韵",
        "author": "杜范",
        "content": "晚山栖半白，晚岫勒斜红。\n草草三杯裏，悠悠一笑中。\n喜君才磊磈，顾我意蒙茸。\n伯仲埙箎处，空嗟不与同。",
        "dynasty": "宋",
        "collection_info": null
    },
    {
        "title": "次郑府判金字韵",
        "author": "杜范",
        "content": "巇岖来北固，邂逅识南金。\n未觉人间役，欣同物外心。\n灯花残夜半，桂子落秋深。\n细听朱絃曲，寥寥大雅音。",
        "dynasty": "宋",
        "collection_info": null
    },
    {
        "title": "和十四兄灵岩偶作",
        "author": "杜范",
        "content": "松关开野寺，山色凈藜床。\n战局谁争胜，夸声或大当。\n有人观物静，得句满囊香。\n鸥鹭盟犹在，闲中作此忙。",
        "dynasty": "宋",
        "collection_info": null
    },
    {
        "title": "次会再和",
        "author": "杜范",
        "content": "古殿后多竹，虚檐前可床。\n炎歊于此却，胸次要人当。\n自足萧萧意，时来细细香。\n曲肱无一事，闲为属诗忙。",
        "dynasty": "宋",
        "collection_info": null
    },
    {
        "title": "和十九兄梅韵二首  其一",
        "author": "杜范",
        "content": "空谷寒花好，荒村野路长。\n有怀寻往事，无语搅枯肠。\n老气犹无恙，幽姿只自香。\n喜君歌白雪，茂对此新阳。",
        "dynasty": "宋",
        "collection_info": null
    },
    {
        "title": "和十九兄梅韵二首  其二",
        "author": "杜范",
        "content": "语别星霜久，怀人道里长。\n江山高着眼，文字饱撑肠。\n穷壑生新态，寒梅带旧香。\n它年当记忆，有雁过衡阳。",
        "dynasty": "宋",
        "collection_info": null
    },
    {
        "title": "九月二十六日观水",
        "author": "杜范",
        "content": "滔滔随岫远，𤅣𤅣浸沙寒。\n万古去不极，几人来此看。\n放乎知有本，逝者若为难。\n瞪目斜阳裏，双鸥下碧澜。",
        "dynasty": "宋",
        "collection_info": null
    },
    {
        "title": "道傍见梅",
        "author": "杜范",
        "content": "一树栖残雪，不禁春夜霜。\n香飘非宝篆，粉褪厌时粧。\n且合收余白，应难待晚黄。\n自便篱落好，榛棘不相妨。",
        "dynasty": "宋",
        "collection_info": null
    },
    {
        "title": "别宛陵同官",
        "author": "杜范",
        "content": "游宦见交情，惟忧间易生。\n文书祇自了，意气若为倾。\n幸已符金断，终然为玉成。\n官僚有如此，共保岁寒盟。",
        "dynasty": "宋",
        "collection_info": null
    },
    {
        "title": "途中",
        "author": "杜范",
        "content": "官身惊昨梦，山店是回程。\n郡事关新旧，人心属送迎。\n尘衫纔幸脱，野服要须成。\n世路如川险，归途却自平。",
        "dynasty": "宋",
        "collection_info": null
    },
    {
        "title": "有感",
        "author": "杜范",
        "content": "捧檄来兹邑，劳劳两载余。\n亲庭千里隔，家信十分疎。\n有妇闻多病，诸儿尽废书。\n低檐秋雨滴，点点正愁予。",
        "dynasty": "宋",
        "collection_info": null
    },
    {
        "title": "和杨兄五言二首  其一",
        "author": "杜范",
        "content": "羁栖余两载，尘扰费三思。\n愧匪江陵掾，空多东野诗。\n佩囊无限富，击钵已嫌迟。\n细读停云句，多应负所期。",
        "dynasty": "宋",
        "collection_info": null
    },
    {
        "title": "和杨兄五言二首  其二",
        "author": "杜范",
        "content": "纳履终朝役，挑灯独夜思。\n功名非我事，风月负君诗。\n菽水谋多拙，山林计未迟。\n江村梅正好，珍重岁寒期。",
        "dynasty": "宋",
        "collection_info": null
    },
    {
        "title": "赵山甫居玉壶尽得湖山之胜醉后和其韵二章  其一",
        "author": "杜范",
        "content": "占尽春光好，湖山一览余。\n着身蓬岛裏，纵目画屏如。\n我计还知错，君谋定不疎。\n它年同到此，卜筑莫踌躇。",
        "dynasty": "宋",
        "collection_info": null
    },
    {
        "title": "赵山甫居玉壶尽得湖山之胜醉后和其韵二章  其二",
        "author": "杜范",
        "content": "相见虽无几，相观却有余。\n清襟无这样，尘世有谁如。\n文理须教密，浓醺且放疎。\n论文何日再，欲别更踌躇。",
        "dynasty": "宋",
        "collection_info": null
    },
    {
        "title": "舟早行将至三界偶成",
        "author": "杜范",
        "content": "辞京尘渐远，入越思逾清。\n雨壑溪方涨，风帆去又轻。\n天光浮水阔，山色带云横。\n更问乡关路，从今尚几程。",
        "dynasty": "宋",
        "collection_info": null
    },
    {
        "title": "捉笔次前韵  其一",
        "author": "杜范",
        "content": "小雨添溪滑，新晴散野清。\n寸襟如水阔，一桨共云轻。\n坦坦道皆直，萦萦径自横。\n天衢从此卜，何用问前程。",
        "dynasty": "宋",
        "collection_info": null
    },
    {
        "title": "捉笔次前韵  其二",
        "author": "杜范",
        "content": "晨炊浮早渡，午夜过钱清。\n越国移舟便，曹娥上堰轻。\n人言三界近，共指一山横。\n古剡明朝到，篮舆数去程。",
        "dynasty": "宋",
        "collection_info": null
    },
    {
        "title": "捉笔次前韵  其三",
        "author": "杜范",
        "content": "厌见尘泥汩，喜看沙水清。\n鱼攒偎日暖，鸥去帖波轻。\n寒渡人来少，闲舟岸与横。\n不须催去桨，溪曲不论程。",
        "dynasty": "宋",
        "collection_info": null
    },
    {
        "title": "和孙司门寄宽堂诗  其一",
        "author": "杜范",
        "content": "官喜文书少，尘迷岁月迁。\n岂无车可出，傥有约宜坚。\n傍水寻疎影，裁诗续旧编。\n孤山须竟日，去莫买游船。",
        "dynasty": "宋",
        "collection_info": null
    },
    {
        "title": "和孙司门寄宽堂诗  其二",
        "author": "杜范",
        "content": "靖节非沉湎，行藏岂漫游。\n几多经济具，可付醉吟休。\n志在存周鼎，悲能学楚囚。\n流风千载想，我欲赋登楼。",
        "dynasty": "宋",
        "collection_info": null
    },
    {
        "title": "和吴准斋所赓刘石涧咏湖山之乐因见示韵",
        "author": "杜范",
        "content": "胜赏付飞觞，诗人妙嚼芳。\n荷君相抆拭，容我共清凉。\n湛俗人空老，偷闲策最长。\n高峰应更好，何日曳桄榔。",
        "dynasty": "宋",
        "collection_info": null
    },
    {
        "title": "戏赋段桥风筝",
        "author": "杜范",
        "content": "段桥牵纸鹞，儿戏亦关心。\n风快应难挽，云高径欲侵。\n人夸无限力，身直不多金。\n说与须知道，明朝不似今。",
        "dynasty": "宋",
        "collection_info": null
    },
    {
        "title": "水帘谷",
        "author": "杜范",
        "content": "巨崖森四立，谺洞费前瞻。\n鸟道穿危磴，虬松奋老髯。\n岩高全似砌，水小不成帘。\n半生纔此见，虽倦未应嫌。",
        "dynasty": "宋",
        "collection_info": null
    },
    {
        "title": "赋夏肯父所性堂",
        "author": "杜范",
        "content": "心外非吾有，区间忝尔生。\n道原无欠剩，物与共流行。\n绳瓮谁言辱，旗常未足荣。\n反躬深体认，莫浪付诗情。",
        "dynasty": "宋",
        "collection_info": null
    },
    {
        "title": "酬谢韩仲和见赠",
        "author": "杜范",
        "content": "丹心空自照，白首欲何成。\n踏地方求实，笺天敢为名。\n树深秋水浄，山远暮云轻。\n索我文书外，论交深友生。",
        "dynasty": "宋",
        "collection_info": null
    },
    {
        "title": "挽王侍郎二首  其一",
        "author": "杜范",
        "content": "地灵钟国秀，胪唱压时名。\n虎观坚廉节，螭坳振直声。\n志随时暂鬰，身与道俱荣。\n人羡腰金日，于公孰重轻。",
        "dynasty": "宋",
        "collection_info": null
    },
    {
        "title": "挽王侍郎二首  其二",
        "author": "杜范",
        "content": "里枌敷荫樾，昼绣借辉光。\n诱接尝登席，抠趋屡负墙。\n故山欣弭节，华屋痛帷堂。\n岁晚凋松柏，令人重慨伤。",
        "dynasty": "宋",
        "collection_info": null
    },
    {
        "title": "挽钟保义",
        "author": "杜范",
        "content": "窦馆名犹在，燕山事有光。\n解衣非楚纩，指廪异齐棠。\n映日庭兰蔚，余风宰木香。\n翠珉垂世劝，宁復事雕章。",
        "dynasty": "宋",
        "collection_info": null
    },
    {
        "title": "挽刘监丞二首  其一",
        "author": "杜范",
        "content": "诸老凋零尽，公胡不少留。\n麈谈裁后进，山立俨前修。\n逸馆休黄髮，为邦付黑头。\n瓯闽看蔽芾，有泪正难收。",
        "dynasty": "宋",
        "collection_info": null
    },
    {
        "title": "挽刘监丞二首  其二",
        "author": "杜范",
        "content": "奕世诗书远，三刘姓字香。\n乡评高宿望，里社借余光。\n莲浦秋堂晚，松冈夜室长。\n典刑无復见，南望独凄凉。",
        "dynasty": "宋",
        "collection_info": null
    },
    {
        "title": "挽叶子仪二首  其一",
        "author": "杜范",
        "content": "性质孰无偏，工夫岂易镌。\n人谁知此学，我独谓公贤。\n耿耿存忧世，悠悠付逝川。\n一经端有属，拭目看家传。",
        "dynasty": "宋",
        "collection_info": null
    },
    {
        "title": "挽叶子仪二首  其二",
        "author": "杜范",
        "content": "当年共短檠，心事熟论评。\n岂我非同志，于公不用情。\n几多才莫试，有此恨难平。\n旧友凋零尽，悲哉伐木声。",
        "dynasty": "宋",
        "collection_info": null
    },
    {
        "title": "挽项监镇",
        "author": "杜范",
        "content": "男儿志四方，世事苦难量。\n蚤逐功名误，空令岁月荒。\n倦游归故里，幽兴肯新堂。\n当日多知己，诸公孰在亡。",
        "dynasty": "宋",
        "collection_info": null
    },
    {
        "title": "太师平章乔文惠公挽歌词三首  其一",
        "author": "杜范",
        "content": "奕世诸贤辅，清朝得老成。\n谏兵秦蹇叔，忧国汉萧生。\n更化人皆仰，调元位独亨。\n天迟诸葛死，尚欲致昇平。",
        "dynasty": "宋",
        "collection_info": null
    },
    {
        "title": "太师平章乔文惠公挽歌词三首  其二",
        "author": "杜范",
        "content": "名在洪钧上，身游绿野中。\n社方娱白傅，城遽闭滕公。\n国势关轻重，君恩着始终。\n堪嗟典刑尽，羣木刺寒空。",
        "dynasty": "宋",
        "collection_info": null
    },
    {
        "title": "太师平章乔文惠公挽歌词三首  其三",
        "author": "杜范",
        "content": "忆在乌伤日，惊腾鹗荐辞。\n自怜拘法守，何以答心知。\n零露黄花暗，凄风画翣悲。\n遥瞻孔山路，无计送灵輀。",
        "dynasty": "宋",
        "collection_info": null
    },
    {
        "title": "挽周迪功二首  其一",
        "author": "杜范",
        "content": "书种开风气，儒声动海涯。\n一门团义聚，千里择名师。\n重卦终须卜，留耕已可菑。\n贤书初入贡，玉树影参差。",
        "dynasty": "宋",
        "collection_info": null
    },
    {
        "title": "挽周迪功二首  其二",
        "author": "杜范",
        "content": "忆昔痴儿幸，联君季氏姻。\n两家成契阔，一梦记酸辛。\n乡誉闻君子，铭章又古人。\n落花愁暮雨，凄冷不成春。",
        "dynasty": "宋",
        "collection_info": null
    },
    {
        "title": "挽张监丞",
        "author": "杜范",
        "content": "我兄同昔席，我亦接青班。\n不尽明时用，空令老泪潸。\n笋联纔胄监，竹使只乡关。\n时岂无知己，吁嗟世路难。",
        "dynasty": "宋",
        "collection_info": null
    },
    {
        "title": "挽赵漕二首  其一",
        "author": "杜范",
        "content": "蔚蔚郎闱望，皇皇使节辉。\n竞时俱勇往，怀宝独言归。\n皂盖人方惜，黄粱梦已非。\n萧山遗老在，谁使涕交挥。",
        "dynasty": "宋",
        "collection_info": null
    },
    {
        "title": "挽赵漕二首  其二",
        "author": "杜范",
        "content": "敛袵从童丱，巢枝幸里闾。\n尘踪谁抆拭，余论借吹嘘。\n得意鸣珂地，惊嗟素锦车。\n直言公不死，兰玉秀阶除。",
        "dynasty": "宋",
        "collection_info": null
    },
    {
        "title": "赵学士挽诗",
        "author": "杜范",
        "content": "鼎盛弹冠地，胡然袖手居。\n自怡还自足，谁毁又谁誉。\n花竹人安在，芸兰庆有余。\n华涂惊素锦，行道尽欷歔。",
        "dynasty": "宋",
        "collection_info": null
    },
    {
        "title": "挽陈汉英",
        "author": "杜范",
        "content": "庠塾崇师道，乡闾重典刑。\n麟经开晚学，鹗表动天庭。\n头未终朝黑，衫能几日青。\n文章难得力，愁绝岘山茔。",
        "dynasty": "宋",
        "collection_info": null
    },
    {
        "title": "新秋二首  其一",
        "author": "杜范",
        "content": "少昊行秋正疾驱，洒然凉色已侵肤。\n翠空碧水涵高下，淡霭苍烟半有无。\n风露已经生惨戚，菰蒲且欲慰斯须。\n谁将霜竹横云外，似有悲声与恨俱。",
        "dynasty": "宋",
        "collection_info": null
    },
    {
        "title": "新秋二首  其二",
        "author": "杜范",
        "content": "一叶阶前落浅黄，已知秋色渡长江。\n百骸假合宁长健，万虑丛生未肯降。\n荒草露寒飞蝶尽，暮山烟带白鸥双。\n倚栏独立浑无语，时把残篇对小窗。",
        "dynasty": "宋",
        "collection_info": null
    },
    {
        "title": "春雨甲子而润泽不违时夏已更秋方虑干涸一夕沛然优渥矣喜而写情",
        "author": "杜范",
        "content": "甲子谣言未足听，沛然甘泽以时行。\n平田不藉开渠水，野老谁思逐妇声。\n黄倒积云承露重，青翻长浪簸风轻。\n贱夫一饱诚为幸，更祝倾河洒甲兵。",
        "dynasty": "宋",
        "collection_info": null
    },
    {
        "title": "继和严君壁上韵",
        "author": "杜范",
        "content": "山舍榱楹朽蠹余，朅来小圃作闲居。\n推移宁免人间世，洒落还同心地初。\n鸥鹭齐盟忘物我，薜萝交翠映簪裾。\n恭惟不负传心印，已把浮生付六如。",
        "dynasty": "宋",
        "collection_info": null
    },
    {
        "title": "丁卯九月十夜观月",
        "author": "杜范",
        "content": "草露团团夜气浓，一天明月半弯弓。\n光涵万顷澄秋霁，影落千山接翠空。\n毫髮不迷孤照处，胆肝尽露广寒宫。\n回廊独步浑无觉，似是泠然驾远风。",
        "dynasty": "宋",
        "collection_info": null
    },
    {
        "title": "己巳登玉峰亭二首  其一",
        "author": "杜范",
        "content": "与君携手上峦坡，多少尘襟尽刮磨。\n一鸟横边秋霭淡，片云归处夕阳多。\n潮来万里翻明练，山簇千峰列翠螺。\n此地不堪归去早，欠看明月涨金波。",
        "dynasty": "宋",
        "collection_info": null
    },
    {
        "title": "己巳登玉峰亭二首  其二",
        "author": "杜范",
        "content": "杖藜无事历危坡，一片清寒镜面磨。\n极目尽时知水阔，置身高处见秋多。\n此时不着登山屐，到处还成测海螺。\n遥想高人闲物外，故应不与世同波。",
        "dynasty": "宋",
        "collection_info": null
    },
    {
        "title": "八月十一夜风月可爱自前屋觅酒不得而归小诗呈百六十叔",
        "author": "杜范",
        "content": "晚烟轻拂乱山横，落日纔收月已明。\n万顷孤光低阔野，一天寒色带疎星。\n交情要与秋容淡，携手难禁夜气清。\n惯识醉中风月好，不知风月更宜醒。",
        "dynasty": "宋",
        "collection_info": null
    },
    {
        "title": "次韵草堂",
        "author": "杜范",
        "content": "心事崔嵬日不如，愁端丛起蔓难图。\n残山剩水鸟声怨，落日微云雁影孤。\n妙句耸闻惊昨梦，寒窗细读慰来苏。\n许身已在羲皇上，降志犹能念昔吾。",
        "dynasty": "宋",
        "collection_info": null
    },
    {
        "title": "偶属成嵬字韵录呈六十叔二首  其一",
        "author": "杜范",
        "content": "溪头徙倚对崔嵬，世上尘愁安在哉。\n峭壁千寻翻素练，深崖万古斗雄雷。\n空余鸟迹无人到，应有山灵怪我来。\n偶尔相逢成胜槩，平生襟抱此中开。",
        "dynasty": "宋",
        "collection_info": null
    },
    {
        "title": "偶属成嵬字韵录呈六十叔二首  其二",
        "author": "杜范",
        "content": "莫令胸次着崔嵬，万事于人何有哉。\n欲向悬崖看积雨，几经空谷撼奔雷。\n山花无思开还落，溪鸟忘机去復来。\n此地逍遥吾足矣，解愁春瓮不须开。",
        "dynasty": "宋",
        "collection_info": null
    },
    {
        "title": "清真褚道士携罗丈唱和访余求诗予非能诗者辞不获力拙次韵能不以狂斐疵我否",
        "author": "杜范",
        "content": "远寻幽侣对清闲，落笔烟霞写壮观。\n不染红尘随处适，独将青眼箇中看。\n云飞碧落无心到，月浸清波彻底寒。\n遥想衔杯当日意，洒然新沐欲弹冠。",
        "dynasty": "宋",
        "collection_info": null
    },
    {
        "title": "和宗司法与郑府判韵  其一",
        "author": "杜范",
        "content": "毫端收尽九秋清，凡目容窥巨海惊。\n别驾锦囊夸李贺，参军石鼎续弥明。\n珠玑错落交辉映，金石铿锵迭奏成。\n迷道愿君相指似，敢辞驽钝策孤征。",
        "dynasty": "宋",
        "collection_info": null
    },
    {
        "title": "和宗司法与郑府判韵  其二",
        "author": "杜范",
        "content": "候虫啧啧泣秋清，节物还令壮士惊。\n人在九原谁可作，月横千里自增明。\n诗坛尚幸从盟约，句法于今识老成。\n自愧枯肠如罄室，只愁有债未宽征。",
        "dynasty": "宋",
        "collection_info": null
    },
    {
        "title": "又和郑府判侯字韵",
        "author": "杜范",
        "content": "野人漫学事王侯，宦牒相从得俊游。\n着眼丹铅常午夜，转头萸菊已深秋。\n几多陈迹成今古，莫对清尊话去留。\n自幸趋隅陪玉麈，如今何止识荆州。",
        "dynasty": "宋",
        "collection_info": null
    },
    {
        "title": "復用韵以见别情",
        "author": "杜范",
        "content": "插架牙籤富邺侯，戏将翰墨此中游。\n紫萸黄菊家家酒，巨轴长篇字字秋。\n谈笑不堪增恋游，简书无奈怕淹留。\n人生聚散真萍梗，咫尺应能见九州。",
        "dynasty": "宋",
        "collection_info": null
    },
    {
        "title": "别张簿兄弟",
        "author": "杜范",
        "content": "弱柳含风拂路隅，一尊话别意踌蹰。\n相看未了百年事，有约无忘千里书。\n到手功名还漫浪，褆身德业念居诸。\n愿君一语勤相赠，拜赐从今傥不虚。",
        "dynasty": "宋",
        "collection_info": null
    },
    {
        "title": "戊寅夏和赵十七兄招提偶作",
        "author": "杜范",
        "content": "故山携手惬心期，里社从游即旧规。\n十雨五风深望岁，一尊重会只催诗。\n多君格力开坛社，得句精神见睫眉。\n匹马秋风思远道，此盟常恐忆它时。",
        "dynasty": "宋",
        "collection_info": null
    },
    {
        "title": "游擘翠",
        "author": "杜范",
        "content": "新晴山色浄襟裾，世上尘埃一点无。\n飞瀑惊奔争澒洞，层崖屹立镇崟岖。\n乱流平处沙可数，顽石丛中草不枯。\n醉后偶来观物变，要知到处是工夫。",
        "dynasty": "宋",
        "collection_info": null
    },
    {
        "title": "和沈节推韵",
        "author": "杜范",
        "content": "点检春光向几多，埋头官事暗中过。\n萧萧鬓影霜先入，匝匝襟尘镜未磨。\n盟会谁令寒晋楚，篇词自幸识阴何。\n休文多病风流甚，红药尊前独醉歌。",
        "dynasty": "宋",
        "collection_info": null
    },
    {
        "title": "次陈友韵",
        "author": "杜范",
        "content": "企望隣邦百里赊，一时文物数名家。\n惊人议论铿苍佩，落笔词章粲彩霞。\n此日相逢真有幸，何年重会恐无涯。\n顾余何以为君别，多愧新诗屡拜嘉。",
        "dynasty": "宋",
        "collection_info": null
    },
    {
        "title": "归自漕司试院到桐庐晚偶成",
        "author": "杜范",
        "content": "归棹便风泝古流，一杯独酌兴悠悠。\n夕阳蘸水金窝沸，暮霭笼山紫幕浮。\n牧笛村村分路入，渔帆浦浦带烟收。\n丹青此处难为手，更有羁情不奈秋。",
        "dynasty": "宋",
        "collection_info": null
    },
    {
        "title": "再依韵復足五十六字以见一时无聊之态非诗也",
        "author": "杜范",
        "content": "人间总是一虚空，过眼流光过耳风。\n方见露芽墙下茁，又嗟霜叶岭头红。\n身来作吏双溪上，谁使衝寒一寺中。\n急雪随风穿瓦过，强呵冻手作诗穷。",
        "dynasty": "宋",
        "collection_info": null
    },
    {
        "title": "十二月初六日出郊途中值雪偶成小律诗",
        "author": "杜范",
        "content": "宦尘役役走长涂，岁晚离家只自吁。\n风入破舆寒彻骨，雪穿疎幌乱沾鬚。\n横陈瑞色今如许，定拟丰年可大书。\n州县徒劳何敢惮，万家温饱即吾庐。",
        "dynasty": "宋",
        "collection_info": null
    },
    {
        "title": "恭谢侍读仁皇训典彻章御赐杜工部紫宸殿诗退朝口号并鞍马香茶  其一",
        "author": "杜范",
        "content": "于赫仁皇训典垂，宽慈实德太平基。\n鸿图植远文孙绍，燕翼谋深烈祖贻。\n宝历初更思善治，瑶编久阅抚良规。\n平平王道今犹昔，海宇雍熙庶可期。",
        "dynasty": "宋",
        "collection_info": null
    },
    {
        "title": "恭谢侍读仁皇训典彻章御赐杜工部紫宸殿诗退朝口号并鞍马香茶  其二",
        "author": "杜范",
        "content": "丹地从容接细毡，岂徒口耳漫周旋。\n帝王家法由心法，典策言传以道传。\n章彻诵筵天意悦，恩隆赐典露华鲜。\n礼文稽古皆成宪，主德由斯志罔愆。",
        "dynasty": "宋",
        "collection_info": null
    },
    {
        "title": "恭谢侍读仁皇训典彻章御赐杜工部紫宸殿诗退朝口号并鞍马香茶  其三",
        "author": "杜范",
        "content": "微臣何幸厕经帷，宠渥便蕃亦例施。\n鸾凤惊飞高晋帖，夔龙会送借唐诗。\n灵芜甘露排忧困，骏马雕鞍念老羸。\n自愧无功难称塞，孤臣耿耿只天知。",
        "dynasty": "宋",
        "collection_info": null
    },
    {
        "title": "得雪称贺马上得五十六字",
        "author": "杜范",
        "content": "昨夜同云犹未合，晓来一色变山河。\n料应天上梅花早，吹落人间柳絮多。\n酒兴自怜今老矣，诗肠无奈此情何。\n银杯逐马天阶路，何似寒江伴钓蓑。",
        "dynasty": "宋",
        "collection_info": null
    },
    {
        "title": "窗前竹",
        "author": "杜范",
        "content": "拔地停空翠削成，与凡草木不同荣。\n无心到彼难教曲，有节防身只自清。\n本是孤根穿草壤，谁令弱杪上云程。\n碍檐敲瓦宜芟去，好伴寒松涧壑声。",
        "dynasty": "宋",
        "collection_info": null
    },
    {
        "title": "闻喜宴和御诗",
        "author": "杜范",
        "content": "清朝策士属新元，四海英髦意气轩。\n自是冕旒崇直道，亦令韦布效忠言。\n鹿苹初洽君恩重，凤藻俄颁帝语温。\n此日微臣陪镐宴，更惭兰省滥搜抡。",
        "dynasty": "宋",
        "collection_info": null
    },
    {
        "title": "舟中偶成小诗",
        "author": "杜范",
        "content": "泛溪深处暮山晴，乍脱尘埃耳目醒。\n水面浮天相与碧，波心浸月两争明。\n浅流碍石滩滩急，曲岸铺沙渚渚清。\n人静夜阑舟未舣，微吟顾影不胜情。",
        "dynasty": "宋",
        "collection_info": null
    },
    {
        "title": "和杨兄两诗  其一",
        "author": "杜范",
        "content": "鲁教寂寥邹辨已，异端塞路日殷繁。\n宝丝远缉千年绪，古鑑新磨一世昏。\n正道以身为屏翰，真儒于此见渊源。\n缄来遗像知君意，百世师模俨若存。",
        "dynasty": "宋",
        "collection_info": null
    },
    {
        "title": "和杨兄两诗  其二",
        "author": "杜范",
        "content": "望断家山两地悬，白云何处涕潸然。\n吏尘岁月知无几，宦海风涛幸有边。\n已是雪霜催岁晚，又还花柳放春妍。\n起予妙语令深省，碧眼相看话百年。",
        "dynasty": "宋",
        "collection_info": null
    },
    {
        "title": "准斋诲人亹亹不倦某每侍几席洒然若执热之濯清风一日语及唱和新篇继復缄示联章巨轴皆相与切磋之意某辄忘其荒陋次韵二章借以求教不敢言诗也幸赦不敏而镌诲之  其一",
        "author": "杜范",
        "content": "着身闹市厥惟艰，渺渺狂澜荡不还。\n心莫转移真匪石，德常安重有如山。\n谈经不踵诸儒后，辨理尤严一字间。\n倾耳名言深猛省，半生日月总成闲。",
        "dynasty": "宋",
        "collection_info": null
    },
    {
        "title": "准斋诲人亹亹不倦某每侍几席洒然若执热之濯清风一日语及唱和新篇继復缄示联章巨轴皆相与切磋之意某辄忘其荒陋次韵二章借以求教不敢言诗也幸赦不敏而镌诲之  其二",
        "author": "杜范",
        "content": "倦游愈觉世途艰，远矣淳风未易还。\n车去出门多异辙，尘来瞇目失前山。\n差殊只在毫釐际，迷復都来反覆间。\n珍重先生相指似，忙中自有本来闲。",
        "dynasty": "宋",
        "collection_info": null
    },
    {
        "title": "伏蒙赐和復用韵二章拜呈可谓出丑衒媸惟自叙鄙怀併以见区区敬慕之意姑惟教之是所愿也  其一",
        "author": "杜范",
        "content": "道在行藏自古艰，为贫偶出未能还。\n一从举手遮西日，已恐移文在北山。\n身入微官缰锁裏，心惭大隠市朝间。\n浮云富贵非吾事，便有功名亦等闲。",
        "dynasty": "宋",
        "collection_info": null
    },
    {
        "title": "伏蒙赐和復用韵二章拜呈可谓出丑衒媸惟自叙鄙怀併以见区区敬慕之意姑惟教之是所愿也  其二",
        "author": "杜范",
        "content": "学道辛勤历万艰，精神见性本无还。\n齐眉自可供瓢乐，携手何须去鹿山。\n谓介谓通非所在，不夷不惠处其间。\n自怜尘俗心犹在，即席抠衣愿少闲。",
        "dynasty": "宋",
        "collection_info": null
    },
    {
        "title": "和花翁盆梅",
        "author": "杜范",
        "content": "绝涧移来近市园，又还移入卖花盆。\n体蟠一簇皆心匠，肤裂千梢尚手痕。\n试问低回随俗态，何如峭直抱孤根。\n岁寒风节应无恙，鲁兀须知自有尊。",
        "dynasty": "宋",
        "collection_info": null
    },
    {
        "title": "和花翁自咏",
        "author": "杜范",
        "content": "愚拙天真未易全，如翁自许岂其然。\n剩将诗句酬花债，只把春衣办酒钱。\n仅六尺床皆乐地，方千里旱自丰年。\n瞿昙老子都曾学，曾学为儒也学仙。",
        "dynasty": "宋",
        "collection_info": null
    },
    {
        "title": "和贵方韵",
        "author": "杜范",
        "content": "万物由来备一身，要教纯熟在持循。\n莫嫌恶浊浮埃界，自做分明实地人。\n培养确知心是圣，工夫岂费笔如神。\n羡君精进追前哲，愧我衰颓落世尘。",
        "dynasty": "宋",
        "collection_info": null
    },
    {
        "title": "借韵呈宽堂",
        "author": "杜范",
        "content": "坦然宽德是居身，又有疲甿要拊循。\n镜浄不过方寸地，海涵何止百千人。\n呻吟望赐多沟壑，晚闪为霖几怪神。\n膏泽未能周海宇，祝公先静一州尘。",
        "dynasty": "宋",
        "collection_info": null
    },
    {
        "title": "次花翁冬日三诗  其一",
        "author": "杜范",
        "content": "料理新阳在此朝，休文但觉带宽腰。\n懒将漫刺巡门到，病怕时人举酒邀。\n强裹青衫空自累，满簪白髮不相饶。\n冥心久矣随天付，九转还丹不用烧。",
        "dynasty": "宋",
        "collection_info": null
    },
    {
        "title": "次花翁冬日三诗  其二",
        "author": "杜范",
        "content": "人心天理两相关，无奈花翁尽日闲。\n丽服靓粧纷拜节，弊衣短策自怡颜。\n已闻瞥尔寻幽去，又见陶然向市还。\n住世世尘尘不染，梅花好处即孤山。",
        "dynasty": "宋",
        "collection_info": null
    },
    {
        "title": "次花翁冬日三诗  其三",
        "author": "杜范",
        "content": "翛然僧舍一柴扉，淡泊如君眼底稀。\n山泽肯为仙骨瘦，襟怀自得遯身肥。\n有诗盈帙遮空橐，无酒留宾办典衣。\n一棹稽山风雪裏，便应兴尽雪中归。",
        "dynasty": "宋",
        "collection_info": null
    },
    {
        "title": "次花翁喜雪快晴韵",
        "author": "杜范",
        "content": "何人急急走灵符，扶醒摐摐十万夫。\n隘巷未收穿履迹，短檐已倚晒书儒。\n日开雪色如翻手，景属诗家费捻鬚。\n起望四山新入画，翠屏半是粉成图。",
        "dynasty": "宋",
        "collection_info": null
    },
    {
        "title": "次花翁第二雪",
        "author": "杜范",
        "content": "创见飞琼粲晚华，已闻得句压刘叉。\n乱随风势斜穿户，谁在云端巧雨花。\n恼杀饥乌寻屋角，寒惊宿雁失汀沙。\n此时清绝难酬赏，羔酒谁言胜凤茶。",
        "dynasty": "宋",
        "collection_info": null
    },
    {
        "title": "次花翁第三雪",
        "author": "杜范",
        "content": "拥衾无事可相干，急报飞琼急起看。\n推户已成千顷白，倚栏未觉十分寒。\n三逢瑞景开心目，几费诗翁琢肾肝。\n妙句鼎来方对客，共吟惊喜欲忘餐。",
        "dynasty": "宋",
        "collection_info": null
    },
    {
        "title": "次花翁自笑韵",
        "author": "杜范",
        "content": "村翁活计谢田庄，肯与时人较短长。\n余事诗篇陵鲍谢，太平胸次到黄唐。\n以通为隠浑无碍，有乐偿贫似略当。\n自笑此生成鹘突，谁知鹘突正难量。",
        "dynasty": "宋",
        "collection_info": null
    },
    {
        "title": "次赵贵方九里松独行韵",
        "author": "杜范",
        "content": "道机已熟绝防闲，纵步来寻兴裏山。\n残雪点衣消酒醉，晚风吹鬓带诗还。\n妙年羡子欢悰足，走宦愁予乐事悭。\n安得相从尘网外，快将如意碎青珊。",
        "dynasty": "宋",
        "collection_info": null
    },
    {
        "title": "罗年能赴兴国前诗未作尝于醉中谩成亦併达之",
        "author": "杜范",
        "content": "一笑重逢二十年，自怜镜影已华颠。\n谩言世上谁知我，落在人间恐愧天。\n理到平时无一事，行须实处着千鞭。\n但教千里民安乐，莫使虚名为世传。",
        "dynasty": "宋",
        "collection_info": null
    },
    {
        "title": "又送汤国正五十六字",
        "author": "杜范",
        "content": "一尊浊酒送君行，惨澹江云似我情。\n已是园林堆落叶，更添风雨扫残英。\n直存吾道曾何病，公在人心为不平。\n我久念归归未得，羡君趱得去帆轻。",
        "dynasty": "宋",
        "collection_info": null
    },
    {
        "title": "南乡舟中偶成",
        "author": "杜范",
        "content": "日斜远浦閟朱光，烟抹前山湿翠粧。\n自有着身丘壑分，故应遣我水云乡。\n便于世上夸钟鼎，何似田间饱稻粱。\n手把黄花相问讯，秋风不改旧时香。",
        "dynasty": "宋",
        "collection_info": null
    },
    {
        "title": "和耕甫弟梅",
        "author": "杜范",
        "content": "数点冰葩与雪宜，有人着眼水边篱。\n从渠疎影初传句，自此清吟未有诗。\n曾到孤山飞鹤处，恰思偃树跨鲸时。\n李园莫负春风约，应有当年未折枝。",
        "dynasty": "宋",
        "collection_info": null
    },
    {
        "title": "冬至展墓偶成",
        "author": "杜范",
        "content": "至日衝寒扫墓墟，凄然一拜一欷歔。\n蓼莪恨与云无际，常棣愁催雪满裾。\n误落世尘惊日月，谩牵吏鞅废诗书。\n回头更看诸儿侄，门户支撑正要渠。",
        "dynasty": "宋",
        "collection_info": null
    },
    {
        "title": "郑宁夫携诗什访余併有赠篇闻其浙右之行诗以送",
        "author": "杜范",
        "content": "何人剥啄扣云关，袖有新诗数百篇。\n宫征自调相和应，珠玑不拣尽光圆。\n昌黎荐士惭无路，东野盘空枉笑天。\n闻道二亲犹未葬，知谁着眼为渠怜。",
        "dynasty": "宋",
        "collection_info": null
    },
    {
        "title": "承见再和用韵",
        "author": "杜范",
        "content": "簇簇枝头缀浅黄，鼻通四远熟留藏。\n秋于对树疑添色，雨不多时怕减香。\n花事索人非易管，诗情得酒为新尝。\n丛芳德色惊人句，影下重吟驻夕阳。",
        "dynasty": "宋",
        "collection_info": null
    },
    {
        "title": "挽曹处士二首  其一",
        "author": "杜范",
        "content": "年纔四十未云迟，勇谢文场意已奇。\n独抱古心欣有得，肯同时好浪相追。\n迴神自是平生学，彻底还看处死时。\n援笔大书真力士，纷纷醉梦若缠悲。",
        "dynasty": "宋",
        "collection_info": null
    },
    {
        "title": "挽曹处士二首  其二",
        "author": "杜范",
        "content": "持身非介亦非通，闲处工夫不堕空。\n石室隠居虽我独，凤冈文社与人同。\n道镌一族多名士，惠浃千家有后功。\n潜德自昭何待发，矧兹大笔诏无穷。",
        "dynasty": "宋",
        "collection_info": null
    },
    {
        "title": "徐倅尊人挽诗二首  其一",
        "author": "杜范",
        "content": "教子成名岂偶然，存心积善契苍天。\n独工学问驰清誉，旁习阴阳得异传。\n煞有哀荣身后事，不差生死梦中言。\n欲占厚德看铭志，七十之期过一年。",
        "dynasty": "宋",
        "collection_info": null
    },
    {
        "title": "徐倅尊人挽诗二首  其二",
        "author": "杜范",
        "content": "论子论交事契深，同年同里又同心。\n登堂未展庞公拜，梦奠俄惊尼父吟。\n自古阴功天所予，如公遐福世同歆。\n老成渐渐凋零尽，空有潸然泪满襟。",
        "dynasty": "宋",
        "collection_info": null
    },
    {
        "title": "丘知府挽诗",
        "author": "杜范",
        "content": "弟兄鼎誉人争羡，富贵随时报未均。\n领阁清班非不遇，持麾重选遽成尘。\n世夸人物今何在，志在诗书竟莫伸。\n笑语诙谐犹在耳，忽闻远讣恐非真。",
        "dynasty": "宋",
        "collection_info": null
    },
    {
        "title": "挽陈将仕",
        "author": "杜范",
        "content": "事到盖棺方始定，言于陋巷乃为公。\n试看倾郭盈襟泪，尽是忘餐振廪功。\n荣贵但知崇己欲，文章未必济民穷。\n如君厚积人谁忌，惟恐君家积未丰。",
        "dynasty": "宋",
        "collection_info": null
    },
    {
        "title": "挽黄修职",
        "author": "杜范",
        "content": "宰士当年棣萼情，世科心许白头登。\n诗书早已传家学，场屋谁知负夜灯。\n老矣尚余英气在，嗟哉独慕善人称。\n一经分付曾何憾，看取于门自此兴。",
        "dynasty": "宋",
        "collection_info": null
    },
    {
        "title": "挽李处士",
        "author": "杜范",
        "content": "确荦羣山兀海隅，芬川蔚有吉人居。\n施仁一念周乡井，称善同声溢里闾。\n教子垂芳心有待，荣亲养老意何如。\n貤恩漫尔撑门户，肯负当年一束书。",
        "dynasty": "宋",
        "collection_info": null
    },
    {
        "title": "挽赵漕閤中",
        "author": "杜范",
        "content": "丘公四海大名垂，有女来嫔阀阅宜。\n苹藻自供寒女事，琴书未许世人知。\n舟移夜壑方遗恨，剑合平津自有时。\n膝上一经勋已策，吁嗟不赋板舆词。",
        "dynasty": "宋",
        "collection_info": null
    },
    {
        "title": "挽□□",
        "author": "杜范",
        "content": "韬光自古常难见，友道于今幸可论。\n勋业但看江左相，才名已识下邽门。\n壮哉兰若当时志，已矣云山此日原。\n到底百年同一梦，山林钟鼎尚何言。",
        "dynasty": "宋",
        "collection_info": null
    },
    {
        "title": "挽翟亲",
        "author": "杜范",
        "content": "时运遭逢亦偶然，着鞭莫讶祖生先。\n闭门终负三冬用，脂箧徒夸十部贤。\n玉树幸能光旧德，爵罗宁復叹当年。\n生平未快荆州愿，有泪空令落九泉。",
        "dynasty": "宋",
        "collection_info": null
    },
    {
        "title": "酥溪寺舍窗前有黄金间璧玉竹可爱谩作二十字不许撞题",
        "author": "杜范",
        "content": "中土太淡素，东皇染半节。\n此君已不羣，此种更奇绝。",
        "dynasty": "宋",
        "collection_info": null
    },
    {
        "title": "得光字",
        "author": "杜范",
        "content": "挂起梧桐月，先成一夜霜。\n与君飞大白，一口吸秋光。",
        "dynasty": "宋",
        "collection_info": null
    },
    {
        "title": "和六十叔二绝  其一",
        "author": "杜范",
        "content": "夕阳有意为人留，斜映寒江着小舟。\n远目遥岑无限意，不须萧瑟赋悲秋。",
        "dynasty": "宋",
        "collection_info": null
    },
    {
        "title": "和六十叔二绝  其二",
        "author": "杜范",
        "content": "半窗斜日带东篱，桂子团团已满枝。\n朝露晚风并夜月，细看一一是君诗。",
        "dynasty": "宋",
        "collection_info": null
    },
    {
        "title": "辛未白鹭一绝",
        "author": "杜范",
        "content": "故园苍莽淡烟霏，白鹭翩然下小池。\n岂我机心犹未尽，踌蹰四顾復惊飞。",
        "dynasty": "宋",
        "collection_info": null
    },
    {
        "title": "次韵十一叔芍药五绝  其一",
        "author": "杜范",
        "content": "白白朱朱扫地残，尚余红芍带春妍。\n娉婷自笑成孤语，困倚芳丛背日眠。",
        "dynasty": "宋",
        "collection_info": null
    },
    {
        "title": "次韵十一叔芍药五绝  其二",
        "author": "杜范",
        "content": "簇簇妖红裛露鲜，春工烂漫乞君看。\n心期点检都无可，幸有花盟独未寒。",
        "dynasty": "宋",
        "collection_info": null
    },
    {
        "title": "次韵十一叔芍药五绝  其三",
        "author": "杜范",
        "content": "心事摧残厌世喧，眼前能復问媸妍。\n故园春色还依旧，此日看花意不然。",
        "dynasty": "宋",
        "collection_info": null
    },
    {
        "title": "次韵十一叔芍药五绝  其四",
        "author": "杜范",
        "content": "手把春花已后春，锦容入眼更成新。\n凭栏落日浑无□，倍觉君诗信有神。",
        "dynasty": "宋",
        "collection_info": null
    },
    {
        "title": "次韵十一叔芍药五绝  其五",
        "author": "杜范",
        "content": "寒暑回还日日新，数枝留得几多春。\n君能弹压凭佳句，一段清襟亦可人。",
        "dynasty": "宋",
        "collection_info": null
    },
    {
        "title": "次韵草堂二首  其一",
        "author": "杜范",
        "content": "月荡秋光滴翠空，英英寒色万山同。\n一年奇事惟今夕，顾我萎然卧病中。",
        "dynasty": "宋",
        "collection_info": null
    },
    {
        "title": "次韵草堂二首  其二",
        "author": "杜范",
        "content": "中秋有约醉南湖，料此清光已不孤。\n枕上不堪良夜永，起来犹强作伊吾。",
        "dynasty": "宋",
        "collection_info": null
    },
    {
        "title": "壬申九月初十归自邑中两绝  其一",
        "author": "杜范",
        "content": "雁宿沙头水月明，无端惊起两三声。\n孤飞缥缈知何处，影落寒江浪已平。",
        "dynasty": "宋",
        "collection_info": null
    },
    {
        "title": "壬申九月初十归自邑中两绝  其二",
        "author": "杜范",
        "content": "风清露肃片云闲，耿耿寒光沐万山。\n满目琼楼高着脚，岂知身復在人间。",
        "dynasty": "宋",
        "collection_info": null
    },
    {
        "title": "清贞褚道士携罗丈唱和访余求诗予非能诗者辞不获力拙次韵能不以狂斐疵我否",
        "author": "杜范",
        "content": "冀北奇才万马空，惊人佳句墨深浓。\n春风桃李人应识，要看寒溪涧底松。",
        "dynasty": "宋",
        "collection_info": null
    },
    {
        "title": "戏十九兄二首  其一",
        "author": "杜范",
        "content": "风流公子醉阳台，归路犹传笑语谐。\n玉腕双扶争妩媚，不知失足在苍崖。",
        "dynasty": "宋",
        "collection_info": null
    },
    {
        "title": "戏十九兄二首  其二",
        "author": "杜范",
        "content": "君曾夷视北山巅，险阻谁知在眼前。\n亟欲问君无恙否，小春催到探梅天。",
        "dynasty": "宋",
        "collection_info": null
    },
    {
        "title": "飞雪未已可谓佳瑞约判簿判务二丈同登尊经阁",
        "author": "杜范",
        "content": "万顷琼瑶烂不收，从今便合庆来牟。\n与君莫负登临约，不是偷闲作浪游。",
        "dynasty": "宋",
        "collection_info": null
    },
    {
        "title": "次沈节推韵",
        "author": "杜范",
        "content": "春工剪水巧先呈，不夜寒光满地琼。\n独捻冰鬚搜雪句，此时谁解与同盟。",
        "dynasty": "宋",
        "collection_info": null
    },
    {
        "title": "又得一绝句",
        "author": "杜范",
        "content": "白句方从万玉妃，安排红袖点春晖。\n一寒自笑无毡客，三酌匆匆早赋归。",
        "dynasty": "宋",
        "collection_info": null
    },
    {
        "title": "和汪子渊桂花一绝",
        "author": "杜范",
        "content": "姮娥剪綵压羣芳，一夜秋风入酒囊。\n熏彻醉魂清入骨，敢言天下更无香。",
        "dynasty": "宋",
        "collection_info": null
    },
    {
        "title": "和赵山甫海棠",
        "author": "杜范",
        "content": "春风得意酌霞觞，翠袖宁禁白露霜。\n欲向月宫收剩馥，晓窗强理背时粧。",
        "dynasty": "宋",
        "collection_info": null
    },
    {
        "title": "次沈节推送春韵二首  其一",
        "author": "杜范",
        "content": "佳人憔悴怯春衣，日暮楼高酒力微。\n流水落花无限恨，一声杜宇又催归。",
        "dynasty": "宋",
        "collection_info": null
    },
    {
        "title": "次沈节推送春韵二首  其二",
        "author": "杜范",
        "content": "一年春事逐飞蓬，燕语千愁诉未通。\n水竹谁家深院落，捲帘准拟纳熏风。",
        "dynasty": "宋",
        "collection_info": null
    },
    {
        "title": "七月二十七日午到钓滩登其台偶成二绝  其一",
        "author": "杜范",
        "content": "高人作计亦迂哉，千尺崔嵬着钓台。\n握手故人留不住，有鱼那肯上鈎来。",
        "dynasty": "宋",
        "collection_info": null
    },
    {
        "title": "七月二十七日午到钓滩登其台偶成二绝  其二",
        "author": "杜范",
        "content": "忆昔斯堂醉晚风，壁间岁月已无踪。\n谁知千古留名字，只在当年把钓中。",
        "dynasty": "宋",
        "collection_info": null
    },
    {
        "title": "偶成",
        "author": "杜范",
        "content": "喜脱京尘理棹行，归心伫立望危樯。\n得风甚饱秋帆腹，顷刻回头失富阳。",
        "dynasty": "宋",
        "collection_info": null
    },
    {
        "title": "宿兴善寺成小绝",
        "author": "杜范",
        "content": "废寺翛然殿宇空，早寒催雪撼山风。\n急投小舍成孤坐，拨尽炉灰那处红。",
        "dynasty": "宋",
        "collection_info": null
    },
    {
        "title": "用韵作懽喜语",
        "author": "杜范",
        "content": "冰雪凝寒万木空，我今正欲转春风。\n东郊已作安排计，会看枝头万点红。",
        "dynasty": "宋",
        "collection_info": null
    },
    {
        "title": "刘上舍携酒有诗和其韵  其一",
        "author": "杜范",
        "content": "数过流年转瞩中，宦尘休更问穷通。\n新诗唤我尘埃梦，孤驿清澄一笑同。",
        "dynasty": "宋",
        "collection_info": null
    },
    {
        "title": "刘上舍携酒有诗和其韵  其二",
        "author": "杜范",
        "content": "匆匆岁事又更新，一气初回万木春。\n独有江梅殊未觉，凛然冰雪照诗人。",
        "dynasty": "宋",
        "collection_info": null
    },
    {
        "title": "高兄徐仓高弟和刘会之两绝见寄再韵谢之  其一",
        "author": "杜范",
        "content": "我辈周旋实地中，此身穷处此心通。\n荷君一见如平素，迹未相亲味已同。",
        "dynasty": "宋",
        "collection_info": null
    },
    {
        "title": "高兄徐仓高弟和刘会之两绝见寄再韵谢之  其二",
        "author": "杜范",
        "content": "袖手闲居德日新，静安增伴四时春。\n君方入室慰此老，肯作浮阳愧古人。",
        "dynasty": "宋",
        "collection_info": null
    },
    {
        "title": "康秋惠诗和其韵二首  其一",
        "author": "杜范",
        "content": "春入桃园日正迟，怀人何以慰朝饥。\n自怜官事冥烦日，却是诗人得句时。",
        "dynasty": "宋",
        "collection_info": null
    },
    {
        "title": "康秋惠诗和其韵二首  其二",
        "author": "杜范",
        "content": "观梅诗兴愧何郎，尘鞅埋头岁月长。\n力薄何能堪重负，托身犹喜郑公乡。",
        "dynasty": "宋",
        "collection_info": null
    },
    {
        "title": "晚坐偶成一绝",
        "author": "杜范",
        "content": "日隠西山月色微，林端水际淡烟霏。\n遥岑横碧在何许，谁念行人未得归。",
        "dynasty": "宋",
        "collection_info": null
    },
    {
        "title": "刘上舍以诗送牡丹併酒和之二首  其一",
        "author": "杜范",
        "content": "春愁风雨不禁寒，红尽枝头绿已团。\n谁遣佳人伴岑寂，初酣卯酒脸匀丹。",
        "dynasty": "宋",
        "collection_info": null
    },
    {
        "title": "刘上舍以诗送牡丹併酒和之二首  其二",
        "author": "杜范",
        "content": "纷纷万卉委泥沙，独殿春风自一家。\n珍重白衣相问劳，醉吟佳句醉看花。",
        "dynasty": "宋",
        "collection_info": null
    },
    {
        "title": "偶题",
        "author": "杜范",
        "content": "雪外乱山才约略，雨中平野更凄迷。\n有人支枕篷窗底，卧看羣牛渡野溪。",
        "dynasty": "宋",
        "collection_info": null
    },
    {
        "title": "和阳秀才惠诗七绝  其一",
        "author": "杜范",
        "content": "半菽生涯志九霄，诗篇妙处压刘曹。\n朶颐钟鼎人都错，自有灵龟价最高。",
        "dynasty": "宋",
        "collection_info": null
    },
    {
        "title": "和阳秀才惠诗七绝  其二",
        "author": "杜范",
        "content": "夜光那肯暗投人，至宝何须借所因。\n袖有明珠来遗我，荷君此意重千钧。",
        "dynasty": "宋",
        "collection_info": null
    },
    {
        "title": "和阳秀才惠诗七绝  其三",
        "author": "杜范",
        "content": "区区敢计一身存，剥尽皮毛尚有根。\n有客款门歌慷慨，清风为我濯尘裈。",
        "dynasty": "宋",
        "collection_info": null
    },
    {
        "title": "和阳秀才惠诗七绝  其四",
        "author": "杜范",
        "content": "百年坠典一朝行，疾痛谁知赤子情。\n劳瘁何曾沾小惠，追呼蚤已困苛征。",
        "dynasty": "宋",
        "collection_info": null
    },
    {
        "title": "和阳秀才惠诗七绝  其五",
        "author": "杜范",
        "content": "载籍重修旧额存，从今便可养胚腪。\n只愁均赋无良法，巨室逃杨復放豚。",
        "dynasty": "宋",
        "collection_info": null
    },
    {
        "title": "和阳秀才惠诗七绝  其六",
        "author": "杜范",
        "content": "事已垂成虑正长，民风安得反醇庞。\n交征上下方旁午，何以为谋淑此邦。",
        "dynasty": "宋",
        "collection_info": null
    },
    {
        "title": "和阳秀才惠诗七绝  其七",
        "author": "杜范",
        "content": "三载尘埃积寸心，空斋暗锁一床琴。\n忽闻宫征相勾引，聊整徽絃发旧音。",
        "dynasty": "宋",
        "collection_info": null
    },
    {
        "title": "问渊明菊",
        "author": "杜范",
        "content": "世以渊明名尔菊，却来紫陌换青铜。\n东篱采采知何处，岂不包羞负此翁。",
        "dynasty": "宋",
        "collection_info": null
    },
    {
        "title": "代菊对",
        "author": "杜范",
        "content": "未有渊明先有我，何人唤我作渊明。\n东篱宛在南山下，谁向秋风管落英。",
        "dynasty": "宋",
        "collection_info": null
    },
    {
        "title": "曹娥",
        "author": "杜范",
        "content": "举世贪生不足评，舍生取义亦难明。\n娥知有父不知死，当日何心较重轻。",
        "dynasty": "宋",
        "collection_info": null
    },
    {
        "title": "偶成",
        "author": "杜范",
        "content": "短篷支枕看青山，山意闲如人意闲。\n飞过白鸥何处宿，宿时莫向急边滩。",
        "dynasty": "宋",
        "collection_info": null
    },
    {
        "title": "处静得梅枝为赠以新诗将之漫次韵以谢",
        "author": "杜范",
        "content": "花与诗人自目成，荷君持赠半寒灯。\n悄然清梦江村裏，忘却官身在宛陵。",
        "dynasty": "宋",
        "collection_info": null
    },
    {
        "title": "何君智父之堂名以云岫袁蒙斋记之智父以示余漫成绝句",
        "author": "杜范",
        "content": "谷裏深藏岂自珍，须臾触石上天津。\n悠然一片心何在，说道无心却误人。",
        "dynasty": "宋",
        "collection_info": null
    },
    {
        "title": "枕上偶成三首  其一",
        "author": "杜范",
        "content": "一春霁色养花天，近夏鞭霆雨沛然。\n说与农人勤贮水，行看绿雾涨平田。",
        "dynasty": "宋",
        "collection_info": null
    },
    {
        "title": "枕上偶成三首  其二",
        "author": "杜范",
        "content": "春动边声虏计狂，淮流据断架浮梁。\n雨师怒烈风云阵，定报惊奔尽犬羊。",
        "dynasty": "宋",
        "collection_info": null
    },
    {
        "title": "枕上偶成三首  其三",
        "author": "杜范",
        "content": "老夫屡与死为邻，急报家人早入京。\n正虑舟行流未滑，枕前快听泻檐声。",
        "dynasty": "宋",
        "collection_info": null
    },
    {
        "title": "和杨兄二绝  其一",
        "author": "杜范",
        "content": "诗人过我辱高轩，坐觉尘埃不敢干。\n三寸古今谈不了，明珠落落走金盘。",
        "dynasty": "宋",
        "collection_info": null
    },
    {
        "title": "和杨兄二绝  其二",
        "author": "杜范",
        "content": "三年尝尽万间关，力怯强弓寸寸弯。\n何日变成闲世界，与君夜月对湖山。",
        "dynasty": "宋",
        "collection_info": null
    },
    {
        "title": "偶咏玉簪花",
        "author": "杜范",
        "content": "叶带春姿如泼淀，花多秋色似凝酥。\n怳疑鹭立清波上，只欠渔舟凑画图。",
        "dynasty": "宋",
        "collection_info": null
    },
    {
        "title": "和会之二绝  其一",
        "author": "杜范",
        "content": "饤虀篘酿挹仙霞，味到诗情分外佳。\n应把梅花望彭泽，不辞漉酒污巾纱。",
        "dynasty": "宋",
        "collection_info": null
    },
    {
        "title": "和会之二绝  其二",
        "author": "杜范",
        "content": "爱景探春意已生，新诗新酿一时成。\n遥知独酌微吟处，霜月应多别处明。",
        "dynasty": "宋",
        "collection_info": null
    },
    {
        "title": "刘百十六兄送梅花大鲫新酒以诗将和其韵四首  其一",
        "author": "杜范",
        "content": "尘鬓三年绣水湄，诗怀久矣负良时。\n门前喜鹊来相报，知有骚人委色丝。",
        "dynasty": "宋",
        "collection_info": null
    },
    {
        "title": "刘百十六兄送梅花大鲫新酒以诗将和其韵四首  其二",
        "author": "杜范",
        "content": "寒冰为骨玉为精，篱落横斜数点清。\n不见孤山浮动处，岭头折赠若为情。",
        "dynasty": "宋",
        "collection_info": null
    },
    {
        "title": "刘百十六兄送梅花大鲫新酒以诗将和其韵四首  其三",
        "author": "杜范",
        "content": "暖日浮光深水湄，鱼方掉尾煦晴时。\n巨鳞如掌勤分饷，兴入扁舟动钓丝。",
        "dynasty": "宋",
        "collection_info": null
    },
    {
        "title": "刘百十六兄送梅花大鲫新酒以诗将和其韵四首  其四",
        "author": "杜范",
        "content": "新篘盎盎泻琼晶，照我襟怀彻底清。\n多谢白衣相问劳，举杯无语不胜情。",
        "dynasty": "宋",
        "collection_info": null
    },
    {
        "title": "赠以酒寄诗",
        "author": "杜范",
        "content": "茅茨底下坐寒毡，应是孤吟舌本干。\n急遣曲生相问讯，满浇磊磈润毫端。",
        "dynasty": "宋",
        "collection_info": null
    },
    {
        "title": "和高吉父六绝  其一",
        "author": "杜范",
        "content": "端为稽田赋未均，一时板籍尽更新。\n三年敢作贤劳叹，政恐才疎负邑人。",
        "dynasty": "宋",
        "collection_info": null
    },
    {
        "title": "和高吉父六绝  其二",
        "author": "杜范",
        "content": "麦陇吹风餠饵香，桑畦映日茧丝光。\n晚春好诵归田赋，问汝胡为两鬓霜。",
        "dynasty": "宋",
        "collection_info": null
    },
    {
        "title": "和高吉父六绝  其三",
        "author": "杜范",
        "content": "饮啄于人似有缘，又将尘面对瞿昙。\n儒冠未必非相误，时听钟声静夜参。",
        "dynasty": "宋",
        "collection_info": null
    },
    {
        "title": "和高吉父六绝  其四",
        "author": "杜范",
        "content": "平生习懒怕逢迎，相望何时可合并。\n妙语贯珠分在手，山斋快读晚风轻。",
        "dynasty": "宋",
        "collection_info": null
    },
    {
        "title": "和高吉父六绝  其五",
        "author": "杜范",
        "content": "工部文章裕后昆，桥斋遗稿炯然存。\n偶拈同谷悲歌句，又把愁肠搅一番。",
        "dynasty": "宋",
        "collection_info": null
    },
    {
        "title": "和高吉父六绝  其六",
        "author": "杜范",
        "content": "世事纷纷起笑端，五云深处最高寒。\n与君便好寻前约，霁月难同俗眼看。",
        "dynasty": "宋",
        "collection_info": null
    },
    {
        "title": "途中二绝  其一",
        "author": "杜范",
        "content": "一点天根动处微，已令万物受春熙。\n欲知消长从来意，便是人心善恶机。",
        "dynasty": "宋",
        "collection_info": null
    },
    {
        "title": "途中二绝  其二",
        "author": "杜范",
        "content": "脚踏京尘动数旬，归途又復见书云。\n羣阴已放阳来復，看取新年别有春。",
        "dynasty": "宋",
        "collection_info": null
    },
    {
        "title": "和韩蕺山见赠绝句",
        "author": "杜范",
        "content": "世网缠身未得归，但劳清梦到林扉。\n高人误作班行看，只是山中一布衣。",
        "dynasty": "宋",
        "collection_info": null
    },
    {
        "title": "秋游雁荡道中",
        "author": "杜范",
        "content": "遥睇前峰已出奇，从今便合办新诗。\n山灵似是知予意，拥翠来迎步步移。",
        "dynasty": "宋",
        "collection_info": null
    },
    {
        "title": "石梁",
        "author": "杜范",
        "content": "它山不数碎如拳，有此撑空万古寒。\n好个山中廊庙具，游人浪作石梁看。",
        "dynasty": "宋",
        "collection_info": null
    },
    {
        "title": "照胆潭",
        "author": "杜范",
        "content": "布袜青鞋得远寻，四边卧石护清深。\n从他照破千人胆，容我论交一片心。",
        "dynasty": "宋",
        "collection_info": null
    },
    {
        "title": "罗汉洞",
        "author": "杜范",
        "content": "攒空巨石太崔嵬，踊跃山巅亦壮哉。\n谁把斧斤挥直下，斫开洞户许人来。",
        "dynasty": "宋",
        "collection_info": null
    },
    {
        "title": "道中戏成",
        "author": "杜范",
        "content": "造物人言是小儿，偶然越样与儿嬉。\n不过几块麤顽石，博得人夸几个奇。",
        "dynasty": "宋",
        "collection_info": null
    },
    {
        "title": "天柱",
        "author": "杜范",
        "content": "削成一柱是何年，屹立当空更不偏。\n我欲借渠成大厦，少陵此意久无传。",
        "dynasty": "宋",
        "collection_info": null
    },
    {
        "title": "天聪洞",
        "author": "杜范",
        "content": "脚力穷时眼力通，层梯倚石上天聪。\n世间无限惟顽石，独此中间透外空。",
        "dynasty": "宋",
        "collection_info": null
    },
    {
        "title": "小龙湫",
        "author": "杜范",
        "content": "水脉凭高天外来，半空散得万飞埃。\n老龙卧处知何在，唤作灵湫亦漫猜。",
        "dynasty": "宋",
        "collection_info": null
    },
    {
        "title": "大龙湫",
        "author": "杜范",
        "content": "半世名闻始见之，洞心无语立多时。\n经行处处皆奇绝，此比诸峰更绝奇。",
        "dynasty": "宋",
        "collection_info": null
    },
    {
        "title": "携酒落成倅厅绮霞阁口号代简",
        "author": "杜范",
        "content": "绮霞风月一番新，剩把余光烛近隣。\n闻道落成开宴席，也容老子挹芳尘。",
        "dynasty": "宋",
        "collection_info": null
    },
    {
        "title": "和阳字韵",
        "author": "杜范",
        "content": "又还秋色到萸觞，检点东篱次第黄。\n碧水连天无限思，栏桿无奈带斜阳。",
        "dynasty": "宋",
        "collection_info": null
    },
    {
        "title": "寄题芦洲",
        "author": "杜范",
        "content": "幽人作计筑幽居，傍水为亭手植芦。\n何爱世间闲草木，只缘胸次有江湖。",
        "dynasty": "宋",
        "collection_info": null
    },
    {
        "title": "贻富室翁",
        "author": "杜范",
        "content": "葱疗丹田麦疗饥，葱羹麦饭两相宜。\n请君试上城头望，多少人家午未炊。",
        "dynasty": "宋",
        "collection_info": null
    },
    {
        "title": "仙山知寺志刚示余以浸碧唱和诗漫继其韵",
        "author": "杜范",
        "content": "穷年奔走缭乡隅，暂此凭栏意已殊。\n一水光明平处现，四山容色淡中铺。\n莫羞尘鬓临冰鑑，自有灵原照玉壶。\n浸碧主人应领会，试言此碧有耶无。",
        "dynasty": "宋",
        "collection_info": null
    },
    {
        "title": "林倅到迓之途中小诗",
        "author": "杜范",
        "content": "简书奔走日衝衝，偶此郊行兴易浓。\n雨意醖成春野意，云容点就晓山容。\n茧丝贮色桑条上，餠饵吹香麦陇中。\n忽忆故园归去好，云山知隔几千重。",
        "dynasty": "宋",
        "collection_info": null
    },
    {
        "title": "和林簿二诗  其一",
        "author": "杜范",
        "content": "忧喜从来巧聚门，刖人有足未为尊。\n人生何用家万石，世事还输酒一尊。\n荒径赋归人已远，急流勇退意犹存。\n功名千古成何事，眼底荣枯不足论。",
        "dynasty": "宋",
        "collection_info": null
    },
    {
        "title": "和林簿二诗  其二",
        "author": "杜范",
        "content": "宦途元自险于山，我辈孤寒分外难。\n萧寺羡君成胜概，新诗为我解愁端。\n自叹落落无三语，底事区区为一官。\n初夏北窗新枕簟，碧梧昼影正清团。",
        "dynasty": "宋",
        "collection_info": null
    },
    {
        "title": "大雨喜成小诗呈百里",
        "author": "杜范",
        "content": "颙颙万目望穹苍，连日雷车走阿香。\n不用瓮中留蜥蜴，已闻野外舞商羊。\n霶𩃱施泽盈千浍，䆉稏收功可万箱。\n令尹爱民天所相，三年境内乐穰穰。",
        "dynasty": "宋",
        "collection_info": null
    },
    {
        "title": "空明洞",
        "author": "杜范",
        "content": "莫讶青山小，山因洞得名。\n仙人骑鹤去，留蹟在空明。",
        "dynasty": "宋",
        "collection_info": null
    },
    {
        "title": "玉壶即事",
        "author": "杜范",
        "content": "雨过条风着柳芽，淡黄浅绿嫩如花。\n陂湖漾漾初侵路，蜂燕纷纷各理家。\n带郭园林仙苑近，送春船舫绣帘遮。\n芸窗倦倚何山翠，暖霭轻笼日脚斜。",
        "dynasty": "宋",
        "collection_info": null
    },
    {
        "title": "天柱峰",
        "author": "杜范",
        "content": "探幽不知疲，前赏方未极。\n晨行越高岭，拔地见峭石。\n有如万菡萏，玲珑倚秋碧。\n东西忽异状，顾步忘所历。\n一峰柱中天，壁立千仞直。\n旁无寸土势，始觉造化力。\n凛凛苍铁姿，漠漠太古色。\n俯疑霹雳怒，仰视元气黑。\n溟波啮南维，在昔因荡激。\n伊谁拔山来，作此颠倒侧。\n诸峰左右辏，参差列矛戟。\n或如削层霞，熏蒸半天赤。\n或如簸大旗，千骑皆辟易。\n或颖如书空，或攫如戏翼。\n或如龙夭矫，两石陷其脊。\n噀雨空洞中，幽响日夜滴。\n扪萝展奇眺，百态堕胸臆。\n眼光乱崖窍，日气光映射。\n似闻多灵秘，路绝天所惜。\n侧身下篁篠，倦坐屡胁息。\n沈思融结初，令人嘆开闢。",
        "dynasty": "宋",
        "collection_info": null
    },
    {
        "title": "句",
        "author": "杜范兄",
        "content": "鶑鸣求友声。",
        "dynasty": "宋",
        "collection_info": null
    },
    {
        "title": "李养源自号蒙泉求诗于东平包某作此以赠之",
        "author": "包恢",
        "content": "水象童蒙，以出伊始。\n泉乃白水，出自艮止。\n天一初生，纯一清明。\n厥初始达，犹元而亨。\n当其蒙稚，涓涓犹细。\n及其渐进，混混未止。\n如玉与珠，不曰白乎。\n如冰与雪，湛不可污。\n反求诸己，心正如是。\n有生之初，纯白纯懿。\n养之于蒙，作圣之功。\n大人不失，与赤子同。\n圣如夫子，皜莫尚已。\n湼而不缁，洞彻表裏。\n溥博渊泉，浩浩渊渊。\n皓如银河，月流星连。\n仰观先圣，本同一性。\n自始失养，遂终失正。\n气或杂之，内欲蔽伊。\n官或不思，外引远而。\n蒙反成失，白反变黑。\n黑水西流，清渭南隔。\n君在家庭，习若少成。\n异彼污世，同流浊泾。\n外引内欲，永绝勿赎。\n蒙养宜深，洊习宜熟。\n浚发尔源，如发蒙然。\n放乎四海，波涛际天。\n学有源委，海可至矣。\n所不然者，有如白水。",
        "dynasty": "宋",
        "collection_info": null
    },
    {
        "title": "临江閤皂李仲章以省轩求诗",
        "author": "包恢",
        "content": "心之精明，不远伊迩。\n胸中若正，瞭焉眸子。\n举目有证，莫切于视。\n孰名曰省，少目取义。\n目当少时，湛湛精睟。\n其光神全，其见专致。\n老目为耆，则与少异。\n非徒以目，而分老稚。\n惟目如少，有可取譬。\n实省在心，省当如是。\n如开双明，洞见万类。\n心难常存，省不可替。\n心难常觉，省不可离。\n心本善者，孰非纯懿。\n心不善者，孰非私利。\n省与不省，善恶关繫。\n省者如醒，不省如醉。\n省者如寝，不省如寐。\n省者如活，不省如毙。\n果能自省，卓然奋励。\n暗室不欺，屋漏不愧。\n如目万象，无有掩蔽。\n一不自省，冥然罔记。\n外物交引，内无纷炽。\n如目老昏，无非障翳。\n二者相远，宜知敬忌。\n聂君少年，有目可贵。\n以省名轩，轩豁无滞。\n惟道无穷，要在远诣。\n惟言多穷，要履实地。\n惟难有常，勉无失坠。",
        "dynasty": "宋",
        "collection_info": null
    },
    {
        "title": "赠饶仲信静镜",
        "author": "包恢",
        "content": "干不一动，静专动直。\n坤不一静，静翕动闢。\n艮不一止，动静以时。\n本体如是，偏主则非。\n惟学初机，贵以静入。\n以至终养，贵以静习。\n本体既然，动静一如。\n干坤合德，无二无余。\n心为天君，尊无伦比。\n圣贤言心，初无论拟。\n心比于镜，佛说云然。\n镜虽有光，孰拟心天。\n镜光则死，心光则活。\n活则不滞，死则不豁。\n佛法寂灭，匪干匪坤。\n若復本心，非彼能昏。\n人以欲动，非动之性。\n所以贵静，自动自静。\n其道光明，无物可并。\n惟省尽伦，是为全人。\n眼高四海，至此乃真。",
        "dynasty": "宋",
        "collection_info": null
    },
    {
        "title": "留忠斋山茨",
        "author": "包恢",
        "content": "身何止不获，其背谁得窥。\n心何存不测，其乡孰能知。\n身心尚无迹，屋庐更何即。\n变动元不居，问君欲奚适。\n放之弥太虚，宇宙总我庐。\n收之付野草，山茨敛吾居。\n宇宙非穷大，山茨岂云细。\n身心非以形，随寓靡有异。\n此道淡不厌，淡中味何穷。\n万物孰能动，真乐此室中。\n或疑天下儒，久游蓬莱岛。\n岂伊素草茅，但以盖茅好。\n达者舍此谁，若将终身茨。\n仁宅本同归，问舍非自私。\n宇宙浩如许，藏用如谨独。\n山固屹不移，茨敝当再覆。\n覆可久自娱，庭草听自如。\n茅茨或不翦，古圣兴不殊。\n乐山见仁人，如茨看荣贵。\n此屋虽似卑，谁识最高致。",
        "dynasty": "宋",
        "collection_info": null
    },
    {
        "title": "赠写神丘照堂",
        "author": "包恢",
        "content": "尝观孝子图，画子事母事。\n闻君画最工，事母孝亦至。\n人称汝画奇，未知事母慈。\n我今为拈出，欲以励孝思。\n画不在丹青，照不在眼睛。\n方寸不可乱，昭昭在心明。\n画到精一处，人人定相如。\n但疑心本一，奚为面差殊。\n我心犹赤子，我貌极老衰。\n君虽欲画我，安能作婴儿。",
        "dynasty": "宋",
        "collection_info": null
    },
    {
        "title": "送蒙斋赴召六首  其一",
        "author": "包恢",
        "content": "大钧正旋转，坱圠方无垠。\n干坤用六子，乃使天下春。\n震子实为长，龙蛰屈不伸。\n不一动则止，一动化万新。\n嘉熙再仁孝，斯时召斯人。\n宇宙在乎手，万化生于身。\n机关一开阖，斩新出精神。\n日月无点翳，太虚绝纤尘。\n毫髮靡遗恨，谁能疵大醇。",
        "dynasty": "宋",
        "collection_info": null
    },
    {
        "title": "送蒙斋赴召六首  其二",
        "author": "包恢",
        "content": "广大中精微，如崇下履卑。\n川流本敦化，溥博时出之。\n刚毅发秋凛，宽裕融春熙。\n聪明靡偏照，密察不失时。\n权度心为甚，圣人良在兹。\n思睿睿作圣，无思无不思。",
        "dynasty": "宋",
        "collection_info": null
    },
    {
        "title": "送蒙斋赴召六首  其三",
        "author": "包恢",
        "content": "干坤常简易，险阻知最精。\n尧舜何艰难，难在知人明。\n孔子每所患，因予犹改更。\n险如彼山川，无如世人情。\n明天而昧人，古人所讥评。\n卓哉子陆子，高具双眼睛。\n气貌纔一顾，肺肝见如倾。\n或但因传闻，能见人生平。\n万象悉呈露，如揭日月行。\n何畏乎功令，尧舜为法程。\n所恶利口覆，孔子为权衡。\n欲希象山翁，此目不可盲。\n众欺恐寡信，多僞难皆诚。\n虚受而实责，无容偏且轻。\n张陈门下客，莫非天下英。\n后至所居国，皆能居公卿。\n济世才最急，泰道非徒亨。\n下视瓮盎内，成雷聚蚊蝱。\n鸟须九霄鹏，鱼必东海鲸。\n为己与为国，灼知在先生。",
        "dynasty": "宋",
        "collection_info": null
    },
    {
        "title": "送蒙斋赴召六首  其四",
        "author": "包恢",
        "content": "扶颠而持危，在天下大势。\n拨乱而存亡，在国家大计。\n一司一事间，未足繫兴替。\n马援为郡守，尚不屑烦细。\n惟大姓黠羌，不容有违戾。\n况为公与卿，不思大经济。\n今大姓黠羌，几倍过汉世。\n中有根木存，犹在加护卫。\n大都如弈棋，败局如已逝。\n如有一胜着，败乃以胜继。\n巽当知衡权，是乃德之制。\n果哉末之难，圆神妙龟筮。\n愿言其吉凶，大闢天地闭。",
        "dynasty": "宋",
        "collection_info": null
    },
    {
        "title": "送蒙斋赴召六首  其五",
        "author": "包恢",
        "content": "尝闻魏仲英，谓仕欲行志。\n后宫权豪等，损去志乃遂。\n如云皆不可，隠身是为智。\n此志虽可称，一节非道备。\n不闻政适人，格心第一义。\n如未可与权，当道岂易致。\n齐王好货色，孟子不少刺。\n导之百姓同，王道真易易。\n自实学不明，言与实难离。\n何能格一非，适以滋众僞。\n最是讲说多，虚文只成赘。\n经或不如史，祸福可趋避。\n下至不害伯，犹能救时弊。\n此可观世变，言之横涕泪。\n道本无不通，君子当不器。",
        "dynasty": "宋",
        "collection_info": null
    },
    {
        "title": "送蒙斋赴召六首  其六",
        "author": "包恢",
        "content": "四世凡五公，贵盛古自昔。\n于我如浮云，光前在仁宅。\n仰观我絜斋，江汉濯之白。\n下视世所羡，腰黄眼前赤。\n度越此流辈，人何啻千百。\n希舜鹿野居，介然有如石。\n尝为耳目人，天子屡前席。\n义难若是恝，命岂可终逆。\n非如一小官，去就惟我适。\n况当有道时，丘自不与易。\n世方厄三空，实当有长策。\n心肝奉至尊，忧劳敢云斁。\n行矣金玉声，智勇全赵璧。",
        "dynasty": "宋",
        "collection_info": null
    },
    {
        "title": "雨后观新荷",
        "author": "包恢",
        "content": "中夜平旦尔，浄把天宇洗。\n此时气之清，隠映如有体。\n挹之莫可得，挥之不能靡。\n外不隔毛髮，内透彻心髓。\n轻清孰为天，天也不离此。\n因行过东湖，荷叶恰新美。\n柔茎柄圆盖，嫩绿出清泚。\n下承之浮萍，铺锦杂青紫。\n洒洒无一尘，生意正济济。\n欲辩已忘言，无声臭至矣。",
        "dynasty": "宋",
        "collection_info": null
    },
    {
        "title": "四明决狱由宁海道中",
        "author": "包恢",
        "content": "山童首少髮，石老脊多骨。\n上犹剑戟关，下没沙碛窟。\n曾无好步行，常有失足惊。\n前若逢峻拒，后如迫使倾。\n所幸甚艰难，平生备尝试。\n险阻谁能知，干坤元简易。",
        "dynasty": "宋",
        "collection_info": null
    },
    {
        "title": "观泉",
        "author": "包恢",
        "content": "泉动涌联珠，泉静湛片玉。\n渊源出以时，动静清可掬。\n凭栏冰雪寒，敛袵毛髮肃。\n内以洗我心，外以刮我目。\n偶离京尘来，对此歌不足。\n咏归五六人，犹疑自沂浴。",
        "dynasty": "宋",
        "collection_info": null
    },
    {
        "title": "寿家君克堂先生",
        "author": "包恢",
        "content": "良月四之日，景物何多奇。\n露洗宇四静，月抹天一涯。\n景星助月夜，光入清溪湄。\n奎星照江南，人文良在兹。\n昔为西长庚，梦与斯人期。\n今为南极老，微云淡庞眉。\n际此小春日，胜彼芳春时。\n桃梅妙生意，微吐三五枝。\n野垂黄金穟，人饱白玉粢。\n芙容花成城，拔然凌霜姿。\n暮开红菡萏，朝发白蜀葵。\n菊见正中色，潇然疎竹篱。\n不共众芳竞，独与晚岁宜。\n时异物孤特，人生復何疑。\n我翁在物表，清吟彻骨肌。\n不以世间利，容易得涴伊。\n今年七十二，浩然元不衰。\n孤坐小阁上，台融融熙熙。\n布衾纸帐间，莹若冰雪姿。\n自从知止后，何思復何为。\n但愿主益圣，比肩皆皋夔。\n东南盛仁气，不战屈四夷。\n丰穰岁相似，赤子无啼饥。\n得老太平世，仁寿非吾私。\n负暄娱爱日，煮芹甘如饴。\n无妄漫微疾，勿药喜自随。\n近谈小命者，尝以行年推。\n盛言天河水，一气木主治。\n后来年尚多，康强被春祺。\n儿曹心自喜，何幸如君词。\n只今介翁寿，数尚踰期颐。\n一百三四十，太古常不离。\n拜手稽首愿，永庇儿辈痴。",
        "dynasty": "宋",
        "collection_info": null
    },
    {
        "title": "马上口占感梅感事二首  其一",
        "author": "包恢",
        "content": "梅兄随遇处，在水涯山巅。\n或有近行路，不惹人爱怜。\n俨如敬而远，惟恐迫我前。\n或有近人居，不傍门户边。\n仍多向贫家，不为华屋牵。\n香不祈人闻，芳不取世妍。\n似此性孤洁，秋毫绝萦缠。\n彼有不知者，乃谓花莫先。\n折之贮玉瓶，已是伤其天。\n更大开苑囿，和根以之迁。\n反指荣得地，带露泪自涟。\n浸违山林意，岂其本性然。\n和羹尚不愿，其余安足言。\n但愿復反本，同盟松竹坚。\n西湖之孤山，犹嫌朝市喧。\n上对玉辉山，下临珠媚渊。\n外此唯雪月，往来许周旋。\n三友共一笑，岁寒同百年。\n虽与世落落，自分安其偏。",
        "dynasty": "宋",
        "collection_info": null
    },
    {
        "title": "马上口占感梅感事二首  其二",
        "author": "包恢",
        "content": "巡历郡邑间，人若未厌弃。\n夹道争向观，疑我形孰似。\n得之道听余，咸谓物吐气。\n老姦与宿赃，神夺而心悸。\n预知犯难逃，已多速奔避。\n先尝受其赇，今皆偿之既。\n非慑使者来，安得自知畏。\n予默揆诸心，斯言未深契。\n一切气不美，先儒说有味。\n彝伦若尽去，太半为鬼魅。\n禽兽争食人，殆盈野盈市。\n迹其所作为，殆恶过异类。\n不洁食不饱，甚焉官与吏。\n惨酷以济之，甚若豺虎噬。\n岂直如得情，哀矜至流涕。\n刑法用当穷，根本惕若厉。\n岂谓犹有民，能喜使者至。\n或鞠躬焚香，或远送旗帜。\n望来漳民情，愿留泉民意。\n此犹硕果然，不食生可觊。\n惟知有罪者，患不速去离。\n何啻千百辈，施行纔一二。\n自嘆水一杯，孰救炎火炽。\n伤心復伤心，竟夕不能寐。",
        "dynasty": "宋",
        "collection_info": null
    },
    {
        "title": "饯山泉吴守",
        "author": "包恢",
        "content": "泉从九江来，发自庐山趾。\n不啻如渭清，时出到旴水。\n渊渊媚如珠，甘饮足千里。\n何妨遇山下，一时险而止。\n不碍以亨行，果行险自弭。\n真利用御寇，上下顺而理。\n方当执热中，以濯豁有喜。\n且当正渴时，得饮快如洗。\n旴人望膏润，恋恋正未已。\n顾如岁大旱，用汝甘霖比。\n不容私一方，宇内并倾企。\n盈科放四海，有本如是耳。\n安得长流旴，混混以终始。\n河南已治平，河内难留矣。\n好将世俗污，尽洗入清泚。\n溥博泽周流，功成大如此。\n却归山泉间，育德德孰拟。\n作圣以为期，善养功更伟。",
        "dynasty": "宋",
        "collection_info": null
    },
    {
        "title": "谢朱汀守惠古风",
        "author": "包恢",
        "content": "民何业于盐，由生在水国。\n因之利其利，资生本无责。\n未能损与之，尽绝岂为得。\n后世与古异，以此命为脉。\n如宽之一分，不禁之太迫。\n上下亦相安，何至遽相阨。\n柰何笼之尽，一线路亦塞。\n乘以风气恶，遂至大作慝。\n舟聚至数十，众聚动数百。\n杀越人于货，祸烈恣惨刻。\n谁谓在王畿，有此凶焰赫。\n深为腹心忧，非但股肱厄。\n圣上欲并生，犹未忍诛谪。\n欲如渤海郡，但以安作则。\n中外多贤良，选及仆罔测。\n岂非老不死，可以贼击贼。\n初非欲胜之，化诱尽筹画。\n顽冥终不回，不免出兵革。\n犹非杀为威，止欲就擒获。\n竟未始血刃，献囚不献馘。\n精别分死生，不失我心测。\n或不以事观，浮言肆虚吓。\n语穽险且危，闻者转相惑。\n非望復非才，宜不见浮格。\n成虎而铄金，莫辩只自默。\n偶尔事倖成，不至大差忒。\n免罪已踰分，何劳被恩泽。\n感公成人美，古调鸣啧啧。\n仆以瓦釜酬，自笑言哑哑。",
        "dynasty": "宋",
        "collection_info": null
    },
    {
        "title": "病中答客",
        "author": "包恢",
        "content": "客侈言告予，二月春烂如。\n后过前不及，于今正丰腴。\n况復晴暄久，行乐人联车。\n时鸟啼葫芦，酤酒醉且呼。\n游子偕游女，争先耀街衢。\n被恼诉无处，半是颠狂徒。\n昔人秉烛游，过时欲何娱。\n恨公独抱病，与时不相扶。\n容膝斗大室，呻吟何时苏。\n奇花将衰谢，绿叶将扶疎。\n闻鸟声辄善，能似五柳无。\n予谓客所羡，眩于形色欤。\n竞千红万紫，锦绣不足铺。\n变千态万状，綵绘不可图。\n无一非形色，乃生理绪余。\n耳目不能思，心冥独荒芜。\n形形色色者，根本何取诸。\n藏用而显仁，显微元不殊。\n徒见形色者，不识精在粗。\n抑岂知造物，不知彼在吾。\n中和万物育，皆备我不诬。\n造物莫穷极，形色纔斯须。\n物既惟我造，何尝离须臾。\n见即常自见，非二常与俱。\n卧游不必动，徧游靡所拘。\n不在行且疾，速至其神乎。\n春工尽天巧，众妙何可誉。\n病我一形色，千万曾不愈。\n我室非斗大，宇宙此一庐。\n徒以我视我，无怪为我吁。\n徒以斗视室，宜谓局不舒。\n或者病不乐，我乐人莫踰。\n反是彼游人，非乐徒驰驱。\n仅与蜂蝶辈，逐逐飞盈途。\n二月虽将尽，吾即风舞雩。\n客心犹未悟，笑我何其愚。",
        "dynasty": "宋",
        "collection_info": null
    },
    {
        "title": "病中口占",
        "author": "包恢",
        "content": "人于不病时，岂知病时恶。\n重如加刀锯，轻亦急束缚。\n寒如大冬冰，热则盛夏铄。\n四肢外犹解，五臟内似剥。\n石卧身经难，木瘦气削弱。\n痛苦千万端，坚忍力不角。\n贵势富强身，不能与我博。\n若非祸自求，安受外气虐。\n一息秋毫间，不来不可度。\n百忧一不兴，百念一不作。\n万事不到胸，万卷束高阁。\n学在身外者，无一可倚託。\n坎中维寸心，不乱犹独觉。\n清明尚如在，志气神自握。\n如围城未陷，主帅守弥确。\n如敝屋未颠，主翁立尤卓。\n或悠然以游，何惧以何怍。\n人能处未病，如病乃良药。\n生本自忧患，死反由安乐。\n恃吾身安强，气马恣奔薄。\n精炎火焚林，物溺水赴壑。\n醲醉酒池竭，姣淫欲海涸。\n魄坏魂何存，神去气宜索。\n盛年已衰翁，槁形止虚殻。\n如饮鸩自毒，如操刀自斫。\n病殒何怨尤，孽非天殒落。\n病中因苦口，戒以命为谑。\n我幸非此证，不似彼舛错。\n惟震雷巽风，二者相击搏。\n平生一泓水，洗手双赤脚。\n何为攻之惨，欲庇无智略。\n欲进不得前，欲退不得却。\n如竟不可瘳，废弃真刖若。\n无復行世间，岂更步可学。\n借曰病未死，饿死可云莫。\n安之若天命，天命非冥寞。",
        "dynasty": "宋",
        "collection_info": null
    },
    {
        "title": "和陈七峰七诗韵  其一",
        "author": "包恢",
        "content": "浊世九黄河，太虚一明镜。\n混混皆随流，炯炯谁独醒。\n崛起孤峰高，尽把众山领。\n根基既超然，培植功且更。",
        "dynasty": "宋",
        "collection_info": null
    },
    {
        "title": "和陈七峰七诗韵  其二",
        "author": "包恢",
        "content": "干坤露端倪，宇宙几奇怪。\n万化俱成章，一视靡有界。\n即此为真文，于外本无待。\n所愿学如何，岂不信兹在。",
        "dynasty": "宋",
        "collection_info": null
    },
    {
        "title": "和陈七峰七诗韵  其三",
        "author": "包恢",
        "content": "洞然一止水，浪静仍风恬。\n心微在精一，动凶由二三。\n根深自生色，形神犹饮酣。\n一毛犹有伦，声臭无容参。",
        "dynasty": "宋",
        "collection_info": null
    },
    {
        "title": "和陈七峰七诗韵  其四",
        "author": "包恢",
        "content": "上达何外暴，真乐非幽园。\n凡有动于境，恐皆离乎天。\n我自淡不厌，彼徒争相喧。\n峰高果峻极，无论百千年。",
        "dynasty": "宋",
        "collection_info": null
    },
    {
        "title": "和陈七峰七诗韵  其五",
        "author": "包恢",
        "content": "百千始一年，漫分三百六。\n来信非有余，往屈讵不足。\n形有消犹水，德常久如玉。\n世间无神仙，但戒小结束。",
        "dynasty": "宋",
        "collection_info": null
    },
    {
        "title": "和陈七峰七诗韵  其六",
        "author": "包恢",
        "content": "形相犹吾庐，主者自有执。\n执乃所性存，不计年百十。\n庐则有坏时，似井废不汲。\n能原始要终，修短非缓急。",
        "dynasty": "宋",
        "collection_info": null
    },
    {
        "title": "和陈七峰七诗韵  其七",
        "author": "包恢",
        "content": "万分川流异，一本大化同。\n小闭即俱塞，大彻何不通。\n大人犹赤子，少成同老翁。\n今古任异世，不息将何穷。",
        "dynasty": "宋",
        "collection_info": null
    },
    {
        "title": "和吴伯成七夕韵",
        "author": "包恢",
        "content": "老火不知老，尚欲骄新秋。\n金稚力未胜，如儿方唧啾。\n稍养浩然气，终当凌斗牛。\n巧夕乞巧者，稚儿辈可羞。\n老拙眼尚明，却笑羣目幽。\n造物真大巧，容得智力不。\n巧亦不自知，变化神鬼惊。\n夏将烘炉铸，至秋成金城。\n金城包宇宙，万宝藏难明。\n今夕且对月，酌酒与子盟。\n仁熟如美种，由我独善耕。\n金声而玉振，秋乃集大成。",
        "dynasty": "宋",
        "collection_info": null
    },
    {
        "title": "歌晏恭人平寇伟绩",
        "author": "包恢",
        "content": "策勋赏赐转更强，壮士不知是女郎。\n尝闻此语人罕见，妇女谁及如张良。\n有尝因郡谋乱逆，自将千人乘无防。\n此其代夫有反掌，所尤难者有妇孀。\n或倾家产率部曲，或善骑射多杀伤。\n有如二孀乃能尔，胜几丈夫阵堂堂。\n谁知庆历丞相后，有女晏氏生闺房。\n女妇曾氏作内则，中守大节严于霜。\n平时如坤自柔静，一旦遇变何方刚。\n绍定己丑汀寇起，所至残灭势孔张。\n愚者束手只待殒，懦者魄丧仆且僵。\n男子纷纷类若是，何望孀有铁石肠。\n晏氏独如负将略，通身是胆智满囊。\n慨然以义誓境内，黄牛山上寨可场。\n其上可屯数万众，列为五寨如五乡。\n一时郡县几千里，已多成墟渺为荒。\n屹然此寨乃独立，虽极险阻如康庄。\n龙鬚山头有草木，草可药箭木可鎗。\n亟令先贼尽采取，兵器犀利锋莫当。\n且自捐廪凡数十，半年可足山上粮。\n以是贼虽千万众，不能敌我计策长。\n殆似天地自设险，非城非池如金汤。\n殆是女中千人杰，非山非寨人煌煌。\n此功虽大岂望报，恭人之封未足偿。\n但把涕唾视官爵，节义不朽为义方。\n顾此识度更超越，视古烈妇有烈光。\n子善继志永不忘，恭人虽死为不亡。",
        "dynasty": "宋",
        "collection_info": null
    },
    {
        "title": "天台石桥",
        "author": "包恢",
        "content": "石桥龙行甲台山，吼雷喷雪透玉关。\n石梁拟伦固未易，龙湫埒美犹良艰。\n风神凛凛耸毛骨，如在天外非人间。\n昔闻今见未曾有，游人何嗟行路难。",
        "dynasty": "宋",
        "collection_info": null
    },
    {
        "title": "赵宗判请游岩溪",
        "author": "包恢",
        "content": "三山来由北岩溪，三十里近何崛奇。\n地闢天开几千朞，神藏鬼秘人莫窥。\n竹溪黄溪何派支，太白子厚名始垂。\n未知此溪发其谁，河潢自天盘石资。\n含霜夺日森旌麾，岩电银海增双辉。\n出千古秘此一时，潭间归来为发挥。\n宝藏骤兴福所希，溪宜有灵潜自嗤。\n非公遇我我遇伊，昔无今始有己知，宜为知己加护持。\n成鼎可绝魅与魑，游骑可驰骥与骐。\n两山插天天犹低，如城夹地地莫巇。\n混混中间流天池，往来深藏龙与螭。\n巨石万状磊不羁，奇木万种名莫推。\n始度石梁堂少栖，方见主人心远而。\n此身恍在何天涯，非人间世如惊疑。\n须臾缓步行委蛇，双龙之湫气杳微。\n进前宿云云欲迷，迭嶂高张熊虎旗。\n鳬潀石门互变移，翠密玉练冰雪飞，壁立万仞文公题。\n愈上愈高青云齐，书堂屹立天然基。\n如有千岩万壑姿，一览俱尽无纤遗，主人惠我何多为。\n时方六月三伏期，但觉清冷生冰肌。\n清境清赏何加兹，更醉似酒醇不醨。\n饱水饱石浑不饥，更饱一德充肝脾。\n大帅如古刺史规，溪变为好政可追。\n仆如柳子有许疵，溪改为愚尝自悲。\n主人爱客忘尊卑，畏日与彼爱日晖。\n洒然执热清风吹，洗尽尘襟无毫釐。\n主人昔年咏浴沂，盈科放海川之师。\n源流素蓄万顷陂，傅岩磻溪隠未宜。\n高冈凤合朝阳曦，猿鹤知主无催归。\n欲羡形容无好辞，斐然狂简嗟非诗。",
        "dynasty": "宋",
        "collection_info": null
    },
    {
        "title": "莲花",
        "author": "包恢",
        "content": "暴之烈日无改色，生于浊水不受污。\n疑如娇媚弱女子，乃似刚正奇丈夫。\n有色无香或无实，三种俱全为第一。\n实裏中怀独苦心，富贵花非君子匹。",
        "dynasty": "宋",
        "collection_info": null
    },
    {
        "title": "温州双峰寺",
        "author": "包恢",
        "content": "两水旁流合，双峰对立分。\n未窥龙鼻面，且过雁山门。\n玉练泉流石，天低露湿云。\n经过随分好，犹未副前闻。",
        "dynasty": "宋",
        "collection_info": null
    },
    {
        "title": "和陆伯微韵二首  其一",
        "author": "包恢",
        "content": "百荐锋难敌，伊谁是特知。\n近尝翻戆说，久惜负胸奇。\n整顿须教早，招来已恨迟。\n英豪施异说，勋业定相随。",
        "dynasty": "宋",
        "collection_info": null
    },
    {
        "title": "和陆伯微韵二首  其二",
        "author": "包恢",
        "content": "我坐深山底，炎凉总不知。\n任他人正闹，嗟世事无奇。\n菽尽欢难遂，芹思献尚迟。\n荐堂终万里，还许走相随。",
        "dynasty": "宋",
        "collection_info": null
    },
    {
        "title": "挽吴准斋",
        "author": "包恢",
        "content": "朝市逃名利，清明照日边。\n隆冬霜裏柏，盛夏火中莲。\n纯行浑无玷，嘉言剩有传。\n归全復何憾，吾党独呼天。",
        "dynasty": "宋",
        "collection_info": null
    },
    {
        "title": "鴈荡灵岩",
        "author": "包恢",
        "content": "展旗天柱立，宝印伏狮雄。\n瀑喷千珠碎，窗开四牖空。\n争奇排怪石，独秀出孤峰。\n龙鼻泉流出，如何造物工。",
        "dynasty": "宋",
        "collection_info": null
    },
    {
        "title": "过峡山寺",
        "author": "包恢",
        "content": "庾岭分来峙两山，夹山成峡水成湾。\n上林下石森双障，南海西江屹一关。\n水若龙藏涵碧色，山如虎伏出苍颜。\n人来人往消何许，谁似山长与水閒。",
        "dynasty": "宋",
        "collection_info": null
    },
    {
        "title": "江阴风寒地有感",
        "author": "包恢",
        "content": "西浙因曾究竟看，澄江端的是风寒。\n户门人合为防密，南北天非立限宽。\n误认孤军成僻小，谁思紧处是辛酸。\n愿兴重镇加经理，忍见寥寥守备单。",
        "dynasty": "宋",
        "collection_info": null
    },
    {
        "title": "同陈守游碧落洞二首  其一",
        "author": "包恢",
        "content": "揽辔驱驰始得閒，便陪五马访名山。\n恍如境出青霄外，真是身游碧落间。\n地闢天开非假凿，崖高壁立自成关。\n奇奇怪怪难名状，独荷元龙许附攀。",
        "dynasty": "宋",
        "collection_info": null
    },
    {
        "title": "同陈守游碧落洞二首  其二",
        "author": "包恢",
        "content": "乳滴珠垂石缀旒，冰清醽绿水鸣球。\n龙宫凤穴排苍壁，燕垒蜂房涌碧琉。\n公爱彼山岩石峻，我贪此洞冷泉幽。\n无双奇观难穷处，便欲留身就隠休。",
        "dynasty": "宋",
        "collection_info": null
    },
    {
        "title": "和陈翔卿韵",
        "author": "包恢",
        "content": "碧落宜游遂速奔，千奇万胜果中存。\n天钟神秀双瑶室，地闢高深两玉门。\n下有绀寒流水径，上垂远古断山痕。\n独怜地近人何远，久共沿流探本根。",
        "dynasty": "宋",
        "collection_info": null
    },
    {
        "title": "再和二首  其一",
        "author": "包恢",
        "content": "洞要穷源入莫閒，初头底事做成山。\n开先水独为干始，判后山方立地间。\n气浊下流泥作土，滓坚中结石成关。\n奇哉故迹皆堪验，何日重来更共攀。",
        "dynasty": "宋",
        "collection_info": null
    },
    {
        "title": "再和二首  其二",
        "author": "包恢",
        "content": "石为云盖上垂旒，水作冰壶一击球。\n似笋反生悬碧玉，如簪倒插挂青瑠。\n外犹虎踞风回啸，内若龙蟠气转幽。\n尚想初时开闢意，何时更共尔游休。",
        "dynasty": "宋",
        "collection_info": null
    },
    {
        "title": "和戴石屏见寄韵二首  其一",
        "author": "包恢",
        "content": "海邦太守常时有，海上诗翁间世奇。\n自赋归来石屏去，不烦绳削草堂知。\n高情岂为时情改，浩气难随血气移。\n句老律精何酷似，昔题蜀相孔明祠。",
        "dynasty": "宋",
        "collection_info": null
    },
    {
        "title": "和戴石屏见寄韵二首  其二",
        "author": "包恢",
        "content": "草茅恨我非时样，五马驽材无寸奇。\n千里赤城皆欲杀，一双青眼独蒙知。\n每怀设榻迎徐意，尚拟扁舟访戴时。\n炯炯此心常晤对，思公辄復诵公诗。",
        "dynasty": "宋",
        "collection_info": null
    },
    {
        "title": "挽陈和仲二首  其一",
        "author": "包恢",
        "content": "至宝幢边宝器钟，含光承影状难穷。\n明明山立千峰表，湛湛鄞清万派中。\n炼不回容精匪石，灼无变泽气如虹。\n谁疑湖海豪犹在，安得楼高更卧龙。",
        "dynasty": "宋",
        "collection_info": null
    },
    {
        "title": "挽陈和仲二首  其二",
        "author": "包恢",
        "content": "川流近海学易至，源出慈湖派独清。\n进佩龙泉秋水洌，退怀骊颔夜珠明。\n介真不以三公易，枉自无容一尺轻。\n年未半生纡远道，哀哉何限不平鸣。",
        "dynasty": "宋",
        "collection_info": null
    },
    {
        "title": "寄题武夷橘林小隠",
        "author": "包恢",
        "content": "武夷山下出清泉，观象宜知果行缘。\n小隠藏修人似玉，大书题品笔如椽。\n峰高屹立天成柱，溪静光浮月满船。\n箇是我心真境界，元非六六彼中天。",
        "dynasty": "宋",
        "collection_info": null
    },
    {
        "title": "送旴江吴守以言归二首  其一",
        "author": "包恢",
        "content": "圆机珠活走盘中，已试权奇妙变通。\n武库精严锋莫敌，智囊沉密计难穷。\n先声已早闻风采，后实如新见事功。\n计日未多功不少，復刚方长转春风。",
        "dynasty": "宋",
        "collection_info": null
    },
    {
        "title": "送旴江吴守以言归二首  其二",
        "author": "包恢",
        "content": "斩新政令别规模，迎刃恢恢解有余。\n去就虽轻心自若，佞贤乍变事如何。\n籴为民患祈从免，社植根深恶始除。\n似此欲为尚何限，归欤千里竞攀车。",
        "dynasty": "宋",
        "collection_info": null
    },
    {
        "title": "同李文溪游通天窍",
        "author": "包恢",
        "content": "石如红玉间乌金，上与天通直下临。\n中似室庐犹短浅，外多窟宅却幽深。\n公真清献游同昔，我匪元公趣异今。\n但幸附名镌在石，当坚一介不移心。",
        "dynasty": "宋",
        "collection_info": null
    },
    {
        "title": "江心寺",
        "author": "包恢",
        "content": "心无倚着绝沉浮，力破回澜岿独留。\n远过金山推碧玉，屹如砥柱立中流。\n木犹桂在月中植，人似身来镜裏游。\n况是清秋方浄练，真成银汉着孤舟。",
        "dynasty": "宋",
        "collection_info": null
    },
    {
        "title": "谢王洪伯惠酒炭米五首  其一",
        "author": "包恢",
        "content": "君许身比稷，视饥真己如。\n免吾学颜帖，乞米李大夫。",
        "dynasty": "宋",
        "collection_info": null
    },
    {
        "title": "谢王洪伯惠酒炭米五首  其二",
        "author": "包恢",
        "content": "饱我德更勤，青州两从事。\n酣饮愧无言，未尝识奇字。",
        "dynasty": "宋",
        "collection_info": null
    },
    {
        "title": "谢王洪伯惠酒炭米五首  其三",
        "author": "包恢",
        "content": "杜陵四海志，不忍寒飕飕。\n投我一红炉，果胜千金裘。",
        "dynasty": "宋",
        "collection_info": null
    },
    {
        "title": "谢王洪伯惠酒炭米五首  其四",
        "author": "包恢",
        "content": "风雪太清白，顾怀似斯人。\n超然万松表，一洗肝胆新。",
        "dynasty": "宋",
        "collection_info": null
    },
    {
        "title": "谢王洪伯惠酒炭米五首  其五",
        "author": "包恢",
        "content": "昨蒙记云萍，得得覩台星。\n君宜厚自重，绝似前金陵。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一",
        "author": "包恢",
        "content": "非卿桥不立，谁是杜武库。\n下浦未更新，过者几惊顾。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其二",
        "author": "包恢",
        "content": "月卿派天河，星桥叹谁可。\n如彼行道人，病责涉在我。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其三",
        "author": "包恢",
        "content": "迈古大夫名，后成大前造。\n千崖秋气高，落成偕父老。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其四",
        "author": "包恢",
        "content": "江湖道四达，坎险横危机。\n一旦席上遇，惠大政岂非。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其五",
        "author": "包恢",
        "content": "干易以知险，履坦期同跻。\n誓彼不復过，一笑驷马题。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其六",
        "author": "包恢",
        "content": "临渊似平陆，徐行若安土。\n推此以扶颠，屹然中流柱。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其七",
        "author": "包恢",
        "content": "长纔二百尺，婉若千里隔。\n天下悦出涂，旁午任行客。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其八",
        "author": "包恢",
        "content": "规自赵日久，成令方能之。\n捄溺由己溺，信惟君子知。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其九",
        "author": "包恢",
        "content": "指麾谈笑间，朗若月出云。\n放之准四海，经济要属君。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一○",
        "author": "包恢",
        "content": "成须千年固，鉅石不可摧。\n惟君心如石，乃是为梁材。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一一",
        "author": "包恢",
        "content": "盘龙友龙成，山与岩峻峙。\n今如添卧龙，壮观萃于是。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一二",
        "author": "包恢",
        "content": "事难处如易，役大办若细。\n才力运有余，大川更谁济。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一三",
        "author": "包恢",
        "content": "往来欲休息，亦可乐自然。\n上观云飞鸟，下看鱼泳川。",
        "dynasty": "宋",
        "collection_info": null
    },
    {
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一四",
        "author": "包恢",
        "content": "亭若龙两翼，欲跃胜高空。\n济人几千百，绪余不言功。",
        "dynasty": "宋",
        "collection_info": null
    },
    {
        "title": "金溪道中六首  其一",
        "author": "包恢",
        "content": "春意藏山川，如童蒙未发。\n一朝兴勃然，触处争英杰。",
        "dynasty": "宋",
        "collection_info": null
    },
    {
        "title": "金溪道中六首  其二",
        "author": "包恢",
        "content": "浓烟笼远岫，望眼如昏花。\n欲暮还欲雨，行人始离家。",
        "dynasty": "宋",
        "collection_info": null
    },
    {
        "title": "金溪道中六首  其三",
        "author": "包恢",
        "content": "远山没云烟，不辨形与色。\n茫如天下垂，前路不可得。",
        "dynasty": "宋",
        "collection_info": null
    },
    {
        "title": "金溪道中六首  其四",
        "author": "包恢",
        "content": "木落叶栖风，阵阵着肌体。\n应忆故园花，欲开为寒止。",
        "dynasty": "宋",
        "collection_info": null
    },
    {
        "title": "金溪道中六首  其五",
        "author": "包恢",
        "content": "路傍逢古梅，元是旧相识。\n花萼知几多，萼萼相顾惜。",
        "dynasty": "宋",
        "collection_info": null
    },
    {
        "title": "金溪道中六首  其六",
        "author": "包恢",
        "content": "出门逢行人，经纬真如织。\n织成幅员长，皆是名利力。",
        "dynasty": "宋",
        "collection_info": null
    },
    {
        "title": "偶成五首  其一",
        "author": "包恢",
        "content": "六月浑如九月清，霁天月色冷幽屏。\n出门聊寄双远目，二十四凹峰转青。",
        "dynasty": "宋",
        "collection_info": null
    },
    {
        "title": "偶成五首  其二",
        "author": "包恢",
        "content": "添我凉飈伴我閒，今年新竹未云悭。\n翻嫌户外三两箇，遮断东来半好山。",
        "dynasty": "宋",
        "collection_info": null
    },
    {
        "title": "偶成五首  其三",
        "author": "包恢",
        "content": "农家命脉寄田亩，可但稻粱枯与荣。\n造化何许须多力，须臾活几万苍生。",
        "dynasty": "宋",
        "collection_info": null
    },
    {
        "title": "偶成五首  其四",
        "author": "包恢",
        "content": "南风正起北风微，谁谓秋高尚马肥。\n但愿金飈摧落木，和根亦仆拟何归。",
        "dynasty": "宋",
        "collection_info": null
    },
    {
        "title": "偶成五首  其五",
        "author": "包恢",
        "content": "柔条嫩叶春新媚，劲干刚枝岁久磨。\n忺厌人情每相反，欲支大厦问凭何。",
        "dynasty": "宋",
        "collection_info": null
    },
    {
        "title": "题碧岩二首  其一",
        "author": "包恢",
        "content": "万山拥碧屹不动，万石嵌崖何可攀。\n似这立身须定得，定时方始是牢关。",
        "dynasty": "宋",
        "collection_info": null
    },
    {
        "title": "题碧岩二首  其二",
        "author": "包恢",
        "content": "碧岩只在丹霞裏，丹碧从他色自殊。\n我断不随他境转，身心一定誓无渝。",
        "dynasty": "宋",
        "collection_info": null
    },
    {
        "title": "二月道中效赵章泉体四首  其一",
        "author": "包恢",
        "content": "鸣蛙一部不虚鸣，知为农人奏乐声。\n一岁勤劳方此始，侑他南亩馌时情。",
        "dynasty": "宋",
        "collection_info": null
    },
    {
        "title": "二月道中效赵章泉体四首  其二",
        "author": "包恢",
        "content": "苦雨花无色与香，送春叶漫绿和黄。\n蚕声百鸟飞鸣少，遽听催归叫夜长。",
        "dynasty": "宋",
        "collection_info": null
    },
    {
        "title": "二月道中效赵章泉体四首  其三",
        "author": "包恢",
        "content": "踯躅红花何实用，牡丹名品只虚奇。\n看今春晚方艰食，何似充饥有蕨萁。",
        "dynasty": "宋",
        "collection_info": null
    },
    {
        "title": "二月道中效赵章泉体四首  其四",
        "author": "包恢",
        "content": "耕者劳筋苦骨余，富家仓廪始多储。\n及饥合发方牢闭，不识私家得食诸。",
        "dynasty": "宋",
        "collection_info": null
    },
    {
        "title": "句",
        "author": "包恢",
        "content": "日短暂居犹旅舍，夜长宜就作祠堂。",
        "dynasty": "宋",
        "collection_info": null
    },
    {
        "title": "戊戌二月十日京湖袁总郎以堂帖至有诏復除户侍总饟",
        "author": "岳珂",
        "content": "昼长欹枕酣春卧，剥啄敲门惊梦破。\n双旗健步衣正黄，爵罗骇见久未尝。\n泥紫一封芹诏香，王人茧牍亲遣将。\n老夫五年坐奇谤，身则渔樵志犹壮。\n岂无恋阙如子牟，强拟随装学张敞。\n浮云满空能蔽日，云散天空日华出。\n千三百载春又春，杜陵久矣无斯人。\n黄衣走尘漫踆踆，纵了桴鼓何足云。\n姑言絮舜工负恩，尧天舜日定不尔。\n皎皎太空无点滓，当时下书便疑似。\n聊坐和歌焉热耳，宁比三光覆盆底。\n金羁欲脱还从头，络头龁草均一牛。\n吾身本是报恩具，千年万年属明主。\n感恩欲愬泪如雨，且愿投谗畀豺虎。",
        "dynasty": "宋",
        "collection_info": null
    },
    {
        "title": "五年不治笔研奉诏起家是日始草辞免奏旋假书吏于郡题写皆生疏又堂帖趣行三日戒涂偶成二首  其一",
        "author": "岳珂",
        "content": "五年尺牍不笺天，一日除书到枕边。\n感欲宣心笔无语，恩惭餬口鼎余饘。\n说骖尚恐传音误，书马还思习札便。\n烛灺烧残人未寝，却输铃下惬安眠。",
        "dynasty": "宋",
        "collection_info": null
    },
    {
        "title": "五年不治笔研奉诏起家是日始草辞免奏旋假书吏于郡题写皆生疏又堂帖趣行三日戒涂偶成二首  其二",
        "author": "岳珂",
        "content": "露封誊奏晓鸣铃，当御应关乙夜呈。\n京兆有装随使者，陈留无酒忆厨兵。\n故营将钺谈家世，老吏公车识姓名。\n尘事看看到书尺，更惊三日有王程。",
        "dynasty": "宋",
        "collection_info": null
    },
    {
        "title": "予控免不获命恭读诏书圣训有朕正欲为卿直前枉之语感激思奋始决小草之谋",
        "author": "岳珂",
        "content": "平生一寸心，不为世涂折。\n平生七尺躯，拟慕志士烈。\n吾门古乔木，每抱岁寒节。\n三世秉一心，炯炯常不灭。\n虽如卞献玉，自比来嚼铁。\n闭门着辨诬，其事已合辙。\n及逢明圣知，所遇皆夐绝。\n隆兴录旧李，一诬出奎札。\n嘉熙今诏书，復以枉为说。\n人生贵知心，万事等一吷。\n矧以万古光，下比覆盆揭。\n忆昔贾奇谤，同舟忽秦越。\n关弓比射羿，舍镞不虚发。\n仍是同功家，以豢反得嚙。\n静思诬与枉，二字谨区别。\n两朝寓至鑑，四海仰日月。\n荡诬贵昭昭，错枉岂孑孑。\n此恩无以报，蛇雀况微物。\n匪石心可转，幞被计当决。\n尘匣开青萍，何时衅妖血。",
        "dynasty": "宋",
        "collection_info": null
    },
    {
        "title": "黄鹤谣寄吴季谦侍郎时季谦自德安入城予适以使事在鄂",
        "author": "岳珂",
        "content": "卢山白鹤归来双，缟衣素袂玄为裳。\n翅如车轮夜横江，风声曾走淮淝羌。\n戛然长鸣下柴桑，芝田啄粒遥相望。\n何人网罗倏高张，上决云汉旁八荒。\n一随鹏鵾惊远翔，低头不肯谋稻粱。\n一罹罝弋沮泽旁，局身筠笼翅摧藏。\n鹦鹉洲畔葭苇乡，水云苍苍江茫茫。\n九皋欲闻声不扬，回顾鸥鹭羞颜行。\n忽闻缑笙度宫商，红尘俯视有底忙。\n矶头刷羽今正黄，欲搥此楼呼酒狂。",
        "dynasty": "宋",
        "collection_info": null
    },
    {
        "title": "予以谬作数种并总所奏藁遗参赞高紫微闻以阅读未及赐报平日正病无人为过目者兹不特饷所有别白半生漫浪笔研间为不虚矣因赠二首  其一",
        "author": "岳珂",
        "content": "夜半军书尚掣铃，想应欹枕梦难成。\n新凉颇復欺长夏，旧事何妨阅短檠。\n人说文衡真有託，公于诗卷若为评。\n復襄遗迹今如许，试考当时六万兵。",
        "dynasty": "宋",
        "collection_info": null
    },
    {
        "title": "予以谬作数种并总所奏藁遗参赞高紫微闻以阅读未及赐报平日正病无人为过目者兹不特饷所有别白半生漫浪笔研间为不虚矣因赠二首  其二",
        "author": "岳珂",
        "content": "涉笔牛腰倦不支，余工那復到新诗。\n殷雷秧绿又期月，指日枣红能几时。\n自古兵财无上策，于今社稷寄西陲。\n入郛及国均危道，勿谓君侯不敢知。",
        "dynasty": "宋",
        "collection_info": null
    },
    {
        "title": "拙妇吟",
        "author": "岳珂",
        "content": "西风策策黄叶舞，茅檐三尺鸣秋雨。\n东家拙妇拥面啼，强剔孤灯诉愁窭。\n当年采桑陌上归，嬉游不管春蚕饥。\n千丝万缕茧白雪，便学红女攀花枝。\n十七十八事机织，暗琐青闺人不识。\n二十三十幽恨长，卢家古梁玉为堂。\n四十五十已老大，唧唧鸣蛩欺独卧。\n尚随姑嫂作笑嗔，一生苦乐由他人。\n君不见昨朝县吏踏门闑，杼柚已空盆盎竭。\n鸡豚指栅索饮壶，掀釜叫嘑嗤妇拙。\n起来迎门陪笑面，不似娇羞怕人见。\n今年岁事苦不登，且为当家聊一展。\n吏嚣不肯怒且诃，大儿门东窥饭箩。\n藁砧走藏姑诮駡，造餠无麫知如何。\n蹙金芙蓉戏双鸳，绣床一倚曾万钱。\n低头长嘆祇自怜，昔者何巧今不然。\n吏嘑已倦里正醉，抆泪背人还涤器。\n明朝欲酒姑勿譁，正恐突隳惊阿家。",
        "dynasty": "宋",
        "collection_info": null
    },
    {
        "title": "春波堂小饮怀棠湖旧隠三首  其一",
        "author": "岳珂",
        "content": "平生到处西湖长，眼底波光日日新。\n图在辋川非旧隠，梦回笠泽是前身。\n一江细雨欹青菊，万里雄风起白苹。\n独立苍茫动归兴，钓矶须理未垂纶。",
        "dynasty": "宋",
        "collection_info": null
    },
    {
        "title": "春波堂小饮怀棠湖旧隠三首  其二",
        "author": "岳珂",
        "content": "炎暑今年特地奇，不妨湖上访清漪。\n长堤步屧谁堪拟，高阁凭阑我总宜。\n唤客黄鹂穿柳度，猜人白鸟映荷窥。\n衰翁病骨难禁热，且倩西风自在吹。",
        "dynasty": "宋",
        "collection_info": null
    },
    {
        "title": "春波堂小饮怀棠湖旧隠三首  其三",
        "author": "岳珂",
        "content": "虚栏四面挹湖光，最爱熏风六月凉。\n万朶芙蕖红影闹，两行杨柳绿丝长。\n铺陈雪月晶明态，商略阴晴浓淡妆。\n四序清游总如此，春波何事独名堂。",
        "dynasty": "宋",
        "collection_info": null
    },
    {
        "title": "食枣有感二首  其一",
        "author": "岳珂",
        "content": "百果随时效岁功，枣槃亦復荐年丰。\n柔柯低带随风绿，纂实骈随映日红。\n闻说桃梨堪絜大，颇怀齐鲁久为戎。\n忧时把玩还惊叹，莫咏豳风咏北风。",
        "dynasty": "宋",
        "collection_info": null
    },
    {
        "title": "食枣有感二首  其二",
        "author": "岳珂",
        "content": "硕枣名亭此地传，况逢新摘正芳鲜。\n栗投聊寓孤臣报，瓜实初无小史缘。\n只合赤心思待敌，岂容白手觊延年。\n楼兰可斩平生志，欲和安期觅剑仙。",
        "dynasty": "宋",
        "collection_info": null
    },
    {
        "title": "约客春波督参刘郎中方赴高紫微之集道间相值不容留戏赠二首  其一",
        "author": "岳珂",
        "content": "春波堂上倚栏干，一曲楼台晻霭间。\n野衲再寻行脚债，钓簑聊寄赏心閒。\n燕低欲舞影翻水，鸟倦知还云在山。\n匹似棠湖尽堪住，遶檐祇欠翠螺鬟。",
        "dynasty": "宋",
        "collection_info": null
    },
    {
        "title": "约客春波督参刘郎中方赴高紫微之集道间相值不容留戏赠二首  其二",
        "author": "岳珂",
        "content": "锦帐星郎油壁车，紫微花下醉流霞。\n箫鸾东引瞻风驭，池凤西游赋日华。\n蓼岸半红秋渐老，柳堤仍绿约犹赊。\n一尊更趁莱衣綵，河汉还乘八月槎。",
        "dynasty": "宋",
        "collection_info": null
    },
    {
        "title": "饯孟运判寺簿赴京三首  其一",
        "author": "岳珂",
        "content": "温纯如玉绝纤瑕，惊坐何人指孟嘉。\n策马殿军劳不伐，舍鱼取义理无差。\n读碑襄水真为谷，守垒房陵忍顾家。\n乡国不妨动归兴，天津八月却随楂。",
        "dynasty": "宋",
        "collection_info": null
    },
    {
        "title": "饯孟运判寺簿赴京三首  其二",
        "author": "岳珂",
        "content": "诏书夜下日华门，辇路争看使者轩。\n烽火三边尚勍敌，烟尘万里欠公言。\n不须目睫忧多垒，好吐胸怀悟至尊。\n富贵功名分中有，勿令仗马媿廷鹓。",
        "dynasty": "宋",
        "collection_info": null
    },
    {
        "title": "饯孟运判寺簿赴京三首  其三",
        "author": "岳珂",
        "content": "半生共饮西江水，草木由来臭味同。\n交臂便同鸿燕社，论心不隔马牛风。\n君方鸣佩趋双阙，我自烧车延五穷。\n景倩仙尘凝望处，为言驿骑莫匆匆。",
        "dynasty": "宋",
        "collection_info": null
    },
    {
        "title": "与高紫微雪溪饯客虽已预盟然坐次予每居上为之踧踖寄此见意",
        "author": "岳珂",
        "content": "碧梧正耐雪溪秋，况是西风送客舟。\n华宴虽思奉婪尾，粗官何敢作遨头。\n达尊谅识诗囊意，负约仍输酒斛筹。\n想见尊前列红袖，可怜无分听梁州。",
        "dynasty": "宋",
        "collection_info": null
    },
    {
        "title": "夜读庄子呈高紫微",
        "author": "岳珂",
        "content": "蒙园傲吏御风仙，聊以巵言后世传。\n小大升潜同此地，智愚工拙岂其天。\n众途适正何劳问，一理观心本自然。\n从此二经束高阁，为君终夕读名篇。",
        "dynasty": "宋",
        "collection_info": null
    },
    {
        "title": "秋夕有感二首呈督视参政  其一",
        "author": "岳珂",
        "content": "汤汤南纪重喉衿，纵敌年来患已深。\n七十万家财与力，六千里地古犹今。\n薇屯正自忧无给，桑土当思彻未阴。\n用力愈劳工愈寡，相公试察此时心。",
        "dynasty": "宋",
        "collection_info": null
    },
    {
        "title": "秋夕有感二首呈督视参政  其二",
        "author": "岳珂",
        "content": "老去工夫在一丘，解骖重使借前筹。\n忧关王国漫腾口，事为他人常压头。\n蚁穴溃堤犹未计，鲋车涸辙若为谋。\n恩波况是如天阔，早放棠湖理钓鈎。",
        "dynasty": "宋",
        "collection_info": null
    },
    {
        "title": "九江霜蟹比他处黑膏凝溢名冠食谱久拟遗高紫微而家僮后期未至以诗道意",
        "author": "岳珂",
        "content": "君不见东来海蟹夸江阴，肌如白玉黄如金。\n又不见西来湖蟹到沔鄂，玉软金流不堪斫。\n九江九月秋风高，霜前突兀赡两螯。\n昆吾欲割不受刀，颇有苌碧流玄膏。\n平生尊前厌此味，更看康庐拂空翠。\n今年此曹殊未来，使我对酒空悠哉。\n旧传骚人炼奇句，无蟹无山两孤负。\n老来政欠两眼青，那復前筹虚借箸。\n祇今乡国已骏奔，军将日高应打门。\n流涎便作麯车梦，半席又拟钟山分。\n先生家住岷峨脚，屡放清游仍大嚼。\n襟期尽醉何日同，试筮太玄呼郭索。",
        "dynasty": "宋",
        "collection_info": null
    },
    {
        "title": "饯高紫微视师黄冈",
        "author": "岳珂",
        "content": "秋风九月边尘高，千艘夜下宫锦袍。\n文章不特动蛮貊，要识金版开六弢。\n孙曹已矣等陈迹，唤起坡仙同赤壁。\n喧阗笳鼓动地归，重把功名光采石。",
        "dynasty": "宋",
        "collection_info": null
    },
    {
        "title": "以螃蟹寄高紫微践约侑以雪醅时犹在黄冈",
        "author": "岳珂",
        "content": "前朝无蟹惟有诗，亦復无酒供一瓻。\n今朝有蟹仍有酒，极目征帆更搔首。\n古来乐事夸持螯，赤琼酿髓玄玉膏。\n菊花吹英好时节，况是九日将登高。\n旌旗半江笳鼓发，不作诗人淡生活。\n待君浄洗沙漠尘，归趁看灯更奇绝。",
        "dynasty": "宋",
        "collection_info": null
    },
    {
        "title": "饯紫微高侍郎朝天",
        "author": "岳珂",
        "content": "紫微星郎天上客，身是南宫小宗伯。\n斗杓夜转天门开，平地一声惊霹雳。\n已将椽笔提斯文，更决河汉排风云。\n银潢直下洗戈甲，坐看九陌狂流奔。\n黄金为台玉为帐，有眼须看舍人样。\n绍兴季岁说雍公，曾冠貂蝉登上相。\n峨嵋山高钟异人，昔年相国今后身。\n声名何尝岷蜀隔，草木仍是江淮春。\n君不见嘉熙圣主躬神武，法祖整军荡强虏。\n又不见魏公一战平麟猊，次年子月天废齐。\n天心废兴真有待，肯以贪残易仁爱。\n大数恰逢一百年，埽穴犁庭当復再。\n今年又自淮西来，右相勋名传九垓。\n旄头黑云坠西北，两两比色明三台。\n先朝贝州妖贼起，若比此胡仅蜂蚁。\n当时礼部文侍郎，一日奏凯同平章。",
        "dynasty": "宋",
        "collection_info": null
    },
    {
        "title": "后元佑行上辨章乔益公",
        "author": "岳珂",
        "content": "正月二日天气清，六符两两三阶平。\n閤门催班报麻案，珂马玎玲万人看。\n押麻参政拆玺封，宣词舍人来殿东。\n鞠躬一声百寮听，军国平章乔益公。\n天心果与人心同，大哉圣断天与通。\n本朝太平说元佑，五岳三光浑未剖。\n当年一日三制颁，吕范堂堂分左右。\n虔中大老更魁杰，申国勋名比韩富。\n民生是时非汉唐，亲见至治跻羲皇。\n一尘不起四夷服，轨顺星躔蕃五谷。\n士皆有造百姓宁，官僚彻底清似冰。\n桁杨毕空戈革偃，天街镜浄无搀枪。\n彼何人斯阶启厉，九县回飙八纮沸。\n高皇疋马开东南，王业中兴今五世。\n穷荒靺鞨何自来，中原万里吹黄埃。\n数殚剥復回否泰，胚腪元气钟奇才。\n耆明寿隽轶千古，吕望鹰扬称尚父。\n便教旦奭居东西，穆穆迓衡今再覩。\n官家即日开天章，貂冠玉佩游岩廊。\n一都一俞一吁咈，四海春风已披拂。\n圣贤自昔难相逢，巨鱼纵壑鸿遇风。\n舆人欢呼争诵说，元佑嘉熙莫分别。\n君不见徂徕处士歌一夔，浓墨大字庆历诗。\n生民至今受其赐，千载万载生光辉。\n陋儒笔研久不治，安得椽笔摹英辞。\n两朝庆佑俱盛时，众贤一念犹西陲。\n天心愿化光明烛，先望分辉照荆蜀。",
        "dynasty": "宋",
        "collection_info": null
    },
    {
        "title": "上巳约客总宜一病不及往二诗呈陈元履王囦衜诸人自酌  其一",
        "author": "岳珂",
        "content": "总宜阁畔小帘栊，碧浸平湖面面风。\n别馆柳阴聊繫马，便桥红影正垂虹。\n流觞有序传诗客，在席无人称倦翁。\n侬自醉归翁自倦，风光流转不须同。",
        "dynasty": "宋",
        "collection_info": null
    },
    {
        "title": "上巳约客总宜一病不及往二诗呈陈元履王囦衜诸人自酌  其二",
        "author": "岳珂",
        "content": "我是棠矶旧钓徒，天教生与水云俱。\n兰亭正值人修禊，柳岸还添浪拍湖。\n幸有丈人观笔法，可无嘉客醉兵厨。\n直须去跃城东马，更与留春作后图。",
        "dynasty": "宋",
        "collection_info": null
    },
    {
        "title": "闻韩正伦检正挂冠感叹故交怅然久之偶成三首  其一",
        "author": "岳珂",
        "content": "中兴王社旧同功，三世何尝间一忠。\n北海真成贤吏叹，西州犹记胜游同。\n逢迎有意君虽谬，喜怒无心我自穷。\n诗祸古今均一律，莫将灯夜怨东风。",
        "dynasty": "宋",
        "collection_info": null
    },
    {
        "title": "闻韩正伦检正挂冠感叹故交怅然久之偶成三首  其二",
        "author": "岳珂",
        "content": "恩门小简写门生，六载交情老弟兄。\n一念吹毛牙角讼，十年握手肺肝倾。\n酌贪谁饮南𤃩水，敌怨人谈北府兵。\n空券更怜蝇笔误，却因误处得分明。",
        "dynasty": "宋",
        "collection_info": null
    },
    {
        "title": "闻韩正伦检正挂冠感叹故交怅然久之偶成三首  其三",
        "author": "岳珂",
        "content": "心存即鹿嘆无虞，画地虽工理反疎。\n直枉已传天子诏，厚诬犹见监奴书。\n傥令甬道真难继，未必都曹可遂初。\n万里上流关社稷，不知天意竟何如。",
        "dynasty": "宋",
        "collection_info": null
    },
    {
        "title": "予癸巳在京口因郡中元夕张灯偶阅国史靖康丙午正月十五日辛巳佑陵南巡驻跸是郡二月二十三日己未始还京师凡居郡三十有八兹闻箫鼓感旧兴嘆不胜潸然因涉笔以记大略而僧有冲希者乃携以示正伦彼谓予讽己遂架大怨迄兴妄狱圣明察知其冤予復将指前漫尽白因悼正伦之殁闵其左计亮其初心附昔所作诗于后",
        "author": "岳珂",
        "content": "驾轺老子久婆娑，坐听笙歌拥绮罗。\n十里西凉忆如意，百年南国比流梭。\n吞声有恨哀蒲柳，纪节无人废蓼莪。\n寂寞丹心耿梅月，挑灯频问夜如何。",
        "dynasty": "宋",
        "collection_info": null
    },
    {
        "title": "兴唐寺闻钟",
        "author": "岳珂",
        "content": "兴唐钟刻无夫字，久欲摩挲与细论。\n归棹未容酬此志，一声烟霭又黄昏。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其一",
        "author": "岳珂",
        "content": "雪锦亭前水接天，晚波如縠放归船。\n新诗开务从今日，此是江行第一篇。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其二",
        "author": "岳珂",
        "content": "离歌已尽沙头玉，夕照初翻浪底金。\n自是晴鸥无六月，半江雪片涌波心。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其三",
        "author": "岳珂",
        "content": "萧萧衰髮倚西风，两岸青山尽识侬。\n东去西来缘底事，祇应添得一龙钟。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其四",
        "author": "岳珂",
        "content": "一江涨碧碧于蓝，健橹鸣鹅舳正衔。\n纔似过都空万马，又惊倚岸阅千帆。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其五",
        "author": "岳珂",
        "content": "宵声传柝重城闭，晓漏迷钟古寺荒。\n仰看繁星垂四野，不知身世变炎凉。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其六",
        "author": "岳珂",
        "content": "一缾一锡一团蒲，到得今年一物无。\n桑下勿兴三宿念，古人不食武昌鱼。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其七",
        "author": "岳珂",
        "content": "葭苇延缘舞翠旌，白头吹浪又相迎。\n攀辕亦作留行计，莫道冯夷不世情。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其八",
        "author": "岳珂",
        "content": "昌黎久愿列三王，我亦曾亲翰墨香。\n惜别依依重回首，棠矶风月更思量。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其九",
        "author": "岳珂",
        "content": "赤壁江头白羽挥，鳜肥西塞酒同携。\n归期应在初弦月，家住康山西復西。",
        "dynasty": "宋",
        "collection_info": null
    },
    {
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其一○",
        "author": "岳珂",
        "content": "人生邂逅适相懽，一曲高歌行路难。\n频寄诗筩君勿厌，种花持钓是闲官。",
        "dynasty": "宋",
        "collection_info": null
    },
    {
        "title": "夜过寿昌",
        "author": "岳珂",
        "content": "风云八字护城隅，楼殿崔嵬想帝居。\n曾侍金舆惟石马，幸因玉玺记铜鱼。\n千年鼓角声犹壮，四塞河山恨未袪。\n麋鹿已游人事改，何人曾读辅吴书。",
        "dynasty": "宋",
        "collection_info": null
    },
    {
        "title": "望樊口怀陶士行温太真二首  其一",
        "author": "岳珂",
        "content": "昔年老子恨婆娑，未付其如印传何。\n吴苑关心春日少，湘江回首暮云多。\n可无司马亲封钥，自是将军老枕戈。\n我亦新来了官事，正输一舸弄烟波。",
        "dynasty": "宋",
        "collection_info": null
    },
    {
        "title": "望樊口怀陶士行温太真二首  其二",
        "author": "岳珂",
        "content": "太真行酒知何地，渺莽遗基茂草深。\n声色加人何足计，精神满腹不同斟。\n六奇自可掀三狡，一正何妨詟百壬。\n堕帻吐茵均此辙，可怜枉用世仪心。",
        "dynasty": "宋",
        "collection_info": null
    },
    {
        "title": "三江口过舟时方四鼓",
        "author": "岳珂",
        "content": "棹鹢收金柅，钗虫缀玉缸。\n地邻今七泽，名袭古三江。\n岷漾虽分派，荆扬却异邦。\n晨光犹未发，早认白鸥双。",
        "dynasty": "宋",
        "collection_info": null
    },
    {
        "title": "赤壁",
        "author": "岳珂",
        "content": "周郎二十四年少，盖世功名随一燎。\n亲提三万走曹瞒，不以敌勍恨兵少。\n豫州失匕已胆折，一日目明惊二妙。\n最怜黄盖不知名，吏士相从倚营啸。\n阿奴火攻本无策，破竹自繇人不料。\n贪降纳侮理固宜，泥淖华容几尽剿。\n古来行师有绝地，毋乃重诒千古笑。\n镞湛纵是差可认，鼎峙讵关谋所召。\n二乔春锁何足言，从此天光遂分耀。\n我闻汉贼久染指，奋毒摇牙噬江表。\n八荒囊括岂復遗，一蹙吴宫已为沼。\n当时乘胜下部骑，考地当居楚南徼。\n蒙衝逆斗须上流，揖寇那容越津要。\n武昌霸基跬步耳，肯使国畿纷戟旐。\n坡仙访古特寓意，横槊雄姿谁与弔。\n故将异地眩疑辞，政恐因讹启讥诮。\n沧浪六月卷晴雪，历历江山人物眇。\n崩空乱石今几存，仿佛栖巢尚惊鸟。\n夜深刁斗声四发，星斗满空群籁悄。\n便须唤起紫绮裘，孤鹤南天楚江晓。",
        "dynasty": "宋",
        "collection_info": null
    },
    {
        "title": "卷雪楼",
        "author": "岳珂",
        "content": "地灵境胜宅神游，第一江山卷雪楼。\n势拥万峰淮甸接，气吞七泽楚天浮。\n鱼龙灂沸云生槛，鸥鹭波閒月上鈎。\n画栋珠帘朝復暮，英名常与水东流。",
        "dynasty": "宋",
        "collection_info": null
    },
    {
        "title": "谒遗爱王祠二首  其一",
        "author": "岳珂",
        "content": "功定三分国，名高八字山。\n威容尊国祀，□□□□□。\n虎卧无今古，乌灵信往还。\n保民存赐珓，犹挂屋楣间。",
        "dynasty": "宋",
        "collection_info": null
    },
    {
        "title": "谒遗爱王祠二首  其二",
        "author": "岳珂",
        "content": "大帝开江左，谋臣守四方。\n兴邦有乔木，遗爱尚甘棠。\n日月扶声烈，山川诧鬰苍。\n中原知极目，应慨旧封疆。",
        "dynasty": "宋",
        "collection_info": null
    },
    {
        "title": "寄王料院三首  其一",
        "author": "岳珂",
        "content": "平生初未识半面，此地相从方及朞。\n举世公清如子少，随时离合岂人为。\n可堪岁月老奇杰，等是年时经崄巇。\n閒适不同同患苦，两心惟有一天知。",
        "dynasty": "宋",
        "collection_info": null
    },
    {
        "title": "寄王料院三首  其二",
        "author": "岳珂",
        "content": "炯炯青灯对拥炉，掣铃夜半读边书。\n风烟解使寸心折，霜雪顿侵双鬓疎。\n已事勿言穿塞马，历官可叹上竿鱼。\n勤劳似此天应报，我自锄犁一任渠。",
        "dynasty": "宋",
        "collection_info": null
    },
    {
        "title": "寄王料院三首  其三",
        "author": "岳珂",
        "content": "一叶扁舟兴浩然，笔床茶竈旧因缘。\n帆归西塞秋风外，人在南楼夜月前。\n情不自由君忆我，老无所用我知天。\n何时见易园中路，拂石携壶同醉眠。",
        "dynasty": "宋",
        "collection_info": null
    },
    {
        "title": "后江行十绝  其一",
        "author": "岳珂",
        "content": "日日征帆上水风，掀天雪浪骇鱼龙。\n不须检校江行历，知过云山几万重。",
        "dynasty": "宋",
        "collection_info": null
    },
    {
        "title": "后江行十绝  其二",
        "author": "岳珂",
        "content": "远村烟暝牛羊下，近岸波澄鸥鹭閒。\n一抹斜阳江似镜，天移小景向人间。",
        "dynasty": "宋",
        "collection_info": null
    },
    {
        "title": "后江行十绝  其三",
        "author": "岳珂",
        "content": "指点神鸦送客樯，江山回首鬰苍苍。\n吴朝千载兴亡地，极目长淮恨更长。",
        "dynasty": "宋",
        "collection_info": null
    },
    {
        "title": "后江行十绝  其四",
        "author": "岳珂",
        "content": "拥骑年时忆往来，旧时行处半莓苔。\n山云勒驾应频笑，又是江南勾当回。",
        "dynasty": "宋",
        "collection_info": null
    },
    {
        "title": "后江行十绝  其五",
        "author": "岳珂",
        "content": "夕舂正是隔前溪，江路行人犹未归。\n我笑卧龙成底事，晨光尽欠踏熹微。",
        "dynasty": "宋",
        "collection_info": null
    },
    {
        "title": "后江行十绝  其六",
        "author": "岳珂",
        "content": "叫着渔郎急掉头，一声别浦听莲讴。\n山遥水远应同趣，我亦青帘问酒楼。",
        "dynasty": "宋",
        "collection_info": null
    },
    {
        "title": "后江行十绝  其七",
        "author": "岳珂",
        "content": "湓波已近见康庐，风月烟云自卷舒。\n白鸟归来閒似我，向山深处认巢居。",
        "dynasty": "宋",
        "collection_info": null
    },
    {
        "title": "后江行十绝  其八",
        "author": "岳珂",
        "content": "官牌夹外少人烟，商妇琵琶久断絃。\n司马青衫不须泣，江鸥对我正忻然。",
        "dynasty": "宋",
        "collection_info": null
    },
    {
        "title": "后江行十绝  其九",
        "author": "岳珂",
        "content": "西望沙羡东秣陵，湓江中道是归程。\n柳阴繫缆人归后，频有黄鹂三四声。",
        "dynasty": "宋",
        "collection_info": null
    },
    {
        "title": "后江行十绝  其一○",
        "author": "岳珂",
        "content": "人生最好是归来，六月火云溶雪醅。\n散髮晞风须一醉，月明携簟又凉台。",
        "dynasty": "宋",
        "collection_info": null
    },
    {
        "title": "初还故居",
        "author": "岳珂",
        "content": "元是庐山莫逆交，宫亭西畔着衡茅。\n盟鸥似怯经新浪，怨鹤还知宿故巢。\n一沼种莲衣可制，万竿脱箨杖轻敲。\n不须海若逌然笑，乞与杯堂乐芥坳。",
        "dynasty": "宋",
        "collection_info": null
    },
    {
        "title": "集喜二首  其一",
        "author": "岳珂",
        "content": "鹊噪庭前木，蛛翻檐畔围。\n双莲瑞明月，万柳舞晴晖。\n宿鹤迎风袂，盟鸥认雪衣。\n物情同一喜，应为主人归。",
        "dynasty": "宋",
        "collection_info": null
    },
    {
        "title": "集喜二首  其二",
        "author": "岳珂",
        "content": "水面开新皱，山容散宿颦。\n松巢猨已识，花径鹿初驯。\n云倦随归鸟，风清似故人。\n逢迎真不暇，谁作近前嗔。",
        "dynasty": "宋",
        "collection_info": null
    },
    {
        "title": "寄紫微高侍郎三首  其一",
        "author": "岳珂",
        "content": "去年紫塞两相望，公在齐安我武昌。\n秋晏车箱访流马，夜深弧矢看天狼。\n不辞目断传烽堠，尚忆螯持共酒觞。\n今日区区话鹏鷃，图南应是叹榆枋。",
        "dynasty": "宋",
        "collection_info": null
    },
    {
        "title": "寄紫微高侍郎三首  其二",
        "author": "岳珂",
        "content": "人生忧患偶同时，曾见惊尘傍紫微。\n坡老鹘巢尚堪俯，周郎羽扇想重挥。\n望风自绝胡南牧，囓雪应迟使北归。\n从此青油欠筹画，上方虚己听宵衣。",
        "dynasty": "宋",
        "collection_info": null
    },
    {
        "title": "寄紫微高侍郎三首  其三",
        "author": "岳珂",
        "content": "力劳效寡是穷途，赠策无人生大愚。\n三刖尚迷藏椟宝，六街几误脱巾呼。\n味言已转廷中毂，归兴难忘陇上锄。\n欲问死生何许是，紫烟浮处认香鑪。",
        "dynasty": "宋",
        "collection_info": null
    },
    {
        "title": "归自鄂双莲生于后池偶作再寄紫微",
        "author": "岳珂",
        "content": "岿然康庐山，独秀莲花峰。\n派为濂溪源，下有爱莲翁。\n绝学嗣洙泗，千载同清风。\n书堂二池间，浮翠笼轻红。\n居然不染尘，涌出清泠中。\n雪藕厉坚节，一念窒以通。\n朝卷而暮舒，吸之碧玉溪。\n洁凝月露润，妖鄙桃李秾。\n食子味崖蜜，擘房透香丛。\n菰蒲俨不羣，鱼鸢间相从。\n大哉君子操，视此褆其躬。\n我方赋归来，来策溪上筇。\n家池忽惊见，晴霞照秋空。\n已迎颢气澄，况復嘉瑞逢。\n双葩本共根，殊质疑并钟。\n摘奇且熟玩，比德思广充。\n尝闻古之人，即物皆至公。\n两岐美报上，同颖还居东。\n双觡赋长卿，奇木对终童。\n善推仁义端，脗合造化工。\n后世煽淫靡，世见了不同。\n联芳天泉池，合欢华清宫。\n骈花耀鲤湖，十丈闻华潼。\n徒能资丧志，谁与思念功。\n嗟予困蒺藜，坐此五技穷。\n兹瑞何自来，儆戒如倥侗。\n孤植常易摧，初戒先叶恭。\n竞妍必竞妬，次戒毋苟容。\n美祥不可恃，又以戒其终。\n恭惟天地心，常比药石攻。\n名理傥未喻，再拜师正蒙。",
        "dynasty": "宋",
        "collection_info": null
    },
    {
        "title": "又赋双莲",
        "author": "岳珂",
        "content": "一舸归来喜未涯，天教奇产瑞吾家。\n交枝各倚青罗盖，并蒂俱酣红玉葩。\n湘女月裳疑共浴，越姬风袂忆同车。\n人生所欠惟閒适，且酌清尊对物华。",
        "dynasty": "宋",
        "collection_info": null
    },
    {
        "title": "病中有感四首  其一",
        "author": "岳珂",
        "content": "欹枕目双炯，触屏肠九回。\n玉虫迷眩雾，银鹿伴饥雷。\n清梦虽惊隔，丹心未猝灰。\n青萍聊把玩，尘匣为谁开。",
        "dynasty": "宋",
        "collection_info": null
    },
    {
        "title": "病中有感四首  其二",
        "author": "岳珂",
        "content": "一载为官忧，文书每压头。\n枕铃常警夜，筑甬更惊秋。\n倦岂因心至，閒常与病谋。\n息肩仅旬耳，二竖欲何求。",
        "dynasty": "宋",
        "collection_info": null
    },
    {
        "title": "病中有感四首  其三",
        "author": "岳珂",
        "content": "秋近夜初长，开窗病骨凉。\n心惊嫠妇嘆，肘繫越人方。\n动帐风侵几，窥檐月在床。\n呼僮然粥鼎，我欲待晨光。",
        "dynasty": "宋",
        "collection_info": null
    },
    {
        "title": "病中有感四首  其四",
        "author": "岳珂",
        "content": "积病渐成衰，情知老见欺。\n眵昏先掩卷，肩竦不关诗。\n行圃须人助，登楼怯步迟。\n经年早知倦，况復隔年时。",
        "dynasty": "宋",
        "collection_info": null
    },
    {
        "title": "太行道",
        "author": "岳珂",
        "content": "太行羊肠坂九折，云黑风干尺深雪。\n堇泥道滑木叶寒，辘辘车声行復歇。\n华山有马久脱辕，归来牧野经几年。\n一从仓箱事居积，聊以知道烦长鞭。\n前车已覆覆道左，天井关头夜明火。\n后车趣驾开井陉，唱筹仍復催连营。\n关山青草春二月，单轨一冬曾结辙。\n鬃颓毛落双膊高，引领皮穿眼流血。\n去年搏手双弮空，今年三月甬道同。\n可怜驽力不敢惜，辕下亦觉盐车通。\n君恩天大示弗服，桃野已甘偕觳觫。\n感恩伏枥饱秣刍，犹为太行忧后车。",
        "dynasty": "宋",
        "collection_info": null
    },
    {
        "title": "长门怨",
        "author": "岳珂",
        "content": "惊风不成雨，行云去无踪。\n妾生三十年，着籍长门宫。\n宫车辘辘春雷晓，明星初荧绿云扰。\n增成丙舍争迎銮，惟有长门闭花鸟。\n黄门开玉匙，画史图蛾眉。\n金铺振琼钥，玉秀生铜池。\n朝阳纔回金屋在，转盼不堪人事改。\n入宫已作郑袖啼，出塞那知延寿卖。\n花残鸟语频，长门春復春。\n花鸟易惊老，况復门内人。\n东风动地夜来恶，万翠千红绕帘幙。\n当熊自有匪石心，肯顾班姬秋扇薄。\n长门勿轻怨，视此箧中扇。\n白华兮绿衣，自古兮有之。",
        "dynasty": "宋",
        "collection_info": null
    },
    {
        "title": "病中散步六绝  其一",
        "author": "岳珂",
        "content": "一年无病缘官事，一病兼旬为燕居。\n自是素餐天所厌，可能竖子解乘除。",
        "dynasty": "宋",
        "collection_info": null
    },
    {
        "title": "病中散步六绝  其二",
        "author": "岳珂",
        "content": "池上荷花绿浄时，岸头杨柳插天垂。\n倦翁纵步聊行散，早有龟鱼圣得知。",
        "dynasty": "宋",
        "collection_info": null
    },
    {
        "title": "病中散步六绝  其三",
        "author": "岳珂",
        "content": "朝随粥鼎蝉腹润，夜掩书帷鳏目眠。\n无奈暑威侵病骨，起来搔首斗垂天。",
        "dynasty": "宋",
        "collection_info": null
    },
    {
        "title": "病中散步六绝  其四",
        "author": "岳珂",
        "content": "平头奴子初茸鹿，利口啬夫双部蛙。\n二物何关人静躁，不妨卧听步随车。",
        "dynasty": "宋",
        "collection_info": null
    },
    {
        "title": "病中散步六绝  其五",
        "author": "岳珂",
        "content": "病疎酒醆傍茶瓯，一独醒中起百忧。\n七尺之躯三寸舌，问渠小大若为谋。",
        "dynasty": "宋",
        "collection_info": null
    },
    {
        "title": "病中散步六绝  其六",
        "author": "岳珂",
        "content": "绝怜倦翼晚风高，解绁归来得故巢。\n物态随人也欢喜，游丝不住舞蟏蛸。",
        "dynasty": "宋",
        "collection_info": null
    },
    {
        "title": "夜观象弈",
        "author": "岳珂",
        "content": "青灯相对夜初阑，适意棋枰伴我閒。\n天马辎车金象国，虚龙缟袜宝台山。\n进趋自可觇成败，倖胜何尝不往还。\n一着未容回局势，不妨袖手酒杯间。",
        "dynasty": "宋",
        "collection_info": null
    },
    {
        "title": "唐世有刺郡江表者时宰嘱以新淦出笔令制以寄刺史始至召佳手一老父应命百日而得二管驰贡相府一见已讶其迟且鲜试之乃绝不堪大怒曰数千里乃寄两管恶笔来刺史闻之惧欲寘老父于罪老父诉曰使君毋草草我所制乃欧褚所用丐先示以相君翰墨容再制苟不称甘鼎镬遂示之慨然曰如此只消使君三十钱笔不日献五十管暨再使至长安相一试大喜復书令优赐匠者夜窗偶试毘陵张颢笔戏为之赋",
        "author": "岳珂",
        "content": "世间未必无皋夔，九疑虞舜不可追。\n武皇锐意开绝漠，推锋乃亦有卫霍。\n嗟哉格物本一理，顾人所用何如耳。\n笔工在昔本市佣，束毫传筦求售同。\n谁云进技不进道，意匠辄与欧褚通。\n虔州刺史募佳笔，双筦何堪须百日。\n星驰一骑到长安，试手凤池随弃掷。\n老奴恂栗丞相嗔，能用此笔能几人。\n愿窥翰墨减工制，必使挥毫夸入神。\n斗杓春回开电笑，橐籥果符人所料。\n中山聚族傥未殚，束帛那容及年少。\n是知人才用舍别识惟一心，皋夔卫霍无古今。\n妍媸能否俱在上所使，此笔区区正其比。\n我生识字仅一丁，眼前所见徒毘陵。\n未知当年新淦果何若，正恐钟卫二王无合作。\n君不见此老一去知几年，当时鉴裁无復传。\n纷纷鸡毛抱筩卖，恰费书佣三十钱。",
        "dynasty": "宋",
        "collection_info": null
    },
    {
        "title": "蒲萄",
        "author": "岳珂",
        "content": "当年博望奏边功，异种曾携苜蓿同。\n摘乳那烦挏马令，引鬚聊惬好龙公。\n颇怜汉地离宫在，未许凉州酒瓮空。\n回纥祇今重餧肉，清阴弥望满关中。",
        "dynasty": "宋",
        "collection_info": null
    },
    {
        "title": "荷花盛开以病旬余不至亭上偶成二唐律  其一",
        "author": "岳珂",
        "content": "病襟佣策杖，天镜恰开奁。\n青盖迷前浦，红粧间曲檐。\n藻窥知鹭下，萍破识鱼潜。\n会看吴公阵，宫蛙奏晓严。",
        "dynasty": "宋",
        "collection_info": null
    },
    {
        "title": "荷花盛开以病旬余不至亭上偶成二唐律  其二",
        "author": "岳珂",
        "content": "好在中孚泽，犹横未济舟。\n掷金随柳舞，跳玉趁莲讴。\n埽榻方思士，鈎帘也觅侯。\n病夫均一笑，此意本无求。",
        "dynasty": "宋",
        "collection_info": null
    },
    {
        "title": "予归未省松楸将以初秋望前泛湖之龙门已戒舟舰而连夕雨作不见月因赋天问二章  其一",
        "author": "岳珂",
        "content": "拟放平湖月下船，棹歌中夕发长川。\n苹风好为云开幕，兰桨不妨人扣舷。\n猨鹤候迎将晓日，鱼龙悲啸未晴天。\n玉川塌额金沙上，阊阖封词漫一笺。",
        "dynasty": "宋",
        "collection_info": null
    },
    {
        "title": "予归未省松楸将以初秋望前泛湖之龙门已戒舟舰而连夕雨作不见月因赋天问二章  其二",
        "author": "岳珂",
        "content": "小心风伯紫宫回，眼看银蟾海上来。\n玄豹又成漫谷雾，断虹犹作隠山雷。\n便教雨积三时害，未信晴无一日开。\n待试平生补天手，为君明镜再安台。",
        "dynasty": "宋",
        "collection_info": null
    },
    {
        "title": "秋夕有感二首  其一",
        "author": "岳珂",
        "content": "早岁骊车拥汉关，忧心耿耿日凋颜。\n秋成正望狼烽急，夜枕不禁鱼目鳏。\n三仕古犹关喜愠，万金今不博安閒。\n回思此日一尊酒，只合长居木雁间。",
        "dynasty": "宋",
        "collection_info": null
    },
    {
        "title": "秋夕有感二首  其二",
        "author": "岳珂",
        "content": "从来难辨是几微，谈者虽多觉者希。\n小隙便须防蚁穴，大寒何必泣牛衣。\n无旁掣肘方成事，不早抽头即祸机。\n莫道不才明主弃，也曾撄颔触天威。",
        "dynasty": "宋",
        "collection_info": null
    },
    {
        "title": "寄李微之秘监三首  其一",
        "author": "岳珂",
        "content": "引领蓬莱唐谪仙，湓江一别又经年。\n麟台高蹑三神路，狐笔方持千载权。\n垆袅新烟招我隠，驿催逸事仗谁传。\n校旗犹识临淮略，更待凉台亲简编。",
        "dynasty": "宋",
        "collection_info": null
    },
    {
        "title": "寄李微之秘监三首  其二",
        "author": "岳珂",
        "content": "去冬雪裏拜笺题，曾说新除到殿西。\n剑栈云连吴垒火，函关日照汉封泥。\n剡藤幸有繫书雁，锦柏难寻隔叶鹂。\n便是韩坛作曾筑，田芜亦盍赋归兮。",
        "dynasty": "宋",
        "collection_info": null
    },
    {
        "title": "寄李微之秘监三首  其三",
        "author": "岳珂",
        "content": "棠湖浩荡有盟鸥，塞上归来赋叶舟。\n范蠡功名付西子，庾公风月自南楼。\n不虞绕指柔百炼，已幸安心老一丘。\n从此书来访生死，汉阳烟树隔吴头。",
        "dynasty": "宋",
        "collection_info": null
    },
    {
        "title": "读刘琨传",
        "author": "岳珂",
        "content": "古来万事无真实，頼有区区史笔存。\n士雅闻鸡偶同被，至今起舞说刘琨。",
        "dynasty": "宋",
        "collection_info": null
    },
    {
        "title": "送乔江州将漕江右  其一",
        "author": "岳珂",
        "content": "猎猎英声世少双，两年乡国望麾幢。\n才猷牛蔡硎初试，笔力龙文鼎独扛。\n风节又新唐十道，恩波仍浃禹三江。\n澄清何事先经济，尚使尊贤志未降。",
        "dynasty": "宋",
        "collection_info": null
    },
    {
        "title": "送乔江州将漕江右  其二",
        "author": "岳珂",
        "content": "昔日东州看阵图，武昌陆续拜鱼书。\n我归旧齿邦人版，公去新乘使者车。\n但愿世官居鼎鼐，从教野老自犁锄。\n西风鸿雁方遵渚，时有音尘接里庐。",
        "dynasty": "宋",
        "collection_info": null
    },
    {
        "title": "次韵乔江州琵琶亭诗二首  其一",
        "author": "岳珂",
        "content": "共生壬子两仙翁，不为离春惜断蓬。\n铁拨鵾絃遗响在，绣衣龙节赏音同。\n穆曹技埒名俱胜，唐宋诗传句并工。\n击节云篦定谁是，茫茫江月思何穷。",
        "dynasty": "宋",
        "collection_info": null
    },
    {
        "title": "次韵乔江州琵琶亭诗二首  其二",
        "author": "岳珂",
        "content": "一叶西归老倦翁，高楼突兀记推蓬。\n景随湓浦江山改，人与香山岁月同。\n异世剖符传事比，出门合辙见诗工。\n我来君去如鸿燕，休叹长安目力穷。",
        "dynasty": "宋",
        "collection_info": null
    },
    {
        "title": "闻江陵江帅海病讣二首  其一",
        "author": "岳珂",
        "content": "陷阵搴旗久冠军，两年为国守西门。\n枕戈常抱填膺愤，铸印方承繫肘恩。\n汗马策功虽屡奏，寝蛟遗恨正须论。\n尺缄一介纔经月，寂寞英声已九京。",
        "dynasty": "宋",
        "collection_info": null
    },
    {
        "title": "闻江陵江帅海病讣二首  其二",
        "author": "岳珂",
        "content": "荆楚初归士若云，连营几载守空囷。\n度支入境方移粟，神策呼街自脱巾。\n我已课无从此有，君方举故责之新。\n可怜一夜妖星陨，不见春耕杂渭滨。",
        "dynasty": "宋",
        "collection_info": null
    },
    {
        "title": "得陈元履家书六言四首  其一",
        "author": "岳珂",
        "content": "病骨经秋易怯，人情比日多疎。\n惊起打门军将，传来置驿家书。",
        "dynasty": "宋",
        "collection_info": null
    },
    {
        "title": "得陈元履家书六言四首  其二",
        "author": "岳珂",
        "content": "老病两无世用，谋谟百不如人。\n喜见东床论事，谁言下榻生尘。",
        "dynasty": "宋",
        "collection_info": null
    },
    {
        "title": "得陈元履家书六言四首  其三",
        "author": "岳珂",
        "content": "安问经时落落，边声镇日摇摇。\n寄贺塞翁马失，决疑天老龟焦。",
        "dynasty": "宋",
        "collection_info": null
    },
    {
        "title": "得陈元履家书六言四首  其四",
        "author": "岳珂",
        "content": "窥户几回鹊喜，绕阶一夜蛩吟。\n痛饮政须似旧，安居且愿如今。",
        "dynasty": "宋",
        "collection_info": null
    },
    {
        "title": "观物四首 蛩",
        "author": "岳珂",
        "content": "春蚕缲茧白如霜，机妇停机待天凉。\n井蛩一夜秋已至，寸丝千结萦柔肠。\n催租吏嚣翁媪怒，裘葛未成心转苦。\n篝灯促织永夜忙，悔杀比隣日长语。",
        "dynasty": "宋",
        "collection_info": null
    },
    {
        "title": "观物四首 蛙",
        "author": "岳珂",
        "content": "鸣蛙恰恰地底鸣，池泉深澈池草青。\n秧田正枯须水活，龙骨车翻蛙不惊。\n在池固合忧涸鲋，鼓吹未妨明月步。\n可怜强聒将何为，到底官私不关汝。",
        "dynasty": "宋",
        "collection_info": null
    },
    {
        "title": "观物四首 蝉",
        "author": "岳珂",
        "content": "乱蝉凄咽下復高，逢秋辄作升木号。\n老夫触热思静卧，夕阳畏见声嘈嘈。\n客来画册夸莫二，伐木驱蝉蝉不至。\n不辞来岁无繁阴，正恐先为斧斤费。",
        "dynasty": "宋",
        "collection_info": null
    },
    {
        "title": "观物四首 蚊",
        "author": "岳珂",
        "content": "啬夫利口工噬肤，纤腰虿尾不受驱。\n不知一噤何所苦，拍拍攘攘歌且呼。\n清晨出帷昼藏隙，正是袢蒸炎暑日。\n但愿凉风即日来，且为苍生膏血惜。",
        "dynasty": "宋",
        "collection_info": null
    },
    {
        "title": "紫微花",
        "author": "岳珂",
        "content": "凡卉同资造化工，紫微元不待东风。\n明霞绚烂琼为蕊，晓日离披绮作丛。\n尘境断无青琐隔，仙姿元与赤城通。\n最怜耐久堪承露，谁道花无百日红。",
        "dynasty": "宋",
        "collection_info": null
    },
    {
        "title": "新刊予西陲奏藁成",
        "author": "岳珂",
        "content": "昔人甫彻弃刍狗，此日已归谈木牛。\n报国无阶空马革，託身有地早菟裘。\n乘车载苡纔经谤，三宿恋桑真可羞。\n掩卷勿惊臣议戆，舜瞳应顾殿西头。",
        "dynasty": "宋",
        "collection_info": null
    },
    {
        "title": "閒居六咏 早起",
        "author": "岳珂",
        "content": "五夜玉绳转，双轳金井寒。\n背人蚊作市，欺梦蝈鸣官。\n竹径风初度，松梢月尚团。\n踞龟犹汗漫，何计觅乘鸾。",
        "dynasty": "宋",
        "collection_info": null
    },
    {
        "title": "閒居六咏 午睡",
        "author": "岳珂",
        "content": "东日平明际，北窗高卧时。\n五经方坦腹，百虑且伸眉。\n蕉覆从疑鹿，槐安更猎龟。\n觉来还一莞，七椀玉川诗。",
        "dynasty": "宋",
        "collection_info": null
    },
    {
        "title": "閒居六咏 昼閒",
        "author": "岳珂",
        "content": "用关无用地，才与不才间。\n万法因心起，几人如我閒。\n床头看黄卷，屋外尽青山。\n隠几逌然笑，何人战触蛮。",
        "dynasty": "宋",
        "collection_info": null
    },
    {
        "title": "閒居六咏 晡饮",
        "author": "岳珂",
        "content": "閒居欣少事，燕坐觉无营。\n炎暑鏖天阵，驱除须酒兵。\n勿嫌晡日杲，自有晚风清。\n堪笑竹中饮，终成七子名。",
        "dynasty": "宋",
        "collection_info": null
    },
    {
        "title": "閒居六咏 晚步",
        "author": "岳珂",
        "content": "抱病游从少，居閒醉醒频。\n心怀喜无事，脚力尚随人。\n野径经行地，园亭自在身。\n不妨归步晚，长趁月华新。",
        "dynasty": "宋",
        "collection_info": null
    },
    {
        "title": "閒居六咏 夜坐",
        "author": "岳珂",
        "content": "一窗凉浸月，四壁息闻雷。\n铜漏水仍滴，金炉香未灰。\n徘徊听蛩远，熠耀逐萤来。\n看剑挑灯久，谯城角引梅。",
        "dynasty": "宋",
        "collection_info": null
    },
    {
        "title": "予自武昌携二猿归夜闻清啸偶成",
        "author": "岳珂",
        "content": "乐天听琵琶，尝赋猿哀鸣。\n物产无古今，均此浔阳城。\n我居庐山趾，日夕游郊垧。\n步足历幽谷，登山穷绝陉。\n经行徧岩岫，未始闻此声。\n相望三百年，山水同虞衡。\n讵可风气殊，乃亦殊所生。\n矫矫长臂公，相从东归舲。\n皎皎白玉面，玄衣吟啸清。\n綫垂黄金衣，诡侍夸异形。\n不繫李约铁，悲风动南𤃩。\n不把碧玉环，峡山栖杳冥。\n楚宾攀树枝，肠断不堪听。\n变化倏异涂，更作巴西称。\n突兀见眼前，儿童不知名。\n西轩骤雨过，东牖初月明。\n循阶闻夜蛩，有酒仍独倾。\n忽闻湘水吟，顿觉凄然惊。\n吾方笑乐天，为此外物撄。\n反观还自笑，翁倦非忘情。",
        "dynasty": "宋",
        "collection_info": null
    },
    {
        "title": "小阁后薙草",
        "author": "岳珂",
        "content": "当暑凉风惬北窗，半庭蒿棘碍支床。\n无花可继陈朝曲，有草已成陶径荒。\n幸可一缣供廐枥，便容四坐接杯觞。\n醉歌家有秦声妓，且为治芜一奋卬。",
        "dynasty": "宋",
        "collection_info": null
    },
    {
        "title": "贺李微之兼工侍二首  其一",
        "author": "岳珂",
        "content": "奎章夜下九重天，雍乘畴咨法从贤。\n纪雉重开五工正，止麟还见一经传。\n紫荷佩袷新簪橐，青汗磨铅旧简编。\n便合史筵尊领袖，红云堆裏望台躔。",
        "dynasty": "宋",
        "collection_info": null
    },
    {
        "title": "贺李微之兼工侍二首  其二",
        "author": "岳珂",
        "content": "当时邛蜀起征君，褒贬春秋頼洽闻。\n又见璧跗攽异数，要令金匮阐斯文。\n鱼鳬西隔一隅地，龙马南来四世勋。\n陈古鑑今皆实蹟，论思亟愿张吾军。",
        "dynasty": "宋",
        "collection_info": null
    },
    {
        "title": "贺高中书兼崇政殿说书三首  其一",
        "author": "岳珂",
        "content": "谹议通三府，高名动四聪。\n凤池仍旧渥，虎观册新功。\n昼日槐方翠，秋风枣已红。\n直须先抗议，莫待入云中。",
        "dynasty": "宋",
        "collection_info": null
    },
    {
        "title": "贺高中书兼崇政殿说书三首  其二",
        "author": "岳珂",
        "content": "日月熙明地，风云际会辰。\n紫宫瞻象逼，丹扆喜情亲。\n逊志贤谟在，仔肩圣德新。\n耕莘须负鼎，从此学商臣。",
        "dynasty": "宋",
        "collection_info": null
    },
    {
        "title": "贺高中书兼崇政殿说书三首  其三",
        "author": "岳珂",
        "content": "迩联咨夕访，清问切辰猷。\n博学今中垒，遐征古上游。\n齿寒当预计，身履即良筹。\n颇牧岂云远，隠忧其有瘳。",
        "dynasty": "宋",
        "collection_info": null
    },
    {
        "title": "观八阵图说  其一",
        "author": "岳珂",
        "content": "八阵初兴黄帝时，貙刘在汉纪乘之。\n流形龙虎随雷雨，定位鸟蛇分坎离。\n地以云升高復下，天从风别正之奇。\n自然至理开成象，一气未应虚艮维。",
        "dynasty": "宋",
        "collection_info": null
    },
    {
        "title": "观八阵图说  其二",
        "author": "岳珂",
        "content": "天分三百六十度，巧历难窥本在奇。\n万世机缄发龙卧，六军偏伍漫鱼丽。\n常山变化徒言用，斜谷崎岖不遇时。\n积石平沙人不识，尽从靺鞨说行师。",
        "dynasty": "宋",
        "collection_info": null
    },
    {
        "title": "张孝显晨访懋忠堂因拉陈升可王囦道同饮径醉卧小阁醒则晡矣戏呈诸公",
        "author": "岳珂",
        "content": "凌晨有客来款门，盥栉下榻呼冠巾。\n怪生鹊喜绕庭树，迎客不但填河津。\n清尊湛湛开北牖，颐指市奴骏奔走。\n烹鲜煮餠罗朝槃，苜蓿阑干岂无有。\n一杯两杯叱先驱，羣羊入梦撞瓮菹。\n三杯四杯舌底滑，阖坐牢辞辄投辖。\n共言卯饮夕不同，能使终日长冬烘。\n一朝便废一日事，除却投床百无技。\n老夫笑倒绝冠缨，人生无日无经营。\n经营至竟有底成，谨閟此舌君勿评。\n直须大噭五六七，不醉不扶毋返室。\n高眠一枕醉復醒，莫管今朝更明日。",
        "dynasty": "宋",
        "collection_info": null
    },
    {
        "title": "吴季谦侍郎送家酿香泉绝无灰得未曾有戏成报章",
        "author": "岳珂",
        "content": "义丰爱酒憎官壶，日长忍渴呼酪奴。\n自言畏灰如畏虎，有酒不向官坊酤。\n当家香泉世无比，米洁麯甘醇且美。\n酿时不着一点灰，满酌寒泉挹清泚。\n小槽滴沥竹笕承，冰渠夜溅真珠明。\n一泓澄澈玉无底，满瓮盎盎春风生。\n酿成不肯饮俗客，浇着柴桑旧时宅，共此千年醉眠石。\n更将余沥走马军，来注吾家老瓦盆，许我自饮不许分。\n老境宦游环轨辙，官酒徧尝随地别，何曾见灰能作孽。\n饥来一腹大于蝉，鲸呿自觉吸百川。\n是灰是酒俱不辨，岂问他州并异县。\n今夕何夕翻露浆，扣壶一洗灰土肠。\n君不见柴桑于酒特寓意，相逢不择贱与贵，要是醇醨均一致。\n汝阳后来帝家子，路逢曲车不知味，流涎正復何所谓。\n贫为田舍富天宗，遇酒随饮莫适从。\n岂如仙家居义丰，无怀自与造化通。\n彼燧人氏初何功，酬君三语将无同。\n同不同，君信否。\n黄花飘香石耐久，明日山行且携酒。",
        "dynasty": "宋",
        "collection_info": null
    },
    {
        "title": "珊瑚",
        "author": "岳珂",
        "content": "铜柯凝异质，铁网队层渊。\n海雾夜涵润，山霞朝欲然。\n绿鬟尚欹枕，乌帽称鸣鞭。\n勿为毛锥子，日兴靡万钱。",
        "dynasty": "宋",
        "collection_info": null
    },
    {
        "title": "无题",
        "author": "岳珂",
        "content": "秋水芙蓉试早粧，半轩微雨洒鸳鸯。\n细腰正欠酬金餠，奋翼何堪卸玉梁。\n髮鬒钗横人在牖，绳低斗转月侵床。\n无情花影云来去，都做一天风露凉。",
        "dynasty": "宋",
        "collection_info": null
    },
    {
        "title": "得报状邸吏缄至朝堂八月月单有感而作三首  其一",
        "author": "岳珂",
        "content": "紫殿朝仪正，朱书郡邸随。\n九天排仗马，百辟听朝鸡。\n跸警枫庭悄，人归柳院迷。\n廿年曾幞被，犹忆直金闺。",
        "dynasty": "宋",
        "collection_info": null
    },
    {
        "title": "得报状邸吏缄至朝堂八月月单有感而作三首  其二",
        "author": "岳珂",
        "content": "十月苍龙阙，三朝白虎樽。\n无囊持塞吏，有匦达民言。\n故事寻常略，遗风万一存。\n独怜记廷诤，断报说开元。",
        "dynasty": "宋",
        "collection_info": null
    },
    {
        "title": "得报状邸吏缄至朝堂八月月单有感而作三首  其三",
        "author": "岳珂",
        "content": "上雍迫日近，清朝仪物多。\n卫官朝进辇，沙路昼鸣珂。\n盛礼陈圭璧，骈观隘绮罗。\n边书须急彻，深愿鉴□□。",
        "dynasty": "宋",
        "collection_info": null
    },
    {
        "title": "忆昔二首  其一",
        "author": "岳珂",
        "content": "忆昔绍兴际，垂髫游上都。\n舜廊时访道，禹殿日陈谟。\n士肄几三代，儿嬉徧九衢。\n謏闻仍有幸，犹及拜先儒。",
        "dynasty": "宋",
        "collection_info": null
    },
    {
        "title": "忆昔二首  其二",
        "author": "岳珂",
        "content": "升平当暇岁，遐迩屡丰年。\n环辙道万里，轺车开两川。\n干戈今满地，剑栈漫梯天。\n试向长淮望，冯高更怃然。",
        "dynasty": "宋",
        "collection_info": null
    },
    {
        "title": "闻陈元履除诸军审计司",
        "author": "岳珂",
        "content": "老去獃衫合付人，除书一昔到柴门。\n无才空负凝旒眷，有壻初承结绶恩。\n未办功名酬父祖，併将占毕付儿孙。\n幸然官事渠能了，且注田家老瓦盆。",
        "dynasty": "宋",
        "collection_info": null
    },
    {
        "title": "胡羊二首  其一",
        "author": "岳珂",
        "content": "生与毡裘并，衣同罽毯齐。\n引弓儿习体，击鼓地连脐。\n低草野迷北，惊群碛度西。\n中郎犹未返，休说海边羝。",
        "dynasty": "宋",
        "collection_info": null
    },
    {
        "title": "胡羊二首  其二",
        "author": "岳珂",
        "content": "䢇毛吹朔雪，细肋卧晴沙。\n晓牧尾摇扇，春游项引车。\n湩流便逐草，酪腻正需茶。\n日夕归栖处，因风想塞笳。",
        "dynasty": "宋",
        "collection_info": null
    },
    {
        "title": "馒头",
        "author": "岳珂",
        "content": "几年太学饱诸儒，余伎犹传笋蕨厨。\n公子彭生红缕肉，将军铁杖白莲肤。\n芳馨政可资椒实，粗泽何妨比瓠壶。\n老去齿牙辜大嚼，流涎聊合慰馋奴。",
        "dynasty": "宋",
        "collection_info": null
    },
    {
        "title": "小墅桂花盛开与客醉树下因赋二律  其一",
        "author": "岳珂",
        "content": "旧游曾赋小山篇，浪蕊浮葩总逊妍。\n金粟同瞻黄面老，玉枝争拥碧霞仙。\n化身瑞相已百亿，匝地香风更大千。\n无量现前金世界，倦翁又结醉中缘。",
        "dynasty": "宋",
        "collection_info": null
    },
    {
        "title": "小墅桂花盛开与客醉树下因赋二律  其二",
        "author": "岳珂",
        "content": "黄金涌出碧檀栾，消得充庭舞广寒。\n露蕊移将天上种，云阶借与月中看。\n扶疎清影立黄鹄，匼匝满庭翔翠鸾。\n吹彻玉笙正凉透，香风万斛夜漫漫。",
        "dynasty": "宋",
        "collection_info": null
    },
    {
        "title": "雨中观庐山  其一",
        "author": "岳珂",
        "content": "雨裏观山夐不同，何须九迭看屏风。\n紫觚坛上排苍璧，青步障边铺翠茸。\n谷锦未迴晴日照，衣绡聊借淡烟笼。\n祇今万木添红缬，更倩青霜染晓枫。",
        "dynasty": "宋",
        "collection_info": null
    },
    {
        "title": "雨中观庐山  其二",
        "author": "岳珂",
        "content": "半生每负看山眼，此日真成带雨游。\n欹枕有无疑欲暮，成峰横侧总宜秋。\n耳喧似厌泉呜咽，腰繫不妨云去留。\n明日新晴马蹄放，直须三峡看龙湫。",
        "dynasty": "宋",
        "collection_info": null
    },
    {
        "title": "约吴季谦山行书来问期戏答",
        "author": "岳珂",
        "content": "连朝积雨快新晴，雨后青山眼倍明。\n大路岳莲聊戏马，西园池柳正啼鶑。\n已拚一醉从金诺，共听层渊喷玉声。\n月裏看山尽清绝，可怜偏照国西营。",
        "dynasty": "宋",
        "collection_info": null
    },
    {
        "title": "观芙蓉有感",
        "author": "岳珂",
        "content": "芙蓉城边观芙蓉，开时淡白蔫深红。\n新晴着人过于酒，聊与老面回春风。\n少年白面岂长好，花落花开不知老。\n老来会有少年时，对酒不饮将何为。",
        "dynasty": "宋",
        "collection_info": null
    },
    {
        "title": "邵伯温闻见录载范忠宣帅庆阳时总管种诂无故讼于朝上遣御史按治诂停任公亦罢帅至公为枢密副使诂尚停任復荐为永兴军路钤辖又荐知隰州公每自咎曰先人与种氏上世有契义某不肖为其子孙所讼宁论事之曲直哉予在山中读书偶见此书而表之",
        "author": "岳珂",
        "content": "君不见孔融昔日见李膺，百世尚以通家称。\n又不见孔融后来荐鸿豫，卵翼方成比行路。\n北海平生开酒尊，未应宾客皆若人。\n倘令同德更比义，华胄肯以遥遥论。\n世间麟凤杂枭虺，人事会逢总如此。\n高平丞相本大贤，尺璧那容寸瑕指。\n一朝契家青涧种，转头不记龙图公。\n蝈鸣乱磬蝇点素，丞相襟量沧溟同。\n归来端委庙堂上，一眚不捐三世将。\n自言曲直何必言，愧死老奴作何样。\n吁嗟此辈何代无，高平堂堂真丈夫。\n邵家闻见订千古，寂寞涧城坟上土。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其一",
        "author": "岳珂",
        "content": "病懒两相宜，閒吟九日诗。\n江山虽旧隠，泉石是新知。\n不分黄花老，从教乌帽吹。\n白衣浑未至，醒眼欲何为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其二",
        "author": "岳珂",
        "content": "山行事事宜，酒兴富于诗。\n云锦工何用，风帘酒圣知。\n囊空须共赋，笛好爱孤吹。\n斟酌苍茫咏，凭高漫尔为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其三",
        "author": "岳珂",
        "content": "晴佳雨亦宜，云黑又催诗。\n静处景俱胜，閒中趣自知。\n攀条随客嗅，卷叶看儿吹。\n世事只如此，吾今何所为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其四",
        "author": "岳珂",
        "content": "落拓与閒宜，翻书更赋诗。\n世方随世竞，吾自喜吾知。\n王褚齿犹冷，申韩毛必吹。\n蚩蚩天所畀，谁谓涉人为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其五",
        "author": "岳珂",
        "content": "草堂无不宜，犹记乐天诗。\n尚有惊猿怨，莫教司马知。\n上宫仙阙近，左蠡客帆吹。\n欲涉穷陉步，兹狂何悔为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其六",
        "author": "岳珂",
        "content": "閒花取次宜，宜酒更宜诗。\n叶落涧鱼避，枝翻山鸟知。\n簪来擎雨重，摘处任风吹。\n得句须旬锻，未应无所为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其七",
        "author": "岳珂",
        "content": "醉裏笋舆宜，閒携一卷诗。\n微吟因兴寄，会意祇心知。\n谷雾连衣润，天风带叶吹。\n卷穷还自笑，那復记谁为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其八",
        "author": "岳珂",
        "content": "秋气与人宜，山家物物诗。\n题新兴常倦，景好句先知。\n云断边鸿信，天晴野马吹。\n閒情君莫问，谋自不相为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其九",
        "author": "岳珂",
        "content": "天巧与天宜，雕锼焉用诗。\n冥鸿吾自爱，隠豹彼何知。\n牧笛方堪听，胡笳不奈吹。\n伤时烛之武，老矣不能为。",
        "dynasty": "宋",
        "collection_info": null
    },
    {
        "title": "赵季茂通判惠诗走笔奉和十篇  其一○",
        "author": "岳珂",
        "content": "置散分之宜，半生衡泌诗。\n神情一无繫，山水两相知。\n流咏双鱼寄，赏音孤竹吹。\n十篇聊报况，惟此尚堪为。",
        "dynasty": "宋",
        "collection_info": null
    },
    {
        "title": "己亥八月廿一日除书予拜太平兴国宫祠官呈赵季茂",
        "author": "岳珂",
        "content": "世间何物最是閒，司谏拂衣归华山。\n倦来忘记省不得，依约此语祥符间。\n终南捷径本自错，老子新司紫元钥。\n官家雇我作閒人，有酒醉呼端不恶。\n岁糜廪粟月俸钱，豢鹤有料芝有田。\n人生何必待有用，我老得此宁非天。\n君不见当年把臂龙图上，司谏放归元未放。\n又不见倦翁山行醉復醒，说着拂衣今亦忘。",
        "dynasty": "宋",
        "collection_info": null
    },
    {
        "title": "述山中语呈郡侯董庭直少监",
        "author": "岳珂",
        "content": "山行霜清羣木落，回首重云望城郭。\n城郭西畔江正横，中有千骑随双旌。\n山头一湾霜月明，旌底史君如许清。\n我行山间已一月，枕石潄流更奇绝。\n颇从野老谈政声，所恨轻为数旬别。\n别来有书招我归，我适把酒穷攀跻。\n相呼一醉已心许，野老来前听我语。\n今年岁歉流离多，带牛佩犊无奈何。\n史君镇静不猛厉，使汝安卧仍行歌。\n山中故侯布鞋湿，杖挂百钱遗不拾。\n新来又拜散人呼，正好举杯和月吸。\n我醉汝醉今頼谁，为言野老知不知。",
        "dynasty": "宋",
        "collection_info": null
    },
    {
        "title": "奉寄何正父总干",
        "author": "岳珂",
        "content": "经旬习懒惯山居，不写城间一字书。\n把菊见山新趣倦，泛莲依水旧交疎。\n无心是处友麋鹿，有客寄谁烹鲤鱼。\n见说近来军食足，不妨诗卷访犁锄。",
        "dynasty": "宋",
        "collection_info": null
    },
    {
        "title": "奉寄胡教授",
        "author": "岳珂",
        "content": "山中秋风寒刮席，忽忆无毡泮宫客。\n夜长萤火一灯孤，四壁蛩声更幽寂。\n文人自古常独清，强挽诗人同此盟。\n饭颗山头报卓午，绛纱帐下听三更。\n吾侪赋分本无二，老子新来添倦意。\n入山四旬未拟回，醉后行歌醒復醉。\n平生岩穴不作难，更愿他人同此欢。\n广文爱山侬等耳，虽有幽寂无侬閒。\n君不见晨招在馆笑在列，楹杙昌苓竞工拙。\n倦翁此事都不知，从今对酒看山嬉。",
        "dynasty": "宋",
        "collection_info": null
    },
    {
        "title": "山中奉寄通判杨宗博二首  其一",
        "author": "岳珂",
        "content": "多病山中客，无人傍酒罇。\n与猨分橡子，为鹿长禾孙。\n白昼云归屋，黄昏雨打门。\n忽怀杨司马，烟霭隔重阍。",
        "dynasty": "宋",
        "collection_info": null
    },
    {
        "title": "山中奉寄通判杨宗博二首  其二",
        "author": "岳珂",
        "content": "步壑斗堪摘，登楼云与齐。\n未应随日涉，犹欠乐天题。\n旧览开青眼，新编写赫蹏。\n便须联和轴，寄我小山西。",
        "dynasty": "宋",
        "collection_info": null
    },
    {
        "title": "酬赵季茂遣饷松实鳗鮆柔鱼",
        "author": "岳珂",
        "content": "掀天吹浪九夷东，维错分珍意倍浓。\n越井戏沙形酷似，秦囊遗算墨犹封。\n色欺金嫩三江鮆，实比琼酥十丈松。\n珍重故人劳问遗，为言耕陇正勤农。",
        "dynasty": "宋",
        "collection_info": null
    },
    {
        "title": "九月一日闻雁",
        "author": "岳珂",
        "content": "今年九月旦，泽国始闻雁。\n雝雝三两声，云关更凄断。\n宿豫旱且蝗，岂汝无稻粱。\n穷漠三万里，还復思故乡。\n雁来过期已一月，汝来之迟果何说。\n雁对以臆不能言，来时胡儿将寇边。",
        "dynasty": "宋",
        "collection_info": null
    },
    {
        "title": "次韵赵季茂寄诗",
        "author": "岳珂",
        "content": "蒹葭道阻长，人在水中央。\n鸿笔写秋思，骊珠比夜光。\n律严诗格壮，钤度置邮忙。\n鉅轴注银水，欲题无汉阳。",
        "dynasty": "宋",
        "collection_info": null
    },
    {
        "title": "山中书怀",
        "author": "岳珂",
        "content": "我昨浮平湖，时适逢中秋。\n十年鸥鹭盟，万丈蛟龙湫。\n微风自远至，皓月当上头。\n朋游凡三人，一举累百瓯。\n清光洞虚明，醉舞相劝酬。\n枕籍起更酌，微茫寄安流。\n长空隠绳低，中夕发棹讴。\n未开晨曦轮，已繫横堤舟。\n驾言舍维檝，登途肃衾裯。\n凄凄感霜露，鬰鬰瞻松楸。\n恻怆动五情，顾省经几丘。\n僾然儵如在，惕若疑可求。\n暌离纔经岁，蓊蒨惊且稠。\n每欲栖猨扃，于焉筑菟裘。\n经营眺高冈，夷坦开平畴。\n左抚芙蓉屏，右瞰鸿雁洲。\n风雷凄五更，云月澄双眸。\n汜兰滋畹茂，丛桂连山幽。\n惊鸢下跕跕，候虫鸣啾啾。\n振策后无继，蝎屐杳莫周。\n谁接西山袂，且为东皋留。\n一憩动踰月，四顾无与俦。\n栖禽竞晨噪，落霞观夕收。\n樵歌路崎岖，渔笛声咿嚘。\n筑鸣环山泉，钟度远寺楼。\n烟暝白昼合，晴岚翠光浮。\n夔藩走鹿豕，下括寻羊牛。\n虽云适野性，颇復怀牢愁。\n天命乐自然，吾生感行休。\n主上顷见知，诏书传置邮。\n不忘盖帷弃，几比岩穴搜。\n沈沈开仙祠，奕奕垂灵斿。\n笋班北阙近，槐影西清樛。\n圣恩比天隆，臣报如羽輶。\n当年四十奏，日彻十二旒。\n言言劘上听，历历思前筹。\n是知度如渊，井语不忍仇。\n感嘆涕泪零，栖迟岁年遒。\n纵兴裹革念，已抱刖足羞。\n庄舄越客吟，宗元楚山囚。\n更惭德难称，敢谓命不犹。\n尔来阵云黑，已觉杀气揫。\n连兵又多垒，乏馈仍上游。\n如我高卧閒，自比他人优。\n岂不思敌忾，一为殄国雠。\n远慨筋骨衰，何以从戈矛。\n又怜壮心老，无復陈谋猷。\n居然去妇情，徒作嫠纬忧。\n五斗折腰人，百炼绕指柔。\n苦心自惙惙，古道方悠悠。\n华山正绝陉，郑赋犹待鯈。\n指点隔江烽，烧烛看吴鈎。",
        "dynasty": "宋",
        "collection_info": null
    },
    {
        "title": "九月十三日始就郊墅拜宝谟阁直学士提举江州太平兴国宫之命",
        "author": "岳珂",
        "content": "槐影西清舞翠鸾，竹宫高接五云环。\n职陪温洛图书地，名在元封卜祝间。\n昼访未承龙阁问，晨香犹厕羽衣班。\n祠官到处无公事，且听松声老此山。",
        "dynasty": "宋",
        "collection_info": null
    },
    {
        "title": "茶花盛放满山",
        "author": "岳珂",
        "content": "花容缜栗露冰肤，消得脂韦酪作奴。\n叶底绽葩黄映玉，枝间着子碧垂珠。\n洁躬淡薄隠君子，苦口森严大丈夫。\n便合味言归隽永，移根禁御比青蒲。",
        "dynasty": "宋",
        "collection_info": null
    },
    {
        "title": "九月十四日夜月明如昼敬想合宫竣事志喜而作",
        "author": "岳珂",
        "content": "纤尘不动月流空，云绕昆仑想合宫。\n蝉冕侍祠三事列，鸡竿赐赦九州同。\n裁仪丙巳尊容典，肇祀庚寅识圣功。\n田野老臣察天意，夜深频起候西风。",
        "dynasty": "宋",
        "collection_info": null
    },
    {
        "title": "寄乔益公",
        "author": "岳珂",
        "content": "峩峩杰阁凌西清，高排云汉垂日星。\n千年福地开殊庭，绛节中天朝百灵。\n属车小儒风埃底，岁一周星陪豹尾。\n有眼未识奎壁寒，有脚未踏仙晨班。\n忽传天上凤衔诏，碧篆五云争焜耀。\n洞深紫府掣金铺，初日丹霞两相照。\n劫尘超出乘刚风，帝恩广大天九重。\n封词寄与小心风，额塌沙土输愚忠。\n今春转粟折衝府，赤手亲曾哺饥虎。\n十三万兵犹未补，秋来无地无冬防。\n颇闻宿师无见粮，要是倖安那可常。\n门生感恩感刻骨，本末亲尝究根窟。\n于今况是香火閒，讵敢搀越说侵官。\n西陲奏稿卷十二，中有医方方有意。\n刍荛思报无已时，愿轸萧墙儆先备。",
        "dynasty": "宋",
        "collection_info": null
    },
    {
        "title": "将游太平宫小诗呈赵季茂",
        "author": "岳珂",
        "content": "圣治峰前松桧寒，旧游从此解归鞍。\n着身泉石无心客，主掌云山正额官。\n老去隠居居紫府，新来杂压压黄冠。\n门东曾有刘仙洞，剥藓携筇试扣看。",
        "dynasty": "宋",
        "collection_info": null
    },
    {
        "title": "螃蟹",
        "author": "岳珂",
        "content": "无肠公子郭索君，横行湖海剑戟羣。\n紫髯绿殻琥珀髓，以不负腹夸将军。\n酒船拍浮老子惯，咀嚼两螯仍把玩。\n庐山对此眼倍青，愿从公子醉復醒。",
        "dynasty": "宋",
        "collection_info": null
    },
    {
        "title": "闻画眉鸟声戏作",
        "author": "岳珂",
        "content": "木杪幽禽巧语新，何时曾记得名因。\n样传京兆成双妩，人指渔阳开小颦。\n尽称如簧啼白昼，未须对镜学青春。\n山中有叟嗒无语，短褐庞眉更笑人。",
        "dynasty": "宋",
        "collection_info": null
    },
    {
        "title": "小春六花 绿萼梅",
        "author": "岳珂",
        "content": "晚秋过了小春催，放尽山家绿萼梅。\n东阁渠关诗兴动，南枝先放暖风回。\n素裳肌透未融雪，碧苍色欺初晕苔。\n惆怅东篱正岑寂，重阳消得满园开。",
        "dynasty": "宋",
        "collection_info": null
    },
    {
        "title": "小春六花 茶花",
        "author": "岳珂",
        "content": "万峰落叶木槎牙，春色初回垄上茶。\n浅蕊黄金韵栀子，嫩容白玉沁梨花。\n西风凝露纔成颗，北苑喊雷应未芽。\n苦口味言终有益，莫将容悦比浮葩。",
        "dynasty": "宋",
        "collection_info": null
    },
    {
        "title": "小春六花 芙蓉",
        "author": "岳珂",
        "content": "人道秋来不似春，芙蓉特地张吾军。\n红粧绿水照清夜，綵仗青旗朝大昕。\n吴阵绮罗千队拥，秦川锦绣五花羣。\n可怜倚袖清霜早，日薄云轻醉未醺。",
        "dynasty": "宋",
        "collection_info": null
    },
    {
        "title": "小春六花 小桃",
        "author": "岳珂",
        "content": "霜晴着物利于刀，漏洩阳和是小桃。\n春色已看九重醉，秋风不管十分饕。\n青枝似惬乌栖月，红浪不翻龙化涛。\n秾艷自同时节异，夫君于此见清高。",
        "dynasty": "宋",
        "collection_info": null
    },
    {
        "title": "小春六花 黄菊",
        "author": "岳珂",
        "content": "花时已是过重阳，翠干重开满地黄。\n不为晨晖借颜色，要将晚节看芬芳。\n宅边岂必白衣至，瓮裏不妨红友香。\n唤起閒情老元亮，颓然一醉答秋光。",
        "dynasty": "宋",
        "collection_info": null
    },
    {
        "title": "小春六花 李花",
        "author": "岳珂",
        "content": "一枝眼底物华新，翠袖清霜更可人。\n靓色不须夸缟夜，韶容聊復返青春。\n日烘有意姿仍洁，露洗无言态更真。\n不趁繁华更孤迥，为君唤起雪精神。",
        "dynasty": "宋",
        "collection_info": null
    },
    {
        "title": "奉谢何正父日虾荔实茶果宣瓜蜜朮之贶酬以露芽",
        "author": "岳珂",
        "content": "打门军将到山家，小国长鬚海上楂。\n冰片霞餐正浮蜜，雪穰风味更宜茶。\n颇思野䔩盘无荔，安得珍投琼报瓜。\n泛水旧游浑不记，且看七椀岸巾纱。",
        "dynasty": "宋",
        "collection_info": null
    },
    {
        "title": "奉谢赵季茂遣馈鲎醤",
        "author": "岳珂",
        "content": "逃禅绣佛正长斋，谁遣缾罂海上来。\n鲛室玄云按犀甲，蜃楼红雾染珠胎。\n把螯便合閒双手，据殻未应期九垓。\n尊俎折衝定无敌，江湖岁晚莫论才。",
        "dynasty": "宋",
        "collection_info": null
    },
    {
        "title": "太平宫遇雨",
        "author": "岳珂",
        "content": "山居五旬晴，山行一日雨。\n太平咫尺间，千里隔跬步。\n黄泥深三尺，风声更号怒。\n谁语逋客知，山灵倘留汝。",
        "dynasty": "宋",
        "collection_info": null
    },
    {
        "title": "宿太平宫葆清庵自和少年壁间戊辰岁所作韵是日闻虏大入滁濠二首  其一",
        "author": "岳珂",
        "content": "西风几载动边尘，不见长平奉国珍。\n汗浃历时嘶石马，锋销何日铸金人。\n消磨日月平生志，惭媿烟霞自在身。\n天意不关人事倦，新醅小漉葛头巾。",
        "dynasty": "宋",
        "collection_info": null
    },
    {
        "title": "宿太平宫葆清庵自和少年壁间戊辰岁所作韵是日闻虏大入滁濠二首  其二",
        "author": "岳珂",
        "content": "书阁新宫记五云，祠官来奉帝台珍。\n卜邻岩穴无公事，拜赐江湖作散人。\n玩月吟风閒咏客，看云管竹繫官身。\n从今便了草庐愿，郭泰应无垫角巾。",
        "dynasty": "宋",
        "collection_info": null
    },
    {
        "title": "以庐山所产天花蕈冬笋玉延饷赵季茂通判",
        "author": "岳珂",
        "content": "已认山家作当家，与猨分栗雀分茶。\n气先十月地抽笋，光现五台天雨花。\n幸有玉延炊夜月，肯令绣谷嚥朝霞。\n凭君试隽山中味，却较閒忙定不差。",
        "dynasty": "宋",
        "collection_info": null
    },
    {
        "title": "赵季茂遗予郭索侑之以诗予早上亦遣山肴两介盖相与驾肩也因和二首  其一",
        "author": "岳珂",
        "content": "驿书传驿使，江蟹出江湄。\n目早同虾睅，螯曾与虎持。\n紫髯卸金甲，赤髓映琼肌。\n正是清霜月，相从无厌时。",
        "dynasty": "宋",
        "collection_info": null
    },
    {
        "title": "赵季茂遗予郭索侑之以诗予早上亦遣山肴两介盖相与驾肩也因和二首  其二",
        "author": "岳珂",
        "content": "倚桂傍岩麓，采芝行谷湄。\n偶因山雨驻，何有岭云持。\n鼎芼朝欺腹，窗寒夜切肌。\n开奁应一笑，会有忆人时。",
        "dynasty": "宋",
        "collection_info": null
    },
    {
        "title": "赵季茂有诗来适山间劚地得笋因以遗之併赓韵",
        "author": "岳珂",
        "content": "篱菊初黄枫叶丹，苍筠共此屋三间。\n拂天未带山云白，斸地已凝湘晕斑。\n玉版有时堪咀嚼，石栏何日共跻攀。\n山家聊送清班兆，且为屏星纤九关。",
        "dynasty": "宋",
        "collection_info": null
    },
    {
        "title": "葆清值雨二首  其一",
        "author": "岳珂",
        "content": "积雨将旬浃，都无一日晴。\n檐寒多雀噪，路滑少人行。\n云气连山暗，霜威彻骨清。\n更怜敧枕处，终夕听泉声。",
        "dynasty": "宋",
        "collection_info": null
    },
    {
        "title": "葆清值雨二首  其二",
        "author": "岳珂",
        "content": "松竹锁灵宅，尘埃了不侵。\n洞龙随剑吷，槛鹤识琴心。\n路指三峰近，山通一径深。\n壁间少年字，陈迹不堪寻。",
        "dynasty": "宋",
        "collection_info": null
    },
    {
        "title": "予老病倦烦入山两月颇得静中趣良月六日赵南仲端明朱子明户部曾编摩忽皆专介王囦衜诸人亦来而东老侄自石门至阁皂刘道士又以诗卷为贽戏成",
        "author": "岳珂",
        "content": "鼓钟不合飨鶢鶋，人事何因到野庐。\n玉节金台新贵字，宝章琰刻故交书。\n葛冠道士重温卷，芝砌郎君亦下车。\n忽忆苏州风雨夕，空山落叶昔何如。",
        "dynasty": "宋",
        "collection_info": null
    },
    {
        "title": "设醮太平宫竣事呈偕行诸君二首  其一",
        "author": "岳珂",
        "content": "星坛仙簴韵琼瑶，仿髴神斿下九霄。\n龙驾清都三境接，蜺旌绛节百灵朝。\n霜澄夜气俱明彻，云澹秋容想泬寥。\n耿耿寸衷天所鉴，忧时惟冀五兵销。",
        "dynasty": "宋",
        "collection_info": null
    },
    {
        "title": "设醮太平宫竣事呈偕行诸君二首  其二",
        "author": "岳珂",
        "content": "九光影裏步虚声，午夜封章叩紫廷。\n云路鸣琚传奏简，天街掷火度流铃。\n沈沈玉漏传三鼓，爚爚银河灿万荧。\n仙仗烟霄正凝想，晓光浮动远山青。",
        "dynasty": "宋",
        "collection_info": null
    },
    {
        "title": "山居作报书竟夜有感戏成",
        "author": "岳珂",
        "content": "山居踰五旬，正以厌烦故。\n谁持故人书，剥啄扣我户。\n奁篚旅庭砌，缾罂列桯庑。\n启缄读风檐，盈幅字如缕。\n颇欲从简易，人事正如许。\n厚意来远方，殷勤不容阻。\n还欲混俗尘，又觉初志误。\n笔研久荒秽，肩腕仍旅拒。\n沈沈青灯夜，窗牖打风雨。\n聊激懒惰心，小出啽呓语。\n霜㕙比铅觚，玉虫剔钗股。\n隃麋方弄墨，擘茧更伸楮。\n始焉据几案，敏捷疑得趣。\n倏尔怀交情，恍惚接良晤。\n缄题甫一二，手熟渐四五。\n溪毛简精粗，报贶祝丰窭。\n札胥谨印蜡，仆隶治筐筥。\n但知役羣动，不觉向五鼓。\n作劳耳屡鸣，倦写目如瞀。\n低头触屏风，入鼻饮辛雾。\n欠伸忽三喟，静念起百虑。\n吾生何太劳，穷处尚弗恕。\n仕皆系穷达，世岂忘喜怒。\n人以情见怜，我独影相顾。\n谦勤福所基，傲放人共恶。\n当年众楚咻，讵止双蛾妬。\n生虽有远志，愿岂惜遐举。\n偶因囿形质，莫与插翎羽。\n徒夸九垓期，姑了一夕苦。\n嗟哉且努力，掣肘无单父。",
        "dynasty": "宋",
        "collection_info": null
    },
    {
        "title": "挽张贡父二章  其一",
        "author": "岳珂",
        "content": "龙津南国第，蝉冕左丞家。\n箓以文章䄠，人惟寿隽夸。\n秀庭看玉树，喜帖报金花。\n挥涕东原路，悲风咽晓笳。",
        "dynasty": "宋",
        "collection_info": null
    },
    {
        "title": "挽张贡父二章  其二",
        "author": "岳珂",
        "content": "江国三千土，才名四十年。\n君犹淹白首，吾欲问苍天。\n鞮唱习池近，廛声陶宅偏。\n功名独遗恨，寂寞□□□。",
        "dynasty": "宋",
        "collection_info": null
    },
    {
        "title": "十一月十五日忽苦舌疡甚不能饮食惫卧一榻戏成",
        "author": "岳珂",
        "content": "君不见东坡昔步虎溪月，夜听溪声广长舌。\n溪声不断流不枯，此段磊落真丈夫。\n一生吾伊换喑呜，嗟哉三寸予岂无。\n公子搢绅陈礼法，枕曲无思噤如蛤。\n辩士说客谈纵横，叱牛惟解供力耕。\n尔来更自作奇痛，昼苦吟呻夜妨梦。\n伏床啜粥犹漓浪，脔肉持将堪底用。\n太仓受禾三百廛，大官烹羊俱鼎羶。\n瀛洲给膳称学士，饱食端居今六年。\n生平元不负此舌，欲办一奇了无说。\n更憎此舌工负予，乃復累我七尺躯。\n鸱夷榼载鸬鷀杓，向口低眉辄前却。\n齿牙助桀復摇落，误杀流涎孤快嚼。\n仰天大笑绝冠缨，舌兮腹兮谁重轻。",
        "dynasty": "宋",
        "collection_info": null
    },
    {
        "title": "宿溪声阁望香炉峰偶成二律  其一",
        "author": "岳珂",
        "content": "閴历烟岩古，琮琤雪涧横。\n海潮秋八月，山雨夜三更。\n肯作随流想，难忘潄石情。\n壮怀徒激烈，聊復以诗鸣。",
        "dynasty": "宋",
        "collection_info": null
    },
    {
        "title": "宿溪声阁望香炉峰偶成二律  其二",
        "author": "岳珂",
        "content": "庐峰三万丈，鸟道度嶙峋。\n宿雨留前躅，清风绝后尘。\n谁怜石楼客，同是玉阶人。\n谢屐须乘兴，千年草木春。",
        "dynasty": "宋",
        "collection_info": null
    },
    {
        "title": "山居感旧百韵",
        "author": "岳珂",
        "content": "昔在淳熙日，中兴最盛年。\n身逢千载运，眼见五朝天。\n楚甸当澄按，岷江极泝沿。\n经途俱极险，问字始能言。\n卫国呼珠帽，阎公着玳筵。\n进思红满幄，便室白连椽。\n诏趁回衡雁，重听下峡猿。\n讲书闻岳麓，论道识湘川。\n至治承三纪，康谣沸九㙻。\n亲逢尧寿并，继见禹功传。\n阶玉骈床笏，籯金课椠铅。\n程书仍把学，句读始精研。\n白髮沈詹事，青云张集仙。\n遗经说东鲁，大义指南轩。\n古郢十连地，修门万里船。\n欢呼瞻玉轪，恭请拥珠鞯。\n全盛开京邑，升平沸市廛。\n民无买刀佩，士有诵声絃。\n去国波浮鹢，炎陬瘴跕鸢。\n稍知遗枉白，仅齿与龄玄。\n附首丁宁切，垂膺涕泗连。\n止樊谗暧昧，皖箦恨缠绵。\n奏牒怀留语，慈亲返故泉。\n名坊观正献，萧寺饯忠宣。\n鼓笈来承学，抠衣接鉅贤。\n伊濂一宗匠，郑邓两魁躔。\n持论闻忠厚，逢时正党偏。\n僞名开建上，威燄张平原。\n国论几沈痼，初心本怙权。\n朱彭承既倒，沈季助方燃。\n东阁陪公议，南州返客还。\n奋身从百战，垂翅谒三铨。\n累载需将冠，中宵嘆着鞭。\n穷边周障塞，访古涉淮堧。\n归抱遗书痛，亲裁逸事编。\n紬藏金匮底，吁直玉阶前。\n日射九关豹，风清列辟鹓。\n丁时旒十二，乙奏牍三千。\n鼙鼓宸心感，丝纶诏墨鲜。\n铸佗光裂地，绘像焕凌烟。\n狐史无留憾，麟台录奏篇。\n贤书虽偃蹇，仓氏尚拘挛。\n大幕开丘邓，从军下宿涟。\n人谋自矛盾，民命困戈鋋。\n已矣椎铜虎，归欤访石田。\n哦松期埽径，荐草又誊笺。\n掌庋斯文在，鸣琚大老先。\n扈祥纔列属，鹤弔復题阡。\n甫毕三朞制，重登九寺联。\n曾因陈战守，尚忆奏蝉蜎。\n冯翊菟符佩，华亭鹤羽翩。\n弱翁惭美报，季子幸求遄。\n兰省频分帐，枢庭恰缀员。\n干时繇阃议，问俗许帷褰。\n平籴千仓富，防江万鼓鼘。\n田畴免捐瘠，闾里仅安眠。\n戎监还文石，粮车抗使旃。\n龙荒潴庙玺，鸿笔研山园。\n为访平山柳，来寻九曲莲。\n降胡启胶轕，走檄更喧阗。\n位棘珪颁瑞，持荷袷在肩。\n登坛委寄重，仗钺便宜专。\n间使诛妖福，坚城馘逆全。\n万艘争转粟，九府亦流钱。\n诗祸兴同列，天游□上元。\n閒僧偶传诵，匪石遂铭镌。\n学羿招弯射，沤阳厌老拳。\n了无虚券证，仅有巧言谝。\n幕府门生旧，勋家宿契坚。\n反身徒浩叹，齚舌谩思愆。\n皇上颁明制，公朝雪滞冤。\n復令修甬道，适遇奋空弮。\n忧职霜侵鬓，忘餐颊露颧。\n粗能供尺伍，何以报尘涓。\n忽奉枢机召，难胜束帛戋。\n迄孤朝仄席，敢望政齐璇。\n误沐便蕃渥，重寻香火缘。\n九霄三境近，十阁五云边。\n倍惜筋骸老，空惊手足胼。\n支离赋囊粟，温饱及华颠。\n喘月牛歌戚，嘶风马忆燕。\n枕戈悲壮志，揭橐愧空饘。\n触事常多感，怀安祇自怜。\n深山游鹿豕，交友半貂蝉。\n北海亡郗渐，南荣偃偓佺。\n余生知有幸，世虑盍无牵。\n多幸偕癃老，清时释绊缠。\n采芝从涧底，策杖又山巅。\n止足须关念，沈迷盍久悛。\n便须便潄石，勿使诿乘轩。\n垤蚁还惊梦，冥鸿愿比骞。\n屋閒云可宿，檐曝日常暄。\n适性频移竹，忘忧更树蘐。\n衔杯趁安健，卒岁乐周旋。\n往岁当流马，归心听杜鹃。\n方眠不忘起，已病始知痊。\n鼯技羞穷木，羊肠易折辕。\n但令思愦愦，岂厌腹便便。\n逆旅还推枕，知音谩续絃。\n谁谈少年事，为我写蹄筌。",
        "dynasty": "宋",
        "collection_info": null
    },
    {
        "title": "寄道士杨休文",
        "author": "岳珂",
        "content": "羽衣来自閤山前，见说山中老散仙。\n出岫无心云傍日，归巢有意涧鸣泉。\n同襟汗漫寻常客，掉鞅文章四十年。\n我亦近为猿鹤侣，试从香火结前缘。",
        "dynasty": "宋",
        "collection_info": null
    },
    {
        "title": "己亥明禋恩封邺侯感愧有作二首  其一",
        "author": "岳珂",
        "content": "静即为方动即圆，幼知棋局老饶先。\n封同桑梓一千户，蹟远蓬莱二十年。\n品禄幸犹容后隠，干畬何敢拟前贤。\n只余筑室疑相似，三万牙籤还俨然。",
        "dynasty": "宋",
        "collection_info": null
    },
    {
        "title": "己亥明禋恩封邺侯感愧有作二首  其二",
        "author": "岳珂",
        "content": "布衣所愿极封留，佩印归来正倦游。\n汗马无功开上郡，铸龟有意顾中流。\n南巡空负黄图恨，北望还兴紫陌愁。\n王国不烦谋主父，自怜支子亦通侯。",
        "dynasty": "宋",
        "collection_info": null
    },
    {
        "title": "十一月二十七日步自虎溪至西寺摩挲率更旧碑近览前闻人故游有感而赋",
        "author": "岳珂",
        "content": "龟趺千丈屹岧峣，古寺残僧正寂寥。\n律演金轮开印度，字遗石磴说隋朝。\n续题剩有名人蹟，接畛犹逃劫火烧。\n弔古未磨今古恨，又携筇策过前桥。",
        "dynasty": "宋",
        "collection_info": null
    },
    {
        "title": "得閤门报以予班学士诏復赐衣带因怀初锡倏阅十年感恩纪事二首  其一",
        "author": "岳珂",
        "content": "忆昔除书下赤墀，赐鞶即日拜金闺。\n未容汗脚踏龙尾，先为围腰铸褭蹏。\n紫诏一朝来蔀室，丹霄十载望躔奎。\n君恩一再知难报，谁赋维梁濡翼鹈。",
        "dynasty": "宋",
        "collection_info": null
    },
    {
        "title": "得閤门报以予班学士诏復赐衣带因怀初锡倏阅十年感恩纪事二首  其二",
        "author": "岳珂",
        "content": "老去茆檐只负暄，重烦冠绶到柴门。\n纡金何有功名望，束带岂堪宾客言。\n璀璨章身同锡马，差池接翼愧廷鹓。\n折腰重起平生愧，诿曰何知鹤在轩。",
        "dynasty": "宋",
        "collection_info": null
    },
    {
        "title": "谢赵季茂海错二律  其一",
        "author": "岳珂",
        "content": "珍殽惟错远持将，頼有诗情合得尝。\n明月擘蚶分瓦砻，晴霞浴鲎露珠房。\n鲗乌鮆白螺开靥，蚷紫虾红鳔挟肠。\n雁断闽山归未得，把杯犹忆少年场。",
        "dynasty": "宋",
        "collection_info": null
    },
    {
        "title": "谢赵季茂海错二律  其二",
        "author": "岳珂",
        "content": "苜槃朝日照蓬蒿，消得长吟赋老饕。\n喜见监州有螃蟹，未须学士议车螯。\n案鲑三九漫青韭，斗酒十千无白醪。\n应为近来诗思少，故将饮兴发风骚。",
        "dynasty": "宋",
        "collection_info": null
    },
    {
        "title": "己亥十二月十七日堂帖被召感恩二首  其一",
        "author": "岳珂",
        "content": "九天驿骑下弓招，葵日丹心识就尧。\n鸾凤正应在阿阁，鶢鶋何事享箫韶。\n丘园有分容逋客，海岳无裨愧圣朝。\n老病不堪心力倦，甫田勿叹莠荞荞。",
        "dynasty": "宋",
        "collection_info": null
    },
    {
        "title": "己亥十二月十七日堂帖被召感恩二首  其二",
        "author": "岳珂",
        "content": "归来三径脱尘鞿，两拜除书下玉墀。\n圣泽云天何以报，臣心铁石未全衰。\n马蹄已负驱车愿，鸿羽难胜渐陆仪。\n愿把一犁祝膏泽，康衢击壤乐清时。",
        "dynasty": "宋",
        "collection_info": null
    },
    {
        "title": "二十七日復有旨除帅江西一旬之间两奉除音再赋二首  其一",
        "author": "岳珂",
        "content": "披腹忱词久未呈，浃旬两诏下宸京。\n老臣何路通忱悃，圣主无私烛物情。\n鹤陇未渝耕陇志，牛衣空换锦衣荣。\n九重自是真知己，莫惜捐糜负此生。",
        "dynasty": "宋",
        "collection_info": null
    },
    {
        "title": "二十七日復有旨除帅江西一旬之间两奉除音再赋二首  其二",
        "author": "岳珂",
        "content": "郊廛不隔马牛风，枌梓环阴跬步通。\n湖带江襟邦畛接，雨帘云栋物华同。\n未须豫计荒三径，幸有需章达四聪。\n尚想东湖海棠闹，祇今未改旧时红。",
        "dynasty": "宋",
        "collection_info": null
    },
    {
        "title": "香蠃",
        "author": "岳珂",
        "content": "金相玉质介为裳，一骑红尘自远方。\n籍挂众香椒桂国，身居大海水云乡。\n丁蠃荐醢体犹具，甲煎流芬名未亡。\n举酒便应酬一醉，尊前风味试平章。",
        "dynasty": "宋",
        "collection_info": null
    },
    {
        "title": "昨访箳篂闻有绣帨之讌回车戏呈季茂",
        "author": "岳珂",
        "content": "惯闻娇小处，绕带觅银鱼。\n授雁定同瑞，弄麞应误书。\n生朝今日是，嘉讌早春初。\n无分陪汤餠，到门空返车。",
        "dynasty": "宋",
        "collection_info": null
    },
    {
        "title": "病中未能访邓德载督参大监戏赠二首  其一",
        "author": "岳珂",
        "content": "昨朝华宴想清欢，今日床头未整冠。\n已恨酒肠孤夜醉，更惊病骨怯春寒。\n多情条脱参差是，一抹琵琶错杂弹。\n老眼眵昏正无绪，炉芗烬冷对蒲团。",
        "dynasty": "宋",
        "collection_info": null
    },
    {
        "title": "病中未能访邓德载督参大监戏赠二首  其二",
        "author": "岳珂",
        "content": "老来病是恶因缘，白昼明窗思悄然。\n欲住又倾连夕雨，半醒似醉困人天。\n近拈吟笔尘欺砚，远想江楼浪拍船。\n满院杏花红欲放，何时长笛醉风前。",
        "dynasty": "宋",
        "collection_info": null
    },
    {
        "title": "春晴将游玉渊践吴季谦待制冯可久武博山行之约先走长句",
        "author": "岳珂",
        "content": "康庐三万丈，下有神龙渊。\n旁联玉井并，仰溯银河连。\n层崖积冰雪，断岸藏风烟。\n崔隤五老峰，迸泻三峡泉。\n鲸鲵碎紫雾，螮蝀开青天。\n脉疑海眼近，寒入山骨坚。\n涧草摇秋晖，谷花发春妍。\n其间地布金，到处题标璇。\n大哉象教尊，俨若螺髻仙。\n巍巍南宗栢，湛湛西方莲。\n总持包万法，卓荦栖羣贤。\n慈心鬼神仰，显迹今古传。\n远令千圣境，容此一席颛。\n我昔宿命通，曾结它生缘。\n尝闻祖师隠，上应帝释躔。\n清宵珠石陨，白浪星湖边。\n至今澎湃中，常欲光景燃。\n当时初卓锡，如昔睨采椽。\n浮云常抗志，立雪思比肩。\n壮怀凌九迭，浩气涌百川。\n山水为高深，志节争后先。\n永言萦俗累，兹游经几年。\n犹想谢公屐，同整刘琨鞭。\n桥梁识昨经，岁月惊旧镌。\n盍簪有耆硕，授馆许款延。\n牛耳盟屡寒，马头月方圆。\n便思供糗飺，更拟焚兰荃。\n先寻遗民盟，吹迹绣佛禅。\n策杖挂钱去，拂石看山眠。\n归来庐山南，三士同陶然。",
        "dynasty": "宋",
        "collection_info": null
    },
    {
        "title": "赵季茂以酒香蠃来适亦得京中远致此品乃鲜者恨地远不大佳择十五殻为赠",
        "author": "岳珂",
        "content": "海蠃风味冠东瀛，一种俱从香得名。\n毕卓醉醒瓮犹卧，左车生致鼎堪烹。\n受餐敢返盘持璧，执讯不妨诗报琼。\n有命其言君听取，一生一死见交情。",
        "dynasty": "宋",
        "collection_info": null
    },
    {
        "title": "奉赓赵季茂雪中感兴二首  其一",
        "author": "岳珂",
        "content": "晓雪初明瓦，春云密布空。\n酒惊蕃鹤远，诗坐灞馿穷。\n访戴无嘉客，和陶称倦翁。\n应怜四十韵，衣带贺年丰。",
        "dynasty": "宋",
        "collection_info": null
    },
    {
        "title": "奉赓赵季茂雪中感兴二首  其二",
        "author": "岳珂",
        "content": "湓城一夜雪，处处饭箩空。\n青序回规运，苍生比屋穷。\n伤心慨疆事，抱膝愧田翁。\n别乘应同志，忧时正愿丰。",
        "dynasty": "宋",
        "collection_info": null
    },
    {
        "title": "病中酬赵季茂",
        "author": "岳珂",
        "content": "雪窗病恼独支颐，不解随人举酒巵。\n惊辨有时欺白羽，解围无妇蔽青丝。\n骊珠满袖勾吟兴，鹿氅看山恋药糜。\n莫讶牛腰联未足，江州司马例能诗。",
        "dynasty": "宋",
        "collection_info": null
    },
    {
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其一",
        "author": "岳珂",
        "content": "九折登山倚瘦筇，杏蹊眼缬早冬烘。\n翠云遮断神仙客，不许其间着倦翁。",
        "dynasty": "宋",
        "collection_info": null
    },
    {
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其二",
        "author": "岳珂",
        "content": "满山桃李闹红霞，曾约香山白鹿车。\n堪笑东风欺病客，搀先且到别人家。",
        "dynasty": "宋",
        "collection_info": null
    },
    {
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其三",
        "author": "岳珂",
        "content": "小池玉尺跃清波，病不开尊奈尔何。\n更倩棠漪吹柳岸，为君小发醉颜酡。",
        "dynasty": "宋",
        "collection_info": null
    },
    {
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其四",
        "author": "岳珂",
        "content": "衝席丞郎酒斛筹，不关无面见春鸥。\n五鲭见说妨斋禁，留待明朝大白浮。",
        "dynasty": "宋",
        "collection_info": null
    },
    {
        "title": "比闻赵季茂奉板舆行春甚乐予跃然效之是日乃值大风雨昏后倦归则素月流天仍復晴矣自此连日春色尤浓杏已过雨红英满地怅然有作因寄",
        "author": "岳珂",
        "content": "棠湖有病客，破鼎支药糜。\n青阳动新晴，兀兀厌坐驰。\n静闻箫鼓闹，翠幰行春堤。\n柔风吹帘旌，杲日浮屏缇。\n行厨依竹裏，绣幙联江湄。\n为问来者谁，板舆双侍姬。\n光彩照路傍，拍舞襄阳儿。\n病翁禅定心，久矣沾絮泥。\n一念忽随喜，聊復相追随。\n家人治尊罍，夜漏觇晨晞。\n拥被起跃然，不知筋力痿。\n破晓始三弄，衝寒纔一巵。\n爚如满天星，湛湛开青池。\n晨光透户牖，纤尘寂不吹。\n倏焉云头催，随以雨脚垂。\n汀苹振淅沥，岸柳惊纷披。\n度塘如度桥，跬步窘且危。\n往谒乘驿使，席间如鼓鼙。\n主宾无软语，僮仆侵寒肌。\n一坐礼敬疎，四顾面色黧。\n亟就儿女曹，疾驾掀重帷。\n拥炉共炙手，悔游仍攒眉。\n须臾呼酒炙，稍觉春融怡。\n棠湖暂纾望，苜盘充疗饥。\n一杯復两杯，肤粟欣平治。\n先登浔阳楼，次读琵琶诗。\n来往信底忙，吟哦聊自欺。\n江柁昼摇兀，市声晚哑咿。\n估客维岸傍，樵径行歌归。\n宿霭了未收，溟蒙沾人衣。\n落莫兴易阑，扶舆力将疲。\n却从名园游，款户访故知。\n蔬甲拆青嫩，池光摇碧漪。\n桑颠宿鸡鸣，柳畔新鶑啼。\n主人相顾笑，谓此亦足栖。\n曾留长者辙，更着名人题。\n庐山三万峰，一碧天与齐。\n千古真面目，庶几今见之。\n遂开成趣轩，夕宴陈尊彜。\n庖鲭诧雕俎，幻火后眩奇。\n沙苑出细肋，好音来赫蹏。\n纸尾有醉字，恍如写乌丝。\n意者天机全，落笔惊倾欹。\n长鳄白浪捲，踞蛤青云期。\n佳客不我从，逸兴何所为。\n整鞅固已屡，鸣漏将何其。\n九衢月似霜，乌鹊仍遶枝。\n风干路犹湿，云淡星不移。\n已成归兮赋，更作怅然疑。\n诘朝益明媚，一瞬变四时。\n天机岂易测，我惑宁不滋。\n尝闻士之遭，皋夔异周伊。\n如何不后先，翻覆成嘑唏。\n昨何为而寒，今何为而熙。\n中间出一夕，乃尔变惨悽。\n吾昨解印绶，一舸来自西。\n天道皆自然，肯以阴晴窥。\n况此瞬息观，讵可分两岐。\n为言独醒者，今昔无町畦。\n从今好天色，更请还一鸱。\n东寻五云谷，西渡三峡溪。\n杏开董奉坛，桃映康俗祠。\n景物看吐吞，冷暖随呵撝。\n以此青田酿，酌之沧海蠡。\n蓝舆乘两肩，倒载白接䍦。\n真意浃三益，和气重四支。\n持之药吾疾，正可扶衰羸。\n明窗睡久酣，旧业荒于嬉。\n正当出呓语，走笔萦虹蜺。\n追书浃旬事，幸免然豆萁。",
        "dynasty": "宋",
        "collection_info": null
    },
    {
        "title": "庚子正月彗见于室有诏求言因上己见有感作三唐律  其一",
        "author": "岳珂",
        "content": "天象占仁爱，宸心极战兢。\n图从甘石辨，言并禹汤兴。\n有志酬消露，无词赞履冰。\n至明昭万里，先愿烛西陵。",
        "dynasty": "宋",
        "collection_info": null
    },
    {
        "title": "庚子正月彗见于室有诏求言因上己见有感作三唐律  其二",
        "author": "岳珂",
        "content": "美芹野人意，乔木世臣家。\n尺璧谅非宝，寸心元不遐。\n谁知剑门栈，已建鬰军牙。\n所恨箫韶远，不堪闻塞笳。",
        "dynasty": "宋",
        "collection_info": null
    },
    {
        "title": "庚子正月彗见于室有诏求言因上己见有感作三唐律  其三",
        "author": "岳珂",
        "content": "粮府久关虑，骑官方应占。\n天心昭可卜，人事备当严。\n一苇江难恃，三巴民已歼。\n闭关还早计，璇玉不须觇。",
        "dynasty": "宋",
        "collection_info": null
    },
    {
        "title": "戏作呈赵通判胡教授张总干",
        "author": "岳珂",
        "content": "人言春游无不好，一日宴客三日饱。\n翁言此语特未定，一日宴客三日病。\n人生所愿筋力强，问花访柳同壶觞。\n老夫岂无少年狂，胡为兀兀坐一床。\n忆昔少时事宾友，常有清尊湛东牖。\n稍长便不论升斗，纔对白衣辄搔首。\n东来三辅西陪京，二十四桥夸广陵。\n万椽红蜡槌画鼓，醒处传杯醉中舞。\n何尝一日不春风，酒光花艷诗兴浓。\n兔肩鹿䏶坐据熊，急雪打面看雕弓。\n笑谈千古一吷中，眼底顿觉四海空。\n可怜芳草长边路，年少堂堂背人去。\n欢筵徙废管与絃，粥鼎相随朝復暮。\n塞砧街鼓总愁听，凉月花宵等虚度。\n前旬作意趁万红，沈霪积雨仍多风。\n中间一日稍晴意，药裹关心復思睡。\n无毡坐上老相如，昔时依幕今题舆。\n三君笑谈忽与俱，使我舍策忘其躯。\n须臾把酒舌底滑，席地幕天醉乡阔。\n明朝奇祟那可言，闭院重寻旧生活。\n回思北海酒不空，料应多病过于侬。\n坐客常满更可疑，华佗已死将谁医。",
        "dynasty": "宋",
        "collection_info": null
    },
    {
        "title": "小园双竹呈瑞二首  其一",
        "author": "岳珂",
        "content": "锦綳玉立纪双清，瑞牒千年重得名。\n龙竹高标俨元致，熊湘素节凛皇英。\n质同陇麦两歧秀，奇并庭柯连理荣。\n却羡此君尤特立，虚心直道不孤生。",
        "dynasty": "宋",
        "collection_info": null
    },
    {
        "title": "小园双竹呈瑞二首  其二",
        "author": "岳珂",
        "content": "曲槛红阑小圃西，平池影浸碧玻璃。\n便同双剑看龙化，未许孤奁舞凤栖。\n连袂纵观金谷妓，联篇频付锦囊奚。\n使符永拟章江去，且听平安报帐犀。",
        "dynasty": "宋",
        "collection_info": null
    },
    {
        "title": "豫庵三瑞诗 鹓竹",
        "author": "岳珂",
        "content": "雷雨新头角，烟霄旧羽翰。\n联根方拔象，接翼更停鸾。\n紫锦双翻箨，青铜并倚竿。\n摩穹端有待，聊復护雕阑。",
        "dynasty": "宋",
        "collection_info": null
    },
    {
        "title": "豫庵三瑞诗 蝉竹",
        "author": "岳珂",
        "content": "气并阴阳正，仁无雨露偏。\n阖开知有地，奇耦自潜天。\n虽焕双纹异，仍存一节坚。\n熏风动蝉腹，槐绿又鸣絃。",
        "dynasty": "宋",
        "collection_info": null
    },
    {
        "title": "豫庵三瑞诗 龙竹",
        "author": "岳珂",
        "content": "夭矫青池近，腾拏碧汉遥。\n微风鸣嶰管，轻雾映鲛绡。\n舞翠槐齐秀，蟠青松后凋。\n终须还直道，劲节自干霄。",
        "dynasty": "宋",
        "collection_info": null
    },
    {
        "title": "庚子三月二十七日又易守当涂四月十一日发辞免之牍书怀成二唐律  其一",
        "author": "岳珂",
        "content": "九重旒冕真知己，几度弓旌忆款门。\n素志不为温饱计，赤心未报圣明恩。\n鹤汀云雨暮应捲，牛渚风烟秋欲昏。\n休向长江问陈迹，浮梁孤塔不堪论。",
        "dynasty": "宋",
        "collection_info": null
    },
    {
        "title": "庚子三月二十七日又易守当涂四月十一日发辞免之牍书怀成二唐律  其二",
        "author": "岳珂",
        "content": "去载西陲夏正初，首惊禹阁下除书。\n璇杓导旨方螭陛，珍圉迎釐又燕居。\n三见纶音传诏玺，六看棨信到耕锄。\n祇今又上公车奏，何日烟簑返老渔。",
        "dynasty": "宋",
        "collection_info": null
    },
    {
        "title": "十二日诹吉受通议大夫告再书述怀二首  其一",
        "author": "岳珂",
        "content": "圣代论思秩，中朝博议官。\n尚纡郡邸绶，空着侍臣冠。\n岁月惊驰隙，功名尽画墁。\n髀销今已復，半世愧狨鞍。",
        "dynasty": "宋",
        "collection_info": null
    },
    {
        "title": "十二日诹吉受通议大夫告再书述怀二首  其二",
        "author": "岳珂",
        "content": "五云瞻观阙，百印写纶丝。\n有愧陪貂尾，何功復雁踦。\n精镠肦紫磨，实匪咏缁宜。\n圣德知难报，规铜笑白髭。",
        "dynasty": "宋",
        "collection_info": null
    },
    {
        "title": "上高赵宰同叔遗以诚斋集开卷偶见答徐宋臣监丞书云来帖告诉门生排根尝闻前辈谓受人之恩而不忘者为子必孝为臣必忠盖推是心而信其人也又闻惟以怨报德者为不可测盖以有人之形者必有人之情也故卢杞之于颜公敏中之于文饶之奇之于永叔邢恕之于君实孰测其报恩一至此极哉昔孟尝君有一客孟尝遇之甚厚而客每毁孟尝或问其故客曰人皆誉君而我独毁人必以我为小人而以君为长者此吾所以报君也前五子者其意将无出于此欤至如逄蒙杀羿之事孟子不责蒙而责羿然则先生之与门生其责果谁在哉或掩卷有感因笔纪意復紬绎身履者以补其阙凡四十韵",
        "author": "岳珂",
        "content": "古人忠与孝，不在工报恩。\n如水日夜东，岂必同一源。\n堂堂颜鲁公，舐血来平原。\n鬼质不知何，几作绝吭魂。\n大中白丞相，昔蹑卫国门。\n幻作万羊梦，投畀朱崖村。\n奇谤及师友，躗言动君尊。\n匪但死不瞑，大是生无根。\n我尝究初终，要亦无足论。\n或以裏言掇，或趣主意奔。\n或从谈笑生，或即利欲昏。\n初亦未有心，末乃成至冤。\n青简玷齿颊，至今犹啍啍。\n傥无魏阙恋，谁使舌莫扪。\n森淅起奉册，片顷那容存。\n床笫本无从，何物能轾轩。\n脂垢亦易辨，谁解洿玙璠。\n如彼孟尝客，亦已悔而反。\n正比萧相繫，慰拊聊春温。\n五人皆有为，评订何必繁。\n之子独嗟事，画牢讯书爰。\n反覆蹈生死，呵嘘变寒暄。\n秋毫无所取，可验牍背翻。\n自言復自渝，洗垢亦不痕。\n堂帖写元奏，别白如珉琨。\n渠知褫鞶枉，端由吠声喧。\n天定能胜人，白日开戴盆。\n只于揭纸间，了了穷所元。\n不特玷尽磨，那復恨可吞。\n但观斯人心，虽踵五子跟。\n居然蚤虱微，而比蛇与蚖。\n抑观诚斋书，理到词不烦。\n有形斯有情，相比如箎埙。\n而于五子中，乃復加诈谖。\n旋观逄与羿，端在友弗抡。\n毁玉自出柙，扣金能反辕。\n割席怀共耕，知几当赐膰。\n齚舌漫尔为，揩眵愧吾惛。\n正须起九京，相与浇一尊。\n江湖两相忘，再拜师至言。",
        "dynasty": "宋",
        "collection_info": null
    },
    {
        "title": "睡起三绝  其一",
        "author": "岳珂",
        "content": "睡起东窗日已红，扶头宿酒未惺松。\n南阳一梦何关醉，自爱终身作卧龙。",
        "dynasty": "宋",
        "collection_info": null
    },
    {
        "title": "睡起三绝  其二",
        "author": "岳珂",
        "content": "天色今晨已放晴，鸟乌亦觉有欢声。\n幅巾自是便疎懒，饭了花间取次行。",
        "dynasty": "宋",
        "collection_info": null
    },
    {
        "title": "睡起三绝  其三",
        "author": "岳珂",
        "content": "五更展转待晨光，到晓瞢腾入睡乡。\n却是金门早朝客，千金不博枕中方。",
        "dynasty": "宋",
        "collection_info": null
    },
    {
        "title": "自岁前逮夏初日始辞免有感而作",
        "author": "岳珂",
        "content": "忆昨除书赐召环，联翩觚椠不曾閒。\n醉吟久负鸡豚社，奏牍频登虎豹关。\n求倦得忙三易地，自冬徂夏半年间。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "梳头二首  其一",
        "author": "岳珂",
        "content": "白髮三千丈，斯言若未公。\n下梳惊落雪，倚槛且晞风。\n自笑双蓬鬓，今成一秃翁。\n晨招幸无与，姑免诮头童。",
        "dynasty": "宋",
        "collection_info": null
    },
    {
        "title": "梳头二首  其二",
        "author": "岳珂",
        "content": "长记涪翁语，无尘有髮僧。\n无尘方愿学，有髮亦何曾。\n学士年年样，车门日日乘。\n二毛犹胜我，不必愧鬅鬙。",
        "dynasty": "宋",
        "collection_info": null
    },
    {
        "title": "塔灯六言四绝  其一",
        "author": "岳珂",
        "content": "金轮示现清夜，火树高腾碧虚。\n说法未回坡应，册勋先到钟鱼。",
        "dynasty": "宋",
        "collection_info": null
    },
    {
        "title": "塔灯六言四绝  其二",
        "author": "岳珂",
        "content": "七层灵燄自照，万里劫风不吹。\n烽信断无泽国，神光恰似天池。",
        "dynasty": "宋",
        "collection_info": null
    },
    {
        "title": "塔灯六言四绝  其三",
        "author": "岳珂",
        "content": "中天半倚寥泬，大帝高居鬰萧。\n已讶流铃掷火，还疑绛节来朝。",
        "dynasty": "宋",
        "collection_info": null
    },
    {
        "title": "塔灯六言四绝  其四",
        "author": "岳珂",
        "content": "碧落星移象纬，红光影射鲛宫。\n甲煎千门初启，明珠九曲先通。",
        "dynasty": "宋",
        "collection_info": null
    },
    {
        "title": "喜雨",
        "author": "岳珂",
        "content": "去年春旱种不移，后来虽雨那及时。\n至今田野有菜色，麦熟未救民啼饥。\n今年雨泽知时好，出水秧针随处早。\n晴无十日雨辄随，雨及一犁日还杲。\n天心一念本好生，去年今年何爱憎。\n古来藏室五千字，每叹凶年由大兵。\n祇今崆峒纔小熟，沟壑未苏犹五六。\n兵端倚伏讵可量，且愿藩篱谨西蜀。",
        "dynasty": "宋",
        "collection_info": null
    },
    {
        "title": "四月二十日被以郡事入奏之命再赋二首  其一",
        "author": "岳珂",
        "content": "五云堆裏望觚棱，二纪周南梦未曾。\n四辈两年勤诏札，九重一念乂黎蒸。\n烽台虽有深秋燧，雁塔应无曩日僧。\n豫备正须如雍国，不妨德业颂高昇。",
        "dynasty": "宋",
        "collection_info": null
    },
    {
        "title": "四月二十日被以郡事入奏之命再赋二首  其二",
        "author": "岳珂",
        "content": "去年冬暮拜弓招，槐夏重承接画朝。\n锡马敢期先雨露，冥鸿自愧点烟霄。\n沙墀有路瞻唐表，瓦缶何堪溷舜韶。\n归郡定应迟六月，却从故迹问凌歊。",
        "dynasty": "宋",
        "collection_info": null
    },
    {
        "title": "予园泰堂之傍有奇石小有有洞箭括有门车箱有谷高广虽不袤丈而嵌空之势宛若飘动暇日独坐对玩移晷因赋",
        "author": "岳珂",
        "content": "池边历平蹊，果下动游鞚。\n一笑未心领，万象徒目送。\n渊渟历危槛，目景眩华栋。\n閒情晻不舒，倦思悄如瞢。\n忽惊鹊噪檐，恍类鸡发瓮。\n坐开苍玉壁，平揖青瑶峒。\n畴昔果安在，奔走比岳贡。\n仰观箭括门，广宇豁晴雾。\n右开车箱谷，盘道陟微衕。\n中天隠日月，遥海插螮蝀。\n居然袤丈间，有此具美众。\n老夫生平嗜，酷好泉石弄。\n天巧谢斲削，人为谩抟控。\n尚忆三神游，俛记十年梦。\n踞龟曾食蛤，骑鹤更笞凤。\n觉来海山苍，倏见雪窦空。\n便疑势崷崒，独欠波澒洞。\n捧罂喜对酌，岸帻发孤讽。\n此兄定绝奇，吾意当折衷。\n一笑问阿章，试与评伯仲。",
        "dynasty": "宋",
        "collection_info": null
    },
    {
        "title": "新荷出水",
        "author": "岳珂",
        "content": "贴水初翻紫玉团，忽惊矗立傍阑干。\n瑶池七日来青鸟，玉鑑孤奁舞翠鸾。\n晓露走槃珠颗莹，晚风飐盖雪衣寒。\n从今十丈开花面，太华峰头更一看。",
        "dynasty": "宋",
        "collection_info": null
    },
    {
        "title": "舞鹤四绝  其一",
        "author": "岳珂",
        "content": "九皋仙子老芝田，小立清池阿那边。\n忽作霓裳羽衣舞，天机未信祇鱼鸢。",
        "dynasty": "宋",
        "collection_info": null
    },
    {
        "title": "舞鹤四绝  其二",
        "author": "岳珂",
        "content": "曾见中庭舞素衣，夜凉桂殿玉笙吹。\n梦回一曲天风杳，正是华亭振万时。",
        "dynasty": "宋",
        "collection_info": null
    },
    {
        "title": "舞鹤四绝  其三",
        "author": "岳珂",
        "content": "临皋亭下翩跹客，缟袂玄裳忆旧游。\n推户惘然寻不见，笛声犹认紫貂裘。",
        "dynasty": "宋",
        "collection_info": null
    },
    {
        "title": "舞鹤四绝  其四",
        "author": "岳珂",
        "content": "一川翠毯浅芜平，上有鶑簧百啭声。\n万里烟霄看鹭振，一池鼓吹谩蛙鸣。",
        "dynasty": "宋",
        "collection_info": null
    },
    {
        "title": "简吴季谦坚他日柴桑之约时季谦有潭帅之命二首  其一",
        "author": "岳珂",
        "content": "几年诸葛卧南阳，蠡泽春风诏趣装。\n丹检紫泥来四辈，碧油红旆又三湘。\n不关富贵干旄恋，要看功名汗简香。\n雪汁蓬婆渐秋水，好扶西极汉天长。",
        "dynasty": "宋",
        "collection_info": null
    },
    {
        "title": "简吴季谦坚他日柴桑之约时季谦有潭帅之命二首  其二",
        "author": "岳珂",
        "content": "君今西上我东驰，一醉相从又几时。\n星变十年占轸野，风寒两地说江湄。\n忧时有虑虑须早，了事欲归归未迟。\n年齿官班略相似，伴閒频记乐天诗。",
        "dynasty": "宋",
        "collection_info": null
    },
    {
        "title": "五月九日登舟闻迓卒鼓角发严",
        "author": "岳珂",
        "content": "古郡裁仪自太平，百艘初奏夜严声。\n渔挝鼓史催三奏，龙角单于动五更。\n岸柳青烟留帐饮，堤莲红焰耿纱明。\n津亭独坐逌然笑，不似池蛙两部鸣。",
        "dynasty": "宋",
        "collection_info": null
    },
    {
        "title": "将发琵琶亭",
        "author": "岳珂",
        "content": "前岁西泝鄂，今岁东入吴。\n同一琵琶亭，行客各异涂。\n当时白傅恨，陈迹久榛芜。\n岂特无遗音，榛芜今亦无。\n突兀眼前屋，丹垩涂{木咨/木}栌。\n废兴曾几时，传舍同蘧庐。\n已见两折柳，于此饯老夫。\n昔持使者节，今发追锋车。\n我则齐出处，世自分荣枯。\n而况天地间，万变同须臾。\n我观商妇者，琐琐岂足书。\n琵琶本常技，何地无此徒。\n夫贩浮梁茶，妇即空舟居。\n长吏湿青衫，礼法毋乃疎。\n乐天子牟心，一念存江湖。\n讵关虾蟆陵，维以怀故都。\n譬之泽畔吟，此语非寓欤。\n盖尝考遗集，一事曾同符。\n闻歌鹦鹉洲，寻声得幼姝。\n倚樯泣明月，清泪垂真珠。\n夫君当此时，正属典午初。\n不应奇谤后，无復思廉隅。\n六义有比兴，观洧传洵盱。\n託物皆一理，实事那相须。\n人情伏与妬，所值分贤愚。\n低眉终不说，正耻悻悻俱。\n初意祇如此，胶柱何足拘。\n子折武昌柳，予宅浔阳庐。\n二诗端可识，一笑聊洗诬。\n明朝重回首，挝鼓催征舻。",
        "dynasty": "宋",
        "collection_info": null
    },
    {
        "title": "舟过庾楼",
        "author": "岳珂",
        "content": "得名元自庾西阳，秋夜何关旧踞床。\n坐上参差雉横堞，槛前来往燕归樯。\n骚人雪月撩新句，游子风云忆故乡。\n何日君恩粗能报，苔矶从此濯沧浪。",
        "dynasty": "宋",
        "collection_info": null
    },
    {
        "title": "白水浦怀王建宁",
        "author": "岳珂",
        "content": "南朝旧见王忠武，此地曾屯千万兵。\n十里荒蹊秋兔健，千年陈迹暮鸿征。\n无衣空缊包胥志，遗帼终留诸葛名。\n落日英雄满襟泪，凤凰倚徙正孤城。",
        "dynasty": "宋",
        "collection_info": null
    },
    {
        "title": "排湾遇风对岸即彭泽旧县二首  其一",
        "author": "岳珂",
        "content": "隠约山藏雾，砰渹地起雷。\n黑风吹海立，白雨过江来。\n齐乐正应尔，沛儿安在哉。\n雄雌谁与辨，试上楚王台。",
        "dynasty": "宋",
        "collection_info": null
    },
    {
        "title": "排湾遇风对岸即彭泽旧县二首  其二",
        "author": "岳珂",
        "content": "岸上芦摇首，门前柳折腰。\n千年已陈迹，四海又惊飈。\n宿翳何当浄，高风幸未遥。\n柴桑那可见，身世且漂摇。",
        "dynasty": "宋",
        "collection_info": null
    },
    {
        "title": "发排湾过小孤彭郎祠下遂宿马当",
        "author": "岳珂",
        "content": "山小孤，矶彭郎，中纳百谷吞三江。\n江流澎湃不可当，势比折木倾银潢。\n渴龙一支走马当，宛然天骥初腾骧，回缰矗立江中央。\n西从岷峨暨睢漳，南派五湖通三湘。\n后先奔走争回翔，前驱怒气轩且昂，倏然过此意消洋。\n俨然天子朝明堂，坐受万国来氐羌。\n五瑞咸辑珪与璋，拜舞轩陛心俱降。\n我闻干坤融结盘古开混茫，流峙异势分舆方。\n巍巍神禹治水平怀襄，底乂一意先荆扬。\n此山绿字元弗详，脱略丘垤登毫芒。\n后人考古徒缣缃，未覩此石天经地纪之维纲。\n君不见古马当，今马当，记牒虽漏处有常。\n上焉柱天植极扶三光，下焉立地作镇安八荒。\n磅礴杳霭排穹苍，削平澒洞压鸿厖。\n万荧棋布高盖张，百灵臣伏绝影藏。\n坐使四海顺流中古无滥觞，噫哦伟特那可量。\n我欲用世取所长，便当提作朱亥神椎椎獝狂。\n北绝大漠枭名王。\n何空更度金浮梁，一拯垫溺跻康庄。\n连山迭阜化囷仓，尽饱万姓饥火肠。\n持此报上歌如冈，徧开寿域同畛疆。\n自今永永三十六万岁，淳古比九皇。\n山岧岧兮江汤汤。",
        "dynasty": "宋",
        "collection_info": null
    },
    {
        "title": "过雁汊",
        "author": "岳珂",
        "content": "骈集千艘岸，喧挐百吏声。\n黄旗优仕贾，白夺困商程。\n吴楚方忧蹙，研桑谩计赢。\n坐观还一笑，关市古无征。",
        "dynasty": "宋",
        "collection_info": null
    },
    {
        "title": "便风经雁汊宿荻港是日舟行四百里三首  其一",
        "author": "岳珂",
        "content": "近岸千帆阅，雄襟一昔舒。\n云程排沸浪，风御翼澄虚。\n块历过都马，波翻纵壑鱼。\n经旬嘆淹滞，此理盍乘除。",
        "dynasty": "宋",
        "collection_info": null
    },
    {
        "title": "便风经雁汊宿荻港是日舟行四百里三首  其二",
        "author": "岳珂",
        "content": "羊角抟扶日，鸿毛迅顺时。\n天心应有为，吾道復何疑。\n岸燎开戎捷，矶神助好词。\n倚樯聊一笑，且试楚襟披。",
        "dynasty": "宋",
        "collection_info": null
    },
    {
        "title": "便风经雁汊宿荻港是日舟行四百里三首  其三",
        "author": "岳珂",
        "content": "瞬息四百里，经行三十年。\n此时真缩地，当日信梯天。\n岸过人回首，山浮浪驾肩。\n望尘何足羡，御寇正泠然。",
        "dynasty": "宋",
        "collection_info": null
    },
    {
        "title": "入芜湖港过吉祥寺",
        "author": "岳珂",
        "content": "昔时曾访后山松，天道那令霸业穷。\n夹岸人观新太守，拥门僧认旧诗翁。\n隠矶漫指六朝事，鲁港尝淹五宿风。\n从此片帆湖际去，只应日在瑞云东。",
        "dynasty": "宋",
        "collection_info": null
    },
    {
        "title": "黄池",
        "author": "岳珂",
        "content": "易取日中市，陶居天下衝。\n南琛下瓯粤，西旅辑巴庸。\n四顾断登垄，万家塿聚蜂。\n寝丘端不类，何以洿吾封。",
        "dynasty": "宋",
        "collection_info": null
    },
    {
        "title": "晓过固城湖",
        "author": "岳珂",
        "content": "放船快度固城湖，十幅轻帆日未晡。\n东望金陵千嶂远，南浮银坝万舻趋。\n歌声随地参吴楚，沮泽经春畏稗蒲。\n却认棠矶寻钓艇，只怜无影浸康庐。",
        "dynasty": "宋",
        "collection_info": null
    },
    {
        "title": "银堰",
        "author": "岳珂",
        "content": "旧说金为土，今闻银灌城。\n古人真作事，后世祇虚名。\n筹策虽曾立，厫仓竟未成。\n道旁谁筑室，吾欲诵坻京。",
        "dynasty": "宋",
        "collection_info": null
    },
    {
        "title": "久不雨裏河舟不可行戚桥平氏小舫在东坝予介绍假之以行",
        "author": "岳珂",
        "content": "裏河累月雨不时，河流一綫田拆龟。\n冯河无地访一苇，有舫舣岸知为谁。\n尺笺扣问真漫与，白头虽新还亟许。\n从来遇合无古今，中流一壶真千金。",
        "dynasty": "宋",
        "collection_info": null
    },
    {
        "title": "夏旱三首  其一",
        "author": "岳珂",
        "content": "去年旱势已殊常，今岁农家更可伤。\n支港鲋臣空涸辙，大田龟兆未移秧。\n祇今已是眼滴血，此后应无肉补疮。\n虮虱小臣惟痛哭，第凭宗社叫苍苍。",
        "dynasty": "宋",
        "collection_info": null
    },
    {
        "title": "夏旱三首  其二",
        "author": "岳珂",
        "content": "宣昇接境古高圩，多稼连云号上腴。\n水毁木饥犹解有，刀耕火耨故应无。\n瓠肥何计今糠覈，草窃空忧古苇苻。\n昨夜浓云望东北，祇应雨脚在三吴。",
        "dynasty": "宋",
        "collection_info": null
    },
    {
        "title": "夏旱三首  其三",
        "author": "岳珂",
        "content": "问津六辅到长安，满目疲羸不忍观。\n耕耨又孤今岁饱，盖藏尤比去年难。\n绮罗有目须令见，铁石为心方自宽。\n欲借玉阶空怅望，救民无术愧空餐。",
        "dynasty": "宋",
        "collection_info": null
    },
    {
        "title": "东坝以裏沿岸人家皆对门植苇于小屿不晓其旨漫成四绝  其一",
        "author": "岳珂",
        "content": "岸傍几曲住人家，浅屿排门种荻花。\n纵使秋声常索索，断无司马听琵琶。",
        "dynasty": "宋",
        "collection_info": null
    },
    {
        "title": "东坝以裏沿岸人家皆对门植苇于小屿不晓其旨漫成四绝  其二",
        "author": "岳珂",
        "content": "万里江滨长野芦，西风元不费工夫。\n两京荠菜论斤卖，耳目由来喜所无。",
        "dynasty": "宋",
        "collection_info": null
    },
    {
        "title": "东坝以裏沿岸人家皆对门植苇于小屿不晓其旨漫成四绝  其三",
        "author": "岳珂",
        "content": "北都旧产无淇竹，见说园池芦苇多。\n涨绿不妨夜来雨，更须别浦听鸣荷。",
        "dynasty": "宋",
        "collection_info": null
    },
    {
        "title": "东坝以裏沿岸人家皆对门植苇于小屿不晓其旨漫成四绝  其四",
        "author": "岳珂",
        "content": "曲江西畔锁离宫，细柳新蒲日日风。\n想见千门映春绿，君王未见碧成丛。",
        "dynasty": "宋",
        "collection_info": null
    },
    {
        "title": "三塔渰圩下二首  其一",
        "author": "岳珂",
        "content": "暑风空战荻萧萧，尽日舟行淖没腰。\n曾见决堤忧螘漏，未闻涸辙纵鳅跳。\n成渠致利今无郑，具备先时古有尧。\n安得圩图比安上，忧时如侠奏清朝。",
        "dynasty": "宋",
        "collection_info": null
    },
    {
        "title": "三塔渰圩下二首  其二",
        "author": "岳珂",
        "content": "深不堪桴浅不浮，百艘鳞戢贾胡留。\n如泥乘橇禹行水，以力婴天奡荡舟。\n生息便疑吹野马，陂陀正恐见渊虬。\n君行迟速何须问，且为斯民耻内沟。",
        "dynasty": "宋",
        "collection_info": null
    },
    {
        "title": "三塔寺寒光亭张于湖书词寺柱吴毅夫命名后轩二首  其一",
        "author": "岳珂",
        "content": "竹裏逢僧院，残碑不记年。\n雁题三崒堵，龙化两魁躔。\n宝正号应纪，元丰墨尚鲜。\n寒光定何似，谁放五湖船。",
        "dynasty": "宋",
        "collection_info": null
    },
    {
        "title": "三塔寺寒光亭张于湖书词寺柱吴毅夫命名后轩二首  其二",
        "author": "岳珂",
        "content": "云烟千嶂远，风月四时新。\n笠泽昔鲁望，镜明今季真。\n何时脱尘绊，来此寄垂纶。\n一艇苇间宿，寒光长是邻。",
        "dynasty": "宋",
        "collection_info": null
    },
    {
        "title": "渰中水浅舆从下水肩舟二首  其一",
        "author": "岳珂",
        "content": "扬尘惊浅濑，平陆比通津。\n绝膑正扛鼎，化身如转轮。\n未舆讥代畜，不狩媿悬鹑。\n谁借商岩手，一篙烟水春。",
        "dynasty": "宋",
        "collection_info": null
    },
    {
        "title": "渰中水浅舆从下水肩舟二首  其二",
        "author": "岳珂",
        "content": "水面平如砥，湖心浅不波。\n驾肩同作楫，袖手莫谈河。\n不见成桥鹊，空传度碛驼。\n劳生正应尔，空愧白鸥莎。",
        "dynasty": "宋",
        "collection_info": null
    },
    {
        "title": "嘉定丁卯余守槜李召还郡人见饯于三塔湾偶至此寺因名有感",
        "author": "岳珂",
        "content": "往年曾佩双湖组，古剎犹题三塔湾。\n堕雁重寻湖浩渺，断虹浑记水回环。\n两州隔涉名无改，二纪栖迟老復还。\n病衲虽无分别想，经行莫作少年看。",
        "dynasty": "宋",
        "collection_info": null
    },
    {
        "title": "去岁五月二十八日发雪锦亭以六月旦谒富池而行是夜始望见庐山今岁以此日正在湖渰中念岁月之倏忽惊道途之劳勚回首感叹二首  其一",
        "author": "岳珂",
        "content": "雪锦亭前夕照红，兴唐寺下晓闻钟。\n伤心楚水又经岁，回首吴云知几重。\n万里同盟祇鸥鹭，三江啸浪忆鱼龙。\n如今且对湖光裏，八九重开梦泽胸。",
        "dynasty": "宋",
        "collection_info": null
    },
    {
        "title": "去岁五月二十八日发雪锦亭以六月旦谒富池而行是夜始望见庐山今岁以此日正在湖渰中念岁月之倏忽惊道途之劳勚回首感叹二首  其二",
        "author": "岳珂",
        "content": "去年今日富池头，浩荡风烟卷雪楼。\n湖海百年双鬓老，荆扬两地一萍浮。\n河斜左界流清夜，云密西郊望有秋。\n通塞随时何必问，明朝又放溧阳舟。",
        "dynasty": "宋",
        "collection_info": null
    },
    {
        "title": "火云",
        "author": "岳珂",
        "content": "清晨洗月露，云色已如血。\n惟忧农亩枯，敢嘆征途热。\n濒湖十万户，旦旦望霓切。\n龙骨夹岸鸣，尽暮不暇歇。\n祇今牛犁地，已作龟兆裂。\n平湖三十里，泱漭几尽竭。\n矧此一綫渠，而不比涸辙。\n天阍高莫叫，岁事渐无说。\n如予方怀章，何以救余孑。\n回首望尧云，凭风哀涕雪。",
        "dynasty": "宋",
        "collection_info": null
    },
    {
        "title": "病虎行",
        "author": "岳珂",
        "content": "长风吹谷白日暗，旷野人稀云黯澹。\n狐狸啸舞豺狼嘷，病虎妥尾行蓬蒿。\n天寒泉冻山骨高，皮枯髀痒霜爪搔。\n纷纷晴雪爮落毛，垂头帖耳身腥臊。\n羣鸦槎牙噪古木，燐火半青新鬼哭。\n走麕过前不能逐，目视眈眈蹲朴𣙙。\n毛风血雨天地肃，何日跳踉看食肉。\n天生万物有盛时，当年一啸天助威。\n坐看云起行引儿，当涂宁復论老罴。\n一朝老去守岩窦，落叶满山冰雪后。\n壮心空在筋力疲，寂寞长饥眠白昼。\n古来豪杰多沈沦，不用为鼠皆若人。\n范雎折胁西入秦，内史长嘆田甲嗔。\n可怜百兽为披靡，转顾不如圈中豕。\n男儿奋跲亦渠似，肯復虚为倚崖死。\n君不见南山白额曾报恩，墙头金枕投何人。",
        "dynasty": "宋",
        "collection_info": null
    },
    {
        "title": "浩歌行",
        "author": "岳珂",
        "content": "浩然一气古到今，古人无愧惟此心。\n青天为幕地为席，醉裏聊作乌乌吟。\n君不见人生所重独名谥，一代简书耀青史。\n当时命名偶然耳，跖圣丘愚果谁是。\n又不见人生所愿在贵豪，汾阳钟鼎颜箪瓢。\n祇今等是一堆土，宁识生前时所遭。\n或言惟势可凌物，旦作参军暮苍鹘。\n富方炼炭贫牛衣，上下升沈总飘忽。\n又言有才堪动人，文章不过纸上尘。\n卿云復生鲍谢作，我亦不识知谁真。\n书函阖开古所患，万札千缄漫堆案。\n当年京洛驿走尘，未见远官救刘晏。\n人情炎凉今所同，鞠𦜕却篲寿乃公。\n小儿坐睡触屏风，亦復谄语无所容。\n回思一拙胜百巧，囊粟侏儒先亦饱。\n纔从埽轨学𢾅门，边上锄犁不相保。\n又思三窟寄一身，东来入淛南入闽。\n已惭下车冯妇笑，又恐顾影痴儿嗔。\n一壶一锸醒復醉，便作刘伶藉糟计。\n易园蓊蔚棠湖清，席上老兵未渠异。\n一花一柳春復秋，更效凝式东西游。\n池荷渐衰枣红近，恤纬那免孤嫠忧。\n噫嚱人生万事大似茧抽缕，百绪千端无物不如许。\n归欤一曲浩浩歌，尧舜揖逊汤武兴干戈。\n从来剑佩常相磨，天地万物如予何。\n渊明嗜酒称第一，不知寄傲义熙除酒更何术。\n雍端但爱栗与梨，借使无此未应对酒成白痴。\n乐天仅识庐山奇，肯信琴书泉石不堪引妻儿。\n青山独往苦不早，自是金谷白首同归有何好。\n浩歌对山开酒罇，看到月堕黄金盆。\n往来正尔劳季布，贤佞岂必关王尊。\n胸中浩浩顾所存，贯珠击节何足论。\n我不能苦身刻骨为名抵死求媚妩，又不能南柯北牖指梦所历为喜怒。\n权势文章共生死，谀书呓语相推许。\n为身择地已为累，随戏逢场亦何补。\n凛然浩气天地间，眇视万古同人寰。\n沧溟易狭杯芥宽，北斗柄烂银河干。\n浩歌正尔吐天籁，风月笙竽均一噫。\n来者浩浩不可期，指此无愧惟心知。\n青山白云随所之，浩歌更赋归来兮。",
        "dynasty": "宋",
        "collection_info": null
    },
    {
        "title": "玉唾壶",
        "author": "岳珂",
        "content": "古来玉唾壶，歌罢壶为缺。\n忧时一片心，常惜志士烈。\n鸊鹈莹出昆吾刀，截肪温润如切膏。\n悲歌声动行云高，何爱一阕称世豪。\n马生冀州北，未省能伏枥。\n骨拳鬃秃刓四蹄，凤膺赭汗人不知。\n夕阳芳草顾影嘶，犹忆振鬣天山西。\n可怜岁华暮，万里瑶池路。\n盐车辘辘踰太行，夜然枯草昼服箱。\n上天振策无王良，徒有此志今未忘。\n荆山韫明月，良工斲不彻。\n抱璞昔三刖，曾泣卞和血。\n既斲復毁不可磨，尊前对酒听浩歌。\n唾壶虽缺璞更多，骐骥不生奈老何。",
        "dynasty": "宋",
        "collection_info": null
    },
    {
        "title": "中桥二首  其一",
        "author": "岳珂",
        "content": "过了平湖又小溪，却从芜径访多歧。\n如何江上乘风鹢，化作泥中曳尾龟。\n谁遣旌旟行沮洳，定知鼓吹宅涟漪。\n中桥咫尺末由到，且作吴儿玩水嬉。",
        "dynasty": "宋",
        "collection_info": null
    },
    {
        "title": "中桥二首  其二",
        "author": "岳珂",
        "content": "泽国何村不着桥，中桥跬步即云霄。\n青帘望市雷鸣腹，黄帽推船水没腰。\n六月彤云摇旱火，一潮清浪捲晴飈。\n平生未惯舟行陆，铁石心肠也合消。",
        "dynasty": "宋",
        "collection_info": null
    },
    {
        "title": "泥行终日至晡始抵中桥六绝  其一",
        "author": "岳珂",
        "content": "终日泥行足半胝，中桥望见已多时。\n一篙不得风漪力，早被青帘圣得知。",
        "dynasty": "宋",
        "collection_info": null
    },
    {
        "title": "泥行终日至晡始抵中桥六绝  其二",
        "author": "岳珂",
        "content": "平川烟草碧如烟，曲摺琉璃翡翠田。\n一水分明度舟檝，如何平陆却推船。",
        "dynasty": "宋",
        "collection_info": null
    },
    {
        "title": "泥行终日至晡始抵中桥六绝  其三",
        "author": "岳珂",
        "content": "农家未补眼前疮，却种湖田作旱粮。\n别浦谁家夜鸣艣，践残一半不成秧。",
        "dynasty": "宋",
        "collection_info": null
    },
    {
        "title": "泥行终日至晡始抵中桥六绝  其四",
        "author": "岳珂",
        "content": "两岸黄苗半跬深，媷余短髮更伤心。\n莫疑一点无生意，尽是田家眼内针。",
        "dynasty": "宋",
        "collection_info": null
    },
    {
        "title": "泥行终日至晡始抵中桥六绝  其五",
        "author": "岳珂",
        "content": "历尽清湾日已晡，断虹吹浪过平湖。\n儿痴不识中桥影，问道前山有雨无。",
        "dynasty": "宋",
        "collection_info": null
    },
    {
        "title": "泥行终日至晡始抵中桥六绝  其六",
        "author": "岳珂",
        "content": "到得中桥一径斜，岸傍沽酒两三家。\n长年醉卧桑阴下，鼓吹犹烦两岸蛙。",
        "dynasty": "宋",
        "collection_info": null
    },
    {
        "title": "夜宿桥岸",
        "author": "岳珂",
        "content": "袅缆宿前湾，平芜泱漭间。\n舫移星在户，岸迥斗藏山。\n浅濑不胜揭，浮生何日閒。\n夜深闻过艣，知自溧阳还。",
        "dynasty": "宋",
        "collection_info": null
    },
    {
        "title": "问道宜兴二首  其一",
        "author": "岳珂",
        "content": "买田阳羡说东坡，想见溪山胜槩多。\n曾是中营夸绣帽，尚传遗庙锁雕戈。\n斩蛟义槩人犹记，化蝠仙踪事易讹。\n我欲问津先访古，古灵题蹟试摩挲。",
        "dynasty": "宋",
        "collection_info": null
    },
    {
        "title": "问道宜兴二首  其二",
        "author": "岳珂",
        "content": "粹仪夹绽盛花钿，人说先朝祀玉仙。\n罨画有溪春不老，炼丹无竈古空传。\n乞灵剩拟羞苹藻，养性何劳学汞铅。\n书閤苍龙应不远，为君重写白云篇。",
        "dynasty": "宋",
        "collection_info": null
    },
    {
        "title": "过谢䃮渰",
        "author": "岳珂",
        "content": "蒹葭曼衍浪萦回，波面虽平路不开。\n沟渎行舟休剡木，坳堂浮芥欲胶杯。\n人如鳬雁俱游耳，江有鱼龙安在哉。\n但说渰名吾亦畏，辅渠有路莫重来。",
        "dynasty": "宋",
        "collection_info": null
    },
    {
        "title": "遇顺风",
        "author": "岳珂",
        "content": "身世漂摇似转蓬，历湖经渰任西东。\n凌波小试桧松楫，宿露饱亲葭苇丛。\n两岸居然惊脱兔，一帆从此迅冥鸿。\n到头天意君须会，吾道区区端未穷。",
        "dynasty": "宋",
        "collection_info": null
    },
    {
        "title": "杨梅",
        "author": "岳珂",
        "content": "渰历三家市，梅垂万颗酸。\n烽池看火树，嵝室试金丹。\n风露盈篮重，冰霜透齿寒。\n它杨应不类，留与子云看。",
        "dynasty": "宋",
        "collection_info": null
    },
    {
        "title": "六月二日乙丑滥溪大雷雨",
        "author": "岳珂",
        "content": "人言夏月雨甲子，赤地千里真旱祥。\n今年六月天久亢，平畴龟坼田禾秧。\n农夫恸哭眼滴血，郡邑奔走焚巫尪。\n油云勃兴杳无际，涸辙渴想惟西江。\n谁能逆计休与咎，且愿炎热浇清凉。\n凌晨望霓到日暮，屯膏虽施了未光。\n万夫喁诉百浍竭，风伯一埽还穹苍。\n那知天意极仁爱，为民之虑尤周详。\n摇光一夕动北斗，浓霾五夜迷东望。\n赫曦再见耀亭午，童谣忽忆歌商羊。\n快哉雄风起苹末，玉女嚂笑叫阿香。\n尽倾天瓢洒甘露，五丁仗剑分银潢。\n桑麻油油粟旆旆，稻苗鬰鬰溪汤汤。\n葭芦起舞岸柳揖，农家欣喜几欲狂。\n向来羣心已误见，俱谓时数无金穰。\n讵知瞬息变呼吸，顿使空廪还千箱。\n彼管窥天蠡测海，妄以时日肆度量。\n亦復委曲致避就，聊徇世俗拘阴阳。\n天于万物乃如此，大造生意何可忘。\n嗟乎得陇仍望蜀，更乞一剪田中蝗。",
        "dynasty": "宋",
        "collection_info": null
    },
    {
        "title": "道中思庐山",
        "author": "岳珂",
        "content": "庐山三百里，巨浸压宫亭。\n势接九江汇，峰连万古青。\n渊源开道术，哤幻杂仙灵。\n厚地蟠奇秀，雄标动杳冥。\n浓岚晨历历，流水夜泠泠。\n雪拥琼瑶障，花繁锦绣屏。\n吾居尝静对，亲处异空聆。\n瀑布手自酌，斜川身所经。\n龙渊敲短策，鸟道绝危陉。\n正派尊涵泳，高山有典型。\n揭来三涉径，知阅几周星。\n白傅松犹在，陶潜菊未零。\n坚高思并辙，今古共忘形。\n便拟安圭窦，终期老涧垧。\n忽严大君诏，言驾小侯軿。\n一别门垂柳，重观阶换蓂。\n出山羞小草，浮海又流萍。\n颇觉登山屐，翻成泛宅舲。\n回头看豹雾，望眼隔鸾汀。\n纵抱知还志，何时振倦翎。",
        "dynasty": "宋",
        "collection_info": null
    },
    {
        "title": "寄江州赵倅季茂二首时过溧阳舟中正遇顺风张帆  其一",
        "author": "岳珂",
        "content": "扁舟初下投金濑，忽忆湓江赵治中。\n才气当年凡事别，诗盟近日与谁同。\n何当解印乘归兴，想见随桥亦顺风。\n茶竈笔床淡生活，一帆先借老龟蒙。",
        "dynasty": "宋",
        "collection_info": null
    },
    {
        "title": "寄江州赵倅季茂二首时过溧阳舟中正遇顺风张帆  其二",
        "author": "岳珂",
        "content": "庾公楼上凭栏时，一片归云费梦思。\n乡国情怀应念我，江山风月定分谁。\n青衫休为墓陵湿，紫气先寻牛渚期。\n好是初秋藕花候，蛾眉尊酒正相宜。",
        "dynasty": "宋",
        "collection_info": null
    },
    {
        "title": "寄胡教授二首  其一",
        "author": "岳珂",
        "content": "西风送我溧阳溪，终日篷窗祇有诗。\n黄篾未妨床着笔，青緺不管鬓成丝。\n雁随去讯劳君问，鸥忆同盟尚我随。\n想见归舟不多日，一樽牛渚访秋期。",
        "dynasty": "宋",
        "collection_info": null
    },
    {
        "title": "寄胡教授二首  其二",
        "author": "岳珂",
        "content": "浔阳江上无毡客，别后音书杳未通。\n蕉鹿定应隣左计，莼鲈端是待西风。\n谩怀离思人犹远，欲寓吟情句未工。\n朝列鹓鸿问消息，一笺莫靳寄诗筩。",
        "dynasty": "宋",
        "collection_info": null
    },
    {
        "title": "寄高建宁尚书二首  其一",
        "author": "岳珂",
        "content": "鹤书几到阖庐城，见说君王忆姓名。\n衡岳云开传谏草，考亭月冷见文盟。\n不从金马登丞辅，却托铜菟烦客卿。\n天意未应无定据，管教吾道致升平。",
        "dynasty": "宋",
        "collection_info": null
    },
    {
        "title": "寄高建宁尚书二首  其二",
        "author": "岳珂",
        "content": "已分耕畦老一犁，天风吹梦入枯溪。\n谁怜北垞骑牛背，又踏东华放马蹄。\n槐绿不妨穿禁漏，枣红便觉动边鼙。\n归途愿请平戎策，政恐曹装趁诏泥。",
        "dynasty": "宋",
        "collection_info": null
    },
    {
        "title": "天申万寿宫",
        "author": "岳珂",
        "content": "湖㳇溪边春草青，张公洞下泉泠泠。\n两行松桧列旌纛，中有金堂开福庭。\n壮哉神力出杳冥，楼观矗立排岩扃。\n焜煌金碧俨相照，刻石犹纪唐朝铭。\n中兴天子授舜禅，寿宫晨候祠官星。\n紫衣敕使易霞袂，白茅羽士迎云軿。\n颇闻当日动干象，二十八宿摇天经。\n奎鈎写题月兔泣，昭回云汉争晶荧。\n至今荣光犹炳耀，百尔呵护烦山灵。\n玉仙纻像罗珓卜，昭应奎宝模牌形。\n朅来正值天六月，栢城将泫秋露零。\n芝舆望幸已绝觊，蒿悽触感徒靡宁。\n岫云无心出而雨，谷风振响流为霆。\n石堪砺齿定何似，流欲洗耳将谁听。\n嗟哉行役久劳勚，如鸟知倦纔振翎。\n烧香台边聊倚策，炼丹竈上方绝陉。\n由下瞻仰始知悔，扶力已竭那可停。\n众皆徇目且徇耳，我谓独往非独醒。\n从初秘祝本何益，中休端自明德馨。\n周家克敬绵万亿，自今叶叶皆尧龄。",
        "dynasty": "宋",
        "collection_info": null
    },
    {
        "title": "张公洞二首  其一",
        "author": "岳珂",
        "content": "祚纪千龄运，名标二代仙。\n鹊鸣应徙地，蝠化已先天。\n风洞疑无底，丹炉信有缘。\n祇应岩下弈，为我一跫然。",
        "dynasty": "宋",
        "collection_info": null
    },
    {
        "title": "张公洞二首  其二",
        "author": "岳珂",
        "content": "馿迹惊初践，鹰盘若有灵。\n石桥通便户，金钥锁朱庭。\n滴乳看成像，登台仍刻铭。\n更怜国山字，真欲比云亭。",
        "dynasty": "宋",
        "collection_info": null
    },
    {
        "title": "晨日湖㳇至青口有数老父携筐筥拜道旁问之则山居之民绍定中尝以摘山为香兰寨兵所扰予时将指淮东为直之适见驺从闻予之姓曰是姓稀必吾官也以新茗为贽予笑遣去遮道不已因感其意却而谢之有赋",
        "author": "岳珂",
        "content": "路傍迎拜正纷纷，尚忆锄山话事因。\n老去可怜心尚在，姓稀犹是耳曾闻。\n驿追少日传行客，犬吠多年绝过军。\n惭媿一钱无以称，殷勤寄语若耶云。",
        "dynasty": "宋",
        "collection_info": null
    },
    {
        "title": "过啄木岭暑暍憩道傍移时始行三首  其一",
        "author": "岳珂",
        "content": "啄木侵云起，流金正日中。\n涧深犹断港，山崦略无风。\n自是人来去，何关暑藴隆。\n羲皇正高卧，多媿北窗翁。",
        "dynasty": "宋",
        "collection_info": null
    },
    {
        "title": "过啄木岭暑暍憩道傍移时始行三首  其二",
        "author": "岳珂",
        "content": "凭轼汗如雨，低檐气若炊。\n垂头疑大病，驻足便多时。\n舆隶争阴樾，家人荐药糜。\n吾生党行道，暑暍亦奚为。",
        "dynasty": "宋",
        "collection_info": null
    },
    {
        "title": "过啄木岭暑暍憩道傍移时始行三首  其三",
        "author": "岳珂",
        "content": "鸟道度崄绝，禽名通古今。\n筑亭聊驻马，息木未成阴。\n路峻天应近，崖幽雾更深。\n畏途犹避热，坐有蹑云心。",
        "dynasty": "宋",
        "collection_info": null
    },
    {
        "title": "望北关门",
        "author": "岳珂",
        "content": "万里云开瑞日明，雕甍遥接九重城。\n觚连丹凤红云绕，关度青牛紫气迎。\n新第千门俱改观，旧溪二纪漫关情。\n今宵且向桥头宿，又听冬冬打六更。",
        "dynasty": "宋",
        "collection_info": null
    },
    {
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其一",
        "author": "岳珂",
        "content": "曲廊青琐午阴迟，一朶红云拥缉熙。\n便座询猷亲帝问，近珰承诏引朝仪。\n小臣曾是鹓鸿旧，夙幸还瞻龙凤姿。\n出殿陛郎惊漏下，两行帘日影参差。",
        "dynasty": "宋",
        "collection_info": null
    },
    {
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其二",
        "author": "岳珂",
        "content": "二纪身陪献纳班，今朝始得拜金銮。\n褭蹄范铸分天馥，鲛织开奁荐月团。\n奎壁近霑琅钮湿，斗牛直射宝光寒。\n糜捐虽有平生志，自觉君恩报称难。",
        "dynasty": "宋",
        "collection_info": null
    },
    {
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其三",
        "author": "岳珂",
        "content": "曾窥遗制辨中朝，更帖骁游八座貂。\n空有丹心酬雨露，讵应赤脚踏烟霄。\n人繇汲汲知尧舜，我岂区区事管萧。\n不是鸾台勤再诏，狂言何以发刍荛。",
        "dynasty": "宋",
        "collection_info": null
    },
    {
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其四",
        "author": "岳珂",
        "content": "单轺从此历湖阴，自愧便蕃圣泽深。\n赠策不烦秦士叹，埋轮聊见汉臣心。\n主忧未解诚知辱，民瘵犹思力不任。\n表语拳拳怀美报，用中聊以当虞箴。",
        "dynasty": "宋",
        "collection_info": null
    },
    {
        "title": "中秋夜宿旌德观无月",
        "author": "岳珂",
        "content": "满看金盆涌碧流，西湖从古惬中秋。\n清班正自重闉隔，尘鞅难从近甸游。\n自是四并偏我靳，从知一笑岂人谋。\n望霓得月良非急，且愿西风送雨休。",
        "dynasty": "宋",
        "collection_info": null
    },
    {
        "title": "水乐洞",
        "author": "岳珂",
        "content": "天下水乐洞，今归四姓家。\n台池閒日月，泉石痼烟霞。\n谁挈游人榼，还寻奉使楂。\n明朝重回首，清梦隔京华。",
        "dynasty": "宋",
        "collection_info": null
    },
    {
        "title": "赵山二绝  其一",
        "author": "岳珂",
        "content": "驱车结束趁晨暾，水乐帘前共一尊。\n二十二年如掣电，软红依旧暗修门。",
        "dynasty": "宋",
        "collection_info": null
    },
    {
        "title": "赵山二绝  其二",
        "author": "岳珂",
        "content": "江南閒杀老尚书，自是承平一事无。\n送客折腰书脱腕，试从驼巘看登涂。",
        "dynasty": "宋",
        "collection_info": null
    },
    {
        "title": "洞霄宫",
        "author": "岳珂",
        "content": "岧峣楼观锁新宫，十里清溪一径松。\n金榜奎章红日照，石崖仙影白云封。\n香残半掩凝尘榻，路转犹闻隔涧钟。\n四牡经行真不枉，玉渊初识洞霄龙。",
        "dynasty": "宋",
        "collection_info": null
    },
    {
        "title": "洞霄宫良泓孙副宫二首  其一",
        "author": "岳珂",
        "content": "山比復泓澄，幽房取次行。\n万峰随眼换，一勺照心清。\n坠露涵秋气，斜晖度晚晴。\n逌然还自笑，见易未经名。",
        "dynasty": "宋",
        "collection_info": null
    },
    {
        "title": "洞霄宫良泓孙副宫二首  其二",
        "author": "岳珂",
        "content": "养生须及早，器破辄难全。\n鑑止存心地，涵虚咏性天。\n寓言随㶁㶁，至理本渊渊。\n玩物先观象，如师况少年。",
        "dynasty": "宋",
        "collection_info": null
    },
    {
        "title": "试庐陵贺发竹丝笔",
        "author": "岳珂",
        "content": "此君素以直节名，延风揖月标韵清。\n何人心匠出天巧，缕析毫分匀且轻。\n居然束缚復其始，即墨纡朱封管城。\n世门官爵岂必计，且幸一家同汗青。",
        "dynasty": "宋",
        "collection_info": null
    },
    {
        "title": "九月八日桐川道中二绝  其一",
        "author": "岳珂",
        "content": "断云轻素抹山腰，山下人家野水桥。\n小队旌旗空猎猎，不教閒趁酒旗招。",
        "dynasty": "宋",
        "collection_info": null
    },
    {
        "title": "九月八日桐川道中二绝  其二",
        "author": "岳珂",
        "content": "依稀九日明朝是，三径情知不到家。\n随分秋光关节物，桐川道上看黄花。",
        "dynasty": "宋",
        "collection_info": null
    },
    {
        "title": "九日发广德至建平感事有作",
        "author": "岳珂",
        "content": "西风吹着白髭鬚，嘉节催侬老道涂。\n无菊傍篱真漫与，有松扫径故应芜。\n登龙路近心谁赏，戏马台成足已瘏。\n怅望杜陵正搔首，一枝不得赐茱萸。",
        "dynasty": "宋",
        "collection_info": null
    },
    {
        "title": "是日迎送之车属道戏成",
        "author": "岳珂",
        "content": "老仗相如节，佳时负酒尊。\n人谁羞侠毂，我自媿乘轩。\n尘土欺貂袖，功名付犊裈。\n令君休负矢，予不诧王孙。",
        "dynasty": "宋",
        "collection_info": null
    },
    {
        "title": "宵征",
        "author": "岳珂",
        "content": "炬火一川明，前驱听鼓钲。\n指途期县驿，问道趣王程。\n不为栢人怯，聊寻葵戍盟。\n征夫免泥淖，何忍喜天晴。",
        "dynasty": "宋",
        "collection_info": null
    },
    {
        "title": "梦尚留三桥旅邸",
        "author": "岳珂",
        "content": "天上归来打六更，梦回搔首正瞢腾。\n玉霜初上三更月，绛綵犹明九市灯。\n声彻铜鱼催勘箭，影斜金鹊在觚棱。\n帝乡东望重回首，佳气何时到五陵。",
        "dynasty": "宋",
        "collection_info": null
    },
    {
        "title": "病中试张观笔",
        "author": "岳珂",
        "content": "淮上霜浓衰草黄，阿㕙健走何如獐。\n不知聚族加束缚，妙手乃有明山张。\n生来阿㕙素狡狯，何术聚致如驱羊。\n拔豪撷颖不敢惜，一一顺听伏且僵。\n人生切勿恃一技，善走古有执盖郎。\n不惟平地傅两翼，仍以俘馘浮长江。\n一朝发愤辽东岸，逝水亦復随浮梁。\n只今红绡莹玉管，何人解发千古光。\n明张眼前第一手，嗟嗟阿㕙孰能走。",
        "dynasty": "宋",
        "collection_info": null
    },
    {
        "title": "十月廿五日有诏以予班六卿赐对衣金带鞍马二首  其一",
        "author": "岳珂",
        "content": "缀蹟中朝十四春，精镠两锡带围新。\n赐袍又见光蹏褭，沃辔不妨翔苑麟。\n有马可乘存史阙，无衣谩赋感君仁。\n轻肥岂是平生志，髀肉何堪豢此身。",
        "dynasty": "宋",
        "collection_info": null
    },
    {
        "title": "十月廿五日有诏以予班六卿赐对衣金带鞍马二首  其二",
        "author": "岳珂",
        "content": "非念蹉跎马少游，几年田野任沈浮。\n衣章不称麒麟楦，袍缊谁惭狐貉俦。\n试问嗫嚅常束带，何如款段自经丘。\n感恩一念惟忧国，莫笑隠居金络头。",
        "dynasty": "宋",
        "collection_info": null
    },
    {
        "title": "当涂劝驾诗",
        "author": "岳珂",
        "content": "礼行鸣鹿盛侯邦，企慕纔因既见降。\n诏下菑川今第一，才如成纪古无双。\n雷声龙化标应夺，笔力牛迥鼎易扛。\n老守殷勤折津柳，相期鼓吹辂春江。",
        "dynasty": "宋",
        "collection_info": null
    },
    {
        "title": "鹿鸣宴中走笔呈林教授",
        "author": "岳珂",
        "content": "三级催龙浪，朋来盛鹿宾。\n渊源识余润，腾踏已通津。\n融帐知方盛，陆庄应未贫。\n成功岂无日，况復值词人。",
        "dynasty": "宋",
        "collection_info": null
    },
    {
        "title": "碧云亭晚眺二首  其一",
        "author": "岳珂",
        "content": "閒步碧云亭，寒郊弄晚晴。\n牛羊分暝色，禽鸟有春声。\n城柳风犹劲，溪梅冰共清。\n屋梁正残照，西望忆长庚。",
        "dynasty": "宋",
        "collection_info": null
    },
    {
        "title": "碧云亭晚眺二首  其二",
        "author": "岳珂",
        "content": "岁华方冉冉，耕亩自閒閒。\n日落青枫浦，云平白苎山。\n夜城严警柝，昏鼓动层关。\n风露汀洲冷，惊鸿自往还。",
        "dynasty": "宋",
        "collection_info": null
    },
    {
        "title": "题王谌潜泉蛙吹二首  其一",
        "author": "岳珂",
        "content": "开编看句律，着意写题辞。\n业以能潜大，泉如始达时。\n一谦聊託物，六义可言诗。\n有问君须答，为公还为私。",
        "dynasty": "宋",
        "collection_info": null
    },
    {
        "title": "题王谌潜泉蛙吹二首  其二",
        "author": "岳珂",
        "content": "枫落吴江冷，曾闻五字传。\n悬知鸷累百，何待己能千。\n清气溪山宅，閒情月露篇。\n六经须鼓吹，吾子盍先鞭。",
        "dynasty": "宋",
        "collection_info": null
    },
    {
        "title": "闰月之腊诏赐银合腊药三首  其一",
        "author": "岳珂",
        "content": "驿使锦连干，传宣下九天。\n缄题瞻赐玺，走送听鸣鞭。\n意溢兼金外，恩从玉陛前。\n更怜戍边客，一骑入秦川。",
        "dynasty": "宋",
        "collection_info": null
    },
    {
        "title": "闰月之腊诏赐银合腊药三首  其二",
        "author": "岳珂",
        "content": "式赐十一种，分驰数百程。\n虎符多俊杰，貂帽比恩荣。\n老矣何能役，居然忝此名。\n圣情天样阔，美报誓余生。",
        "dynasty": "宋",
        "collection_info": null
    },
    {
        "title": "闰月之腊诏赐银合腊药三首  其三",
        "author": "岳珂",
        "content": "无功应自念，有赐盍先尝。\n病作余生累，恩颁上剂良。\n愿觇齐国证，小效越人方。\n采菲傥留意，须先元气防。",
        "dynasty": "宋",
        "collection_info": null
    },
    {
        "title": "嘉熙四年九月奉诏改明年元为淳佑闰十二月降德音",
        "author": "岳珂",
        "content": "我生淳熙间，今復见淳佑。\n粤从髮覆额，及此已衰耇。\n恭惟孝皇圣，是时方在宥。\n两宫俱万年，薄海同一候。\n四时无札疠，仍岁称大有。\n布政具方策，诒谋谨封守。\n中更继代三，更阅改年九。\n帝心思止当，休命侈诞受。\n夫何迩年来，谴告颇辐凑。\n灾流雨雹行，星以妖彗奏。\n乌旸烁天地，蝗害徧田亩。\n饥氓腹□□，遗穗莽如帚。\n莫量天降疵，但见证书咎。\n嗟予斗升□，滥此符竹剖。\n眼看人穽崖，心愧吴父母。\n忽传一札下，取法四宗旧。\n既叶天人助，復期风俗厚。\n熙陵道化盛，仁祖历年久。\n华旦盛太平，中天开永阜。\n愿言缉熙袭，还见泰和又。\n三春霈雷雨，一洗徧宇宙。\n桁杨空滞冤，缗庾释逋负。\n无文祀咸秩，有颣网皆漏。\n果闻精祲合，悔祸屈伸肘。\n先清塞壖尘，猩鼯尽惊走。\n次反沙碛庐，鸿雁悉驯揉。\n三白在腊前，一雨见春后。\n星躔顺宣夜，潢池息白昼。\n人心本易孚，天道常善救。\n是知天爱君，岂不公所覆。\n刍荛志报上，一言发白兽。\n愿惟实德心，对此岁事首。\n帝临心肯贰，俊吁贤必右。\n体兹生物心，持此经济手。\n仁民始及物，育稼须去莠。\n一念端弗忘，九关真可扣。\n补裳傥因线，纳约当自牖。\n不量疎远姿，尚可感通否。\n葵倾久未降，芹献幸匪陋。\n輶轩应转闻，聊当小人缶。",
        "dynasty": "宋",
        "collection_info": null
    },
    {
        "title": "宫词一百首  其一",
        "author": "岳珂",
        "content": "五色云烟覆帝城，御沟流水接金明。\n晓来珂伞沙堤闹，万岁声中贺太平。",
        "dynasty": "宋",
        "collection_info": null
    },
    {
        "title": "宫词一百首  其二",
        "author": "岳珂",
        "content": "一朶祥云捧赭袍，九天春色醉仙桃。\n教坊度曲声嗺酒，折槛双瞻舞袖高。",
        "dynasty": "宋",
        "collection_info": null
    },
    {
        "title": "宫词一百首  其三",
        "author": "岳珂",
        "content": "天街御膳写臣封，随例朝朝进六宫。\n后苑日高催泛索，茶床擎出绣云龙。",
        "dynasty": "宋",
        "collection_info": null
    },
    {
        "title": "宫词一百首  其四",
        "author": "岳珂",
        "content": "五夜钟声上直时，焚香重熨早朝衣。\n裹头殿直催排立，等候君王出木围。",
        "dynasty": "宋",
        "collection_info": null
    },
    {
        "title": "宫词一百首  其五",
        "author": "岳珂",
        "content": "雉扇双分识圣颜，紫宸上閤正催班。\n退朝花底纷归骑，春在金门万柳间。",
        "dynasty": "宋",
        "collection_info": null
    },
    {
        "title": "宫词一百首  其六",
        "author": "岳珂",
        "content": "内省催班立御廊，紫宸朝退侍君王。\n尚宫直笔呈章奏，一缕金猊绕殿香。",
        "dynasty": "宋",
        "collection_info": null
    },
    {
        "title": "宫词一百首  其七",
        "author": "岳珂",
        "content": "黎明新火下龙墀，御柳青烟冷食时。\n别殿焚香催赐宴，传宣教进谢恩诗。",
        "dynasty": "宋",
        "collection_info": null
    },
    {
        "title": "宫词一百首  其八",
        "author": "岳珂",
        "content": "端辰帖子缕黄金，词苑题来禁籞深。\n共道万方欣解愠，南风已奏舜鸣琴。",
        "dynasty": "宋",
        "collection_info": null
    },
    {
        "title": "宫词一百首  其九",
        "author": "岳珂",
        "content": "太液沉云冷寖菰，宫帘卷月挂珊瑚。\n插天楼殿凉如洗，好是承平七夕图。",
        "dynasty": "宋",
        "collection_info": null
    },
    {
        "title": "宫词一百首  其一○",
        "author": "岳珂",
        "content": "银罂翠筦恰冬时，近腊金门赐口脂。\n无数槐笼擎积雪，日华渐上万年枝。",
        "dynasty": "宋",
        "collection_info": null
    },
    {
        "title": "宫词一百首  其一一",
        "author": "岳珂",
        "content": "上党王师未凯旋，鸾旗黄钺正行边。\n红尘一骑传天使，为送宫中则剧钱。",
        "dynasty": "宋",
        "collection_info": null
    },
    {
        "title": "宫词一百首  其一二",
        "author": "岳珂",
        "content": "六师夜撤广陵围，积甲芜城一样齐。\n淮海祇今清彻底，更留京观筑鲸鲵。",
        "dynasty": "宋",
        "collection_info": null
    },
    {
        "title": "宫词一百首  其一三",
        "author": "岳珂",
        "content": "夜深雪压内门前，一榻还惊四璧天。\n上相传觞妻拥炭，归来鼾息顿安眠。",
        "dynasty": "宋",
        "collection_info": null
    },
    {
        "title": "宫词一百首  其一四",
        "author": "岳珂",
        "content": "阙门双凤铸黄金，柳色宫沟转绿阴。\n闢尽四门绳样直，万方同见一人心。",
        "dynasty": "宋",
        "collection_info": null
    },
    {
        "title": "宫词一百首  其一五",
        "author": "岳珂",
        "content": "骥騄双驰挽六钧，一枝花蘂委红尘。\n相辉楼下空排马，徒见宁王奉太真。",
        "dynasty": "宋",
        "collection_info": null
    },
    {
        "title": "宫词一百首  其一六",
        "author": "岳珂",
        "content": "奎躔五纬验连珠，瑞纪人文启圣符。\n一札铁衣天下诵，千山黑处起金乌。",
        "dynasty": "宋",
        "collection_info": null
    },
    {
        "title": "宫词一百首  其一七",
        "author": "岳珂",
        "content": "驾前校猎起封狐，御箭亲弯金仆姑。\n万骑嵩呼开电笑，吾皇神武古今无。",
        "dynasty": "宋",
        "collection_info": null
    },
    {
        "title": "宫词一百首  其一八",
        "author": "岳珂",
        "content": "辚辚车马送降酋，纱帽重瞳伏御楼。\n三度金门听露布，今晨又见下昇州。",
        "dynasty": "宋",
        "collection_info": null
    },
    {
        "title": "宫词一百首  其一九",
        "author": "岳珂",
        "content": "雒坛爟火夜升烟，卤簿如云绣色鲜。\n万姓欢呼还感泣，此生重遇太平年。",
        "dynasty": "宋",
        "collection_info": null
    },
    {
        "title": "宫词一百首  其二○",
        "author": "岳珂",
        "content": "尚方绝制别精镠，宝带亲传镇库收。\n二十八条真紫磨，人间那识紫云楼。",
        "dynasty": "宋",
        "collection_info": null
    },
    {
        "title": "宫词一百首  其二一",
        "author": "岳珂",
        "content": "并汾箪食望亲征，儒馆诗歌继有声。\n黄伞登台城夜启，参旗不展泰阶平。",
        "dynasty": "宋",
        "collection_info": null
    },
    {
        "title": "宫词一百首  其二二",
        "author": "岳珂",
        "content": "侍宴群儒立绛都，太清楼下望金舆。\n御前枣刻亲摹写，手赐新镌古法书。",
        "dynasty": "宋",
        "collection_info": null
    },
    {
        "title": "宫词一百首  其二三",
        "author": "岳珂",
        "content": "燕台胆落夏台臣，万国衣冠拱帝宸。\n更把文风兼教雨，一时浄洗旧边尘。",
        "dynasty": "宋",
        "collection_info": null
    },
    {
        "title": "宫词一百首  其二四",
        "author": "岳珂",
        "content": "十里金明贯宝津，鸭头新绿水粼粼。\n玉巵齐献尧阶寿，柳色花光一样春。",
        "dynasty": "宋",
        "collection_info": null
    },
    {
        "title": "宫词一百首  其二五",
        "author": "岳珂",
        "content": "金门内使走天街，当殿亲收宰相才。\n一榜尽除州别驾，谢恩未了杏园开。",
        "dynasty": "宋",
        "collection_info": null
    },
    {
        "title": "宫词一百首  其二六",
        "author": "岳珂",
        "content": "昇龙门内屋千楹，玉宇金题映紫庭。\n卷帙异书三十万，至今光彩动奎星。",
        "dynasty": "宋",
        "collection_info": null
    },
    {
        "title": "宫词一百首  其二七",
        "author": "岳珂",
        "content": "龙鸾骞舞写宸章，秘阁交辉白玉堂。\n格是帝中称第一，不交合作羡钟王。",
        "dynasty": "宋",
        "collection_info": null
    },
    {
        "title": "宫词一百首  其二八",
        "author": "岳珂",
        "content": "金根载耜赴斋宫，晓日东郊望六龙。\n肯为三推便回辇，直须终亩劝耕农。",
        "dynasty": "宋",
        "collection_info": null
    },
    {
        "title": "宫词一百首  其二九",
        "author": "岳珂",
        "content": "干元朶殿立黄麾，淳化新行入阁仪。\n鸣佩声摇珠网近，夔龙先集凤凰池。",
        "dynasty": "宋",
        "collection_info": null
    },
    {
        "title": "宫词一百首  其三○",
        "author": "岳珂",
        "content": "近僚三馆集簪緌，后苑千花簇水涯。\n御网红丝跃金鲤，龙韬更待钓璜师。",
        "dynasty": "宋",
        "collection_info": null
    },
    {
        "title": "宫词一百首  其三一",
        "author": "岳珂",
        "content": "绣旗城上展黄龙，万岁欢传万垒同。\n霹雳一声妖彗殒，捷书清曙入行宫。",
        "dynasty": "宋",
        "collection_info": null
    },
    {
        "title": "宫词一百首  其三二",
        "author": "岳珂",
        "content": "五原塞上款呼韩，春草新迷拜将坛。\n从此车书三万里，边臣日日奏平安。",
        "dynasty": "宋",
        "collection_info": null
    },
    {
        "title": "宫词一百首  其三三",
        "author": "岳珂",
        "content": "属车望幸隘东方，珠㠹金吾夹道旁。\n却笑甿黎惊卤簿，只知官是绿衣郎。",
        "dynasty": "宋",
        "collection_info": null
    },
    {
        "title": "宫词一百首  其三四",
        "author": "岳珂",
        "content": "紫金泥检看东封，边燧沉烟岁屡丰。\n一曲步虚传御制，绿章初奏玉清宫。",
        "dynasty": "宋",
        "collection_info": null
    },
    {
        "title": "宫词一百首  其三五",
        "author": "岳珂",
        "content": "龙鳞鸾路祀汾脽，玉检重开焕上仪。\n莫诧汉家躬武节，祇今千里亘旌旗。",
        "dynasty": "宋",
        "collection_info": null
    },
    {
        "title": "宫词一百首  其三六",
        "author": "岳珂",
        "content": "注辇衣冠听九胪，周家王会看新图。\n仪鸾扇筤瞻朝退，扫得金莲撒殿珠。",
        "dynasty": "宋",
        "collection_info": null
    },
    {
        "title": "宫词一百首  其三七",
        "author": "岳珂",
        "content": "宫帘匝地昼阴移，红拂金壶殿脚随。\n玉凤坠钗心暗卜，圣情有喜近臣知。",
        "dynasty": "宋",
        "collection_info": null
    },
    {
        "title": "宫词一百首  其三八",
        "author": "岳珂",
        "content": "内家传奏走金貂，不待君王退早朝。\n亲见云开天一笑，袖将犀果赐臣僚。",
        "dynasty": "宋",
        "collection_info": null
    },
    {
        "title": "宫词一百首  其三九",
        "author": "岳珂",
        "content": "外庭公事近金稀，琅钮金跗试墨池。\n清景殿前春昼永，百篇书事写新诗。",
        "dynasty": "宋",
        "collection_info": null
    },
    {
        "title": "宫词一百首  其四○",
        "author": "岳珂",
        "content": "东华银榜丽卿云，资善新开列近臣。\n昨夜清台占上瑞，乐章已奏月重轮。",
        "dynasty": "宋",
        "collection_info": null
    },
    {
        "title": "宫词一百首  其四一",
        "author": "岳珂",
        "content": "昭阳殿裏两枝春，萼萼曾承雨露恩。\n自是百王无圣断，毡车双出内东门。",
        "dynasty": "宋",
        "collection_info": null
    },
    {
        "title": "宫词一百首  其四二",
        "author": "岳珂",
        "content": "天章阁下午阴移，十事封章奏玉墀。\n帝赉一夔兼一卨，为时扶立太平基。",
        "dynasty": "宋",
        "collection_info": null
    },
    {
        "title": "宫词一百首  其四三",
        "author": "岳珂",
        "content": "清晓鸣鞭下禁除，迎阳红日耀金铺。\n辅臣赐坐宣儒馆，同阅观文鉴古图。",
        "dynasty": "宋",
        "collection_info": null
    },
    {
        "title": "宫词一百首  其四四",
        "author": "岳珂",
        "content": "塞垣战罢五单于，北驿吹尘捧国书。\n欲识天声震夷貊，契丹新进九龙车。",
        "dynasty": "宋",
        "collection_info": null
    },
    {
        "title": "宫词一百首  其四五",
        "author": "岳珂",
        "content": "旄头闟戟奉皮轩，禽献三驱礼意存。\n未向长杨搏熊虎，先看万骑猎杨村。",
        "dynasty": "宋",
        "collection_info": null
    },
    {
        "title": "宫词一百首  其四六",
        "author": "岳珂",
        "content": "玉阶授钺借前筹，上相提兵破贝州。\n骑火照山催召驲，紫宸殿上启金瓯。",
        "dynasty": "宋",
        "collection_info": null
    },
    {
        "title": "宫词一百首  其四七",
        "author": "岳珂",
        "content": "把麻宣读趁朝参，百辟争传两相衔。\n便觉太平元有象，肯教梦卜羡商岩。",
        "dynasty": "宋",
        "collection_info": null
    },
    {
        "title": "宫词一百首  其四八",
        "author": "岳珂",
        "content": "狄家天使夜行边，穆卜亲占百字钱。\n五岭共看蕃落马，便将时雨洗蛮烟。",
        "dynasty": "宋",
        "collection_info": null
    },
    {
        "title": "宫词一百首  其四九",
        "author": "岳珂",
        "content": "治定功成第四朝，八音纯绎度英韶。\n仪凰舞兽今千载，还见安安似帝尧。",
        "dynasty": "宋",
        "collection_info": null
    },
    {
        "title": "宫词一百首  其五○",
        "author": "岳珂",
        "content": "合宫復古肇精禋，心学重开圣制新。\n广殿邃严金作榜，自将明德逆三神。",
        "dynasty": "宋",
        "collection_info": null
    },
    {
        "title": "宫词一百首  其五一",
        "author": "岳珂",
        "content": "玉辇三朝奉至尊，并开朱邸傍金门。\n绿车日日朝慈寿，亲见含饴庆弄孙。",
        "dynasty": "宋",
        "collection_info": null
    },
    {
        "title": "宫词一百首  其五二",
        "author": "岳珂",
        "content": "辚辚翟辂八銮鸣，佐馂瑶池奉玉觥。\n一事百王元未有，圣人仍是圣人甥。",
        "dynasty": "宋",
        "collection_info": null
    },
    {
        "title": "宫词一百首  其五三",
        "author": "岳珂",
        "content": "后元富庶冠西京，万国讴歌仰圣明。\n恭俭断知元不改，太平天子法周成。",
        "dynasty": "宋",
        "collection_info": null
    },
    {
        "title": "宫词一百首  其五四",
        "author": "岳珂",
        "content": "毡厦鸿儒彯侍缨，百年丰芑燕承平。\n上方亲述先朝志，黄伞清晨下迩英。",
        "dynasty": "宋",
        "collection_info": null
    },
    {
        "title": "宫词一百首  其五五",
        "author": "岳珂",
        "content": "仙源瓜瓞庆绵绵，玉叶金枝亿万年。\n天意睦亲流圣泽，已增宫院讲书员。",
        "dynasty": "宋",
        "collection_info": null
    },
    {
        "title": "宫词一百首  其五六",
        "author": "岳珂",
        "content": "新渠瀰瀰漾波深，千里桑麻蔼碧阴。\n喜动天颜古循吏，催教增秩赐黄金。",
        "dynasty": "宋",
        "collection_info": null
    },
    {
        "title": "宫词一百首  其五七",
        "author": "岳珂",
        "content": "圣心如镜静蝉蜎，欲仗元龟监已然。\n通志一编新进御，汉宫五夜剪金莲。",
        "dynasty": "宋",
        "collection_info": null
    },
    {
        "title": "宫词一百首  其五八",
        "author": "岳珂",
        "content": "天都万骑集生羌，大顺城头赤白囊。\n一镞狂酋惊褫魄，夜来弧矢直天狼。",
        "dynasty": "宋",
        "collection_info": null
    },
    {
        "title": "宫词一百首  其五九",
        "author": "岳珂",
        "content": "治平嘉佑阐重光，熉幄龙鳞绣黼张。\n圣德共知天与子，觚坛爟火拜新阳。",
        "dynasty": "宋",
        "collection_info": null
    },
    {
        "title": "宫词一百首  其六○",
        "author": "岳珂",
        "content": "道山云气隔尘埃，制诏中书选茂才。\n藜照何须烦太一，要观数世育台莱。",
        "dynasty": "宋",
        "collection_info": null
    },
    {
        "title": "宫词一百首  其六一",
        "author": "岳珂",
        "content": "先传陕右定天都，西域新来汗血驹。\n旧府折衝三十六，尽依铜虎铸兵符。",
        "dynasty": "宋",
        "collection_info": null
    },
    {
        "title": "宫词一百首  其六二",
        "author": "岳珂",
        "content": "池上繁红沁曙霞，喧天箫吹教坊家。\n龙舟近晚传回辇，催进姚黄一朶花。",
        "dynasty": "宋",
        "collection_info": null
    },
    {
        "title": "宫词一百首  其六三",
        "author": "岳珂",
        "content": "露布银台听捷铃，把呈御药属头厅。\n早朝见说天颜喜，新復河西十二城。",
        "dynasty": "宋",
        "collection_info": null
    },
    {
        "title": "宫词一百首  其六四",
        "author": "岳珂",
        "content": "丁丁宫漏滴金壶，璧筦龙煤荐玉蜍。\n灯火阑珊歌舞散，睿思殿裏答边书。",
        "dynasty": "宋",
        "collection_info": null
    },
    {
        "title": "宫词一百首  其六五",
        "author": "岳珂",
        "content": "真珠鞍辔蹙双龙，西母颁来庆寿宫。\n闻道先朝开国日，降王曾服尚方工。",
        "dynasty": "宋",
        "collection_info": null
    },
    {
        "title": "宫词一百首  其六六",
        "author": "岳珂",
        "content": "曲台称制会群儒，郊庙休疑聚讼殊。\n却笑执经俟临决，枉教白虎议西都。",
        "dynasty": "宋",
        "collection_info": null
    },
    {
        "title": "宫词一百首  其六七",
        "author": "岳珂",
        "content": "鸦山凌晓度先锋，泣穴鼯鼪已灭踪。\n天子圣明知万里，归徕州下拆泥封。",
        "dynasty": "宋",
        "collection_info": null
    },
    {
        "title": "宫词一百首  其六八",
        "author": "岳珂",
        "content": "万里燕云虑正深，赭袍衿甲被黄金。\n思文圣主师文母，犹待瑶池禀玉音。",
        "dynasty": "宋",
        "collection_info": null
    },
    {
        "title": "宫词一百首  其六九",
        "author": "岳珂",
        "content": "令仆初开政事厅，内前车马沸昇平。\n翠华先幸尚书省，读徧周官四摺屏。",
        "dynasty": "宋",
        "collection_info": null
    },
    {
        "title": "宫词一百首  其七○",
        "author": "岳珂",
        "content": "乐府仙韶奏九成，披香别殿瑞烟凝。\n紫云不待传新曲，春在瑶台第一层。",
        "dynasty": "宋",
        "collection_info": null
    },
    {
        "title": "宫词一百首  其七一",
        "author": "岳珂",
        "content": "宰相初除司马家，正衙昨日听宣麻。\n京都百万人欢喜，争筑新堤十里沙。",
        "dynasty": "宋",
        "collection_info": null
    },
    {
        "title": "宫词一百首  其七二",
        "author": "岳珂",
        "content": "宝慈殿裏百花香，慈德宫前春昼长。\n红伞龙舆尊圣瑞，三宫同捧万年觞。",
        "dynasty": "宋",
        "collection_info": null
    },
    {
        "title": "宫词一百首  其七三",
        "author": "岳珂",
        "content": "绣裳画衮地垂云，风动槐龙舞玉宸。\n铃索不摇钟漏永，骊珠满袖宠词臣。",
        "dynasty": "宋",
        "collection_info": null
    },
    {
        "title": "宫词一百首  其七四",
        "author": "岳珂",
        "content": "鬼章夜缚下洮城，祝册先朝永裕陵。\n二圣止戈元有指，未教狡穴尽秋鹰。",
        "dynasty": "宋",
        "collection_info": null
    },
    {
        "title": "宫词一百首  其七五",
        "author": "岳珂",
        "content": "貂冠骀背侍龙颜，前殿师臣第一班。\n坐使皇基增九鼎，得贤应许继南山。",
        "dynasty": "宋",
        "collection_info": null
    },
    {
        "title": "宫词一百首  其七六",
        "author": "岳珂",
        "content": "洛京韫椟起儒珍，进讲忠规德日新。\n禁苑金丝舞垂柳，万方已被发生仁。",
        "dynasty": "宋",
        "collection_info": null
    },
    {
        "title": "宫词一百首  其七七",
        "author": "岳珂",
        "content": "凤仪鱼跃更龙拏，传宝犹矜赵璧瑕。\n一夜神光照东井，天教景命属天家。",
        "dynasty": "宋",
        "collection_info": null
    },
    {
        "title": "宫词一百首  其七八",
        "author": "岳珂",
        "content": "宫样新装锦襭鲜，都人争服孟家蝉。\n天心谁识开真瑞，待见中兴第十传。",
        "dynasty": "宋",
        "collection_info": null
    },
    {
        "title": "宫词一百首  其七九",
        "author": "岳珂",
        "content": "今年下诏復河湟，峡路王师出省章。\n已报龙支新拓境，更开属国处降羌。",
        "dynasty": "宋",
        "collection_info": null
    },
    {
        "title": "宫词一百首  其八○",
        "author": "岳珂",
        "content": "未央楼殿倚天开，东北偏高是月台。\n驰道都人浑惯识，星毬争指大家来。",
        "dynasty": "宋",
        "collection_info": null
    },
    {
        "title": "宫词一百首  其八一",
        "author": "岳珂",
        "content": "寿星频见大河清，宫殿金芝产九茎。\n乐府词臣初应制，敕催院使按新声。",
        "dynasty": "宋",
        "collection_info": null
    },
    {
        "title": "宫词一百首  其八二",
        "author": "岳珂",
        "content": "瑞云擎出捧珠龙，十二时堂建合宫。\n□□颁常同正朔，要令声教混华戎。",
        "dynasty": "宋",
        "collection_info": null
    },
    {
        "title": "宫词一百首  其八三",
        "author": "岳珂",
        "content": "午夜红光照禁中，贡金铸鼎效神工。\n群臣称瑞频腾奏，又见祥云鹤舞空。",
        "dynasty": "宋",
        "collection_info": null
    },
    {
        "title": "宫词一百首  其八四",
        "author": "岳珂",
        "content": "大晟新颁雅乐名，钧天九奏杂英茎。\n君王元是身为度，何待龙门听水声。",
        "dynasty": "宋",
        "collection_info": null
    },
    {
        "title": "宫词一百首  其八五",
        "author": "岳珂",
        "content": "翠麓连绵气属天，岧峣艮岳绕芝田。\n瑞禽可是曾迎驾，万岁山头识静鞭。",
        "dynasty": "宋",
        "collection_info": null
    },
    {
        "title": "宫词一百首  其八六",
        "author": "岳珂",
        "content": "神霄九府绚云霞，宝箓仙衣御绛纱。\n掷火流铃传帝跸，蘂珠殿裏降菁华。",
        "dynasty": "宋",
        "collection_info": null
    },
    {
        "title": "宫词一百首  其八七",
        "author": "岳珂",
        "content": "□宫璧柱带金缸，复道横虹结绮窗。\n半道牙牌奏人办，御舟纔过□□□。",
        "dynasty": "宋",
        "collection_info": null
    },
    {
        "title": "宫词一百首  其八八",
        "author": "岳珂",
        "content": "宣曲长杨御宿边，期门龊立内门前。\n主人不解占星象，犹识红绦白玉拳。",
        "dynasty": "宋",
        "collection_info": null
    },
    {
        "title": "宫词一百首  其八九",
        "author": "岳珂",
        "content": "殿前舞罢听传宣，新学霓裳小绛仙。\n取赐合同教请宝，御书新样铸金钱。",
        "dynasty": "宋",
        "collection_info": null
    },
    {
        "title": "宫词一百首  其九○",
        "author": "岳珂",
        "content": "鰲山綵缔耸仙峰，万盏华灯宝箓宫。\n金字大书双凤阙，宣和众乐与民同。",
        "dynasty": "宋",
        "collection_info": null
    },
    {
        "title": "宫词一百首  其九一",
        "author": "岳珂",
        "content": "追成栗玉□□冠，网缀红丝七宝襕。\n□□宫前看进辇，天旋地□□□欢。",
        "dynasty": "宋",
        "collection_info": null
    },
    {
        "title": "宫词一百首  其九二",
        "author": "岳珂",
        "content": "折槛朱云谏未休，一封曾斩佞臣头。\n犹怜不及先朝议，遗恨山河绕雍州。",
        "dynasty": "宋",
        "collection_info": null
    },
    {
        "title": "宫词一百首  其九三",
        "author": "岳珂",
        "content": "围场望幸绝长杨，汴水尘高御柳黄。\n万姓争传天子圣，新来有旨罢鹰坊。",
        "dynasty": "宋",
        "collection_info": null
    },
    {
        "title": "宫词一百首  其九四",
        "author": "岳珂",
        "content": "黄门紫诏下蒿莱，一札风雷众正开。\n四海倾心比葵藿，黄金已报筑燕台。",
        "dynasty": "宋",
        "collection_info": null
    },
    {
        "title": "宫词一百首  其九五",
        "author": "岳珂",
        "content": "三更内省奏边机，閤子门头等御批。\n坐待报筹呼绛帻，上阳晓色已多时。",
        "dynasty": "宋",
        "collection_info": null
    },
    {
        "title": "宫词一百首  其九六",
        "author": "岳珂",
        "content": "诏旨今年法祖宗，御前无復旧斜封。\n震雷惊落姦邪胆，见说崇山放四凶。",
        "dynasty": "宋",
        "collection_info": null
    },
    {
        "title": "宫词一百首  其九七",
        "author": "岳珂",
        "content": "群才错落彙征初，犹是仁皇四世储。\n履坦幽人已逢吉，更无学术自荆舒。",
        "dynasty": "宋",
        "collection_info": null
    },
    {
        "title": "宫词一百首  其九八",
        "author": "岳珂",
        "content": "金花诏纸夜封芹，首录先朝社稷臣。\n贯日精忠格天业，狂胡勿谓汉无人。",
        "dynasty": "宋",
        "collection_info": null
    },
    {
        "title": "宫词一百首  其九九",
        "author": "岳珂",
        "content": "金城十仞据阳池，三镇高扃死不随。\n自是天恩浃肌髓，不关左衽限戎夷。",
        "dynasty": "宋",
        "collection_info": null
    },
    {
        "title": "宫词一百首  其一○○",
        "author": "岳珂",
        "content": "鬰葱佳气蔼南都，共识彊华赤伏符。\n地纪已占江渡马，天心定见屋流乌。",
        "dynasty": "宋",
        "collection_info": null
    },
    {
        "title": "太宗皇帝处分手札御书赞",
        "author": "岳珂",
        "content": "于赫炎图，真主勃兴，人文其昌。\n天开神机，海岳洗氛，龟龙发祥。\n明明庙谟，麾指变更，着于宸章。\n十行之颁，六合驿行，动罔不臧。\n片幅所传，神护鬼呵，积于缣缃。\n笔纵墨浓，奇正迭参，芸阁之藏。\n臣传此札，字体静严，意态斋庄。\n或指以疑，臣谓不然，各适所当。\n前朝大臣，帝心所祗，理异寻常。\n岂以军书，龙战鹰扬，而可比方。\n或敬而咨，或召而亲，都俞岩廊。\n帝心所形，帝札所存，默寓弛张。\n璆琅鸣琚，佩玉以趋，韬锋敛铓。\n闢阖坤干，风霆云烟，万世所望。\n意其当时，左右拱承，日思赞襄。\n君臣同心，始于一堂，以达八荒。\n后三百年，来瞻奎躔，犹知激昂。\n有伟副车，承平之储，印以含光。\n劫火洞昏，玉躞金题，犹识褾装。\n于昭帝图，诏于后昆，不愆不忘。\n惟天纵之能，惟心之亨，惟断之刚。\n臣得其真，宝以昭之，冠于百王。",
        "dynasty": "宋",
        "collection_info": null
    },
    {
        "title": "太宗皇帝古诗御书赞",
        "author": "岳珂",
        "content": "干德之五星，旋于降娄，开文祥兮。\n太常之英姿，跨颉历籀，开大荒兮。\n游艺之神，𨏼古轹今，奚钟王兮。\n维副车之题，在承平时，谨瑟藏兮。\n维北宫之玺，施于中兴，传帝皇兮。\n维臣其得之，锦弢琼函，绚宸章兮。",
        "dynasty": "宋",
        "collection_info": null
    },
    {
        "title": "太宗皇帝南牙谢熊白状赞",
        "author": "岳珂",
        "content": "鼎食之珍，义比美芹，致者何人，姓名之已湮。\n天笔之存，龙迹纷缊，暗于风尘，拱护之有神。\n字取其均，揩取其陈，质胜于文，繄风俗之淳。\n铸印以新，繫姓以亲，昭哉天伦，繄友悌之真。\n呜呼，有典有则，诒厥子孙，此帖之传，奚止乎关石之与和均。\n臣繫以诗，式着厥因。\n圣制不磨，考于斯文。",
        "dynasty": "宋",
        "collection_info": null
    },
    {
        "title": "真宗皇帝御制朱表御书赞",
        "author": "岳珂",
        "content": "宋德茂三世，祥符闿九清。\n兢业帝道登，陟降王心宁。\n龙鸾夜染翰，虎豹晨抽扃。\n宸心勤惕忧，精思入杳冥。\n庆阴云裔裔，飙景风泠泠。\n朱表动渊监，苍旻闻德馨。\n岧峣瞻天章，邃穆环禁庭。\n昭回河汉隔，澒洞山河腥。\n流传几百年，撝呵犹六丁。\n金笺炯玉字，蜀带要吴绫。\n大名标北都，宝庆恢中兴。\n边尘失瓯脱，赵璧归连城。\n百年神蹟晦，再拜感涕零。\n探骊方得隽，负马仍腾英。\n天心正昌唐，文轨将收京。\n愿言豁氛霾，长仰奎星明。",
        "dynasty": "宋",
        "collection_info": null
    },
    {
        "title": "真宗皇帝南牙谢访状赞",
        "author": "岳珂",
        "content": "自虎闱之教废，分绝堂陛。\n伟圣皇之订礼，得古意于胄齿。\n南牙既启，有煜朱邸。\n锵锵佩履，谒刺填委。\n不爱尺纸，锡以云体。\n天光之下，彼蔼然主器。\n不居其贵，此其所以诒天禧之谋，垂治平之制。\n臣赞而藏，昭示物轨，以续洪氏之秘。\n尚宝勿替，式示万世。",
        "dynasty": "宋",
        "collection_info": null
    },
    {
        "title": "仁宗皇帝二诗御汉体书赞",
        "author": "岳珂",
        "content": "鸿荒有开，昉颉鸟迹。\n字学之兴，亦既象物。\n汉有议郎，曰臣蔡邕。\n帛书发奇，出淳古踪。\n千龄寥寥，嗣响逾邈。\n贞观御床，淳化秘阁。\n云汉之章，施于仁皇。\n厥维天葩，源宋跨唐。\n万几燕閒，成是肆笔。\n弛张异用，游戏如一。\n士俗之成，玄默自躬。\n见于首篇，尚絅之风。\n安不忘危，尤示注意。\n笔墨之余，又形拊髀。\n庆历之治，太平极功。\n帝心所存，天地与同。\n春朝鸣珂，秋塞沈柝。\n一视之仁，昭此圣学。\n海岳八极，羲娥九霄。\n媲于宝藏，万世见尧。",
        "dynasty": "宋",
        "collection_info": null
    },
    {
        "title": "仁宗皇帝浓风二字御书赞",
        "author": "岳珂",
        "content": "维圣肆笔根于天，神踪合作皆自然。\n劲腴华实无以偏，春秋虽富力已全。\n天禧资善环琦园，隻字落纸时争传。\n煌煌翰墨二百年，传家曾是金銮仙。\n渡江文献仍中原，繄臣何人望奎躔。\n欲知付受须瞻前，印以忠孝钱家钱。",
        "dynasty": "宋",
        "collection_info": null
    },
    {
        "title": "英宗皇帝宁字御汉体书赞",
        "author": "岳珂",
        "content": "惟汉体书，笔法之变。\n于帝王中，亦有羲献。\n有煜昭陵，蒸云激电。\n品冠一神，中寓万善。\n于惟治平，问安视膳。\n葩奇自然，得于目见。\n傅英染华，躬侍笔砚。\n既习既观，弗咤弗眩。\n心法斯授，体势亦擅。\n故于游戏，如墨裙练。\n惟帝之圣，统接尧禅。\n追怀羹墙，谋谨诒燕。\n武存止戈，威寓不战。\n五饵匈奴，三登海县。\n耆髫茹粹，支夏解辫。\n宁人之功，是履是践。\n帝心敢知，畔援歆羡。\n妙则已具，奎文式绚。\n揭于座隅，以示警勤。\n仁皇之仁，惟圣时宪。\n猗与此宁，尸居龙见。\n苞桑其存，伐柯不远。\n事陋规随，戒存药眩。\n有籤维瑶，有轴维钿。\n繫此赞诗，于帖之殿。",
        "dynasty": "宋",
        "collection_info": null
    },
    {
        "title": "神宗皇帝龙字御汉体书赞",
        "author": "岳珂",
        "content": "应龙之神兮。\n休命之申兮。\n利见大人兮。\n四圣之传兮。\n有笔如椽兮。\n得龙之全兮。\n时以乘兮。\n世之熙宁兮。\n骞腾兮。\n天衢之亨兮。\n与物维新兮。\n驱雷滃云兮。\n泽沛无垠兮。\n旋坤转干兮。\n声气自然兮。\n其合以天兮。\n嗟兮。\n龙兮。\n凛兮。\n遗踪兮。\n归来兮。\n汉之宫兮。",
        "dynasty": "宋",
        "collection_info": null
    },
    {
        "title": "徽宗皇帝临右军兰亭序御书赞",
        "author": "岳珂",
        "content": "太霄帝君升寿丘，梦中灵篆垂鸾虬。\n翩然下作八极游，赤符羽盖临中州。\n神机天纵凌□□，日□月□孕□□。\n□□殿前卷罳罘，□□□□侍卫休。\n昭回云汉光正浮，万象不足供雕锼。\n兰亭当日禊事修，笔力一挽回千牛。\n不特字健文亦遒，萧统作选弃不收。\n藿羹讵识罗珍羞，掎摭碔砆遗琳球。\n帝谓□□予欲□，巨笔霞练扶斗辀。\n写成斜月辉琼楼，群真鹄立光射眸。\n六丁雷电不可求，倏忽一瞬三千秋。\n长安千门曲江头，柳色曾繫金□□。\n天涯恭览涕泗流，苍梧叫□□□愁。",
        "dynasty": "宋",
        "collection_info": null
    },
    {
        "title": "徽宗皇帝诗联扇面御书赞",
        "author": "岳珂",
        "content": "四海如春，时维帝心。\n遇物而感，其传至今。\n宫扇之存，有此神翰。\n愿扬仁风，慰彼涂炭。",
        "dynasty": "宋",
        "collection_info": null
    },
    {
        "title": "徽宗皇帝秋赋御书赞",
        "author": "岳珂",
        "content": "帝宣和之太平兮，忻朝野之多娱。\n伟楚臣之託辞兮，侈肆笔之特书。\n猗百工之精能兮，璨玳轴而金朱。\n宛百年其如砥兮，方日卷而霞舒。\n维宸笔之天纵兮，臣固不得而议也。\n若一艺之必极其致兮，亦盛时之细也。\n彼舞衣与竹矢兮，犹三代之秘也。\n知苟且之为无兮，亦可观其治也。\n在本始与地节兮，汉室称为中兴。\n岂尚方之工萃兮，反有愧于西京。\n纷天葩其在前兮，晃银海其欲眩。\n缕黄金以为饰兮，骇万态而千变。\n双龙宛其在轴兮，森毛髮以骨寒。\n历溽润与埃尘兮，曾不可乎犯干。\n巫咸下招兮，天门詄荡。\n臣得而藏兮，徒慨叹以兴想。\n鸾翔龙翥兮，太平之踪。\n神睒鬼哭兮，太平之工。\n五陵松柏兮，萧萧秋风。\n此赋之传兮，与天无穷。",
        "dynasty": "宋",
        "collection_info": null
    },
    {
        "title": "徽宗皇帝读阁支降御笔赞",
        "author": "岳珂",
        "content": "昭回之秘天所示，风行雷厉动一世。\n独持八柄昭驭贵，驭贵驭富抑其细。\n百年史牒记金匮，木脚东廊果何地。\n谁从六阁得幅纸，朱书旁行俨如此。\n贵珰日月书纸尾，宛如宣和见宣底。\n参稽天笔良不类，恭览比方三叹喟。\n王蔡诸臣真可罪，区区球补虮蝨耳。\n汴都彷徨尘未洗，此帖间行来万里。\n大书尊尧诋王氏，责以格君法当尔。\n奸谀直笔诛既死，愿以所书裨太史。",
        "dynasty": "宋",
        "collection_info": null
    },
    {
        "title": "高宗皇帝舞剑赋御书赞",
        "author": "岳珂",
        "content": "维中兴，焯人文。\n燀皇灵，即清燕。\n垂翰墨，光日星。\n揖怒蛙，市骏骨。\n期混并，写古作。\n示休宠，作豪英。\n臣有剑，淬三河。\n包两京，舞绝世。\n抉浮云，开太清。\n帝有训，誓臣节。\n式钦承，谁掣肘。\n起奋袖，愤裂缨。\n鬰干将，在宝匣，长悲鸣。\n后百年，血郅支，锷尚腥。\n刻斯赞，表帝心，传龙庭。",
        "dynasty": "宋",
        "collection_info": null
    },
    {
        "title": "高宗皇帝韦杜三诗御书赞",
        "author": "岳珂",
        "content": "古者赋诗，惟以言志。\n或陈卒章，或摭首意。\n惟圣秉箓，启于多艰。\n北乡之悲，銮舆未还。\n岁时顾瞻，雪涕凝竚。\n宸毫寄心，亦或有取。\n惟唐二臣，一唱一酬。\n节物感怀，下笔不休。\n西清燕閒，念此夐隔。\n鬰乎居南，凄其望北。\n璧跗琅钮，舒卷龙笺。\n白云其翔，契阔十年。\n臣之管窥，尝读国史。\n曹勋衣襟，洪皓幅纸。\n或恸或泣，或命以官。\n或间持书，或使问安。\n玉音琅琅，具记青汗。\n宜其注思，感此归雁。\n三诗之作，迭写杜韦。\n社日二篇，独书前诗。\n昭哉圣情，如古之赋。\n迄其弗偿，徒切舜慕。\n霜露之履，谁无此哀。\n止或尼之，谓之何哉。\n是帖之传，式媲遗训。\n敌忾于王，见者必奋。",
        "dynasty": "宋",
        "collection_info": null
    },
    {
        "title": "高宗皇帝蹙龙手札御书赞",
        "author": "岳珂",
        "content": "辛伯有言，并后乱本。\n惟圣齐家，知益知损。\n臣得此书，反其三隅。\n一卷之藏，于昭宸谟。",
        "dynasty": "宋",
        "collection_info": null
    },
    {
        "title": "高宗皇帝御笔临吴皇象如鹰帖赞",
        "author": "岳珂",
        "content": "书法淳古，遡晋而上。\n于上品中，则有皇象。\n汉歌大风，思士之壮。\n帝临此书，猎渭怀望。\n于昭诒谋，倚重惟将。\n岂象之临，亦意之尚。",
        "dynasty": "宋",
        "collection_info": null
    },
    {
        "title": "孝宗皇帝杜甫夜宴左氏庄诗御书赞",
        "author": "岳珂",
        "content": "帝淳熙兮重华，灿璧跗以秀荂。\n根六艺兮正以葩，蔽一言兮思无邪。\n噫后人兮谁耶，有臣甫兮不浮以夸。\n穷不诎兮之死靡他，志不忘君兮于天之涯。\n九渊兮鲸牙，汹怒兮奔拏。\n阅三百年兮鼓吹群蛙，皦如英韶兮屏淫斥哇。\n搴月兔兮泛灵槎，登钧天兮泰皇家。\n御墨兮惊鸦，十行兮整斜。\n紫电兮丹霞，因风兮尘沙。\n臣有扁舟兮床笔竈茶，愿託宝墨兮水云蒹葭。\n恍清梦兮随銮车，臣身江湖兮臣心不遐。",
        "dynasty": "宋",
        "collection_info": null
    },
    {
        "title": "孝宗皇帝杜甫万丈潭诗御书赞",
        "author": "岳珂",
        "content": "于戏中兴，驻跸东南。\n江沱之安，匪帝所堪。\n飙起霆驱，沛泽以甘。\n慰于望霓，意则可探。\n念昔臣甫，赋万丈潭。\n谓彼应龙，潜雺隠岚。\n岂嵌窦是即，岂泉石是耽。\n救民一心，大造实参。\n方阳初骄，民忧未惔。\n彼界此疆，饮瓢粟甔。\n遵养必时，毕毓毕涵。\n亦既太甚，炎威孔燂。\n播奏之艰，□□孰餤。\n必其来苏，以溉以覃。\n帝惟明习，讵不我谙。\n升自天衢，时乘其骖。\n视此沸鑪，而忍弗戡。\n维宁亲是先，匪乐之酣。\n维復雠是怀，匪垢之含。\n鬰鬰久居，若古有谈。\n毋功之幸成，而德之或惭。\n臣谓此心，与天地三。\n龙变难谌，龙髯已毵。\n心画之昭，贲于宝函。",
        "dynasty": "宋",
        "collection_info": null
    },
    {
        "title": "孝宗皇帝御制春词御书赞",
        "author": "岳珂",
        "content": "春赋之作，八荒是同。\n掞词寄情，则其余功。\n德异玩人，理存观妙。\n臣藏其真，以见电笑。",
        "dynasty": "宋",
        "collection_info": null
    },
    {
        "title": "光宗皇帝夏竦双头牡丹赋御书赞",
        "author": "岳珂",
        "content": "圣孝动天，瑞则应之。\n帝开绍熙，天实命之。\n三宫燕娱，爱且敬之。\n禁籞翠华，时联幸之。\n万葩其春，綵服映之。\n玉色怡愉，霞巵醟之。\n岂乐行都，民物盛之。\n干坤同欢，康衢咏之。\n于牣灵沼，鱼鸟泳之。\n天光下临，邦家庆之。\n煌煌牡丹，奇产并之。\n帝王称觞，亲捧迎之。\n巍巍太皇，万寿称之。\n一德隆兴，圣益圣之。\n维太平臣，尝比兴之。\n国英竦名，夏则姓之。\n秾纤艷殊，美则评之。\n仁皇之祥，今亦订之。\n尧父舜子，本天性之。\n龙楼鸡鸣，久温凊之。\n晦明节宣，臣或诤之。\n瑜瑕未昭，事则镜之。\n宸毫所传，神具听之。\n后三十年，臣则胜之。\n金匮名山，尚克证之。",
        "dynasty": "宋",
        "collection_info": null
    },
    {
        "title": "光宗皇帝待月诗御书赞",
        "author": "岳珂",
        "content": "疏篁阴阴，长松矫矫。\n苔静云閒，山清月皎。\n乐以心会，兴因天随。\n以诗观诗，是谓管窥。",
        "dynasty": "宋",
        "collection_info": null
    },
    {
        "title": "宁宗皇帝诗卷耳篇御书赞",
        "author": "岳珂",
        "content": "伟王人之典学，本天纵之多能。\n续六艺之绝业，环诸儒而讲明。\n璧跗蔚其流芳，琼字焕其腾英。\n居蠖濩而储精，炳龟龙而效灵。\n岁嘉定之辛巳，历九闰而时乘。\n旦孜孜而忘倦，志兢兢而靡矜。\n诗三百有五篇，沃帝心而日聆。\n俨露门之未竟，已云章之满籝。\n繄是诗之四章，首二南而仪刑。\n凡家齐而国治，本大学之为经。\n自求贤而审官，见济济之以宁。\n越染翰之虽同，兹注意之实形。\n昔德寿之在御，尝史汉之留情。\n传復古之奇蹟，亦流辉于古荆。\n有词臣曰万里，亟再拜而震惊。\n谓缝掖之所难，而帝王之躬行。\n今宝章之诞贲，知祖武之克绳。\n殆家法之相似，联自检于宫庭。\n眇周行之下走，方虺隤而于征。\n竦昭回之景光，愧抱椠之余生。\n览盈咫之昭华，想绎纯于九成。\n得猗那而藏焉，尚庙瑟之余声。",
        "dynasty": "宋",
        "collection_info": null
    },
    {
        "title": "王献之洛神赋帖赞",
        "author": "岳珂",
        "content": "庆云绚彩，河汉萦之。\n列星垂天，日月明之。\n先民授能，维圣成之。\n英英后先，畴其胜之。\n有晋大令，父而兄之。\n一门擅奇，世共称之。\n小楷之传，抑更精之。\n芝灵葩奇，杳莫名之。\n赐书官奴，既准绳之。\n洛神出蓝，而復青之。\n阅几何年，劫火经之。\n鬼神护持，莫凭凌之。\n煌煌炎图，帝中兴之。\n严除清厢，又南荣之。\n翰权墨衡，千古程之。\n神览睿藻，二难并之。\n一真既藏，大训形之。\n流秘下方，万目惊之。\n或轶或传，式经营之。\n十阅岁华，迄克膺之。\n竭橐以酬，尚或矜之。\n恍然旧观，缄且縢之。\n有炜庙瑟，天球鸣之。\n鄙俚混淆，敢曰声之。\n金籥玉笺，谨毖扃之。\n咨尔子孙，思供承之。",
        "dynasty": "宋",
        "collection_info": null
    },
    {
        "title": "王操之旧京帖赞",
        "author": "岳珂",
        "content": "永嘉戎马摇干坤，渡江一马黄屋奔。\n中原文献无復存，仅有笔阵兴王门。\n猗欤大令趾右军，几年埒美名金昆。\n片纸断烂如瑶琨，鸾蛟蛇蚓置勿论。\n为问此帖当何人，豺狼父子蚁君臣。\n纲常肇自清浊分，孰能自植无君恩。\n是时咸洛尘霾昏，阡原变徙陵谷翻。\n家人丘陇何足言，痛裂乃尔摧心肝。\n义熙九土封函关，遗氓遮道挽息真。\n矢口止诵公家坟，人心大义端不泯。\n谁其主议画淮濆，伊瀍王气空膏屯。\n悠悠千载有此臣，委质无乃惭州民。\n感叹遗墨气涌山，我欲请剑同朱云。\n收亭楸槚方成阡，大呼为叫九天阍。",
        "dynasty": "宋",
        "collection_info": null
    },
    {
        "title": "王洽永嘉帖赞",
        "author": "岳珂",
        "content": "瑞牛出谷，既秉金箓。\n短辕逐犊，池凤是续。\n栖梧食竹，葩奇韵馥。\n在此宝轴，手不可触。\n神观玉立，宛若在目。\n恍其展读，乌衣之曲。",
        "dynasty": "宋",
        "collection_info": null
    },
    {
        "title": "梁阮研宰相帖赞",
        "author": "岳珂",
        "content": "巨济取帖，断于李唐。\n而予何人，波及于梁。\n然而考硬黄之流别，辨缃素之古香。\n并之以淳化秘阁之蹟，印之以绍兴御府之章。\n于戏斯文，不忝厥藏。",
        "dynasty": "宋",
        "collection_info": null
    },
    {
        "title": "陈僧智永归田赋帖赞",
        "author": "岳珂",
        "content": "平子作赋，六一着录。\n前乎一千年，既传于草堂之手。\n后乎四百载，仍託以稗官之目。\n衡制永述，修题珂续。",
        "dynasty": "宋",
        "collection_info": null
    },
    {
        "title": "欧阳询阴符经帖赞",
        "author": "岳珂",
        "content": "内史书如率令，善奴秀比官奴。\n千古会稽楷则，于今重见阴符。",
        "dynasty": "宋",
        "collection_info": null
    },
    {
        "title": "陈子昂无端帖赞",
        "author": "岳珂",
        "content": "麟台正字垂拱臣，手持鸿笔扶金轮。\n喔咿自拟教牝晨，尚欲圭璧全其身。\n笔精墨妙虽有神，千载乃作无端人。\n以人废言古所闻，尚可展卷书吾绅。",
        "dynasty": "宋",
        "collection_info": null
    },
    {
        "title": "崔融荷华帖赞",
        "author": "岳珂",
        "content": "六郎之风姿，秀于清池。\n初日之华蕤，流景发晖。\n种玩之谁宜。\n有美人兮，掞胸中之奇，笔下其似之。",
        "dynasty": "宋",
        "collection_info": null
    },
    {
        "title": "颜真卿朝迴帖赞",
        "author": "岳珂",
        "content": "公之素守，日烈霜严。\n公之大节，斗揭岩瞻。\n笔势所存，心画可占。\n八法具体，匪柔匪铦。\n庶彙流形，如鶱如潜。\n坱圠是似，端倪孰觇。\n人以艺进，公以德兼。\n凛其高风，气压万籤。\n公神在天，公书在奁。\n繫赞以藏，震于壬憸。",
        "dynasty": "宋",
        "collection_info": null
    },
    {
        "title": "徐浩谢赐书帖赞",
        "author": "岳珂",
        "content": "南阳素书，浩之素珍。\n而本朝观浩之书，又皆以为绝伦。\n今视诸贤之跋，凡十有三人。\n岁月几何，又不能彷佛其清尘。\n书意日新，而迹日陈。\n白首之攻，庶几信今。",
        "dynasty": "宋",
        "collection_info": null
    },
    {
        "title": "张长史春草三帖赞",
        "author": "岳珂",
        "content": "夔作八音，茎韺咸云。\n娄辨五色，朱紫玄纁。\n伟绝艺之天成，随所施而冠群。\n既运斤而荐巧，亦端委而长身。\n或有若而阙里，或蔡邕而虎贲。\n是其同者体，而不同者神。\n藻绘既后素，笙镛无夺伦，夫是之谓宝真。",
        "dynasty": "宋",
        "collection_info": null
    },
    {
        "title": "张长史秋深帖赞",
        "author": "岳珂",
        "content": "炜五帖兮迨今，信第一兮秋深。\n彼伯高兮书淫，人争取兮千金。\n考步武兮可寻，付纤秾兮何心。\n媲关沈兮鸣琴，尚海岳兮知音。",
        "dynasty": "宋",
        "collection_info": null
    },
    {
        "title": "怀素千文帖赞",
        "author": "岳珂",
        "content": "鵾鹏徙海，龙蛇起陆。\n思妙天随，神钟鬼哭。\n垂露在手，非烟眩目。\n锦绂琼机，光我韫椟。",
        "dynasty": "宋",
        "collection_info": null
    },
    {
        "title": "怀素秋风帖赞",
        "author": "岳珂",
        "content": "憭栗之秋，骚人所悲。\n彼僧何为，乃写以辞。\n绝艺出尘，亦寄焉耳。\n云烟苍茫，在此幅纸。",
        "dynasty": "宋",
        "collection_info": null
    },
    {
        "title": "怀素律公帖赞",
        "author": "岳珂",
        "content": "噫怀素，善草书。\n杂真行，世所无。\n妙之臻，理不殊。\n盍反观，同其初。",
        "dynasty": "宋",
        "collection_info": null
    },
    {
        "title": "裴素明日帖赞",
        "author": "岳珂",
        "content": "有王茂宏之笔势，予非取其丽。\n从容而大肆，巧者以愧，尚庶古意。",
        "dynasty": "宋",
        "collection_info": null
    },
    {
        "title": "唐史惟则篆千文帖赞",
        "author": "岳珂",
        "content": "籀学在唐，阳冰一夔。\n彼秩八音，各有工师。\n斯帖之奇，体微而具。\n何以譬之，磬襄鼗武。",
        "dynasty": "宋",
        "collection_info": null
    },
    {
        "title": "唐许浑乌丝栏诗真蹟赞",
        "author": "岳珂",
        "content": "玉𥫽诗府旌阳仙，骖鸾翳凤珊瑚鞭。\n羽裳云锦朝帝垣，天凤戛佩披琅玕。\n瑶阶十二琪树连，珠晖璧魄环非烟。\n手按碧蕊丹葩鲜，昆阆七七争芳妍。\n翩焉来下探九渊，攫颔惊起龙正眠。\n茫茫尘劫今几年，北斗柄烂东海田。\n袖中琲琲辉且圆，琤琮落笔如流泉。\n乌栏锦褾余百篇，狱宝上烛牛斗躔。\n御题小玺今宛然，已散復合庸非天。\n鲸鱼东去云浪翻，晴昼昳荡开虎关。\n紫金浮玉月满川，大招为赋乘槎骞。",
        "dynasty": "宋",
        "collection_info": null
    },
    {
        "title": "崔远送瘙利诗帖赞",
        "author": "岳珂",
        "content": "唐而干宁，果何时。\n作书及诗，且恬以嬉。\n沦胥之不知，而拳拳于一缁。\n吁其可悲。",
        "dynasty": "宋",
        "collection_info": null
    },
    {
        "title": "卫恒往来帖赞",
        "author": "岳珂",
        "content": "书既造妙，摹者惟欲取其肖。\n摹既逼真，题者不必託诸人。\n以实传信，万古一晋。\n无目睫之徇，视御府之印。",
        "dynasty": "宋",
        "collection_info": null
    },
    {
        "title": "王廙问安王秋二帖赞",
        "author": "岳珂",
        "content": "摹法之精，必验以真。\n我见枣刻，已同似人。\n启以楷书，告以章草。\n情敬之分，于此焉考。",
        "dynasty": "宋",
        "collection_info": null
    },
    {
        "title": "王导怀感帖赞",
        "author": "岳珂",
        "content": "王门之书祖始兴，他帖阁本皆洞精。\n独余此帖难强名，妙处顿使俗眼惊。\n唐人硬黄昔流声，纸古墨暗如晨星。\n儿曹缄口勿浪评，更看羲献森阶庭。",
        "dynasty": "宋",
        "collection_info": null
    },
    {
        "title": "郗恢授衣帖赞",
        "author": "岳珂",
        "content": "郗姓三传而至恢，晋代七革而为唐。\n书以世而能，摹以久而彰。\n予将因高平之奕叶，而撷千古之遗芳。\n于戏道徽，尚其不亡，兹其足以侈摹帖之藏。",
        "dynasty": "宋",
        "collection_info": null
    },
    {
        "title": "冯承素兰亭叙帖赞",
        "author": "岳珂",
        "content": "猗应龙，蟠九嵕。\n抱骊珠，閟含风。\n见似人，喜若跫。\n作者谁，臣姓冯。",
        "dynasty": "宋",
        "collection_info": null
    },
    {
        "title": "吴通微临兰亭叙帖赞",
        "author": "岳珂",
        "content": "禊帖之亡，坏土其朽。\n至于贞元，夫岂一手。\n彷佛之传，烂如晨星。\n尚胜定武，以石得名。",
        "dynasty": "宋",
        "collection_info": null
    },
    {
        "title": "右军初月帖赞",
        "author": "岳珂",
        "content": "唐摹之传取奇古，彷佛硬黄疑此楮。\n我从眼力别瑶珷，安得庸奴字如许。",
        "dynasty": "宋",
        "collection_info": null
    },
    {
        "title": "右军遣信帖赞",
        "author": "岳珂",
        "content": "笔健而奇，而纸素犹近时。\n彼摹者吾不能知其为谁。\n忘筌与蹄，庶几得之。",
        "dynasty": "宋",
        "collection_info": null
    },
    {
        "title": "右军留女帖赞",
        "author": "岳珂",
        "content": "或真或摹，斯焉取诸，是出于偃月之储。\n垂胄同仇，于门之鱼，予将比乎邾。",
        "dynasty": "宋",
        "collection_info": null
    },
    {
        "title": "右军復克二书帖赞",
        "author": "岳珂",
        "content": "书摹于唐，故不当印以贞观。\n然而涸笔天成，书名云烂，殆不止于真之乱。\n彼无别者，徒欲侈其真而汩以贋。\n石汰玉出，泾分渭判，尚考予赞。",
        "dynasty": "宋",
        "collection_info": null
    },
    {
        "title": "右军尚书帖赞",
        "author": "岳珂",
        "content": "宣和御府皆法书，珍藏直及钟王初。\n徒缘绢素少晋储，着定聊復称唐摹。\n气全神王断裂余，更有数体同官奴。\n百年风尘阅穹庐，回首六阁怀东都。",
        "dynasty": "宋",
        "collection_info": null
    },
    {
        "title": "右军安问帖赞",
        "author": "岳珂",
        "content": "唐人善书者，晨夕临鹅池。\n生平安问帖，千古乃见之。\n萧斋今为谁，米姓犹可窥。\n摹笔得活法，一卷当得师。",
        "dynasty": "宋",
        "collection_info": null
    },
    {
        "title": "右军转胜帖赞",
        "author": "岳珂",
        "content": "唐人摹帖多自喜，千古换鹅谁趾美。\n顺涂鹿梦岂真寐，画餠儿痴出馋水。\n讵怜成安获张耳，泜上鼓旗那可致。\n铜丸碧衣谁证尔，重说偈言烦小米。",
        "dynasty": "宋",
        "collection_info": null
    },
    {
        "title": "右军得示帖赞",
        "author": "岳珂",
        "content": "淳古有真味，不特见于结子。\n兹帖之名得示，纵摹仿于唐世，隠然犹有西晋之遗意。\n彼昌黎者，或肆讥议。\n谓以俗书趁姿媚，予未敢以为是。",
        "dynasty": "宋",
        "collection_info": null
    },
    {
        "title": "孙过庭摹洛神赋赞",
        "author": "岳珂",
        "content": "大令好书洛神赋，后人犹袭邯郸步。\n夫君草圣洞千古，笔下纵横敏风雨。\n凌波杳杳去无所，半幅尚能追媚妩。\n几年唐印阅振武，谁其别之视书谱。",
        "dynasty": "宋",
        "collection_info": null
    },
    {
        "title": "洪元眘行业讚集王右军书帖赞",
        "author": "岳珂",
        "content": "天津织女琼为梭，的皪八体辉明河。\n云章玉字炯不磨，一洗秦籀麾周科。\n人世剪割同绮罗，百衲尚可睨伐柯。\n告身莫易矧换鹅，浙江轰豗老伏波。\n龙象骇栗严撝诃，玉函金钥神畀珂。\n一洗海岳遗恨多，千岩唐晋春嵯峨。",
        "dynasty": "宋",
        "collection_info": null
    },
    {
        "title": "万岁通天帖赞",
        "author": "岳珂",
        "content": "洛石赤心，以出宝图。\n燕涎鸡晨，即瑞制书。\n有奕王门，南土华腴。\n献其家珍，陈于玉除。\n笔法之神，匪临伊摹。\n史馆之储，尚其不诬。",
        "dynasty": "宋",
        "collection_info": null
    },
    {
        "title": "智永千文真草帖赞",
        "author": "岳珂",
        "content": "兴嗣次韵成一家，作者更书遍河沙。\n几年真草分正葩，变现要作千体夸。\n谁知笔椽出袈裟，如摧犀角抽龙牙。\n墨池摹仿纷天华，尚想字母真摩耶。",
        "dynasty": "宋",
        "collection_info": null
    },
    {
        "title": "诸遂良枯树赋帖赞",
        "author": "岳珂",
        "content": "开禧之元，予仕军庾。\n偕朋命驾，尝即甘露。\n慨怀海岳，赋诗弔古。\n朅予再来，乘轺兹土。\n復登多景，乃得斯赋。\n江山几案，风月樽俎。\n俯仰迹陈，卧临意寓。\n维赋之作，自庾开府。\n殷叹婆婆，桓怀雄据。\n染翰行墨，自唐摹褚。\n苏印储录，魏藏米谱。\n后百余载，见我诗句。\n又二十年，真蹟斯睹。\n地有显閟，物遂散聚。\n抑人与对，非鉴奚取。\n独惭予者，莫踵遐武。\n谁其后先，传此缣素。\n朝猿暮鹤，秋霓春雾。\n是书其存，尚想吞吐。",
        "dynasty": "宋",
        "collection_info": null
    },
    {
        "title": "薛稷夏热帖赞",
        "author": "岳珂",
        "content": "帖中月字用武后书体，因其时也。\n魏字纷如葩叶之当风，转而奇也。\n遡晋千年，如极如驰也。\n既宜于今，而于古亦师也。\n既变于己，而于人亦资也。\n米芾有言，功名不如翰墨。\n抗少保而跻之，谓五王其卑也。\n予固从而贵其帖，而亦未暇辨其是非也。",
        "dynasty": "宋",
        "collection_info": null
    },
    {
        "title": "颜鲁公祭文帖赞",
        "author": "岳珂",
        "content": "当天宝之季岁，腾紫宫之长彗。\n骇渔阳之駃騠，将道洛以饮渭。\n以十五万众鼓行之勇，涉二十四郡无人之地。\n伟颜门之竞爽，独舍生而取义。\n有常山以为之兄，有鲁公以为之弟。\n合群从而死难，恸三军而雪涕。\n盖将豁百世而开聩蒙，澄六合而荡氛翳。\n手缔绝纽，躬支横溃。\n射羿日之并出，扶杞天于将坠。\n斯文也，所谓质之鬼神而无疑，建诸天地而不悖。\n又岂止于区区之一酹。\n于虖，误主有人，效忠何罪。\n胡大僇之正不致于林甫之流，而所遭之惨乃及于泉明之辈。\n予持此评，气汹心痗。\n岂徒赞八体之书，抑以代千载之诔。",
        "dynasty": "宋",
        "collection_info": null
    },
    {
        "title": "李邕光八郎帖赞",
        "author": "岳珂",
        "content": "北海书名亢其宗，虽摹犹足传奇踪。\n已鸣褚籥调欧镛，更拔永戟摧羲锋。\n平生鉴赏襄阳公，二宝相避如燕鸿。\n青毡阅世傥可逢，定见重合延平龙。",
        "dynasty": "宋",
        "collection_info": null
    },
    {
        "title": "李玄胄清慎帖赞",
        "author": "岳珂",
        "content": "洗箕山之耳，缄周庙之口。\n雷孤竹之腹，策六马之手。\n清乎慎乎，有余缊乎。\n二者之间，吾其隠乎。",
        "dynasty": "宋",
        "collection_info": null
    },
    {
        "title": "楞伽经注帖赞",
        "author": "岳珂",
        "content": "贝多之叶来金仙，益以注释非忘言。\n楞伽着在西域编，名虽或讹经则传。\n唐世经生笔力便，兹文流布今几年。\n河南题字恐未然，留与末世观蹄筌。",
        "dynasty": "宋",
        "collection_info": null
    },
    {
        "title": "奉礼帖赞",
        "author": "岳珂",
        "content": "群贤修禊，书法遂东。\n永欣之传，盛于越中。\n褚虽莫留，犹有远公。\n至今千岩，飒然清风。",
        "dynasty": "宋",
        "collection_info": null
    },
    {
        "title": "青峰诗帖赞",
        "author": "岳珂",
        "content": "心潜书法，神造诗境。\n予意是时，万念俱屏。\n乐非外骛，自得隽永。\n坐令尘埃，顿发深省。",
        "dynasty": "宋",
        "collection_info": null
    },
    {
        "title": "吴越三王判牍帖赞",
        "author": "岳珂",
        "content": "玉册之楼压吴杭，三川锦绣开故乡。\n英姿飒飒熊虎相，红袍金印交炜煌。\n百年霸府仪物庞，山判近出功臣堂。\n凤宅画诺鹊抵章，五云八体严且庄。\n流传世世民弗忘，鬼神呵护谨毖藏。\n题染犹带猊炉香，卷端藻墨十二行。\n紫橐曾是天台房，我宝此帖随缣缃。\n匪徒嗜古思耿光，大谊犹可占尊王。",
        "dynasty": "宋",
        "collection_info": null
    },
    {
        "title": "豆卢革田园帖赞",
        "author": "岳珂",
        "content": "书名之讹，创自韦陟。\n季袭其风，始见书尺。\n狙冠豺绶，乃唐之贼。\n相不加诛，而反畏惕。\n礼度尽坏，王纲倒植。\n存此谓何，览者太息。",
        "dynasty": "宋",
        "collection_info": null
    },
    {
        "title": "徐铉小篆千文帖赞",
        "author": "岳珂",
        "content": "于惟骑省，神艺造古。\n狝兔璇窟，吸蜍银浦。\n千文爰袭，百体具举。\n庆云澄霭，清风垂露。\n鸟迹观象，鱼书辨鲁。\n仓创籀述，峄夸咸诅。\n如周金版，如岐石鼓。\n制比邈健，势穷斯妩。\n游史逊妍，冰书挈度。\n悠悠千载，孰是去取。\n寥寥几人，他莫比数。\n世遗赵璧，宝及康瓠。\n矉心何尚，征睫何睹。\n表而出之，光我书府。",
        "dynasty": "宋",
        "collection_info": null
    },
    {
        "title": "徐铉篆五柳传帖赞",
        "author": "岳珂",
        "content": "晋有逸民，乐天不忧。\n唐有遗臣，嗜古好修。\n或夷惠之拟伦，或斯冰之与俦。\n炯松姿而筠操，又铁画而银鈎。\n集二妙之全美，接千载之风流。\n载酒拂石，寻壑经丘。\n吾将抱此而为栗里之游。",
        "dynasty": "宋",
        "collection_info": null
    },
    {
        "title": "李西台启诗帖赞",
        "author": "岳珂",
        "content": "予于是帖，有感者四。\n馆职在外，于学士不繫细衔，于带职者皆曰同院，意亲情洽，所以见前辈之笃风谊也。\n内赐金鱼，盖出新宠，带职者乃从学士转致，又杂以他寄焉，所以见上恩交情俱无内外也。\n谢学士以启，而用楷法，寄同院同年以诗，而用行书，又以见待人处己，虽小节皆有体也。\n承平幕府，得一佳帖，相聚以观，又以见时清事简，虽边圉亦得以从容于文艺也。\n于虖，诗文之传，几人于兹。\n独于此书，有感有思。\n流风之存，妙墨之遗。\n什袭是宜，维以诗之。",
        "dynasty": "宋",
        "collection_info": null
    },
    {
        "title": "李西台退居诗帖赞",
        "author": "岳珂",
        "content": "以退藏心，邀丘壑老。\n唱酬之间，意已足考。\n我以倦翼，故应知还。\n高躅凛然，庶几是攀。",
        "dynasty": "宋",
        "collection_info": null
    },
    {
        "title": "宋素臣惜别诗帖",
        "author": "岳珂",
        "content": "桂州之帅，予莫知其为谁也。\n盍簪得朋，其必有以称此诗也。\n黄卷之苦心，意其乐之真足以忘疲也。\n若夫屈伸则有时也，而岂以是为富贵之资也。\n得路之终期，予固未免犹置夫疑也。",
        "dynasty": "宋",
        "collection_info": null
    },
    {
        "title": "张文懿珍果帖赞",
        "author": "岳珂",
        "content": "以帝傅，从赤松。\n有荣名，华厥躬。\n超二疏，列三公。\n瞻中台，祖上东。\n焕衮舄，乐鼓钟。\n寿九袠，天报丰。\n思其人，想清通。\n观笔法，犹雍容。",
        "dynasty": "宋",
        "collection_info": null
    },
    {
        "title": "吕文靖亭候帖赞",
        "author": "岳珂",
        "content": "嘉定乙亥，珂丞军器，居于宝莲。\n邻有善士，曰范择能，实祖太史。\n百年相承，文献攸萃。\n暇日启钥，抉奇出秘。\n有三轴者，实公程艺。\n捧玩再拜，始识公字。\n丁丑禾兴，刻置官寺。\n枣肥失态，莫尽体势。\n粤来维扬，岁在癸未。\n客出公帖，相示叹喟。\n如昔所见，毫髮毕似。\n于翰墨间，更着风谊。\n客谓此书，伐木无愧。\n亟以归我，备名臣体。\n琼函锦缲，明窗棐几。\n时一展玩，若锵剑佩。\n是岁七月，日维乙巳，淮海堂下，清阴蔽芾。\n我时受藏，午暑犹炽。\n月纪岁合，时又其位。\n于日之吉，与初览对。\n载见载识，若合符契。\n岂非天耶，尚勿失坠。",
        "dynasty": "宋",
        "collection_info": null
    },
    {
        "title": "范文正问医帖赞",
        "author": "岳珂",
        "content": "元气在天，日星繫焉。\n骨骾在身，四体恃焉。\n王国之干，公实似焉。\n有炜翰墨，抑其细焉。\n是书之传，自尹氏焉。\n历年虽多，人争毖焉。\n彼名家者，众或弃焉。\n胁肩夏畦，亦何利焉。\n一卷之师，览者愧焉。",
        "dynasty": "宋",
        "collection_info": null
    },
    {
        "title": "蔡忠惠书简帖赞",
        "author": "岳珂",
        "content": "凌云成而楷遂绝，太极建而书仍存。\n艺不足以名世，士亦贵于自珍。\n彼其之子以贱待其身，而又安能以重望夫人。\n伟四谏之直声，并翰墨而流芬。\n方其作元舅之碑以伸天子之孝，拒佞倖之请而杜亵取之门。\n则片言隻字之落人间者，世固待之以褚颜之节，而岂復侪之于芝繇之伦。\n后二百年珂得而藏其真，是盖不特宝其书而楷模其纵笔之妙思，又将因其字而彷佛其绝世之清尘也。",
        "dynasty": "宋",
        "collection_info": null
    },
    {
        "title": "蔡忠惠赵氏风度帖赞",
        "author": "岳珂",
        "content": "前朝之名臣，承平之王孙。\n笔妙而跋真，一旦而并臻。\n此盖不特适千里而喜似人也。",
        "dynasty": "宋",
        "collection_info": null
    },
    {
        "title": "蔡忠惠家书帖赞",
        "author": "岳珂",
        "content": "家书正所以寄情之真，徒得观笔力之神，又以见公之褆身。\n予彙而藏，以警夫人。",
        "dynasty": "宋",
        "collection_info": null
    },
    {
        "title": "宋景文言志帖赞",
        "author": "岳珂",
        "content": "既有史才，又得墨妙。\n今古言辞，事功谈笑。\n蜀人之藏，曰维甘棠。\n我时其传，以着不忘。",
        "dynasty": "宋",
        "collection_info": null
    },
    {
        "title": "庞庄敏魁柄帖赞",
        "author": "岳珂",
        "content": "汉有德公天下士，皇佑相国实其裔。\n虽云出处有同异，今古庞宗开显晦。\n我观清风励百世，未若太平以身致。\n鹿门遗墨不可觊，聊宝此书贵行志。",
        "dynasty": "宋",
        "collection_info": null
    },
    {
        "title": "韩忠献北道京邑二帖赞",
        "author": "岳珂",
        "content": "扶桑擎日，厥干万尺，以为公笔。\n天寿平格，元圭昭锡，以为公墨。\n阴阳阖闢，鰲柱立极，见此伟特。\n太山绝壁，九河碣石，莫动笔力。\n有云五色，曾着瑞籍，多士辟易。\n繄天实启迪，岂以诩饰，如彼韦陟。\n公骑鹏翼，归侍帝侧，有是遗蹟。\n荣光交射，星月珠璧，终古不忒。\n维珂之得，再拜叹息，坱圠孰测。\n几几赤舄，尚想公德，永镇下国。",
        "dynasty": "宋",
        "collection_info": null
    },
    {
        "title": "韩忠献早夏众春二诗帖赞",
        "author": "岳珂",
        "content": "五言简严而意不迫，七言丰腴而体不忒。\n意公彷徉于景物之间所谓造化生意者，盖亦毕写于翰墨。\n如彼纤巧，旬锻月炼，又焉得以践其阃阈。\n春萌夏假，默具帝力。\n公诗自然，于以观德。",
        "dynasty": "宋",
        "collection_info": null
    },
    {
        "title": "富文忠出身帖赞",
        "author": "岳珂",
        "content": "其温而惠，有青州救荒之意。\n其劲而竦，有北庭抗议之勇。\n其湍而直，有镇抚百度之绩。\n萃是三德，发为遗墨。\n盖静而正者公之心，而用而变者公之迹。\n端委搢绅，言孚意亲。\n我思若人，古社稷臣。",
        "dynasty": "宋",
        "collection_info": null
    },
    {
        "title": "文忠烈治装帖赞",
        "author": "岳珂",
        "content": "德威堂中有汉相，衮绣昼扶灵寿杖。\n庞眉鲐背犹克壮，手展炎图开治象。\n虹蜺椽笔光万丈，落纸珠玑争献状。\n凛然手泽端可仰，三復崧高慰瞻想。",
        "dynasty": "宋",
        "collection_info": null
    },
    {
        "title": "杜正献与欧公书简帖赞",
        "author": "岳珂",
        "content": "厚德如祁公，黄钟大镛，和乐且雍。\n尊贤如六一，朱絃疏越，三叹庙瑟。\n道比志叶，不胶而漆。\n顾中外之虽异，犹同堂而合席。\n思遗蹟而不可见，幸二贤之为时出。\n所以前乎此则致太平之明效，后乎此则赞受遗之定册。\n既以广元气之运，亦以寿斯文之脉。\n然则湍濑无纵鳞，风枝无宁翼。\n涵养成就，见此辅弼，故后世尤得以归功庆历也。",
        "dynasty": "宋",
        "collection_info": null
    },
    {
        "title": "孙威敏及物帖赞",
        "author": "岳珂",
        "content": "有文事，有武备，公之笔札蔚然可占也。\n兵凶器，战危事，公之此事非直一谦也。\n以公之才，持必胜之策，而于顾虑独如此其严也。\n嗟今之人，万一不逮，谈伊吾，望天山，乃抵掌而奋髯也。\n尔言则轻，民之歼也。\n好谋而成，视吾奁也。",
        "dynasty": "宋",
        "collection_info": null
    },
    {
        "title": "欧阳文忠索碑遣居二帖赞",
        "author": "岳珂",
        "content": "公于率更，每称吾家。\n是书之传，似耶非耶。\n书出于心，既劲且方。\n世多公书，行或未藏。\n易方而圆，飘飘若仙。\n楷以其人，行以其天。\n堂堂斯文，维轲与雄。\n我观二书，如或见公。",
        "dynasty": "宋",
        "collection_info": null
    },
    {
        "title": "唐彦猷谈奉得达二帖赞",
        "author": "岳珂",
        "content": "公于国史，以好砚称。\n石焉取斯，盖协其能。\n遒媚之观，在此尺纸。\n善工利器，予鉴如此。",
        "dynasty": "宋",
        "collection_info": null
    },
    {
        "title": "曾宣靖类见帖赞",
        "author": "岳珂",
        "content": "公在嘉佑，辅政受遗如毕公高，勋烈堂堂，奉同而隮也。\n公在治平，清浄画一如曹相国，德心休休，比规之随也。\n公在熙宁，功成身退如裴中令，寿隽番考，乐以全其归也。\n帖字宛然，既庄而復奇也。\n周密无间，笔法繇此推也。\n予得而藏，尚可以想麒麟之英姿也。",
        "dynasty": "宋",
        "collection_info": null
    },
    {
        "title": "赵清献勤洁帖赞",
        "author": "岳珂",
        "content": "为御史而称其铁面，宜笔力之健。\n尹成都而琴鹤以行，宜字体之清。\n书法何出，心即其物，可以比魏公之笏。",
        "dynasty": "宋",
        "collection_info": null
    },
    {
        "title": "王文公赴官修学二帖赞",
        "author": "岳珂",
        "content": "态腾踔而多疎，意轩昂而多趣。\n倏焉如籋电之驹，沛然如纵壑之鱼。\n使之为山泽之癯，抱是道以自娱，闻清风而兴起，望膏泽之沾濡，肤寸所形，粃糠金朱，岂不毅然大丈夫。\n然而律之以芝繇之法度，考之以羲献之范模，媲行楷而已变，质隶草而多拘。\n顾欲以之擅八体，教六书，合天下同轨之车，而不容有一辙之殊，兹其所以偾于康庄之衢。\n吁。",
        "dynasty": "宋",
        "collection_info": null
    },
    {
        "title": "吕参政示谕帖赞",
        "author": "岳珂",
        "content": "发知己之私书，谓其自隠于齐年。\n彼云云者，使或人亦指以诡秘之迹，夫孰曰不然。\n事君有义，本无党偏。\n当熙宁侧席以求贤，惜公之所芘頼，求诸人而不求诸天也。",
        "dynasty": "宋",
        "collection_info": null
    },
    {
        "title": "韩献肃古法书诗帖赞",
        "author": "岳珂",
        "content": "韩氏之宝轴，文献相续，蔚其盈屋。\n曷知夫高贤之何以见取，忠义之孰为并录。\n遗篇之若褚若柳，手笔之或顾或陆，想其锦绣在篚，玙璠韫椟，名蹟争丽，荣光相属。\n既追怀古今之不朽，见嗜好酸咸之可卜。\n是故诗者题品之攸寓，赞者歌咏之不足。\n即此帖之藏于宝真，殆所谓同工而异曲者兮。",
        "dynasty": "宋",
        "collection_info": null
    },
    {
        "title": "吴参政炎溽帖赞",
        "author": "岳珂",
        "content": "公以四□，近事三朝。\n绝识岩峣，心画以昭。\n帖出于近世抚臣之家，又得以记先友于尝僚也。",
        "dynasty": "宋",
        "collection_info": null
    },
    {
        "title": "沈叡达书简帖赞",
        "author": "岳珂",
        "content": "梦溪笔谈载公之论书曰：书之神韵虽得于心，书之法度必资于学。\n分制有法，均停相若，三四合体，上下齐脚，多寡不牵，乃异世作。\n今视其帖，信乎其嗜之专而见之卓也。\n虽然，艺在当家，习亦有源，存中瞻前，文通比肩。\n顾翰墨文章之不殊，而俱未若公之知言。\n知言伊何，以神合天。\n古人之良，意在笔前。",
        "dynasty": "宋",
        "collection_info": null
    },
    {
        "title": "沈叡达昭君诗帖赞",
        "author": "岳珂",
        "content": "玉徽十三，维以寓声。\n支郎何心，写脂粉情。\n汉冢春青，塞霜晓白。\n千年之悲，表此遗墨。",
        "dynasty": "宋",
        "collection_info": null
    },
    {
        "title": "张子野诗稿帖赞",
        "author": "岳珂",
        "content": "观水以心，本于知者之乐。\n取射以艺，譬诸巧者之中。\n时虽后先之不同，意或迭取而互用。\n句葩体庄，字谨心纵。\n是曰仁祖太平之词人，遗帖之存，固宜后世之知所重也。",
        "dynasty": "宋",
        "collection_info": null
    },
    {
        "title": "王文公易漕帖赞",
        "author": "岳珂",
        "content": "以文致身，以恭奉上。\n锱铢笔态，矩矱心匠。\n论其鈎格则得纡余曲致之体，考其纵逸则妙雍容不迫之状。\n俨佩玉之度，肇官仪之创。\n百辟班见，大廷宏敞。\n方觚颖之发挥，盖已具此气象。\n曰谁之书，元丰首相。",
        "dynasty": "宋",
        "collection_info": null
    },
    {
        "title": "吴正宪岁端帖赞",
        "author": "岳珂",
        "content": "浓如夏木森葱蒨，淡若秋波横组练。\n端方亭亭復妍婉，有肉不俗骨不软。\n情真字楷意萧散，如在竹宫乐閒燕。\n九光玉籍观文殿，字曰冲卿谥正宪。",
        "dynasty": "宋",
        "collection_info": null
    },
    {
        "title": "司马文正公集序帖赞",
        "author": "岳珂",
        "content": "道本于身，真积乃全。\n贯以一诚，虽人实天。\n元佑之初，帝赉良弼。\n匪康其躬，为民而出。\n龙起于洛，云兴于嵩。\n有泽其膏，四海之丰。\n方其未骧，一念下土。\n九关虽扃，编此守虎。\n及其既用，草偃维风。\n群贤鳞差，滃然而从。\n天以诚开，民以诚格。\n混融流通，何索何获。\n有崇南山，太平之基。\n岩岩具瞻，维公宜之。\n平生不欺，涵泳浃洽。\n心画之作，为天下法。\n取人以直，持己以谦。\n岂徒幅笺，二德之兼。\n荣光属天，公书在椟。\n有德有言，温其如玉。",
        "dynasty": "宋",
        "collection_info": null
    },
    {
        "title": "苏文忠公书简帖赞",
        "author": "岳珂",
        "content": "云涛稽天，睨而陆之。\n神龙在渊，颔而触之。\n一世谝谝，稚而畜之。\n节坚气全，墨卿卜之。\n淳古简严，芝繇仆之。\n劲直不然，䖃鲊目之。",
        "dynasty": "宋",
        "collection_info": null
    },
    {
        "title": "苏文忠归颍帖赞",
        "author": "岳珂",
        "content": "事师之情，期以百世。\n言虽不多，意则独至。\n识以岁月，越王之孙。\n式时览观，用考大伦。",
        "dynasty": "宋",
        "collection_info": null
    },
    {
        "title": "苏文忠潘墨诗帖赞",
        "author": "岳珂",
        "content": "怀绝世之清音，叹媸妍之难谌。\n慨丸墨之未改，挹古人而寄心。\n褐黯黯以如漆，笏琅琅而抵金。\n贮冰壶其自如，渺一尘之弗侵。\n彼远臭以何归，谩花柳之繁阴。\n姓昧昧以污人，虽千年而亦瘖。\n予得此诗，跫然长吟。\n想先生之清标，契谪仙于同襟。\n凌九垓而神会，岂入海之可寻。\n方将抱月乘风，携壶命琴。\n短墨帝于玄圃，挟客卿于翰林。\n快骑鲸而翳凤，遂登高而俯深。\n执此卷而撰杖，筮得朋于盍簪。\n秋露其滴，玉蜍自斟。\n捧诗砚之如箕，淬词锋之发镡。\n付张李于一吷，视沧溟于蹄𨁊。\n逸兴天游，浩无古今。\n斗杓回光，曦车发晨。\n承謦欬于绪言，犹足以投微机于芥针也。",
        "dynasty": "宋",
        "collection_info": null
    },
    {
        "title": "苏文忠西湖听琴观月诗帖赞",
        "author": "岳珂",
        "content": "西湖之名，杭颍异辙。\n然皆足以寄七絃之清调，而共千里之明月。\n方指地而辨讹，客鬨堂而缨绝。\n迄五日之考据，验注编于一阅。\n是诗之来，予目所别。\n昔也传观，今焉秘笈。\n叹人事之易变，何凋零之飘忽。\n然则记岁月于所见，而逸名氏于可阙，亦予之所不忍恝也。",
        "dynasty": "宋",
        "collection_info": null
    },
    {
        "title": "苏文忠二诗帖赞",
        "author": "岳珂",
        "content": "物随春而欣荣，诗之偶成，何间乎虎跑之与女城。\n纵笔而书，冰谷梅英。\n凡是岁月之与所因，予皆不必强评。\n惟当即先生杂出之书，以考先生所寄之情，其何以异乎孤山之清也。",
        "dynasty": "宋",
        "collection_info": null
    },
    {
        "title": "苏文忠大字诗帖赞",
        "author": "岳珂",
        "content": "小字鹄引骞而翔，大字虎卧靖且庄。\n我藏遗帖虽盈箱，尚叹鉅刻无涤黄。\n谁怜神物开混茫，想见醉墨犹淋浪。\n此题要补束晳亡，更恐有诗书雪堂。",
        "dynasty": "宋",
        "collection_info": null
    },
    {
        "title": "苏文忠萧丞相楼二诗帖赞",
        "author": "岳珂",
        "content": "登高而赋，维以思古。\n二难之风，意健句妩。\n黯然尘楮，笔势轩翥。\n真兮不谖，我怀陟岵。",
        "dynasty": "宋",
        "collection_info": null
    },
    {
        "title": "苏文忠罗汉偈帖赞",
        "author": "岳珂",
        "content": "佛法离住相，色相本非实。\n云何阿罗汉，可以色相求。\n居士宰官身，祇园夙亲近。\n会发宏愿深，现此广长舌。\n于后像法世，讚叹说偈言。\n笔力涵虚空，三昧出胸臆。\n撞开痴愚网，透出大千界。\n我昔睹殊胜，会闻诸佛说。\n以音声求我，不能见如来。\n偈语復云何，能离音声见。\n今当解佛意，一切有为法。\n非偈亦非赞，应作如此观。",
        "dynasty": "宋",
        "collection_info": null
    },
    {
        "title": "苏文定衙前至京湖三口帖赞",
        "author": "岳珂",
        "content": "周禾同颖，赵玉连璧。\n层见间出，又其伟特。\n有美颍滨，味道自得。\n既相师于父子，又斋驱于翰墨。\n吾评其人，概犹可识。\n盖严重端肃者老泉之教，而淳劲迈往者长公之德。\n谓余不信，视此手泽。",
        "dynasty": "宋",
        "collection_info": null
    },
    {
        "title": "二苏文登趋阙二帖赞",
        "author": "岳珂",
        "content": "文字之祥，厥有原委。\n父师昆弟，以及诸子。\n文兮斜川，道兮颍水。\n以文贯道，一家济美。\n施及翰林，特游戏耳。\n于风味中，亦復是似。\n以坡为骨，以颍为髓。\n苏门之英，来者视此。",
        "dynasty": "宋",
        "collection_info": null
    },
    {
        "title": "薛道祖书简帖赞",
        "author": "岳珂",
        "content": "崇观太平，博雅彙征，秀出簪缨。\n楚芈蜀刘，三英并辀，道祖其俦。\n沈浸深醇，熏陶见闻，厥艺以振。\n方旅兰芝，水清献奇，发千古机。\n撷其所长，韬锋敛铓，类曲水之觞。\n即权合经，不特制名，雅韵尽呈。\n泾芾已仙，是书之传，孰探其天。\n风期九垓，黄鹄下来，然予言哉。",
        "dynasty": "宋",
        "collection_info": null
    },
    {
        "title": "薛道祖鹁鸪帖赞",
        "author": "岳珂",
        "content": "朋友之宿草未黄，眷眷于旧藏。\n画史之诋訾未忘，龂龂乎弗偿。\n鸠抢枋而下垂，鹤唳天而高翔。\n谁能游九垓以问太虚，其必有以别二子之短长也。",
        "dynasty": "宋",
        "collection_info": null
    },
    {
        "title": "薛道祖书简重本三帖赞",
        "author": "岳珂",
        "content": "帖之疑也，非取而并不足以为证，非视其印不足以为信。\n既信矣，又何加焉，曰一以订吾友之言，一以贻吾家之传。\n伤彼苟且，祗益可怜。\n于虖昔贤。",
        "dynasty": "宋",
        "collection_info": null
    },
    {
        "title": "薛道祖秘阁诗帖赞",
        "author": "岳珂",
        "content": "中秘法书之积，自淳化至于崇观富矣，而未加别也。\n翰墨博雅之能，自刘米逮于道祖着矣，而未多阅也。\n伯牙之珍，百世知音。\n伟奇能之表表，本和乐之愔愔。\n予尝叹太平之盛际，士大夫可以尽其好尚之心，盘薄时清，彷徉书淫。\n彼何预于帝力，殆有类乎鱼鸢之在天渊，各自得以遂其高深也。",
        "dynasty": "宋",
        "collection_info": null
    },
    {
        "title": "薛道祖清閟阁诗帖赞",
        "author": "岳珂",
        "content": "此君之清閟，昌黎所憩，何啻得其细。\n三凤之呈瑞，非实不饵，亦姑即其意。\n予陋且蔽，尝窃叹喟，谓必见其真与境契，而后可以处绝尘之地。\n归而对，出而弃，十寒而一暴，久暌而暂慰，则亦何足以得二者之味。\n诗乎竹乎，予将求其所以无愧。",
        "dynasty": "宋",
        "collection_info": null
    },
    {
        "title": "薛道祖二花诗帖赞",
        "author": "岳珂",
        "content": "菊粲粲兮东篱，莲的的兮西风。\n是皆不受夫一尘之染，而特立于九秋之中。\n予固喜其洁清而自全，亦以观其笔之妙而句之工也。",
        "dynasty": "宋",
        "collection_info": null
    },
    {
        "title": "薛道祖寄黄鲁直诗帖赞",
        "author": "岳珂",
        "content": "诗以情寄，而拳拳乎子侄之示。\n又使之宝而勿弃，亦足以见其得意。",
        "dynasty": "宋",
        "collection_info": null
    },
    {
        "title": "薛道祖白石潭诗帖赞",
        "author": "岳珂",
        "content": "画以有声着，诗以无声名。\n有声者道祖之所已知，无声者道祖之所欲为而未能者也。",
        "dynasty": "宋",
        "collection_info": null
    },
    {
        "title": "薛道祖荼䕷诗帖赞",
        "author": "岳珂",
        "content": "夹路浓阴野兴长，荼䕷想见竞年芳。\n至今四月花如雪，犹带河东翰墨香。",
        "dynasty": "宋",
        "collection_info": null
    },
    {
        "title": "薛道祖经行诗帖赞",
        "author": "岳珂",
        "content": "仲氏既不能定其名，经行又不能指其地。\n睹奇逸于笔势，想溪山于诗意，瞭然景物之皆备，又何必吾身之亲至也。",
        "dynasty": "宋",
        "collection_info": null
    },
    {
        "title": "黄鲁直书简帖赞",
        "author": "岳珂",
        "content": "诗至江西，始别宗派。\n字岂无祖，人其有待。\n鹤瘠鸾铩，松寒石怪。\n彼有髮僧，尚闻謦欬。",
        "dynasty": "宋",
        "collection_info": null
    },
    {
        "title": "黄鲁直先王赐帖赞",
        "author": "岳珂",
        "content": "赐帖不知其几，而今获其一。\n四印之错出，百年之湮鬰，神呵鬼护，见此遗物。\n呜呼，此固先德之所寓，而匪止于绝世之名笔。\n既轶而获此绣质，子孙守之谨勿失。",
        "dynasty": "宋",
        "collection_info": null
    },
    {
        "title": "黄鲁直觉民读书帖赞",
        "author": "岳珂",
        "content": "学以进乎道，不止于决科也。\n厌饫优柔，贵精不贵多也。\n得失奇偶，固末如之何也。\n指端而言，所以勉其切磋也。\n三致意于丁宁，式尔心之讹也。\n因私淑以儆诸后学，又有以见前辈用心之不颇也。",
        "dynasty": "宋",
        "collection_info": null
    },
    {
        "title": "黄鲁直食麵帖赞",
        "author": "岳珂",
        "content": "山谷书法，本于天才。\n变而成家，如万壑崖。\n骨瘦气清，霜寒籁哀。\n故其言曰，法安出哉。\n我师我心，奚彼之侪。\n今观此书，自叶而荄。\n敛其角圭，以復成才。\n规矩崛奇，关机阖开。\n故其跋曰，自本心来。\n谁其知言，嘻噫絜斋。",
        "dynasty": "宋",
        "collection_info": null
    },
    {
        "title": "黄鲁直一笑帖赞",
        "author": "岳珂",
        "content": "帖字三十蹟如湿，弔古其逢惊啜泣。\n公来姑孰甫翔集，书翰从容岂遑及。\n此帖之获虽此邑，时犹可疑蠹谁葺。\n至宝道旁世收拾，乃以啮残弃缃笈。\n五湖浪卷四海立，墨风雨中起蛟蛰。",
        "dynasty": "宋",
        "collection_info": null
    },
    {
        "title": "黄鲁直汤方蔬法帖赞",
        "author": "岳珂",
        "content": "汤以濡唇，蔬以适口。\n抚藜肠而自惊，奚龙脑之犹取。\n予方笋蕨是茹，蘗荼是友。\n发遗帖而一笑，正恐杨妃之百驿，未足以比庾郎之三韭也。",
        "dynasty": "宋",
        "collection_info": null
    },
    {
        "title": "黄鲁直煎茶赋帖赞",
        "author": "岳珂",
        "content": "茶虽以药煎，斯失正味。\n字託以笔试，斯失正体。\n以先生而比王定国，抑未知其何似。\n于赋之尾，与他本异，又莫详其孰是。\n要皆知乎识者之议，敬藏以俟。",
        "dynasty": "宋",
        "collection_info": null
    },
    {
        "title": "黄鲁直真一酒诗帖赞",
        "author": "岳珂",
        "content": "以蜜为酒，昉于东坡，託诗以传，百世不磨。\n然而浊为贤而清为圣，泛为醪而盎为酇。\n自古以降，厥名孔多，要皆不以甜称，惟少陵昌黎始有如蜜若饴之歌。\n岂时人酸咸之嗜大概略同，予固未辨其趣之如何也。",
        "dynasty": "宋",
        "collection_info": null
    },
    {
        "title": "黄鲁直诗稿帖赞",
        "author": "岳珂",
        "content": "句法之奇，日炼月锻。\n鸟轻之过疾讵稳，馿上之推敲未判。\n长吉之心欲呕，弥明之息犹鼾。\n天巧呈露，风期汗漫。\n予方遡诗派而未能，所以掩斯卷而三叹也。",
        "dynasty": "宋",
        "collection_info": null
    },
    {
        "title": "黄鲁直催绣词帖赞",
        "author": "岳珂",
        "content": "词以寓意，何适非理。\n游戏翰墨，亦或张弛。\n此篇所传，观蜡之比。\n乐而不淫，庶几在此。",
        "dynasty": "宋",
        "collection_info": null
    },
    {
        "title": "苏魏公到镇出京二帖赞",
        "author": "岳珂",
        "content": "德量维昔该干坤，艺成而下道乃尊。\n堂堂魏公古大臣，劫火同毁灵光存。\n直躬致主无间言，余事翰墨何足论。\n百年剑佩纷如云，不于其书于其人。",
        "dynasty": "宋",
        "collection_info": null
    },
    {
        "title": "范忠宣南都帖赞",
        "author": "岳珂",
        "content": "符佑战，九河溢，砥柱植兮。\n珪确竞，天地昏，清风涤兮。\n大中之道，关百圣而不熄兮。\n用之不失其时，公独得兮。\n公笔之不倚，而字之不泐兮。\n公意之不偏，而态之不迫兮。\n我观此书，公心尚可觌兮。",
        "dynasty": "宋",
        "collection_info": null
    },
    {
        "title": "刘忠定书简帖赞",
        "author": "岳珂",
        "content": "公心如铁，万仞壁立。\n声名百年，翰墨十袭。\n绝景独睨，奔尘莫及。\n曰谁为之，目不妄入。",
        "dynasty": "宋",
        "collection_info": null
    },
    {
        "title": "李公择嘉裕帖赞",
        "author": "岳珂",
        "content": "予登五老峰，其下盖有山房焉。\n缭阁层廊，疏松秀篁，泉璆夜鸣，谷绣晨张。\n公方读书其间，盖已会此趣于胸中之藏。\n然则摛墨池之华，撷綵笔之芳，发其绪余，书尺七襄，固知其自然云锦之章也。",
        "dynasty": "宋",
        "collection_info": null
    },
    {
        "title": "孙莘老报状帖赞",
        "author": "岳珂",
        "content": "遗墨之四行，煜其如晨星之烂。\n是曰元佑之名臣，所当考而申之以赞。\n久藏弗治，客见而叹，持并所携，毫髮无间，予是以知其非贋。",
        "dynasty": "宋",
        "collection_info": null
    },
    {
        "title": "范正献书毕帖赞",
        "author": "岳珂",
        "content": "士之以道义相从，岂计其功，而况乎公。\n当其任紬绎唐事之寄，所以极简编之从容。\n亦既上成书于迩英，而公犹得以三百年之鑑，信其遗风。\n则是一纪之淹，乃所以就百世之功。\n石渠兰台，片言帝聪，考槃弗为，皦然初终，尤以见公之于元丰。\n盖尽其魏阙之心，而裕陵之于温国，未尝不知其畎亩之忠也。\n此帖之存，公心天通。\n诋斥之诬，吁嗟麟穷。",
        "dynasty": "宋",
        "collection_info": null
    },
    {
        "title": "范正献奏议帖赞",
        "author": "岳珂",
        "content": "思魏征之棠，不如列疏屏之十渐。\n爱卫公之柏，不如存丹扆之五箴。\n谏说岂腾口，格君当以心。\n想引笔而行墨，方危冠而正襟。\n追古事以比迹，见忠臣之虑深。\n是虽不足契当时之感悟，不犹可以镜方来之佞壬。\n此左氏所以愤干溪之痛，而三叹于祈招之德音。",
        "dynasty": "宋",
        "collection_info": null
    },
    {
        "title": "张文潜九华帖赞",
        "author": "岳珂",
        "content": "结字小而密，气放以逸。\n措意婉而妍，神闭以全。\n公固不以书名，盖无一而非天。\n然则汪洋澹泊，一倡三叹，考之东坡先生之言，盖不特公之文为然也。",
        "dynasty": "宋",
        "collection_info": null
    },
    {
        "title": "秦少游书简帖赞",
        "author": "岳珂",
        "content": "昔江淹梦五色笔，而不以能书称。\n天昌其文，字偕以行，如公辞章，淹岂能京。\n既已禅长公之文箓，奚必夸大令之墨精。\n託敬贤之盛心，尚遗蹟之可凭。\n然则我得其诗，手之而不释。\n予方将借荆国之书，以为此帖之评。",
        "dynasty": "宋",
        "collection_info": null
    },
    {
        "title": "李端叔命驾神仙二帖",
        "author": "岳珂",
        "content": "姑溪之水清且漪，青山之源衍而汰。\n钟此奇士，亦一隽快。\n风义磅礴，笔锋崄怪。\n盖已具书体之五云，不但得发遣之三昧。",
        "dynasty": "宋",
        "collection_info": null
    },
    {
        "title": "范资政早馔帖赞",
        "author": "岳珂",
        "content": "元佑多世臣。\n公之德，由忠文。\n岷有阜，江有源。\n传是帖，存名门。",
        "dynasty": "宋",
        "collection_info": null
    },
    {
        "title": "钱文肃家书三帖赞",
        "author": "岳珂",
        "content": "代言无讇辞，居约见素守。\n元无刀劈口，乃若神运肘。\n立身本孤直，落笔已耐久。\n家声到于今，此帖傥不朽。",
        "dynasty": "宋",
        "collection_info": null
    },
    {
        "title": "林文节定力帖赞",
        "author": "岳珂",
        "content": "公以好古兼博识，固宜着声于翰墨。\n予观此帖，实在京师之定力，是时盖初扫元佑之迹。\n使其不为三子之累，则后日之笔当不至于轻掷也。",
        "dynasty": "宋",
        "collection_info": null
    },
    {
        "title": "林文节参候帖赞",
        "author": "岳珂",
        "content": "平甫之与荆公，盖当同而异，而公则当异而同者也。\n当刺谒之相从，以朋友之切磋，极兄弟之友恭。\n使合同异之见，而惟是之归，予知其必有以助善政于熙丰也。",
        "dynasty": "宋",
        "collection_info": null
    },
    {
        "title": "林文节赠贾收诗稿二诗帖赞",
        "author": "岳珂",
        "content": "欧称醉翁，公称醒老。\n尚论平生，岂以诗考。\n庆历之滁，元佑之湖。\n醒欤醉欤，醉欤醒欤。",
        "dynasty": "宋",
        "collection_info": null
    },
    {
        "title": "林文节元佑日记帖赞",
        "author": "岳珂",
        "content": "汉大中大夫东方曼倩之对孝武曰：诚得天下贤士公卿在位，咸得其序。\n譬如以周召为丞相，仲尼居御史府，毕公高备拾遗，蘧伯玉为太傅，博士则以颜闵，执金吾以季路，卫尉以卞严子，光禄以仲山甫，郡守以子产，詹事以孔父，史鱼司直，申伯为御，下至旄头式候亦羿万之伍，则唐虞之隆，成康之际，陈功比德，自无以喻。\n武帝为之大笑，盖甚言其难遇也。\n今视元佑之时，彼固何足慕哉。\n群贤拔茅，大奸脱距。\n如确如惠，必斥必去。\n师保万民，维温维潞。\n大老既归，百揆时序。\n师表以韩，押麻以吕。\n班廷谢门，纷鹓振鹭。\n守正如王，博闻如顾。\n钱刘曾孔，滃云蒸雾。\n其未登于录者又不可一二数。\n宣制正衙，天人交助，翕然闾巷，曰司马雨。\n公盖异时攘臂于代言之间，而染指于同省之赂，顾犹有是语。\n则是非之公，盖未尝不具也。\n然则插齿吐吻，擢项结股。\n委蛇其迹，偊旅其步。\n虽辨知闳达溢于文辞，而诙谐者犹皆不之与，后之君子其必知所去取矣。\n幅纸之得，正邪以寓。\n式闚厥衷，逸史是补。",
        "dynasty": "宋",
        "collection_info": null
    },
    {
        "title": "林文节绍圣日记前帖赞",
        "author": "岳珂",
        "content": "史本乎公，不厌于复。\n重观绍圣以来之记述，初无及于郑雍。\n非亲札之具存，虽欲考之而孰从。\n如王谊李祉之实迹，徧考史录，皆无预乎此案之中。\n郦保姓名，亦各不同。\n至于韩忠彦力谏兴狱，直乞陛下且与含容。\n安焘面析章惇，以为乡风。\n此皆繫其人之大节，而金匮之汗青，皆泯泯于二人之忠。\n凡此帖纸之所具，以同时附会白帖子之人，犹能秉直以写其衷。\n抑可以见人心之是非，本无所蔽蒙也。\n然于此时，凡六人者皆有所抗论，独雍首尾噤然若不预者。\n佩玉端委，接武夔龙，又何其无一言之献替，广于四聪耶。\n迎合于始，循默于终，而迄不免于党籍之归，此枉道事人之所以不胜于直躬也。",
        "dynasty": "宋",
        "collection_info": null
    },
    {
        "title": "林文节绍圣日记后帖赞",
        "author": "岳珂",
        "content": "进筑之法，自古兵法所未有，而始于本朝。\n予意其欲毁齿而儿不知，所以为是渐取而渐摇。\n曾不虞乎兵分力疲，反足以启戎心之骄。\n方圣主之侧身，凛天变之未消。\n章吕合谋，惟敌是挑。\n岂知夫璇玑七政之必齐，而舞干两阶之自足以格有苗哉。\n我鼓其鼛，我弓其弨，此帖之存，圣心是昭。",
        "dynasty": "宋",
        "collection_info": null
    },
    {
        "title": "李伯时醉卧图诗帖赞",
        "author": "岳珂",
        "content": "猗龙眠，本书仙。\n工而妍，画亦然。\n醉之趣，醒不传。\n题此诗，比逃禅。",
        "dynasty": "宋",
        "collection_info": null
    },
    {
        "title": "文周翰盛暑帖赞",
        "author": "岳珂",
        "content": "同文之狱，诸贤非一族。\n殄瘁之悲，独及于禹玉。\n岂一人之言，自为之反復。\n伤哉利禄。",
        "dynasty": "宋",
        "collection_info": null
    },
    {
        "title": "曾文昭时寒帖赞",
        "author": "岳珂",
        "content": "祖孙百年，兄弟一世。\n归乎其全，抑有公议。\n遗墨散轶，得自名裔。\n人其监兹，岂必名位。",
        "dynasty": "宋",
        "collection_info": null
    },
    {
        "title": "晁无咎金山诗帖赞",
        "author": "岳珂",
        "content": "我登吞海，而帖适至。\n事虽偶然，不啻有意。\n彼江山者，秀无古今。\n丘壑市朝，则二其必。\n阿大中郎，煌煌虎节。\n金闺卷怀，亦既殊辙。\n同此登览，而趣不同。\n云霄并翔，翚翟冥鸿。\n矢词胸襟，浩荡万里。\n比兴所存，二疏是企。\n清诗胜景，何地无之。\n不絷不维，景则我随。\n征尘障天，我亦倦翼，遗墨未渝，微躬奚息。\n南零之波，上派于湓。\n诗其警予，以谂侯门。",
        "dynasty": "宋",
        "collection_info": null
    },
    {
        "title": "陈忠肃书简帖赞",
        "author": "岳珂",
        "content": "士有直躬，夷险靡易。\n事君以尧，距诐如墨。\n笔力劲挺，德声昭植。\n不倚不流，是谓心画。",
        "dynasty": "宋",
        "collection_info": null
    },
    {
        "title": "蒋观文钱塘天府二帖赞",
        "author": "岳珂",
        "content": "尺瑜寸瑕，工所不弃。\n如公平生，抑有清议。\n虽翰墨之仅存，亦世俗之共毖。\n予独区区于别白，是亦或出于有意。\n昔邹忠公以言得罪，士皆缩颈以避去。\n公乃折简以自丽，由是而去，盖已无怼。\n然则操觚刻椠，片言幅纸，其知所以行己也必矣。\n以字达识，以识行字，举一知二，兹帖之所以可贵。",
        "dynasty": "宋",
        "collection_info": null
    },
    {
        "title": "佛印清胜帖赞",
        "author": "岳珂",
        "content": "欲溯其洄，先涉其流。\n欲观其人，先视其与游。\n东坡之名，在昌黎武威之间。\n而师之能，亦文畅秘演之俦。\n德必有邻，而人焉廋。\n世于是可以察予之去留。",
        "dynasty": "宋",
        "collection_info": null
    },
    {
        "title": "参寥新秋帖赞",
        "author": "岳珂",
        "content": "帖中书督字，法当为笃，世间岂有不识字参寥子耶。\n应世以文，特师之粗，于此乎何拘，维以观其书。",
        "dynasty": "宋",
        "collection_info": null
    },
    {
        "title": "米元章书简帖赞",
        "author": "岳珂",
        "content": "论书自晋始，盖因其风俗之清而流之于妍。\n降而六代，又以其习尚之笃而溺之于专。\n维唐设科，身判书言。\n作成自初，欧褚争先，薛靓张颠，颜真迎便。\n中世而后，虽经生楷隶，犹得以扬镳而鸣鞭。\n五季日卑，吾宋兴焉。\n士以德进，舍艺之偏。\n既窒其进取之涂，故世之以书名家者，皆不杂以人而纯乎天。\n更八叶之豫丰，乃设学而详延。\n有芾者出，集其大全。\n盖繇羲献而来，遡崇观而前，或营萃以拔棘，或宫墙而及肩，或小醇而大疵，或舍正而取权。\n六书之统，殆所谓芾之死不得其传也。\n巘巘乔岳，洋洋大川，草木风云，波涛蛟鼋。\n我繫此评，其然岂然。\n较三十里，后八百年。",
        "dynasty": "宋",
        "collection_info": null
    },
    {
        "title": "米元章灵峰行记帖赞",
        "author": "岳珂",
        "content": "永和之兰亭，列序时人。\n文字之不磨，千载莫邻。\n彼睎颜之徒虽未足伦，观其所传，亦庶几彷佛乎清尘。",
        "dynasty": "宋",
        "collection_info": null
    },
    {
        "title": "米元章获砚帖赞",
        "author": "岳珂",
        "content": "公谓是砚，生平之所无。\n彼美砚山，乃易其所居。\n既舍其所宝，聊假以自娱，其亦人之情欤。",
        "dynasty": "宋",
        "collection_info": null
    },
    {
        "title": "米元章四大字帖赞",
        "author": "岳珂",
        "content": "昔大令书壁，作方丈大字，观者至数百人。\n盖能书家尝以收敛观楷则，而以纵放观精神。\n予观此书，大不失伦。\n盖自智而慧者笔下有天真之悟，而惟清与凈者胸中无一点之尘也。",
        "dynasty": "宋",
        "collection_info": null
    },
    {
        "title": "米元章曹子建应诏诗帖赞",
        "author": "岳珂",
        "content": "呼嗟乎丕，摧干弱支。\n予读此诗，何异乎煮豆而燃萁。\n弔古以诗，观帖以奇。\n瑶钿银泥，以侈厥题。",
        "dynasty": "宋",
        "collection_info": null
    },
    {
        "title": "米元章蚕赋帖赞",
        "author": "岳珂",
        "content": "桑柘之利被天下，而不足以芘一女。\n鬓蓬手筥，而身不缕。\n云织雾组，便疏曲户。\n世之类此者，又何可胜数。\n是将谁尤，曰本是务。\n彼弃我取，维终以无窭。",
        "dynasty": "宋",
        "collection_info": null
    },
    {
        "title": "米元章黄龙帖赞",
        "author": "岳珂",
        "content": "华胄遥遥楚国，宗风的的曹溪。\n唤起争名米老，奎光长照珍题。",
        "dynasty": "宋",
        "collection_info": null
    },
    {
        "title": "米元章狱空行帖赞",
        "author": "岳珂",
        "content": "事上官当以信。\n溢美而言，是谓私徇。\n唐君果何人，而得此于宝晋。\n予盖于是三叹，则前朝之得士，而未暇及笔法之神隽也。",
        "dynasty": "宋",
        "collection_info": null
    },
    {
        "title": "米元章四大字诗帖赞",
        "author": "岳珂",
        "content": "四诗之作，句新而词伉。\n两轴之书，意轩而神王。\n合此名蹟，奇变万状。\n予得此诗，季春既望。\n风激海而溅雾，月穿云而崩浪。\n开函卷舒于小万有之上，作而叹曰，是可以领略山川之清壮矣。\n予方望紫烟之岫，具黄篾之舫，友二妙于百载，寓三叹于一倡。\n正使持此而列衡门之素壁，亦足对云锦之九迭，而夸瀑布之千丈也。",
        "dynasty": "宋",
        "collection_info": null
    },
    {
        "title": "米元章海岳诗帖赞",
        "author": "岳珂",
        "content": "海岳之东西，见于印而验于碑。\n观乎此诗，景与物随。\n于虖噫嚱，此皆是也，夫岂復有今是而昨非。\n江汤汤其不移，山窿窿其不亏。\n登兮览兮，予言其如之。",
        "dynasty": "宋",
        "collection_info": null
    },
    {
        "title": "米元章砚山诗帖赞",
        "author": "岳珂",
        "content": "壶岭九华，营是一枝，何异乎持琬琰以易羊皮。\n砚之不存，而宝此诗，抑类乎舍鱼兔而守筌蹄。\n不我后先，得于斯是，几席江山，庶几见之。",
        "dynasty": "宋",
        "collection_info": null
    },
    {
        "title": "米元章甘露诗帖赞",
        "author": "岳珂",
        "content": "公尝有凈名之诗曰：殷勤顾景物，为尔老南徐。\n考乎此篇，则出无晴雨之待，观无阴霁之殊。\n昼呼竹舆，暮咏归涂。\n既不舍于斯须，其必迩于海岳之故庐。\n如曰易砚山之宝储，登楼平章，维王及苏，自西徂东，乃获奠居。\n此所谓舍其旧而新是图，予固因以验予记与跋之皆不诬也。",
        "dynasty": "宋",
        "collection_info": null
    },
    {
        "title": "米元章宝月观诗帖赞",
        "author": "岳珂",
        "content": "月之行空，四海清辉，岂独于一观见之。\n览层宇之翚，地高而天随，而后可以观公之诗。",
        "dynasty": "宋",
        "collection_info": null
    },
    {
        "title": "米元章鑑远前诗帖赞",
        "author": "岳珂",
        "content": "登览之胜，随寓有感。\n野烧之观，玉石俱惨。\n逞志一快，忘彼物情。\n是以老氏恶夫佳兵。\n观乎观乎，彼以为观而予以为惩。",
        "dynasty": "宋",
        "collection_info": null
    },
    {
        "title": "米元章鑑远后诗帖赞",
        "author": "岳珂",
        "content": "野烧之观，予尝以为叹。\n此诗之存，予又以为欣。\n一鑑远耳，而戚休之以身，天乎非人。",
        "dynasty": "宋",
        "collection_info": null
    },
    {
        "title": "米元章催租诗帖赞",
        "author": "岳珂",
        "content": "赈济者何人，催租者何司。\n有令如斯，而无救于背驰。\n此古人所以设官以采诗也。",
        "dynasty": "宋",
        "collection_info": null
    },
    {
        "title": "米元章槐前竹后诗帖赞",
        "author": "岳珂",
        "content": "槐竹之与居，栩栩乎华胥。\n予方发韩滉之连舻，午阴之繁维，以驱原隰之车。\n盖健羡乎一身之闲，所以纵玩乎八体之书。",
        "dynasty": "宋",
        "collection_info": null
    },
    {
        "title": "米元章壮观前诗帖赞",
        "author": "岳珂",
        "content": "北山之麓有奇观，景绝人奇乃无间。\n赋非雕虫句有眼，千古雄姿想萧散。\n我观此卷字老懒，犹似古彝亲数颒。\n借公旧诗聊永叹，跪阅墨皇三復返。",
        "dynasty": "宋",
        "collection_info": null
    },
    {
        "title": "米元章壮观后帖赞",
        "author": "岳珂",
        "content": "四朞之不到，雪与日杲。\n停舟不棹，无嫌乎衝冒。\n出此诗画，摹写天巧。\n观之壮，思之老，诗乎可考。",
        "dynasty": "宋",
        "collection_info": null
    },
    {
        "title": "米元章姑孰诗帖赞",
        "author": "岳珂",
        "content": "天上文章一酒星，生平只欠换鹅经。\n奇才逸思通千古，留待南宫眼为青。",
        "dynasty": "宋",
        "collection_info": null
    },
    {
        "title": "米元章道林诗帖赞",
        "author": "岳珂",
        "content": "道林之名，予不得而知。\n云泉松石之胜写于涟漪，必其地之景物足以称其诗也。\n今其陈迹杳然，已无復遗。\n予盖尝登瑞墨之基，渺一境之陂陀，皆平芜与荒畦，又恶睹所谓毕世相忘之奇。\n泉陊云归，松桥斧随，世固多有之。\n而予独于此奇其北向之悲也。",
        "dynasty": "宋",
        "collection_info": null
    },
    {
        "title": "米元章赏心诗帖赞",
        "author": "岳珂",
        "content": "金陵之赏心，天下之奇观，真足以当南宫之诗翰。\n予之持节登览非一旦，而得此诗八年之泮奂。\n吁嗟公兮，岂料百年而售此诗于三万兮。",
        "dynasty": "宋",
        "collection_info": null
    },
    {
        "title": "米元章寿时宰词帖赞",
        "author": "岳珂",
        "content": "太平得协于梦卜，浓墨大轴，予未知其谁祝。\n韩吕之谷，王蔡之辱，尚四海之欲。",
        "dynasty": "宋",
        "collection_info": null
    },
    {
        "title": "米元章墓志帖赞",
        "author": "岳珂",
        "content": "予观柳少师，在唐以能书闻。\n当时碑志或非其笔，则人以不孝议其子孙。\n噫嚱，陈君之传，夫岂以其文。\n如宝晋省，亦庶几乎其人矣。",
        "dynasty": "宋",
        "collection_info": null
    },
    {
        "title": "米元章书山谷大悲憕赞帖赞",
        "author": "岳珂",
        "content": "我佛住世，大开方便。\n有大士者，现自在身。\n以千手眼，一一接引。\n指示群迷，照破诸妄。\n如是我闻，佛说了义。\n诸铃杵铎，宝塔经卷。\n轮拂璎珞，种种所执。\n凡所执者，俱非有相。\n智慧清凈，肉眼慧眼，佛法天眼，种种所见。\n凡所见者，俱非有着。\n以无相故，释诸缠缚，一切众生，得大解脱。\n以无着故，具足圆明，一切众生，得大知见。\n佛尚无相，何况于讚。\n佛身常住，即心是佛。\n稻麻竹苇，无限剂数。\n彼顶戴者，皆真实相。\n百千万亿，何况于身。\n涪皤说法，如标月指。\n标本在手，何者为月。\n宝晋写讚，如转轮王。\n运转随人，终不成道。\n我不见憕，我不执笔。\n非见非□，手眼皆具。\n稽首大士，大慈悲故。\n去我妄想，即见如来。",
        "dynasty": "宋",
        "collection_info": null
    },
    {
        "title": "米元章临晋武帝大水帖赞",
        "author": "岳珂",
        "content": "论帖至晋，书法之祖。\n遡晋而西，又举一武。\n扑散质寓，意妍态鲁。\n禁脔之藏，尚觌真古。",
        "dynasty": "宋",
        "collection_info": null
    },
    {
        "title": "米元章临谢安八月帖赞",
        "author": "岳珂",
        "content": "八月一帖，无为宝晋之刻，则其初也。\n兵毁而后重取而镌，遗其精而得其粗也。\n京口供军之碑，绍兴所传，芾之书也。\n此帖亦其同时，同出于尚方之储也。\n芾之嗜帖，所谓麻纸十万，足以验其平生之工夫也。\n字与跋皆不同，盖所临虽出一手，而其所得之时日则殊也。\n供军帖字之所以寡，出于率意之真，而此二帖则皆临而非摹也。\n京口海岳，芾所居也。\n两临本之并传，尚可以见其人之绪余也。",
        "dynasty": "宋",
        "collection_info": null
    },
    {
        "title": "米元章临智永千文真草帖赞",
        "author": "岳珂",
        "content": "永之法，妍而婉。\n芾之体，峭以健。\n马牛其风，神合志通。\n彼妍我峭，惟神克肖。\n故曰袒裼不浼，夜户不启。\n善学柳下惠，莫如鲁男子，芾其知此。",
        "dynasty": "宋",
        "collection_info": null
    },
    {
        "title": "米元章临右军四帖赞",
        "author": "岳珂",
        "content": "东淮饷府供军堂，壁有龛石鸾鹄翔。\n问之何石摹破羌，曾傍云汉分天章，廷陵刻此侈宠光。\n后四十年犹炜煌，我持搨本谨毖藏。\n三年徙倚玩未央，客来袖出云一张。\n曾染復古隃麋香，珠玑别出十九行。\n惊喜比并走且僵，摛华绚彩交相望。\n宛然并粲如英皇，几年绝识高君王。\n尚取鉴定烦诸郎，半归左畹半尚方。\n驾言骃隰留余芳，今夕何夕获干将。\n镆铘未睹龙已骧，吴侯攀髯归帝乡。\n秋虹挟月常贯窗，谁能籋云开斗房。\n携书伴我老柴桑，要随神物恢混茫，更斲此石封苔苍。\n六丁雷电未可量，会见难起初平羊。",
        "dynasty": "宋",
        "collection_info": null
    },
    {
        "title": "米元章临右军玉润帖赞",
        "author": "岳珂",
        "content": "熠煜客星，颙逵之伍乎。\n轩冕相禅，泉石之妩乎。\n美疢恶石，天所痼乎。\n情之所钟，同此趣乎。\n排九阊之云，巫咸之诉乎。\n后千年有人，垤泽之呼乎。",
        "dynasty": "宋",
        "collection_info": null
    },
    {
        "title": "米元章临笔精日寒二帖赞",
        "author": "岳珂",
        "content": "义献之蹟，临者米也。\n遡观欣书，乃二体也。\n随珠卞璧，萃此纸也。\n以鉴得之，亦可纪也。",
        "dynasty": "宋",
        "collection_info": null
    },
    {
        "title": "米元章临王献之台符帖赞",
        "author": "岳珂",
        "content": "芾赞谢安帖，而嘉其得太帝之翰墨。\n龙迹震惊，言犹未泐，岂知其身被帝泽也哉。\n士患不能，不患不知。\n百世俟圣，乃今见之，予将以之为行己之师。",
        "dynasty": "宋",
        "collection_info": null
    },
    {
        "title": "米元章临王献之东问帖赞",
        "author": "岳珂",
        "content": "字有十五，如月当户。\n腾辉以望，靡忒今古。\n匪献莫具，匪芾莫祖。\n谁其修之，有玉其斧。",
        "dynasty": "宋",
        "collection_info": null
    },
    {
        "title": "米元章临颜真卿放生池帖赞",
        "author": "岳珂",
        "content": "楷正而端方，维颜之长。\n轩昂而自善，维米之体。\n多嗜而博爱，故能有其态。\n略迹而取神，故不没其真。\n是曰唐放生之碑。\n作者书之，能者摹之。\n江阴之王，畀我储之。\n五御既调，又日驱之。\n于虖后生，谁能如之。",
        "dynasty": "宋",
        "collection_info": null
    },
    {
        "title": "邵仲恭展晤省见二帖赞",
        "author": "岳珂",
        "content": "宝晋大字之刻，尝同公游。\n必嗜好之素同，故忘情乎寻壑之与经丘。\n予尝陋贞观慰问之不收。\n得此帖于乡，考百年之风流。\n识者文曰：此吾宋之邵苏州也。",
        "dynasty": "宋",
        "collection_info": null
    },
    {
        "title": "龚深父南康帖赞",
        "author": "岳珂",
        "content": "公用王氏学术，终始不易。\n虽有歉于识，然亦足以知其自信之力。\n一偏之溺，异端之惑，视此手蹟。",
        "dynasty": "宋",
        "collection_info": null
    },
    {
        "title": "张文忠至都帖赞",
        "author": "岳珂",
        "content": "无尽之学，出入孔释。\n故其笔法倜傥斜直，于跌宕中时入绳墨。\n亦犹即绍圣以侮元佑之正，用大观以反崇宁之谲。\n凡是心之所藴，已毕寓于声画。\n虽曰自盖，断犹可识。\n使其知根荄之物则，而推以芟葛藤之蒙阒。\n如是帖者，亦可以为传世之名蹟矣。",
        "dynasty": "宋",
        "collection_info": null
    },
    {
        "title": "张文忠草书韩退之桃源诗帖赞",
        "author": "岳珂",
        "content": "太平宰相张天觉，草圣之神何卓荦。\n几年嘉禾识奇作，余事犹令墨池涸。\n仙源三月桃雨落，云黑洞深风色恶。\n梦回满纸字如昨，唤起龙蛇见头角。",
        "dynasty": "宋",
        "collection_info": null
    },
    {
        "title": "赵清宪挽辞帖赞",
        "author": "岳珂",
        "content": "公为中司，排击元佑故臣，而犹拳拳于伊洛之门人。\n岂奏疏陈事或为世资而诎，而作诗怀友固不害于私情之伸耶。\n于虖，是私情也，而实出于公言。\n此吾之所以重叹，而列之于斯文也。",
        "dynasty": "宋",
        "collection_info": null
    },
    {
        "title": "吴开府前日帖赞",
        "author": "岳珂",
        "content": "豫章之东湖，有公之居。\n西山荐图，咮凤滴蜍。\n伊波之余，而无以昌其书。\n呜呼。",
        "dynasty": "宋",
        "collection_info": null
    },
    {
        "title": "章申公屏居帖赞",
        "author": "岳珂",
        "content": "张无尽尝谓公奇男子，梦中剧谈若或见之。\n矧予于手蹟之遗，犹足以睹百年之风姿。\n仕繫于时，才高用违，览者未尝不三叹息于斯。\n嘻。",
        "dynasty": "宋",
        "collection_info": null
    },
    {
        "title": "薛黄门春聚帖赞",
        "author": "岳珂",
        "content": "九字在纸，落落晨星。\n此帖之传，犹及太平。\n意象轩昂，足称其名。\n作此赞焉，惟字之评。",
        "dynasty": "宋",
        "collection_info": null
    },
    {
        "title": "晁之道促装帖赞",
        "author": "岳珂",
        "content": "仕以行义，有时乎为贫也。\n兄弟之间，情事贵乎真也。\n公起异科，事不患不伸也。\n囊封叩阍，因以警夫君也。\n忠既弗售，反以痼终身也。\n扶持之难，曷敢尤夫人也。\n今观斯帖，凛乎其若存也。\n于虖文元，有以教子孙也。\n德之不孤，吾知必有邻也。",
        "dynasty": "宋",
        "collection_info": null
    },
    {
        "title": "霍仁仲指教帖赞",
        "author": "岳珂",
        "content": "金斗之魁祥，烂兮流光。\n玉墀之西厢，颀兮荷囊。\n宝墨之淋浪，蔚兮遗芳。\n百年之巾缃，宜兮毖藏。",
        "dynasty": "宋",
        "collection_info": null
    },
    {
        "title": "葛文康书简帖赞",
        "author": "岳珂",
        "content": "辞以情达，义以气激。\n以素心期，託名手笔。\n都曹之获，中寓其一。\n尚想风流，太平人物。",
        "dynasty": "宋",
        "collection_info": null
    },
    {
        "title": "二蔡陪辅展晤二帖赞",
        "author": "岳珂",
        "content": "王氏之鬻他帖也，有纸缫其间。\n予见其粉墨阑珊，既磨而残。\n而考其氏名，辄长忾而永叹。\n曰予闻之丛谈，是与忠惠者若是班乎。\n今验其字体，则豪放而具骨力，激越而竞波澜。\n使名节足以齐驰，亦何羡乎二难。\n然而所立所趋，其视忠惠，何啻污池之于泰山。\n故虽鬻驵尚得而唾弃之，世之以艺称者，斯亦足以观矣。",
        "dynasty": "宋",
        "collection_info": null
    },
    {
        "title": "徐明叔竞向热传达二帖赞",
        "author": "岳珂",
        "content": "书名之行，始于东夷。\n归而范模，则有余师。\n中兴几人，存此绝技。\n太平之风，尚想渐被。",
        "dynasty": "宋",
        "collection_info": null
    },
    {
        "title": "周美成友议帖赞",
        "author": "岳珂",
        "content": "左太冲赋三都十年，门墙藩溷皆着纸笔。\n予意其因以寓墨池模仿之妙，而未必徒以诧记事备言之述。\n不然则亦焉用是物也。\n如公书法，或者得太冲之彷佛乎。\n有凤楼之手，以侈其标度。\n有香奁之泽，以醖其风骨。\n体具态全，夫岂一日。\n清真之名，公所自出。\n世不当徒以考公之词赋，尚可因是着公之翰墨也。",
        "dynasty": "宋",
        "collection_info": null
    },
    {
        "title": "翁端朝轻利帖赞",
        "author": "岳珂",
        "content": "结字清而峻，用笔精而稳。\n虽笺以粉，而墨蹟犹未损。\n公之功名，予固未暇论。\n而所谓书法，要必有所本矣。",
        "dynasty": "宋",
        "collection_info": null
    },
    {
        "title": "吴王造见应命二帖赞",
        "author": "岳珂",
        "content": "所书如此，而事如彼。\n既悦我目，亦冷我齿。\n我录此事，与郗超比。\n名焉不刊，帖亦奚毁。",
        "dynasty": "宋",
        "collection_info": null
    },
    {
        "title": "耿黄门读易帖赞",
        "author": "岳珂",
        "content": "坚冰履霜，诲盗慢藏。\n戒隳乎復隍，亡繫乎苞桑。\n一乎柔以御刚，确其信于殊方。\n以是谋国，迄于靖康。\n则读易之无一得，盖公之所愧，殆非空言以成报章。\n尚其监兹，前事不忘。",
        "dynasty": "宋",
        "collection_info": null
    },
    {
        "title": "汪忠定栗冽帖赞",
        "author": "岳珂",
        "content": "黄霸为相，功名减于治郡。\n尺或不足，而有余于寸。\n文翰声迹，百年一瞬。\n遗帖得于其家，殆亦足以传信。",
        "dynasty": "宋",
        "collection_info": null
    },
    {
        "title": "朱忠靖按巡郡寄邸报三帖赞",
        "author": "岳珂",
        "content": "士孰不排难，贵乎安以徐。\n士孰不立节，贵乎平以舒。\n既家国之兼全，亦身名之裕如。\n是与夫激切奋跲，缨冠曼胡者，盖已同功而殊涂。\n我思其人，犹及屋乌，而况乎遗书。",
        "dynasty": "宋",
        "collection_info": null
    },
    {
        "title": "滕资政山中帖赞",
        "author": "岳珂",
        "content": "沮徒民于中原，广好生于帝尧。\n亦既三已，归而渔樵。\n而书尺之间，造次不忘乎本朝。\n此所以为中兴之大僚也。",
        "dynasty": "宋",
        "collection_info": null
    },
    {
        "title": "赵伯山宝炼帖赞",
        "author": "岳珂",
        "content": "以公姓之麟定，执登坛之牛耳。\n即信厚以为俊奇，盖一家之自为体。\n以道对时，居夷何愧。\n此鑑堂之所以处己，而予察之于此。",
        "dynasty": "宋",
        "collection_info": null
    },
    {
        "title": "刘资政符宝帖赞",
        "author": "岳珂",
        "content": "公两登西掖，前后抗论数十疏，可谓刚且劲。\n而扈卫江右，遭时不竞。\n斯亦可以言命矣。\n夫遗学所传，虽未足以尽乎平生，而亦足以见其行己之简敬也。",
        "dynasty": "宋",
        "collection_info": null
    },
    {
        "title": "叶左丞同升遂意二帖赞",
        "author": "岳珂",
        "content": "早登金扉踏仙鰲，晚陪大政归拥旄。\n石林风月出处高，清心妙寄同挥毫。\n丽如云锦披宫袍，横走健态霜鹘捎。\n万里笔阵谁能鏖，摧锋今识真孟劳。",
        "dynasty": "宋",
        "collection_info": null
    },
    {
        "title": "沈忠敏劳军帖赞",
        "author": "岳珂",
        "content": "仕同时也，志同归也。\n相与以心，无町畦也。\n职位接踵，亦相齐也。\n噫嚱此帖，比传衣也。",
        "dynasty": "宋",
        "collection_info": null
    },
    {
        "title": "宗忠简留守司二札家书吾友三帖赞",
        "author": "岳珂",
        "content": "人心大义，不作不奋。\n楚汉之间，较者尺寸。\n翼翼京邑，九圣所都。\n时方多艰，天下之枢。\n势进则张，狙诈作使。\n聚而遗毒，不人则己。\n一退则衄，彼莫我宗。\n于敌弗施，各逞其锋。\n天方授吾，狼贪如罕。\n使乘其弊，隻轮不返。\n机失于昨，何救匪今。\n方愤之人，未弱之心。\n京国有君，河外有统。\n如彼见关，孰不鼓勇。\n荦荦忠简，蓍数龟陈。\n瞭其胸中，七十之身。\n黄汪何知，爱以姑息。\n捐之中原，俾自为敌。\n谓不可敌，公方渡河。\n连壁百万，马腾士歌。\n公心何爱，愤至于死。\n纽不在上，虽缔易弛。\n荥阳勿守，汉业岂高。\n屠狗贩侩，何吠不嘈。\n公之皇皇，意固有谓。\n究观后来，公则知至。\n人谓公迹，如祖豫州。\n河南晋土，未终其谋。\n人谓公身，如葛丞相。\n祁山屡出，竟沮凋丧。\n惟我谓公，特知所先。\n用公之言，必也万全。\n三光其分，五岳其裂。\n天乎奈何，谁实为孽。\n精卫往矣，所填者波。\n叫于九阍，公心不磨。",
        "dynasty": "宋",
        "collection_info": null
    },
    {
        "title": "宗忠简赠陈秀才诗帖赞",
        "author": "岳珂",
        "content": "赫蹏之纸，幅不盈咫。\n字杂众体，诗具二美。\n不轶不毁，相维天只。\n意质功伟，有志视此。",
        "dynasty": "宋",
        "collection_info": null
    },
    {
        "title": "孙仲益和议帖赞",
        "author": "岳珂",
        "content": "事君有大义，彼国家之不计，而惟顾乎妻子之避地。\n则执笔舐痔，惟苟活是视，岸然不愧，固其素志。\n于予乎何议。",
        "dynasty": "宋",
        "collection_info": null
    },
    {
        "title": "苏养直书简帖赞",
        "author": "岳珂",
        "content": "其作字得东坡之骨，而加以平实。\n得山谷之体，而去其越轶。\n其应世接物得马少游之善，而持以卑诎。\n故先生者施之长上，居士者待其俦匹，兄之又所以示其亲且密。\n意厚词悉，情真制质。\n列之籤帙，神采坌溢。\n虽不识者，亦将曰此隠君子之笔也。",
        "dynasty": "宋",
        "collection_info": null
    },
    {
        "title": "苏养直与四僧书简帖赞",
        "author": "岳珂",
        "content": "彼黄四娘，诗于杜陵。\n先南怀芝，果何等僧。\n视其与游，尚或可喜。\n于帖之存，以识骥尾。",
        "dynasty": "宋",
        "collection_info": null
    },
    {
        "title": "苏养直留客诗帖赞",
        "author": "岳珂",
        "content": "予在京江，盖惯识江南之秋。\n一成之去，而虚作十年之留也。",
        "dynasty": "宋",
        "collection_info": null
    },
    {
        "title": "朱希真书简帖赞",
        "author": "岳珂",
        "content": "洛阳耆英，沦于朔尘。\n三十年有人，典型之存。\n炙手绝伦，一日之伸。\n梅花兮缤纷，孤山兮片云。",
        "dynasty": "宋",
        "collection_info": null
    },
    {
        "title": "葛常之犀表帖赞",
        "author": "岳珂",
        "content": "文康之学导其源，文定之学浚其流。\n三世之帖俱传于予家，其亦足以见植槐之志，而占良冶之裘也欤。",
        "dynasty": "宋",
        "collection_info": null
    },
    {
        "title": "蒋宣卿书简帖赞",
        "author": "岳珂",
        "content": "庐山之下仙佛之庐，多公题扁，予熟其体矣。\n而今见其帖，大抵小则遒而大则婉。\n岂所施有异，而笔法亦随以变。\n遒而不流于介，婉而不失其健，予犹愧乎知书之浅。",
        "dynasty": "宋",
        "collection_info": null
    },
    {
        "title": "刘季高书简帖赞",
        "author": "岳珂",
        "content": "用情之真，视古庶几。\n他帖虽不能尽知，笔法皆清而奇。\n我标淳风，以戒言诡。",
        "dynasty": "宋",
        "collection_info": null
    },
    {
        "title": "刘行简前日帖赞",
        "author": "岳珂",
        "content": "情叶事之宜，笔力亦称之。\n虽得于歙水之湄，然望而识其为苕溪也。",
        "dynasty": "宋",
        "collection_info": null
    },
    {
        "title": "刘忠武书简帖赞",
        "author": "岳珂",
        "content": "以劲笔力，作往来帖。\n婉有余妍，庄不可狎。\n古者文武，初非二流。\n繫于卿士，予其从周。",
        "dynasty": "宋",
        "collection_info": null
    },
    {
        "title": "刘忠武五诗帖赞",
        "author": "岳珂",
        "content": "予表此诗，盖欲天下知将帅未尝无人。\n夫岂必弧矢之弃而笔砚之亲。\n合之一，歧之分。\n噫嚱斯藏，何忝于文。",
        "dynasty": "宋",
        "collection_info": null
    },
    {
        "title": "杨文靖早间帖赞",
        "author": "岳珂",
        "content": "道之在人，日用皆其事也。\n待物必诚，所以达乎义也。\n延平之津，伊洛之涯涘也。\n笔端波澜，亦可想其似也。",
        "dynasty": "宋",
        "collection_info": null
    },
    {
        "title": "吴传朋书简帖赞",
        "author": "岳珂",
        "content": "小书楷则本晋人，降而唐世体益真。\n妙趋要识笔有神，行行清妍杂奇伟。\n奇为精神楷为体，吴君笔力备诸此。",
        "dynasty": "宋",
        "collection_info": null
    },
    {
        "title": "吴传朋游丝书饮中八仙歌帖赞",
        "author": "岳珂",
        "content": "天丝兮舞空，春光兮怡融。\n杲丽日兮柔风，想八仙兮饮中。\n倒景兮骑虹，落纸兮游龙。\n俱上下兮西东，笑春归兮无踪。\n墨皇兮化工，留玩兮何穷。",
        "dynasty": "宋",
        "collection_info": null
    },
    {
        "title": "赵忠简送春诗帖赞",
        "author": "岳珂",
        "content": "陶陶孟春，草木莽只。\n白日昭昭，照下土只。\n瘴烟浩淫，杂海雾只。\n憔悴行吟，閴岛屿只。\n公乎归徕，无嫪此诗句只。\n黎母之居，家炎陬只。\n崒嵂盘鬰，蔽云浮只。\n蝮虺鰅鳙，蜒僻幽只。\n人迹阒绝，魑魅仇只。\n公乎归徕，空山不可以久游只。\n鸣鸢跕跕，堕沧溟只。\n蛟蜃噀雨，昼冥冥只。\n折肱见沫，瞻斗星只。\n夕照黄浊，波涛腥只。\n公乎归徕，落景不可以久停只。\n茅苇丛薄，桃李囚只。\n韶容骀荡，异中州只。\n阳龢弗舒，金石流只。\n短狐秘蜮，起蛰坏只。\n公乎归徕，春不可留只。\n卉服椎髻，骈蜓艕只。\n咿嚘啁哳，言莫谅只。\n烹蛇茹蛊，食且恙只。\n眇其愁予，虽迥旷只。\n公乎归徕，欢不可并只。\n毒洳下湿，既沮疫只。\n烦蒸焚惔，交战迫只。\n中鬰鬲痞，悼憭慓只。\n层冰肃霜，接朝夕只。\n公乎归徕，寒兮无与乎体力只。\n长鲸层浪，隔帝家只。\n鸟春蛊秋，送年华只。\n星河八月，记流槎只。\n杳杳万里，谁还沙只。\n公乎归徕，衰兮不关乎齿牙只。\n公乎归徕，秦川之衍夷，公所生只。\n解梁风咸，民萃营只。\n土厚水深，衎易平只。\n洪河大川，坎不盈只。\n居之而安，乐不可名只。\n公乎归徕，洛水之繁庶，公所寓只。\n龙门伊阙，风气聚只。\n葩奇俗淳，康汰阜只。\n图渊书囿，今古慕只。\n资之而深，适不可喻只。\n公乎归徕，无叹乎江上只。\n紫盖黄旗，天所王只。\n浮埃蔽蒙，骋远望只。\n圣主如天，既殛放只。\n聊以永怀，无沮丧只。\n公乎归徕，无悼乎天边只。\n资善大议，同诸贤只。\n復雠正义，维万年只。\n质乎人心，靡或偏只。\n守此正中，无迁延只。\n噫嚱诗乎，公以写我心只。\n彼苍者天，杳难谌只。\n吁嗟时乎，天以畀我公只。\n彼亡者秦，曷克终只。\n乐只韶只，舜之昭只。\n无议其将，圣维尧只。\n谗慝煽凶，同盛朝只。\n公乎归徕，尚予家之招只。",
        "dynasty": "宋",
        "collection_info": null
    },
    {
        "title": "范元长观梅诗帖赞",
        "author": "岳珂",
        "content": "范本蜀望，世仍忠嘉。\n南渡而来，人门莫加。\n帝咨典型，诏起幽遐。\n翊媺铜龙，执经金华。\n笔取端重，而兼奇葩。\n儒先所推，奚待诩夸。\n有伟丰公，如璧不瑕。\n卷怀枢庭，寓赏梅花。\n公从北方，共之天涯。\n均德比谊，而兼葭莩。\n寒谷将春，轻阴不遮。\n洁樽斯从，寄驿匪赊。\n倡汝和予，屏淫斥哇。\n託彼阴晴，以写正邪。\n爱君之心，对越靡差。\n一瞬百年，遗墨惊鸦。\n臭兮同兰，好兮投瓜。\n二公其仙，星箕汉槎。\n如此帖者，可復得耶。\n清并玉雪，秀同绮霞。\n矢辞以藏，庸识名家。",
        "dynasty": "宋",
        "collection_info": null
    },
    {
        "title": "陈参政简易帖赞",
        "author": "岳珂",
        "content": "眼底中兴日月，手中建笔虹霓。\n造化功成秋兔，先生原有新诗。",
        "dynasty": "宋",
        "collection_info": null
    },
    {
        "title": "张忠献时义诚力二帖赞",
        "author": "岳珂",
        "content": "至诚动天，中贯三极。\n堂堂南阳，继以魏国。\n山岳鼎震，江河釜溢。\n群生失宁，乃见人杰。\n大义既信，人纪復植。\n于晦冥中，揭以日月。\n操固汉贼，敌祸宋祏。\n万段之磔，吾耻未涤。\n不共戴履，矧肯屈膝。\n祁山屡却，淮陇迭出。\n非不拙沮，之死靡易。\n我观史册，二公与匹。\n功虽不同，心则如一。\n隆兴至今，耳目尚及。\n遗墨之宝，已若尺璧。\n造次皆忠，言犹未泐。\n天维可绝，地轴可折。\n公心之磨，此理则熄。\n两朝开济，万古阖闢。\n繫此诗之，以媲庙柏。",
        "dynasty": "宋",
        "collection_info": null
    },
    {
        "title": "李庄简三字帖赞",
        "author": "岳珂",
        "content": "秦祸滔天，鲸汹九渊。\n沦胥以颠，而我谓不然。\n如公之贤，泰山岿然。\n奔流百川，何伤乎一卷。\n野史所编，人心之传。\n匪石则迁，谁为之燎原。\n两家之先，义比仲连。\n览此卷焉，不知其涕涟。",
        "dynasty": "宋",
        "collection_info": null
    },
    {
        "title": "王敏节欢喜帖赞",
        "author": "岳珂",
        "content": "秦火燎原，衣冠涂炭。\n绕指之柔，出乎百锻。\n如公之刚，犹死忧患。\n时欤命欤，一览三叹。",
        "dynasty": "宋",
        "collection_info": null
    },
    {
        "title": "翟忠惠秋杪帖赞",
        "author": "岳珂",
        "content": "态跌宕而奇伟，姿高明而通诡。\n此书得于其里，兹可想见其人矣。",
        "dynasty": "宋",
        "collection_info": null
    },
    {
        "title": "折枢密子友帖赞",
        "author": "岳珂",
        "content": "陕服之俗重于义。\n公家府谷，殆且百世，予不能知子友之兄弟。\n为谋而如己，交情之不替，亦足以见前修之志。",
        "dynasty": "宋",
        "collection_info": null
    },
    {
        "title": "孙参政知命帖赞",
        "author": "岳珂",
        "content": "古称君相不言命。\n执国大政，而犹拳拳于富贵功名之竞。\n其言虽独应，予犹以为病。",
        "dynasty": "宋",
        "collection_info": null
    },
    {
        "title": "何恭敏料理帖赞",
        "author": "岳珂",
        "content": "虐焰熏天，而公以勺水欲救其燎原。\n观公之帖，虽久别之一见，亦将以归之时数之自然。\n胸中所处者素定，宜其敢于撄豺虺之锋，而吐天下之公言也。",
        "dynasty": "宋",
        "collection_info": null
    },
    {
        "title": "张章简康宁帖赞",
        "author": "岳珂",
        "content": "予官京口，前后十年，接公之枌榆兮。\n读耆旧传，慨想其人，莫觌其居兮。\n维帖之得，题标失真，几以迷其初兮。\n觉民跋证莫近斯，于以识公书兮。",
        "dynasty": "宋",
        "collection_info": null
    },
    {
        "title": "赵德麟召还诗帖赞",
        "author": "岳珂",
        "content": "昔东晋王茂弘诸人，登新亭，望长淮，自谓风景不殊，举目有山河之异。\n至今想之，犹鬰乎其有余哀。\n矧预瑶牒，登玉阶，而寄宗国之怀者耶。\n王业偏安于海濒，故都久弃于蒿莱。\n主议者方贪天之功，而肆其雄猜。\n朝士沉空，不復向来。\n率兆乎滔天之谗，而迄乎和议之开。\n此有志者所以叹于嗟之麟，而思当道之豺也。\n呜呼，钟簴百年，边尘尚霾。\n悠悠苍天，彼何人哉。",
        "dynasty": "宋",
        "collection_info": null
    },
    {
        "title": "周少隠留春词帖赞",
        "author": "岳珂",
        "content": "絃管之流声，景物之感情。\n激征含商，舒华发英。\n固所以合融怡于自然，而惜流转之不停。\n亦犹夫见穿花之蛱蝶，赋点水之蜻蜓。\n思尽醉于风光，而典春衣于杜陵也。",
        "dynasty": "宋",
        "collection_info": null
    },
    {
        "title": "张文忠奉告晴快二帖赞",
        "author": "岳珂",
        "content": "上嗣服之初载，首以忠之一字，褒显邦之臣二人。\n亦既表百年之宗儒，遂復开千社之旧勋。\n呜呼，英卫善用兵，房杜济以文。\n惜先生之位弗克究，故先世之志亦终莫之伸也。\n遗帖之存，手墨如新。\n我藏孔宜，对于褒纶。",
        "dynasty": "宋",
        "collection_info": null
    },
    {
        "title": "米玄晖书简帖赞",
        "author": "岳珂",
        "content": "父子而善书，自羲献而始也。\n寥寥千载，固已莫之拟也。\n至于我朝，有楚国之芈也。\n不陨其名，虽未济厥美也。\n其读父书，亦非括之比也。\n瞠乎望洋，混混犹此水也。\n此帖之观，尚可见其体也。",
        "dynasty": "宋",
        "collection_info": null
    },
    {
        "title": "米玄晖秀轩诗帖",
        "author": "岳珂",
        "content": "山气之微明，湖光之清浚。\n轩中之人秀而隠，予固未之论。\n独是一篇之题，自是于古无所与逊。\n知益知损，予意犹有俪乎孔门为国之哂也。",
        "dynasty": "宋",
        "collection_info": null
    },
    {
        "title": "米玄晖阳春词帖赞",
        "author": "岳珂",
        "content": "予家有山林集，观宝晋自制之词，每不逮乎平日之文。\n岂句律之未工，疑用志之或分。\n伟笔力之扛鼎，得过庭之异闻。\n陶冶性情，自为阳春。\n既寓意于馆甥，亦秘笈而自珍。\n予尝商略函书，彷佛梁尘，规矩合作，勺箫夺伦。\n窃以为夫君金缕之衣，亦未足以换墨练之裙也。",
        "dynasty": "宋",
        "collection_info": null
    },
    {
        "title": "潘子贱改月帖赞",
        "author": "岳珂",
        "content": "公立柱下，直声凛如。\n气则不馁，而况于书。\n待人以情，真意浃洽。\n于嗟前修，动则可法。",
        "dynasty": "宋",
        "collection_info": null
    },
    {
        "title": "胡已茂鹗章帖赞",
        "author": "岳珂",
        "content": "矰缴之冥鸿，人心所同。\n是内举者何足以害其公。\n世道之趋，或污或隆。\n此帖之存，所以愧今日之憧憧。",
        "dynasty": "宋",
        "collection_info": null
    },
    {
        "title": "向伯恭旁午帖赞",
        "author": "岳珂",
        "content": "涂水涟漪未改，芗林风月如新。\n一纸重观遗蹟，百年无復斯人。",
        "dynasty": "宋",
        "collection_info": null
    },
    {
        "title": "刘彦修江岸帖赞",
        "author": "岳珂",
        "content": "其忠足以继忠显，其教足以传西枢。\n其略足以佐魏公，其识足以知二吴。\n于虖，斯亦足以列宝真之储矣。",
        "dynasty": "宋",
        "collection_info": null
    },
    {
        "title": "梁仲谋去月帖赞",
        "author": "岳珂",
        "content": "当边境之多虞，士君子出而备驰驱，见于盈咫之书。\n观其六銮之行，虽择日亦不可以少须，其时为何如。\n燀燀出车，投袂以趋。\n毋宁以家而忘此匈奴，岂其私是图。\n此敌忾之士，必即是以察忠臣之区区也。",
        "dynasty": "宋",
        "collection_info": null
    },
    {
        "title": "魏邦达圣训帖赞",
        "author": "岳珂",
        "content": "意有不可，束带之立弗与也。\n事所当尽，杭苇之急弗顾也。\n诗不云乎，駪駪征夫，每怀靡及。\n览此遗墨，斯足以观君子之于役，而考古义于原隰矣。\n再拜什袭，噫吾何执。",
        "dynasty": "宋",
        "collection_info": null
    },
    {
        "title": "汪彦章誉望求贤荐书三帖赞",
        "author": "岳珂",
        "content": "纳交以道，不殊乎丘园。\n观政以人，叹息于求贤。\n言情以真，无事乎胁肩。\n此前辈之流风，今不復见者几百年矣。\n使览者跫然曰：古道之存，存乎尺笺，盍思乎勉旃。\n则如宝真者，亦将预有荣焉。",
        "dynasty": "宋",
        "collection_info": null
    },
    {
        "title": "朱文靖报称帖赞",
        "author": "岳珂",
        "content": "劲而柔，端而遒。\n奔八骥，回九牛。\n功玉铉，名金瓯。\n藏此书，识前修。",
        "dynasty": "宋",
        "collection_info": null
    },
    {
        "title": "刘无言饷茶帖赞",
        "author": "岳珂",
        "content": "笔势之伟，笔意之诣，笔法之粹，是三者固足以名家而无愧矣。\n于虖，佑陵天纵八体，公蒙识拔，独在初岁，亦宜有此具美也。\n宝此幅纸，以见太平之游艺，惟秘阁是视。",
        "dynasty": "宋",
        "collection_info": null
    },
    {
        "title": "刘无言辋川诗帖赞",
        "author": "岳珂",
        "content": "辋川之胜，新诗之咏，所以适性也。\n茧纸之莹，笔力之劲，所以写兴也。\n维诗与笔，景物交映也。\n并于唐图，于是为称也。",
        "dynasty": "宋",
        "collection_info": null
    },
    {
        "title": "吕居仁瞻仰收召二帖赞",
        "author": "岳珂",
        "content": "吕氏一门，我朝韦平。\n衣冠既南，孰为典型。\n猗欤北扉，翰墨腾英。\n难进之风，蔼于心声。\n其进维何，风雷隠砰。\n贱霸尊王，万古作程。\n天将开之，以豁聩盲。\n孰遏其萌，维盗实憎。\n观公初心，何止惩羹。\n亲朋斯升，方喜彙征。\n私书之诒，犹欲却行。\n岂愿空言，与乳臭争。\n道之将宏，非人所能。\n俯首事雠，众方若酲。\n讵知祸胎，自汉公卿。\n沦胥一谈，大吕为轻。\n纶音一颁，四海竦聆。\n臧宫鸣剑，贾谊请缨。\n书下奉天，已识中兴。\n曲笔谁欤，反肆讥评。\n阴险何知，云收雾明。\n公帖初获，我心未宁。\n谓彼噂沓，臆度以情。\n是或鼠腐，犹疑鸿冥。\n既见公书，恳恳至诚。\n视彼傥来，虽宠若惊。\n肯以王言，屈于奸朋。\n公义既昭，公论既明。\n迨今百年，犹歉混并。\n时欤数欤，迄莫我听。\n公帖云烟，公心日星。\n彼犬之狺，何吠非形。\n天澄气清，修竹兰亭。\n阅此帖焉，对于汗青。",
        "dynasty": "宋",
        "collection_info": null
    },
    {
        "title": "李商老酬答诗帖",
        "author": "岳珂",
        "content": "九派之沕潏，注于溟渤，寓此诗笔。\n烟霞之痼疾，园涉以日，纾写盘鬰。\n予于西江，搜抉遗轶，备体之一。",
        "dynasty": "宋",
        "collection_info": null
    },
    {
        "title": "陈文正黄庭帖赞",
        "author": "岳珂",
        "content": "隆兴圣主临盛朝，元臣堂堂冠蝉貂。\n镇抚百度服天骄，九鼎安固屹莫摇。\n凛然遗墨松后凋，美锦不裼璞不雕。\n百年攸熺均童妖，惜我乔木屈艾萧。\n围棋赌墅意自消，后来伟蹟何岧峣。\n我来郿坞鸟焚巢，乃见拱璧污脂膋。\n卷藏再拜刻琰瑶，百花藩溷随飘飘。\n愿续洛谱从午桥，不问处所知春饶。",
        "dynasty": "宋",
        "collection_info": null
    },
    {
        "title": "史忠定蚤作帖赞",
        "author": "岳珂",
        "content": "危微精一，传之在心。\n二典勋华，光于有临。\n大原自天，端倪孰寻。\n岂无畴咨，培高浚深。\n寝明以昌，举元难壬。\n烝哉明良，嗣此德音。\n匪鑑而讽，匪鑑而箴。\n启迪在初，有开宸襟。\n岩廊南风，袗衣鼓琴。\n渊跃籋云，匣铏发镡。\n达其已充，泽彼苍黔。\n王度之恢，如玉如金。\n进而虞渊，宾旸发霠。\n坱圠机衡，开阖阳阴。\n九韶其谐，万奏皆瘖。\n退而卷怀，艺圃书林。\n出入欧颜，而加𣂏斟。\n湛湛秋江，岧岧春岑。\n如彼德人，危冠整簪。\n不伐不矜，森严深沉。\n我考问学，惟心靡谌。\n端平自我，何用弗钦。\n重抵九鼎，价踰万琛。\n惟帖可观，为世砭鍼。\n尚信我言，匪今斯今。",
        "dynasty": "宋",
        "collection_info": null
    },
    {
        "title": "洪文惠盍簪帖赞",
        "author": "岳珂",
        "content": "公作隶古，与先汉侔。\n发为书翰，顺涂挟辀。\n公相孝宗，曾不少留。\n归安一丘，始终休休。\n我护淮饷，祖公前修。\n登华信亭，步得江楼。\n摩挲石题，瞻睇银鈎。\n风静鹊巢，月明沙鸥。\n意公其来，偕造物游。\n蹟则不磨，心兮焉求。",
        "dynasty": "宋",
        "collection_info": null
    },
    {
        "title": "蒋丞相得男帖赞",
        "author": "岳珂",
        "content": "仕遭时，相真主。\n材之充，泽斯普。\n以端逸，御妍妩。\n谅予言，法当取。",
        "dynasty": "宋",
        "collection_info": null
    },
    {
        "title": "虞忠肃万里帖赞",
        "author": "岳珂",
        "content": "方长鲸之干诛，骇百川之腾浪。\n撼坤轴其欲裂，有雍公之忠壮。\n策数船之奇勋，射天狼于北向。\n既旄头之夜殒，窘纷披而投仗。\n叹微管其左衽，曾垂褒于素王。\n凛百年而若存，耿英气于江上。\n揽遗帖以在手，并风云而献壮。\n敛胸中之倔奇，为笔下之豪放。\n念旧交于漕輓，寓执讯之还往。\n慨宝传之至今，犹足慰夫驰想。\n予尝考史牒之终始，论余功于翼亮。\n观其位上宰以秉成，犹未忘大义之独唱。\n谓取秦而下燕，可拊背而扼吭。\n轩墀靡慕于金铉，节斧乃颁于玉帐。\n当王业溺于积安之久，而人心顿有振起之望。\n迨时数之未偶，坠妖星于五丈。\n故议者不见于异时之所就，而得以寘疑于当日之自将。\n何鸩毒之难瘳，本亡秦之蛊丧。\n嗟群情习见于苟且，宜隻手莫支于缔创。\n予所以抱遗椠于五纪，悼成心于一相。\n既什袭以致其尊慕，又三叹而继之惆怅也。",
        "dynasty": "宋",
        "collection_info": null
    },
    {
        "title": "曾丞相临平帖赞",
        "author": "岳珂",
        "content": "书尺之作趋简便，情之所託斯可见。\n志虽少贬言犹婉，体虽少拙敬犹简。\n堂堂相国缁衣彦，明哲自将亦通愿。\n竦然述赞览遗卷，我欲以之参世变。",
        "dynasty": "宋",
        "collection_info": null
    },
    {
        "title": "张安国书简帖赞",
        "author": "岳珂",
        "content": "汉轻法言，耳目所忽。\n予藏于湖，亦近世物。\n气并华剑，烈同段笏。\n匪尚其容，亦尚其骨。",
        "dynasty": "宋",
        "collection_info": null
    },
    {
        "title": "张安国写坡诗帖赞",
        "author": "岳珂",
        "content": "玉妃粲粲怯诗瘦，秦艷苏腴略先后。\n于湖笔力并奇秀，手执遗篇欲三嗅。",
        "dynasty": "宋",
        "collection_info": null
    },
    {
        "title": "张安国东坡三养帖赞",
        "author": "岳珂",
        "content": "在易之颐，饮食以节。\n推而广之，有是三说。\n蒸壶发羃，衰髮满帻。\n机赤乳白，未死神泣。\n万金之璧，护一蚁缺。\n彼过分者，于我何得。\n昔传者诗，今见者帖。\n昔以事戒，今以理悦。\n吁嗟先生，何学非易。\n称此翰墨，是谓知德。",
        "dynasty": "宋",
        "collection_info": null
    },
    {
        "title": "陈正献权摄帖赞",
        "author": "岳珂",
        "content": "英宰翼天縡，治象开淳熙。\n虽云简牍间，已具梁栋资。\n瀛海渺且清，壶山秀而滋。\n肤寸起膏泽，笔意傥可知。",
        "dynasty": "宋",
        "collection_info": null
    },
    {
        "title": "梁文靖南安漳岩泉福三帖赞",
        "author": "岳珂",
        "content": "词真意浃，不屈不狎，端重有法。\n此近世名臣之帖。\n承平流风，尚或可接，予欲以此观相业。",
        "dynasty": "宋",
        "collection_info": null
    },
    {
        "title": "范参政行台两司常州成都四帖赞",
        "author": "岳珂",
        "content": "纵之而矩不逾，敛之而锋无余。\n实藴而华敷，云烂而霞舒。\n虽曰近世之书，亦足以为轩几之娱。\n久而信，信而传，其殆留而为后世之须。\n噫嚱石湖。",
        "dynasty": "宋",
        "collection_info": null
    },
    {
        "title": "范参政书怀诗帖赞",
        "author": "岳珂",
        "content": "当平世而概想斋坛之国士，因送客而遂及阳关之旧知。\n盖拊髀之思，在上弗替。\n故淳熙之士夫，亦不敢一日而忘可将之奇。\n斯帖之传，固未易例以近世之诗也。",
        "dynasty": "宋",
        "collection_info": null
    },
    {
        "title": "王文定省中要津二帖赞",
        "author": "岳珂",
        "content": "谨严而稳惬，一笔之涉，足寓心法。\n淳熙之相业，动守检押。\n耳目犹接，列于书籍，百体不乏。\n是曰王鲁公之帖。",
        "dynasty": "宋",
        "collection_info": null
    },
    {
        "title": "周文忠宝眷帖赞",
        "author": "岳珂",
        "content": "庐陵之文忠，前欧而后周。\n笔法之可稽，欧劲而周柔。\n苟内心之是似，岂外蹟之能求。\n予尝遡平原之津，望二典之楼。\n想公从容子墨客卿间，犹足以接六一之风流也。",
        "dynasty": "宋",
        "collection_info": null
    },
    {
        "title": "张宣公书简帖赞",
        "author": "岳珂",
        "content": "紫岩之传，原委一忠。\n遡而伊濂，根本一中。\n事君致身，其用则同。\n自我淑人，派于五峰。\n力久积真，至公而充。\n淳熙之间，天下为公。\n守道彬彬，洙泗之风。\n公于是时，不下禹功。\n据德游艺，言立志通。\n故其遗书，笔意俱工。\n我得而藏，敢忘所宗。\n渊渊其心，皜皜其容。\n学冠穹壤，名侪岱嵩。\n万世仰之，曰人中龙。",
        "dynasty": "宋",
        "collection_info": null
    },
    {
        "title": "陆文安书稿泛舟二帖赞",
        "author": "岳珂",
        "content": "自吾道之既南，闽浙湘潭，鼎立而三。\n圣涂康庄，先生盖与之扬镳而并骖矣。\n观其家人唯诺之际，惟理义是探，惟人物是耽，惟世道是参。\n公取饱谙，包罗浑涵，舍是弗谭。\n其亦如夫任重道远，必求其所谓合人己而无惭者耶。\n璧瑴珠骈，有此尺函。\n式严厥藏，勿蠹勿蟫。",
        "dynasty": "宋",
        "collection_info": null
    },
    {
        "title": "吕成公宽平通鑑佚老三帖赞",
        "author": "岳珂",
        "content": "治粹于隆古，元凯之懿，根于笃诚。\n世泽未倾，英髦代兴。\n非不卓荦，绝乎径庭。\n而斯道之正，独未有以韦平之家，而继孟荀之鸣者。\n岂天心之昌我朝，固得其人而后行耶。\n儒服独立，出于簪缨。\n百圣微言，阐我金籝。\n使万世而下，洙泗有所繫，伊濂有所承。\n正传未坠而迄续，绝学将晦而復明。\n所谓派徐历许，沿申遡荣。\n篑覆基峙，源澄流清。\n殆匪一日之积，偶然而生。\n至于道以身立，忠以死争。\n斡泰否之机，开剥復之萌。\n其昆弟刚毅之操，家庭讲贯之精，又何其集义之不馁，而为人之难能也。\n我读五帖，言言典型。\n文史潘吴，诗书邵程。\n望群贤于忠谠，验本体于宽平。\n则虽小而见诸简牍之接物，亦奚以异于埙箎之同声。\n晻若前陈，如龟之明。\n仁远德輶，欲举曷胜。\n于戏二难，古谁与京。\n倡与和与，展也其成。",
        "dynasty": "宋",
        "collection_info": null
    },
    {
        "title": "范元卿中秋词帖赞",
        "author": "岳珂",
        "content": "猗望舒，盛三五。\n光璇仪，韵金缕。\n伟健笔，作奇语。\n谁知音，传乐府。",
        "dynasty": "宋",
        "collection_info": null
    },
    {
        "title": "葛文定关外帖赞",
        "author": "岳珂",
        "content": "以文箓传家，以相业济时。\n貂冠绛裳，予犹及见其丰仪。\n简牍所传，是以为近世之奇。\n一瞬卅年，赞而藏之。",
        "dynasty": "宋",
        "collection_info": null
    },
    {
        "title": "朱文公离骚经赞",
        "author": "岳珂",
        "content": "伟兹帖之奇瑰兮，羌笔力之有神。\n走缄縢之来诏兮，并垂棘而足珍。\n从鲤庭而载求兮，得陈亢之异闻。\n书三闾之孤忠兮，将争光兮仪邻。\n予尝窃寘疑兮，谓意或有在也。\n方淳熙之继明兮，德如天其大也。\n挈道统而在上兮，固无嫉邪之害也。\n先生之溯伊濂兮，又非沅湘之派也。\n寓物以写兴兮，自前世以固然。\n岂先生之适正兮，乃独取于沉渊。\n行或过乎中庸兮，虽为法而不可。\n其忠君爱国之诚兮，亦不虞乎后日之祸。\n彼不学兮，周公仲尼。\n知庄士与醇儒兮，或羞称之。\n律风雅之末流兮，若未免于或变。\n使交有所发兮，亦足以迪天性民彝之善。\n以今日之书兮，固非出于感时。\n则异时之集注兮，亦何病乎俗人之悕。\n原屈原之心兮，宗国之楚。\n作春秋兮，固安在乎黜周而王鲁。\n先儒之心兮，百圣之矩。\n藏此帖兮，昭于今古。",
        "dynasty": "宋",
        "collection_info": null
    },
    {
        "title": "朱文公储议帖赞",
        "author": "岳珂",
        "content": "道统之传，洙泗濂伊。\n公于淳熙，万古一时。\n言名之舆，世泯其辙。\n皎皎纲常，首载先烈。\n粤古大臣，以国为身。\n浚源培根，兹为爱君。\n总干徂征，拜疏辄发。\n外宁内忧，间不容髮。\n復雠大义，不振不随。\n易安于危，本则先之。\n先王之忠，与莱公对。\n谗夫孔多，百钦若辈。\n彼姑息者，大义一毛。\n谓我徒劳，群吠以嘈。\n事是蹟讹。",
        "dynasty": "宋",
        "collection_info": null
    },
    {
        "title": "赵忠定濠梁帖赞",
        "author": "岳珂",
        "content": "真宰之出，维天降才。\n既玉于成，勋名九垓。\n山川出云，时雨必至。\n道之将行，公揭魁瑞。\n问学已正，渊源已充。\n险夷一涂，奚有于躬。\n绍熙季年，国势𣕕杌。\n手扶重轮，公为时出。\n屹若九鼎，不震不摇。\n公秉国成，端委以朝。\n拔茅斯征，苞桑斯戒。\n匪兕之时，乘否于泰。\n有棐至诚，云开于衡。\n顾不能排，噂𠴲背憎。\n公能者天，岂曰臧氏。\n汗青万年，则有公议。\n我昔龀齿，拜公江干。\n公顾而奇，信乎庭兰。\n三十八年，始得遗帖。\n忧边谨微，抑寓相业。\n字端而庄，德谦而光。\n于閒暇时，宪型四方。\n书藏在奁，百世如对。\n尚想公仪，洒扫进退。",
        "dynasty": "宋",
        "collection_info": null
    },
    {
        "title": "余忠肃典赡益辨二帖赞",
        "author": "岳珂",
        "content": "珥貂佩玉之舒徐兮。\n引笔行墨之丰腴兮。\n阅世论人以其书兮。\n尚可以想庆元之初兮。",
        "dynasty": "宋",
        "collection_info": null
    },
    {
        "title": "鄂忠武王出师疏帖赞",
        "author": "岳珂",
        "content": "于惟绍兴，扶危支倾。\n揠校莅戎，不识一丁。\n先王奋呼，起自诸生。\n经通谊明，笔妙墨精。\n翠微之诗，五岳之盟。\n祁阳整旅，东松纪行。\n蹟徧九州，气凌三精。\n粤时出师，首兹抗旌。\n规模弗愆，忠愤莫撄。\n上心载嘉，奎章式形。\n谓朕何忧，惟尔责成。\n以百万师，观我甲兵。\n仅四十里，復我旧京。\n日郄阳侯，星陨中营。\n苌血遂碧，狐史漫青。\n天不诱衷，曷其底宁。\n伤哉离骚，坐此修能，冰镂芷馨。\n惟帝鉴忠，惟人与诚。\n烈并褒鄂，志恢幽并。\n有奕龙迹，遹昭骏声。\n遗墨既刊，大猷是经。\n对于庙祧，岂惟云仍。",
        "dynasty": "宋",
        "collection_info": null
    },
    {
        "title": "鄂忠武王书简帖赞",
        "author": "岳珂",
        "content": "昔李西平之在凤翔，尝以直道致主。\n慕魏郑公，虽叔度之进言，犹毅然而不从。\n谓幸备于将相，讵爱身而苟容。\n猗欤先王，亦师文忠。\n凡引笔而行墨，皆刻志而比踪。\n今观碑刻之在天下，虽小大真行之异工，视此帖之所传，盖不约而皆同。\n然则有犯无隠，挺焉直躬。\n唾当道之豺狼，婴九渊之神龙。\n盖当心摹手追之时，已有之死不顾之遗风矣。",
        "dynasty": "宋",
        "collection_info": null
    },
    {
        "title": "银青制札帖赞",
        "author": "岳珂",
        "content": "先王笔法源于苏，奕然世体繇庭趋。\n奁中手泽他岂无，义与事比当特书。\n巨编剪取删繁芜，盛心端可传遗孤。\n百年小楷照乘珠，为问汗青谁董狐。",
        "dynasty": "宋",
        "collection_info": null
    },
    {
        "title": "银青清白颂语赞",
        "author": "岳珂",
        "content": "呜呼死生，如一旦暮。\n达观其大，等视来去。\n如古之圣贤，所谓曳杖山木之歌，启手渊冰之语，其皆超然知所处矣。\n手泽之存，慨其孺慕。\n赞诗不文，以配陟岵。",
        "dynasty": "宋",
        "collection_info": null
    },
    {
        "title": "大宁夫人二书赞",
        "author": "岳珂",
        "content": "释老之异，佞者惟酷喜，排者惟疾抵。\n死生之大，达者晦其理，昧者尚其诡。\n丧祭之正，徇古者失于泥，行今者溺于鄙。\n如遗训者，亦可以守而勿坠矣。\n我怀绪言，杯桊之比。\n子孙传家，真蹟在此。",
        "dynasty": "宋",
        "collection_info": null
    },
    {
        "title": "吏部二词帖赞",
        "author": "岳珂",
        "content": "薛在近世，意庄体葩。\n仿而肖耶，偶其好耶。\n笔动圣鉴，艺兼词华。\n繫诗而藏，维以传家。",
        "dynasty": "宋",
        "collection_info": null
    },
    {
        "title": "经进百韵诗",
        "author": "岳珂",
        "content": "永佑当临御，重熙极泰亨。\n物穷隍土復，地大蘗牙萌。\n蕞尔瀛懦国，违吾海上盟。\n烽烟昏九土，氛雾塞三精。\n于赫中兴主，初专九伯征。\n赤符观炳炳，嘉兆得庚庚。\n四七膺休运，三千协一诚。\n干坤恢闢阖，日月洗明清。\n天授睢坛筴，风兴渭水英。\n维时臣大父，摇迹圣廛氓。\n宝匣鸣长剑，雄冠彯曼缨。\n衣裘供羿射，灯火近韩檠。\n圣世方求骏，明神岂舍骍。\n始从鱼钥守，小㭊羽林兵。\n尝敌无车乘，麾军不鼓钲。\n熏门摧彦政，汜水从闾勍。\n驲召班龙节，犀军下雀桁。\n王师俱蓄缩，游骑愈纵横。\n马渡朝迎敌，钟山夜驻营。\n狂澜身砥柱，大厦手支撑。\n敌焰犹繁炽，吴都忽震惊。\n东巡传警跸，右袒半公卿。\n愤起宜兴旅，追收建业城。\n大江谁饮马，五岳更刑牲。\n一荡西江李，重歼固石彭。\n利兵驱虎豹，杰观筑鲵鲸。\n玉帐旋平广，铜符遂帅荆。\n皇灵期濯濯，王事分傍傍。\n沙漠惊风鹤，山林息聚蝱。\n神州宜亟復，六郡乃先争。\n桀犬徒冯垒，苗民敢抗衡。\n锐师掀狡窟，高堞覆坚棚。\n鼎道兵方进，湖湘寇辄平。\n几年凶祸结，八日骏功成。\n叛将因资用，降人岂畏阬。\n开疆下商虢，结约到磁洺。\n谋帅难张俊，还兵虑郦琼。\n但虞遗后患，初匪厌纷更。\n沔鄂重归镇，齐刘尚据京。\n且羞离楚馔，未用渡河罂。\n细柳千屯竈，柔桑万瓦甍。\n流民俱授亩，战士亦从耕。\n夫浍萦如带，原田画若枰。\n连云登美稼，淅玉饭香秔。\n刍輓从今省，兵储亦顿赢。\n吏贪无鼠硕，民佚异鲂頳。\n姑定鸿沟约，交驰绝域伻。\n邻欢新玉帛，宴衎乐簧笙。\n未几边摇草，恶知野食苹。\n礼容方济济，革乘忽軿軿。\n睿断昭雄赳，天威震隠谹。\n六师纷雾集，万竈盛雷轰。\n戎驾爰方启，神锋莫敢撄。\n童髫欣再见，父老喜前迎。\n义气通诸夏，讴声沸八纮。\n官兵扬隼鸷，废垒泣鼯猩。\n跬步归京阙，朝衣诣寝楹。\n晋军传鹤唳，楚幕听乌鸣。\n机会乘今日，雌雄决此行。\n幸成十载绩，归捧万年觥。\n何事东来诏，遄追北指旌。\n抚膺皆壮士，牵袂有啼婴。\n嶪岌登枢极，雍容俨佩珩。\n身虽处廊庙，志则在幽并。\n岂意中原略，深违时相情。\n和亲徒效敬，投几不闻罃。\n正尔先鞭着，居然谤箧盈。\n凶威摇吏牍，风旨动台抨。\n枭虺饥吞噬，鹰獒乐使令。\n众髽常忌冠，同浴不讥裎。\n远虑为徼福，先驱谓缓程。\n一言鸣仗马，千丈下乔鶑。\n盍考谢赦表，兼觌赐札评。\n许身无少愧，忧国甚于酲。\n彼潜宜投虎，能言不离鹦。\n鸟翾身蚤箙，兔健足先烹。\n有客悲周道，何人恤鲁祊。\n同时惟切齿，来者但惩羹。\n长夜何时旦，沉阴几日晴。\n是非从久定，祸否待终倾。\n先帝资神武，深仇怆父兄。\n每怀得颇牧，胡忍弃韩黥。\n哲监何尝惑，孤忠果渐明。\n岳阳还旧号，岭表返诸惸。\n故垒营新祀，畿封闢赐茔。\n用心传舜子，述事广文声。\n甘雨兴余槁，青天豁久盲。\n先臣死不朽，圣德浩难名。\n陛下今汤禹，王臣昔散闳。\n令图天广大，盛烈日铿鍧。\n心术参尧运，规模绍汉宏。\n遗形高阁绘，良股盛朝赓。\n故将欣非远，微臣矧敢轻。\n传讹稽史谬，败俗订言詝。\n日繫无虚笔，云章有满籯。\n竹书皆历历，玉训尚铿铿。\n愿辍清朝暇，叨承乙夜呈。\n作诗哀寺孟，览奏念缇萦。\n恩锡茅封宠，光昭衮字荣。\n誓怀如皦日，忠报毕余生。",
        "dynasty": "宋",
        "collection_info": null
    },
    {
        "title": "玉蕊花",
        "author": "岳珂",
        "content": "路入平山万木清，松萝荟蔚接烟甍。\n鹿跑泉眼涵秋影，雁带云容度晚晴。\n花径有时传相国，藓碑无字纪昭明。\n六朝金粉今何处，赢得十年蕙帐名。",
        "dynasty": "宋",
        "collection_info": null
    },
    {
        "title": "布袋和尚颂",
        "author": "岳珂",
        "content": "行也布袋，坐也布袋。\n放下布袋，多少自在。",
        "dynasty": "宋",
        "collection_info": null
    },
    {
        "title": "思贤堂",
        "author": "岳珂",
        "content": "杰宇翚联接孔墙，盛朝人物仰堂堂。\n凭熊曾识棠阴芾，睎骥何堪粃政扬。\n配祀有人存折槛，奉祠无路愧题梁。\n平山遗像犹多阙，幸趁春风荐羽觞。",
        "dynasty": "宋",
        "collection_info": null
    },
    {
        "title": "偶题",
        "author": "岳珂",
        "content": "下帘宴坐自焚香，酒力醒时冬夜长。\n忧国寸心应未炉，夜深频起看天狼。",
        "dynasty": "宋",
        "collection_info": null
    },
    {
        "title": "东松庵",
        "author": "岳珂",
        "content": "东松一建几经春，景物清幽匪俗邻。\n曾识当年驻金节，尚存遗墨勒坚珉。\n晚生不復究前烈，所幸犹来拂壁尘。\n市虎欺天畴敢尔，东风回首一霑巾。",
        "dynasty": "宋",
        "collection_info": null
    },
    {
        "title": "鹤林寺",
        "author": "岳珂",
        "content": "秋枕竹鸣屋，昼棋松掩关。\n雨晴犹湿径，云薄不藏山。\n未洗中原恨，谁消永日闲。\n西风动征隰，空愧鬓毛斑。",
        "dynasty": "宋",
        "collection_info": null
    },
    {
        "title": "句  其一",
        "author": "岳珂",
        "content": "动指不须占染鼎，去毛切莫拗蒸壶。",
        "dynasty": "宋",
        "collection_info": null
    },
    {
        "title": "句  其二",
        "author": "岳珂",
        "content": "片云出岫犹知倦，流水吟湘肯伴牢。",
        "dynasty": "宋",
        "collection_info": null
    },
    {
        "title": "句  其三",
        "author": "岳珂",
        "content": "尚有奏篇烦狗盗，肯辞驰传为駹臣。",
        "dynasty": "宋",
        "collection_info": null
    },
    {
        "title": "拟九颂  其一",
        "author": "程公许",
        "content": "龙吟兮九渊，鹤唳兮九天。\n飞僊兮下寥阔，鹤可驭兮龙可鞭。\n白云兮坌谷，飞泉兮鸣筑。\n掇瑶草兮帝庭，搴琼林兮木末。\n问老僊兮何为，珠庭宴兮悦怡。\n启琼笈兮探道帙，盼灵童兮往授之。\n粲僊李兮芳奕叶，主斯文兮千岁期。\n维嵩岳兮峻极，繄甫申兮孕质。\n彼圩顶兮尼丘，非毓圣兮何述。\n伟兹山兮万仞，独载英兮一家。\n下培塿兮何有，上帝阍兮可排。\n龙奋髯兮翔骞，鹤整翮兮褊褼。\n洒瓢滴兮泽苗槁，何蕙帐兮吾久淹。",
        "dynasty": "宋",
        "collection_info": null
    },
    {
        "title": "拟九颂  其二",
        "author": "程公许",
        "content": "驰余马兮南北，慨永怀兮故国。\n岂乔木兮吾敬，繄世臣兮取则。\n许史兮金张，煜煜兮煌煌。\n熏天兮富贵，达观兮粃糠。\n水有源兮木有本，传不传兮天若吝。\n彼高密兮崇门，后何称兮子孙。\n维指李兮蟠根，光万丈兮斯文。\n父子兮昆弟，面命兮叮咛。\n闯户兮车不停轨，满堂兮烜朱与紫。\n顾所重兮未然，宁以彼兮易此。\n佩礼义兮服诗书，保厥美兮久不渝。\n百世兮嗣守，张赫奕兮吾闾。\n守一经兮范金石，宁郑公兮专通儒。",
        "dynasty": "宋",
        "collection_info": null
    },
    {
        "title": "拟九颂  其三",
        "author": "程公许",
        "content": "修眉兮连娟，曼翠霭兮麻源。\n君门狞兮九虎，蹇予留兮三年。\n三峨之山兮远万里，见似人兮胡不喜。\n半轮秋兮促公归，空高径兮班屐齿。\n蹈夷险兮一心，既何戚兮何欣。\n忍较功兮曲突，莽苍狗兮白云。\n清风飒兮绮疏，明月耿兮庭徐。\n纷缥帙兮插架，尚青衿兮来趋。\n渺天涯兮延伫，时与拂兮蠹鱼。\n雪堂兮躬耕，万古兮芳馨。\n匪天穷兮人厄，九鼎重兮斯文。",
        "dynasty": "宋",
        "collection_info": null
    },
    {
        "title": "拟九颂  其四",
        "author": "程公许",
        "content": "水平湖兮溶溶，鴈鸣秋兮雝雝。\n气相求兮声相应，渺万里兮葭葺丛。\n晴云淡兮天宇清，行不乱兮字纵横。\n伊美人兮心和平，韵埙箎兮锦绣文。\n湖光澹兮酒温巵，鑑湖影兮烛鬚眉。\n纵百坡兮何聚散，如此水兮湼不缁。\n彼弋人兮奚慕，何南北兮定处。\n袅袅兮秋风，潇潇兮夜雨。\n飞鸣兮向阳，何心兮稻粱。\n望层空兮接羽，友鸿鹄兮高翔。",
        "dynasty": "宋",
        "collection_info": null
    },
    {
        "title": "拟九颂  其五",
        "author": "程公许",
        "content": "貌棱层兮心洁贞，玉韫质兮金作声。\n芙蓉冠兮独立，佩宝璐兮缤纷。\n胡拳拳兮石友，期岁晚兮相守。\n瞠俗眼兮老丑，自心知兮坚久。\n彼平泉兮森离立，纷品第兮罗甲乙。\n吾何嗜兮狷介，宁与汝兮同癖。\n琴书兮左右，龟鹤兮前后。\n觌面兮峥嵘，忘言兮一笑。\n泰山兮非大，拳石兮非小。\n体无不具兮，性何不有。\n岩岩兮层霄，蔼肤寸兮泽九州。\n时卷舒兮为世，亘古今兮独超。",
        "dynasty": "宋",
        "collection_info": null
    },
    {
        "title": "拟九颂  其六",
        "author": "程公许",
        "content": "葵倾心兮向阳，车导迷兮指南。\n彼赫曦兮丽昼，奚信耳兮铜盘。\n路通行兮九轨，奚窘步兮媻姗。\n理有窒兮必通，物无幽兮不阐。\n懿君子兮姱修，曾何心兮独善。\n曼余目兮流观，瞻咫尺兮威颜。\n慨冥行兮一世，抚余衷兮独安。\n惟纳约兮自牖，苟墙面兮孰诱。\n拥前旒兮余察，昏擿埴兮余考。\n周道兮如砥，君子兮所履。\n彼蒙叟兮何知，跬步兮千里。\n倚槛兮永歌，君门九重兮奈何。\n倚皇明兮寤鉴，蹈前修兮不颇。",
        "dynasty": "宋",
        "collection_info": null
    },
    {
        "title": "拟九颂  其七",
        "author": "程公许",
        "content": "沧海兮渺瀰，杳莫见兮津涯。\n愕风涛兮澒洞，问灵皇兮何之。\n天苍苍兮正色，水混混兮相接。\n何人心兮过险，陡平陆兮震慑。\n维水流兮不盈，纵涉险兮心亨。\n亦可载兮可溺，毋以弱兮意轻。\n兀漏舟兮彭湃，矧维楫兮不戒。\n羌左重兮右轻，曾何恃兮弗败。\n引余袂兮褰余裳，整余柂兮屹余樯。\n舟中人兮乃心一，险可济兮患可防。\n乘流兮上下，如平武兮康庄。\n思古人兮莫我遌，志尊尧兮慨以慷。\n固天命兮有当，繄人谋兮允臧。",
        "dynasty": "宋",
        "collection_info": null
    },
    {
        "title": "拟九颂  其八",
        "author": "程公许",
        "content": "东方兮煌煌，烜吾目兮晨光。\n耳翰音兮三唱，屏羣英兮远藏。\n揽衣兮起起，危槛兮徙倚。\n宁餐华兮学僊，何炙背兮夸美。\n众鼾睡兮昏莫知，我心恻兮独徘徊。\n胡羲驭兮不少尼，恐君行兮迫崦嵫。\n晞余髮兮扶桑，骋余乘兮旸谷。\n翫咸池兮洗光，伫阊阖兮开钥。\n建采旄兮飞虹，驾蜿蜒兮八龙。\n鸾凤兮前导，灵鸟兮后从。\n于微闾兮发轫，景未仄兮帝宫。\n及曜灵兮未晏，尚察余兮从容。",
        "dynasty": "宋",
        "collection_info": null
    },
    {
        "title": "拟九颂  其九",
        "author": "程公许",
        "content": "桑枝绿兮麦齐腰，醴泉山下兮春和柔。\n有美一人兮山之曲，薜荔屋兮蕙裯。\n溪流兮清浏，岚霭兮秾秀。\n鸟语韵兮清风，花气馥兮晴昼。\n山中人兮衮绣衣，泛滥游兮憺忘归。\n溉千顷兮芳茝，艺百亩兮留夷。\n岁暮兮华实，折以遗兮所思。\n怀渺渺兮何极，时不可兮再得。\n丹凤兮飞飞，何两美兮未合。\n山中人兮忍淹留，皇渴伫兮石田秋。\n乐行兮忧违，余心兮焉求。\n草萋碧兮日婉娩，炯四目兮余袂挽。\n披霞缊兮紬琼编，倚僊翁兮与周旋。\n乐莫乐兮醴泉之墅，役薪水兮公忍余弃。\n凌泛景兮从之游，渺下顾兮一稊米。",
        "dynasty": "宋",
        "collection_info": null
    },
    {
        "title": "述九颂  其一",
        "author": "程公许",
        "content": "五气兮顺行，万彙兮嘉生。\n繄人兮有异，毓其秀兮最灵。\n纷总总兮横目，何一浊兮一清。\n岂后皇兮尔私，命曰贤兮粹精。\n虽才品兮靡易，匪先觉兮曷程。\n诞空桑兮开有殷，崧岳降兮周之祯。\n矧皇运兮配天，作之辅兮差肩。\n蔼遗芳兮简编，屹柱石兮多贤。\n眷指李兮嫡裔，祖柱下兮老僊。\n扶舆兮瑞雾，溶洩兮非烟。\n鞭鸾兮驭鹤，抉云汉兮来九天。\n粲文瑞兮郁郁，帝所赍兮坤轴。\n经天兮日星，纬地兮岳渎。\n绵万禩兮不泯，为生民兮耳目。",
        "dynasty": "宋",
        "collection_info": null
    },
    {
        "title": "述九颂  其二",
        "author": "程公许",
        "content": "岷山兮五岳丈人，大江兮四渎之尊。\n羌鬰积兮佳气，固人物兮载英。\n环两川兮千里，何江乡兮专媺。\n汇千顷兮玻瓈，龙与鹤兮集止。\n山之隠者聃耳孙，子正见兮杨氏女。\n乘泛景兮轶罡风，蔼僊踪兮山之趾。\n禀帝命兮丛霄，聊世人兮游戏。\n五男子兮翘英，今峣峣兮鼎峙。\n彼谈迁兮世史官，怅有歉兮晜及季。\n真人兮高翔，盼尘寰兮粃糠。\n悯俗兮惛瞀，蹇余佩兮荧煌。\n老翁泉兮龙鹤之云，前苏后李兮蔼芳馨。\n岷可砺兮江可竭，不可沫兮英与灵。",
        "dynasty": "宋",
        "collection_info": null
    },
    {
        "title": "述九颂  其三",
        "author": "程公许",
        "content": "天不椓兮斯文，寄命脉兮哲人。\n烂咸阳兮焰虐，不可毁兮六经。\n苟日月兮可晦，何天地兮长存。\n言不文兮行不远，义欲正兮词欲赡。\n学之荒兮气之浮，匪艰深兮必蹇浅。\n公昔来兮帝旁，佩琼蕤兮云锦裳。\n六龙兮伏轸，从之兮彩凰。\n愍世兮溷浊，下扫兮不祥。\n屈宋兮导前，卿云兮翼后。\n韩柳兮并驰，杜李兮齐骤。\n建安七子兮随行，江左诸谢兮罗左右。\n抗吾旃兮典籍场，轶吾毂兮风雅囿。\n探金匮兮秘图，掞国华兮册书。\n范金石兮扬律吕，散人世兮犹绪余。\n民之生兮有司命，彼指南兮亦有车。\n秉斯印兮千万寿，后有觉兮余楷模。",
        "dynasty": "宋",
        "collection_info": null
    },
    {
        "title": "述九颂  其四",
        "author": "程公许",
        "content": "郊见帝兮琮璜，瑟彼瓒兮流斯黄。\n物有专兮灵粹，宁糅杂兮寻常。\n懿君子兮毓德，可蠡测兮藴藏。\n禀堪舆兮间气，学远绍兮皇王。\n探坠绪兮邹鲁，集皋夔兮众芳。\n俗薆薆兮要艾，纷余佩兮兰纕。\n众襜襜兮冶服，烂余裳兮织襄。\n石渠兮紫橐，斗枢兮万阁。\n持众美兮效君，宁濡迹兮康国。\n世惛惛兮莫吾与，矫兹媚兮私处。\n畦于闾兮珣琪，艺琼蔬兮玄圃。\n暖晴旭兮养和，霏瑞雾兮来下。\n苟昭质兮莫亏，犹可遗兮远者。\n及羲鞭兮未晏，导帝之兮轨路。",
        "dynasty": "宋",
        "collection_info": null
    },
    {
        "title": "述九颂  其五",
        "author": "程公许",
        "content": "萝门兮薜户，宛其姝兮静女。\n抚瑶瑟兮清歌，歌不绝兮如缕。\n事君子兮岁几何，荠非甘兮蘗非苦。\n金石兮贞心，恩深兮雨露。\n艳半额兮姱倡，岂娥眉兮能妩。\n山之颠兮虎豹嗥，波汹汹兮蛟龙饕。\n君欲行兮孰导，隠余思兮鬰陶。\n愿一列兮无从，首倦栉兮频搔。\n宝辂兮瑶辙，道阻兮积雪。\n君何志兮远游，危断绥兮惙惙。\n岁冉冉兮将遒，蹇奚淹兮山椒。\n愕哕凤兮戾止，曰有诏兮汝谋。\n日有食兮仍曜，景有晏兮復朝。\n苟荪薆兮弗谖，聊延伫兮中洲。",
        "dynasty": "宋",
        "collection_info": null
    },
    {
        "title": "述九颂  其六",
        "author": "程公许",
        "content": "蚩尤旗兮飞炱，天狗堕兮隠雷。\n天运兮日蹙，目涨兮氛埃。\n一失兮一得，孰强兮孰弱。\n莽三垂兮骨纵横，恣强敌兮横奔突。\n天万里兮杳莫知，何一朝兮飞羽愕。\n皇乃眷兮西顾，怆赤子兮何负。\n白驹兮来思，忍空谷兮逸豫。\n有俶兮东方，千骑兮煌煌。\n淑旗兮绥章，往钦兮汝臧。\n膏余车兮秣余马，迟汝不来兮盍整余驾。\n忽雾塞兮飈回，梗绿林兮辚藉。\n不我后兮我前，幸劫灾兮天假。\n怒辙兮徒劳，鼎鱼兮焉逃。\n民生兮何尤，膏火兮煎熬。\n蛟涎兮脱祸，父母兮鞠我。\n集鴈兮中洲，作之屏兮蜀之左。\n内讧兮外阻，谁御兮谁拒。\n肤寸兮鬰遥岑，先一州兮后天下。",
        "dynasty": "宋",
        "collection_info": null
    },
    {
        "title": "述九颂  其七",
        "author": "程公许",
        "content": "奫沦兮泽有水，渺莫窥兮涯涘。\n鼓之雷兮嘘之风，沛万里兮流莫止。\n潏涛澜兮泛东洋，张干纲兮翕坤纪。\n渺观兮古今，贤运兮齐轨。\n狼跋兮其胡，赤舄兮几几。\n东征兮迟迟，滔滔兮不归。\n归来兮何时，绣裳兮衮衣。\n美人兮嫮好，思不见兮令人老。\n昔与余兮成言，忍弃之兮异道。\n九疑兮缅哉，重华兮宴娭。\n苍龙兮峙阙，岧峣兮帝台。\n蕙裯兮芷幄，从之兮九垓。\n麾青虬兮以梁，骖孔鸾兮以驾。\n霭云旃兮缤纷，恍松乔兮来御。\n步咫尺兮帝轩，帝一笑兮何言。\n恍流盼兮下土，扫埃氛兮九埏。\n余左兮汝右，余先兮汝后。\n汝作朕兮股肱，拜稽首兮皇万寿。",
        "dynasty": "宋",
        "collection_info": null
    },
    {
        "title": "述九颂  其八",
        "author": "程公许",
        "content": "一之日兮周正，建子兮良辰。\n黄钟兮起律，鲁台兮望云。\n气机兮翕闢，往来兮不停。\n皇揆予兮初度，秉幼志兮洁贞。\n延日月兮察幽，睎雨露兮瀹氛。\n荪拳拳兮余爱，何险艰兮弛勤。\n与荪违兮星纪，思专专兮曷已。\n九折臂兮成医，信情质兮可恃。\n端策兮以占，有孚兮韦编。\n阴极兮阳復，岂贤运兮不然。\n矧甲子兮一周，测天度兮循环。\n丹台兮定录，寿纪兮日延。\n理无窒兮不亨，物去故兮就新。\n蠖屈兮求信，根之归兮再荣。\n彼涸阴兮毓质，亦忍俟兮阳春。\n洪钧兮密庸，播物兮无垠。\n开八荒兮寿域，如华胥兮大庭。",
        "dynasty": "宋",
        "collection_info": null
    },
    {
        "title": "述九颂  其九",
        "author": "程公许",
        "content": "天门开兮九重，烂鈎陈兮紫宫。\n烜舜瞳兮万里，穆五絃兮从容。\n予唱兮孰和，劳心兮𢥞𢥞。\n渺烟尘兮萧瑟，慨世途兮荆棘。\n上帝兮孔仁，赍予兮良弼。\n金碧波兮涨漪沦，妖氛洗兮景气新。\n皇轸思兮六合，伫公来兮经营。\n天苍兮地厚，日月兮悠久。\n民命兮以延，国脉兮以寿。\n云鬅鬙兮僊者家，瑶之台兮户琼玖。\n饭宝屑兮醴玄霜，脯擘麟兮果梨枣。\n驭鹤兮鞭龙，故山兮春风。\n吾谁侣兮赤松，匪上玄兮曷从。\n抚尘劫兮浩荡，燕钧天兮乐融。\n长接引兮羣品，与龙汉兮无穷。",
        "dynasty": "宋",
        "collection_info": null
    },
    {
        "title": "亨泉词",
        "author": "程公许",
        "content": "有閟兮寒泉，运而往兮几何年。\n地灵兮启秀，不我后兮不我先。\n川媚珠兮圆折，莲吐岫兮便娟。\n坤文郁兮瑞世，所思邈兮西都之虞渊。\n芳至今兮未沫，世载英兮昌维。\n其已考槃兮山之阿，龟何以兮食只。\n筑之垣兮登登，忽而凹兮窈而深。\n累甓兮寻丈，刳木兮虚心。\n木为仁兮仁者静，水阂险兮中不失信。\n矧生数兮土以培，固受命兮独也正。\n孰牖兮孰窒，孰导兮觱沸。\n否倾以亨兮繄所遭，余何丧兮何得。\n美人兮委蛇，泂酌兮永歌。\n昔泥不食兮匪我吝，今渫可汲兮湛不波。\n韦绝编兮堂上，晤三圣兮惝怳。\n有孚兮坎习，不穷兮井养。\n消息兮盈虚，道之体兮易之象。\n沛吾辀兮八荒，志拯溺兮靡遑。\n鸡鸣喈喈兮霜月晓，纷纭归梦兮殷辘轳之下银床。\n万家兮渴饮，渺千里兮相望。\n猿奚悲兮鹤奚怨，旱欲霖兮川欲航。\n功成兮不居，媲彼泉兮有常。\n缨可濯兮沧浪，鲤可羞兮汉之姜。\n修绠兮汲古，涴新学兮肺肠。\n美人兮归何时，乐莫乐兮旧乡。",
        "dynasty": "宋",
        "collection_info": null
    },
    {
        "title": "仙谷词送别西宪杨少卿奉祠东归",
        "author": "程公许",
        "content": "揽飞云兮遐思，轶迅飈兮流目。\n涪之水兮渺瀰，秘殊境兮仙谷。\n彼僊谷兮何有，辟埃氛兮泬寥。\n森幽篁兮拥翠，蓊嘉栢兮相樛。\n路窈窕兮山盘纡，田可稼兮溪可渔。\n谷中人兮归何时，雾冥冥兮雨霏霏。\n人心洪涛兮衝君航，世途羊肠兮隤君马。\n盍舍策兮停桡，聊相羊兮田野。\n兰室兮蕙裯，鹤舞兮猿嗥。\n君归来兮何乐，澹无取兮焉求。\n敷床兮千万轴，问何如兮岳之麓。\n慨视世兮抢攘，忍洁身兮幽独。\n谷中人兮无淹留，霭肤寸兮泽九州。\n芳菲菲兮未沫，期岁晚兮逍遥。",
        "dynasty": "宋",
        "collection_info": null
    },
    {
        "title": "撰先伯桂隠先生哀词",
        "author": "程公许",
        "content": "丹山之岩兮阻且深，丹山之云兮閟其霖。\n中有姝兮静处，冠岌峨兮瑶簪。\n方辙兮坎滞，聊返辔兮穹林。\n辛夷兮为屋，芷幄兮兰衾。\n世与我兮异好，不可揉兮精金。\n信有味兮恬漠，亦何怨兮寡朋。\n猿嗥兮鹤愤，鸟悲兮蛟吟。\n忽西崦兮堕日，急响绝兮玉琴。\n载营魄兮焉逝，空桂枝兮萧森。\n朔风兮陵厉，白昼兮多阴。\n素车兮丹旐，曷返兮遥岑。\n天高兮地厚，古往兮来今。\n彼达观兮超旷，奚死生兮爱憎。\n四方兮上下，杳眇兮莫寻。\n鹤归兮何日，瑶草碧兮劳我心。\n涕浪浪兮霑襟，君无滞兮远淫。\n归来兮娱乐，故山兮崚嶒。",
        "dynasty": "宋",
        "collection_info": null
    },
    {
        "title": "安人赵氏哀词",
        "author": "程公许",
        "content": "商飈之萧瑟兮，百草莽其披离。\n何深林之敷蕙兮，蔼芳华其不亏。\n物有生而专媺兮，岂伊人而不然。\n閴浚房其窈窕兮，非从夫将孰称贤。\n媚璇源之驶浏兮，四僊之峰其𡽱嶪。\n衮衣蔼其硕肤兮，笄珈配之炜晔。\n有斋季女淑且明兮，天作之对奚苟求。\n懿玉屏之有孙兮，嗣宽閒之洁修。\n面嘉命其必敬戒兮，庶几君子之好逑。\n歌福履之将兮，咏室家之宜。\n敝屣珠玉吾何有兮，佩礼义而服书诗。\n顾俗好之骛荣兮，得则盈而失则沮。\n媺君子其独不羣兮，期百岁而偕处。\n夫何孤鸾一朝而舞镜兮，悼亡赋而鬓霜。\n念天秩之有典兮，幽明离隔其忍忘。\n冷辟邪而烬绝兮，迭旁行其蛛蟊。\n耿松冈之夜月兮，尚欣欣以从舅姑之游。\n悼人命其孰司兮，参大衍其非夭。\n信流芳之未沫兮，岂独华髮而曰寿。\n苟天理之可恃兮，君子之步其丹霄。\n汤沐大国日可冀兮，尚足慰芳魂于一丘。",
        "dynasty": "宋",
        "collection_info": null
    },
    {
        "title": "明禋进戒诗",
        "author": "程公许",
        "content": "于赫圆宰，视听自民。\n惟圣能飨，非德莫亲。\n乃眷炎宋，受命以仁。\n十有三叶，涵海毓春。\n德厚流光，施及吾君。\n历数有归，兆协大横。\n性笃孝恭，天纵睿神。\n思皇帝统，积累艰勤。\n譬彼菑田，是播是耘。\n遗大朕躬，曷其敢宁。\n嗣训九年，端拱严宸。\n权纲復归，如日宣精。\n姦憸投荒，耆哲扬廷。\n与物更始，三载惟寅。\n宗祀戒期，历吉中辛。\n孚号万方，以肃先庚。\n饬我玉币，洁我粢盛。\n秋霖淫泆，俄浃六旬。\n法宫祗惧，虔祈百灵。\n炉沉未烬，如谷应声。\n飈籁号起，雾祲敛昏。\n凡百执事，肄习彬彬。\n戊辰斋居，弥竭精纯。\n昧旦盛服，天仗肃陈。\n爰趋殊庭，溯瞻九闳。\n眷我道祖，凝神窈冥。\n浚发灵源，流福无垠。\n旋跸清庙，感恻蒿焄。\n端冕对越，秉心着存。\n暨入祢室，有涕其零。\n僾若有见，忾如有闻。\n景纬陆离，瑞霭轮囷。\n乃备法驾，玉轪金轮。\n苍龙载驱，和鸾锵鸣。\n黄纛晅昼，翠蕤梢云。\n还復斋寝，以须肇禋。\n重屋启邃，八牖彻扃。\n秸席纯敷，蜡炬交荧。\n金石森列，豆笾苾芬。\n有雨其𩃎，激电震霆。\n先事以戒，升奠而停。\n皇心益祗，惕若持盈。\n上帝降鉴，富媪式凭。\n二后严配，五帝侍轩。\n陛级陟降，食饮乐欣。\n礼仪既备，廷列九宾。\n宣旨辍贺，免御端门。\n天降威灵，宁不震惊。\n省咎宸扆，肆眚八纮。\n相古肆祀，酒冽牡骍。\n託物荐忱，惟德之馨。\n玉带之图，奉高所营。\n盖第圜水，入自昆崙。\n辩说踳驳，舛厥本源。\n若稽皇佑，裁自帝尊。\n合祛参侑，不渎不烦。\n维时泰和，穆穆迓衡。\n尚劳圣虑，抑加鸿名。\n制诏辠己，千古日星。\n其在于今，履运艰屯。\n经躔错度，水旱洊臻。\n寇盗虔刘，公私窭贫。\n国论轇轕，政条放纷。\n所宜急急，补坏支倾。\n皇帝明哲，问学日新。\n夔夔翼翼，是究是询。\n广内九重，方丈八珍。\n采翠眩转，尊罍溢醇。\n皇情泊然，尧采若颦。\n沓来封章，敷列典坟。\n旰不遑食，坐或达晨。\n虽躬其劬，未凝厥勋。\n因飨而思，咎证之频。\n天诱帝衷，跻之干淳。\n天启神断，旋干转坤。\n抵龟蔽志，扬号列绅。\n若古有训，股肱惟人。\n进退以礼，艰哉选抡。\n匪余则私，弛弛必更。\n皤皤一老，为世重轻。\n毋徐其驱，扰我心旌。\n奚蠹莫理，奚坠莫撑。\n孰枉而陟，孰贤而湮。\n孰道之同，而返丘园。\n迟汝之来，秉我化钧。\n莫莫葛藟，芘其本根。\n有来赞祼，麟趾振振。\n时庸展亲，金帛脤膰。\n慨昔急难，在原脊令。\n岂不尔矜，义或夺恩。\n盍考故实，以厚人伦。\n言路之闢，公论以信。\n谁窒其来，岁久积堙。\n亦既疏瀹，源清则亨。\n毋厌其鲠，而其佞言。\n药石我爱，醪醴我醒。\n好恶之岐，治忽以分。\n民亦劳止，鲂尾其赪。\n託之守宰，尔抚尔循。\n边以警闻，皇皇算缗。\n吏缘为姦，星火急征。\n慨彼嘉殖，耗于螣螟。\n戢贪禁苛，前令盖申。\n祁祁中原，百年荆榛。\n天狼耀芒，较昔则狞。\n摲我边关，歼我边氓。\n汔可小休，亦人之情。\n傥得少暇，修其政刑。\n毋宁翫愒，以纵鲸吞。\n维是四端，急甚救焚。\n天何言哉，警戒谆谆。\n仁爱之心，与父母均。\n皇帝曰咨，尔公尔卿。\n其左右我，以经以纶。\n鼎雉申儆，中兴有殷。\n云汉惧灾，王化復行。\n维思无邪，负扆有铭。\n敢不参倚，日省吾身。\n我阙汝规，毋我逢迎。\n渊冰虎尾，始终一诚。\n神示神考，宁不我听。\n百臣司蕝，虔恭骏奔。\n跪诵祝册，如帝其聆。\n式稽周颂，进戒九阍。\n敬之敬之，毋圯于成。\n海深岳崇，不废涓尘。\n图易于艰，渝险而平。\n天锡帝寿，如古大椿。\n天祚景运，万亿子孙。\n臣虽不敏，知力于文。\n泚笔以俟，矢歌维清。",
        "dynasty": "宋",
        "collection_info": null
    },
    {
        "title": "游灵隠寺",
        "author": "程公许",
        "content": "夙好在岩壑，强持缚缨簪。\n野性当奈何，惝恍如惊麕。\n京华百万家，𧥄𧥄瓦迭鳞。\n海气荡烦暑，作威凌轹人。\n湖山招我来，九里松风清。\n稽首灵鹫山，西瞻目若营。\n云何一峰碧，飞来如羽轻。\n俗见囿畛域，达观渺沙尘。\n不见毗耶离，示病老浄名。\n古掌断世界，犹如陶家轮。\n竺慧去不返，雪猿呼莫闻。\n斯言谁与证，万壑空烟云。\n老禅法龙象，谈麈纷纵横。\n萍蓬万里外，缱绻犹乡情。\n斋盂乳铺玉，茗椀花糁琼。\n两腋扶清风，取意岩壑行。\n冷泉掬清泚，五峰凌峥嵘。\n真赏味无味，内观湛空明。\n可能一枝筇，云水自由身。\n永愧隠峰老，勇决拂衣巾。",
        "dynasty": "宋",
        "collection_info": null
    },
    {
        "title": "连日快晴登金华庵观大面诸峰",
        "author": "程公许",
        "content": "斋心谒殊庭，异境目力眩。\n积阴疑漏天，娲石谁与炼。\n列仙喜我至，一笑晴景现。\n絮云敛太空，螺翠敞大面。\n正位俨宸极，羣峰拱星弁。\n烟云互吐吞，草木鬰葱蒨。\n错磨金碧丽，襞积霞绮绚。\n平生饫看山，及兹颇创见。\n常闻西城君，承诏通明殿。\n玉虬层空来，宝室仙境擅。\n真侣万五千，朝夕侍游燕。\n凝神杳渺间，稽首瓣香荐。\n倏看碧瑶岑，坌起白云片。\n溟涬含一气，瞬息阅千变。\n意恐大隗迷，或作巨鳌抃。\n仙者奚异人，岂忍为独善。\n利欲膏火熬，是非蛮触战。\n持是以求仙，何异沙作膳。\n吾身信浮沤，世事如掣电。\n本来一晶明，初不假方便。\n随缘聊尔耳，可使为物转。\n寸田须锄耘，老屋亟营缮。\n行迷及未远，补过以无倦。\n飈游如有闻，印我本誓愿。\n他年童初馆，或可备精选。",
        "dynasty": "宋",
        "collection_info": null
    },
    {
        "title": "古碑塔寺改律为禅乡大夫招凌云智禅师主法席规模就整侯丞用晦为赋揭章和者成轴书来索和",
        "author": "程公许",
        "content": "智禅生峩下，稚齿希空门。\n落髮受具戒，持钵巡诸村。\n有如摩尼珠，烱然古井浑。\n又若大明镜，不受尘垢昏。\n衰世不见理，窥天于覆盆。\n誓将昌祖道，特用报佛恩。\n得法归燕社，闭口不復论。\n眷言古丛城，往事空剑痕。\n谁规此浮屠，峻极压厚坤。\n意令五浊海，亲见两足尊。\n末法裨贩盛，遗教髣髴存。\n破律会十方，有诏下九阍。\n法席遴厥选，炉香冷復温。\n竖拂集龙象，催粥吼鲸鲲。\n能使幽衢暝，豁开若木暾。\n空花眩俗眼，孰办牢脚跟。\n斯道许津梁，如天柱昆崙。\n施金方山积，巧匠犹水奔。\n请以六度法，为拔六欲根。\n诸君快说偈，羣魔惊褫魂。\n何时共峻陟，层霄疑可扪。\n勿谓蟹井小，可敌鲸海吞。",
        "dynasty": "宋",
        "collection_info": null
    },
    {
        "title": "投龙宝室洞天过延庆观访王倅共父剑峰精舍",
        "author": "程公许",
        "content": "璧简荐宝室，襟裾馥旃檀。\n眷言石交旧，可惮脚力酸。\n层崖一剑裂，阴壑千古寒。\n数椽栖泬寥，小楼面巑岏。\n风穴激虎啸，石洞掀龙蟠。\n是日朔吹惨，舞空雪花漫。\n开尊聊暖热，芼蔬劝加餐。\n心事喜我同，晤言蔼清欢。\n欲去有余恋，小驻搜奇观。\n评画过神品，誓鬼犹故坛。\n君家古丛城，甲第十亩宽。\n胡独嗜幽寂，而乐兹考槃。\n戍邱渐相迫，住山殊未安。\n春风动倅马，云霄插双翰。\n傥念猿鹤怨，无多贪热官。",
        "dynasty": "宋",
        "collection_info": null
    },
    {
        "title": "罗仙宫道士留午饭后遍览山中佳景三十六峰罗列几席夜雨达旦客枕甚清",
        "author": "程公许",
        "content": "老树万安驿，古井罗真山。\n玉虬五云车，仙翁此往还。\n云踪久不刓，泛景疑可攀。\n忆昔摛藻頖，题诗揭松关。\n抱琴唐昌来，快晴春物妍。\n截竹倚伶俜，引袂飞褊褼。\n历阶一稽首，为我展笑颜。\n善救无弃物，广度随有缘。\n殊庭遥相望，异关非浪传。\n道士多野朴，山肴亲洁蠲。\n披榛为前导，𣂏酒勤款延。\n墨池鑑寒藻，书台滃非烟。\n所着何隠帙，乃忍悭不传。\n空余六六峰，可想格笔椽。\n最怜覆盂亭，秀出层峦颠。\n周遭碧霞嶂，莽苍云海连。\n酒囤拟泂酌，花坪夐连娟。\n暝色阻穷探，夜雨得佳眠。\n尘缘一相误，凡骨何当仙。\n云霞岂不恋，简书当趣旋。\n神丹夜涧火，青藜洞中天。\n仙翁如点头，未忍甘弃捐。",
        "dynasty": "宋",
        "collection_info": null
    },
    {
        "title": "过金堂迂路登三学山李八百仙人道场",
        "author": "程公许",
        "content": "失脚尘土窄，谒归旬朔暂。\n迂径款名山，攀险得幽翫。\n平川开霭杳，长江远疏散。\n驱车松柏阴，闯户风日淡。\n楼居规制古，殿壁丹青暗。\n仙翁李八百，曾举陟霄汉。\n遗迹古未陈，见我若笑粲。\n灵液喷幽岩，枯楠茁新干。\n黄冠肃延劳，绿茗劝浇灌。\n饥肠殷雷蛰，尘虑忽冰泮。\n碑阅唐隶遒，诗为处士叹。\n三生学精苦，一日升汗漫。\n我岂无宿缘，心犹悯世难。\n思见甲兵洗，永息毡毳悍。\n王度式金玉，民劳拔涂炭。\n翛然一儒腐，不自省疏缓。\n强令事驰驱，终觉窘羁绊。\n何当脱屣去，託迹烟霞伴。\n宫洞吟步虚，丹经严静观。\n太初以为邻，巧历那可算。\n松风天末来，为我发永叹。",
        "dynasty": "宋",
        "collection_info": null
    },
    {
        "title": "拟古二章  其一",
        "author": "程公许",
        "content": "刚风轶飞浮，丛霄隠寥阔。\n其上仙者家，俯世尘漠漠。\n慨我志远游，幽思无与豁。\n披云一长啸，曾举骑轇轕。\n整袂谒灵君，授我一丸药。\n侍宴旬始宫，从游紫虚阁。\n琅函閟道帙，许我抽玉钥。\n玄期记三生，广度有夙诺。\n世氛日澒洞，帝念惨不乐。\n愿借万里风，从君驾鸾鹤。\n鞭雷挥斗柄，夔罔併絷缚。\n扫清六合尘，景象回阊阖。\n帝命不可稽，侍晨司校录。\n永劫保澄明，何问痴仙愕。",
        "dynasty": "宋",
        "collection_info": null
    },
    {
        "title": "拟古二章  其二",
        "author": "程公许",
        "content": "霜英滤云母，月华吐幽魄。\n浚房锁葳蕤，弄杼夜咿轧。\n天寒日苦短，箧不贮寸帛。\n婵娟空自妍，襟袖无乃窄。\n停机掩孤嚬，欲歌心已咽。\n积此万缕工，织成苎罗白。\n蹇修来何时，復关滞涂辙。\n女无终不嫁，谨勿昧所择。\n忍寒青琐窗，熏麝翠罗幙。\n粲粲双明珰，团团双白璧。\n稚齿昔所娱，翫之不能斁。\n春风荡繁囿，触眼会良匹。\n撷芳索幽占，两美斯有合。\n及兹岁未晏，为君媚芳泽。",
        "dynasty": "宋",
        "collection_info": null
    },
    {
        "title": "人头山肃谒石壁清源真君像",
        "author": "程公许",
        "content": "人头接剑门，濯濯危髻绾。\n一峰表独立，层崖平若剷。\n有一伟丈夫，远莫辨眉眼。\n异闻验清源，奇质自天产。\n三生旧缘契，邂逅一笑莞。\n江流怒未平，父功子其僝。\n坐令老蛙缚，笑看离堆铲。\n陆海擅两川，利百倍灞浐。\n神圣杳难诘，事或载编简。\n明德远矣哉，椒浆酌盈琖。",
        "dynasty": "宋",
        "collection_info": null
    },
    {
        "title": "盐亭登高山庙",
        "author": "程公许",
        "content": "晓驰光禄坂，暑憩盐亭县。\n嵯峨山迭云，窈窕溪横练。\n长怜少陵叟，浪走天涯徧。\n耿然忧国心，甘作忍饥面。\n世难今略平，军行余后殿。\n凭高慨往哲，欲去有余恋。",
        "dynasty": "宋",
        "collection_info": null
    },
    {
        "title": "景行堂",
        "author": "程公许",
        "content": "斯文一綫流，伊川师弟子。\n萍梗记经行，丹青肖容止。\n升堂如有闻，虚心探厥旨。\n毋与时俗竞，溺心于口耳。",
        "dynasty": "宋",
        "collection_info": null
    },
    {
        "title": "贯道堂",
        "author": "程公许",
        "content": "道秘不可传，非文无以贯。\n君看圣画易，风行水上涣。\n谁令鞶帨工，能使雅郑乱。\n六经日丽天，诸子云雾散。",
        "dynasty": "宋",
        "collection_info": null
    },
    {
        "title": "逢源堂",
        "author": "程公许",
        "content": "务学有彝训，左右逢其原。\n后生巧穿凿，末派迷本源。\n世不有先觉，谁当警羣昏。\n佩衿来于于，千古师道尊。",
        "dynasty": "宋",
        "collection_info": null
    },
    {
        "title": "卧龙亭",
        "author": "程公许",
        "content": "隆中抱膝吟，意岂慕闻达。\n翻然起潜蛰，了不愆宿诺。\n废兴渠有命，忠直理难夺。\n出处士所重，羞死荀文若。",
        "dynasty": "宋",
        "collection_info": null
    },
    {
        "title": "小亭",
        "author": "程公许",
        "content": "道义日羣居，閒暇一游息。\n小亭拥芳荣，长江鑑空碧。\n风雩不尽春，庭草有生色。\n习学自孔氏，深体而默识。",
        "dynasty": "宋",
        "collection_info": null
    },
    {
        "title": "题枕带双流阁",
        "author": "程公许",
        "content": "层楼架蒲牢，其下表奇观。\n江连内外流，山列远近案。\n烽火日平安，烟霞奉娱翫。\n蔽芾南国棠，挺特九秋干。",
        "dynasty": "宋",
        "collection_info": null
    },
    {
        "title": "圆峤",
        "author": "程公许",
        "content": "羣峰最高处，一席如镜平。\n烟霞敞松牖，风月栖茅楹。\n仙姑紫绮裘，飞步白玉京。\n挥手一长啸，四海风尘清。",
        "dynasty": "宋",
        "collection_info": null
    },
    {
        "title": "水云天",
        "author": "程公许",
        "content": "楼台错图画，高低各云烟。\n小车倦登览，危栏且回旋。\n沧波纳暝色，溟蒙同一天。\n此中有真赏，题诗谢雕镌。",
        "dynasty": "宋",
        "collection_info": null
    },
    {
        "title": "解缆凌云快晴",
        "author": "程公许",
        "content": "淫雨三月赊，点篷今夕止。\n萧晨企璇汉，微云散霞绮。\n鸭绿澹不波，软翠浄如洗。\n吾行及端月，余寒未云已。\n何以写幽情，无多佳句子。",
        "dynasty": "宋",
        "collection_info": null
    },
    {
        "title": "舟行过昭化望远山秀色柬幕中诸丈",
        "author": "程公许",
        "content": "剑北山巑岏，刺眼乱矛戟。\n烟云借光景，稍觉含秀色。\n倚樯寄遐瞻，慨我三友益。\n有怀无与晤，搔首暮云碧。",
        "dynasty": "宋",
        "collection_info": null
    },
    {
        "title": "重阳陪诸乡丈游水乐洞过风篁岭龙井张饮观两苏仙辩才法师像晚憩杨家梅园归路小雨",
        "author": "程公许",
        "content": "凛秋天气佳，令节天赐沐。\n客居意莫展，胜赏诺已宿。\n风澹湖不波，雾敛山更簇。\n画舫厌嚣喧，笋舆恣追逐。\n閒寻水乐洞，嵌空韵琴筑。\n烟云互吞吐，台馆适凉燠。\n非无人力胜，亦自天巧足。\n侧步滑青苔，醉面爽飞瀑。\n风篁转幽径，龙井鑑寒玉。\n默堂定未起，清风谁与续。\n四海两仙翁，三生缘契熟。\n定知明月夜，屐响答空谷。\n归路取名园，移尊屡更仆。\n冻雨不成泥，驺骑未须趣。\n峨岷渺何在，万里劳远目。\n安得天瓢翻，尽把边尘沃。\n文昌德宏毅，承旨气肃穆。\n温雅奉常卿，忠愤胶庠博。\n宫讲静有仪，正字竭忠告。\n而我赘其间，自省羞朴樕。\n明堂索桴栋，底用采卷曲。\n平生邱壑姿，本不耐羁束。\n抚事长鬰陶，临觞转颦顣。\n故园俯大江，绕屋艺嘉木。\n何以娱岁晚，篱落森杞菊。\n糗粮幸有储，那不返耕筑。",
        "dynasty": "宋",
        "collection_info": null
    },
    {
        "title": "同王万里山行",
        "author": "程公许",
        "content": "邂逅非宿期，意行得奇眺。\n三生湖山缘，青眼不改旧。\n飞榜漾湖光，蹑屐梯云峤。\n玉立缑岭仙，洒落我同调。\n冲怀寄寥阔，尘外恣吟啸。\n瞇目东华尘，谁识此中妙。\n吾侪骯脏资，如痼不可疗。\n溷溷渠得知，不自耻牛后。\n已矣毋復言，恐贻水仙笑。",
        "dynasty": "宋",
        "collection_info": null
    },
    {
        "title": "次李晋仲同游南岩韵",
        "author": "程公许",
        "content": "风林舞霜叶，野水收寒溪。\n旭日爱清美，良友欣招携。\n近游南岩麓，远蹑樵人蹊。\n世未变野处，地已呈榱题。\n炼石既有穴，补天亦余梯。\n仰睇磴可涉，穷择日从低。\n窅深有神护，险绝令心悽。\n我归期再出，后会岂终暌。\n第膺三接宠，未许寻高栖。",
        "dynasty": "宋",
        "collection_info": null
    },
    {
        "title": "晋仲文学渊邃方为朝阳鸣凤仆所次前韵及之而洊赐佳章招隠敢再次韵以反之以资他日重会一笑",
        "author": "程公许",
        "content": "丈夫为世用，钓筑辞岩溪。\n不用身徇道，固可卷而携。\n侃侃紫阳翁，不践桃李蹊。\n淳熙用不终，归途此留题。\n坐令南岩高，万丈谁能梯。\n倘止论兹山，仅亦培塿低。\n今如岘首碑，千载令人悽。\n我辈何适莫，但观道合暌。\n鸟兽不可羣，仲尼非栖栖。",
        "dynasty": "宋",
        "collection_info": null
    },
    {
        "title": "游涪州北岩",
        "author": "程公许",
        "content": "恭惟同出自，斯文其在兹。\n白衣帝王师，古闻今所疑。\n惨澹涪江滨，烟雨寒无炊。\n一编洗心易，后学之蓍龟。\n学禅谯夫子，窥墙胡不麾。\n兹道贯三极，何曾限籓篱。\n柱史接武来，相望几何时。\n旧隠勤汛扫，大书挺雄奇。\n江山着羁臣，千古同一悲。\n渠自气浩然，何成復何亏。\n高堂俨遗像，宝墨镌丰碑。\n往者不可作，搔首空涕洟。\n萧萧北岩松，悠悠我之思。",
        "dynasty": "宋",
        "collection_info": null
    },
    {
        "title": "和江平叔游无为山诗韵",
        "author": "程公许",
        "content": "夙嗜一邱壑，誓言苦难践。\n梦踏西山云，陟降原復巘。\n世纷不可耐，道根日以浅。\n永愧龛中定，三叹涕如霰。\n君从柯山来，行尽蜀山险。\n不惮屐齿蜡，恣襞兰亭茧。\n毫端花五色，优昙时一现。\n翛翛尘外趣，历历眼中见。\n人生欢会少，抟沙随手散。\n何以慰瞻思，英词展黄绢。",
        "dynasty": "宋",
        "collection_info": null
    },
    {
        "title": "自道场山至何山读故人洪舜俞内翰诗刻追和",
        "author": "程公许",
        "content": "褊性不谐俗，泛梗归无家。\n故人右扶风，双旌拥崇牙。\n款门及暇日，褰裳蹑飞霞。\n维南古道场，诸天集毗耶。\n巍撑凤鶱舞，岌起龙腾拏。\n坡仙旧诗刻，清芬郁天葩。\n云表塔标峻，具区帆影赊。\n万象森凑泊，穷探忽谽谺。\n金舆度窈窕，翠幄巧蔽遮。\n昔贤此幽栖，禅扉寂无譁。\n萧爽万竿竹，芬甘一瓯茶。\n清泉茁兰茗，黄粉飘松花。\n意疑人境外，身漾天汉槎。\n浮生能几何，骛智那有涯。\n神龟宝巾笥，曳尾宁坳漥。\n所嗜在閒旷，何心事雄夸。\n洪崖石交旧，岁晚蔗境佳。\n心源秋水澹，艺苑春容奢。\n冢上木遽拱，海山枣如瓜。\n今古一转烛，聚散犹抟沙。\n暮江趣浮鹢，城树喧栖鸦。\n愿言借一窗，炉香翻楞伽。",
        "dynasty": "宋",
        "collection_info": null
    },
    {
        "title": "连日驻白帝城怀古感事阅陆放翁诗集追和其韵",
        "author": "程公许",
        "content": "益以搤为国，前后闢两门。\n剑栈径偪侧，峡江浪崩奔。\n盘礴六十州，奠位西南坤。\n天险岂轻设，参旗宁易扪。\n我行当严冬，岸沙高涨痕。\n绝壁走猱玃，深潭伏鼍鼋。\n东逝注沧海，西来非一源。\n相传石笋三，下接滟滪根。\n长怀草庐公，受遗龙准孙。\n志节局不展，德义深可尊。\n矧伊跃马壮，得与同日论。\n形势今犹昔，世故难为言。\n抚事重感慨，遐瞻莽尘昏。\n空余瀼西东，未泯冰雪魂。\n腊残春意动，清波跃河豚。\n挝鼓趣下峡，渚宫同一尊。",
        "dynasty": "宋",
        "collection_info": null
    },
    {
        "title": "中元节日登舟赴官巴西兄侄偕亲友追送三十里乃别相顾悽黯舟行得此诗以寄",
        "author": "程公许",
        "content": "随牒倦尘土，归梦长纷纭。\n及归岁阻饥，负米良艰勤。\n细摹食粥帖，长歌送穷文。\n忽捧毛生檄，往撷鲁宫芹。\n元方与犹子，念我当离羣。\n折柬期诸彦，褰裳集江濆。\n追送三十里，酒炙罗缤纷。\n夜航语达旦，掺袂俄夕曛。\n汀芦黯回首，风萍怅轻分。\n时危事远役，所遇无一欣。\n元戎调新律，笑谈静边氛。\n容我坐无毡，峩冠诵皇坟。\n采兰劝加餐，伐木友多闻。\n诸君志姱修，未可恬耕耘。\n努力崇令猷，时来皆青云。",
        "dynasty": "宋",
        "collection_info": null
    },
    {
        "title": "弔齐斋先生尚书文节倪公  其一",
        "author": "程公许",
        "content": "披襟白苹风，荡桨碧澜月。\n若下酒可斟，顾渚茗堪啜。\n兹游足娱翫，所遇皆胜绝。\n四海齐斋翁，清风传奕叶。\n平生心本朝，峩冠蓬怒髮。\n子皮五湖棹，烟波时出没。",
        "dynasty": "宋",
        "collection_info": null
    },
    {
        "title": "弔齐斋先生尚书文节倪公  其二",
        "author": "程公许",
        "content": "仕道昔有训，退处非为名。\n齐竽醉聒耳，虞絃自希声。\n清波贯霅苕，空翠浮弁衡。\n图史足怡悦，风月无将迎。\n生世我已后，景行宁忘情。\n昂昂鸡羣鹤，慰我双眼明。",
        "dynasty": "宋",
        "collection_info": null
    },
    {
        "title": "弔齐斋先生尚书文节倪公  其三",
        "author": "程公许",
        "content": "万顷湖浪碧，一点浮玉青。\n先生此考槃，有道甘沉冥。\n植柳荫水槛，栽莲绕风亭。\n感慨手遗奏，精神超列星。\n鸿鹄既层举，鸮鸩争刷翎。\n克家类季子，隧碑新刻铭。",
        "dynasty": "宋",
        "collection_info": null
    },
    {
        "title": "弔齐斋先生尚书文节倪公  其四",
        "author": "程公许",
        "content": "风尘日骚屑，耆哲晨星稀。\n九原不可作，斯文今谁归。\n临风想孤标，把酒哦落晖。\n扁刻见尚友，雪堂密传衣。\n归帆拂苹波，晴烟抹松扉。\n满箧贮宝刻，展诵省昨非。",
        "dynasty": "宋",
        "collection_info": null
    },
    {
        "title": "刘园",
        "author": "程公许",
        "content": "阴冱閟阳和，快晴差惬意。\n怒飈妬心赏，清游殊鲜味。\n繫船枯苇丛，闷损兀坐睡。\n断港曲尘波，见引着胜地。\n径梅伫揽结，堤柳是才思。\n尤怜石交旧，劝我取一醉。\n异事诧白诗，偶同二月二。",
        "dynasty": "宋",
        "collection_info": null
    },
    {
        "title": "赠修水黄君子行",
        "author": "程公许",
        "content": "雨润莘野犁，水给汉阴瓮。\n一为大烹鼎，玉食此焉供。\n一如朽木偶，肯受关索弄。\n显晦势则然，达观等一梦。\n可怜蓬瓮生，万卷皆成诵。\n静退一何勇，本不借怂慂。\n使孔孟復起，必能与折衷。\n世道日以隘，古心谁与共。\n君家太史公，以文瑞吾宋。\n崛奇庄骚语，雅淡商周颂。\n学力探窅深，天巧妙机综。\n风流被诸孙，璆琳富包贡。\n若若绶满朝，傱傱清燕奉。\n那知一亩宫，有士苦吟讽。\n寐语甘自怡，经纶付时栋。\n伊余曩在列，窃自耻阴拱。\n斥去职蕃宣，翫愒糜廪俸。\n何阶缪推激，为我破愚憃。\n由唐及国朝，作者亦已众。\n元气所融会，谅亦劳艺种。\n苦心欲其工，何者适于用。\n当知正始音，若睹治世凤。\n览辉千仞冈，一洗羣目瞢。\n谀闻我自知，可能相引重。\n乞閒会得请，敢觊百钱送。\n假道愿款门，单车屏徒从。\n不妨蒿藋径，容我于二仲。\n秋风来有期，心旌转飞动。",
        "dynasty": "宋",
        "collection_info": null
    },
    {
        "title": "和景韩赠子敬末章韵",
        "author": "程公许",
        "content": "艷冶昭阳妃，娇好浣纱女。\n盛时一转盼，零落委黄土。\n彼姝秋胡妇，真节甘独守。\n炜炜编简上，芳声乃持久。\n我欲呼绪风，酹以一觞酒。\n君看涧底松，阅世几寒暑。\n丈夫要如此，千载可尚友。\n鬼蜮玩阿瞒，何妨掺挝鼓。\n平生书五车，一字不堪煮。\n忾我左右手，双顾石棱紫。\n忍穷学师道，觅句迫徐俯。\n横陈味嚼蜡，下笔迅流水。\n忆昨涪江滨，对吟夜床雨。\n胡为轻判袂，愁凭乌皮几。\n人生如飞蓬，飘落无定所。\n那知锦官城，尊酒又同举。\n草玄几垂丝，笔力造化补。\n自我交斯人，短翅思决起。\n不因得趣同，那觉同心苦。\n至今浮山梦，历历西窗语。\n斋厨厌苜蓿，尘甑窘禾稆。\n忍饥搜枯肠，数息保气母。\n何当陪胜赏，一醉诗分取。\n终恐吃期期，输君白玉麈。",
        "dynasty": "宋",
        "collection_info": null
    },
    {
        "title": "唐文权郡见前作和韵见教乃赋诗三首以答之  其一",
        "author": "程公许",
        "content": "阴阳无停机，寒暑迭更代。\n迅商俄栗憀，炎官亟敛退。\n岩壑有余妍，雨晴皆可爱。\n迫迮红尘海，适喜翠屏对。",
        "dynasty": "宋",
        "collection_info": null
    },
    {
        "title": "唐文权郡见前作和韵见教乃赋诗三首以答之  其二",
        "author": "程公许",
        "content": "鲁国久仙去，诗偕芙蓉秋。\n渊渊韵金石，往往余岩丘。\n象贤来题舆，同声应鸣璆。\n清渭发源远，浊泾难混流。",
        "dynasty": "宋",
        "collection_info": null
    },
    {
        "title": "唐文权郡见前作和韵见教乃赋诗三首以答之  其三",
        "author": "程公许",
        "content": "赞房容久愒，游子奚所嘆。\n树老昼常寂，云埋宵易寒。\n龛灯对青荧，手箑失白团。\n抚运忽有感，秋防趣三单。",
        "dynasty": "宋",
        "collection_info": null
    },
    {
        "title": "宗博宫讲何丈以诸贤所赋清赋堂诗轴示教借和元韵附轴尾",
        "author": "程公许",
        "content": "避影恶木阴，忍渴贪泉水。\n君看象渡河，步步须彻底。\n士当秉特操，盛行贵知止。\n佳境着蔗根，苦或起瓜蔕。\n上尊锡方进，万事咨伯始。\n孰能超然观，贯之以一理。\n瓢饮有余乐，我自味无味。\n忆登君子堂，积雪几没趾。\n双鹤舞前除，穟烟萦素几。\n迭石肖崄崿，俯槛鑑清泚。\n旌招还此来，归梦曷能已。\n红尘交辔语，新律吐琼蕊。\n千载友元亮，顾未忍违世。\n将坛建鼓旗，许我陪末至。\n政恐如浊泾，难以汩清渭。\n俗氛日轇轕，菉茨乱荪芷。\n为君歌停云，倦翮思决起。\n念归怅无家，素食心所耻。\n安得三间茅，託身安稳地。\n一编岫云吟，枯肠或能拟。",
        "dynasty": "宋",
        "collection_info": null
    },
    {
        "title": "题夹江冯临父玉山庄图",
        "author": "程公许",
        "content": "天下最佳处，惟二室三川。\n一气所融结，何地无云烟。\n忆游古南安，倦憩大观前。\n十洲与三岛，渺莽云水连。\n追随子邵子，飞步山房巅。\n醉归迷夕霭，笑歌呼渡船。\n至今诗箧中，秀色余芳鲜。\n永愿借一壑，抱耒耕石田。\n不学谷口隠，姓名京师传。\n邂逅大冯君，为我开愁边。\n烟霞粲画本，风月起笔椽。\n上有玉山庄，遥挹峩峰妍。\n士为声利役，何如拥肿全。\n脱粟幸可饱，苦茶宜活煎。\n画计不用决，与山终薄缘。\n三间苟完矣，万松想苍然。\n羊肠摧君辀，问君归何年。\n早逐山房翁，江郊掉吟鞭。\n往来成二老，日醉壶中天。\n对峙五言城，写之七丝絃。\n勿遣俗士驾，污我青苔钱。",
        "dynasty": "宋",
        "collection_info": null
    },
    {
        "title": "今日良宴会",
        "author": "程公许",
        "content": "良辰不可久，飞幰会华馆。\n雕俎粲陈前，羽觞劝引满。\n危柱瑟难和，急轸琴失按。\n含思以亮激，响入凌霄汉。\n四坐听我歌，歌罢倚长叹。\n勿遣歌声悲，悲多听者惨。\n振辔腾康庄，及此岁未晏。",
        "dynasty": "宋",
        "collection_info": null
    },
    {
        "title": "春事无几端居萧索追怀成都旧游慨然有赋",
        "author": "程公许",
        "content": "忆昔吏锦城，寄隠云水乡。\n萧散不任事，上官容我狂。\n短篷漾空明，舞棹歌沧浪。\n会心多胜友，一举累十觞。\n芳春乐事饶，飞幰集宝坊。\n意行无定在，有花即相羊。\n马蹄穿夜市，奚奴背诗囊。\n三年一炊黍，旧游想微茫。\n谁知涪江滨，侧翅不得翔。\n醉饮无与和，三叹热中肠。\n雨晴好风景，轻舆便晚凉。\n乱絮扑晚霭，牡丹泫残粧。\n春物能几何，营巢燕飞忙。\n茶事迫榆火，饧胶催粥香。\n我本乐烟霞，失身缚簪裳。\n官曹幸云冷，诗债可不偿。\n锦城未即去，十景兹难忘。\n安能窘边幅，低头甘锁缰。\n升沈自天分，矫情恐有妨。\n借我白玉壶，为君歌慨慷。",
        "dynasty": "宋",
        "collection_info": null
    },
    {
        "title": "饯寄庵居士龚彦质",
        "author": "程公许",
        "content": "煌煌帝王都，列第喧丝竹。\n林园竞选胜，四匝湖山曲。\n谁知南屏下，老叟甘幽独。\n忆从古栝来，红颊鬓鬓绿。\n王侯争倒屣，交友为属目。\n引觞百壶倒，授简千颖秃。\n功名良误人，日月如转毂。\n侵寻四十年，一往不可復。\n浮云玩身世，投老寄僧屋。\n坚忍不苟求，趺坐淡无欲。\n人生固幻梦，要须有归宿。\n买山岂不念，探囊一捧腹。\n旧交上连璧，情未忘伐木。\n苏台香正凝，宝婺驾已夙。\n谈笑百金挥，拮据三间足。\n何妨山水窟，就讯高燥卜。\n行矣不可迟，片帆浪花蹙。\n归来督工师，涓选亟营筑。\n开轩纳云水，绕槛艺松菊。\n身閒心自平，长把黄庭读。",
        "dynasty": "宋",
        "collection_info": null
    },
    {
        "title": "三伏中积雨如秋",
        "author": "程公许",
        "content": "峨眉三日雨，客馆六月秋。\n幽怀无与娱，欹枕清夜游。\n炎官失声势，万木皆商讴。\n一凉德我厚，耿耿何隠忧。\n忧多白人头，头白可復休。\n积阴忤正气，潢流冒崇邱。\n世故莽难期，病根宁易瘳。\n履霜不知戒，坚冰谅难尤。\n天运不停机，明当火西流。\n勿以余热在，而忘晚岁谋。\n家贫迫短晷，及时戒衣裘。",
        "dynasty": "宋",
        "collection_info": null
    },
    {
        "title": "县圃莲花方开同时木犀吐芳刘光远仙尉赋诗为和韵",
        "author": "程公许",
        "content": "季夏苦积阴，泥径殊窘步。\n彼姝水花红，媚此晴色暮。\n邂逅小山桂，纔洗仙掌露。\n相携斋阁来，不着丹铅污。\n杲之与黄香，胡为此同聚。\n向来古锦九，散落不知数。\n吟肠久荒涩，幽赏但默喻。\n殷勤吴市仙，能供岩壑趣。\n诗味淡愈佳，交情凝有素。\n我愿同茑萝，得与长松附。",
        "dynasty": "宋",
        "collection_info": null
    },
    {
        "title": "十四日同张伯修罗坚甫大智赏月探韵即事感兴殊激懦衷翌日会保福辱诗示教借张大韵同赋",
        "author": "程公许",
        "content": "涉秋苦多阴，婵娟喜见乍。\n天巧竟作难，借此三五夜。\n屯云滃四面，如骛俗士驾。\n宝坊盍朋簪，尊酒共清话。\n诸君读书眼，明不失纤罅。\n天眼物昏之，谁为弯弓射。\n连宵耿孤吟，虚窗自高挂。\n竹风静逾爽，露叶灿可画。\n梦踏市桥去，醉眠僧榻借。\n阴晴且勿言，幽赏可能罢。\n恨欠截老龙，三弄倚风榭。\n酒酣歌慨慷，四坐勿渠诧。\n边尘日澒洞，志士惜閒暇。\n君看古圣贤，忧乐以天下。\n持此阅人多，何但如传舍。\n短气吐復吞，欲言恐遭駡。\n径思投绂去，甘老渔樵社。\n世论熟脂韦，人物叹衰谢。\n相期崇令猷，兰鲍观所化。",
        "dynasty": "宋",
        "collection_info": null
    },
    {
        "title": "重阳后一日亲友会饮于沧洲以初九未成旬重阳即此辰探韵得初未二字  其一",
        "author": "程公许",
        "content": "雅志厌阛阓，考槃乐郊墟。\n言归憩桑梓，不惮躬拮据。\n岁晚此栖宿，佳气鬰扶舆。\n淫雨度阳节，晴云吐月梳。\n独酌良亦佳，所思在羣居。\n晨兴喜復晴，草具何可徐。\n黄花有余馥，白酒无多储。\n清滩蛰雷吼，轻霞綵幄舒。\n翳然林水间，舒啸天籁虚。\n雪髯醉先起，众宾且踌躇。\n人生有定分，适意不愿余。\n衣食粗能给，吾当赋遂初。\n相期晚节坚，结社同樵渔。",
        "dynasty": "宋",
        "collection_info": null
    },
    {
        "title": "重阳后一日亲友会饮于沧洲以初九未成旬重阳即此辰探韵得初未二字  其二",
        "author": "程公许",
        "content": "风露澹秋容，汀洲肃秋气。\n吾庐倚高寒，游目周品彙。\n既空买山资，恨欠除堂费。\n醪觞漾篱菊，浅酌殊有味。\n蜜饵杂园蔬，何妨食之既。\n兴酣一凭眺，情感怱累忾。\n裔夷恃天骄，边关犹鼎沸。\n杀气缠惨澹，将材乏沈毅。\n吁嗟楚芡荒，遑恤顷筐暨。\n腐儒拙料事，积忧漫如猬。\n伊昔贤哲人，用智奔流未。\n驷隙讵容追，蚁溃可不畏。\n索裘已较晚，寒机密经纬。",
        "dynasty": "宋",
        "collection_info": null
    },
    {
        "title": "过房公湖临发广文载酒登南楼听隠士陈希逸弹琴读鴈湖先生诗及悦斋先生赋",
        "author": "程公许",
        "content": "湖荡匝城府，堤柳一径通。\n森戟昼漏永，阒如墟野中。\n掣铃三日留，鬰鬰殊寡悰。\n登埤展遐眺，荡我磊磈胸。\n沟畦磨衲丽，烟芜图采工。\n广文一尊酒，邂逅清赏同。\n慨昔石林老，小驻双旌红。\n燕坐鳬鹜退，行散龟鹤从。\n得句陵子美，高世犹房公。\n想此据胡床，长啸延清风。\n想此蹑珠履，和月吸酒钟。\n想此援采毫，醉题揖遥峰。\n想此披绮裘，凭高目征鸿。\n逸驾渺难追，风光为谁容。\n空余翰墨香，披拂葭苇丛。\n翠琰子由赋，正声响笙镛。\n千年古徐州，绮疏贯晴虹。\n过眼不再读，恨我性识蒙。\n乔木噪晚鸦，低回马首东。\n绿绮有余韵，因之讯仙翁。",
        "dynasty": "宋",
        "collection_info": null
    },
    {
        "title": "送安少愚下第东归",
        "author": "程公许",
        "content": "去年游凌云，传观一篇书。\n问客谁所作，作者安少愚。\n少愚宾城人，万里走东吴。\n悯俗日抢攘，正途欲荒芜。\n磊块不能平，忧愤何当摅。\n推枕一长叹，落笔万字余。\n才难缪取舍，政棼费爬梳。\n国雠不可忘，储德要力扶。\n肝膈无留藏，首末详绎铺。\n吾岂贪狥名，致主于唐虞。\n书成诣匦投，甘心斧钺诛。\n九天隔云雨，万目争睢盱。\n圣恩不忍杀，放使归田庐。\n我心日起敬，未见长欷歔。\n今年科诏颁，君来试成都。\n邂逅忽倾盖，名下信不虚。\n貌不踰中人，若为胆满躯。\n革囊三尺剑，束书一蹇馿。\n蹙頞谈世事，抵掌嗤俗儒。\n慨慷三策陈，傲睨众口谀。\n诸公眼如月，谁遣紫夺朱。\n少愚冁然笑，得失毫髮如。\n行止谅由天，通塞何关渠。\n归欤三间茅，搜我万卷储。\n抱膝梁父吟，曲肱味道腴。\n雅志期古人，昂昂千里驹。\n安能徇众兆，泛泛水中鳬。\n今晨忽叩门，谒我掺执袪。\n剧谈重激昂，欲去仍踟蹰。\n时俗竞佻巧，捷径争驰趋。\n悦耳或为忠，仕道宁免迂。\n啖以鼎食味，诱以蛾眉姝。\n煌煌万钉饶，翼翼潭府居。\n众醉日以酣，独立谁为徒。\n世岂有巢由，甘受泥滓污。\n或俛首州县，或遁迹樵渔。\n顾谓今乏材，毋乃几厚诬。\n失计如我辈，苟为五斗驱。\n有志困风尘，浮沉非故吾。\n思昔新法行，士有郑介夫。\n斥监安上门，愤世胆气粗。\n一朝勾驿传，奏疏列画图。\n天子恻然感，民力几少苏。\n九原凛如生，千载足起予。\n荆舒最护短，植党盘要途。\n如何职冗贱，九关许叫呼。\n偪仄復偪仄，视今良可吁。\n喧然众楚咻，甘作嬴秦拘。\n所以见君子，羞汗如陨珠。\n牛骥不同皁，鸡凤宁同笯。\n要当操此心，圣贤为范模。\n借问兰玉弃，如何萧艾敷。\n诗成为君歌，临风怳喑呜。\n向来清庙瑟，忍滥齐门竽。",
        "dynasty": "宋",
        "collection_info": null
    },
    {
        "title": "赠吴郡诸居士",
        "author": "程公许",
        "content": "终南径甚捷，结茆邻帝乡。\n朝为谷口翁，暮为省中郎。\n先生独何事，寄傲临沧浪。\n才高世莫染，德熏名自香。\n青黄分谁数，膏火竟堪伤。\n游心圣贤域，脱身忧患场。\n世路虽龃龉，天衢自腾骧。\n扪虱竟谁见，卧龙兴何长。\n借居仲奄里，未升公德堂。\n十年逐流摈，千里坐相忘。\n颓龄或可借，辟谷岂无方。\n终期继青莲，摇笔颂紫阳。",
        "dynasty": "宋",
        "collection_info": null
    },
    {
        "title": "过眉山谒乡耆宿李八丈提刑",
        "author": "程公许",
        "content": "忆昔下吴会，拜公古渝州。\n别来忽星纪，不知几三秋。\n岂不愿舂粮，占乌渠渠屋。\n良期苦难俪，千里劳远目。\n公家难兄弟，与蜀关重轻。\n峨眉迭连娟，石笋屹峥嵘。\n维国有着龟，维士有司命。\n并生天地间，受命独也正。\n忧端日抢攘，世论滋软熟。\n谁谓空谷远，有美人如玉。\n我如南州橘，托根非不深。\n踰淮恐成枳，望远劳我心。\n鲐背髮皤然，齿颊探骨鲠。\n跪履乞一言，书绅以自儆。",
        "dynasty": "宋",
        "collection_info": null
    },
    {
        "title": "述志",
        "author": "程公许",
        "content": "仙曹寄江干，吏隠适吾愿。\n西轩馆梅友，屋老狸鼠觇。\n坐令高世姿，不耐尘网罥。\n殷勤数问讯，余力稍营缮。\n八窗敞虚明，孤标对老健。\n伫立惨澹中，恍觉容采绚。\n天风发奇芬，霜月泼冷艷。\n官卑苟逃责，交淡日相见。\n冻摇哦诗吻，坚作忍饥面。\n痴顽信可怜，无取復奚羡。\n村醪未必佳，苦味且耐嚥。\n洗醆寿亲尊，春和元不欠。\n勿竞桃李场，恐为吾友玷。",
        "dynasty": "宋",
        "collection_info": null
    },
    {
        "title": "三年衔恤绝不吟诗既奉祥祭触绪摧裂偶得古诗三章呈叔逢兄併似彦威侄  其一",
        "author": "程公许",
        "content": "髧髦联鴈队，娱侍三老人。\n清风一家法，欢颜四时春。\n转爥二十年，俯仰含悲辛。\n聚散泡起灭，了知幻非真。\n忽忽如有见，耿耿恨难平。\n孝爱自天性，宁与迹俱陈。",
        "dynasty": "宋",
        "collection_info": null
    },
    {
        "title": "三年衔恤绝不吟诗既奉祥祭触绪摧裂偶得古诗三章呈叔逢兄併似彦威侄  其二",
        "author": "程公许",
        "content": "母慈不逮养，翁健长相依。\n重关一回首，及瓜时当归。\n平安墨未干，讳问心有疑。\n茧足跛菅屦，高堂空繐帏。\n罔象不可索，流光倏如驰。\n五鼎嗟奚及，一生风树悲。",
        "dynasty": "宋",
        "collection_info": null
    },
    {
        "title": "三年衔恤绝不吟诗既奉祥祭触绪摧裂偶得古诗三章呈叔逢兄併似彦威侄  其三",
        "author": "程公许",
        "content": "秋风殷岩壑，万木皆商讴。\n棘人有余哀，揽衣良夜遒。\n三年辍清吟，寸肠堆百忧。\n泪眦日以眵，霜根一何稠。\n棣华幸有依，竹林可俱游。\n心事期岁晚，庶无坠前修。",
        "dynasty": "宋",
        "collection_info": null
    },
    {
        "title": "游仙二章上范殿撰洁庵先生  其一",
        "author": "程公许",
        "content": "风埃曀八表，涛澜浩无涯。\n岧峣昆崙峰，高与星纬排。\n真人抚元运，太虚以为家。\n控辔下碧落，蜚步凌紫霞。\n周览兴未已，归憩谁与偕。\n乔松抚瑶瑟，偓佺荐琼花。\n颦蹙睨尘世，腐鼠纷攫拏。\n迢遥五云佩，荡漾八月槎。\n我欲往从之，层云不可阶。\n素心耿相照，退当三月斋。",
        "dynasty": "宋",
        "collection_info": null
    },
    {
        "title": "游仙二章上范殿撰洁庵先生  其二",
        "author": "程公许",
        "content": "空山学仙子，幽独性成癖。\n谁令一念差，失脚尘网密。\n随缘翫泡影，隠思晓继夕。\n了了三生梦，掣电了无迹。\n岂不志远游，谁为傅羽翼。\n抱关觇紫气，跪履问黄石。\n静虑傥冥契，玄机讵难入。\n缟髮古仙公，遗世而独立。\n惝恍如有遇，一言曰守一。\n引臂许相从，长生託瑶籍。",
        "dynasty": "宋",
        "collection_info": null
    },
    {
        "title": "送悦斋先生",
        "author": "程公许",
        "content": "风尘三十年，世途日险窄。\n婵娟弃土梗，倚市竞容泽。\n大雅何寂寥，志士三叹息。\n维皇惠斯文，为国永寿脉。\n灵光岿独存，硕果有不食。\n坤维返全璧，北墅归散策。\n天开景气新，晴破层冰积。\n畴咨耿宵虑，图任先耆德。\n披云绚天章，趣驾觐宸极。\n喉舌俄申命，股肱待宣力。\n解絃未为难，航险那可忽。\n泾渭不同流，熏莸讵相入。\n所虞愤失职，阴拱或伺隙。\n事须众贤和，乃可殄行堲。\n沉几陛下圣，虚己言路闢。\n稍欣元气充，犹虑外忧迫。\n敌情任反覆，庙论须谨密。\n功名百尺竿，家国万金璧。\n平生一知己，瓣香无愧色。\n驽怯勉荷担，迟顽费推激。\n大艑驾云涛，熏风饱帆席。\n丁宁耳面命，远别何须惜。\n宽以七月程，修门拜赤舄。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其一",
        "author": "程公许",
        "content": "永平昔全盛，旧学尊五更。\n惜哉趋舍缪，眩眼车服荣。\n恭惟自孔氏，时止亦时行。\n心泰无不足，外内谁重轻。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其二",
        "author": "程公许",
        "content": "峩豸凛霜简，立螭迫荷囊。\n从渠众醉酣，我自深林芳。\n岁晚髮雪白，德称腰鞓黄。\n世无香山老，谁与论行藏。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其三",
        "author": "程公许",
        "content": "前溪文纬国，东溪学草玄。\n补处自天授，绝韦待谁编。\n渊源后溪水，脉络千载传。\n兹事端不朽，松石同其坚。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其四",
        "author": "程公许",
        "content": "厚德最耐看，士当论志远。\n沄沄物归根，混混泉有本。\n眼明长庚晓，心知岁华晚。\n后生须榘矱，所愿加餐饭。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其五",
        "author": "程公许",
        "content": "鹿门忆庞公，栗里怀靖节。\n我尝评斯人，用则同稷契。\n空谷倚逍遥，风尘俱骚屑。\n明发耿不寐，长歌弥激烈。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其六",
        "author": "程公许",
        "content": "事往置勿言，积厚报岂恡。\n毫眉两山尊，照眼双璧润。\n衮衮生公侯，世佩斯文印。\n譬之水盈科，吾方见其进。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其七",
        "author": "程公许",
        "content": "楚都初拜公，里门跪承诲。\n一言忽唤醒，顿首汗浃背。\n志远苦力短，寸进而尺退。\n大书揭斋颜，朝夕警不逮。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其八",
        "author": "程公许",
        "content": "月冷塞垣刁，尘暗西风箑。\n所思天一方，飘飘管宁帢。\n我欲往从之，问以安乐法。\n云深波浩荡，定自鸥鸟狎。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其九",
        "author": "程公许",
        "content": "千载嗣韩统，斯文谅关天。\n字衮失所归，何以革其先。\n陟屺有遗恨，琢石图方镌。\n百拜涕绠縻，万一彤史传。",
        "dynasty": "宋",
        "collection_info": null
    },
    {
        "title": "上后乐刘先生左史十首用襄阳诗两句行藏坚晚节进退法先民为韵  其一○",
        "author": "程公许",
        "content": "负米困风尘，腼颜白头亲。\n叹息执戈苦，走也犹幸民。\n依依孔墙梦，拍拍芹水春。\n安得万里风，驾予往问津。",
        "dynasty": "宋",
        "collection_info": null
    },
    {
        "title": "和大着何兵部  其一",
        "author": "程公许",
        "content": "何侯起胶庠，岿立诸老后。\n霜空茂桧栢，惊秋笑蒲柳。\n平生经世心，短舞困长袖。\n白头谒承明，彩闼炳郎宿。\n去国一渔舟，顺风轻放溜。\n寒花耀荒寒，灵芝茁腐朽。\n身閒澹无虑，岁熟宜酿酒。\n更将自性观，妙契得无漏。",
        "dynasty": "宋",
        "collection_info": null
    },
    {
        "title": "和大着何兵部  其二",
        "author": "程公许",
        "content": "忆昔岁云暮，言趋君子堂。\n昕班偶同归，三度金节凉。\n木天并英游，东壁分余光。\n日者对宸扆，直声动岩廊。\n岂不志归田，胡遽喧巧簧。\n别久花竹秀，山积书传香。\n时无尘外交，若许令支郎。\n愿言从之游，珪璧保闻望。",
        "dynasty": "宋",
        "collection_info": null
    },
    {
        "title": "和庐陵士尹八俊投赠韵",
        "author": "程公许",
        "content": "白苎裁春衫，京尘可得缁。\n一麾江海去，何成復何亏。\n驰驱两轮朱，萧骚双鬓丝。\n所欣岁功就，千里春台熙。\n素念耻伐檀，烦政戒楚茨。\n同心何自来，邂逅得我师。\n金华仙去远，文其不在兹。\n诸公竞唐体，颓流谁檝维。\n命将骚雅坛，幸子无牢辞。\n为我缓节歌，纾我商讴悲。\n边尘塞乡国，介鳞语侏𠌯。\n登楼仲宣赋，遣兴子美诗。\n怀归自无计，惨戚将奚为。\n排云天九重，抒我危苦词。",
        "dynasty": "宋",
        "collection_info": null
    },
    {
        "title": "寿张敬立二首  其一",
        "author": "程公许",
        "content": "高堂八十亲，备福九五畴。\n虎节安山国，鴈序班霜秋。\n积善有源委，触目皆琳璆。\n一笑寿觞举，背蘐可忘忧。",
        "dynasty": "宋",
        "collection_info": null
    },
    {
        "title": "寿张敬立二首  其二",
        "author": "程公许",
        "content": "育德譬源泉，务学如农畴。\n盈科会归海，力穑当有秋。\n期君懋远业，东序陈大璆。\n对扬竭忠鲠，一洗宵旰忧。",
        "dynasty": "宋",
        "collection_info": null
    },
    {
        "title": "上宪使张郎中寿借西山集中甲申秋所赋雨荷诗韵",
        "author": "程公许",
        "content": "荣途惊一世，志士独苦心。\n君看曲江公，中宵梁父吟。\n岂无平反笑，可使贯索沉。\n独醒睨众醉，枉尺那直寻。\n世事本前期，朱明多盛阴。\n气运有伸屈，扶持要贤能。\n金瓯一掷误，天步深渊临。\n琼圃撷众芳，愿以遗美人。\n绣斧岷雪外，阊阖云海深。\n请弹熏风絃，再拜寿斝斟。\n功名傥来耳，一念君与亲。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其一",
        "author": "程公许",
        "content": "并生宇宙间，分殊理则同。\n订顽有明训，造化与同功。\n心腹与手足，疴痒均我躬。\n皇皇一仁字，天下皆为公。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其二",
        "author": "程公许",
        "content": "人心无底谷，贪求何自餍。\n徇名膏火熬，徇财刀蜜甜。\n受命独也正，取造物者廉。\n孤竹有世守，范防无乃严。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其三",
        "author": "程公许",
        "content": "咸池浴晓光，西汜俄夕曛。\n流景宁我贳，用志可不勤。\n王事念靡盬，圣恩期策勋。\n岁晚须糗粮，及时力耕耘。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其四",
        "author": "程公许",
        "content": "吾师孔子孙，云莫见乎隠。\n所以尽性学，必于独也谨。\n两间陟降异，一念堂奥近。\n何但丹笔持，能使明克允。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其五",
        "author": "程公许",
        "content": "干坤奠崇卑，君臣分则同。\n中心一有慊，何以字曰忠。\n孔曾为榘矱，伊周其事功。\n千载谁嗣音，我愿顺下风。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其六",
        "author": "程公许",
        "content": "豚鱼自物耳，犹可孚以信。\n疑心一芥我，相靡而相刃。\n君看易中孚，义取说而巽。\n虚心窃实理，可不精体认。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其七",
        "author": "程公许",
        "content": "和与同近似，同乃异于和。\n九官逊虞廷，儆戒而赓歌。\n不然水济水，后患将如何。\n期公调鼎食，一柱障颓波。",
        "dynasty": "宋",
        "collection_info": null
    },
    {
        "title": "寿宪使江寺簿八首以座右公廉勤谨忠信和缓八字为韵  其八",
        "author": "程公许",
        "content": "缓有用有体，事须明眼看。\n用欲行而宜，体则偏于缓。\n射审固而发，斯理一以贯。\n仁静寿可占，巧历那得算。",
        "dynasty": "宋",
        "collection_info": null
    },
    {
        "title": "上游参预寿二首  其一",
        "author": "程公许",
        "content": "并生覆载间，肖翘无小大。\n阴阳所发舒，荣瘁各变态。\n若为寿命独，厥有松柏桧。\n鬰鬰被涧阿，童童状车盖。\n神明扶正直，霜雪表坚耐。\n岂不愿拥肿，而使匠石爱。\n大厦须柱撑，宁免万牛载。\n一柱屹擎天，羣生此依頼。\n尚念楹桷材，无可柞棫拔。\n风雨任震凌，安宅遍宇内。",
        "dynasty": "宋",
        "collection_info": null
    },
    {
        "title": "上游参预寿二首  其二",
        "author": "程公许",
        "content": "河流贯陕虢，底柱自中立。\n江水迸瞿唐，滟滪制其溢。\n岂此一拳多，云根閟奇质。\n桧柏相因依，烟霞老山泽。\n閟世纵坚久，于人果奚益。\n涨洪弥八埏，睨视如己溺。\n岩岩国嵩岱，万仞峙铁壁。\n隻手障狂澜，九鼎奠盘石。\n我自不动心，深根而宁极。\n还归金泉山，采药炼金液。",
        "dynasty": "宋",
        "collection_info": null
    },
    {
        "title": "寿曹大博以东宪台治新筑亭馆扁榜寄意 咏归亭",
        "author": "程公许",
        "content": "圣道如太极，品彙自生成。\n二人各言志，点也心和平。\n春风发高咏，怀哉沂水滨。\n千载寄遐思，光景无边春。\n一潭鑑寒碧，方寸洞虚明。\n执卷恍瞻前，舍瑟铿有声。\n勿遣柱后文，醨我春风醇。\n穹舞丽景舒，琴歌南熏清。\n谁知此中乐，天理皆流行。",
        "dynasty": "宋",
        "collection_info": null
    },
    {
        "title": "寿曹大博以东宪台治新筑亭馆扁榜寄意 垂光亭",
        "author": "程公许",
        "content": "蔚蓝水中天，岧峣千万重。\n楼观耸烟霞，光景浮星虹。\n天上老仙伯，万劫冰雪容。\n笑下金华山，长歌唳霜鸿。\n一去五百年，山头忽重逢。\n身衣直指绣，神超蓬海东。\n摇荡琼台光，拍浮玻瓈钟。\n琼台纵可乐，虞庭渴夔龙。\n丹凤衔诏来，入侍甘泉宫。",
        "dynasty": "宋",
        "collection_info": null
    },
    {
        "title": "寿曹大博以东宪台治新筑亭馆扁榜寄意 鶑花世界",
        "author": "程公许",
        "content": "涪江驶清浏，四山玉连环。\n中有一掌平，万井浮晴烟。\n鶑花随世界，妙语发天悭。\n公来抉其秘，作堂娱燕閒。\n袭芳皆俗好，伐木友士贤。\n念昔白波汹，止沸谈笑间。\n熙熙春台乐，谁知有今年。\n初度沸欢谣，愿公眉寿延。\n移此世界春，浩荡弥八埏。",
        "dynasty": "宋",
        "collection_info": null
    },
    {
        "title": "寿乔平章三首  其一",
        "author": "程公许",
        "content": "岧峣昆崙颠，缥缈虚皇宅。\n下睨四大洲，何啻一尘积。\n万类託其间，扰扰无暂息。\n强弱互吞噬，杀气干斗极。\n虚皇燕五云，凭轩惨不怿。\n绛节授金童，琼函探宝册。\n运会有度期，欲藉老仙伯。",
        "dynasty": "宋",
        "collection_info": null
    },
    {
        "title": "寿乔平章三首  其二",
        "author": "程公许",
        "content": "老仙何自来，文焰贯东壁。\n八十五春秋，骨健神气溢。\n权衡有定度，蓍蔡无遗策。\n若非安期生，定是李八百。\n坚苦海津梁，寿斯文命脉。\n后皇大所畀，陶冶妙无迹。\n故山岂不思，老屋须柱石。",
        "dynasty": "宋",
        "collection_info": null
    },
    {
        "title": "寿乔平章三首  其三",
        "author": "程公许",
        "content": "屋老当奈何，风雨撼四壁。\n主公志经营，所頼有匠石。\n度材林薮幽，计土帑廥积。\n心思妙规制，指授契绳尺。\n逮其万间具，夫岂一人力。\n柱天纪元功，眉寿永无极。\n周宣当中兴，拜手歌考室。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其一",
        "author": "程公许",
        "content": "气运有盈虚，品物迭滋耗。\n人生于两间，谁能长不老。\n胡为翫鲜荣，而独恨枯槁。\n婉娈儿女态，爱惜容色好。\n志士竞修名，览镜慨华皓。\n所念固有殊，达观同一笑。\n本来真妙明，何有少壮老。\n兹理非言传，惟心自深造。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其二",
        "author": "程公许",
        "content": "断梗得栖泊，高堂拥图书。\n中宵风露气，营我方寸躯。\n静虑何易感，有衔莫能袪。\n今古一瞬息，智愚等丘墟。\n战夺日相寻，死生互吞屠。\n念此耿无寐，推枕长嗟吁。\n天理谅好还，人谋何可疏。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其三",
        "author": "程公许",
        "content": "宿嗜本幽閒，世途倦驰骋。\n迫兹门户託，强把冠佩整。\n招手误一来，麾退谅予警。\n宽恩假郡寄，静俟亦天幸。\n橐空归无家，旅泊仰微廪。\n如闻烂柯谷，宛似飞仙境。\n苦饥问豹胎，留渴须远井。\n天将厚所畀，吾宁不少忍。\n睡起一欠伸，篆烟凝昼永。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其四",
        "author": "程公许",
        "content": "口为祸之穽，异者同之仇。\n谁能噤不语，兀兀如羁囚。\n我岂好违俗，心未忘好修。\n本不慕华显，宁有忮与求。\n逍遥鹏鷃同，贫贱非所羞。\n风涛涨平陆，驾予一虚舟。\n未如泯机智，鸥鸟与之游。\n吾今已得师，稽首漆园周。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其五",
        "author": "程公许",
        "content": "鸟飞暮知还，螘微亦有藏。\n游子怅无託，故乡那得忘。\n轒辒岁横骛，生涯日凄凉。\n骨肉各窜匿，冢祠缺烝尝。\n万里一缄书，临风泪千行。\n垂白念汝兄，忧乐苦相望。\n安得附羽翮，奋飞同一觞。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其六",
        "author": "程公许",
        "content": "西陲失支吾，如老屋积腐。\n墙闼纵蹂躏，堂屋何依怙。\n伊谁阶此厉，乃为元老误。\n疾痛切吾身，利钝难逆睹。\n瘴暑困新恩，陨星泣忠武。\n梁坏将安仰，天高杳难诉。\n向来十二楼，捲帘误一顾。\n洒泪嫁时衣，谁与论心素。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其七",
        "author": "程公许",
        "content": "坤维以文瑞，民俗本柔淑。\n何代无战争，冤哉今尔酷。\n戎马塞里墟，劫钞遍林谷。\n平生金石交，屈指半鬼录。\n从子尤可哀，别归奉水菽。\n伯侄併戕殒，荼毒復荼毒。\n探囊数幅书，吞声不忍读。\n昆岗焮烈焰，宁辨石与玉。\n叩首一炉香，请为遗黎赎。",
        "dynasty": "宋",
        "collection_info": null
    },
    {
        "title": "屏居北郊自秋涉冬绝省人事触绪有感託之讽吟书云前一日缉成八章寓兴抒情非以言诗也  其八",
        "author": "程公许",
        "content": "南山翠鬅鬙，四荔拱故宅。\n采衣侍三寿，教爱如夙昔。\n晓然一梦阑，无復万里隔。\n了知恩爱缚，障我修行力。\n亦尝勤遍参，渐欲空结习。\n妄念绝攀援，自性非假借。\n百千三昧门，惟此一事实。\n持问诸老禅，少露真消息。",
        "dynasty": "宋",
        "collection_info": null
    },
    {
        "title": "理舟入奉大对临发有赋",
        "author": "程公许",
        "content": "弱龄诵书史，所慕在经世。\n腼颜科目中，颇恨愆素志。\n天府两贡书，耻逐时粧媚。\n诸公误赏音，偶玷春官第。\n王明渴畴咨，临轩有故事。\n明当鼓枻下，陛对去天咫。\n采兰有常供，胡为轻万里。\n趋庭愿有闻，丁宁汝其识。\n谨无曲学阿，恐作儒冠耻。\n士当志远大，富贵余事耳。\n百拜请书绅，誓言其敢替。\n万古洙泗传，岂为青紫计。",
        "dynasty": "宋",
        "collection_info": null
    },
    {
        "title": "良月十六日以祈晴宿斋郊坛寺僧拉登梅岩读高孝两朝宸翰记事",
        "author": "程公许",
        "content": "祝册颁九重，郊丘以晴祷。\n小臣职骏奔，单车倦涂潦。\n崇阜踰巘崿，层坛敷秸藁。\n中兴念经始，面势若天造。\n涛云日两潮，幄雾山四抱。\n袍毳亦可人，杖藜共幽讨。\n枯梅傲岩晚，阴壑得寒早。\n勋华昔同来，奎文绚丽藻。\n山灵沐高泽，虹彩轶晴昊。\n苔蹊几窘步，椶榦撑健倒。\n嵌窦咽泉流，金石韵击考。\n斋庐耿灯青，檐花垂带缟。\n苦怜风力痴，未快霾阴扫。\n排云出乌轮，测景进黄道。\n六合还清明，烟霞愿投老。",
        "dynasty": "宋",
        "collection_info": null
    },
    {
        "title": "和宪使张郎中",
        "author": "程公许",
        "content": "四海一奇男，象贤真柬之。\n绣斧外执法，滞淹犹在斯。\n冰壑栋梁具，凤梭云锦机。\n粉省趋含香，玺书啬封泥。\n生平方寸丹，云端双阙齐。\n小试川楫手，晒网芦中矶。\n以道拯世溺，先事防繻袽。\n三江昔怒号，一席今沦漪。\n平波浄縠浪，祥风浃瑶池。\n八极汇涛澜，四顾蛟涎危。\n孰能戒维楫，重与歌平夷。",
        "dynasty": "宋",
        "collection_info": null
    },
    {
        "title": "上茶使邹郎中孟卿  其一",
        "author": "程公许",
        "content": "四海一道乡，千古有生意。\n元宗得君侯，风流是以似。\n窅然天机深，宁以物欲累。\n丈夫要如此，步步皆实地。",
        "dynasty": "宋",
        "collection_info": null
    },
    {
        "title": "上茶使邹郎中孟卿  其二",
        "author": "程公许",
        "content": "政术自学术，本来同一机。\n后生溺华采，用世理或违。\n恭惟自孔氏，六籍探指归。\n心清事自简，吏瘠民则肥。",
        "dynasty": "宋",
        "collection_info": null
    },
    {
        "title": "上茶使邹郎中孟卿  其三",
        "author": "程公许",
        "content": "忍话去年事，令我胆欲碎。\n公独于此时，砥柱众流汇。\n事难见君子，尔曹费车载。\n海山危风涛，当有巨鳌戴。",
        "dynasty": "宋",
        "collection_info": null
    },
    {
        "title": "上茶使邹郎中孟卿  其四",
        "author": "程公许",
        "content": "节传拥玉帐，天遣西南来。\n怦怦朱丝绳，皎皎明镜台。\n稂莠亟芟夷，本根费栽培。\n度外广物色，世岂真乏才。",
        "dynasty": "宋",
        "collection_info": null
    },
    {
        "title": "上茶使邹郎中孟卿  其五",
        "author": "程公许",
        "content": "广文官独冷，博士冗不治。\n况此侯国泮，赘哉童子师。\n萧散非郑老，文章惭退之。\n可能冰雪地，一借春风吹。",
        "dynasty": "宋",
        "collection_info": null
    },
    {
        "title": "喜雨上西清崔先生",
        "author": "程公许",
        "content": "东皇司发生，何以忽僤怒。\n旱干遍两川，阴阳错常度。\n侍晨秉清德，方岳烦卧护。\n隠忧切四体，晓夕煎百虑。\n尪暴奚以为，丘祷元有素。\n皇明一颔首，膏泽倏如霔。\n丰隆鼓增气，耕父愁失据。\n苎桑鬰华滋，餠饵当厌饫。\n乃知天九重，不隔香一炷。\n宇宙满戈甲，椎剥剧刀锯。\n杀气惨未除，众戚那得吁。\n毋以休咎征，诿曰水旱数。\n忧端转抢攘，邦本须爱护。\n愿公迟东归，为帝宽西顾。\n以万金良药，起众兆沉痼。\n使民安农畴，櫜弓藏武库。\n为霖泽四海，媲迹商岩傅。",
        "dynasty": "宋",
        "collection_info": null
    },
    {
        "title": "工侍国史奉御香祷雪上竺前一夕雪瑞已应道间志喜成诗以示敬借韵同赋",
        "author": "程公许",
        "content": "庚子岁维夏，亢阳一何骄。\n侵寻徂暑迫，恻怛圣虑焦。\n祈祷喧三农，雩祀奔百僚。\n商飈忽以厉，老魃意愈嚣。\n万井沸汤釜，四野烜赤熛。\n俄闻罪己诏，还下中兴朝。\n宝香款太一，嘉荐羞庙祧。\n移跸给孤园，熏心梵音潮。\n芝盖屏不御，鸾扇亦罢摇。\n还宫惨玉色，转烛翻天瓢。\n小臣忝侍祠，囊封叩层霄。\n帝念亦劳止，暵灾殊未消。\n良月始沾洽，封畿转萧条。\n白瑞弥渴望，冱阴那易料。\n测景展绣纹，飞霜困青要。\n麦芒鬰不吐，蔬甲半已凋。\n足蹷丛祠趋，洁蠲沉水烧。\n忱念交肸蠁，同云散琼瑶。\n夜窗讶明皎，晓槛俄纷飘。\n天意竟作悭，瞬息倏已消。\n冬瘟幸稍压，蝗蛰故自饶。\n东皇趣命驾，北斗将旋杓。\n更须絮乱拨，间作珠碎跳。\n傥幸尺许积，庶几食可邀。\n民脉余几何，邦储况復枵。\n但知骨髓沥，遑恤膏火焦。\n老我杂班缀，素丝飒飘萧。\n强令典纶綍，拙不工琢雕。\n炯兹方寸丹，敢以后福徼。\n世味本枯淡，癙思剧蒸敲。\n洒血书绿章，飞神羾清飂。\n玉食自不甘，黄竹宁復谣。\n扶持倚梁栋，咨询及刍荛。\n正途会四闢，贤旌欲旁招。\n上帝如悔祸，盗贼非难枭。\n敛尽战锋惨，重使农亩劭。\n玉烛调气机，黼扆宽旰宵。\n量才愧拥肿，赋分甘渔樵。\n经纶有管乐，议论付董鼌。\n故山归去来，岁晚乐逍遥。\n曝背茅檐日，击壤歌帝尧。",
        "dynasty": "宋",
        "collection_info": null
    },
    {
        "title": "代上夔帅丁文伯",
        "author": "程公许",
        "content": "璧月行素空，流魄寒潭水。\n水非与月期，月岂待濯洗。\n天光发于定，妙契元一理。\n士生无南北，乐在相知心。\n同行不同调，有如辰与参。\n一言针芥投，山水皆知音。\n畏斋天下士，执鞭愧我后。\n当时俭府莲，最说庾公秀。\n十年一欠伸，西楼黯回首。\n油幢古夔子，锁棘外南宫。\n宝鑑贮英裁，毡笔题至公。\n讯旧一以悽，浩荡华表风。\n宇县莽烟尘，人物嘆今眇。\n兰芷閟其芳，所御或荼蓼。\n隠思不遑寐，令我忧心悄。\n古今几枰棋，胜败无常形。\n世岂欠国手，一着何可轻。\n但恐当局迷，渠知死可生。\n向来一寸心，行世几濩落。\n矫性动有妨，幽思谁与豁。\n为君歌慨慷，长风起天末。",
        "dynasty": "宋",
        "collection_info": null
    },
    {
        "title": "入都一年余舍馆五迁最后得杨园空屋僻远市嚣宽洁爽垲火后庄文府以中旨攘夺仓皇徙寓奉常之寅清堂成五言长篇",
        "author": "程公许",
        "content": "渎江万里来，武林一年客。\n飘摇无定栖，一一得安宅。\n委巷远尘嚣，八窗耿虚白。\n冰曹省造请，公退味禅寂。\n乃者赤熛怒，横为闾井厄。\n羁贫幸我贳，安坐有惭色。\n侯门意睥睨，府檄加峻迫。\n仓皇幞衣被，包裹到书册。\n曲台许借居，虚堂暂休息。\n砌蛩伴宵吟，树鸦趣晨汲。\n随寓亦足娱，一枝更须择。\n是身如浮云，何所为定迹。\n顾怜性梗野，雅嗜祇泉石。\n陈力怯荷殳，康屯况无策。\n强颜杂班缀，颇觉非本色。\n时清早得归，永愿守蓬荜。",
        "dynasty": "宋",
        "collection_info": null
    },
    {
        "title": "去岁重阳日得彦威信附六月间二小侄及从弟侄所寄书自蜀阃递中附至历言去冬今春所遭兵祸及有司督迫科调之苦喜其存全哀其窘蹙洒涕如霰寄讯邀其下峡而边事又告急未知其达与否也会杪冬见邸报宣谕使者余公侍郎改命授钺尽护蜀师意欲以此事归控骨肉会聚兹事其谐矣喜极涕零遂成长篇",
        "author": "程公许",
        "content": "令节恩赐沐，把菊开清尊。\n天涯信音来，拆缄为一欣。\n展视未竟幅，泪雨溢帨帉。\n辞家甫八年，边尘覆全坤。\n平生几亲故，半为兵死魂。\n纵脱虎口涎，亦復马鬣坟。\n所幸二犹子，从弟偕诸孙。\n崎岖矛戟中，偶得性命存。\n意欲守丘壠，死不去榆枌。\n是时陈理卿，受命开帅垣。\n奋身艰危际，勉图戡济勋。\n铲壕峙城壁，锄荒列营屯。\n敌至誓固守，为力良艰勤。\n变故起肘腋，辕帐塞轒辒。\n一死事则已，万恨谁与论。\n遗氓能几何，天未许贷原。\n貔虎蹔敛退，寇盗还纷纷。\n哀我数子者，挈孥竞惊奔。\n亦不免维絷，恐迫甚溺焚。\n掠夺幸得脱，归来匿空村。\n生涯荡无余，暴敛何寡恩。\n万里远诉我，重我忧心熏。\n尔苦我得知，尔创我得扪。\n岂不忆松槚，岁时荐炮燔。\n永惟宗祀计，忍自遏其源。\n威也託我久，尚以穷愁言。\n宁不思尔曹，命危豺虎羣。\n安得田二顷，有屋休寒暄。\n顺风招之来，相与共饔餐。\n皇后职生化，蛰蛰庶且蕃。\n胡忍趣其毙，狝割如羔豚。\n夙传老上殒，国乱犹丝棼。\n若为秋风高，已復羣吠狺。\n呼童具黑渖，襞纸当前轩。\n万一邮传通，庶几信息闻。\n严装理航棹，及春下荆门。\n余公新受钺，尚义气薄云。\n感我骨肉念，不难隻手援。\n兹计不早决，噬脐何復云。\n愤极思一吐，声出辄復吞。\n长谣欲上诉，九穹隔重阍。\n劫运极必復，玉石可不分。",
        "dynasty": "宋",
        "collection_info": null
    },
    {
        "title": "感事建除体二首  其一",
        "author": "程公许",
        "content": "建国维艺祖，受命同有虞。\n除苛五闰后，返朴邃古初。\n满盈持以道，德泽久不渝。\n平治二百年，中原忽榛芜。\n定乱得高皇，如日升昏衢。\n执中嗣堂播，奕叶垂范模。\n破碎今已残，敌人踵闚𨵦。\n危哉武休破，汉沔几丘墟。\n成功頼诸将，三蜀仍覆盂。\n收藏问何时，官已迫征输。\n开仓储百谷，为我供军须。\n闭关且坚守，民力庶少苏。",
        "dynasty": "宋",
        "collection_info": null
    },
    {
        "title": "感事建除体二首  其二",
        "author": "程公许",
        "content": "建大将旗鼓，遴选兹维艰。\n除授得其人，国势维泰山。\n满朝绶若若，熟谋须万全。\n平生想卫霍，摧枯无留难。\n定论真黩武，亦足激懦孱。\n执爵酹太宫，感慨清泪潸。\n破敌岂无策，百年祇长嘆。\n危机屡反復，地险失故关。\n成败虽运数，人谋忌訑谩。\n收民心第一，根本无创残。\n开纳智与勇，及时护风寒。\n闭口勿多言，天道谅好还。",
        "dynasty": "宋",
        "collection_info": null
    },
    {
        "title": "木皮口纪事为故沔戎帅何进赋也",
        "author": "程公许",
        "content": "驱车木皮口，地接嘉陵市。\n山川鬰盘纡，草木惨憔悴。\n昔在岁辛卯，大将何憨子。\n行营与贼遇，力战遂死此。\n道逢田舍翁，款曲问所以。\n耳目亲见闻，朴忠今无比。\n沉鸷老不衰，甘苦同战士。\n以此得士心，急难不相弃。\n阃制力主和，岂虞敌情诡。\n币篚方交驰，羽书俄狎至。\n初冬二十五，坌入我内地。\n或渡河而驰，或截路以伺。\n俄然斡腹来，陡若自天坠。\n诸军抽摘余，精锐能有几。\n千兵仅乌合，转斗殊未已。\n可忍负将军，同生亦同死。\n落日尘土昏，鼓寒声不起。\n至今堆阜间，白骨犹纷委。\n语罢声悽哽，相顾潜洒泪。\n念昔佐戎轩，世屯未云弭。\n主公极仁明，惨恻念此事。\n露章求恤典，爵子严庙祀。\n意将劝忠臣，为国当尽瘁。\n儒守陈西和，武将田与李。\n后先被褒录，名姓编国史。\n敌知吾有人，心宁不畏忌。\n自古重徂征，司命在主帅。\n委託或非人，险阻那可恃。\n呜呼数君子，一死甘若荠。\n推原其本心，死奚益于世。\n事大缪不然，舍生而取义。\n乃知丈人吉，易自有深旨。\n往辙忍復云，方来那得讳。\n长谣激凄风，呜咽嘉陵水。",
        "dynasty": "宋",
        "collection_info": null
    },
    {
        "title": "祖饯三山赵茂实二首  其一",
        "author": "程公许",
        "content": "煌煌洛阳城，衢术万国通。\n车尘日交骛，襟期那易同。\n目成者谁欤，言笑春怡融。\n我自商声歌，君亦手丝桐。\n西风忽以厉，高情逐云鸿。\n辍笔金銮坡，一麾沧海东。\n补过要汲直，草诏须陆公。\n盈庭愕相顾，蹇蹇胡不容。\n君去我独留，我阙谁与攻。\n况復狗尾续，羞颜莲炬红。",
        "dynasty": "宋",
        "collection_info": null
    },
    {
        "title": "祖饯三山赵茂实二首  其二",
        "author": "程公许",
        "content": "三生岩壑姿，失脚红尘踏。\n羡君得郡去，胜事踵康乐。\n云海渺无津，烟霞互开阖。\n似闻石门藓，犹带屐齿蜡。\n惜哉荒游误，竟为时论薄。\n秉谊以事君，奚间暌与合。\n矧是侯社贵，艰哉保障託。\n宣室恐渴思，趣归职献纳。\n我拙念请閒，鴈荡恣飞屩。\n及君留郡斋，为我拂尘榻。",
        "dynasty": "宋",
        "collection_info": null
    },
    {
        "title": "送本仲聘君分韵得良字",
        "author": "程公许",
        "content": "国家全盛时，幅员万里长。\n委币到空谷，靡才不周行。\n岂其贵自珍，而病匿弗彰。\n南渡今百年，蜀远天一方。\n彝典仅岁贡，几人与庭扬。\n况復多沮挠，谁不甘摧藏。\n戎轩起耆哲，礼罗极精详。\n颖脱者家父，玉质而金相。\n邂逅志念同，恻怛根本伤。\n拔尤首推毂，有诏催严装。\n吾党一吐气，彙征类破荒。\n慨昔升璧水，沥血吁紫皇。\n百壬眩缩颈，斯文弥耿光。\n伦魁合骞飞，吏选何回翔。\n孰知五色丝，未尽一皂囊。\n杀气昏宇宙，洚流渺津梁。\n何以却外侮，盍先正皇纲。\n翕合贤德聚，更须股肱良。\n寿脉庶可续，客邪不难防。\n癙思耿宵寤，倾耳鸣朝阳。\n名节勉自立，官职那得忙。\n大难我同榜，诸老竞剡章。\n渠岂州县材，籍甚英俊场。\n相期上连璧，少待同飞航。\n我自分敛退，为君喜激昂。\n流目大江满，执手熏风凉。\n岂无佩缤纷，奋起相颉颃。\n世味竟落寞，暇日聊相羊。\n友谊古所重，心知远难忘。\n岁晚有良约，岷山瑶草芳。",
        "dynasty": "宋",
        "collection_info": null
    },
    {
        "title": "以堰事走永康宿金马早行见雪山排霄极明丽因感行役之苦邛守程叔达郎中便民五事欲牛溪转船朝廷下其议于帅臣监司不知众议佥谐否也",
        "author": "程公许",
        "content": "雨响清客梦，雨晴催客行。\n迥野晓寥落，界天玉峥嵘。\n银海眩双照，琼鈎对孤明。\n英云强吐吞，杲日还晶荧。\n邂逅得奇观，瞻相惬幽情。\n意疑邃古初，立极扶西倾。\n谁知绝险外，復有蓬婆城。\n青天危輓输，剽攘加怖惊。\n奏函吁众戚，仁言韪宗英。\n早愿虎口夺，少纾鲂尾赪。\n不劳严仆射，分弓窥敌营。",
        "dynasty": "宋",
        "collection_info": null
    },
    {
        "title": "又以堰事滞留姜主簿学父载酒相劳于离堆新繁宰鲜于子清永康理曹季德夫导江士鲜于才卿同会",
        "author": "程公许",
        "content": "穿江慨秦守，瞻岷怀子长。\n成书着不刊，明德益难忘。\n千载志尚友，百里职劝相。\n每负伐檀耻，欲期尽心偿。\n笼石饱冬霁，云车喧春阳。\n经始愧前哲，悯劳得仇香。\n选胜山水窟，浣我冰雪肠。\n飞幰集诸彦，引睇周八荒。\n暖翠凝黛面，晴云抹川梁。\n清歌劝引满，佳趣殊未央。\n举头万仞雪，中有千斯仓。\n采薇亦劳止，薄敛恐未遑。\n何当洗甲兵，无以累庙堂。\n文移宽郡邑，靴鞭却藩方。\n源清流乃浚，叶瘁根必伤。\n念此意惝怳，凭高歌慨慷。\n不如邀飞仙，更与釂一觞。",
        "dynasty": "宋",
        "collection_info": null
    },
    {
        "title": "李西清先生创凌霄观于潼川府治红楼之上赋诗敬和韵",
        "author": "程公许",
        "content": "丈人气湖海，合卧百尺楼。\n引袖麾八极，无处豁前眸。\n肯以治城志，而忘天下忧。\n窘步争径捷，危炊迷剑头。\n攀天限九阍，起家先一州。\n顾瞻众山会，惨澹春色浮。\n凭高展遐眺，几幅烟雨秋。\n象纬逼紫宸，飈轮通十洲。\n吏衙散鳬鹜，野盟参鹭鸥。\n所思隔秋水，倚天看吴钩。\n寄怀广莫外，任运逍遥游。\n遐哉郝使君，一往岁月遒。\n名字着不朽，实繄杜参谋。\n后先五百年，意气有此不。\n不须苏门啸，我自商声讴。\n烟霞杂挥洒，风月共献酬。\n迹忝梁苑旧，目送涪江流。\n可能呼小艇，醉歌赓四愁。\n宇县暗矛戟，田原辍锄耰。\n念公志经纶，季孟忠武侯。\n肯袖斲泥手，江海寂寞休。\n槛前水东注，鼓枻不可留。\n抚翼附青云，忍滞鶑谷幽。",
        "dynasty": "宋",
        "collection_info": null
    },
    {
        "title": "送考功刘大着出守嘉禾分韵得相字",
        "author": "程公许",
        "content": "夙昔抱奇志，取友周四方。\n远游阻风尘，隠思鬰衷肠。\n羞以麋鹿性，缀兹鸳鹭行。\n三年去復还，同省皆望郎。\n刘侯交最久，德履金玉相。\n佩琼矫众嫮，制荷耿孤芳。\n暂寄锦衾直，倚登白玉堂。\n忽以刺郡请，翻然整归装。\n安舆拥鹤髮，怀绶荣锦乡。\n那知槜李城，骑竹喧道傍。\n矫首候鸣驺，如渴须饮浆。\n紫禁屡入对，从前几封章。\n肯袖活国手，春畴课耕桑。\n纳约易为入，公宁久回翔。\n熟看气弘毅，致远可易量。\n蹇我归未能，迟留重惭惶。\n亦思丐一麾，庶以毫髮偿。\n乐莫乐心知，执手歌慷慨。\n安得飞霞佩，云霄相颉颃。",
        "dynasty": "宋",
        "collection_info": null
    },
    {
        "title": "送李季才户部出守衡阳",
        "author": "程公许",
        "content": "君来我去国，我还君得州。\n世事巧违人，参辰不同谋。\n庚午蜀贡琛，君名亚龙头。\n回翔三十年，班序晚见收。\n边声震宇县，枢筦须良筹。\n心期白粉闱，晋扈翠云裘。\n忽以外庸请，高轩拥前驺。\n展也清庙器，若为南国侯。\n事会转轇轕，材难费搜求。\n似闻石廪峰，琼佩鬰飞浮。\n其下维清湘，杜兰满汀洲。\n官閒足娱玩，聊以宽隠忧。\n良会当有期，玉泉来蹇修。\n芳声保不沫，岁晏终绸缪。\n我迂谅无补，行世况鲜俦。\n言归承明直，尘容祇含羞。\n思土重纡轸，风埃苦淹留。\n伫君建名业，同理溯峡舟。\n白首三间茅，相依岷峨陬。",
        "dynasty": "宋",
        "collection_info": null
    },
    {
        "title": "遂宁喻生画鹿甚精介同官梁知丞谒余因令作八幅图帐适赤城观主惠一鹿甚驯未数日忽又一鹿奔至县圃非邑士所豢养者竟不详其所自来物理感召画龙而致真龙似未足为诞也借邑士张权父诗韵以赠之",
        "author": "程公许",
        "content": "生不逮治古，郊薮观凤麟。\n颇爱麋鹿性，似是我辈人。\n食苹咏周雅，祝网依汤仁。\n幸不主八卦，非关十二辰。\n无魂休我欺，掇皮详皆真。\n佳哉喻生笔，能与元吉伦。\n雅可簿书堆，坐有涧壑春。\n适意自起卧，匿树如徼巡。\n便思投手板，长啸岸白纶。\n藉尔为我驾，仙会陪末陈。\n人生几舜华，洞天自灵椿。\n谨护此画本，勿遣侵俗尘。",
        "dynasty": "宋",
        "collection_info": null
    },
    {
        "title": "县斋秋怀  其一",
        "author": "程公许",
        "content": "玑衡斡霄极，裘葛参岁功。\n荣瘁均一气，何独悲秋风。\n往哲不我待，今俗谁与同。\n渥丹易槁木，鬓鬒忽飞蓬。\n丈夫秉壮节，自信无终穷。\n愿勒羲和鞭，长繫扶桑东。",
        "dynasty": "宋",
        "collection_info": null
    },
    {
        "title": "县斋秋怀  其二",
        "author": "程公许",
        "content": "弱龄去激昂，渐老增感慨。\n所亲日以疏，既往不可贷。\n世途转艰棘，意行惧颠沛。\n干坤一战场，今古几变态。\n超超浮丘伯，何修独坚耐。\n驾言从之游，永啸尘劫外。",
        "dynasty": "宋",
        "collection_info": null
    },
    {
        "title": "县斋秋怀  其三",
        "author": "程公许",
        "content": "幼学自鲁邹，素心卑管商。\n谁令简书缚，课我星火忙。\n我自友古人，渠肯兄孔方。\n飞檄浩盈几，泛窥隠中肠。\n阁束且登楼，云鸿秋着行。",
        "dynasty": "宋",
        "collection_info": null
    },
    {
        "title": "县斋秋怀  其四",
        "author": "程公许",
        "content": "春渠鍼绿秧，秋畦压黄云。\n积忧稍缓带，转手俄空囷。\n况彼东人子，石田加灼焚。\n算缗方趣办，蒙袂须劝分。\n谁为本根虑，天高闻不闻。",
        "dynasty": "宋",
        "collection_info": null
    },
    {
        "title": "县斋秋怀  其五",
        "author": "程公许",
        "content": "瞿瞿彼奚窥，樊圃漫折柳。\n金瓯费将护，鼎餗戒颠覆。\n屯云暧将夕，西风一搔首。\n沉思扶持计，谁是颖脱手。\n需臑毋久翫，利处那得久。\n癙思恐伤人，聊復一杯酒。",
        "dynasty": "宋",
        "collection_info": null
    },
    {
        "title": "县斋秋怀  其六",
        "author": "程公许",
        "content": "云涛扶胥口，烟雨汇泽涯。\n知心隔湖海，悠悠我之思。\n玉堂真学士，衡门且栖迟。\n那知古渠阳，无地逃骇机。\n昔在肩洪崖，风骚屹相推。\n道远苦莫致，孰与一解颐。\n皎皎彼白驹，空谷谁絷维。\n吉士国元气，须造物扶持。",
        "dynasty": "宋",
        "collection_info": null
    },
    {
        "title": "县斋秋怀  其七",
        "author": "程公许",
        "content": "蜀西金天晶，气禀勇于义。\n时台紬书乐，一麾岂其志。\n堂堂蜀公孙，加璧不可致。\n语默未易闚，经纶那得避。\n君看西山岑，鬰积好云气。\n肤寸泽四海，敛退无一事。\n持以问亨泉，寒洌忍自閟。",
        "dynasty": "宋",
        "collection_info": null
    },
    {
        "title": "县斋秋怀  其八",
        "author": "程公许",
        "content": "晓案环吏牍，朱墨勘舛差。\n自公借隙光，书函眩眼花。\n千里有命驾，同心乐无涯。\n秋空霜月明，秋山云气佳。\n留连忽重阳，列坐粲九华。\n良会不可失，醉酣整乌纱。",
        "dynasty": "宋",
        "collection_info": null
    },
    {
        "title": "县斋秋怀  其九",
        "author": "程公许",
        "content": "古人日以远，古心谁与共。\n陈编如有觌，整袂神自竦。\n昼短疲众喧，夜永息羣动。\n頼此一炷膏，假我数行诵。\n古今费探讨，心力老宾送。\n世味久已空，余业此偏重。\n岁晚傥得閒，只愿书册拥。",
        "dynasty": "宋",
        "collection_info": null
    },
    {
        "title": "县斋秋怀  其一○",
        "author": "程公许",
        "content": "学仙宗无为，学禅空万缘。\n自昔抱奇志，师心为真传。\n失脚堕世网，兹事几弃捐。\n惟有一念息，不受物欲牵。\n空花起灭处，我心长泊然。\n冷暖渠自知，妙处非言筌。",
        "dynasty": "宋",
        "collection_info": null
    },
    {
        "title": "劳农安德镇古剎过句德华园二首  其一",
        "author": "程公许",
        "content": "青炜留中分，风日和且酽。\n冰绡熨远空，云锦织方甸。\n农政自古然，长官欲身劝。\n皤皤彼黄髮，恳恳余素念。\n胼胝无乃劳，推沥不敢怨。\n文移窘星火，日夕腼颜面。\n所欣岁洊熟，况復江可堰。\n蒙袂奚自来，储粟何以赡。\n瓣香企璇穹，徧界雨美膳。\n使民乐耕桑，为国罢征战。\n尧俗可尽封，呜呼何日见。",
        "dynasty": "宋",
        "collection_info": null
    },
    {
        "title": "劳农安德镇古剎过句德华园二首  其二",
        "author": "程公许",
        "content": "招提款松竹，古碣阅楷籀。\n惠然二友佳，共此一巵釂。\n扶携涉幽园，邂逅展遐眺。\n海棠饮未酣，芳槛破微笑。\n何如老桂丛，傲睨几年少。\n清言惬襟期，转首俄夕照。\n箯舆度杳霭，石梁穿窈窕。\n留连得奇赏，傲朗可无诮。\n聊凭一饷欢，缓我忧心悄。\n明知古难挽，嫌与俗同调。\n民劳傥得医，气脉犹可寿。",
        "dynasty": "宋",
        "collection_info": null
    },
    {
        "title": "送平章解机政以保宁之节荣还里第",
        "author": "程公许",
        "content": "孔山高嵯峩，其下一区宅。\n敷床万牙籤，宁取籯金积。\n委身事君子，星驾莫遑息。\n岂不念林岩，政尔柄枢极。\n巨川尔杭之，陛下心以怿。\n累章拜俞旨，告廷扬显册。\n一笑堂印抛，我友浮丘伯。\n士以名德重，如护万金璧。\n受宠惕临深，持满常惧溢。\n恭惟学古胸，富有经世策。\n探怀取二三，兴运际五百。\n贤人如参朮，足以壮国脉。\n兹理要密庸，宁復胶于迹。\n肘后可无传，能使寿金石。\n先生还孔山，宸奎揭素壁。\n似胜平泉墅，林立万株石。\n向来翘材馆，楹桷富山积。\n终焉愧轮囷，可能补寸尺。\n淛潮浪拍天，归帆风借力。\n百拜寿斯文，华皓配南极。\n何当脱拘挛，日侍维摩室。",
        "dynasty": "宋",
        "collection_info": null
    },
    {
        "title": "泸水清",
        "author": "程公许",
        "content": "泸水清，泸水之清如镜平。\n蜀江西来流沄沄，内江胥命如逡巡。\n两江合处耸百雉，表裏益梓巴夔分，如户有限齿有唇。\n云南与夜郎，甫隔东西邻。\n山川之险守在人，武侯气燄千古犹长存。\n有来范侯人中英，蜀国忠文之子孙，清姿劲气排秋旻。\n立朝物望高缙绅，睥睨众醉甘独醒。\n乌台纵好羞呈身，十年江海心朝廷。\n泸水清，我歌慷慨君试听。\n蜀东诸镇泸最重，范侯之来更觉一面如金城。\n东军之骄昔所患，南诏之黠那易驯。\n我侯方寸澄止水，镇以寡欲抚以诚。\n重门严柝夕烽冷，紫逻杂耕膏雨匀。\n七年逗遛不得去，边民爱侯有如父母亲。\n今年北边羽书急，两川夫调纷苛征。\n吏敲门，农辍耕，期限迫星火，顷刻那得停。\n黄金弃卖如土贱，楮币翔踊余贯缗。\n立谈之顷富作贫，县官忍復规其赢。\n五十六州汹汹如浪沸，独有三泸之江清復清。\n有客东州来，为我委曲陈。\n范侯畴昔澹无累，贯朽之积本为民。\n二分官与输一分，一分犹恐民颦呻。\n军储籴本仍借给，少待秋熟宽作程，风和日晏江上村。\n老醉稚拥争扶迎，吏呼何曾怒目瞠。\n只有提壶布谷日日喧晓晴，乐哉三泸之国有如华胥与大庭。\n九重天远呼不闻，侯忍弃我归乡枌。\n强敌游魂尚三秦，边头何时能撤屯。\n帑无羡帛粟空囷，将骄卒惰难使令。\n义徒星散自啸聚，往往千百相为羣。\n秋霖淫溢稼不登，仲冬虺虺雷鼓轰，我心隠思鼻酸辛。\n人情玩愒浑不悟，有才空使栖岩扃。\n我闻泸民爱侯心不释，祝侯寿考备福如忠文。\n侯虽洁身翫泉石，独忍一息忘吾君。\n何时玺书自天下，诏侯起家朝紫清。\n扶持国论开太平，整顿宇宙驱妖氛。\n却学忠文挂冠神武门，笋舆野服归游峨与岷。\n杜陵昔览舂陵行，知元使君实国祯。\n悠悠千载缺嗣音，击节为侯歌斯文。\n泸水清，泸水清，采诗之官今何人，歌成肝胆空轮囷。",
        "dynasty": "宋",
        "collection_info": null
    },
    {
        "title": "青山高为宋郎中德之作",
        "author": "程公许",
        "content": "青山高，六六峰。\n瑶镌嵽嶪千万仞，斗起西南天半空。\n蒸岚喷薄不得洩，翠屏掩霭深几重。\n不知丹梯委曲到何许，飞楼杰观缥缈疑神功。\n丈人天上足官府，爱此迭嶂高巃嵷。\n奏疏白玉京，此山上帝之离宫。\n臣请为帝守宫钥，检课列仙功行之异同。\n帝凭玉几颔其奏，导以绛节双青童。\n岳灵嶪峩远奔命，其下渎鬼趋蒙鸿。\n丹书校录晓继夕，朱衣执侍严且恭。\n赤明龙汉屈指今几劫，珠幢羽帔可想不可踪。\n云璈铿鍧洞天晓，步虚寥亮阊阖风。\n有时山空夜永斗柄出復没，眩眼千炬煜煜灯吐红。\n呜呼青山高兮六六峰，丈人宫阙兮远层穹，飞仙来往兮安得逢。\n山中人兮媚幽独，烜山绪兮雪溪翁。\n形癯霄汉舞皓鹤，神茂晴峦森老松。\n三生曾侍丈人之左右，出入孔老竺干之学该以通。\n把茅山间二十年，幽栖活计那讳穷。\n白云四壁兮风月窗栊，玉泉如饴兮柏实可饔。\n丈人悯世日混浊，敕遣下山开瞽蒙。\n被髮鞭麒麟，驾霆呵灵霳。\n高冈一鸣众鸟瘖不吐，修门再入九虎狞以攻。\n飘然整我飞霞佩，佳山水处挟册从。\n仙槎尚有楼突兀，荡漾万顷风涛中。\n酒酣浩歌蘂珠三迭之险韵，出没蛟蜃悲鱼龙。\n道逢仇池老仙伯，握手一笑蟇鼻烟溟蒙。\n混成庵中据梧默数息，明霞阁上弹铗看飞鸿。\n丈人嗔不归，鸾歌凤舞瞻听慵。\n我闻至人离世不忘世，肯学山泽之臞块独守此虎豹丛。\n欧子来自神清洞，乐天故栖蓬海东。\n手携天孙云汉之机杼，下与世俗一洗组纂之拙工。\n后先相望几百年，帝命何独私与公。\n青山之阻烟霞浓，六时滴水声玲珑。\n猿鹤何知强悽怨，祝公不用思𢥞𢥞。\n我愿飞章夜扣丈人九仙之宝室，世路荆棘人心蓬。\n洗氛涤祲待雨露，惊聩醒醉须笙镛。\n乞公且住千百岁，要使民有司命儒有宗。\n色丝不尽今古胸，帝衮何阙须弥缝，笑谈变俗为时雍。\n青山青山长好在，洞天气物何曾改。\n归来瑶简朝丈人，坐看桑田变沧海。",
        "dynasty": "宋",
        "collection_info": null
    },
    {
        "title": "岷峨叹",
        "author": "程公许",
        "content": "出门厌氛嚣，归卧集万感。\n凭高一以眺，忽觉岷峨惨。\n岷峨山色千古同，非烟非雾愁溟蒙。\n杜陵昔叹珠玉走，彼犹有幸天府供。\n人才何但珠玉贵，不得与尔包贡同上明光宫。\n山灵对我有惭色，兹事如何专汝责。\n非关地气有衰旺，直恐峡山之流日夜荡潏伤土脉。\n不然君相造命天地同其公，车书万里文轨通。\n南金东箭输不竭，岷峨之产何独穷。\n沉思夜继日，嘆息復嘆息。\n忽梦神官自天下，手持山灵一尺檄。\n鸿蒙昔剖分，帝命作镇主坤文。\n石纽之禹为帝平水土，周家创业繫我彭濮人。\n纪信忠汉世，甘受黄屋焚。\n何武仗剑起，义不屈莽新。\n费贻任永耻为井蛙辱，张纲李固义烈排秋旻。\n炎精焰冷国鼎峙，惟我全蜀倔强为汉臣。\n人人名节九鼎重，余事文章兼隠沦。\n子云相如王子渊，康山之李金华陈。\n涪江钓叟卜君平，千载犹能想清尘。\n皇皇艺祖得天统，北辰中天众星拱。\n蜀远只在殿西头，一言撤尽藩墙壅。\n陈苏范氏奋孤寒，事业词华两推重。\n渡江勋绩张与虞，太史之李如晋董。\n江汉炳灵世载英，摭之前牒如丹青。\n昔何烜兮今昧昧，山灵未必真忘情。\n富贵由来多捷径，强聒最为蜀人病。\n君不见山泽之臞宋郎中，奏篇语泄经远屏。\n经明行修李兵部，陛对万言伤骨鲠。\n气豪最说薛秘书，去国七年惟日饮。\n陛下何曾讐谠言，睢盱万目宁汝捐。\n伤哉三君皆九原，抵玉于地那得全。\n幸今耆旧满岩穴，一一无非爽邦哲。\n柱史德望国蓍龟，开府忠丹老弥烈。\n参政未起东山卧，李也立螭着名节。\n少卿仙谷勤着书，渡泸归钓二江雪。\n侍郎斥还病少瘳，校书执丧愤尤切。\n庙堂何忍蜀才弃，渠自方头触人忌。\n岷峨为渠方含羞，渠不知悔尚我尤。\n汝行为我丁宁说与诸贤道，二府荣途岂难到。\n九重天上列仙班，厚禄高官清且要。\n凿方何能入枘圆，使少贬之宁不然。\n我闻斯言意戃怳，梦觉披衣独惆怅。\n穷达其如天命何，为士当先识趣嚮。\n诸贤等是儒中英，秉心那知有得丧。\n凭谁为我谢山灵，彼达观兮宁可诳。\n呜呼参井之躔五十有六州，文风自古能与齐鲁侔。\n三光气全爱护犹如心与腹，今半天下视之乃若赘与疣。\n恋刍伏下姑汝留，不然朝奏暮斥急理泝峡之扁舟。\n君看两三使节晨星犹，下此六六州县皆依流。\n纵有志士能姱修，长安日远可想不可游。\n立贤无方自古训，谁能叩阍上诉十二之冕旒。\n才生于世养之艰而折之易，譬诸豫章杞梓仓猝宁可求。\n风尘澒洞暗宇县，不有烝徒谁与谋。\n白驹空谷长逍遥，可能絷之永今朝。\n我歌慷慨兮岂独私为岷峨愁，劳心悄悄兮实与天地先其忧。",
        "dynasty": "宋",
        "collection_info": null
    },
    {
        "title": "忆昔行送李成之征君",
        "author": "程公许",
        "content": "忆昔与君同射策，同舟同馆心胶漆。\n万言入奏甘弃置，頼有湖山好看客。\n归装濡滞及黄池，半菽寒菹作除夕。\n慨慷相与期古人，聊復名场借梯级。\n君家三秀立分鼎，太阿觉君锋更颖。\n吏行鳬鹜鬨尘坌，寒露玉壶夐光炯。\n五羊仙伯两眼明月秋，荐书万里彻冕旒。\n四贤同时一网收，朔风扶柂长江流。\n迟顽我自费推激，隠忧百罹霜鬓出。\n未能勇决便幽栖，宁免随阳睨残粒。\n送君矫翮玉霄去，为我一破胸怏悒。\n向来四海李兵部，正色立朝古遗直。\n九原凛凛有生气，余愤须与君湔涤。\n世故翻覆况多端，沉思使我心胆寒。\n谁生厉阶今为梗，涓涓不窒惊涛澜。\n不知聚几州铁铸此错，百尺竿头一步底处着。\n天位天职特用轩轾人，明眼勘破定何物。\n波流何可金石转，鲍肆讵能兰麝夺。\n君不见考功望郎谏疏沥忠赤，垂绅满朝皆太息。\n信有宗工妙绳尺，梁园我亦尘下客。\n法当冗散逃百谪，满意诸贤拱霄极。\n谠言正论囊封溢，国势不难一枰活。\n正途未易荆榛闢，有谋勿惮时造膝。\n救溺拯焚奚可失，海南波宽老龙蛰。\n朝朝满涧翫泉石，当为诸贤失衰疾。\n我亦三叫喜动色，早愿采薇休戍役。",
        "dynasty": "宋",
        "collection_info": null
    },
    {
        "title": "涪州荔子园行和友人韵",
        "author": "程公许",
        "content": "愁云暖日愁无边，荔枝园下客舣船。\n呜呼宴安毒于鸩，燎原戒之爝火燃。\n杨家妖女去復入，开元天宝治乱如手翻覆间。\n绿云一缕天上去，食自不旨寝不安。\n长生昵语月皎皎，沉香醉梦春酣酣。\n羯鼓数声花破萼，霓裳一曲天开颜。\n熏风殿开苦嫌热，骊山联辔来游盘。\n汗绡红透心渴烦，荔枝不来惨不懽。\n飞尘一骑关山晓，奔腾那知血溅道。\n一朝羽檄渔阳来，决策西狩殊匆草。\n百年宗社弃若遗，何计奈渠春风貌。\n雨铎琅珰惊昨梦，云栈崎岖回马首。\n凄凉故驿疾扬鞭，岁月转眼弩落弦。\n张后李父自一时，西内荒阶满苔钱。\n金鑑难忘曲江相，浯颂长怜聱叟元。\n涪陵荔枝不须辨故物，紫金鲈骨何幸还陵园。",
        "dynasty": "宋",
        "collection_info": null
    },
    {
        "title": "蕊珠歌",
        "author": "程公许",
        "content": "五云鬰勃天九重，俯视人境尘蒙蒙。\n元和迁校品秩穹，以帝命镇北坎宫。\n玄袍金铠丁甲从，洞阴战胜魔绝踪。\n际江之涯钟氏童，宿运冥契晞玄风。\n蹑屩千里心忡忡，戃恍忽与师匠逢。\n桑梓归愒敢不共，精庐筑就铃冈东。\n州西一舍狮子峰，烟霞万壑锁鬰葱。\n势与紫霄争长雄，楼观营筑拟翠蓬。\n真游下驻鸣笙镛，可无法言牖羣蒙。\n帝何言哉层穹窿，溟涬未辨奚所宗。\n五文开明日曈眬，三洞流出金口中。\n瑶函锦囊密缄封，飈轮八面轰霻霳。\n骏奔百灵翔六龙，一念与诵万过同。\n登揖金母朝木公，六天狞戾数有终。\n申命校录帝所恫，保制劫运禳灾凶。\n剪馘鬼怪囚北酆，边垂罢战年屡丰。\n妖氛退扫正道隆，臣许职牧羞妄庸。\n愿见皇图还时雍，蕊珠七言歌舂容。\n为师劝相鸠僝工，咄嗟千桂凌碧空。\n开度益广积累功，丹台列名仙籍通。\n伐石着词传无穷，长与此山同峻崇。",
        "dynasty": "宋",
        "collection_info": null
    },
    {
        "title": "唐彭州改创南楼为赋长歌",
        "author": "程公许",
        "content": "小洛阳城春日酽，翠幙家家夸国艷。\n围花命酒十日狂，何如水月山云日日长相见。\n西州藩牧最佳处，古木阴森湖潋滟。\n湖漘杰观倚南墙，剥雨催风岁久不能缮。\n后先知有几贤牧，因循何啻阅亭传。\n算缗惧不贷主计，星火那能恤诸县。\n丹崖唐侯来布宣，世故平生金百炼。\n能将姦穽先杜敛，不劳民膜加鍼砭。\n焦心常念足公储，退食遑暇娱宾燕。\n迨兹再稔治最成，聊尔计工财力羡。\n岧峣飞槛抗云表，显敞华堂屹湖面。\n搜揽一州胜处寻丈间，恍觉蓬莱鳌首抃。\n楼成侯已迫瓜戍，澹云寒烟有余恋。\n君不见高詹事，吟诗花屿巴笺绚。\n又不见宋朝散，照坐鞋红玉壶劝。\n至今子美子瞻诗集中，能使吾州千古风流擅。\n唐侯美政前哲同，能自勒文比黄绢。\n謭陋愧我拙吟咏，漫绾秋蛇污碑篆。\n江山风月今犹昔，墨客词人元不欠。\n谁能落笔万丈飞晴虹，九鼎雪山之银堋江练。",
        "dynasty": "宋",
        "collection_info": null
    },
    {
        "title": "送仲嘉弟东归赴湖州长兴尉",
        "author": "程公许",
        "content": "乔松天与岁寒节，直从拱把禁霜雪。\n如君生小乐真筌，众说咻之莫能夺。\n青春闭閤蛾眉怨，永日啖茹庖烟绝。\n交朋劝止徒尔为，我亦无言可开说。\n老亲坐堂眉不开，姑请聊向人间来。\n人间可欲如涕唾，此心久已同寒灰。\n太虚浮云漫尘点，明镜过影常往回。\n宰官居士等人耳，舍喧取静非兼该。\n知君心量已超越，去尽障塞真奇哉。\n王城蜗屋欣再睹，烛尽鸦啼夜深语。\n云从投足窥吏曹，始知敝屣人争耻。\n长兴风物吾所羡，朝拏扁舟晚叩县。\n霜刃割鱼慎莫尝，唯有青铜可照面。\n我行作吏三十秋，日暮不归鸟飞倦。\n临分欲效昔人言，畏子机锋如闪电。\n出门挥手即江湖，猛利应无儿女恋。",
        "dynasty": "宋",
        "collection_info": null
    },
    {
        "title": "题会庆建福宫长歌",
        "author": "程公许",
        "content": "赤城峩峩五岳尊，帝命作镇西南坤。\n崇冈远自太白分，旁骞三峩下荆门。\n黛面负扆如帝宸，羣峰翼趋候临轩。\n眈眈千柱楼云根，黍禾之福此骏奔。\n丛霄其上为昆崙，上帝宫阙森五云。\n统御三界庀列真，精庐福地周八垠。\n稽首丈人希夷君，鼎峙潜庐犹弟昆。\n仙班峻极何司存，事严迹秘谁得闻。\n我亦三生师玄元，失脚世网如笼樊。\n雨泪忏洗一炷熏，琅函蘂笈披灵文。\n龙蹻无路寻轩辕，洪崖何处避俗喧。\n上皇罗家插青旻，麻姑公远相为邻。\n欲往从之蹑飈轮，凡骨未蜕空逡巡。\n白云英爽恐未泯，似闻樵叟犹花坪。\n高尚无为默不言，遗世独立非不仁。\n世自迫隘污我清，一杯聊共云端论。\n松风忽作天籁鸣，浮云富贵何足云。\n度世可不保此身，寸田荆棘当锄耘。\n鬰仪结璘时吐吞，不愿泛海寻蓬瀛。\n不愿驾鹤朝玉京，只愿餐霞饵黄精。\n闭息默坐持洞经，长与玉皇为外臣。",
        "dynasty": "宋",
        "collection_info": null
    },
    {
        "title": "储福观谒唐玉真公主祠",
        "author": "程公许",
        "content": "华萼楼前花冥冥，三郎雅知睦天伦。\n脂田恩厚脱屣轻，独将泡影观此身。\n碧瑶六六秀蜀岷，朝来鬰勃连夕曛，石坛虚呵存谷神。\n笳鼓惊散羯鼓春，兄来问信杳莫闻。\n瑶池宴酣归未醒，千岩万壑空烟云。\n一念之差隔几尘，蓬莱谁信有太真。\n平生我亦厌俗氛，秘箓曾受金阙君。\n玄机傥有三生因，不妨牧羊学初平。",
        "dynasty": "宋",
        "collection_info": null
    },
    {
        "title": "谢新胥口监征赵立之",
        "author": "程公许",
        "content": "鲁壁峄碑远莫覩，艰哉河汉讯鼗鼓。\n披荒摸搭不厌多，翻阅端能助稽古。\n向来四壁风雨秋，谁遣彯缨羣玉府。\n终年骯脏甘谪堕，采采蒿菁不盈筥。\n岂无蠹简供咀味，竟恨白石费烹煮。\n有来剥啄契襟期，明诚无乃同而祖。\n千金凑买不知惜，倾囊要我细摩抚。\n评书已愧老萧翁，作歌况拟昌黎愈。\n临池强自学点𪑮，效颦宁容避讥侮。\n隶画聊从祖逖窥，篆体那与阳冰侣。\n拜嘉深恐伤廉甚，赠诗想更用心苦。\n担夫争道大娘舞，精思神悟失寒暑。\n铦锋未易画锥沙，拱璧暗投等黄土。\n羊枣共嗜能几何，圆规宁免龃方矩。\n岷峨之阳一茅宇，门无杂宾况市贾。\n圆书悔不偕载行，瞻伫崇朝不能俯。\n遥怜兵火暗跌荡，守护童仆何不武。\n辱君珍赠补阙亡，金薤龙梭粲可数。\n我不能舍我灵龟观朶颐，炊烟不动睡味恰与破衲宜。\n殷盘周鼎愧君古人以相期，瓠壶呺然问字无一奇。\n试烹苦茗能来与我共商略，功名儿戏可须千字淮西碑。",
        "dynasty": "宋",
        "collection_info": null
    },
    {
        "title": "牛头山寺",
        "author": "程公许",
        "content": "菩萨住处牛头山，应真亦復栖其间。\n宝坊楼观迭高下，新城粉雉相回环。\n崎岖石磴云生屐，眼波不尽涪江碧。\n江外青山春自浮，曾与诗翁格椽笔。",
        "dynasty": "宋",
        "collection_info": null
    },
    {
        "title": "为建平詹使君赋山泉",
        "author": "程公许",
        "content": "秋风栗憀宋玉宅，湍波磕涌三闾祠。\n行人莫蚩我邦陋，离骚千古芳菲菲。\n使君玉立笋班上，得州如斗不薄之。\n冠峨切云佩陆离，欲与二子论襟期。\n官居髣髴蓬岛似，翠雾白云山四围。\n向来专情在岩壑，爱此线溜来逶迤。\n搜岩剔薮作幽事，便有一派银河垂。\n酿泉为酒旨且冽，环滁之乐同一时。\n有时痛饮挟骚读，声和泉石含余悽。\n天涯有客倦行李，云间小队来追随。\n窥公心源莹澄彻，亦如此水涅不缁。\n里无追胥关薄征，峡山今是春台熙。\n邦人恐公日边在，谁恤我老字我蚩。\n何人勒铭泉上石，后千万年甘棠诗。",
        "dynasty": "宋",
        "collection_info": null
    },
    {
        "title": "和南风歌",
        "author": "程公许",
        "content": "华清舞彻霓裳散，五音繁会宵达旦。\n人间何限失意人，西商凄切离骚乱。\n我所思兮在东周，小雅尽废心之忧。\n更堪羌调日嘈杂，径欲洗耳寒江流。\n那君十指含清风，家无卓锥心愿丰。\n仙翁赏音那易得，水流益浚山益崇。\n疲氓望翁起憔悴，蒲轮加璧幸可致。\n请君抱琴往从之，解愠阜财皇有意。",
        "dynasty": "宋",
        "collection_info": null
    },
    {
        "title": "喜雨歌",
        "author": "程公许",
        "content": "去年堰决秋雨霪，南亩粒米如黄金。\n县官只道岁中熟，输租归家雷隠腹。\n老翁戒儿力锄耰，忍饥少待明年秋。\n那知六月又不雨，二江之流几龃龉。\n揵石震撼渠欲枯，天远不闻人号呼。\n皇华使者民司命，肠日九回恐民病。\n斋居蔬食勤笺天，灌口牲币加明蠲。\n燎烟升空忽黮䨴，须臾六合泽霶霈。\n连宵檐响未渠休，沟塍泫泫膏乳流。\n疲氓弹指拜公赐，枵肠便觉有生意。\n边城十年戢干戈，邻焰逼我将奈何。\n可怜十室九垂罄，仓卒军需何以应。\n人情但知乐苟偷，更须熟为根本谋。\n察公忧民意恳恳，定知忧国虑深远。\n为公志喜商声讴，愿公为霖泽九州。",
        "dynasty": "宋",
        "collection_info": null
    },
    {
        "title": "喜雨上使君",
        "author": "程公许",
        "content": "塞垣昏昏缠杀气，春阳暵旱惨如毁。\n老蛟熟睡呼不起，暴尪鞭巫徒为耳。\n云将族兮俄披靡，飞廉之怒谁或使。\n绵州刺史亦劳止，寝不遑安食不旨。\n沥胆濡毫肝作纸，封章夜诉天尺咫。\n电帜簸红雷虺虺，一筛时有万丝委。\n旬浃频占垤封蚁，半夜流膏活千里。\n瓦沟佳声密飘洒，箫韶九奏未堪拟。\n焦卷一朝有生意，梦鱼之占立可俟。\n中原格斗何时已，军储急须问庚癸。\n剥肤骎骎几及髓，国脉所寄将奚恃。\n腐儒流浪半环水，月蠹太仓三斛米。\n干时无策颡有泚，况忍懒书酣昼寐。\n知元道州汉良吏，可无长歌为志喜。\n北风涨尘目易瞇，安得天河一湔洗。\n丰年高廪万亿秭，重见周道平如砥。",
        "dynasty": "宋",
        "collection_info": null
    },
    {
        "title": "西瞻堂",
        "author": "程公许",
        "content": "子长爱奇隘八荒，岷雪千仞琼佩锵。\n太守德厚民不忘，倚公笔椽辉耿光。\n西瞻大书揭高堂，倚栏起我意激昂。\n镂冰刻楮非文章，男子可不志四方。",
        "dynasty": "宋",
        "collection_info": null
    },
    {
        "title": "送李微之以史学召",
        "author": "程公许",
        "content": "鸿蜚冥冥天宇空，谁令矫翮修门羾。\n承平在昔朝多贤，犹念丘园天爵共。\n泰山豹林来復去，河南白云坚不动。\n斯文程伊嗣兴起，露门日日峨冠诵。\n虽然去就迹参差，高风等是光吾宋。\n秀岩素心非少室，万卷本期供世用。\n当家幸有二仲贤，不妨老子琴三弄。\n纷披竹素勤日课，萧索松风酣午梦。\n有来虞旌贲空谷，例与蜀珍入包贡。\n中兴鉅典未杀青，千古传疑须折衷。\n文孙嗣服渴延伫，太史泚笔待错综。\n姦谀已死不难诛，古今一辙犹聚讼。\n缁衣信能心爱士，白驹谁復语含讽。\n丈夫出处亦何常，毫芒难博丘山重。\n勿学退之忧史祸，勿似子长夸雍从。\n孤骞终不吓腐鼠，览辉未易来翔凤。\n平生我亦煎百忧，四月长江远追送。\n丁宁寄语季成甫，东华冠盖真一鬨。\n时撑小舫漾湖光，莫遣红尘扑飞鞚。\n扶持姱节早归来，世故纷纷付时栋。",
        "dynasty": "宋",
        "collection_info": null
    },
    {
        "title": "送别周宪使",
        "author": "程公许",
        "content": "春风浩荡龙泓口，逢逢船鼓惊雷吼。\n皇华使者捧征书，万里飞帆上南斗。\n岷峨上下十六城，后先持节知几人。\n公来非争赫赫名，止水何曾风浪生。\n腕裏权衡一丹笔，与天通处惟钦恤。\n孰知疾恶有刚肠，乃似霜空鹰隼击。\n挠之不浊澄不清，渠自好丑吾何心。\n蔽以一言仁者勇，嗜欲浅者天机深。\n畴昔声华塞穹壤，旰食遥知渴忠谠。\n纷纷鳅鳝困掇拾，纵壑之鳞多漏网。\n公归便合横南床，或袖谏纸朝明光。\n好将外台督姦手，锄却廿年荆棘荒。\n功名时来宁我贷，不朽之传轩冕外。\n揽辔埋轮自一时，至今日月炳前载。\n才踈意广一腐儒，青冥倚公借吹嘘。\n病卧锦江八十日，出门搔首空踟蹰。\n西南望远长安日，寒隽陆沉几千百。\n乞与开陈政事堂，更把夹囊细收拾。\n军兴料须色目繁，师老力屈民烦冤。\n养疽一朝思溃裂，庙谋得不忧本根。\n三年福星耀参井，爱士如渴民如命。\n只今归觐太微庭，勿忘棠郊日延颈。\n腐儒州县甘浮沉，骯脏羞作附骥蝇。\n伫公入和南风琴，磨崖大书颂中兴。",
        "dynasty": "宋",
        "collection_info": null
    },
    {
        "title": "送崔吉甫外刺安康分韵得客字",
        "author": "程公许",
        "content": "崔郎神骏如天马兮来西极，霜蹄蹴踏汗流赤。\n不令长楸嘶风扈属车，亦合交河涉冰摧敌魄。\n世无善御如王良，可能帖耳受鞭策。\n栈云嵯峩汉江碧，一眼长淮天不隔。\n风寒几处索调护，我有奇谋同药石。\n囊书行万里，三载京华客。\n浮云黯黮一扫空，归来双剑翔鳬舄。\n行台岌嶪立分鼎，叱咤风霆人辟易。\n文书晓夜来急急，吏衙事牍看山积。\n那知退食清心堂，万卷敷床客满席。\n落落一世谁怜才，令我推枕三太息。\n翱翔半刺头欲雪，袖长奈何地褊迫。\n我闻安康坦途走洛师，内与荆襄梁益通血脉。\n军兴生聚计萧条，嗷嗷悲鸿尚中泽。\n鼓鼙何日当罢警，济时孰是良筹画。\n熏风催熟崆峒麦，本根须人为爱惜。\n志士惨淡意则同，掺袪况復念行役。\n君看老骥久伏枥，一蹴千里如咫尺。\n醉归为君慨慷击唾壶，天鸡三叫东方白。",
        "dynasty": "宋",
        "collection_info": null
    },
    {
        "title": "观浩斋杨先生偕后溪刘先生白鹤魏校书潼川南楼唱酬三復嘆仰驰介询问以古篆体书西铭为寿，并和元韵",
        "author": "程公许",
        "content": "一日不见如三秋，人如湘浦春风楼。\n危途崔嵬坂九折，万事变灭水一沤。\n我公方寸湛古井，砥柱四海之颓流。\n艺兰九畹媚幽处，公暇独立谁为俦。\n畏虎一悟真知说，亡羊不向诸子搜。\n默参邹轲论直养，长与潜圣同四忧。\n绣衣方看霄汉立，青云忽赋泛滥浮。\n平生得趣稽古乐，如水赴海无时休。\n考槃栖我书万卷，有意晚岁专一丘。\n时无子西赋招隠，贪伴渔翁归钓涪。\n涧瀍脉络元不断，洙泗气象端可侔。\n身縻简书去无繇，夜梦策蹇霜满裘。\n悠悠底是归宿处，愿闻一语归而求。\n勇撤皋比谁復见，订顽之训万古留。\n篆书为公揭素壁，千里持寄宽离愁。\n玄关道秘杳莫授，玉钥为我一启不。",
        "dynasty": "宋",
        "collection_info": null
    },
    {
        "title": "池口昭明太子钓矶蜀僧住山相邀访古和壁间韵",
        "author": "程公许",
        "content": "繫船池口泛滥游，老禅邀我半日留。\n岸莎堤柳度窈窕，初暑忽送风雨秋。\n萧郎钓台三间屋，万顷烟波媚幽独。\n长令千载好事人，贪为淮山流远目。\n芊芊蔓草迷长竿，台城直作平野宽。\n那知万古文选理，不尽词源八节滩。\n英魂远逝招不得，谪仙小杜底处觅。\n插天崷崒九芙蓉，试与凭高閒物色。",
        "dynasty": "宋",
        "collection_info": null
    },
    {
        "title": "多胜亭",
        "author": "程公许",
        "content": "昌黎文章纬河汉，只合彯缨侍香案。\n帝遣骑麟下大荒，肯为吾州一笑粲。\n至今千里被膏沐，犹自霱云余绚灿。\n后二百年来祖侯，不以左官兴寤叹。\n西园作堂娱岁丰，东城选胜湖波漫。\n不知此湖孰经始，秀水之涯矗堤垾。\n花屿逶迤双径通，荷荡淼莽三塘贯。\n凭堤筑台夐清旷，羁官頼此泄愤惋。\n嘉二三子南渡来，营葺颇能还旧观。\n风流转烛冷如铁，仆雨摧风存者半。\n蹇余意倦直承明，次补适来忝藩翰。\n腐不能通柱后文，拙尤不辨牙筹算。\n自公正须豁滞懑，时屈何能事轮奂。\n支倾补坏聊復尔，护邃培高足娱玩。\n江山入手要弹压，风月无边供判断。\n高贤一语真实录，胜游虽多此为冠。\n水花岸草错云锦，雨瘴清岚无界畔。\n忘机自与鸥鹭亲，无事从渠鳬鹜散。\n老仙音尘可得追，移得卢家石坚悍。\n题评倚重南轩翁，瞻相如瑟黄流瓒。\n迂顽我岂经世具，乞身去咏南山矸。\n作诗聊与来者期，何去后思可称讚。\n尚友三贤自不差，时復凭熊一来看。",
        "dynasty": "宋",
        "collection_info": null
    },
    {
        "title": "和贾伯用架桥筑堤韵",
        "author": "程公许",
        "content": "策蹇仆仆忘寒温，劳心恻恻桑枣村。\n长虹卧稳烟雨面，千金屹障波涛痕。\n涉川利作初九益，括囊肯为六四坤。\n道旁筑室勿与议，可使正论成排根。",
        "dynasty": "宋",
        "collection_info": null
    },
    {
        "title": "六和塔寺馆三宿和秀江亭诗牌韵",
        "author": "程公许",
        "content": "鲸呿鳌掷三神山，幻境起灭指顾间。\n东西帆樯来復去，得似上方僧独閒。\n看山看水知多少，诗债责偿殊未了。\n胶胶扰扰竟何如，早结把茅佚吾老。",
        "dynasty": "宋",
        "collection_info": null
    },
    {
        "title": "雪峰道院",
        "author": "程公许",
        "content": "琅函真筌何所云，丈人嵯峩五岳尊。\n矞云昼护耀魄宝，玉绳夜低天市垣。\n琼瑶其上矗千仞，冰雪为人醒醉魂。\n飞鸿没处杳难辨，饲虎遗迹应犹存。\n甘泉使君趣丘壑，熏炉默坐存昆崙。\n高斋图史罗左右，大厦风月相吐吞。\n岩泉酒熟芳桂蘂，茶鼎火活苍松根。\n坐邀麻姑来擘脯，祇恐摩诘难亡言。\n界天之雪满窗户，唤起老仙重与论。\n丁宁来者时汛扫，燕寝可避蜂衙喧。",
        "dynasty": "宋",
        "collection_info": null
    },
    {
        "title": "凌云李圣可西郊别墅创小亭属余作风月无边古篆四字为扁颜平冈冯炳仲赋诗和者盈轴因赋此",
        "author": "程公许",
        "content": "我不愿筑受降城朔方职总管，又不愿金狨繫马西池万人看。\n只愿宽閒寂寞滨，倚醉高吟青玉案。\n秋霜斫蟹草泥滑，春浪叉鱼杨柳贯。\n江湖长恐寸心违，世界饶君左手断。\n水寒轩槛碧万顷，山扫巫娥云一段。\n鹤唳那愁蕙帐空，羊裘未让严陵岸。\n是家太白孕英精，待诏銮坡摛藻翰。\n藕船驾得玉井来，荔支腰重金章焕。\n至今人物说淳熙，可并成周歌伴奂。\n谁令七叶侍中貂，风月无边奉娱翫。\n牺尊屡唤𣂏玉液，科斗何能体先汉。\n相期云路早骞翔，分明世泽流波漫。",
        "dynasty": "宋",
        "collection_info": null
    },
    {
        "title": "诸友载酒饮沧江海棠下公许以上寿亲庭不克与胜赏翌日招饮出示新作敬和元韵",
        "author": "程公许",
        "content": "杜陵老翁身转蓬，浣花溪头诗更工。\n向来隠语最沉着，锦宫花里看晓红。\n想当绕树经营时，吟思拍拍春醅醲。\n重跗迭萼今胜昔，五百年远谁为容。\n使君结庐沧江上，补处不隔牛马风。\n竹蹊花坞穿窈窕，佳趣似是桃源同。\n一年好春海棠擅，隔墙恨不载酒从。\n颇闻花阴喧语笑，何似橘仙隠巴邛。\n主人眼底有青白，风流骇俗阮嗣宗。\n化工不耐凌铄苦，故使分薄阿堵中。\n那知阳春恣陶写，何物芥此云梦胸。\n玉湖亭上一尊酒，柳花漠漠江溶溶。\n锦机转眼雪糁径，还有明年春再逢。\n要知造物无尽藏，那肯一日居成功。\n商讴为公不成调，谁叫阊阖笺天公。\n晚红一醉亦聊尔，休逐沧浪垂钓翁。",
        "dynasty": "宋",
        "collection_info": null
    },
    {
        "title": "杨子春酌饮清节亭示诸公旧赋索和",
        "author": "程公许",
        "content": "雨余热喘思澡雪，有客叩门筇九节。\n相携款竹墨池家，竹间张饮碧筒折。\n枞枞玉立肩相齐，何羡掖垣歌紫微。\n会须把臂入林去，山王掉首麾去之。\n骨相恐难飞食肉，功名浪费杀青竹。\n渭川自有千户封，持此较彼差不俗。\n平生我亦厌荣观，为君醉眠蕲簟寒。\n人间有此碧玉镜，那怕火伞张炎官。",
        "dynasty": "宋",
        "collection_info": null
    },
    {
        "title": "满戌有日置酒学宫为诸友赠别",
        "author": "程公许",
        "content": "左绵山川平且宽，周遭四境皆奇观。\n广文官曹冰雪寒，摧风剥雨无时安。\n巧手无麫良独难，惭汗如渖时一叹。\n浪浪春雨红杏坛，堆盘苜蓿空阑干。\n三年转烛槐梦残，明当西郊挂征鞍。\n平生但知取友端，忍御艾萧捐杜兰。\n丁宁何须劝加餐，活计不但故纸钻。\n孔辙回环颜一箪，君民尧舜无两般。\n此印万古元不刓，聚奎堂中俨衣冠，尚友谨勿轻杇墁。\n丈夫事业期不刊，脚根牢取百尺竿。",
        "dynasty": "宋",
        "collection_info": null
    },
    {
        "title": "九日以酒赠雪江胡贤良蒙惠诗和韵",
        "author": "程公许",
        "content": "荪壁辛楣芰荷屋，静揖秋风酣圣读。\n占断湖天拓户封，不待诏书赐一曲。\n红尘车马交衢术，渠肯冠霞立于独。\n满城风雨又重阳，念子萧踈对寒菊。\n双壶遣赠滟蛆浮，想见羁愁尽蛾伏。\n高人一巢有余地，底须驷马驾车轴。\n但得长年交酒圣，不妨一笑命骚仆。\n若云归隠须买田，巢由嗤人未免俗。",
        "dynasty": "宋",
        "collection_info": null
    },
    {
        "title": "碧云程道士自清江相过示以玉渊刘清叔诗借韵同赋",
        "author": "程公许",
        "content": "掣铃者谁金门客，神秀迫人似曾识。\n八返未问龙虎交，一杯且荐琳腴碧。\n我昔卜隠大面山，招旌驱人难得閒。\n梗野自适麋鹿性，逡巡远引鹓鹭班。\n始青一气色非色，此中自有金丹诀。\n政须趺坐共商量，忍向尘劳磨岁月。",
        "dynasty": "宋",
        "collection_info": null
    },
    {
        "title": "为玉汝赋莼湖借田家乐府韵",
        "author": "程公许",
        "content": "莼湖何物堪怡悦，与鑑湖境无差别。\n诗人胸贮冰雪清，湖边吟作寒螀鸣。\n紫莼可羹菰可饭，把茅自足了一生。\n食前方丈位钧轴，何如深林一枝足。\n宽閒之野寂寞滨，钓有缗竿耕有犊。\n男儿何须嗟命薄，富贵不淫贫贱乐。",
        "dynasty": "宋",
        "collection_info": null
    },
    {
        "title": "李宰和唐子西芙蓉溪诗索同赋",
        "author": "程公许",
        "content": "子西诗律伤于严，掉头沉吟春饮酣。\n何曾一字低处着，有似国工精手谈。\n千古江山长媚好，水曹依旧清风扫。\n只惭次补较非才，更愿乞灵依此老。\n天涯憔悴一诗穷，溪流泯泯山丛丛。\n事须登临作酬赏，剩破酒榼官泥红。",
        "dynasty": "宋",
        "collection_info": null
    },
    {
        "title": "李季实以龙鹤山菜餠见惠长句将之吕兄亦有和章借韵答谢",
        "author": "程公许",
        "content": "山林远志久封殖，误随小草辄轻出。\n得似干淳太史公，万古不磨董狐笔。\n太史龙鹤山中人，翫心竹素如醉醒。\n炼师喜为作妙供，灵苗相间丛卉生。\n七年飘摇湖海客，生怕鱼鲤腐关膈。\n圆规得自太史孙，清苦本来同气质。\n十洲地产富琼芝，龙鹤何曾欠蕨薇。\n与君约归如有期，跃鲤何用姜芥胹。",
        "dynasty": "宋",
        "collection_info": null
    },
    {
        "title": "和钟道士若谷投赠韵",
        "author": "程公许",
        "content": "流年衮衮滩头浪，萧骚白髮三千丈。\n人生荣禄底须多，何嗟及矣负米养。\n沧溟不禁尾闾泄，养素略窥道家说。\n庶几真一復保全，可以众言强分裂。\n瀛洲醉挥碧霞杯，集云峰前偶此来。\n吏衙鳬散铃索静，怪有飞佩锵琼瑰。\n紫霄洞经曾熟读，归来烟霞绕冠服。\n嵯峨千仞狮子峰，寒栖旋营数间屋。\n飈游为我晷刻停，汲泉引满如海鲸。\n要学旌阳累功行，不妨天诏迟飞昇。\n岷峨念归可轻发，枉办青鞋并布袜。\n禁闼侯藩信所遭，几曾仰空虚咄咄。\n炉熏浪拟叩玄微，何如赵州东院西。\n了知此理只么是，亡羊何必惑多蹊。\n自心有疑须自断，勿用周遮添着一重案。\n炼师炼师为我印证之，六合同风兮九州共贯。",
        "dynasty": "宋",
        "collection_info": null
    },
    {
        "title": "和陆放翁笑诗呈云端子",
        "author": "程公许",
        "content": "道人身佩含景苍精龙，洒落不与流俗同。\n酒酣兴逸不觉一捧腹，那似义府有刀藏其中。\n人间万事谁丑復谁好，儿童何知不必便惊倒。\n试问虎溪三士之乐如此不，霜寒夜永勿遣虚觥筹。",
        "dynasty": "宋",
        "collection_info": null
    },
    {
        "title": "别云端子和元字韵",
        "author": "程公许",
        "content": "玉楼双耸吟肩寒，自孔氏出参玄元。\n荒寻得君相指似，清吐对我如澜翻。\n归欤金华葺茅屋，间有洞户通麻源。\n世尘轇轕勿浪出，执手且须空此尊。",
        "dynasty": "宋",
        "collection_info": null
    },
    {
        "title": "寄谢碧云张高士",
        "author": "程公许",
        "content": "临邛自昔多仙才，鹤鸣神丹夜昭回。\n唐鸿都客尤奇俊，飞神碧落超蓬莱。\n宋采石战强敌摧，少微褒封自公台。\n玄风寥寥閟寒灰，那知轩髯张，心印今復传云来。\n儒释老氏鼎立如三才，凡囿形数由剸裁。\n授非其人委烟埃，如碧云张亦异哉。\n几年愿见心渴梅，吾徒笑我老尚孩。\n三生髣髴同侍劫刃台，羊肠百折何独行虺隤。\n赤城醮盟三月斋，青云有梯攀崔嵬，星冠禹步旋斗魁。\n天门荡荡金碧堆，章函历上九虎开。\n津梁爽灵帝所哀，瞬息命令传风雷。\n帝宸留侍非不佳，眷此浊海多劫灾。\n力扶道法授沉埋，三千功行之积仙可阶。\n世人汩没井底蛙，各主其教相抵排。\n吾师思以一理该，与我心契无復猜。\n何当岁晚弃置尘累，栖岩一龛烟云相与侪。\n芝朮可庖露可杯，商略道藴生死裁。\n左携羡门安期右洪崖，超尘沙劫驭气凌九垓。",
        "dynasty": "宋",
        "collection_info": null
    },
    {
        "title": "和小阮沇感时韵",
        "author": "程公许",
        "content": "豆笾列炙凌丘垤，有酒如渑旨且洌。\n得似年丰世小康，渔樵结社谈蜚屑。\n畏途羊肠徧宇县，二十年间行未彻。\n忧时无力为支撑，问计商颜未能决。\n频年水旱酿灾眚，况復刀兵值空劫。\n剜疮补肉不遑恤，椎肤沥髓供一切。\n诗歌硕鼠想乐郊，泽自无鱼可堪竭。\n何时天狼陨芒焰，尽驱狐兔絷故穴。\n危机欲济重坎陷，暴征须戢猛火烈。\n所期世路静风尘，甘隠瓜畴耘露瓞。\n阿咸年少知激昂，勉法前修立功业。",
        "dynasty": "宋",
        "collection_info": null
    },
    {
        "title": "先兄叔逢种花盆池秋初开一朵二侄感悼成韵作柏梁体答之",
        "author": "程公许",
        "content": "怀昔三昆皆青春，挥毫翻水惊鬼神。\n我方丱角瞠后尘，有如奔林鹿甡甡。\n高堂寿朋鬓亸银，时节歌舞綵服新，二十年间存几人。\n叔氏终老一葛巾，盆池折花秋中旬。\n共房感我双瓜辛，无穷生意根陈陈。\n寸卉虽微均我身，壅培涵浸宜及辰。\n一气之运屈必伸，子如不信有苍旻。",
        "dynasty": "宋",
        "collection_info": null
    },
    {
        "title": "一冬无雪和陆放翁梅诗陆句豪夸余句清苦要自不失梅兄本分家风也",
        "author": "程公许",
        "content": "清羸怯问黄昏月，呵手寒窗寄幽绝。\n一枝幽艷枨触人，花与诗人皆本色。\n孤山飞鹤舞空去，诗家何曾绝正脉。\n经营惨澹空亡奇，不如倚笔珊瑚格。\n滕六冬来偏放惰，暖日暄风浑坼破。\n便拟飞章上诉天，怕主林神合连坐。\n我昔与梅同谪堕，随分世尘聊赎过。\n熏天肉食休问渠，万古清芬首阳饿。",
        "dynasty": "宋",
        "collection_info": null
    },
    {
        "title": "制幕孙君即益昌舍馆迭石栽竹于盆池索赋",
        "author": "程公许",
        "content": "好山意度如高人，偃蹇那肯来朱门。\n青油幕中盛快士，爱山惟恐不能致。\n昭亭东望天一涯，武担亦復归迟迟。\n开窗延得竹君瘦，借竹为媒来石友。\n烟云吐吞一席间，瓦盆取月湖海宽。\n羽书撤警文书省，一炷水沉销日永。\n不嗔邻客唤门频，支颐对翫玉嶙峋。\n平生我亦烟霞痼，强拟为君援笔赋。\n破除几许白云腴，肠枯搜搅一句无。\n昨宵梦怕大刀折，诗债未偿宁许别。\n从君差乐休念归，剩借前箸裨筹帷。\n主公威声劘敌垒，旆旌行拂终南翠。\n若携诸吏上峥嵘，容我后乘陪载赓。",
        "dynasty": "宋",
        "collection_info": null
    },
    {
        "title": "别冯伯昭新班归三荣末句乞呈似使君王万里年兄",
        "author": "程公许",
        "content": "东郭沧江市桥柳，邂逅论心成二友。\n仙曹如水往復来，永昼论文间巵酒。\n十五年间如掣电，屋梁落月几回首。\n爱君冲静天机深，玉雪照我惊老丑。\n宝屏两月同舍馆，青眼相看祇如旧。\n秋风一鹗空百鸷，四海知心悦斋老。\n鹊声查查客当还，鹤髮倚门春一笑。\n荣途埃𡏖倦驰骛，圣域工夫窥窔奥。\n拏云岂无九霄志，缓辔徐驱千里道。\n平生我亦重择交，与君同盟期耐久。\n纷纭归梦促严装，黯淡羁情更分手。\n旭川夙擅溪壑胜，雌堂况得文章守。\n赢粮宁惮两日程，龙洞烟霞共幽讨。",
        "dynasty": "宋",
        "collection_info": null
    },
    {
        "title": "投赠洪倅司令舜俞",
        "author": "程公许",
        "content": "博陵先生天下士，圭瓒鼎彝宗庙器。\n驾风阊阖驻参旗，要与疲氓起憔悴。\n同来谁是俭府僚，一朶庾莲吐秋水。\n义以取人道自任，河阳主宾信奇伟。\n谁云风月立分鼎，待借前筹答知己。\n峨岷其下十六城，鲂鱼鱍鱍更赪尾。\n情伤涸辙转清波，陡觉濠梁復生意。\n井梧幕府省文书，雪界松围绝烟燧。\n余事何妨笔墨工，浣溪新沐烟云腻。\n老翁补处待公续，燕外鸥边尽吟思。\n主公伫还丹地峻，携上峥嵘去天咫。\n社樗愧我本亡奇，冷落官曹穷五技。\n何阶方便来相招，醪醴一朝飨厚味。\n燕台𡽱嶪万金黄，岂意谦勤从隗始。\n眇然人物索扶持，勿惜拔茅多引类。\n君不见璇杓一夜摇天东，人间万物皆春风。",
        "dynasty": "宋",
        "collection_info": null
    },
    {
        "title": "和谢孟彝秘丞馆中书怀",
        "author": "程公许",
        "content": "虎头一生信痴绝，虚名误人可多窃。\n萧踈白髮宁可贷，流浪红尘几时歇。\n三神山夐隔嚣纷，众君子聚莹冰雪。\n麈犀时接宝唾香，玄关要待玉{𥫗氐}掣。\n缅怀元佑载赓唱，谁为崇丘补亡缺。\n直庐竹帛不停披，酺池斋盂宁浪出。\n故都何在渺烟埃，湖山也自佳风月。\n拟结齐盟修故事，莫向深杯辞百罚。\n烝哉与我心事同，诗来可作成规揭。\n甚惭老丑强涂抹，得与婵娟夸二八。\n静思世故殊未艾，澒洞忧端不可掇。\n由来馆殿育英髦，期为朝家效丝髮。\n不然坐费玉帛招，奚异信手沙土撮。\n天阍何曾九关隔，愚虑或补万分一。\n诸君信是廊庙具，老我已愧瓶罂溢。\n惊看淋漓洒巨轴，岂比呻吟点枯笔。\n吾侪立名要不朽，荣禄过眼才一瞥。\n从今朝谒得休暇，勿使文会多间阔。\n摩挲尊罍品书画，上下古今商得失。\n乞归早得隠林岩，夸与渔樵旧人说。",
        "dynasty": "宋",
        "collection_info": null
    },
    {
        "title": "和使君王子坚游邓氏天开图画韵",
        "author": "程公许",
        "content": "春风满城开笑颜，使君明当出游山。\n东州山川北佳丽，凌云耀日季孟间。\n紫丝步障元不要，飞槛层栏一凭眺。\n岁丰民乐征调宽，挟四老仙共舒啸。\n使君吟肩李杜齐，落笔便觉三山低。\n招来倦客同赓载，韵险令我窘见挤。\n烟霞风月无疆界，不忧寒具油侵坏。\n寄谢摩诘休苦心，使君诗是有声画。",
        "dynasty": "宋",
        "collection_info": null
    },
    {
        "title": "寿悦斋李先生",
        "author": "程公许",
        "content": "君不见温公崇福十五年，上下千载书法严。\n又不见蜀公静退不待耄，钟律制成天一笑。\n乐则行之忧则违，出处无非圣之时。\n一朝都人拥马首，留相天子不得辞。\n颍昌胡为屹不动，各以就去揭榘仪。\n悦斋先生天下士，琬琰琮璜国镇瑞。\n盛名姱节耀古今，岁晚松阶犹候对。\n时台剧谈锯蜚屑，志堂析疑{𥫗氐}启钥。\n夜归风雨一龛灯，目电窥书光烁烁。\n禹贡山川如指掌，漆园之解无郭象。\n更将次五订箕畴，不妨后觉勤钻仰。\n年来岷峨殊怆悽，公与洁斋名德齐。\n长庚磊磊配晓月，士有司命国蔡蓍。\n卧架诗书差足乐，凭高忍见楚氛恶。\n岂不望公勇拂衣，正恐百姓须公活。\n愿公相业追元佑，以一至诚服雄狡。\n愿公眉寿如东轩，黄髮皤皤国元老。\n云蒸雨族霈作霖，贤以类聚治乃兴。\n卷舒在公亦何心，四海矫首西山岑。\n熏风自南一披襟，起舞称寿千黄金。\n洗耳五絃虞氏琴，为公缓轸歌嗣音。",
        "dynasty": "宋",
        "collection_info": null
    },
    {
        "title": "寿李子先",
        "author": "程公许",
        "content": "正阳用事月初吉，骑鲸之孙生此日。\n滴露能将三画吞，积风少忍六月息。\n平生最耐反復看，其文炳彪心地直。\n骨肉十年长眼青，今年差觉丛谈密。\n一尊称处熏风晓，红药丫头香露湿。\n谁令绝艷殿光景，羣葩敛避表独立。\n洗尽人间丹粉妍，倾国倾城须正色。\n文章瑞世宁论晚，时来造物能借力。\n为君折花起长歌，请君满引无余沥。\n丹霄一武不难梯，更看飞阶弄吟笔。",
        "dynasty": "宋",
        "collection_info": null
    },
    {
        "title": "寿廷迈叔祖",
        "author": "程公许",
        "content": "吾宗谱牒祖通义，蝉联到公十五世。\n五派之分同一源，如木有本瓜有蔕。\n公家门户最赫奕，簪绂相承真鲜俪。\n堂堂铁面渠州牧，能以方寸永来裔。\n用之不尽地自宽，信有诗书为可继。\n龙驹堕地汗流赭，修途万里自迢递。\n箭锋巧中由基的，桂香悭与春官第。\n谁知风雨短檠灯，惯作儒生穷活计。\n彤檐问俗历三州，和平敛退锋芒锐。\n羹藜任笑庖烟冷，嚼蜡倦亲歌舌脆。\n似闻皇华催遣送，斗城未必能留滞。\n广平传绪五百年，凛凛千钧若旒缀。\n藉公一力为挽回，澡刷家声旧芳桂。\n平生况耐反覆看，穮蔉悬知多敛穧。\n鼎来富贵正黑头，粲粲芝兰满庭砌。\n周盟有幸联肺腑，鲁泮居然觉疣赘。\n所愿宗风振寂寥，敢将末路窃声势。\n雾雨蒙蒙梅子黄，廉泉堂上熏风细。\n千金称寿意何如，自倚情亲为新制。",
        "dynasty": "宋",
        "collection_info": null
    },
    {
        "title": "寿漕使者权帅黄大监",
        "author": "程公许",
        "content": "金华仙人紫绮裘，朝戏三山暮十洲。\n偶经剑浦弭节留，浪花喷雪跃两虬。\n海若禠气冯夷愁，精英为公一日收。\n义理之窟探鲁邹，词章之工迫韩欧。\n荣途砥平不停辀，盛名何自彻冕旒。\n粉省赐香馥衣裯，万里持节宽顾忧。\n更烦幕府开碧油，文书堆案如陵丘。\n焦心靡惮勤咨诹，宾朋沓进奚所求。\n否臧吾岂无阳秋，吏姦胆破民病瘳。\n肯綮可见才刃优，孰知学富用力周，取之不穷茧丝抽。\n宝书移监交置邮，斗水那能局吞舟。\n事机鼎来宁易投，紫清侧席渴告犹。\n东风破冷初和柔，皇览揆度当孟陬。\n矞云我亦分余庥，无阶称寿𣂏玉瓯。\n眼明西南百尺楼，绣天锦地十六州。\n雅拜何以祈宠休，早征环召飞鹄头。\n颍川归趣鼎铉调，伟业定自追前修。\n承家有子文炳彪，灯灯之传天与谋。\n殿前峩冠进鸿畴，杏园亦復联俊游。\n斯文寿脉江汉流，何羡韦平世通侯。",
        "dynasty": "宋",
        "collection_info": null
    },
    {
        "title": "寿程使君和获白鴈诗韵",
        "author": "程公许",
        "content": "流膏千里喧笑声，祥心万丈南极星。\n祈年未了香火债，馔客肯污刀镬腥。\n此心与民同疴痒，出令可忍奔风霆。\n仙人飞来丹枫阙，俗眼诧见白鹤翎。\n蚁封萦策屈良御，牛軱辍刃烦庖丁。\n立谈千仗环铁瓮，倾耳千行颁紫冥。\n雅知方寸厚培殖，未觉双鬓轻飘零。\n马蹄去踏东华尘，猿吟恐辜北山灵。\n剩将石田沃雨露，更为嘉谷除蟊螟。\n寥寥宗风特扶起，恳恳善颂何丁宁。\n长生秘箓启云笈，紫府丹台元不扃。",
        "dynasty": "宋",
        "collection_info": null
    },
    {
        "title": "寿制使董侍郎",
        "author": "程公许",
        "content": "秋云阴阴压边城，秋风飒飒飞边尘。\n淮堧夕烽连岘首，往来羽檄无时停。\n那知筹边楼上一长啸，环六十郡皆阳春。\n老翁哺儿夸说尹，连年我仓歌既盈。\n皇明如在殿西角，恩许借留为福星。\n六弧标庆当揆度，载途鼎沸歌谣声。\n请公细酌成都酒，拄笏看度西山云。\n只将祭酒瞪目意，坐镇坤轴如砥平。\n可怜儿辈见坎井，孰知我公身远万里心朝廷。\n天生人物关运数，岂为尔较山重轻。\n浙江时巡今四叶，上流地险如建瓴。\n强敌逆天天久厌，力困尚逞牙距狞。\n胆折栈云不敢向，介胄酣眠宵彻明。\n雅知折衝妙方略，胸中历历不啻风雪身经行。\n我闻四海如一体，手足虽异脉络元相亲。\n痒疴何适不关我，仁者顷刻安得宁。\n吾皇盛德尧舜主，包瑕匿垢韬厥灵。\n一朝震怒诏薄伐，天戈所指壶浆迎。\n西南倚公九鼎重，草木亦自知威名。\n宝书斑斓真学士，阵图指授诸将军。\n频来宠光对赫奕，富有学问规经纶。\n蜀才自昔比齐鲁，公既崇学扬其文。\n更须度外广物色，声病未可拘豪英。\n蜀民生理日艰急，公既减贱矜其贫。\n张弓何时可復弛，一分可宽宽一分。\n蜀边储峙仅虚籍，公既檄吏探其囷。\n馈粮千里忧不继，渭上可无人杂耕。\n蜀兵十万今有几，公既选练蒐其精。\n将骄易置端在我，尾大安得平如衡。\n公心浑如古井水，沄沄外物何关情。\n公才信是涧壑松，大厦安乐扶其倾。\n勿谓蜀汉弹丸土，酇侯用之开西京。\n间关武侯亦良苦，千古大分垂丹青。\n愿公为国一引手，饥食渴饮心经营。\n从前规模会展拓，盖世事业看峥嵘。\n旆旌扬风出子午，笳鼓动地超三秦。\n毋使酇侯武侯得专美，蜀山岂无齐天之石可磨亦可铭。\n少徐带砺河山盟，命圭相印酬元勋，胙土奕叶疏恩荣。\n却归麻坛之山命仙侣，脯麟酌醴一曲歌长生。",
        "dynasty": "宋",
        "collection_info": null
    },
    {
        "title": "寿东师杨尚书",
        "author": "程公许",
        "content": "去年拜公北定堂，中秋翫月喧丝簧。\n长风趣驾泝江艇，恨不初度𣂏一觞。\n转头玉鑑秋又满，北定风景遥相望。\n寸心炯炯千里共，欲往从之川路长。\n五年为帝屏南服，扫清塞尘为乐乡。\n尽捐岁籴为丁壮，米斛二万饶积仓。\n民无箕敛士宿饱，一面屹立如金汤。\n平安遥夜飞炬火，燕寝永昼凝清香。\n雅知烹鲜不可扰，岂无发硎善而藏。\n官閒选胜极旷奥，天巧为公时雨旸。\n五峰讲席环子佩，北岩布金开道场。\n要将名教植根本，参以佛法芟莠稂。\n君不见海观烟涛碧万顷，卫公心眼周八荒。\n又不见开福浮屠玉千尺，给事愿力同觉皇。\n得如我公志淑艾，未许二老相颉颃。\n眇然人物殊乏使，鼎来事会那可常。\n维北有斗天喉舌，乃作福星私一方。\n何不唤归坐岩廊，五色线补舜衣裳。\n拓开贤路旧荆棘，勿遣旄头森角芒。\n腐儒忧世心慷慨，百未一成鬓苍浪。\n公怜不麾客倚墙，肯借齿颊加雌黄。\n颂言我岂知己私，民亦劳止须小康。\n岐山之颠岂无巢凤凰，何时口衔瑞图飞高冈。\n我亦刷翅相从千仞翔，引吭一声鸣朝阳，请赋卷阿之诗之九章。",
        "dynasty": "宋",
        "collection_info": null
    },
    {
        "title": "寿史丞相",
        "author": "程公许",
        "content": "君不见唐朝郭元振，退朝愉色奉温凊。\n又不见国初王文康，黑头拜相归捧觞。\n台衮崇严亲寿考，历数古今良亦少。\n而况二老偕耆颐，如二公者那易有。\n四窗爽气舒云霞，相业之盛专一家。\n父子弟昆踵科级，到公名业尤荣华。\n蔡州擒吴抑何壮，开幕江淮护诸将。\n手提黄钺却欃枪，即军中册右丞相。\n我乘驰驱亦劳止，衮衣趣觐天颜喜。\n垂绅列弁竞趋迎，恩遇之隆昔无比。",
        "dynasty": "宋",
        "collection_info": null
    },
    {
        "title": "书怀",
        "author": "程公许",
        "content": "字民能使民和悦，儒术信与吏道别。\n十年妖祲滓太清，有耳厌听鼙鼓鸣。\n创残之余忍椎剥，逃生要不如无生。\n愿絜干纲奠坤轴，罢兵宽赋家给足。\n圣躬示朴吏廉平，岁岁蚕登牛产犊。\n宦情我自春云薄，何日西归田舍乐。",
        "dynasty": "宋",
        "collection_info": null
    },
    {
        "title": "送游提刑秘阁赴召三首  其一",
        "author": "程公许",
        "content": "旧闻游监簿，姱节绍熙朝。\n有子登台省，危言动冕旒。\n不容求外补，亲政復旌招。\n四海澄清志，无宁久使轺。",
        "dynasty": "宋",
        "collection_info": null
    },
    {
        "title": "送游提刑秘阁赴召三首  其二",
        "author": "程公许",
        "content": "日驭中天运，冰山失势多。\n可能羣枉杜，端藉众贤和。\n公去应前席，人言合上坡。\n调停前辙误，国事竟如何。",
        "dynasty": "宋",
        "collection_info": null
    },
    {
        "title": "送游提刑秘阁赴召三首  其三",
        "author": "程公许",
        "content": "外敌日侵伐，滋为元气伤。\n忧心耿不寐，洗耳待封章。\n弱植如羁羽，知音念五羊。\n因书及疏贱，决起尚榆枋。",
        "dynasty": "宋",
        "collection_info": null
    },
    {
        "title": "送成都倅黎德升赴召崔侍郎荐士召者五人三首  其一",
        "author": "程公许",
        "content": "忆侍西征幕，丛谈夜达晨。\n别来青鬓换，喜见紫泥新。\n宸极拱朝帻，晓星看蜀珍。\n一朝楼五凤，积愤洗峨岷。",
        "dynasty": "宋",
        "collection_info": null
    },
    {
        "title": "送成都倅黎德升赴召崔侍郎荐士召者五人三首  其二",
        "author": "程公许",
        "content": "尘暗朔风急，雨淫晨景昏。\n忧心长似捣，欲语吐还吞。\n持底舒天步，云何塞乱源。\n热官饧裏鸩，名节贵玙璠。",
        "dynasty": "宋",
        "collection_info": null
    },
    {
        "title": "送成都倅黎德升赴召崔侍郎荐士召者五人三首  其三",
        "author": "程公许",
        "content": "已往嗟奚及，方来当若何。\n幸无疏药石，庶可起沈疴。\n雠僞半卢扁，涤肠须华佗。\n康时付公等，随分且絃歌。",
        "dynasty": "宋",
        "collection_info": null
    },
    {
        "title": "送别魏校书借参预李先生韵  其一",
        "author": "程公许",
        "content": "斯文天未椓，世復有斯人。\n缥帙磨铅旧，泥封染墨新。\n词华班马富，道术鲁邹醇。\n满腹经纶愿，逢时气益振。",
        "dynasty": "宋",
        "collection_info": null
    },
    {
        "title": "送别魏校书借参预李先生韵  其二",
        "author": "程公许",
        "content": "双阙一回首，滞留今十连。\n河图元国镇，泗石待宫县。\n南纪浪翻雪，北风尘暗天。\n经营倚天定，九轨达山川。",
        "dynasty": "宋",
        "collection_info": null
    },
    {
        "title": "送别魏校书借参预李先生韵  其三",
        "author": "程公许",
        "content": "搔首暮云碧，怀人酒浅斟。\n万钟心不动，九鼎力能任。\n夜雨青绫直，春风紫禁深。\n爱君须引类，一念帝来临。",
        "dynasty": "宋",
        "collection_info": null
    },
    {
        "title": "送别长翁制干赴审察  其一",
        "author": "程公许",
        "content": "戎幕接谈笑，荐函联姓名。\n自怜风退鹢，快见浪翻鲸。\n知己方图任，联镳夐有荣。\n明堂足材具，社栎復何营。",
        "dynasty": "宋",
        "collection_info": null
    },
    {
        "title": "送别长翁制干赴审察  其二",
        "author": "程公许",
        "content": "屯云开宇宙，八表敛风尘。\n猎德恢天网，充庭诧蜀珍。\n一编元佑学，双阙武林春。\n赤汗青丝鞚，修途款问津。",
        "dynasty": "宋",
        "collection_info": null
    },
    {
        "title": "送别长翁制干赴审察  其三",
        "author": "程公许",
        "content": "机欲审而发，瑟调音自谐。\n况思万全计，可畏一毫差。\n回斡须羣彦，轮囷迭寸怀。\n樵渔暂相狎，鸳鹭岂其侪。",
        "dynasty": "宋",
        "collection_info": null
    },
    {
        "title": "到阙政府以辟郡未下隔对",
        "author": "程公许",
        "content": "练纸密衔袖，宫门报隔班。\n衷肠鬰未吐，殿槛可容攀。\n巨用须桴栋，旁搜及蒯菅。\n对扬当有日，倾尽不须删。",
        "dynasty": "宋",
        "collection_info": null
    },
    {
        "title": "和龚彦质韵送别赵税院",
        "author": "程公许",
        "content": "讥征傍南海，何遽别同盟。\n漫仕不妨学，能诗新有声。\n烟涛千里隔，书剑一航轻。\n榘范求诸近，菊坡冰雪清。",
        "dynasty": "宋",
        "collection_info": null
    },
    {
        "title": "别家仲行得成都尉西归",
        "author": "程公许",
        "content": "远役得佳伴，天涯还掺袪。\n忧端今转甚，漫仕意何如。\n落笔敏无敌，轩髯豪不除。\n市桥春好在，勿共酒杯疏。",
        "dynasty": "宋",
        "collection_info": null
    },
    {
        "title": "华阳尉授代喜成二首  其一",
        "author": "程公许",
        "content": "唱第八年久，折腰三考书。\n上官容我拙，朴学与时疏。\n冷落随阳鴈，蹒跚上竹鱼。\n平生经世志，穷达岂关渠。",
        "dynasty": "宋",
        "collection_info": null
    },
    {
        "title": "华阳尉授代喜成二首  其二",
        "author": "程公许",
        "content": "冉冉岁云暮，齐邱促戍忙。\n倦凭南郭几，静寄赞公房。\n梦想蚕丝软，涎流蚁杓香。\n循陔归洁养，一笑乐哄堂。",
        "dynasty": "宋",
        "collection_info": null
    },
    {
        "title": "用光弟携儿送至南定",
        "author": "程公许",
        "content": "亲友远追送，后先还故乡。\n殷勤仲光父，嫪恋及江阳。\n执手哽无语，修名那易量。\n归来训子侄，椿桂会联芳。",
        "dynasty": "宋",
        "collection_info": null
    },
    {
        "title": "挟文薛君自赋五首克己读书安贫择交训子为题戒其子婿王叔俨万里索和  其一",
        "author": "程公许",
        "content": "为人非外铄，己与物同之。\n私欲阴霾蔽，良心日月亏。\n若能无窒碍，底用苦思惟。\n天理浑然处，吾生自有涯。",
        "dynasty": "宋",
        "collection_info": null
    },
    {
        "title": "挟文薛君自赋五首克己读书安贫择交训子为题戒其子婿王叔俨万里索和  其二",
        "author": "程公许",
        "content": "静得山林趣，閒知日月长。\n清风披竹素，小雨润芸香。\n外饰谢文绣，饥餐须稻粱。\n人生有同嗜，只此绝难忘。",
        "dynasty": "宋",
        "collection_info": null
    },
    {
        "title": "挟文薛君自赋五首克己读书安贫择交训子为题戒其子婿王叔俨万里索和  其三",
        "author": "程公许",
        "content": "赋予有常分，非关智力求。\n违行能自信，显晦復何忧。\n瓢饮贤颜子，瓜畴隠邵侯。\n胸中吉祥宅，何处不天游。",
        "dynasty": "宋",
        "collection_info": null
    },
    {
        "title": "挟文薛君自赋五首克己读书安贫择交训子为题戒其子婿王叔俨万里索和  其四",
        "author": "程公许",
        "content": "士能知尚友，岂必尽同时。\n杂鲍兰胥化，亡羊路或岐。\n醴甘知易绝，丝素亦奚悲。\n可以交难择，而忘伐木诗。",
        "dynasty": "宋",
        "collection_info": null
    },
    {
        "title": "挟文薛君自赋五首克己读书安贫择交训子为题戒其子婿王叔俨万里索和  其五",
        "author": "程公许",
        "content": "万事烟云过，须留尾段看。\n芝兰庭砌茂，风雨夜灯寒。\n楚泽荷纫绿，燕山桂染丹。\n诗书门户壮，何待侈重栾。",
        "dynasty": "宋",
        "collection_info": null
    },
    {
        "title": "寿李悦斋五首和送三荣使君韵  其一",
        "author": "程公许",
        "content": "南熏谐玉轸，舜殿载赓歌。\n天悯苍生苦，人如安石何。\n无心书咄咄，有术办多多。\n肯学癯山泽，楸枰诧烂柯。",
        "dynasty": "宋",
        "collection_info": null
    },
    {
        "title": "寿李悦斋五首和送三荣使君韵  其二",
        "author": "程公许",
        "content": "宇县风尘暗，军需色目繁。\n时机宁我待，心事向谁论。\n羶聚螘争慕，泉深骥渴奔。\n非公能借箸，猛虱恐徒扪。",
        "dynasty": "宋",
        "collection_info": null
    },
    {
        "title": "寿李悦斋五首和送三荣使君韵  其三",
        "author": "程公许",
        "content": "国镇重双璧，宠光均一时。\n姱修甘俗忤，忠愤倚天知。\n闻道征环急，难忘侧席思。\n分明调鼎味，梅熟雨垂垂。",
        "dynasty": "宋",
        "collection_info": null
    },
    {
        "title": "寿李悦斋五首和送三荣使君韵  其四",
        "author": "程公许",
        "content": "衡泌春无尽，湖天风快哉。\n书堂三寿语，仙籍几生来。\n一髮扶周鼎，千金筑隗台。\n人心索调护，根本更须培。",
        "dynasty": "宋",
        "collection_info": null
    },
    {
        "title": "寿李悦斋五首和送三荣使君韵  其五",
        "author": "程公许",
        "content": "磊磊松椿干，渊渊金石声。\n功名宁贳我，富贵本无情。\n陛对三千牍，胸奇百万兵。\n扶持天意在，容我请长缨。",
        "dynasty": "宋",
        "collection_info": null
    },
    {
        "title": "送道传侄旅中赴省",
        "author": "程公许",
        "content": "上国友多士，三年期一鸣。\n艺须专必胜，禄逮养为荣。\n门户久灰冷，云霄如砥平。\n五豪同着便，一为起家声。",
        "dynasty": "宋",
        "collection_info": null
    },
    {
        "title": "参选成都亲友追送月夕饮江上",
        "author": "程公许",
        "content": "久聚未知乐，蹔离能许愁。\n清江一轮月，后夜两般秋。\n语倦且呼酒，寒侵频索裘。\n鼎湖龙去远，忧愤涕滂流。",
        "dynasty": "宋",
        "collection_info": null
    },
    {
        "title": "留别李贯之大着二首  其一",
        "author": "程公许",
        "content": "车马红尘裏，阅人谁似君。\n洚流倾世论，砥柱倚斯文。\n籍甚诗书誉，超然利欲醺。\n相从期岁晚，兰佩袭芳熏。",
        "dynasty": "宋",
        "collection_info": null
    },
    {
        "title": "留别李贯之大着二首  其二",
        "author": "程公许",
        "content": "二老俱黄髮，遥怜望倚门。\n凄凉游子意，惭愧主人恩。\n酒舫湖光滟，书灯夜雨昏。\n三山渺云海，何日听重论。",
        "dynasty": "宋",
        "collection_info": null
    },
    {
        "title": "枫桥寺侍悦斋先生诲语三日而别",
        "author": "程公许",
        "content": "唐人旧题处，那復有江枫。\n寺近阖闾国，门当岝崿峰。\n清风三宿恋，紫气一尊同。\n恨与心知别，烟波千万重。",
        "dynasty": "宋",
        "collection_info": null
    },
    {
        "title": "雨中送客观鱼阁",
        "author": "程公许",
        "content": "送客观鱼阁，山光水色中。\n最怜秋惨澹，况復雨溟蒙。\n坐久觉衣薄，杯行到手空。\n恨无佳句子，唤醒少陵翁。",
        "dynasty": "宋",
        "collection_info": null
    },
    {
        "title": "风雨过南溪",
        "author": "程公许",
        "content": "小艇泝洄稳，短蓬兴寝劳。\n断崖榕倒影，乱石水翻涛。\n过雨山如沐，终风晚更饕。\n愁须诗自遣，吟罢转萧骚。",
        "dynasty": "宋",
        "collection_info": null
    },
    {
        "title": "三江晓渡",
        "author": "程公许",
        "content": "唤渡三江岸，停车两眼明。\n烟涵秋日澹，露洗晓寒轻。\n山色晴逾爽，波流怒未平。\n诗翁旧游处，有句不堪呈。",
        "dynasty": "宋",
        "collection_info": null
    },
    {
        "title": "陪宪节饭石堂书院渡江游双泉墅即席和韵",
        "author": "程公许",
        "content": "箯舆杭野渡，竹径绕平畴。\n红蓼前宵涨，黄花几日秋。\n谈锋蜚屑玉，岩窦答鸣球。\n山水饶心赏，能忘恤纬忧。",
        "dynasty": "宋",
        "collection_info": null
    },
    {
        "title": "仲春八日自成都起程度剑阁",
        "author": "程公许",
        "content": "萧寺深居稳，春深殊未知。\n偶然成远役，犹幸及芳时。\n麦浪含风软，花光眩日迟。\n客行无復恨，随处可寻诗。",
        "dynasty": "宋",
        "collection_info": null
    },
    {
        "title": "秉炬游麻仙玉华洞",
        "author": "程公许",
        "content": "云峰环翠幄，洞户閟琼台。\n胜处难名状，飞仙此往来。\n近应通玉局，远或接蓬莱。\n安得一伸臂，乘风遍九垓。",
        "dynasty": "宋",
        "collection_info": null
    },
    {
        "title": "送刘时可县丞奉母游岷山",
        "author": "程公许",
        "content": "西爽抗层霄，南墙日见招。\n乘春扶鹤驭，披雾过龙桥。\n香火祈亲寿，烟霞远俗嚣。\n归来索吟稿，起我意逍遥。",
        "dynasty": "宋",
        "collection_info": null
    },
    {
        "title": "过中岩渡月出峨眉山上",
        "author": "程公许",
        "content": "返照中岩渡，峨眉分外清。\n一弯新吐月，共我两忘形。\n露下沙逾白，宵寒酒易醒。\n荻花风索索，拥被不堪听。",
        "dynasty": "宋",
        "collection_info": null
    },
    {
        "title": "山中戏云端子",
        "author": "程公许",
        "content": "追路归山后，开关唤客眠。\n那知言在耳，已作醉逃禅。\n急雪浓筛瓦，中宵冷透毡。\n清愁分不尽，惜别意凄然。",
        "dynasty": "宋",
        "collection_info": null
    },
    {
        "title": "题丹景山",
        "author": "程公许",
        "content": "原庙标丹景，神游想岱宗。\n宝龛严石像，绀殿锁云峰。\n浪说侵疆復，何当检玉封。\n天门东北望，漠漠晓烟浓。",
        "dynasty": "宋",
        "collection_info": null
    },
    {
        "title": "题信州半月岩",
        "author": "程公许",
        "content": "岩际半轮月，神工幻怪奇。\n本来无显晦，何自有盈亏。\n岚雾凝蟾彩，藤萝影桂枝。\n能令万里客，为尔忆峨眉。",
        "dynasty": "宋",
        "collection_info": null
    },
    {
        "title": "炷香至德山",
        "author": "程公许",
        "content": "异时闻至德，滴水洗沈冤。\n空寂等三世，悟迷同一源。\n松杉膏宿雨，楼阁丽朝暾。\n犹恨高峰顶，藤萝未得扪。",
        "dynasty": "宋",
        "collection_info": null
    },
    {
        "title": "自船庄过化城留宿翌旦炷香宣石桥卯塔",
        "author": "程公许",
        "content": "路欲转前岭，僧邀宿化城。\n饭抄青{飠卂}软，茶瀹乳花轻。\n岚雨侵衣润，松风入夜清。\n瓣香宣老塔，坐待日华生。",
        "dynasty": "宋",
        "collection_info": null
    },
    {
        "title": "侍饮宝子山游忠武侯祠",
        "author": "程公许",
        "content": "一郡最高处，元戎领客游。\n云根栖万井，城角带双流。\n日薄楼台暝，风悲鼓角秋。\n卧龙千古恨，烟霭隔神州。",
        "dynasty": "宋",
        "collection_info": null
    },
    {
        "title": "题马溪寺二首  其一",
        "author": "程公许",
        "content": "久客愁多雨，清游喜骤晴。\n云蓝犹独踞，玉岭忽双撑。\n洞口龙方卧，山腰虎尚狞。\n方池竟何在，一水至今清。",
        "dynasty": "宋",
        "collection_info": null
    },
    {
        "title": "题马溪寺二首  其二",
        "author": "程公许",
        "content": "先子旧游此，余时方五龄。\n风神见图像，云体想仪刑。\n衰髮年年白，遥山面面青。\n不须论旧事，欲说唤谁听。",
        "dynasty": "宋",
        "collection_info": null
    },
    {
        "title": "留题马溪寺二首即用前韵  其一",
        "author": "程公许",
        "content": "玉笋竞秋爽，翠屏张晓晴。\n天开金地胜，鼎峙紫霄撑。\n见说禅心静，能调异物狞。\n十方芗水海，何处不澄清。",
        "dynasty": "宋",
        "collection_info": null
    },
    {
        "title": "留题马溪寺二首即用前韵  其二",
        "author": "程公许",
        "content": "翠珉瞻手泽，六十有余龄。\n囊锦传宗旨，锥沙更典刑。\n髮缘忧世白，眼独为山青。\n蕙帐摇归梦，秋猿正可听。",
        "dynasty": "宋",
        "collection_info": null
    },
    {
        "title": "香积寺午斋",
        "author": "程公许",
        "content": "峻陟龙门路，来参鸡骨师。\n楼台春雨霁，鱼鼓午斋时。\n倦憩僧留话，荒寻仆惮随。\n一筇支野步，且以暮为期。",
        "dynasty": "宋",
        "collection_info": null
    },
    {
        "title": "挽桃源使君虞公二首  其一",
        "author": "程公许",
        "content": "畴昔交诸季，曾闻说长公。\n圣涯探窔奥，词藻亦精工。\n偶幸趋征诏，方当顺下风。\n飈斿无处问，延伫鬓飞蓬。",
        "dynasty": "宋",
        "collection_info": null
    },
    {
        "title": "挽桃源使君虞公二首  其二",
        "author": "程公许",
        "content": "解印桃源后，卜居梅溆幽。\n秉心难偶俗，乐道自忘忧。\n故国八千里，妖氛六十州。\n公魂如不泯，时作玉芝游。",
        "dynasty": "宋",
        "collection_info": null
    },
    {
        "title": "挽前眉州使君廖子长二首  其一",
        "author": "程公许",
        "content": "二老金兰好，诸昆笔砚交。\n坐隅亲问字，投分漆如胶。\n决眦云间步，惊心水上泡。\n屋梁耿残月，含涕祖西郊。",
        "dynasty": "宋",
        "collection_info": null
    },
    {
        "title": "挽前眉州使君廖子长二首  其二",
        "author": "程公许",
        "content": "卧罴花石戍，梦蝶古渝津。\n秀子嗣荣禄，诸郎皆聘珍。\n笄珈陪墓窆，雾雨暗车尘。\n今代谁班范，牵连汉传循。",
        "dynasty": "宋",
        "collection_info": null
    },
    {
        "title": "挽永康守成寺簿同年二首  其一",
        "author": "程公许",
        "content": "模楷亲前哲，丰姿自轶羣。\n回翔垂白髮，凌厉即青云。\n幕府列功簿，诗书清塞氛。\n宝仙催命驾，拱木漫新坟。",
        "dynasty": "宋",
        "collection_info": null
    },
    {
        "title": "挽永康守成寺簿同年二首  其二",
        "author": "程公许",
        "content": "友爱根天性，今人古与俱。\n棣华虽殄瘁，玉树更扶疏。\n经济终赍恨，循良谁读书。\n慈恩共心赏，霜月泪霑裾。",
        "dynasty": "宋",
        "collection_info": null
    },
    {
        "title": "挽潼帅许侍郎成子三首  其一",
        "author": "程公许",
        "content": "天地英灵气，风云感会期。\n龙头推蜀产，骨鲠自天知。\n雨露荣三接，江湖滞一麾。\n甲兵何日洗，远虑忆蓍龟。",
        "dynasty": "宋",
        "collection_info": null
    },
    {
        "title": "挽潼帅许侍郎成子三首  其二",
        "author": "程公许",
        "content": "正色趋文石，危言竦列绅。\n直前香案晓，批敕琐闱春。\n天要明堂柱，人间匠石斤。\n汲公宁妄发，轩冕付平津。",
        "dynasty": "宋",
        "collection_info": null
    },
    {
        "title": "挽潼帅许侍郎成子三首  其三",
        "author": "程公许",
        "content": "雪惨龙沙节，春浓豹尾班。\n难销方寸赤，不待二毛斑。\n力尽三医谒，忧深九虎攀。\n丁宁尸谏语，端不愧家山。",
        "dynasty": "宋",
        "collection_info": null
    },
    {
        "title": "元正书怀",
        "author": "程公许",
        "content": "甲子循环六十年，手披新历意茫然。\n了知自性觉玄妙，宁与世间寒暑迁。\n寡过得如蘧瑗化，诺惺要了瑞岩禅。\n故园未卜西归日，遇好溪山且数椽。",
        "dynasty": "宋",
        "collection_info": null
    },
    {
        "title": "立春",
        "author": "程公许",
        "content": "月堕霜空发上亭，土牛今日却鞭春。\n六花度腊悭呈瑞，二麦何时饱食新。\n四序斡旋均一气，万殊元化託洪钧。\n已烦元帅调新律，早愿三边静战尘。",
        "dynasty": "宋",
        "collection_info": null
    },
    {
        "title": "正月二十日雪",
        "author": "程公许",
        "content": "东皇弭节未多时，忽作漫空六出飞。\n商略田功兴嗣岁，翕张天巧惜阴机。\n麦才覆土欣苏醒，梅久烘晴稍发挥。\n萧寺掩关终日卧，忍寒不着兽红围。",
        "dynasty": "宋",
        "collection_info": null
    },
    {
        "title": "正月念三日以南床劾论去国憩浄慈客馆苏税院惠二诗和韵  其一",
        "author": "程公许",
        "content": "意不求全那得毁，本来知足岂须多。\n世途何处非乘险，古井如今已不波。\n缘督更须师漆吏，乞墦可使愧邹轲。\n君看野马难羁束，宁羡天街想玉珂。",
        "dynasty": "宋",
        "collection_info": null
    },
    {
        "title": "正月念三日以南床劾论去国憩浄慈客馆苏税院惠二诗和韵  其二",
        "author": "程公许",
        "content": "寄包古剎客过门，煨芋残炉晚未温。\n万里风尘迷远望，三峰文献接诸孙。\n湖山春动饶佳趣，杖履时来共至言。\n一笑老仙堤柳畔，人间谁怨復谁恩。",
        "dynasty": "宋",
        "collection_info": null
    },
    {
        "title": "仲春再雪与禅衲夜话",
        "author": "程公许",
        "content": "蓬莱不肯着痴仙，放去湖山一任颠。\n术不竞时甘敛退，僧知同趣喜留连。\n春深半地雪盈尺，云破遥林月一弦。\n拨尽灰寒吟未稳，不如欹枕惬昏眠。",
        "dynasty": "宋",
        "collection_info": null
    },
    {
        "title": "寒食",
        "author": "程公许",
        "content": "卖饧箫咽纸鸢飞，愁思惊随节物来。\n誓墓可能同逸少，操音谁復悯钟仪。\n松楸此日空瞻望，桃李当年奉宴嬉。\n投老与公同一恨，凄风撩乱我心哀。",
        "dynasty": "宋",
        "collection_info": null
    },
    {
        "title": "清明日郡圃游观者如织余以赵园之约至夕乃还若水赋诗后四日偶因小疾谒告清坐始得奉答",
        "author": "程公许",
        "content": "老怯尊前倒玉山，清晨有约夕曛还。\n似知是日笙箫沸，趁赏羣芳绮缬班。\n细阅余妍能几许，喜因小疾得端閒。\n持觞不釂春应笑，若欠题诗亦厚颜。",
        "dynasty": "宋",
        "collection_info": null
    },
    {
        "title": "三衢道士郑自得即天庆寮舍种梅疏池为小亭扁曰横清有诏住南岳道观復以此扁其亭解官事言归袖诗相访为次韵",
        "author": "程公许",
        "content": "高人久已悟空花，养就丹田日月华。\n方丈有谁来晤语，横枝相对虑无邪。\n云开衡岳重回首，雪满柯山迟到家。\n乞得归閒来叩户，摘将青子荐流霞。",
        "dynasty": "宋",
        "collection_info": null
    },
    {
        "title": "和虞使君赋山茶花二首  其一",
        "author": "程公许",
        "content": "眼明绝艷照凋年，傲雪凌霜分外妍。\n鹤顶染砂那得似，犀棱削角自苍然。\n若为白瑞三冬裏，独抱丹心一节坚。\n岁晚须公与商略，尽渠春昼万红嫣。",
        "dynasty": "宋",
        "collection_info": null
    },
    {
        "title": "和虞使君赋山茶花二首  其二",
        "author": "程公许",
        "content": "梅花蘸影碧江浔，似怪高人金玉音。\n咏絮可怜清寡伴，冠霞来与共论心。\n定知句迫琼瑶响，莫惜杯浮琥珀深。\n姑射清寒西子醉，一时妩媚索高吟。",
        "dynasty": "宋",
        "collection_info": null
    },
    {
        "title": "道传山丹一本两花举以见遗夜窗翻书偶见刘潜夫尝赋云偶然避雨过民舍一本山丹恰盛开种久树身樛似盖浇频花面大如杯怪疑朱草非时出惊问红云甚处来可惜书生无事力千金移入画栏栽因借韵同赋一首",
        "author": "程公许",
        "content": "种类山茶花较大，一根恰有两枝开。\n铅砂炼熟大还鼎，琥珀琢成双劝杯。\n威凤想从丹穴下，飞仙近自赤城来。\n便船惟会加培养，寄伴阶庭芍药栽。",
        "dynasty": "宋",
        "collection_info": null
    },
    {
        "title": "仲秋池塘荷盖方密有四五朵花",
        "author": "程公许",
        "content": "公暇羽衣凭水槛，渐多翠盖倚红粧。\n想应三伏怯袢热，待到仲秋吐艷香。\n藻涧鱼跳晴景眩，树阴蝉嘒晚风凉。\n意行偶与欣佳会，门外催科正自忙。",
        "dynasty": "宋",
        "collection_info": null
    },
    {
        "title": "拟玉溪体赋醴泉墅海棠二首  其一",
        "author": "程公许",
        "content": "东皇张饮锦周遭，华艷偏宜望处高。\n结绮楼深迷玉树，销金帐暖醉羊羔。\n先驱瑞节眩秾李，近侍舞衫环蒨桃。\n乞得巫云来芘护，蜚廉作横未应饕。",
        "dynasty": "宋",
        "collection_info": null
    },
    {
        "title": "拟玉溪体赋醴泉墅海棠二首  其二",
        "author": "程公许",
        "content": "濯锦波光绕百遭，夜寒秉烛更须高。\n恨无丽藻供摛翰，聊復重裘索俊羔。\n长笑董仙痴守杏，可怜曼倩坐偷桃。\n若教入侍红云殿，应悔从前俗虑饕。",
        "dynasty": "宋",
        "collection_info": null
    },
    {
        "title": "昌元郡圃看海棠红苞烂然未有开者问讯以诗",
        "author": "程公许",
        "content": "画本争如觌面奇，含苞香露已霏霏。\n阿娇早合贮金屋，南子似羞褰锦帷。\n花信定因寒较晚，赏心何事巧相违。\n壁题恨欠江城句，綵笔谁能为发挥。",
        "dynasty": "宋",
        "collection_info": null
    },
    {
        "title": "崇女撷菜煮羹",
        "author": "程公许",
        "content": "穉女春间绕舍嬉，手挑野菜满篮归。\n细𣂏碧涧和根煮，旋掬香粳芼糁稀。\n久识道腴知隽永，更从禅悦悟精微。\n投床忽作还乡梦，雪暖西山笋蕨肥。",
        "dynasty": "宋",
        "collection_info": null
    },
    {
        "title": "督堰至岷下借馆南浦张叔全家临别惠以润石香几一峰挺拔于白云杳霭间殊有远意小诗谢之",
        "author": "程公许",
        "content": "飞幰轻舆御暖风，款门何事日憧憧。\n芳荣满槛丹青丽，秾秀当轩紫翠重。\n石几拜嘉才径尺，云天无际挺孤峰。\n更烦指似麻坛路，万壑千岩借一筇。",
        "dynasty": "宋",
        "collection_info": null
    },
    {
        "title": "同家德清侍尚书杨宝学山行先过上岩访家谐季",
        "author": "程公许",
        "content": "鹤书杳杳上岩云，锦里安车忽暮曛。\n二陆久当为世瑞，一夔留与护香芸。\n中春涧壑晴如暝，亭午松萝气自熏。\n倚槛欲歌招隠赋，客尘痼我不成文。",
        "dynasty": "宋",
        "collection_info": null
    },
    {
        "title": "北新桥借孙氏宅内有井甘寒又有柳阴度夏为宜",
        "author": "程公许",
        "content": "幸有安居暂寄包，拙如鸠不费营巢。\n日长有井供茶课，客至移床荫树梢。\n无事莫将吟思搅，尽閒且把旧书抄。\n心知守道惟玄默，不用援毫赋解嘲。",
        "dynasty": "宋",
        "collection_info": null
    },
    {
        "title": "樊丈子思以予兄弟三年端居招饮山房为破愁寂赋诗以谢",
        "author": "程公许",
        "content": "衔恤三年意绪凋，嘉招为我破无憀。\n露秋爽借谈锋利，霜月寒侵酒力消。\n心事寂无机事扰，诗情何似道情饶。\n平生我亦轻簪绂，安得长年共一瓢。",
        "dynasty": "宋",
        "collection_info": null
    },
    {
        "title": "再赋",
        "author": "程公许",
        "content": "物华过眼半黄凋，万窍号风夜栗憀。\n一寸古心难石转，三生妄念易冰消。\n铅黄汗笔千年梦，白黑文枰几路饶。\n勘破古今无一事，省烦更好去风瓢。",
        "dynasty": "宋",
        "collection_info": null
    },
    {
        "title": "借东溪巷钱庄寓居",
        "author": "程公许",
        "content": "荡荡青天隔九门，携孥飘泊此江村。\n渔蓑且当青绫被，赐酒何如老瓦盆。\n万轴书籤须细阅，九还火候要重温。\n少陵有句须参透，政藉幽居拙养尊。",
        "dynasty": "宋",
        "collection_info": null
    },
    {
        "title": "同振之德久分韵赋坐石东坡得坡字",
        "author": "程公许",
        "content": "千年间气落岷峨，惊世声名镇不磨。\n吟咏西湖虽有案，经年儋耳却无波。\n细看据石横藜坐，想见骑龙跨海过。\n山谷老人犹剩语，是非元不到东坡。",
        "dynasty": "宋",
        "collection_info": null
    },
    {
        "title": "移住西门之溪上",
        "author": "程公许",
        "content": "罢官来就湖州住，为爱双流贯一城。\n僦屋本非嫌僻静，开窗正要纳空明。\n鱼虾幸可随宜买，饘粥何妨逐渐营。\n况有双梅供索笑，昭琴底处有亏成。",
        "dynasty": "宋",
        "collection_info": null
    },
    {
        "title": "雨晴后同兄侄游开元寺一览亭饮道傅书院  其一",
        "author": "程公许",
        "content": "胜赏几为雨罢休，霁光俄涌屋山头。\n松根烟暖留飞屐，蓼岸波寒缓泝舟。\n雾敛长江青眼对，雪消远岫翠眉浮。\n郊原浩荡春无价，漫索枯肠唱且酬。",
        "dynasty": "宋",
        "collection_info": null
    },
    {
        "title": "雨晴后同兄侄游开元寺一览亭饮道傅书院  其二",
        "author": "程公许",
        "content": "山色撩人共一杯，夜堂浅酌不须催。\n醉吟兀兀惊颓玉，睡思齁齁易转雷。\n蜡炬烘残三寸焰，水流润浥一炉灰。\n西游归趁桃红暖，相约清尊陆续开。",
        "dynasty": "宋",
        "collection_info": null
    },
    {
        "title": "三高亭二首  其一",
        "author": "程公许",
        "content": "一棹松江朔雪饕，椒浆曾此酹三高。\n远游借与熏风便，伟观还如昔日遭。\n唤起玉龙嘘雾雨，饶教綵蜺战云涛。\n平生最爱登高赋，盍为丰碑续拟骚。",
        "dynasty": "宋",
        "collection_info": null
    },
    {
        "title": "三高亭二首  其二",
        "author": "程公许",
        "content": "水仙要我小迟留，探借五湖风雨秋。\n三万顷波融一鑑，八千里客只孤舟。\n望迷渔荻荒寒境，思挟琴高汗漫游。\n模写自知才未称，天随有集更精搜。",
        "dynasty": "宋",
        "collection_info": null
    },
    {
        "title": "避暑锵璆亭",
        "author": "程公许",
        "content": "老怯新秋暑鬰蒸，晚风水槛一披襟。\n试教通闸喧雷鼓，何似穿崖响玉琴。\n默坐自能醒渴梦，微吟时与和清音。\n专城大似专丘壑，不待山行记蔚深。",
        "dynasty": "宋",
        "collection_info": null
    },
    {
        "title": "重阳后一日陪宪节登清音亭饮见易亭即席和韵",
        "author": "程公许",
        "content": "一封谏疏彻银台，感愤题诗醉墨堆。\n唤醒菊边秋寂寞，烂游松下径萦回。\n参军逸韵频欹帽，诗老多情不放杯。\n胜日追随容湛辈，从容归骑不须催。",
        "dynasty": "宋",
        "collection_info": null
    },
    {
        "title": "辉父道父携酒相伴饮飞赴寺四望亭",
        "author": "程公许",
        "content": "四望奇观广莫同，瘦藤拄入画图中。\n晴烟杳霭景无尽，醉眼糢糊鸢堕空。\n邑蕞也曾基相业，井眢谁復现神通。\n漫劳二妙相追逐，胜处宜搜未易工。",
        "dynasty": "宋",
        "collection_info": null
    },
    {
        "title": "移居北新桥彦质惠诗和答  其一",
        "author": "程公许",
        "content": "束书欲去意迟迟，从此宁无一会期。\n客路相逢如宿契，人生难得是閒时。\n虚廊过午陪行食，浄院中宵共说诗。\n此乐何时仍共赏，底须簪佩侍彤墀。",
        "dynasty": "宋",
        "collection_info": null
    },
    {
        "title": "移居北新桥彦质惠诗和答  其二",
        "author": "程公许",
        "content": "绣段轻投报苦迟，隔关那復共襟期。\n艰虞敢自求安宅，懒慢欣知不入时。\n王粲登楼初有赋，杜陵屏迹可无诗。\n边声又逐秋风劲，谁有良筹动玉墀。",
        "dynasty": "宋",
        "collection_info": null
    },
    {
        "title": "计辉父访予上皇山中拉归龙溪款话一夕和前韵相赠仍为赓赋",
        "author": "程公许",
        "content": "忆曾款竹憩神舆，赓赋传抄倦小胥。\n偶復缘云寻胜践，忽惊响屐慰逃虚。\n卜邻也拟营环堵，饱饭何当共趁墟。\n浮世升沈何足计，得如一室静翻书。",
        "dynasty": "宋",
        "collection_info": null
    },
    {
        "title": "子春再约避暑和樊子思韵",
        "author": "程公许",
        "content": "忧端引起鬓丝长，喜报梁州復故疆。\n相约杨园舒野步，频呼竹叶沃刚肠。\n飕飕翠篠风生槛，滟滟红蕖水满塘。\n剩殖芳荣好看客，春风勿吝费除堂。",
        "dynasty": "宋",
        "collection_info": null
    },
    {
        "title": "张伯修令君赋诗同韵称庆",
        "author": "程公许",
        "content": "玉节何如素节高，归来喜气溢东皋。\n存耕元自有余地，嘉植何曾生不毛。\n采石勋名须世济，陵阳今昔几人豪。\n含饴一笑春无价，授简梁园可惮劳。",
        "dynasty": "宋",
        "collection_info": null
    },
    {
        "title": "七曲和魏校书韵",
        "author": "程公许",
        "content": "神理之公参造化，简书千古岂虚传。\n权衡无意物轻重，水镜何心人丑妍。\n天爵一身元不欠，人生万事且随缘。\n椒浆跪奠无余祷，拟续离骚愧斐然。",
        "dynasty": "宋",
        "collection_info": null
    },
    {
        "title": "揆初之日承父用晦以余前岁登玉华楼翫月借宋青山诗韵赋诗称寿仍和答之并示甥侄",
        "author": "程公许",
        "content": "防意由来似守城，涧潢洁祀及良辰。\n命名犹念记闾史，学道粗知存谷神。\n欲诵蓼莪心楚怆，愧投木李句清新。\n何当共觅长生诀，去逐商颜四老人。",
        "dynasty": "宋",
        "collection_info": null
    },
    {
        "title": "和答括苍龚彦质",
        "author": "程公许",
        "content": "不惯参禅不学仙，不婚不宦忽华颠。\n前身疑是林和靖，好句多于谢惠连。\n投赠颇堪华锦绣，择交当胜佩韦弦。\n鷄虫得失何时了，洗耳松风共醉眠。",
        "dynasty": "宋",
        "collection_info": null
    },
    {
        "title": "和楼大参韵赞史伯谦少弼二同年挂冠  其一",
        "author": "程公许",
        "content": "俚耳惊闻古曲弹，地行元不慕仙官。\n方看凤穴将雏上，已悟羊肠涉世难。\n蚁梦未酣谁唤醒，鱼游自乐与谁观。\n不妨散策三岩路，听彻松风度百滩。",
        "dynasty": "宋",
        "collection_info": null
    },
    {
        "title": "和楼大参韵赞史伯谦少弼二同年挂冠  其二",
        "author": "程公许",
        "content": "琴自无絃不用弹，岁寒姱节傲苍官。\n青衫吏隠非吾愿，綵服儿啼畏色难。\n三径归寻元约在，万缘回向自心观。\n何时款竹云庄去，洗耳香山八节滩。",
        "dynasty": "宋",
        "collection_info": null
    },
    {
        "title": "小诗谢霅川使君帮祠庭薄俸",
        "author": "程公许",
        "content": "地行不必羡飞仙，骧首青云恐疾颠。\n但得一廛耕谷口，底须万骑战祁连。\n斋房尽日清如水，吾道从来直似絃。\n頼有故人供禄米，饱餐赢得枕书眠。",
        "dynasty": "宋",
        "collection_info": null
    },
    {
        "title": "正旦上寿紫宸微臣以祀太一初献不预赐茶酒退就殿门少歇俟追班拜正旦贺表",
        "author": "程公许",
        "content": "去岁枫桥度岁除，寒灯一盏自抄书。\n谁知东观归翻史，仍许西垣缀佩琚。\n四闢不忧狞虎豹，九成犹恐眩鶢鶋。\n彤墀百拜陈金鑑，只愿中兴似国初。",
        "dynasty": "宋",
        "collection_info": null
    },
    {
        "title": "元日即事四首  其一",
        "author": "程公许",
        "content": "凤衔丹诏纪初元，余恨难忘杞国天。\n贤路会当三接昼，宅家可卜中兴年。\n出车未可忘多难，覃耜尤须祝大田。\n千古逃吴称至德，有周笃庆更绵延。",
        "dynasty": "宋",
        "collection_info": null
    },
    {
        "title": "元日即事四首  其二",
        "author": "程公许",
        "content": "端居俄换岁华三，荼苦于吾若荠甘。\n照影菱花惊雪白，强颜柏叶借春酣。\n人间扰扰多岐路，圣世悠悠欠指南。\n一穟黄云晴昼永，叩门谁辨与同参。",
        "dynasty": "宋",
        "collection_info": null
    },
    {
        "title": "元日即事四首  其三",
        "author": "程公许",
        "content": "憧憧行李不曾休，消遣年华古渡头。\n得似青衿专挟册，浪随黄帽熟操舟。\n归装趁得椒花颂，洗盏连呼柏叶浮。\n容易一年春又换，赏心可欠七年酬。",
        "dynasty": "宋",
        "collection_info": null
    },
    {
        "title": "元日即事四首  其四",
        "author": "程公许",
        "content": "屠苏最后釂银杯，岁月侵寻老景催。\n离坎新工几铢火，干坤生意一声雷。\n君亲未报鬓惊雪，名业倘来心欲灰。\n一笑山头冰万仞，晓晴还见翠屏开。",
        "dynasty": "宋",
        "collection_info": null
    },
    {
        "title": "元正和洪司令纪事二首  其一",
        "author": "程公许",
        "content": "寸心炯炯水朝东，云绕通明一朶红。\n螭籀荐祥天眷顾，鷄竿衔赦日冲融。\n遥知万国趋尧彩，可使前旒隔舜瞳。\n京阙陵园须汛扫，圣心原不慕边功。",
        "dynasty": "宋",
        "collection_info": null
    },
    {
        "title": "元正和洪司令纪事二首  其二",
        "author": "程公许",
        "content": "兔魄乌轮西復东，流光那肯驻颜红。\n礼罗君不见温造，志广吾宁如孔融。\n难策材驽攀逸武，相期亲寿转方瞳。\n飞腾景暮何须问，圣处惭无一髮功。",
        "dynasty": "宋",
        "collection_info": null
    },
    {
        "title": "再和前韵",
        "author": "程公许",
        "content": "条风吹转斗杓东，护日祥云一段红。\n圣主庆成神玺重，老亲喜动寿杯融。\n尘沙自染双蓬鬓，岁月难磨两碧瞳。\n斗印垂腰吾分耳，早看儿辈策新功。",
        "dynasty": "宋",
        "collection_info": null
    },
    {
        "title": "和彦威纪事二首  其一",
        "author": "程公许",
        "content": "久戍兵残将亦骄，幸时轇轕与民仇。\n边关撤警久阶厉，甲胄弃残尤误谋。\n淮浦方期三就绪，王官忍赋四宜休。\n江城永夜欹寒枕，数尽残更有几筹。",
        "dynasty": "宋",
        "collection_info": null
    },
    {
        "title": "和彦威纪事二首  其二",
        "author": "程公许",
        "content": "民劳无诉卒长征，安得天河洗甲兵。\n虎出柙谁当任责，鸟伤弓后可无惊。\n峡山风雪清尊共，楚泽云涛去棹轻。\n忧国宁忘丝髮补，忍随时态慕鲜荣。",
        "dynasty": "宋",
        "collection_info": null
    },
    {
        "title": "闻山东捷报",
        "author": "程公许",
        "content": "几年豢虎费堤虞，一旦芟夷快决疽。\n黼扆可曾轻赫怒，金瓯幸未失枝梧。\n戎车喜奏肤公捷，独柳宁烦伛偻诛。\n更愿清朝惩往辙，剩须汲直折姦觎。",
        "dynasty": "宋",
        "collection_info": null
    },
    {
        "title": "连日得关表捷报闻敌骑无復留境上者志喜成诗",
        "author": "程公许",
        "content": "十里旌幢转晓风，行营日报捷书同。\n悠悠何补青油画，栩栩惊回画角雄。\n壮士有怀时拔剑，仁人无策弛张弓。\n天机翕闢一翻手，看取桃林骑火红。",
        "dynasty": "宋",
        "collection_info": null
    },
    {
        "title": "题卷子会",
        "author": "程公许",
        "content": "龙飞景运诏宾兴，将相之阶自此升。\n毛颖铦锋须快战，楮生衷甲作先登。\n精思可使文加点，抄写能令价倍增。\n努力杀青男子事，功名未尽剡溪藤。",
        "dynasty": "宋",
        "collection_info": null
    },
    {
        "title": "送彦威侄赴类省试",
        "author": "程公许",
        "content": "吾兄仙去几何年，情未能忘一綫传。\n相见幽明参勇决，正须行艺两浑全。\n世科从此传灯广，亲党同时奏凯旋。\n孝友令恭天所佑，修途万里稳加鞭。",
        "dynasty": "宋",
        "collection_info": null
    },
    {
        "title": "送句甥持敬赴省试",
        "author": "程公许",
        "content": "外祖怜孙肇锡名，琼林宴匝两周星。\n果能冠岁露头角，须信故家犹典刑。\n笑问两昆眉底白，喜觇二老鬓犹青。\n遄飞借与秋风便，侧耳英声骇震霆。",
        "dynasty": "宋",
        "collection_info": null
    },
    {
        "title": "送家朝南征君二首  其一",
        "author": "程公许",
        "content": "万里岷峨入贡琛，怒风抟上九霄鹏。\n人才于国犹元气，天步如今甚薄冰。\n家父忧心宜有诵，嗣王求助可无惩。\n男儿不朽须名节，黄木之湾又一灯。",
        "dynasty": "宋",
        "collection_info": null
    },
    {
        "title": "送家朝南征君二首  其二",
        "author": "程公许",
        "content": "猎猎霜风不满旗，留连尊酒话襟期。\n纷纭世上无穷事，惨淡江头欲别时。\n未必交枰无活着，只忧起死欠神医。\n疎顽我亦宣州客，倾耳囊封慰所思。",
        "dynasty": "宋",
        "collection_info": null
    },
    {
        "title": "鹿鸣宴贡士",
        "author": "程公许",
        "content": "蜀庄故里好扬邻，不尽斯文万古存。\n汉诏十行衔彩凤，禹门三级跃潜鳞。\n倾心射策恩方渥，努力摧坚语忌陈。\n一第摘髭容易耳，直须名业任千钧。",
        "dynasty": "宋",
        "collection_info": null
    },
    {
        "title": "闻喜宴恭和御制赐进士诗",
        "author": "程公许",
        "content": "九五天临德有元，自应皇化轶羲轩。\n囊封何日无忠谏，延策今年许尽言。\n端藉多材戡世难，尽销杀气作春温。\n万间华屋非难就，杗桷应须妙选抡。",
        "dynasty": "宋",
        "collection_info": null
    },
    {
        "title": "甲午岁除即事二首初被聘召之命末章感遇述怀  其一",
        "author": "程公许",
        "content": "行年半百又加三，隔一宵还一岁添。\n邱壑甚惭心赏误，轩裳可与道情兼。\n酦醅酒熟频𣂏玉，耐冷灯青密下帘。\n绝爱缃梅开较晚，雪晴要我日巡檐。",
        "dynasty": "宋",
        "collection_info": null
    },
    {
        "title": "甲午岁除即事二首初被聘召之命末章感遇述怀  其二",
        "author": "程公许",
        "content": "乞州如斗苦难谐，遣戍蓬婆也自佳。\n严诏自天疑过误，虚心造物与安排。\n轒辒犹未空三辅，鼙鼓何当静两淮。\n经世无才羞汲引，寸丹咫尺是尧阶。",
        "dynasty": "宋",
        "collection_info": null
    },
    {
        "title": "阅邸报上临朝召用二三耆德志喜有赋过眉山呈悦斋",
        "author": "程公许",
        "content": "人间二十八年事，天运盈虚一剎那。\n金坞漫忧无处着，冰山想復误人多。\n问唐偃月消磨几，奈鲁灵光岌嶪何。\n黄道方看升日毂，洗兵马更挽天河。",
        "dynasty": "宋",
        "collection_info": null
    },
    {
        "title": "参选铨曹",
        "author": "程公许",
        "content": "竽瑟明知缪所操，才疏分不与时遭。\n扶犁轻失田家计，敛版来趋吏部曹。\n邂逅功名嫌预借，驰驱州县敢辞劳。\n忧时空有峥嵘愤，九钥天关守护牢。",
        "dynasty": "宋",
        "collection_info": null
    },
    {
        "title": "分直玉堂有怀",
        "author": "程公许",
        "content": "儤直稍宽庚伏暑，传宣来自玉皇家。\n冰盘满掬三危露，金榼频𣂏九醖霞。\n衙鼓骤惊行抱牍，索铃犹误吏催麻。\n叵堪厨酿甜如蜜，漫倚桥栏看水花。",
        "dynasty": "宋",
        "collection_info": null
    },
    {
        "title": "和史子修投赠二首韵时被命至玉堂  其一",
        "author": "程公许",
        "content": "儒习平生祇自酸，可能学古到商盘。\n风尘世路知难拗，潢潦词源恐易干。\n已愧登瀛联俊彦，那堪上水费嘲弹。\n饕荣愧乏经时策，安得军中有范韩。",
        "dynasty": "宋",
        "collection_info": null
    },
    {
        "title": "和史子修投赠二首韵时被命至玉堂  其二",
        "author": "程公许",
        "content": "历尽羊肠足力酸，湖山正好暂游盘。\n羁愁等是如鸿集，乡信难忘问鹊干。\n瓦屋三间非易借，蒯缑长铗莫多弹。\n玉川那用轻参尹，沽酒谁为赤令韩。",
        "dynasty": "宋",
        "collection_info": null
    },
    {
        "title": "直舍纪事二首  其一",
        "author": "程公许",
        "content": "独冷官曹可得禁，近来冷过玉壶冰。\n无钱沽酒休烦送，有马知谁许借乘。\n罢谒最宜吟惨淡，爱閒赢得睡懵腾。\n鸾凰自合翔千仞，谁遣人间罣弋矰。",
        "dynasty": "宋",
        "collection_info": null
    },
    {
        "title": "直舍纪事二首  其二",
        "author": "程公许",
        "content": "岂不怀归畏简书，人生何处不蘧庐。\n静看世态冥心久，贪问生涯画计疏。\n休作劳神狙赋芧，可同贪啄鸟驯除。\n饭疏有味亲长健，此乐千金莫换渠。",
        "dynasty": "宋",
        "collection_info": null
    },
    {
        "title": "归班之明日以六参入趁起居",
        "author": "程公许",
        "content": "湖海飘摇误召环，春风入缀紫宸班。\n恭闻聘币及岩穴，不以多材遗蒯菅。\n静念升沉皆命分，喜因蹈舞拜天颜。\n承明莫作官曹看，汗简须凭直笔删。",
        "dynasty": "宋",
        "collection_info": null
    },
    {
        "title": "题高庙宸翰",
        "author": "程公许",
        "content": "古锦囊开两轴书，宸奎腾采动山墟。\n能令使者分王命，想见中兴似国初。\n九鼎可为宗社重，万年谁谓草茅疏。\n袭藏何但传家宝，汗简他年或作诸。",
        "dynasty": "宋",
        "collection_info": null
    },
    {
        "title": "以西省斋事被差孟夏景灵宫朝饔跪进茶酒斋宿道山",
        "author": "程公许",
        "content": "承明三入笑陈人，药砌翻红又一春。\n英毂并驰惭领袖，斐章何自称丝纶。\n骏奔数幸天颜近，驽拙难胜宠渥频。\n月蠹腐红无以报，囊封敢不罄披陈。",
        "dynasty": "宋",
        "collection_info": null
    },
    {
        "title": "上茶使邹监丞秘阁",
        "author": "程公许",
        "content": "年时触热曳长裾，重拜刘公一纸书。\n驽驷何堪蒙锦绣，木瓜无復报琼琚。\n还因持檄亲犀节，恐趁追锋侍玉除。\n九万扶摇鹏运阔，可能倦翮借吹嘘。",
        "dynasty": "宋",
        "collection_info": null
    },
    {
        "title": "西省斋宿陪侍左史曹舍人话旧以除当字赋诗下教和答  其一",
        "author": "程公许",
        "content": "一行奎画宠新除，左陛濡毫要直书。\n何幸鹓班连省闼，误令鼠璞杂琼琚。\n云窗雾阁非官府，璧月珠星近帝居。\n二十年前旧骚律，琢磨今乃过黄初。",
        "dynasty": "宋",
        "collection_info": null
    },
    {
        "title": "西省斋宿陪侍左史曹舍人话旧以除当字赋诗下教和答  其二",
        "author": "程公许",
        "content": "泼面缁尘不易当，佩兰谁与共祗芳。\n迂顽羞问翻阶药，邂逅容分夹案香。\n且可埋头翻竹素，底须繫肘诧银黄。\n看公自致青云上，老我何妨诮斗量。",
        "dynasty": "宋",
        "collection_info": null
    },
    {
        "title": "寄呈座主李左史三首  其一",
        "author": "程公许",
        "content": "丝絇趁晓紫宸朝，悯俗超然赋远游。\n富贵傥来心止水，隠思不耐鬓先秋。\n谁知皓首太玄草，独对青山大白浮。\n只恐万牛勤挽致，未须封户橘千头。",
        "dynasty": "宋",
        "collection_info": null
    },
    {
        "title": "寄呈座主李左史三首  其二",
        "author": "程公许",
        "content": "九万云程不作遥，暂教六月息鹏游。\n骚情吟彻湖天晓，义胆寒生石剑秋。\n想见床头谈屑堕，时浇椀面乳花浮。\n云山不隔师墙恋，凭仗缄书乞点头。",
        "dynasty": "宋",
        "collection_info": null
    },
    {
        "title": "寄呈座主李左史三首  其三",
        "author": "程公许",
        "content": "世纷枨触不胜忧，尚忆熏风故国游。\n惝怳梦回身八翼，凄凉别久日三秋。\n愿驰玉轪天津阻，拟问星槎海浪浮。\n千载指南先觉在，行迷未远却回头。",
        "dynasty": "宋",
        "collection_info": null
    },
    {
        "title": "寿杨浩斋二首  其一",
        "author": "程公许",
        "content": "驾鹤飞来白玉京，疏髯秀色自仙真。\n要看转物天机密，更念居閒学力新。\n孔孟以来扶坠绪，羲黄向上属谁人。\n雅知仁静宜黄耈，仙谷烟霞不尽春。",
        "dynasty": "宋",
        "collection_info": null
    },
    {
        "title": "寿杨浩斋二首  其二",
        "author": "程公许",
        "content": "澒洞风尘涨九垓，万牛何事首空回。\n隠思未易甲兵洗，商略须先根本培。\n望望玺封颁紫阁，骎骎鼎味熟黄梅。\n颂言岂为抠衣旧，黄道方期日月开。",
        "dynasty": "宋",
        "collection_info": null
    },
    {
        "title": "立秋后阴雨踰旬新拜礼寺司直之除寓大卿厅一窗清邃",
        "author": "程公许",
        "content": "伏热翻成十日阴，鬰蒸还復似梅霖。\n常疑兵结蚩尤祲，犹喜刑清贯索沈。\n借得一窗堆简册，浪凭三尺替山林。\n方池不断檐花滴，欹枕中宵响玉琴。",
        "dynasty": "宋",
        "collection_info": null
    },
    {
        "title": "夏旱奉诏余杭疏决归上封事",
        "author": "程公许",
        "content": "桑林忱祷极焦劳，奉诏宽刑辍省曹。\n玉食不怡先损己，璇穹何忍尚屯膏。\n运河今乃通车辙，眢井谁能举桔槹。\n饱食太仓心自愧，封章不隔九天高。",
        "dynasty": "宋",
        "collection_info": null
    },
    {
        "title": "久旱祷雨罗仙有应使君再赋索和",
        "author": "程公许",
        "content": "未饶风伯怒吹云，且为仙翁荐宝熏。\n光夺钟山耕父室，令传古道阿香坟。\n流膏泫泫沟塍溢，喜气酣酣曲糵醺。\n太守同忧亦同乐，兵厨余沥不难分。",
        "dynasty": "宋",
        "collection_info": null
    },
    {
        "title": "祷雨有应和郡广文希白韵",
        "author": "程公许",
        "content": "金气胚浑火尚流，亢阳渐已裂龟畴。\n沛然一雨酬精祷，暂与羣黎缓隠忧。\n千里耕桑犹乐土，三边鼙鼓又防秋。\n白头底是宽閒日，款段令人羡少游。",
        "dynasty": "宋",
        "collection_info": null
    },
    {
        "title": "郡以闵雨劳民曹颜若春有祷于仰山塔诚念感格甘泽随应辱教佳制借韵以谢",
        "author": "程公许",
        "content": "鹊尾炉香半未灰，古潭瞥地撼风雷。\n单车陟降固劳止，万壑喧豗亦壮哉。\n高廪正须端策验，应门已报送诗来。\n忧时更愿人才富，重与南山咏有台。",
        "dynasty": "宋",
        "collection_info": null
    },
    {
        "title": "题射洪显惠庙",
        "author": "程公许",
        "content": "灵皇夙嗜祗江山，卜宅烟霞缥缈间。\n带水浄涵青黤黮，画屏中嵌玉孱颜。\n耽耽洞府自宫阙，袅袅天风来佩环。\n一炷炉烟通肸蠁，愿开晴景遍人间。",
        "dynasty": "宋",
        "collection_info": null
    },
    {
        "title": "再游凤凰山寺  其一",
        "author": "程公许",
        "content": "人生出处岂前谋，岁一星周再此游。\n世故鼎来忧似海，壮心空在鬓先秋。\n戎车拥路抽身去，僧钵分香劝我留。\n扰扰战争何日定，从前变灭几浮沤。",
        "dynasty": "宋",
        "collection_info": null
    },
    {
        "title": "再游凤凰山寺  其二",
        "author": "程公许",
        "content": "西康州隔暮云边，风去不来今几年。\n神睠此山良有以，客行何恨独潸然。\n瑞图那復来阿阁，王泽何当復下泉。\n定慧光中祈印证，等慈心与佛齐肩。",
        "dynasty": "宋",
        "collection_info": null
    },
    {
        "title": "已尝早稻晚禾得雨亦骤长出城按行阡陌历诸寺而还成七言二章  其一",
        "author": "程公许",
        "content": "欢谣千里庆西成，小队传呼略按行。\n雨足陈根重颖栗，眼明多稼尽坻京。\n灵君禅悦屏燔炙，乐岁人和喧送迎。\n老守何功享成事，祇凭一念辑和平。",
        "dynasty": "宋",
        "collection_info": null
    },
    {
        "title": "已尝早稻晚禾得雨亦骤长出城按行阡陌历诸寺而还成七言二章  其二",
        "author": "程公许",
        "content": "稻壠枫林锦缬文，秋郊乐事压芳春。\n为山谷访竹尊者，介卫公寻石丈人。\n午暑缓觞休北寺，夕曛趣驾度东津。\n胜游偶际文书暇，一笑溪山面目亲。",
        "dynasty": "宋",
        "collection_info": null
    },
    {
        "title": "中秋节侍杨尚书待月南楼",
        "author": "程公许",
        "content": "羽扇风清夙霭收，元戎邀月上南楼。\n卷回天外连宵雨，借与人间一夕秋。\n六合扫清知有待，微云点缀故宜休。\n阑干直北频搔首，何限关山笛裏愁。",
        "dynasty": "宋",
        "collection_info": null
    },
    {
        "title": "久雨快晴侍杨尚书燕镇远楼",
        "author": "程公许",
        "content": "瘴雨弥旬快作晴，小山香馥晚风清。\n高秋幕府閒书檄，落日江山拥旆旌。\n形势自应专一面，关河犹未息交枰。\n雅知牧御须才望，盍早还朝洗甲兵。",
        "dynasty": "宋",
        "collection_info": null
    },
    {
        "title": "和前送吴季永工侍韵二首寄宣城使君吴尚书叔永时季永尚留宣城郡斋  其一",
        "author": "程公许",
        "content": "对床有约二苏公，湖海何曾出处同。\n得似公家情缱绻，相看岁晚乐冲融。\n宛陵信是佳山水，公馆翛然若翠蓬。\n吏散不妨谈陆续，是非马耳射东风。",
        "dynasty": "宋",
        "collection_info": null
    },
    {
        "title": "和前送吴季永工侍韵二首寄宣城使君吴尚书叔永时季永尚留宣城郡斋  其二",
        "author": "程公许",
        "content": "词林巨擘久心降，万斛龙文隻手扛。\n革履似因求见数，朱衣蹔隔引前双。\n明当归闢翘材馆，想未能忘濯锦江。\n剩向云间笼白鹤，他年携伴读书窗。",
        "dynasty": "宋",
        "collection_info": null
    },
    {
        "title": "嘉平八日祷雪崇福观集霰随车至晚大雪凡三日广文邵丈志喜赋诗勉和元韵",
        "author": "程公许",
        "content": "集霰纔随紫马回，散花天已御风来。\n尘寰瞥地开仙境，和气融春入酒杯。\n寒冱潜消人物疠，清吟肯傍簿书堆。\n南枝陡觉精神别，探借东皇信息催。",
        "dynasty": "宋",
        "collection_info": null
    },
    {
        "title": "除夕立春送侄女归句氏娣家兄弟甥侄皆会席上",
        "author": "程公许",
        "content": "岁除还有岁更新，华髮相看手足亲。\n千古风流企王谢，两家情味匹朱陈。\n缠红饮彻椒觞晓，剪綵欢生绮席春。\n瓜葛绸缪宁易有，况兼乐事与良辰。",
        "dynasty": "宋",
        "collection_info": null
    },
    {
        "title": "祷雪麻仙洞前立春一日湫压县境而雪霰已集连日六花呈瑞以元宵设供权父及士友皆赋诗二首和韵以谢  其一",
        "author": "程公许",
        "content": "驽怯深惭政理愆，骄阳积擅北风权。\n青鸾趣驾宾苍皞，白凤先驱从列仙。\n坯蛰梦惊离贝阙，裂龟渴饮变琼田。\n空餐那有涓埃报，只办炉熏荐洞天。",
        "dynasty": "宋",
        "collection_info": null
    },
    {
        "title": "祷雪麻仙洞前立春一日湫压县境而雪霰已集连日六花呈瑞以元宵设供权父及士友皆赋诗二首和韵以谢  其二",
        "author": "程公许",
        "content": "阳乌且缓浴虞渊，瑞白春花胜腊前。\n台笠看人争播种，扶犁撩我梦归田。\n千金何术能医国，十雨从今更问天。\n暂驻飈游须浄供，元宵未暇宝灯燃。",
        "dynasty": "宋",
        "collection_info": null
    },
    {
        "title": "观壁间郑宣威早春赏杏花之作司令洪丈命余即事用韵  其一",
        "author": "程公许",
        "content": "乍听归燕语窗栊，催放莲灯万炬红。\n扫尽妖氛春色外，唤回和气雨声中。\n时机翻覆须天定，人事扶持愿岁丰。\n幕府贤劳愧羣彦，吟诗留俟采民风。",
        "dynasty": "宋",
        "collection_info": null
    },
    {
        "title": "观壁间郑宣威早春赏杏花之作司令洪丈命余即事用韵  其二",
        "author": "程公许",
        "content": "过雨曲尘缲浅绿，倚风绶带娜殷红。\n稍知春在酒深处，尤觉日长书课中。\n典记误令参邺下，封囊也拟学新丰。\n黄云催熟崆峒麦，破敌何须鹤唳风。",
        "dynasty": "宋",
        "collection_info": null
    },
    {
        "title": "邑令招讲上元故事与簿尉同赋二首  其一",
        "author": "程公许",
        "content": "星弁荧煌鼎足三，河阳春意十分添。\n和衷总是清时瑞，令节应须乐事兼。\n山径晚陪琼玉佩，讼堂夜醉水晶帘。\n羽书撤警年方熟，剩折梅花插帽檐。",
        "dynasty": "宋",
        "collection_info": null
    },
    {
        "title": "邑令招讲上元故事与簿尉同赋二首  其二",
        "author": "程公许",
        "content": "人情悦豫乐音谐，新觉华谯气象佳。\n璧月辉辉三夕永，榆星历历九霄排。\n笙歌围坐花如海，殽核堆山酒若淮。\n富贵方来付公等，五云深处岂无阶。",
        "dynasty": "宋",
        "collection_info": null
    },
    {
        "title": "借寓杨和王府秀芳空屋宽静爽洁意甚乐之",
        "author": "程公许",
        "content": "红尘难得安栖处，借屋三间委巷深。\n地僻喜无车马过，官閒不废简编寻。\n傍墙幸有数竿竹，护笋看成满院阴。\n须信市朝为大隠，心无事累即山林。",
        "dynasty": "宋",
        "collection_info": null
    },
    {
        "title": "李德夫司理即永康官居闢小轩赋诗二首求京花和韵遣送  其一",
        "author": "程公许",
        "content": "老于俗嗜异酸咸，枯木无心倚碧岩。\n花事因循浑漫与，吟边荒落几曾芟。\n似闻公馆小轩闢，遥揖灵峰万石渐。\n竹素堆床官事省，燕梁日永语呢喃。",
        "dynasty": "宋",
        "collection_info": null
    },
    {
        "title": "李德夫司理即永康官居闢小轩赋诗二首求京花和韵遣送  其二",
        "author": "程公许",
        "content": "西洛风流压众芳，十分国艷与天香。\n护持翠幕千窠锦，羞涩青铜两鬓霜。\n不怕眼花疑保福，且将色相问空王。\n书窗不要笙歌杂，茗椀相娱味更长。",
        "dynasty": "宋",
        "collection_info": null
    },
    {
        "title": "贺府尹董侍郎落成贡院",
        "author": "程公许",
        "content": "纵壑潜蛟变化秋，岷精表瑞协人谋。\n万间指顾璇杓运，千柱穹窿玉斧修。\n小试凤楼心匠巧，快看蚁阵战功收。\n向来三策天人学，盍为诸生一点头。",
        "dynasty": "宋",
        "collection_info": null
    },
    {
        "title": "广漠亭二首和陈宪益之旧韵  其一",
        "author": "程公许",
        "content": "百乘去为天下宰，暮年岭瘴隔京都。\n君看封禁严边琐，力碎调停此范模。\n赤舄傥来金铉贵，青衫依旧纸屏糊。\n秦关北望烟云渺，何日重还旧地图。",
        "dynasty": "宋",
        "collection_info": null
    },
    {
        "title": "广漠亭二首和陈宪益之旧韵  其二",
        "author": "程公许",
        "content": "万峰银雪排天险，千里封沟闢蜀都。\n尽揖渎灵趋几席，始知国相妙规模。\n心同典午深衣乐，褊笑荆文纸阁糊。\n元佑风流如可问，羣贤登用是良图。",
        "dynasty": "宋",
        "collection_info": null
    },
    {
        "title": "陪宪节饮见易亭及万里楼和韵二首  其一",
        "author": "程公许",
        "content": "郭洞春深物象妍，得陪绣斧漾觥船。\n连山崷崒檐楹外，六画分明几席前。\n记就尽教腾纸价，碑成还恐费松烟。\n熟知邱壑饶心赏，正未能忘赋下泉。",
        "dynasty": "宋",
        "collection_info": null
    },
    {
        "title": "陪宪节饮见易亭及万里楼和韵二首  其二",
        "author": "程公许",
        "content": "天宇修眉分外妍，雷垣波静稳行船。\n向来蛟鰐骄无奈，今日凫鹥戏满前。\n爽气逼人漙瑞露，醉题眩眼烂非烟。\n薄才羞与云龙啜，脱骨端须第一泉。",
        "dynasty": "宋",
        "collection_info": null
    },
    {
        "title": "余为华阳尉三年事制置使榷牧都漕两使者皆以文字辱知不尽责以吏也既满戍拟蒙阳丞归亲旁范使者为改註左绵学官疟病再作未即就戍成二诗呈兄长及诸友  其一",
        "author": "程公许",
        "content": "锦江傲吏真痴绝，公事无多日赋诗。\n风月讳人贪捃拾，烟霞痼我费医治。\n非关疟鬼工为厉，岂有诗人不耐饥。\n三月不曾吟一句，汗颜何以有毛锥。",
        "dynasty": "宋",
        "collection_info": null
    },
    {
        "title": "余为华阳尉三年事制置使榷牧都漕两使者皆以文字辱知不尽责以吏也既满戍拟蒙阳丞归亲旁范使者为改註左绵学官疟病再作未即就戍成二诗呈兄长及诸友  其二",
        "author": "程公许",
        "content": "拄笏西山兴已浓，蚌溪邀我采芙蓉。\n客游旧有诗盟在，官冷新添野性慵。\n世路今方悲梗塞，家山暂许乐从容。\n等閒袖手棋枰外，紫电中宵掣剑锋。",
        "dynasty": "宋",
        "collection_info": null
    },
    {
        "title": "和冯洁己节夜见过二首  其一",
        "author": "程公许",
        "content": "我生恨不际休嘉，浩荡忧思未有涯。\n书剑伴人常作客，氍毹暖梦暂还家。\n葭灰渐喜回阳律，麦陇时须润雪花。\n休沐许宽书檄绕，静中较似日长些。",
        "dynasty": "宋",
        "collection_info": null
    },
    {
        "title": "和冯洁己节夜见过二首  其二",
        "author": "程公许",
        "content": "破闷孤斟莫厌深，风筝时为送清音。\n平生遇境无余恋，令节因君忽怆心。\n梅角吹残愁不寐，柳枝放去杳难寻。\n蛾眉列屋功成后，未用凄凉学越吟。",
        "dynasty": "宋",
        "collection_info": null
    },
    {
        "title": "载酒泛芙蓉溪游富乐伯用再和前韵牵课同作",
        "author": "程公许",
        "content": "霸气凄凉忆豫州，薜萝掩映小山幽。\n不知今古几枰误，空使英雄两泪流。\n借问长枪威塞外，何如短棹老沧洲。\n临分更隔芙蓉语，投赠惭无玉可舟。",
        "dynasty": "宋",
        "collection_info": null
    },
    {
        "title": "江涨有感",
        "author": "程公许",
        "content": "惆怅天涯私自怜，锦囊有句愧重编。\n忍心宽作青梅约，眩眼俄惊丹荔燃。\n浩荡修途今几驿，纷纭归思日如年。\n不因煤颖相料理，何以遣怀风月前。",
        "dynasty": "宋",
        "collection_info": null
    },
    {
        "title": "买舟至崖祀陆使君",
        "author": "程公许",
        "content": "水曹羁我窘于囚，贷与潼江一钓舟。\n柂转清滩微觱沸，棹移曲巷且夷犹。\n偶因檥岸穿沙径，绝爱寒烟簇晚洲。\n明日玉屏重覩面，九歌待续水安流。",
        "dynasty": "宋",
        "collection_info": null
    },
    {
        "title": "溪亭春日二首  其一",
        "author": "程公许",
        "content": "借屋三间俯近郊，溪流如练绕兰皋。\n聊同彭泽归栽菊，肯向玄都问种桃。\n别久心情浑漫浪，相看鬚髮转萧骚。\n只因旧学荒尤甚，政藉谈余为栉薅。",
        "dynasty": "宋",
        "collection_info": null
    },
    {
        "title": "溪亭春日二首  其二",
        "author": "程公许",
        "content": "极目青天蜀道难，无因长坂得联骖。\n思乡浪费肠回九，行世何妨臂折三。\n杨柳风微生百媚，棠梨昼永带余酣。\n天涯犹頼春娱客，那得邻山寄一庵。",
        "dynasty": "宋",
        "collection_info": null
    },
    {
        "title": "丙子寅月九日五鼓梦余忆旧作因用韵",
        "author": "程公许",
        "content": "业识萦牵岂自由，幸逢此劫在儒流。\n昏昏心似未磨镜，役役身如不缆舟。\n闻道无缘时已晚，养生欠术鬓先秋。\n向平可谓真男子，家事无关五岳游。",
        "dynasty": "宋",
        "collection_info": null
    },
    {
        "title": "立秋后三日得二侄并侄孙家书",
        "author": "程公许",
        "content": "万里书来印籀红，慰情何但万金同。\n悬丝性命幸存活，扫地生涯甘阨穷。\n老去忧心长似醉，秋来衰鬓乱飞蓬。\n故园未有西归日，且愿平安信数通。",
        "dynasty": "宋",
        "collection_info": null
    },
    {
        "title": "施明可自湘潭还霅川以诗编相示摘其中重阳一篇次韵题似明可",
        "author": "程公许",
        "content": "倦游何似雁随阳，愁绪知添几线长。\n归路驿梅多未破，吟边汀芷蔼余香。\n寄声鸥鹭旧同社，可奈鹥鳬纷着行。\n乞与东风一吹送，偃松犹及共流觞。",
        "dynasty": "宋",
        "collection_info": null
    },
    {
        "title": "重阳即事",
        "author": "程公许",
        "content": "烂漫三年药市游，饥驱忽到字江头。\n凄凉风色栏干暮，叆叇晴云䆉稏秋。\n红叶不知人恨远，黄花惯与客供愁。\n诸君正尔痴官事，谁共高吟百尺楼。",
        "dynasty": "宋",
        "collection_info": null
    },
    {
        "title": "题秋芳菊蝶图",
        "author": "程公许",
        "content": "故山岁岁霜秋杪，手折黄花岸接䍦。\n粉蝶笑窥人老大，玉蛆撩动句新奇。\n雨荒靖节醉吟处，风乱韩凭飞舞时。\n卧展新图续归梦，晚香有味我同谁。",
        "dynasty": "宋",
        "collection_info": null
    },
    {
        "title": "子思赋中秋翫月词借韵作诗",
        "author": "程公许",
        "content": "山路相呼游冶盘，何妨月下更追欢。\n情知一夕秋无价，看彻三更酒未阑。\n衰鬓侵愁羞自照，回肠索句大应难。\n可能散髮扁舟去，一到垂虹亭上看。",
        "dynasty": "宋",
        "collection_info": null
    },
    {
        "title": "以梨橙寄景韩景韩有诗来谢因和韵奉答",
        "author": "程公许",
        "content": "离肠不耐食张梨，併裹橙金遣使赍。\n薄馈羞同园吏菜，好词空费外孙虀。\n含消汉苑梦频渴，霜落洞庭书续题。\n莫遣楚娇多劝饮，怨歌难解太常妻。",
        "dynasty": "宋",
        "collection_info": null
    },
    {
        "title": "和洪司令春日客怀二首  其一",
        "author": "程公许",
        "content": "寂寂春愁何许来，诗翁得句凌欧梅。\n一百五日火将换，二十四风花递开。\n玉垒新诗未题遍，镜山归梦宁须催。\n人生田舍差足乐，我亦欲寻桤木栽。",
        "dynasty": "宋",
        "collection_info": null
    },
    {
        "title": "和洪司令春日客怀二首  其二",
        "author": "程公许",
        "content": "好风排闼锦囊来，咀味真如渴望梅。\n樱笋算无多日事，棠梨约有几分开。\n社醅熟倩提壶劝，春种忙应布谷催。\n早愿时清归亦好，小山幽桂剩须栽。",
        "dynasty": "宋",
        "collection_info": null
    },
    {
        "title": "和可道约同馆于都统衙",
        "author": "程公许",
        "content": "至理玄同孔老瞿，客尘觉似渐消除。\n一生嚼蜡有余味，两载离家能几书。\n君已灰心参祖意，我犹滞相问童初。\n宝岩不作桑间恋，榆馆能来慰索居。",
        "dynasty": "宋",
        "collection_info": null
    },
    {
        "title": "谢检阅牟存叟袖启相访",
        "author": "程公许",
        "content": "井络西瞻劫火残，天涯执手语含酸。\n乡人为把子虚诵，国典能推良吏难。\n老我栖迟同燕雀，送君翔翥上鸳鸾。\n长风借与还乡便，犹喜白鸥盟未寒。",
        "dynasty": "宋",
        "collection_info": null
    },
    {
        "title": "为王山尹子渚赋潜斋末句寄声叶新之",
        "author": "程公许",
        "content": "斯文宗绪自河南，妙处元非故纸钻。\n万里梦归伊阙远，一窗静对玉峰攒。\n林深雾豹南山隠，海阔风鹏北溟抟。\n刻楮自怜无一补，写心寄与故人看。",
        "dynasty": "宋",
        "collection_info": null
    },
    {
        "title": "彦尹侄追送至南江",
        "author": "程公许",
        "content": "犹子匆匆遽索违，三甥小住未为非。\n追随宽作一程计，掺执那知几岁归。\n唳鹤警寒排字密，浴鸥嬉暖着羣飞。\n物情撩我离情黯，射策催来觐日畿。",
        "dynasty": "宋",
        "collection_info": null
    },
    {
        "title": "送叶镇之释褐授信州推官归台州",
        "author": "程公许",
        "content": "天涯一见便绸缪，二十年间诧两优。\n不以声名夸众隽，欲将文行辈前修。\n怀章趁酌椒觞寿，分幙还寻璧水游。\n蜀客念归归路梗，卜邻傥许傍丹丘。",
        "dynasty": "宋",
        "collection_info": null
    },
    {
        "title": "别凌云士友",
        "author": "程公许",
        "content": "三生缘法熟嘉州，乘兴俄成十月留。\n山水纵观方得趣，交朋莫逆忽抽头。\n淋漓张饮梅花岸，惨淡分携杜若洲。\n恨欠白崖陪杖屦，春风和暖及同游。",
        "dynasty": "宋",
        "collection_info": null
    },
    {
        "title": "别谢德芳",
        "author": "程公许",
        "content": "舣棹江干得款留，曾将避世与君谋。\n谁知事变即勘定，端藉儒先宽顾忧。\n分陕续书劳会计，借筹偶暇语绸缪。\n分携竟作春风约，梅驿瞻云黯暮愁。",
        "dynasty": "宋",
        "collection_info": null
    },
    {
        "title": "别帅垣登舟泝江",
        "author": "程公许",
        "content": "暂来偶作两旬留，下榻惭非孺子俦。\n西阁夜阑犹跋烛，北岩晚霁趣归舟。\n高城回首烟波暝，短棹支颐水国秋。\n岁晚束书岷下去，梁园空復羡枚邹。",
        "dynasty": "宋",
        "collection_info": null
    },
    {
        "title": "和乔择善别若水韵",
        "author": "程公许",
        "content": "尼岭飈游不可期，寥空无路寄幽思。\n阶兰竞秀有谁省，贝锦伤谗徒尔为。\n默坐勿书殷浩怪，拟骚休作楚臣悲。\n君看雪涧凌霄干，长有毵毵绿满枝。",
        "dynasty": "宋",
        "collection_info": null
    },
    {
        "title": "沙津连日风雨阻行舟发即晴寄李成之",
        "author": "程公许",
        "content": "江陵五日恶风雨，知我欲行舒小晴。\n渺渺云沙连恨远，冥冥烟树唤愁生。\n上牢下牢险入梦，东瀼西瀼诗有声。\n同是天涯更分手，销魂风月与谁平。",
        "dynasty": "宋",
        "collection_info": null
    },
    {
        "title": "虚舟相逐至岳阳录示旧日避风诗和韵纪事",
        "author": "程公许",
        "content": "繫船三日风当止，雨欲逗晴云乱飞。\n沽酒店家都是薄，买蔬山市晚方归。\n客装淹速信难料，友社欢谐知可依。\n唤起玄真共心赏，桃花流水鳜鱼肥。",
        "dynasty": "宋",
        "collection_info": null
    },
    {
        "title": "得台檄视堰至上皇设黄箓会亲友自远而至者孙承父表兄用晦弟彦威有年彦尹彦济四侄胜父王甥虚中句甥司马行父宗人季然共十七人次日首途久雨开霁",
        "author": "程公许",
        "content": "肃敞芝坛大面峰，拟凭方寸遡璇穹。\n夜窗滴尽三更雨，晓雾吹开万壑风。\n孤鹤肯来随伴去，十龟相逐赏心同。\n未应佳气高台擅，一览西岷面势雄。",
        "dynasty": "宋",
        "collection_info": null
    },
    {
        "title": "成都踰旬阴冷深冬时节借馆超悟得子敬德夫二兄相晤语差慰寂寥",
        "author": "程公许",
        "content": "屯阴不动紫金盘，三月凄风横作寒。\n待旦重衾纔得暖，感时对酒祇长叹。\n黑云何日三舍避，黄道中天万目看。\n不有对床清夜语，客怀何以解忧端。",
        "dynasty": "宋",
        "collection_info": null
    },
    {
        "title": "送道传侄补中国学二首  其一",
        "author": "程公许",
        "content": "竹林挺挺固多贤，子更姱修鼎盛年。\n一缕千钧扶世绪，三条八韵压儒先。\n辟雍振鹭翔而集，幽谷鸣鶑自此迁。\n可但积分縻好爵，事须学识细磨研。",
        "dynasty": "宋",
        "collection_info": null
    },
    {
        "title": "送道传侄补中国学二首  其二",
        "author": "程公许",
        "content": "冰霜一节感亲恩，褒诏东来耀里门。\n孝敬自能通造物，否臧勿用较烦言。\n灵椿未老须三釜，折桂归来共一尊。\n须信倚门朝夕望，未容六馆驻何蕃。",
        "dynasty": "宋",
        "collection_info": null
    },
    {
        "title": "余拉威济取山路归家用光独泝江再和见贻仍同赋",
        "author": "程公许",
        "content": "冠藤衣葛自萧閒，岩壑精神绘画难。\n着脚兔庭聊试险，同盟鸥社未应寒。\n快晴山色凝朝采，急雨汗流吼夜滩。\n近日诗情差觉胜，剩加礲错怕人看。",
        "dynasty": "宋",
        "collection_info": null
    },
    {
        "title": "游中岩晴烟如春尤觉林壑之胜也",
        "author": "程公许",
        "content": "晴岚暖翠中岩寺，十二年间得再游。\n三笋龛深香不散，万松山拥雾难收。\n鹫峰付嘱虽常住，雁荡经行岂易求。\n欲识老师真面目，白云深处涧泉流。",
        "dynasty": "宋",
        "collection_info": null
    },
    {
        "title": "陪尚书游中岩夜大风雨尚书及任卿史石泉皆耆年德清谐季并余以晚辈侍",
        "author": "程公许",
        "content": "中天台殿倚竛竮，忆昨深登六岁零。\n雾锁岩扉须玉钥，云扶革履上青冥。\n三峰静对厖眉秀，双璧惊回醉眼醒。\n风雨三更龙象集，祖师意旨付谁听。",
        "dynasty": "宋",
        "collection_info": null
    },
    {
        "title": "泛舟登弁山祥应宫之绝顶望太湖窥黄龙洞过倪尚书云岩",
        "author": "程公许",
        "content": "苹浪蹴帆移别浦，笋舆邀我度遥岑。\n云开震泽水银溢，风掠洞庭螺翠深。\n神井千寻龙起蛰，幽岩四面石成林。\n苏仙诗句倪公赋，万古清风僭嗣音。",
        "dynasty": "宋",
        "collection_info": null
    },
    {
        "title": "道山诸丈置酒饮饯秀野园以诗谢别",
        "author": "程公许",
        "content": "去国飘然一障乘，都门祖帐集华簪。\n黄梅未雨热如沸，白葛当风凉满襟。\n江国颇堪千里寄，蓬山遥想五云深。\n论思禁闼须公等，肯念交盟数寄音。",
        "dynasty": "宋",
        "collection_info": null
    },
    {
        "title": "游道何二山晚饮倪氏玉湖",
        "author": "程公许",
        "content": "草草盘蔬一酒壶，虎岩小憩转金舆。\n静观生物春风裏，笑拂诗牌劫火余。\n散策松阴寒悄悄，撷香梅径雪踈踈。\n归航未迫西山暮，碧浪湖边看网鱼。",
        "dynasty": "宋",
        "collection_info": null
    },
    {
        "title": "马当山",
        "author": "程公许",
        "content": "往事空闻传记夸，石矶依旧锁晴霾。\n定知贝阙通溟极，谁着丛祠倚断崖。\n乞与一帆风借便，应怜万里客伤怀。\n文章有体神知否，霞鹜虽工语类俳。",
        "dynasty": "宋",
        "collection_info": null
    },
    {
        "title": "夜过马当山",
        "author": "程公许",
        "content": "独载诗书趁野航，自怜漂泊度时光。\n残年准拟登牛首，连夜匆忙过马当。\n古庙荒寒江浸影，断崖悽惨石凝霜。\n壮怀未分甘衰老，回首长怀恨更长。",
        "dynasty": "宋",
        "collection_info": null
    },
    {
        "title": "庐山雪",
        "author": "程公许",
        "content": "倚天无数玉巉岩，心觉庐山是雪山。\n未暇双林寻凈侣，试招五老对苍颜。\n远游借问有何好，胜赏何曾容暂閒。\n却恨此生云水脚，误随人去踏尘寰。",
        "dynasty": "宋",
        "collection_info": null
    },
    {
        "title": "姑苏台",
        "author": "程公许",
        "content": "馆娃陈迹久蓬蒿，留得苏台数仞高。\n隔水云山青断绝，绕城沟荡碧周遭。\n遥怜让国清风远，忍见连艘战血鏖。\n满目凄凉千古事，长洲仍旧柳如缫。",
        "dynasty": "宋",
        "collection_info": null
    },
    {
        "title": "绝胜亭",
        "author": "程公许",
        "content": "入眼江郊杜集中，胜游何必恨匆匆。\n糢糊树木丹青古，诘曲汀沙篆籀工。\n昏晓之分含一气，干坤底处是全功。\n西南佳境冥搜遍，总合亭前立下风。",
        "dynasty": "宋",
        "collection_info": null
    },
    {
        "title": "题江东陈氏江亭",
        "author": "程公许",
        "content": "渔艇閒撑过水东，乱云含雨晚溟蒙。\n绝怜郊墅依林壑，更拓轩窗贮竹风。\n剩与烟波开霭杳，却须菑翳略疎通。\n閒居可忍虚吟啸，载酒来时社友同。",
        "dynasty": "宋",
        "collection_info": null
    },
    {
        "title": "题巴东县秋风亭",
        "author": "程公许",
        "content": "万山寂寂巴东县，千古堂堂寇长官。\n野水可无诗问讯，秋风长对泪汍澜。\n着楼无地尽渠诧，折棰立功非我难。\n君看公安一梢竹，向来许国寸心丹。",
        "dynasty": "宋",
        "collection_info": null
    },
    {
        "title": "同杨景韩饮虞献子江亭用壁间文与可韵",
        "author": "程公许",
        "content": "晴滩属玉翫烟霏，照眼琅玕碧四围。\n堂荫白茅娱子美，江吟凈练忆玄晖。\n谁家鼓吹观游去，何处笭箵罢钓归。\n尚想江南图画裏，风帆夜落道人矶。",
        "dynasty": "宋",
        "collection_info": null
    },
    {
        "title": "自七曲祠下乘马至上亭二首  其一",
        "author": "程公许",
        "content": "征鞍不怕朔风颠，揽尽鱼鳬气脉全。\n秦岭剑攒青不断，潼江带小碧相连。\n五云楼殿元皇宅，一柱西南半壁天。\n分职幽明两无愧，玉关快马洗风烟。",
        "dynasty": "宋",
        "collection_info": null
    },
    {
        "title": "自七曲祠下乘马至上亭二首  其二",
        "author": "程公许",
        "content": "仗卫森严九虎关，从前错为敌人宽。\n那知黄竹瑶池梦，历尽青天蜀道难。\n回首烟尘三辅隔，惊心风雨五更寒。\n淋铃一曲上亭驿，好并千秋金镜看。",
        "dynasty": "宋",
        "collection_info": null
    },
    {
        "title": "宿驿亭和前韵末句属可道",
        "author": "程公许",
        "content": "千里因人作远游，一番风景酿清秋。\n眼明惊羽新碕岸，心折狼烟旧戍楼。\n山驿解鞍才晚霁，夜床惊雨滚溪流。\n壁间唐律须扬搉，却恨宗风隔果州。",
        "dynasty": "宋",
        "collection_info": null
    },
    {
        "title": "游玉林午饭九曲池观偃松过法华院至上方观东坡题柱晚至沈氏小玲珑施兄携酒来会施本成都人侨居湖三世矣",
        "author": "程公许",
        "content": "玉林散策才亭午，九曲流觞对偃松。\n脱尽皮肤见真实，卧看桃李竞丰容。\n上方细看锥沙刻，丈室连浇玉乳浓。\n蜀客相逢天万里，不妨暖酌小玲珑。",
        "dynasty": "宋",
        "collection_info": null
    },
    {
        "title": "剑门",
        "author": "程公许",
        "content": "壮心低剑类龟藏，北度关山稍激昂。\n谁遣五丁通蜀险，擘开双剑倚天长。\n山川岂为姦雄误，形势终归道德强。\n输与云游痴宝志，岩前冷看几兴亡。",
        "dynasty": "宋",
        "collection_info": null
    },
    {
        "title": "过万里桥辛巳春仲二十五日送别先君于此俛仰四年不胜感怆",
        "author": "程公许",
        "content": "涨绿平堤万里桥，安舆欲去此迟留。\n了知薪尽无余火，犹復情痴认刻舟。\n终古不磨方寸恨，深恩未有一分酬。\n回头菽水中年乐，拥袂汍澜涕莫收。",
        "dynasty": "宋",
        "collection_info": null
    },
    {
        "title": "晓过罗江县",
        "author": "程公许",
        "content": "霁云破晓涌金盘，夙驾驰驱万古安。\n云盖展开山色润，罗纹蹙动水光寒。\n周遭曲港柳雕碧，点缀遥林枫渥丹。\n游子莫夸工觅句，竟输老衲一蒲团。",
        "dynasty": "宋",
        "collection_info": null
    },
    {
        "title": "东川怀古",
        "author": "程公许",
        "content": "平生不踏东川路，乘兴春风烂漫游。\n文冢姓名悬日月，书堂冤愤惨林丘。\n欲呼千载醉魂起，那復少陵诗句遒。\n啼鸟不知人意绪，弄晴刚自说春愁。",
        "dynasty": "宋",
        "collection_info": null
    },
    {
        "title": "步自南定楼至海观",
        "author": "程公许",
        "content": "南定楼西径女墙，等閒杰观借相羊。\n山连六诏夐深阻，城挟三江交淼茫。\n薄晚渡船人意急，清秋倚槛客情荒。\n干坤杀气凄凉甚，浮海吾宁逐磬襄。",
        "dynasty": "宋",
        "collection_info": null
    },
    {
        "title": "浙江观潮",
        "author": "程公许",
        "content": "浙岸携觞差一日，秋风吹爽轶层霄。\n怒涛奋击三千里，壮观元同十八潮。\n蓬阆何曾云海隔，偓佺未散玉京潮。\n琴高背稳容追逐，借与天风递玉箫。",
        "dynasty": "宋",
        "collection_info": null
    },
    {
        "title": "十日祭先农拂晓过刘寺",
        "author": "程公许",
        "content": "喔喔晨鷄唤出城，篮舆兀睡忽天明。\n偶因半路松招客，始觉空山雨未晴。\n蘸水一梢偏韵胜，搀空万壑自天成。\n奉祠犹得搜奇观，始信容台职最清。",
        "dynasty": "宋",
        "collection_info": null
    },
    {
        "title": "绵竹大中祥符寺通悟圣师所创寺前老柏系师手植因赋此",
        "author": "程公许",
        "content": "六百年前事异哉，二龙委骨致瓌材。\n虽然悬谶识兴废，要以无心为去来。\n寺裏塔模天竺样，门前柏是圣师栽。\n若将鴈岭较喧寂，寂定光中定一咍。",
        "dynasty": "宋",
        "collection_info": null
    },
    {
        "title": "赋柳池寺护国灵泉",
        "author": "程公许",
        "content": "忍泪淋泠过上亭，柳池泂酌重消魂。\n脱身蜀道千山险，屈指开元几叶孙。\n鸩毒由来藏袵席，疮痍未易补干坤。\n行人但赏三泉冷，兴替相寻可復论。",
        "dynasty": "宋",
        "collection_info": null
    },
    {
        "title": "借宿灵隠翌旦晓粥后步游上竺",
        "author": "程公许",
        "content": "华鲸吼粥月朦胧，满意枝筇落手中。\n金碧三分灵鹫岭，烟云高峙补陀峰。\n一贫未办庄严供，九品坚持忆念功。\n欲问耳根参透处，晓寒山静数声钟。",
        "dynasty": "宋",
        "collection_info": null
    },
    {
        "title": "题总持寺",
        "author": "程公许",
        "content": "息台山上最高峰，异事相传管氏童。\n檀币昔嫌三窟擅，斋盂今喜十方同。\n中宵急洒竹间雨，万壑俄喧松下风。\n欲记徽絃写心事，赏音唤起石林翁。",
        "dynasty": "宋",
        "collection_info": null
    },
    {
        "title": "题罗江云盖寺二首  其一",
        "author": "程公许",
        "content": "云盖山前往返频，过门不入愧山灵。\n晚烟莽苍乱流去，夜雨淋浪欹枕听。\n遍索寺碑寻往话，但余辙迹护禅扃。\n老权有句堪呈佛，谁为援毫刻翠屏。",
        "dynasty": "宋",
        "collection_info": null
    },
    {
        "title": "题罗江云盖寺二首  其二",
        "author": "程公许",
        "content": "处处名山屐齿留，尽忙也合此閒游。\n重楼高压青螺顶，二水横分白鹭洲。\n岁月尽饶僧结足，风烟耐与客消愁。\n红尘岐路重回首，车毂憧憧古益州。",
        "dynasty": "宋",
        "collection_info": null
    },
    {
        "title": "游永康灵岩寺",
        "author": "程公许",
        "content": "诘曲山蹊远世氛，荒寒古寺荐炉熏。\n清泉迸石韵寒玉，翠逻倚天施白云。\n半藏石经真健妇，一龛古貌现声闻。\n迟留恐遇鱼鳬叟，岚霭浮空日易曛。",
        "dynasty": "宋",
        "collection_info": null
    },
    {
        "title": "览镜鬓间两三点雪",
        "author": "程公许",
        "content": "志士伤心髀肉生，寒儒努力在青春。\n课书恨失囊萤聚，览镜惊呼鬓雪新。\n岁晚何妨勤秉烛，行迷犹可復通津。\n余功剩暖丹炉火，莫待幽人唤孔宾。",
        "dynasty": "宋",
        "collection_info": null
    },
    {
        "title": "和程使君劳农仙云山拜扬子云像蒋丞相坟",
        "author": "程公许",
        "content": "使君文采郁卿云，声利场中三沐熏。\n茧纸昼閒临晋帖，鱼膏夜永课皇坟。\n劭农恳恻车频驻，弔古凄凉酒易醺。\n笑我坐窗甘独冷，吟情强半被愁分。",
        "dynasty": "宋",
        "collection_info": null
    },
    {
        "title": "挽虞提干仲房",
        "author": "程公许",
        "content": "沧江亭上极绸缪，况復兰阶託胜游。\n邂逅磬川分别袂，传闻边邑费良筹。\n诸公推上青云毂，一梦惊移夜壑舟。\n生死交情那忍负，霜风吹泪锦江头。",
        "dynasty": "宋",
        "collection_info": null
    },
    {
        "title": "挽廖山父",
        "author": "程公许",
        "content": "忘年幸接使君游，仲氏论交意最稠。\n桂蘤方看霏月露，兰芽何遽陨霜秋。\n遗编荟粹兼三传，英气峥嵘閟一丘。\n忍见翣车随二老，彭殇试与问庄周。",
        "dynasty": "宋",
        "collection_info": null
    },
    {
        "title": "挽顺庆使君宝章李十三丈二首  其一",
        "author": "程公许",
        "content": "东斋嫡子巽岩孙，醖酿诗书气味醇。\n桃李七州春不尽，松筠一节晚弥新。\n恤章峻直宁王宝，治行高推汉吏循。\n四尺坟前千字诔，清名不与迹俱陈。",
        "dynasty": "宋",
        "collection_info": null
    },
    {
        "title": "挽顺庆使君宝章李十三丈二首  其二",
        "author": "程公许",
        "content": "金相玉质素心降，每见令人折幔幢。\n亦有荐扬当使传，若为淹泊只侯邦。\n款门心讶三医谒，藏壑舟惊半夜扛。\n搔首熏风丹旐举，些歌凄断不成腔。",
        "dynasty": "宋",
        "collection_info": null
    },
    {
        "title": "觉空寺",
        "author": "程公许",
        "content": "箯舆选胜暑风轻，渺渺西岑得化城。\n应供佛元无住相，教忠皇为锡嘉名。\n竹窗栉髮晨光薄，松径褰裳午荫清。\n安得一单长寄此，跏趺静看篆香萦。",
        "dynasty": "宋",
        "collection_info": null
    },
    {
        "title": "谒普德崈德懃济三祠",
        "author": "程公许",
        "content": "冠建芙蓉佩缀琼，水沉馥袂谒灵君。\n支分一道岷山雪，鼎峙三宫玉垒云。\n露积大田双象鼻，骏奔全蜀万羊羣。\n百年征调何当息，乞与干坤凈战氛。",
        "dynasty": "宋",
        "collection_info": null
    },
    {
        "title": "谒周孝公祠",
        "author": "程公许",
        "content": "斩蛟潭近款丛祠，逸少行书小陆碑。\n穹壤英名长不泯，烝尝故里有余思。\n排门箫鼓竞禳赛，挟弹罗纨羣笑嬉。\n煮酒流霞鱼馔玉，荆溪可欠我题诗。",
        "dynasty": "宋",
        "collection_info": null
    },
    {
        "title": "腊月二十六日部宿雪甚登天官厅后亭子",
        "author": "程公许",
        "content": "衝寒趁幞青绫被，奇事粧成白粉闱。\n老怯凭高银海眩，渴因引满玉池肥。\n七旬蜀道才通信，两月淮壖未解围。\n澒洞忧端深似海，鬓霜争与六花飞。",
        "dynasty": "宋",
        "collection_info": null
    },
    {
        "title": "成都萧寺度腊即事示彦威侄二首  其一",
        "author": "程公许",
        "content": "潇洒僧庐蹔此留，静看急景意悠悠。\n戏呼道韫咏飞絮，况有阿戎同颂椒。\n三考痴顽成底事，一同亲爱外何求。\n囊无储俸贫如旧，谩整图书讯便舟。",
        "dynasty": "宋",
        "collection_info": null
    },
    {
        "title": "成都萧寺度腊即事示彦威侄二首  其二",
        "author": "程公许",
        "content": "掣电光阴不可追，回头四十九年非。\n万缘勘破姑随顺，至道精探识指归。\n感慨未能忘世虑，因循深恐悞时机。\n寒窗细话经纶策，来岁昕廷为发挥。",
        "dynasty": "宋",
        "collection_info": null
    },
    {
        "title": "同二侄一甥游灵隠凈慈寺",
        "author": "程公许",
        "content": "韶华倏已三旬过，南北山分两日游。\n翠逻晚寒催暖酒，绿杨风软缓移舟。\n无多官事妨行乐，有许吟情夺隠忧。\n三揖孤山林处士，泰和容许隠巢由。",
        "dynasty": "宋",
        "collection_info": null
    },
    {
        "title": "金山寺",
        "author": "程公许",
        "content": "画图省识金山面，短褐风吹入画图。\n玉镜台空螺髻直，海潮音散蜃楼孤。\n归田拟共江神约，鼓枻容追越相逋。\n百一十城才发轫，指南端不负文书。",
        "dynasty": "宋",
        "collection_info": null
    },
    {
        "title": "熙老拉泰叔同伴山行由马溪寺攀跻险绝历龙洞上罗汉洞洞前小庵极幽邃下有龙潭潭水窈深一绿蟾蜍踞坐石间意若神龙守护者抵暮还憩双峰阁看十三夜月和泰叔韵",
        "author": "程公许",
        "content": "扶携罗汉洞前去，谁信此中天地宽。\n涧水翻成千偈快，岭云肯放一尘干。\n倚岩庵好无僧住，积石潭深照影寒。\n归对双峰看月吐，薇花浴露色如丹。",
        "dynasty": "宋",
        "collection_info": null
    },
    {
        "title": "访云端庵居",
        "author": "程公许",
        "content": "梦想云端路屈盘，幽寻今果到云端。\n三间矮屋烟霏拥，一片閒情宇宙宽。\n土锉间搜灵药煮，天坛不遣篆香残。\n谁能好事时供给，结足空山也不难。",
        "dynasty": "宋",
        "collection_info": null
    },
    {
        "title": "叔存侄伯仲拉登平盖观",
        "author": "程公许",
        "content": "彭模来往无虚岁，平度山纔一度游。\n卜宅旧传杨蜀郡，题诗宛在薛嘉州。\n江云杳霭吞天远，松槛萧寒唤客留。\n欲与殊庭追古意，略须桃杏植岩幽。",
        "dynasty": "宋",
        "collection_info": null
    },
    {
        "title": "长生观拜谒碧落侍中观巨楠",
        "author": "程公许",
        "content": "功行三千未易圆，活人阴德最为先。\n一瓢酒酿春江醁，百尺楠藏洞府天。\n道骨想从玄祖受，高风应许裔孙传。\n珥貂碧落犹官府，何似鞭鸾陪散仙。",
        "dynasty": "宋",
        "collection_info": null
    },
    {
        "title": "八月十日夜梦登青城最高峰醮仙官醮罢同羽士二三人散策月下濯足涧水意甚适也推枕惘然纪以唐律",
        "author": "程公许",
        "content": "崷崒孤岑碧四围，分明佳气是祠西。\n星坛醮罢天如水，羽褐追游月满溪。\n真境可容兵劫坏，天涯长恐梦魂迷。\n烟霞旧侣今谁在，还肯丹梯手共携。",
        "dynasty": "宋",
        "collection_info": null
    },
    {
        "title": "九月晦斋宿太一宫都监姚高士示刘长翁及汤仲能诸公唱酬诗轴因和韵二首  其一",
        "author": "程公许",
        "content": "扰扰东华车马尘，烟霞何日拂衣襟。\n空花想已销浮念，枯木犹能发至音。\n白鹤不来红日暮，金鳞自跃碧潭深。\n五千言外无余旨，苦更研朱学洗心。",
        "dynasty": "宋",
        "collection_info": null
    },
    {
        "title": "九月晦斋宿太一宫都监姚高士示刘长翁及汤仲能诸公唱酬诗轴因和韵二首  其二",
        "author": "程公许",
        "content": "孤云踪迹混风尘，蔼蔼阳和满一襟。\n招得鸳班同胜赏，肯教牛铎嗣清音。\n庵当黛面雪霜峭，洞锁玉台烟雨深。\n何日与师携手去，胎仙同看舞琴心。",
        "dynasty": "宋",
        "collection_info": null
    },
    {
        "title": "祝圣清旦登星坛唱步虚下坛晓雾四开晴景熙然",
        "author": "程公许",
        "content": "峻极先峰接绛霄，佩环催肃大昕朝。\n步虚杳渺吟崆峒，飈驭依稀驻鬰萧。\n拟效嵩呼腾汉阙，细听天籁响虞韶。\n班回徙倚危栏望，红日初昇宿雾消。",
        "dynasty": "宋",
        "collection_info": null
    },
    {
        "title": "山中醮后一日雨雪仍留山中雾雨溟蒙混然如一气未分也",
        "author": "程公许",
        "content": "香雾回翔八景舆，帝觞邀我适华胥。\n戏将余沥作零雨，旋有六花飞太虚。\n意恐混沦凝祖气，心疑圆峤没归墟。\n题诗不作人间语，呵手残炉小楷书。",
        "dynasty": "宋",
        "collection_info": null
    },
    {
        "title": "登伏龙观看雪和张权父韵",
        "author": "程公许",
        "content": "暖日嘘云酿六霙，一元亭毒岁功成。\n霓裳舞散广寒殿，鹤氅朝回七宝城。\n决雨会看三月涨，屯边全要万仓盈。\n离堆邂逅成奇观，一笑能令万虑轻。",
        "dynasty": "宋",
        "collection_info": null
    },
    {
        "title": "行黑水谷三十里以耳目闻见有赋",
        "author": "程公许",
        "content": "自过三泉境，纡回谷道中。\n居民虽渐復，生理顿成空。\n败屋翳蒿径，颓墙荒棘丛。\n稻田多宿莽，麦陇间铺茸。\n耕织岂当废，伤残甘忍穷。\n遑怜已死骨，使得掩幽宫。\n梨粉偏饶白，桃腮也自红。\n羁游愁满眼，感愤气填胸。\n家计艰营葺，人谋有异同。\n熟为根本虑，无使浪施功。",
        "dynasty": "宋",
        "collection_info": null
    },
    {
        "title": "大雪同杨景韩程子敬登寺楼",
        "author": "程公许",
        "content": "雪中佳士集，同倚寺楼看。\n晁荡迷沧海，空明迫广寒。\n重城和气浃，万井语声欢。\n瑞接三冬白，忧宽一寸丹。\n渔船寻剡曲，战马渡桑干。\n天意俱悭与，无毡分冷官。",
        "dynasty": "宋",
        "collection_info": null
    },
    {
        "title": "游东坡和柯山潘邠老旧赋",
        "author": "程公许",
        "content": "恭惟廊庙具，岁晚落江湖。\n岂不三缄舌，深惭七尺躯。\n若为周士贵，翻作楚囚拘。\n诗款催供上，皇聪莫可呼。\n孔融成幸免，柳子岂真愚。\n瓢酒那能醉，叉钱可得腴。\n贫虽无四壁，梦不到清都。\n赤壁一枝笛，寒溪十幅蒲。\n故交同缟纻，废垒借耰锄。\n未分径争捷，可怜锥也无。\n是非端自定，流落坐成迂。\n四海老泉水，一时丹穴雏。\n士皆怜大器，手不转洪枢。\n拟问灵蓍卜，难凭造化炉。\n喑喑枥下马，泛泛水中鳬。\n富贵危探虎，烟波梦钓鲈。\n定知铿舍瑟，终不乱吹竽。\n榛莽开金地，江山称画图。\n何当麾斗柄，相与第天吴。\n生世须如此，不然非丈夫。",
        "dynasty": "宋",
        "collection_info": null
    },
    {
        "title": "送宪使江寺簿赴召",
        "author": "程公许",
        "content": "沃野三千里，春风十六城。\n顾忧宁易释，遣送定非轻。\n忆昔光华赋，随轩老稚迎。\n根株探吏蠹，疴痒察人情。\n汉网宁疏漏，周原数按行。\n堰渠丰䆉稏，犴户绝笞榜。\n六诏寂无警，三农容杂耕。\n与民为父母，敛惠到孤惸。\n江汉今犹昔，人才世载英。\n颓流无砥柱，公道莽榛荆。\n能使熏莸别，端由藻鑑明。\n纲条虽整肃，襟度乃恢宏。\n行路无思犯，濡丝已载赓。\n前旒应渴见，方底趣终更。\n岂有坳堂水，能容碧海鲸。\n伫翔幽谷羽，入啭上林鶑。\n闻道宗风媺，推高月旦评。\n荣非同象笏，爱亦异金籯。\n博士尤姱节，端公更直声。\n流芳镌琬琰，仍世盛簪缨。\n早并胶庠彦，同为馆下生。\n诗书勤澡濯，声誉响铿鍧。\n棘路仙班近，麻坛守绂荣。\n徒劳将使指，未足展修名。\n王事犹多难，朝阳待一鸣。\n吾君元盛德，庙算岂佳兵。\n鹬蚌牢相守，貔貅滞远征。\n秋砧霜满户，晓角月连营。\n纵幸齐疆復，难轻海上盟。\n所忧新鬼大，何日泰阶平。\n世论难撑拄，天时会扩清。\n狼心宁易厌，鲂尾恐加赪。\n椎剥无余算，丝何忍取赢。\n急须元气护，可使内忧并。\n否极当逢泰，屯余合遇亨。\n丝纶九天下，羽翼一朝成。\n已卜皇图永，宁忧敌势勍。\n公归瞻负扆，朝罢谒阿衡。\n勿吝谋猷告，频将底裏倾。\n致身须豹尾，平武即鹏程。\n有客青衫陋，逢人白眼瞠。\n愧无长袖舞，愁对短灯檠。\n天悯龙钟极，身遭鉴赏精。\n盐车华锦绣，土鼓发韺䪫。\n披豁叨深眷，暌违耿素诚。\n谁云鸳序远，忍欠鲤鱼烹。\n愿效鹰鹯击，生憎虎豹狞。\n送公腾召驾，撩我动心旌。\n湔祓惭褒衮，凄凉乏报琼。\n松筠青不落，看取岁峥嵘。",
        "dynasty": "宋",
        "collection_info": null
    },
    {
        "title": "又上座主李左史八十韵",
        "author": "程公许",
        "content": "江路三年别，心旌万里摇。\n登龙空有梦，蛰蚁困无聊。\n侧听除书峻，深期庙论调。\n方看仪玉笋，胡遽理荪桡。\n在昔推华族，于今壮本朝。\n谈迁承绪远，坡颍更难超。\n江汉英风迥，堪舆间气饶。\n文传千户印，和备九成箫。\n撼地喧雷鼓，当空插斗杓。\n灵龟韬远见，瘦鹤峙孤标。\n久矣驽陵骥，凄其鹄避鵰。\n与时为准的，立己有科条。\n蚤岁趋严诏，修名耸百僚。\n青藜窥夜读，纨箑障尘飘。\n洊绾藩侯绂，连驱使者轺。\n通才期用世，所至蔼腾谣。\n将略雄诸葛，皇灵格有苗。\n帝思前席问，命下赐环招。\n敷奏趋丹陛，疏荣逼紫霄。\n一朝惊玉立，三馆看缨彯。\n晓露坳螭润，春风砌药娇。\n倚才兼夕拜，专对禠天骄。\n草诏銮坡夜，横经鹤禁朝。\n紫荷班已峻，黄阁路非遥。\n感激君恩重，伤嗟世论浇。\n维时忧旱暵，大地徧炎熇。\n公道荒荆棘，舆情渴蓼萧。\n直前臣语戆，蹙听帝心怊。\n剪爪晨颁綍，濡膏夕洒瓢。\n孤鸣知凤瑞，众疾奈鸠佻。\n贾勇封囊上，嘘回士气消。\n防门狞九虎，利吻譟羣鸮。\n自古讥簧巧，伤人甚骨销。\n吾身任江海，公论付刍荛。\n姱节寒冰雪，归情遡汐潮。\n鹭鸥波浩荡，龙鹤梦岧峣。\n雅量陂难挠，身心柏后凋。\n不妨閒袖手，冷看疾扬镳。\n咏草春波绿，移床夜雨潇。\n湖边鸿并影，梦裏鹿藏蕉。\n庸俗偏酣豢，清风久寂寥。\n菉葹纷蔽户，萧艾服盈腰。\n甘作墦间乞，真成陌上挑。\n迷途争窘步，俚耳怪闻韶。\n主自明如舜，人宁免吠尧。\n与时虽落落，任运独嚣嚣。\n正论何曾泯，羣公莫误料。\n邦基期奠鼎，隣火逼回飈。\n漫倚泥封谷，徒嫌斗击刁。\n护疽虽蹔逸，废食可禁枵。\n尝胆当忘食，求衣合在宵。\n若为人杞梓，空使侣渔樵。\n蜡润东山屐，尘漫北阙貂。\n牙籤搜蠹槁，画舫看鱼跳。\n回首尧天阔，惊心郢路迢。\n仆夫悲马跼，詹尹拂龟燋。\n忍使遐心写，悬知睿想翘。\n天街催并辔，里社耻题桥。\n慨念材成就，艰如器琢雕。\n扶持非有素，运用恐无繇。\n康世先营度，犹农待劝劭。\n可容苗乱莠，莫使榝侵椒。\n议必和平勃，忠无弃董晁。\n皇皇贤路闢，汲汲将才骁。\n不废菁莪育，精分玉石烧。\n人心如眷眷，天理自昭昭。\n蓄锐勤耕渭，乘机速渡辽。\n定应人激厉，可使气嫖姚。\n催促元勋纪，欢呼敌首枭。\n明知霖雨渴，不用鼎烹要。\n豫卜中兴汉，毋徒小惠侨。\n寒儒钻蠹简，雅志自垂髫。\n有梦骞鹏浪，无心翫翠苕。\n忆曾持铁寸，误辱采桐焦。\n步想长楸展，痴成大瓠呺。\n长怀梧凤表，屡赋草虫喓。\n官冗盆缫茧，身覊甲附蜩。\n不辞行役倦，愿奉燕居夭。\n抱璞求礲琢，荒畴待蔉穮。\n木瓜如许赠，誓志报琼瑶。",
        "dynasty": "宋",
        "collection_info": null
    },
    {
        "title": "上曹宪使五十韵",
        "author": "程公许",
        "content": "骥不称其力，文当与德兼。\n褊能多悻悻，小器或惉惉。\n行世吾谁与，窥公意自厌。\n秉心温以恪，植操静而廉。\n信矣天资媺，加之学力渐。\n岩岩疑壁立，滟滟乃渊潜。\n李杜波澜阔，黄陈律令严。\n铿鈜谐律吕，璀璨溢缃缣。\n振采贤关闢，疏荣物议佥。\n董帷终日下，戴席几重添。\n江汉荆之望，龟蒙鲁所瞻。\n鹢飞俄引却，蝶梦一何恬。\n万里纡朱绂，孤峰对白盐。\n清吟凭月槛，长啸倚风檐。\n偶过伊川洞，高褰刺史襜。\n简宽疏讼缿，恻怛到穷阎。\n治行流江海，除书降陛廉。\n六条颁属部，五听察苍黔。\n紫塞尘方暗，红巾党未歼。\n人情弥震汹，邻境倍危阽。\n所恃福星照，能令妖焰熸。\n民皆欣抃手，公亦笑掀髯。\n凤綍搜才切，骊珠信手拈。\n春雷掀旧蛰，秋月吐新蟾。\n平似衡加石，明如镜出奁。\n荐贤应受赏，端策不须占。\n世路吁犹梗，宸衷祇自惔。\n飞书星较速，多垒日相觇。\n曀雾中原惨，何时圣化霑。\n庙谋须谨密，人意恶猜嫌。\n裘葛如无定，膏肓岂易砭。\n内须和鼎铉，外亦倚珠钤。\n顷者益谋帅，胡然心执谦。\n有才空置散，蓄愤可能忺。\n人物何其眇，公朝忌者憸。\n几曾明察察，竞作息奄奄。\n我自刍荛侣，情酣笋蕨甜。\n辍耕怜觳觫，贪饵强喁噞。\n昔恋龟头缩，今愁马口箝。\n何阶羣玉府，入手万牙籤。\n憔悴投林翼，蹒跚上竹鮎。\n自窥谈屑璨，屡诧笔锋铦。\n愧甚享金帚，惭如倚玉蒹。\n素怀长北阙，流景恐西崦。\n天久思平治，公当赞景炎。\n入应扶紫极，出则拥朱綅。\n谋必先康济，才宜拔滞淹。\n岂闻春发育，而间物洪纤。\n执御心无斁，题诗笔欠尖。\n清波一引手，浊水脱胶粘。",
        "dynasty": "宋",
        "collection_info": null
    },
    {
        "title": "上泸州杨尚书四十韵",
        "author": "程公许",
        "content": "清莹玻璃水，巉岩石笋峰。\n孕才供世用，有道致时雍。\n阀阅宋清节，源流唐靖恭。\n异时先太史，司匦事光宗。\n忠愤排黄闼，忧危溢皁封。\n扶颠重立极，涉笔但司农。\n余地勤菑穫，连城荐璧琮。\n羽毛参薛凤，头角半荀龙。\n赫奕夸分鼎，铿鍧响大镛。\n云霄才直上，时运快遭逢。\n袖馥麋丸赐，芸翻蠹简重。\n亨衢无龃龉，按辔独从容。\n监寺虽平进，班行叹乏供。\n赐茶经幄暝，濡笔殿坳彤。\n晓陛荷囊拥，春墀革履跫。\n时来如邂逅，虑远妙弥缝。\n霖雨睿思渴，云山归兴浓。\n入辞亲黼座，宣劝滟金钟。\n可使安耕稼，无劳访枸筇。\n锦衣华故里，茸纛拂遐衝。\n龙驾攀无及，乌号涕莫从。\n嗣皇初访落，达孝极思庸。\n故老尤纡眷，庭臣孰比踪。\n威名震滇僰，治体嗣黄龚。\n白羽閒春燕，黄埃敛夕烽。\n官刑惩纵暴，民气化醇醲。\n北定风檐敞，西来雪浪舂。\n凭栏聊放目，忧国若为悰。\n褒诏烦因任，真祠未许慵。\n定知频侧席，胡不趣追锋。\n念昔联瓜葛，游谈及菲葑。\n驽骀劳剪拂，矿质费陶镕。\n冰谷窘寒冻，石田加藴爞。\n摄斋时缓缓，衔感志忪忪。\n世论方胶柱，人情谨护痈。\n迟公归燮理，为国扫蒙茸。\n遡日孤忠炯，飞霜两鬓松。\n欲酬青玉案，何有色丝胸。\n自笑疎顽甚，犹须砭剂攻。\n兔丝虽小草，千丈託长松。",
        "dynasty": "宋",
        "collection_info": null
    },
    {
        "title": "寿茶使三十韵",
        "author": "程公许",
        "content": "湖海裒英气，星凰瑞圣朝。\n黄钟回暖律，紫毳下层霄。\n平武登巍选，高才局下僚。\n一朝翻渤海，万里羾扶摇。\n迁次更州牧，澄清奉汉条。\n帑藏参会计，阃寄竦嫖姚。\n帝想重关阻，云连八水辽。\n近知敌运尽，不復旧时骄。\n遣送纡天宠，将输伏使轺。\n艰难须力济，氛祲觉潜销。\n还把天隅绣，来题驷马桥。\n留良无復恨，撷秀自应饶。\n倚重藩条布，尤先政理调。\n根株探吏蠹，襦袴蔼民谣。\n流地金钱溢，褰风锦幄飘。\n异时司榷牧，永日但逍遥。\n谁似躬行美，能知燕处超。\n兵厨疎螘味，讼牍列牛腰。\n苦节同儒素，清风起俗嚣。\n世途犹梗塞，士气况阴消。\n竭泽无余算，何时罢击刁。\n定知虚宁久，可卜赐环招。\n经世须材略，犹农力蔉穮。\n牧时宜解瑟，渴治急闻韶。\n豹尾催持橐，蝉冠合珥貂。\n致身期丙魏，耐老并松乔。\n笑我同沟断，惟公赏爨焦。\n穷栖官署冷，阻侍燕居夭。\n春信梅先觉，霜天柏后凋。\n殷勤眉寿祝，持用报琼瑶。",
        "dynasty": "宋",
        "collection_info": null
    },
    {
        "title": "饯秘书郎刘侯出守龙舒分韵得亭字",
        "author": "程公许",
        "content": "皖伯疏封有故城，新堂犹宝李翱铭。\n三峰秀出尘区外，二水空流战血腥。\n在昔建邦专地势，祇今误计寄沙汀。\n集鸿底处容栖宿，冠鹖何人称使令。\n轮对适当三馆彦，忠纯能耸四聪听。\n俄闻命绾邦侯组，应是名题御坐屏。\n地有险夷何可择，事方艰棘不遑宁。\n扶持羸惫为耕叟，收敛奸雄作战丁。\n遗爱重寻朱邑庙，壮图仍访吕蒙亭。\n可能旧观珠还浦，试拓新规刃发硎。\n少待烽烟清紫塞，却持笔橐侍彤庭。\n男儿莫作分携恨，勋业相期汗简青。",
        "dynasty": "宋",
        "collection_info": null
    },
    {
        "title": "代寿李参预鴈湖先生五十韵",
        "author": "程公许",
        "content": "仙李蝉嫣系绪长，丹崖谱牒自曹王。\n滔滔江汉流波漫，濯濯芝兰奕叶芳。\n陵井已偕儒术显，巽岩尤擅史才良。\n榆枌倍借千钧重，阀阅高腾万丈光。\n在昔五之皆瑞晋，祇今三薛共推唐。\n何人说似公初诞，趺坐从来见未尝。\n不是老聃钟瑞异，也应太白减精芒。\n直从上界飘霞佩，来向尘寰艷织襄。\n疑梦无因嗤卫玠，问炊不馅比元方。\n鲤庭早熟兰膏读，蟾窟浓分桂子香。\n秘馆翻书推博洽，着庭紬史极精详。\n归来两郡驱红旆，还入修门荷紫囊。\n议礼挽回周典制，代言直似汉文章。\n一朝谁作兵端启，万里应劳使指将。\n射鴈子卿归亦幸，弃豚窦宪势方张。\n披肝九陛狞羣吠，回首三边已战场。\n妙选何心荣宠利，扶颠有意为周防。\n事难忍作抽身计，几密方明疾恶肠。\n鸾凤得朋应渐集，鸱鸮铩羽可能翔。\n鱼头熟念衣宽带，虎士欢趋气涌汤。\n诏下九天衔袖满，人知二府画谋臧。\n古来所贵真儒用，天定何忧敌国强。\n刑典已先明两观，和盟便许復侵疆。\n论功自合专台席，谗口胡为弄巧簧。\n三载峨峰听鹤唳，九年里社祗龟藏。\n疎疎竹色横青琐，滟滟湖光映画廊。\n晓案圣经研藴奥，夜窗古史阅兴亡。\n烟霞雅趣疑成痼，风雨清吟乐对床。\n谁遣白驹歌逸豫，未应绿野久徜徉。\n情知萧艾糅芳泽，手艺衡兰储糗粮。\n拟辅皇舆休偾轴，莫令中道嘆无航。\n新衔宠自干坤施，继廪恩疏雨露瀼。\n公论在人元不泯，精忠报国谅难忘。\n慨思周道忧如捣，常恐豳风怨缺斨。\n九世陵园无復理，百年玉帛不能偿。\n鸾旗龙驭犹西浙，貂帽狐裘满大梁。\n休怪穷猿能倔强，且防新羯重披猖。\n梦疑谢驾游春墅，望渴商霖泽旱秧。\n借问孤舟横野渡，谁为一柱屹明堂。\n会看马首遮于叟，併遣筹帷出子房。\n勤恤民心延命脉，精搜人物整朝纲。\n国威久愤宁终屈，事会时来岂有常。\n决眦三阶明象纬，为渠一矢殒天狼。\n日高宫线初添绣，雾滃门弧记设桑。\n盛事满堂皆象服，荣观三寿簇霞觞。\n拟将善颂祈周斗，空有遐思恋孔墙。\n期与八荒开寿域，也荣枯枿舞春阳。\n诗书泽厚床堆笏，竹帛勋高绣织裳。\n与国同休山若砺，锡公难老寿如冈。\n丹成却结乔松侣，驾鹤三清乐未央。",
        "dynasty": "宋",
        "collection_info": null
    },
    {
        "title": "送别制置董侍郎东归",
        "author": "程公许",
        "content": "荷囊晓趁紫宸朝，玉立堂堂侍冕旒。\n帝为蚕丛精择帅，诏颁虎节往分忧。\n旌幢云合三千乘，锦绣春浓六十州。\n仪凤雅应为国瑞，烹鲜何忍与民仇。\n阳和嘘暖松州雪，膏泽长随锦水流。\n酒贱途歌喧夜市，彘肥社鼓响春畴。\n教条宽简难轻犯，鑑戒高明不暗投。\n建学文翁先美俗，雄边德裕有良筹。\n若为殿角频忧顾，何恨天涯久逗遛。\n几度玺书颁北阙，四时朱履簇西楼。\n神全削垩无机露，德厚如山镇俗浮。\n边骑谁令轻犯塞，羽书忽讶急飞邮。\n禡牙往度重关险，建旐那容一刻留。\n明月三更悲鼓角，晴烟万竈宿貔貅。\n乘墉妄意窥吾境，奠枕何由奈敌讐。\n忠孝全军齐缟素，嫖姚列校奋戈矛。\n金牌不与全腰膂，铁胄安能芘髑髅。\n战胜游魂惊铤鹿，凯旋享士趣椎牛。\n三秦席卷非难事，偏将星奔怅寡谋。\n坐屈戎昭亲跋履，申严师律戢姦偷。\n人知福德如中令，谁省恩威似武侯。\n过眼七年劳节制，焦心九陛渴才猷。\n赐环笑拆封泥诏，迭鼓催装下峡舟。\n织锦何伤谗口捷，憩棠翻作去思愁。\n雅怀纳纳湖千顷，外物区区海一沤。\n书怪无心疑咄咄，委怀何事不悠悠。\n纷纭归梦寻猿鹤，浩荡诗盟狎鹭鸥。\n世事未知何日定，才难莫若旧人求。\n病深根本宜加护，脉在参苓或未瘳。\n德望定须歌赤舄，姓名伫见启金瓯。\n蹇余政自臞山泽，漫仕都缘迫釜区。\n綵棒乏材供击断，镂冰无技苦雕锼。\n岂期吏责宽三尺，误辱儒宗放一头。\n袖有神鞭驱款段，意令蹇步逐骅骝。\n生遭名德为知己，誓企清尘力好修。\n桂檝稳飞三峡浪，蒲帆归赴五湖秋。\n百年几见轻成别，万斛清愁黯莫收。\n倚俟泰阶明紫极，未愁弱水限瀛洲。\n槐庭何日堤沙筑，玉食须渠鼎铉调。\n议有异同宜审择，人无近远要旁搜。\n非才忍负知音遇，引臂追随万里游。",
        "dynasty": "宋",
        "collection_info": null
    },
    {
        "title": "代寿安宣相",
        "author": "程公许",
        "content": "帝佑炎图合中兴，风云嘉会契千龄。\n石田旱暵须膏泽，蛰户阴凝耸震霆。\n审象岩间同说命，绝韦圣处见羲经。\n立谈解使枭羹烂，余事能空兔窟腥。\n岌岌危机还奠枕，恢恢游刃发新硎。\n坐令含哺娱黄耈，忍使供徭困白丁。\n河带已知申汉誓，云和聊復访湘灵。\n归来旌节华仁里，寄傲壶觞等大庭。\n天厌游氛侵上国，风传飞羽警边亭。\n汗颜何限指空血，胶柱谁云瑟可听。\n斧钺重开都督府，緌绅盛集小朝廷。\n白波坐压风涛汹，黄纸恩浓雨露泠。\n重与蜀民司命脉，定知天陛渴仪形。\n着高何病棋难活，事定端如醉得醒。\n万里车书宁久隔，三边鼙鼓几时停。\n西南屹立擎天柱，子午长驱建屋瓴。\n会见舆图恢故境，便纡公衮坐头厅。\n无穷寿福由忠赤，不朽功名付汗青。\n自笑此生同塞马，若为有幸列侯鲭。\n诵诗起为苍生贺，南极星环帝座星。",
        "dynasty": "宋",
        "collection_info": null
    },
    {
        "title": "同诸友山行分袂言别五首  其一",
        "author": "程公许",
        "content": "共蜡登山屐，俄寻下水船。\n到家人怪问，满袖挟风烟。",
        "dynasty": "宋",
        "collection_info": null
    },
    {
        "title": "同诸友山行分袂言别五首  其二",
        "author": "程公许",
        "content": "大面窈深处，神仙碧玉壶。\n孙郎妙心眼，催作后山图。",
        "dynasty": "宋",
        "collection_info": null
    },
    {
        "title": "同诸友山行分袂言别五首  其三",
        "author": "程公许",
        "content": "神都旬浃住，大面欠穷探。\n未尽山中趣，重来赋蔚蓝。",
        "dynasty": "宋",
        "collection_info": null
    },
    {
        "title": "同诸友山行分袂言别五首  其四",
        "author": "程公许",
        "content": "罗家隔香积，天国近花坪。\n何日同搜览，题诗索载赓。",
        "dynasty": "宋",
        "collection_info": null
    },
    {
        "title": "同诸友山行分袂言别五首  其五",
        "author": "程公许",
        "content": "名山遍宇宙，历历纪舆图。\n安得身云水，孤筇自给扶。",
        "dynasty": "宋",
        "collection_info": null
    },
    {
        "title": "枫桥寺小憩  其一",
        "author": "程公许",
        "content": "云已安排雪，天仍惨淡风。\n缆船投古剎，拨火共谈空。",
        "dynasty": "宋",
        "collection_info": null
    },
    {
        "title": "枫桥寺小憩  其二",
        "author": "程公许",
        "content": "寂历少林壁，酸寒饭颗山。\n相逢如有旧，示我亦无还。",
        "dynasty": "宋",
        "collection_info": null
    },
    {
        "title": "枫桥寺小憩  其三",
        "author": "程公许",
        "content": "往事惊心折，三年捻指间。\n西州门外泪，华屋遽青山。",
        "dynasty": "宋",
        "collection_info": null
    },
    {
        "title": "枫桥寺小憩  其四",
        "author": "程公许",
        "content": "唐人旧吟处，古殿昼多阴。\n欲去有余恋，片云飞碧岑。",
        "dynasty": "宋",
        "collection_info": null
    },
    {
        "title": "锁宿余半月得閒读书喜而有赋  其一",
        "author": "程公许",
        "content": "日月疾跳丸，简篇浩烟海。\n弓旌误诱去，叹息可中悔。",
        "dynasty": "宋",
        "collection_info": null
    },
    {
        "title": "锁宿余半月得閒读书喜而有赋  其二",
        "author": "程公许",
        "content": "马瘏仆亦倦，得休苦无多。\n剥啄復剥啄，奈此分阴何。",
        "dynasty": "宋",
        "collection_info": null
    },
    {
        "title": "锁宿余半月得閒读书喜而有赋  其三",
        "author": "程公许",
        "content": "熏风锁重棘，幞被去何勇。\n私我几日閒，此意千金重。",
        "dynasty": "宋",
        "collection_info": null
    },
    {
        "title": "锁宿余半月得閒读书喜而有赋  其四",
        "author": "程公许",
        "content": "晴檐荫虚白，夜灯耿閴寥。\n自怜声吾伊，亦復如闻韶。",
        "dynasty": "宋",
        "collection_info": null
    },
    {
        "title": "锁宿余半月得閒读书喜而有赋  其五",
        "author": "程公许",
        "content": "王事有期程，称意不可再。\n寄言山中友，勿误青衫爱。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其一",
        "author": "程公许",
        "content": "观空得舍筏喻，示病无散花天。\n从渠幻起幻灭，我自燕处超然。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其二",
        "author": "程公许",
        "content": "葆光悟老子说，游仙续景纯诗。\n木钻可使石透，槃水犹严手持。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其三",
        "author": "程公许",
        "content": "专气如婴儿相，观心得宿命通。\n认取无声无色，了知非瞽非聋。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其四",
        "author": "程公许",
        "content": "三关中隠玉阁，七言味在蘂珠。\n妙得养生真诀，善刀四顾踌躇。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其五",
        "author": "程公许",
        "content": "学仙宁復华念，为士苦畏四邻。\n铁弹茅茨何在，两翁心岂违人。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其六",
        "author": "程公许",
        "content": "残编幸出坏宅，滴露何能阐微。\n万古圣贤心法，未饶西竺传衣。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其七",
        "author": "程公许",
        "content": "永夜朝元骞树，萧晨晞髮扶桑。\n妙处本来一贯，何异心斋坐忘。",
        "dynasty": "宋",
        "collection_info": null
    },
    {
        "title": "和雁湖先生病起自警八章  其八",
        "author": "程公许",
        "content": "贪夫孜孜为利，烈士汲汲徇名。\n谁似先生元尚，名标七宝宫城。",
        "dynasty": "宋",
        "collection_info": null
    },
    {
        "title": "郡事多冗命绳翁拉彦翔则明德素游赵园彦翔归以五章示教用韵  其一",
        "author": "程公许",
        "content": "战氛塞蚕丛国，决策下胜峰山。\n避地客江湖久，着书无顷刻閒。",
        "dynasty": "宋",
        "collection_info": null
    },
    {
        "title": "郡事多冗命绳翁拉彦翔则明德素游赵园彦翔归以五章示教用韵  其二",
        "author": "程公许",
        "content": "世溷溷争捷径，髮种种不胜簪。\n款门恰来石友，倚槛同观玉岑。",
        "dynasty": "宋",
        "collection_info": null
    },
    {
        "title": "郡事多冗命绳翁拉彦翔则明德素游赵园彦翔归以五章示教用韵  其三",
        "author": "程公许",
        "content": "简编得趣自熟，轩冕于我何加。\n喜为胜游着句，未须归赋落霞。",
        "dynasty": "宋",
        "collection_info": null
    },
    {
        "title": "郡事多冗命绳翁拉彦翔则明德素游赵园彦翔归以五章示教用韵  其四",
        "author": "程公许",
        "content": "俗氛妨人选胜，危坐待归啜茶。\n听渠说山说水，撩我清梦还家。",
        "dynasty": "宋",
        "collection_info": null
    },
    {
        "title": "郡事多冗命绳翁拉彦翔则明德素游赵园彦翔归以五章示教用韵  其五",
        "author": "程公许",
        "content": "浮生何适非寄，百虑非言可宣。\n谁能寻访乐土，吁天侨立西川。",
        "dynasty": "宋",
        "collection_info": null
    },
    {
        "title": "与子先兄及伯畅甥别投宿明月山客邸怅然有赋  其一",
        "author": "程公许",
        "content": "相思命千里驾，惨别缓三迭歌。\n幸祖帐得少住，奈征夫催发何。",
        "dynasty": "宋",
        "collection_info": null
    },
    {
        "title": "与子先兄及伯畅甥别投宿明月山客邸怅然有赋  其二",
        "author": "程公许",
        "content": "岐路暂须执手，高城忍更回头。\n大家制儿女泪，努力为名业谋。",
        "dynasty": "宋",
        "collection_info": null
    },
    {
        "title": "与子先兄及伯畅甥别投宿明月山客邸怅然有赋  其三",
        "author": "程公许",
        "content": "钟情慨左右手，舍我作汗漫游。\n渭阳政须数面，南浦约送行舟。",
        "dynasty": "宋",
        "collection_info": null
    },
    {
        "title": "上元即事四首  其一",
        "author": "程公许",
        "content": "放灯时节快晴天，红杏梢头璧月圆。\n物色似嫌人意懒，故撩吟思着风烟。",
        "dynasty": "宋",
        "collection_info": null
    },
    {
        "title": "上元即事四首  其二",
        "author": "程公许",
        "content": "昭觉芙蕖万炬红，马蹄无处避香风。\n胜游似梦难重省，最忆琼酥点缀工。",
        "dynasty": "宋",
        "collection_info": null
    },
    {
        "title": "上元即事四首  其三",
        "author": "程公许",
        "content": "懒慢无才可热官，良辰何以博亲欢。\n翻思田舍朋簪盍，浊酒青灯语夜阑。",
        "dynasty": "宋",
        "collection_info": null
    },
    {
        "title": "上元即事四首  其四",
        "author": "程公许",
        "content": "不用长檠换短檠，一窗图史任纵横。\n定知太乙青藜杖，合向书边分外明。",
        "dynasty": "宋",
        "collection_info": null
    },
    {
        "title": "元夕题灯龛四首  其一",
        "author": "程公许",
        "content": "绿绮新调正始音，红蕖小放上元灯。\n游人莫诮遨头懒，只愿年丰岁事登。",
        "dynasty": "宋",
        "collection_info": null
    },
    {
        "title": "元夕题灯龛四首  其二",
        "author": "程公许",
        "content": "围棘侵天催速战，土膏得雨要深耕。\n儒风鼎盛田多稼，早愿三边洗甲兵。",
        "dynasty": "宋",
        "collection_info": null
    },
    {
        "title": "元夕题灯龛四首  其三",
        "author": "程公许",
        "content": "期会从教迫星火，絃歌我自乐春风。\n欲知政理和平处，都在邦人笑语中。",
        "dynasty": "宋",
        "collection_info": null
    },
    {
        "title": "元夕题灯龛四首  其四",
        "author": "程公许",
        "content": "水晶帘映宝灯明，海上移来不夜城。\n何似图书羣玉府，青藜静对月三更。",
        "dynasty": "宋",
        "collection_info": null
    },
    {
        "title": "和程及甫迎春三首  其一",
        "author": "程公许",
        "content": "语脉留连烛跋频，也知同姓异他人。\n笔花枉着蓝田纸，谁直金銮夜演纶。",
        "dynasty": "宋",
        "collection_info": null
    },
    {
        "title": "和程及甫迎春三首  其二",
        "author": "程公许",
        "content": "剑栈云深烂漫游，知非吾土且登楼。\n熏风十里陌堤上，打伴明当还益州。",
        "dynasty": "宋",
        "collection_info": null
    },
    {
        "title": "和程及甫迎春三首  其三",
        "author": "程公许",
        "content": "万生宁不念扶颠，涧壑今犹挽莫前。\n过眼舜华开落几，功名好在鬓皤然。",
        "dynasty": "宋",
        "collection_info": null
    },
    {
        "title": "和虞沧江梅花四绝句  其一",
        "author": "程公许",
        "content": "横枝借与月传神，相对无言自目成。\n好在玉壶清夜裏，冷香孤艷浸空明。",
        "dynasty": "宋",
        "collection_info": null
    },
    {
        "title": "和虞沧江梅花四绝句  其二",
        "author": "程公许",
        "content": "园林春到杳无踪，恰似灵犀一点通。\n剩着新题问花信，从头二十四番风。",
        "dynasty": "宋",
        "collection_info": null
    },
    {
        "title": "和虞沧江梅花四绝句  其三",
        "author": "程公许",
        "content": "铜彝深养玉肤肌，更着图书绕四围。\n千古离骚谁与续，袭人清韵自芳菲。",
        "dynasty": "宋",
        "collection_info": null
    },
    {
        "title": "和虞沧江梅花四绝句  其四",
        "author": "程公许",
        "content": "暖日笼寒意小忺，为君索笑一巡檐。\n细挼玉糁浮杯面，犹自诗肠未属厌。",
        "dynasty": "宋",
        "collection_info": null
    },
    {
        "title": "和司令洪文咏梅花两绝句  其一",
        "author": "程公许",
        "content": "人间何处觅琼华，元住瑶池阿母家。\n应念维摩室无侍，来随天女供天花。",
        "dynasty": "宋",
        "collection_info": null
    },
    {
        "title": "和司令洪文咏梅花两绝句  其二",
        "author": "程公许",
        "content": "旧游无处问芳华，身似禅僧处处家。\n聊共梅花娱岁晚，又催元日颂椒花。",
        "dynasty": "宋",
        "collection_info": null
    },
    {
        "title": "再和  其一",
        "author": "程公许",
        "content": "闻道溪桥涩欲干，黄昏缟袂不禁寒。\n爱之不见空搔首，玉立亭亭可得干。",
        "dynasty": "宋",
        "collection_info": null
    },
    {
        "title": "再和  其二",
        "author": "程公许",
        "content": "一冬已放酒杯干，三復名章敌露寒。\n着我瑶林琼树裏，何须初雪画江干。",
        "dynasty": "宋",
        "collection_info": null
    },
    {
        "title": "和若水赋郡圃梅花三绝句  其一",
        "author": "程公许",
        "content": "踏雪微吟分外清，蓝桥底处觅云英。\n客来何物供娱玩，竹叶新篘玉糁羹。",
        "dynasty": "宋",
        "collection_info": null
    },
    {
        "title": "和若水赋郡圃梅花三绝句  其二",
        "author": "程公许",
        "content": "琼玉林中笑语亲，色香原不着根尘。\n淡烟疎雨静相对，聊藉诗篇管领春。",
        "dynasty": "宋",
        "collection_info": null
    },
    {
        "title": "和若水赋郡圃梅花三绝句  其三",
        "author": "程公许",
        "content": "冰池媚影早春时，转眼纍纍子着枝。\n调饪可能无好手，太羹真味付谁知。",
        "dynasty": "宋",
        "collection_info": null
    },
    {
        "title": "清明日侍亲舆游海云寺四首  其一",
        "author": "程公许",
        "content": "和风酽日又清明，茶事惊呼探火新。\n整顿安舆扶鹤骨，晴郊满意赏青春。",
        "dynasty": "宋",
        "collection_info": null
    },
    {
        "title": "清明日侍亲舆游海云寺四首  其二",
        "author": "程公许",
        "content": "琴鹤清风久寂寥，谷居忠愤绚银钩。\n龛中片石费锥凿，还为两翁须点头。",
        "dynasty": "宋",
        "collection_info": null
    },
    {
        "title": "清明日侍亲舆游海云寺四首  其三",
        "author": "程公许",
        "content": "休问霜林鹤顶丹，空庭三尺绿新攒。\n从渠五老掀髯笑，我自与师盟岁寒。",
        "dynasty": "宋",
        "collection_info": null
    },
    {
        "title": "清明日侍亲舆游海云寺四首  其四",
        "author": "程公许",
        "content": "翛翛竹色蘸清尊，更借阴风荡午暄。\n博得亲颜开一笑，佳名须记寿星轩。",
        "dynasty": "宋",
        "collection_info": null
    },
    {
        "title": "黄香梅",
        "author": "程公许",
        "content": "缃枝涤露最鲜明，琼佩归来带宿酲。\n莫向人间强分别，一般品职列三清。",
        "dynasty": "宋",
        "collection_info": null
    },
    {
        "title": "绿萼梅",
        "author": "程公许",
        "content": "缥缈南山萼绿华，春宵侍宴玉皇家。\n定知饮釂玻瓈椀，去拥云軿併六花。",
        "dynasty": "宋",
        "collection_info": null
    },
    {
        "title": "红梅",
        "author": "程公许",
        "content": "羣仙遥夜倚栏时，东阁诗成一段奇。\n休遣北人轻辨认，杏繁较似乏清姿。",
        "dynasty": "宋",
        "collection_info": null
    },
    {
        "title": "题花十绝句  其一",
        "author": "程公许",
        "content": "忆昨刘园共一杯，花虽多品未全开。\n芳郊是处堪行乐，正用此时特事来。",
        "dynasty": "宋",
        "collection_info": null
    },
    {
        "title": "题花十绝句  其二",
        "author": "程公许",
        "content": "谷雨犹赊半月期，禁烟花事已纷披。\n吏尘瞇目春余几，却被名花唤觅诗。",
        "dynasty": "宋",
        "collection_info": null
    },
    {
        "title": "题花十绝句  其三",
        "author": "程公许",
        "content": "杨花漠漠乱晴空，翠幰箯舆御晚风。\n试与徐园评绝品，紫毬曲柄状元红。",
        "dynasty": "宋",
        "collection_info": null
    },
    {
        "title": "题花十绝句  其四",
        "author": "程公许",
        "content": "何相家庭仅百窠，拥培力厚得春多。\n羣妃舞散瑶台晚，尽醉东皇金叵罗。",
        "dynasty": "宋",
        "collection_info": null
    },
    {
        "title": "题花十绝句  其五",
        "author": "程公许",
        "content": "花城最好穆家亭，一树双跗迭彩云。\n似是将雏有先兆，主林神为瑞斯文。",
        "dynasty": "宋",
        "collection_info": null
    },
    {
        "title": "题花十绝句  其六",
        "author": "程公许",
        "content": "簿书投我梦沉迷，有客相携两日嬉。\n饧粥催人归供节，蔡庄犹恨欠题诗。",
        "dynasty": "宋",
        "collection_info": null
    },
    {
        "title": "题花十绝句  其七",
        "author": "程公许",
        "content": "一栏养就数窠花，却辨牙牌定等差。\n我自色尘无染着，试将道眼看芳华。",
        "dynasty": "宋",
        "collection_info": null
    },
    {
        "title": "题花十绝句  其八",
        "author": "程公许",
        "content": "臙脂楼与瑞云红，迭萼重跗剪刻工。\n元利滋为人僞夺，不如倾倒付东风。",
        "dynasty": "宋",
        "collection_info": null
    },
    {
        "title": "题花十绝句  其九",
        "author": "程公许",
        "content": "络绎筠篮为我分，古铜云罍井花温。\n无情风雨连宵恶，数朶窗纱故自存。",
        "dynasty": "宋",
        "collection_info": null
    },
    {
        "title": "题花十绝句  其一○",
        "author": "程公许",
        "content": "饥肠可忍麦登场，寒索衣裘茧饫桑。\n莫为花残恨风雨，深恩何以答东皇。",
        "dynasty": "宋",
        "collection_info": null
    },
    {
        "title": "小诗柬道传觅花栽",
        "author": "程公许",
        "content": "分我幽园花数栽，沧洲三径劚蒿莱。\n殷勤雨露亲培植，小待春风共一杯。",
        "dynasty": "宋",
        "collection_info": null
    },
    {
        "title": "施兄折赠苔梅将以二绝和韵谢之  其一",
        "author": "程公许",
        "content": "老干查牙裹绿苔，雪中能有几花开。\n杜陵不耐香愁乱，更看幽人轻折来。",
        "dynasty": "宋",
        "collection_info": null
    },
    {
        "title": "施兄折赠苔梅将以二绝和韵谢之  其二",
        "author": "程公许",
        "content": "枯木岩前不受寒，几曾披腹诧琅玕。\n春风何限閒花草，岁晚贞心要耐看。",
        "dynasty": "宋",
        "collection_info": null
    },
    {
        "title": "和虞使君撷素馨花遗张立蒸沉香四绝句  其一",
        "author": "程公许",
        "content": "平章江浙素馨种，小白花山瓜葛亲。\n借取水沉熏玉骨，便如屏障唤真真。",
        "dynasty": "宋",
        "collection_info": null
    },
    {
        "title": "和虞使君撷素馨花遗张立蒸沉香四绝句  其二",
        "author": "程公许",
        "content": "长讶诗人巧夺胎，天心月胁句中来。\n更将花谱通香谱，输与博山烘炭煤。",
        "dynasty": "宋",
        "collection_info": null
    },
    {
        "title": "和虞使君撷素馨花遗张立蒸沉香四绝句  其三",
        "author": "程公许",
        "content": "绿云影覆白云英，馥郁秋风不易陈。\n休遣江南夸艷曲，朝朝琼树眼中新。",
        "dynasty": "宋",
        "collection_info": null
    },
    {
        "title": "和虞使君撷素馨花遗张立蒸沉香四绝句  其四",
        "author": "程公许",
        "content": "风露高寒醉梦清，小窗香雾远嚣尘。\n不须殷七戏三昧，始信司花女有神。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其一",
        "author": "程公许",
        "content": "雪瑞连宵未肯晴，粧排光景待朝正。\n八盘岭转宫城近，惝怳身登白玉京。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其二",
        "author": "程公许",
        "content": "清跸轰雷辇出房，赭红一点殿中央。\n天知圣主忧边久，剩放飞霙兆岁穰。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其三",
        "author": "程公许",
        "content": "万点华星续续来，宫门未放玉{𥫗氐}开。\n忍寒少待晨光透，不住催班引上台。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其四",
        "author": "程公许",
        "content": "东西廊转面朝天，绯绿斓斑紫绶褰。\n万岁声中陪率舞，野麋终羡草芊绵。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其五",
        "author": "程公许",
        "content": "凝旒忧顾念三边，诏撤鳌山罢秩筵。\n天眷仁明宜悔祸，眼看千里息烽烟。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其六",
        "author": "程公许",
        "content": "六龙不动玉鞭迷，雾霭荒寒五凤痴。\n静阅天机消復长，未应冰谷晛消迟。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其七",
        "author": "程公许",
        "content": "玉阶再拜卷班回，一炷心香悯劫灰。\n六合风尘须一洗，八荒寿域会重开。",
        "dynasty": "宋",
        "collection_info": null
    },
    {
        "title": "积雪未晴正旦朝贺大庆殿口号八章  其八",
        "author": "程公许",
        "content": "扰扰劳生祗自嘆，依依乡梦五更寒。\n临流钓石应无恙，归逐隣翁整钓竿。",
        "dynasty": "宋",
        "collection_info": null
    },
    {
        "title": "工侍国史李丈奉御香祷雪上竺前一夕雪瑞已应道间志喜成诗以示敬借韵同赋  其一",
        "author": "程公许",
        "content": "夜窗细跋烛花红，窗外那知雪堕空。\n危坐不如眠较暖，纸衾休要水沉烘。",
        "dynasty": "宋",
        "collection_info": null
    },
    {
        "title": "工侍国史李丈奉御香祷雪上竺前一夕雪瑞已应道间志喜成诗以示敬借韵同赋  其二",
        "author": "程公许",
        "content": "列仙朝罢玉皇家，一色中单衬白纱。\n纔得东皇呈上瑞，万年枝上早开花。",
        "dynasty": "宋",
        "collection_info": null
    },
    {
        "title": "工侍国史李丈奉御香祷雪上竺前一夕雪瑞已应道间志喜成诗以示敬借韵同赋  其三",
        "author": "程公许",
        "content": "未问含章眩晓粧，巧将珪璧迭宫墙。\n爱民天子心尧舜，犹自黄封降御香。",
        "dynasty": "宋",
        "collection_info": null
    },
    {
        "title": "工侍国史李丈奉御香祷雪上竺前一夕雪瑞已应道间志喜成诗以示敬借韵同赋  其四",
        "author": "程公许",
        "content": "阿佛常时奋老拳，为衔诏旨意精专。\n且烦大士开颜笑，吹散曼陀黼扆前。",
        "dynasty": "宋",
        "collection_info": null
    },
    {
        "title": "工侍国史李丈奉御香祷雪上竺前一夕雪瑞已应道间志喜成诗以示敬借韵同赋  其五",
        "author": "程公许",
        "content": "忧旱忧蝗恰一年，未春喜见六花妍。\n极知气脉艰调护，须得医和为保全。",
        "dynasty": "宋",
        "collection_info": null
    },
    {
        "title": "工侍国史李丈奉御香祷雪上竺前一夕雪瑞已应道间志喜成诗以示敬借韵同赋  其六",
        "author": "程公许",
        "content": "灞桥风景渺荒寒，最好骑馿物色看。\n得似西湖湖上境，被公驱使入毫端。",
        "dynasty": "宋",
        "collection_info": null
    },
    {
        "title": "工侍国史李丈奉御香祷雪上竺前一夕雪瑞已应道间志喜成诗以示敬借韵同赋  其七",
        "author": "程公许",
        "content": "闻道孤山未有梅，春郊早已艷玫瑰。\n何当结伴林家去，共撷香英酎一杯。",
        "dynasty": "宋",
        "collection_info": null
    },
    {
        "title": "又省闱锁宿十月十三日夜月独酌  其一",
        "author": "程公许",
        "content": "霜月铺银滟瓦沟，忆曾尽醉作中秋。\n侵天围棘孤吟夜，且着红炉为暖愁。",
        "dynasty": "宋",
        "collection_info": null
    },
    {
        "title": "又省闱锁宿十月十三日夜月独酌  其二",
        "author": "程公许",
        "content": "两月重来月又圆，寺钟惊梦五更残。\n此情谁遣啼鸦觉，飞过东墙代诉寒。",
        "dynasty": "宋",
        "collection_info": null
    },
    {
        "title": "临邛试士",
        "author": "程公许",
        "content": "沉沉锁棘春风晚，漠漠重帘昼景移。\n白纻晓寒疑梦事，袖间犹记墨淋漓。",
        "dynasty": "宋",
        "collection_info": null
    },
    {
        "title": "再和贺及甫领西清先生荐牍  其一",
        "author": "程公许",
        "content": "荐函引重一何频，画餠充饥恐误人。\n公道晚遭诸葛相，且烦舆致倚经纶。",
        "dynasty": "宋",
        "collection_info": null
    },
    {
        "title": "再和贺及甫领西清先生荐牍  其二",
        "author": "程公许",
        "content": "万里因人作远游，眼明西北有高楼。\n蛾眉嫁晚贞心在，閒倚春风唱石州。",
        "dynasty": "宋",
        "collection_info": null
    },
    {
        "title": "再和贺及甫领西清先生荐牍  其三",
        "author": "程公许",
        "content": "功名壮节易华颠，扬簸翻羞糠粃前。\n老子鑪锤无别巧，精粗良窳任天然。",
        "dynasty": "宋",
        "collection_info": null
    },
    {
        "title": "谒侍郎李先生  其一",
        "author": "程公许",
        "content": "赋就凌霄意欲仙，却飞霞佩武陵源。\n桃花总是甘棠旧，重与郎君憩鹿轓。",
        "dynasty": "宋",
        "collection_info": null
    },
    {
        "title": "谒侍郎李先生  其二",
        "author": "程公许",
        "content": "异时乘月唤胡床，便羾青鸾到玉堂。\n见说紫清虚伫久，渔船休恋落花香。",
        "dynasty": "宋",
        "collection_info": null
    },
    {
        "title": "谒侍郎李先生  其三",
        "author": "程公许",
        "content": "公归帝所斡钧衡，早为干坤洗甲兵。\n第一人才须汲引，泰阶平待拔茅征。",
        "dynasty": "宋",
        "collection_info": null
    },
    {
        "title": "谒侍郎李先生  其四",
        "author": "程公许",
        "content": "春风曾得曳长裾，再见应知胜百书。\n从此修门天万里，可能诵赋忆相如。",
        "dynasty": "宋",
        "collection_info": null
    },
    {
        "title": "谒侍郎李先生  其五",
        "author": "程公许",
        "content": "平生知己两苏公，乞与宫商发爨桐。\n归日鴈湖谈夜雨，南枝有信待东风。",
        "dynasty": "宋",
        "collection_info": null
    },
    {
        "title": "夔门邂逅同年汪丈奉议示诗和吟三首  其一",
        "author": "程公许",
        "content": "万里吴天问去程，停桡峡口约偕行。\n苍颜相对曾相识，千佛经中记姓名。",
        "dynasty": "宋",
        "collection_info": null
    },
    {
        "title": "夔门邂逅同年汪丈奉议示诗和吟三首  其二",
        "author": "程公许",
        "content": "鹏风九万是修程，驷马何妨缓辔行。\n圣治今方法元佑，白头尽耐立功名。",
        "dynasty": "宋",
        "collection_info": null
    },
    {
        "title": "夔门邂逅同年汪丈奉议示诗和吟三首  其三",
        "author": "程公许",
        "content": "造朝敢不戒期程，鼍鼓明朝又趣行。\n好趁雪晴同访古，东屯诗老旧知名。",
        "dynasty": "宋",
        "collection_info": null
    },
    {
        "title": "罗汉洞",
        "author": "程公许",
        "content": "中岩洞透牛头洞，后洞门从此处开。\n剎剎尘尘皆住处，胜游何必限天台。",
        "dynasty": "宋",
        "collection_info": null
    },
    {
        "title": "内机知府郎官再和示教清拔遒美手不能置用韵以答嘉贶愧不足以当琼瑶之报也  其一",
        "author": "程公许",
        "content": "新诗俊敌鲍参军，结字欧虞瞠后尘。\n我亦平生违俗嗜，与君交似醉阳春。",
        "dynasty": "宋",
        "collection_info": null
    },
    {
        "title": "内机知府郎官再和示教清拔遒美手不能置用韵以答嘉贶愧不足以当琼瑶之报也  其二",
        "author": "程公许",
        "content": "莫倚鸣髐力有余，天扶兴运要驱除。\n可须测象疑蓬埽，便拟排云上谏书。",
        "dynasty": "宋",
        "collection_info": null
    },
    {
        "title": "内机知府郎官再和示教清拔遒美手不能置用韵以答嘉贶愧不足以当琼瑶之报也  其三",
        "author": "程公许",
        "content": "长怜杞菊老天随，未必无才可济时。\n盖代功成一炊黍，清名过取恐非宜。",
        "dynasty": "宋",
        "collection_info": null
    },
    {
        "title": "内机知府郎官再和示教清拔遒美手不能置用韵以答嘉贶愧不足以当琼瑶之报也  其四",
        "author": "程公许",
        "content": "爱閒天未许君閒，国步扶持奠鼎安。\n千古淮淝一棋局，土山盟在未应寒。",
        "dynasty": "宋",
        "collection_info": null
    },
    {
        "title": "内机知府郎官再和示教清拔遒美手不能置用韵以答嘉贶愧不足以当琼瑶之报也  其五",
        "author": "程公许",
        "content": "世味轻于玉斗撞，向来骄气为君降。\n蹔离约会春风早，催逐飞帆下楚江。",
        "dynasty": "宋",
        "collection_info": null
    },
    {
        "title": "庐陵刘兄焱袖诗编稿相访借所和施从可唱酬韵答以三绝句  其一",
        "author": "程公许",
        "content": "天憎我辈韵孤清，故遣催科尘污人。\n幸有新诗为湔祓，英琼瑶未足为珍。",
        "dynasty": "宋",
        "collection_info": null
    },
    {
        "title": "庐陵刘兄焱袖诗编稿相访借所和施从可唱酬韵答以三绝句  其二",
        "author": "程公许",
        "content": "拙与时乖勿误谋，可能骑鹤更扬州。\n翘英似子宁终困，玉帛何时来蹇修。",
        "dynasty": "宋",
        "collection_info": null
    },
    {
        "title": "庐陵刘兄焱袖诗编稿相访借所和施从可唱酬韵答以三绝句  其三",
        "author": "程公许",
        "content": "清愁如海渺无边，强整衰容傍酒船。\n若许白鸥同保社，五湖秋水碧于天。",
        "dynasty": "宋",
        "collection_info": null
    },
    {
        "title": "送杨元光随编修李季才出守衡阳  其一",
        "author": "程公许",
        "content": "逃虚喜听足音跫，况是乡人万里逢。\n江海茫茫天尽处，又携书剑入湘中。",
        "dynasty": "宋",
        "collection_info": null
    },
    {
        "title": "送杨元光随编修李季才出守衡阳  其二",
        "author": "程公许",
        "content": "君到潇湘渐迫秋，乡关音问转悠悠。\n思归少忍烟尘息，回鴈峰前莫浪愁。",
        "dynasty": "宋",
        "collection_info": null
    },
    {
        "title": "送杨元光随编修李季才出守衡阳  其三",
        "author": "程公许",
        "content": "君家屋近我先茔，累世交游意气亲。\n梦断金梯山下路，欲谈往事恐伤神。",
        "dynasty": "宋",
        "collection_info": null
    },
    {
        "title": "送杨元光随编修李季才出守衡阳  其四",
        "author": "程公许",
        "content": "萍梗天涯幸有依，鱼兮川泳鸟云飞。\n祝融紫盖题诗了，早趁贤侯召驾归。",
        "dynasty": "宋",
        "collection_info": null
    },
    {
        "title": "自永康还连日又告旱恳祈勤恪初四五日再得甘霔农畴无高下沛然沾渥因赋绝句志喜  其一",
        "author": "程公许",
        "content": "井花湔手宝香焚，一念何曾隔紫清。\n半夜瓦沟飞急响，化工元不吝生成。",
        "dynasty": "宋",
        "collection_info": null
    },
    {
        "title": "自永康还连日又告旱恳祈勤恪初四五日再得甘霔农畴无高下沛然沾渥因赋绝句志喜  其二",
        "author": "程公许",
        "content": "穉苗苏醒晓风凉，老魃匆匆遽俶装。\n旬浃望霓心肺渴，蹔须一啜露华香。",
        "dynasty": "宋",
        "collection_info": null
    },
    {
        "title": "自永康还连日又告旱恳祈勤恪初四五日再得甘霔农畴无高下沛然沾渥因赋绝句志喜  其三",
        "author": "程公许",
        "content": "去年西浙飓风高，瞬息三州汩海涛。\n欲倚人谋销咎证，扶持那可欠英豪。",
        "dynasty": "宋",
        "collection_info": null
    },
    {
        "title": "自永康还连日又告旱恳祈勤恪初四五日再得甘霔农畴无高下沛然沾渥因赋绝句志喜  其四",
        "author": "程公许",
        "content": "茂陵何识瑞干封，遑恤萧条四海空。\n鲂尾如今较劳止，庙谟端不倖边功。",
        "dynasty": "宋",
        "collection_info": null
    },
    {
        "title": "自永康还连日又告旱恳祈勤恪初四五日再得甘霔农畴无高下沛然沾渥因赋绝句志喜  其五",
        "author": "程公许",
        "content": "雨余遥翠抹飞霞，风送蛟龙恰到家。\n一夜凉侵蕲竹簟，最宜欹枕听鸣蛙。",
        "dynasty": "宋",
        "collection_info": null
    },
    {
        "title": "虞使君示春日喜雨六绝和韵  其一",
        "author": "程公许",
        "content": "相思一日似三秋，况是三年急景流。\n一笑玉华池上路，春风为我荡牢愁。",
        "dynasty": "宋",
        "collection_info": null
    },
    {
        "title": "虞使君示春日喜雨六绝和韵  其二",
        "author": "程公许",
        "content": "入国洋洋颂借留，二年高廪趁时收。\n可能万物尽吐气，邦伯人人元道州。",
        "dynasty": "宋",
        "collection_info": null
    },
    {
        "title": "虞使君示春日喜雨六绝和韵  其三",
        "author": "程公许",
        "content": "世故纷纭剧猬毛，利名海裏火销膏。\n何如道院三更雨，稽古功成秋兔毫。",
        "dynasty": "宋",
        "collection_info": null
    },
    {
        "title": "虞使君示春日喜雨六绝和韵  其四",
        "author": "程公许",
        "content": "记擘吟笺手欲皴，至今满箧玉湖春。\n郢人妙质何曾死，乞与风斤运用神。",
        "dynasty": "宋",
        "collection_info": null
    },
    {
        "title": "虞使君示春日喜雨六绝和韵  其五",
        "author": "程公许",
        "content": "悠悠千古意茫然，娅姹谁非倚市妍。\n心事相期流俗外，牵联玉海傥同编。",
        "dynasty": "宋",
        "collection_info": null
    },
    {
        "title": "虞使君示春日喜雨六绝和韵  其六",
        "author": "程公许",
        "content": "引袂天风几席傍，满城无处不甘棠。\n定知丹雀衔书近，趣拥弓旌入帝乡。",
        "dynasty": "宋",
        "collection_info": null
    },
    {
        "title": "和虞使君春雨",
        "author": "程公许",
        "content": "诗翁高卧沧江上，几为忧民霜鬓毛。\n推枕中宵赋春雨，笔锋如莹鸊鹈膏。",
        "dynasty": "宋",
        "collection_info": null
    },
    {
        "title": "宿旌阳风月无尽藏和虞沧江二首  其一",
        "author": "程公许",
        "content": "玉塔界山松霭外，荻花翻雪晚风前。\n轮蹄漠漠红尘裏，不着藤萝锁洞天。",
        "dynasty": "宋",
        "collection_info": null
    },
    {
        "title": "宿旌阳风月无尽藏和虞沧江二首  其二",
        "author": "程公许",
        "content": "仙翁飈驭何方去，犹记淘丹冽井中。\n莫倚危栏长引啸，恐惊鸾鹤下罡风。",
        "dynasty": "宋",
        "collection_info": null
    },
    {
        "title": "牡丹",
        "author": "程公许",
        "content": "春工殚巧万花丛，晚见昭仪擅汉宫。\n可惜芳时天不借，三更雨歇五更风。",
        "dynasty": "宋",
        "collection_info": null
    },
    {
        "title": "改作池亭子安弟赋二绝因和韵  其一",
        "author": "程公许",
        "content": "凌波微步玉亭亭，华艳深遮万盖青。\n能使官曹饶野趣，小烦月斧敞风櫺。",
        "dynasty": "宋",
        "collection_info": null
    },
    {
        "title": "改作池亭子安弟赋二绝因和韵  其二",
        "author": "程公许",
        "content": "桤陇低风呈远碧，稻塍分溜溢方池。\n簿书课办心如水，独岸乌纱细琢诗。",
        "dynasty": "宋",
        "collection_info": null
    },
    {
        "title": "移住郭婆井官廨二绝句  其一",
        "author": "程公许",
        "content": "绝知家具少于车，伴我奔驰几箧书。\n頼是官清饶暇日，忍教书册与人疎。",
        "dynasty": "宋",
        "collection_info": null
    },
    {
        "title": "移住郭婆井官廨二绝句  其二",
        "author": "程公许",
        "content": "官居何得似僧居，着稳层楼望眼舒。\n绕槛湖光与山色，可无佳句与消除。",
        "dynasty": "宋",
        "collection_info": null
    },
    {
        "title": "中秋和姜主簿韵  其一",
        "author": "程公许",
        "content": "中秋月白古来悭，孤坐寒窗思黯然。\n懒近舞腰花十八，恨无珠履客三千。",
        "dynasty": "宋",
        "collection_info": null
    },
    {
        "title": "中秋和姜主簿韵  其二",
        "author": "程公许",
        "content": "三更露气满秋堂，秘诀新传食月芒。\n安得南楼三百尺，暂容老子据胡床。",
        "dynasty": "宋",
        "collection_info": null
    },
    {
        "title": "被檄北征从宣威幕崔公之招也",
        "author": "程公许",
        "content": "芹藻浮香水半环，官曹得似广文閒。\n羽书趣上将军马，却拥貂裘度剑关。",
        "dynasty": "宋",
        "collection_info": null
    },
    {
        "title": "和内幕季美  其一",
        "author": "程公许",
        "content": "武帐宵寒漏箭传，元戎威望响秦川。\n机筹整暇一横槊，寒涩何能强比肩。",
        "dynasty": "宋",
        "collection_info": null
    },
    {
        "title": "和内幕季美  其二",
        "author": "程公许",
        "content": "敌技无多莫浪传，西京元是宋山川。\n书生但可谋帷幄，壮士得无须彘肩。",
        "dynasty": "宋",
        "collection_info": null
    },
    {
        "title": "和内幕季美  其三",
        "author": "程公许",
        "content": "五丁凿剑古今传，屹立崇墉蔽两川。\n满目风寒无处避，祇今由径竞摩肩。",
        "dynasty": "宋",
        "collection_info": null
    },
    {
        "title": "谒告得归拜呈内机知府郎官五首  其一",
        "author": "程公许",
        "content": "一屋堆鞋笑领军，人间沧海几扬尘。\n卷舒不与心为累，琪树瑶林别有春。",
        "dynasty": "宋",
        "collection_info": null
    },
    {
        "title": "谒告得归拜呈内机知府郎官五首  其二",
        "author": "程公许",
        "content": "家贫儋石欠赢余，恩许西归度𡽱除。\n只恐期程催趣驾，羞颜插架旧藏书。",
        "dynasty": "宋",
        "collection_info": null
    },
    {
        "title": "谒告得归拜呈内机知府郎官五首  其三",
        "author": "程公许",
        "content": "违覆由来讳诡随，民劳未有甚今时。\n一分宽受一分赐，喜见留屯奏便宜。",
        "dynasty": "宋",
        "collection_info": null
    },
    {
        "title": "谒告得归拜呈内机知府郎官五首  其四",
        "author": "程公许",
        "content": "公余赓载不曾閒，一段风流嗣建安。\n霜月西窗谁画取，诗人双耸玉楼寒。",
        "dynasty": "宋",
        "collection_info": null
    },
    {
        "title": "谒告得归拜呈内机知府郎官五首  其五",
        "author": "程公许",
        "content": "膏车忍待晓钟撞，浩荡归情不可降。\n一笑朔风寒掠面，缓吟疏影蘸清江。",
        "dynasty": "宋",
        "collection_info": null
    },
    {
        "title": "成都一月奔走人事喜于赋归",
        "author": "程公许",
        "content": "轮蹄雾涨九衢尘，役役人间祗是亲。\n随分世缘聊復尔，蹔归还我自由身。",
        "dynasty": "宋",
        "collection_info": null
    },
    {
        "title": "贺秀岩李工侍七首  其一",
        "author": "程公许",
        "content": "桐帽棕鞋带染红，谁能仰箭着虚空。\n乞身何幸天从欲，赢得溪堂一笑烘。",
        "dynasty": "宋",
        "collection_info": null
    },
    {
        "title": "贺秀岩李工侍七首  其二",
        "author": "程公许",
        "content": "潇洒精庐此託家，暑风一幅岸乌纱。\n客来祇可烹茶待，旋督山童汲水花。",
        "dynasty": "宋",
        "collection_info": null
    },
    {
        "title": "贺秀岩李工侍七首  其三",
        "author": "程公许",
        "content": "白板扉无黛垩粧，碧琅玕渐出垣墙。\n卷藏汗简编摩手，剩与离骚谱众芳。",
        "dynasty": "宋",
        "collection_info": null
    },
    {
        "title": "贺秀岩李工侍七首  其四",
        "author": "程公许",
        "content": "封章三上意拳拳，却恨归无一壑专。\n商略浮生皆寄耳，直须勘破劫空前。",
        "dynasty": "宋",
        "collection_info": null
    },
    {
        "title": "贺秀岩李工侍七首  其五",
        "author": "程公许",
        "content": "双桧蟠根不记年，尽饶红紫竞春妍。\n箯舆来往清苕岸，坡颍那能此乐全。",
        "dynasty": "宋",
        "collection_info": null
    },
    {
        "title": "贺秀岩李工侍七首  其六",
        "author": "程公许",
        "content": "彻桑那復虑风寒，羁客相逢各好看。\n谁办草堂栖子美，会扶藜杖过苏端。",
        "dynasty": "宋",
        "collection_info": null
    },
    {
        "title": "贺秀岩李工侍七首  其七",
        "author": "程公许",
        "content": "拟结三间剩种梅，要令绕屋积琼瑰。\n与公酥酪元同味，投老时须共一杯。",
        "dynasty": "宋",
        "collection_info": null
    },
    {
        "title": "惜别五首  其一",
        "author": "程公许",
        "content": "里社婆婆五六年，戍瓜催促上舲船。\n官情得似交情好，去意其如别意牵。",
        "dynasty": "宋",
        "collection_info": null
    },
    {
        "title": "惜别五首  其二",
        "author": "程公许",
        "content": "方舟追送愧情亲，水宿风餐两日程。\n欹枕清滩醒醉梦，此中强半是离声。",
        "dynasty": "宋",
        "collection_info": null
    },
    {
        "title": "惜别五首  其三",
        "author": "程公许",
        "content": "忧患磨人鬓易皤，近来更觉别情难。\n霜筠雪柏图坚耐，愿保贞心共岁寒。",
        "dynasty": "宋",
        "collection_info": null
    },
    {
        "title": "惜别五首  其四",
        "author": "程公许",
        "content": "酒莫多斟且缓觞，停舟沙步更徜徉。\n清江后夜长相忆，剩捻梅花诉断肠。",
        "dynasty": "宋",
        "collection_info": null
    },
    {
        "title": "惜别五首  其五",
        "author": "程公许",
        "content": "珠树森森秀阮林，高堂有母各欢心。\n兰陔娱养时多暇，勿遣平安阙嗣音。",
        "dynasty": "宋",
        "collection_info": null
    },
    {
        "title": "春晚客中杂吟四绝句  其一",
        "author": "程公许",
        "content": "忆伴梅花醉短亭，惊心红药饯余春。\n不知九十日光景，办得晴窗几欠伸。",
        "dynasty": "宋",
        "collection_info": null
    },
    {
        "title": "春晚客中杂吟四绝句  其二",
        "author": "程公许",
        "content": "昨夜青皇驾趣旋，星榆散漫晚风颠。\n一春无绪供陶写，满砚尘埃费洗湔。",
        "dynasty": "宋",
        "collection_info": null
    },
    {
        "title": "春晚客中杂吟四绝句  其三",
        "author": "程公许",
        "content": "桑阴翳翳响缫车，麦熟多时稻吐芽。\n若使征输宽一半，人生最乐只田家。",
        "dynasty": "宋",
        "collection_info": null
    },
    {
        "title": "春晚客中杂吟四绝句  其四",
        "author": "程公许",
        "content": "怒风转暖作阴寒，春尽如何衣怯单。\n最忆就林煨苦笋，六年轻失此清欢。",
        "dynasty": "宋",
        "collection_info": null
    },
    {
        "title": "临途届郫值雨",
        "author": "程公许",
        "content": "仙人念我世缘轻，贷与山行几日晴。\n袖有碧岑三十六，不妨风雨过鹃城。",
        "dynasty": "宋",
        "collection_info": null
    },
    {
        "title": "梁山客邸雨后月色佳甚寄怀及甫",
        "author": "程公许",
        "content": "雨过青空月一痕，风襟留爽到黄昏。\n持杯未嚥思玄度，今夜微吟何处村。",
        "dynasty": "宋",
        "collection_info": null
    },
    {
        "title": "石佛道间见梅二绝句  其一",
        "author": "程公许",
        "content": "一冬川陆尽奔驰，开尽南枝又北枝。\n玉立世间尘土外，子真那不笑人痴。",
        "dynasty": "宋",
        "collection_info": null
    },
    {
        "title": "石佛道间见梅二绝句  其二",
        "author": "程公许",
        "content": "惨澹汀沙集暝烟，林间飞下羽衣仙。\n与君夙昔同心事，可与悲丝白作玄。",
        "dynasty": "宋",
        "collection_info": null
    },
    {
        "title": "山间桃花盛开",
        "author": "程公许",
        "content": "槿篱绳屋间桃花，晴日蒸红片片霞。\n物色为人揩病眼，乱山深处诧奢华。",
        "dynasty": "宋",
        "collection_info": null
    },
    {
        "title": "正月二十五日过真溪见桃花  其一",
        "author": "程公许",
        "content": "窈窕溪山狭径通，轻舆飞幰御东风。\n倚天苍壁人烟外，也有桃花簇簇红。",
        "dynasty": "宋",
        "collection_info": null
    },
    {
        "title": "正月二十五日过真溪见桃花  其二",
        "author": "程公许",
        "content": "桃花簇簇有人家，寂历炊烟晚照斜。\n满眼芳春无处着，一机新锦濯烟霞。",
        "dynasty": "宋",
        "collection_info": null
    },
    {
        "title": "衢信道间见紫薇花",
        "author": "程公许",
        "content": "紫薇花自非凡品，何事栖根枳棘丛。\n白髮舍人羞见道，相逢那敢恨飘蓬。",
        "dynasty": "宋",
        "collection_info": null
    },
    {
        "title": "暑行闻黄鹂声",
        "author": "程公许",
        "content": "人行午倦渴思冰，黄栗留鸣绿树阴。\n安得故山归燕坐，竹风窗户一披襟。",
        "dynasty": "宋",
        "collection_info": null
    },
    {
        "title": "投宿中岩口酒家",
        "author": "程公许",
        "content": "渔艇衝烟岩口泊，村醪注瓦瓮头尝。\n雨声夜杂滩声怒，借与行人一枕凉。",
        "dynasty": "宋",
        "collection_info": null
    },
    {
        "title": "游下岩崇封院  其一",
        "author": "程公许",
        "content": "鼓枻前春过下岩，空将目力寄云端。\n而今真箇岩头去，领取烟云泼袂寒。",
        "dynasty": "宋",
        "collection_info": null
    },
    {
        "title": "游下岩崇封院  其二",
        "author": "程公许",
        "content": "石扉深锁一龛云，未必人间隻履存。\n持钵欲寻刘道者，镆铘不在刻舟痕。",
        "dynasty": "宋",
        "collection_info": null
    },
    {
        "title": "游下岩崇封院  其三",
        "author": "程公许",
        "content": "残麦从渠官夺之，山僧何用怨长饥。\n人间六月红尘裏，无此玉龙千丈飞。",
        "dynasty": "宋",
        "collection_info": null
    },
    {
        "title": "游下岩崇封院  其四",
        "author": "程公许",
        "content": "二苏屐齿尚班日，憔悴涪翁窜逐还。\n卧虎跳龙遗笔墨，祇今精悍满江山。",
        "dynasty": "宋",
        "collection_info": null
    },
    {
        "title": "游下岩崇封院  其五",
        "author": "程公许",
        "content": "清虚堂裏话襟期，友似苏黄从可知。\n墨宝惜无人爱护，漫令遶寺觅残碑。",
        "dynasty": "宋",
        "collection_info": null
    },
    {
        "title": "晓晴度青城绳桥二绝句  其一",
        "author": "程公许",
        "content": "大皁江头寒雨歇，蚕崖关外数峰明。\n丹青谁会开平远，着我绳桥度晓晴。",
        "dynasty": "宋",
        "collection_info": null
    },
    {
        "title": "晓晴度青城绳桥二绝句  其二",
        "author": "程公许",
        "content": "怒涛喷雪战鱼龙，架篾成桥袅半空。\n世路险夷那不有，此心安处本来同。",
        "dynasty": "宋",
        "collection_info": null
    },
    {
        "title": "汲惠山泉烹日铸  其一",
        "author": "程公许",
        "content": "小艇衝风过惠山，石螭引脰伫漪涟。\n白头未了红尘债，再酌人间第二泉。",
        "dynasty": "宋",
        "collection_info": null
    },
    {
        "title": "汲惠山泉烹日铸  其二",
        "author": "程公许",
        "content": "瓦缾挹注溢微澜，仙掌两分瑞露漙。\n自候燎炉烹日铸，杜陵肺渴耐甘寒。",
        "dynasty": "宋",
        "collection_info": null
    },
    {
        "title": "泛霅溪  其一",
        "author": "程公许",
        "content": "旱暵连旬塘水浑，移舟来泛霅溪云。\n溪边钓隠如无恙，那不嗤人骨俗氛。",
        "dynasty": "宋",
        "collection_info": null
    },
    {
        "title": "泛霅溪  其二",
        "author": "程公许",
        "content": "白苹波动柳塘风，散漫芙蕖称意红。\n午梦惊回船转柁，买鱼前港一樽同。",
        "dynasty": "宋",
        "collection_info": null
    },
    {
        "title": "龙洞阁",
        "author": "程公许",
        "content": "峥嵘罅石蛟潭閟，偪仄悬崖阁栈危。\n横目不虞双足茧，子长心事未忘奇。",
        "dynasty": "宋",
        "collection_info": null
    },
    {
        "title": "文耀阁  其一",
        "author": "程公许",
        "content": "中天台畔敞东轩，沧海桑田且勿论。\n欲问飞仙参要诀，晨兴来就日华吞。",
        "dynasty": "宋",
        "collection_info": null
    },
    {
        "title": "文耀阁  其二",
        "author": "程公许",
        "content": "宴罢瑶池趣驾归，海风飘冷六铢衣。\n霞舒雾捲知何处，五色毫端借发挥。",
        "dynasty": "宋",
        "collection_info": null
    },
    {
        "title": "墨妙堂",
        "author": "程公许",
        "content": "断石残碑聚一堂，螭蟠凤舞费平章。\n颜苏喜得初平侣，名节知无愧范滂。",
        "dynasty": "宋",
        "collection_info": null
    },
    {
        "title": "洪城沈运干新园三首  其一",
        "author": "程公许",
        "content": "花压墙头柳映门，红城一曲沈家园。\n意行自与春风约，休问新亭卖酒喧。",
        "dynasty": "宋",
        "collection_info": null
    },
    {
        "title": "洪城沈运干新园三首  其二",
        "author": "程公许",
        "content": "柏梢结翠斗尖新，未问花枝插宝瓶。\n最好狻猊对雏凤，向人翔跃似天成。",
        "dynasty": "宋",
        "collection_info": null
    },
    {
        "title": "洪城沈运干新园三首  其三",
        "author": "程公许",
        "content": "方池面矗石丛丛，后掩前遮一径通。\n苍藓修筠加爱护，等閒幻出小玲珑。",
        "dynasty": "宋",
        "collection_info": null
    },
    {
        "title": "伯谦招饮龙潭攀桂亭",
        "author": "程公许",
        "content": "碧潭四绕水仙坟，老桂团团荫绿尊。\n拚与故人偿一醉，梅花吹梦过前村。",
        "dynasty": "宋",
        "collection_info": null
    },
    {
        "title": "宿金山院",
        "author": "程公许",
        "content": "犯暑驱车泼面尘，招提暝色唤休程。\n竹风满院凉无价，最好移床就月明。",
        "dynasty": "宋",
        "collection_info": null
    },
    {
        "title": "继荣上人求无本庵颂",
        "author": "程公许",
        "content": "自性元来一法无，更于何处着工夫。\n横担拄杖长安去，才出门时尽坦途。",
        "dynasty": "宋",
        "collection_info": null
    },
    {
        "title": "为沧江虞使君赋客室三首  其一",
        "author": "程公许",
        "content": "丈室纵横狮子坐，仙裾杂沓蕊珠宫。\n世人莫笑渠荒幻，且验灵台一点中。",
        "dynasty": "宋",
        "collection_info": null
    },
    {
        "title": "为沧江虞使君赋客室三首  其二",
        "author": "程公许",
        "content": "四达皇皇一广居，此中妙用绝方隅。\n客来请问名斋意，拈与床头太极图。",
        "dynasty": "宋",
        "collection_info": null
    },
    {
        "title": "为沧江虞使君赋客室三首  其三",
        "author": "程公许",
        "content": "屋下何妨架屋重，规模不与俗人同。\n君看万象森罗处，岂有纤毫碍太空。",
        "dynasty": "宋",
        "collection_info": null
    },
    {
        "title": "次韵感怀  其一",
        "author": "程公许",
        "content": "称意人生不待多，诛茅只爱傍沧波。\n万间方丈均容膝，苦志疲形能几何。",
        "dynasty": "宋",
        "collection_info": null
    },
    {
        "title": "次韵感怀  其二",
        "author": "程公许",
        "content": "四海堂堂范与苏，斯文价重百车渠。\n颍昌旧第归无日，且向蟇津稳僦居。",
        "dynasty": "宋",
        "collection_info": null
    },
    {
        "title": "次韵感怀  其三",
        "author": "程公许",
        "content": "雨淫萧艾掩嘉蔬，况敢堆盘荐腹腴。\n借问素餐颜有忸，河边宁作鲍生枯。",
        "dynasty": "宋",
        "collection_info": null
    },
    {
        "title": "次韵感怀  其四",
        "author": "程公许",
        "content": "盛时饥渴伫嘉谋，虑远何难弥近忧。\n搔首风尘弥北望，驰心江汉入东流。",
        "dynasty": "宋",
        "collection_info": null
    },
    {
        "title": "次韵感怀  其五",
        "author": "程公许",
        "content": "绿水油油记插秧，转头风露稻花香。\n秋来田井熙春昼，画手难为顾长康。",
        "dynasty": "宋",
        "collection_info": null
    },
    {
        "title": "立冬节斋宿竹宫悼姚高士  其一",
        "author": "程公许",
        "content": "竹宫冬孟严斋祀，深炷炉香跋烛花。\n凋尽庭梧风摵摵，幽思也到羽人家。",
        "dynasty": "宋",
        "collection_info": null
    },
    {
        "title": "立冬节斋宿竹宫悼姚高士  其二",
        "author": "程公许",
        "content": "燕坐心源如止水，余工吟笔烂生花。\n谁知此老真三昧，孔老瞿昙共一家。",
        "dynasty": "宋",
        "collection_info": null
    },
    {
        "title": "立冬节斋宿竹宫悼姚高士  其三",
        "author": "程公许",
        "content": "金鲫鱼犹涵藻涧，玉蕤香未破梅花。\n人生转眼皆泡幻，勘破须饶老作家。",
        "dynasty": "宋",
        "collection_info": null
    },
    {
        "title": "立冬节斋宿竹宫悼姚高士  其四",
        "author": "程公许",
        "content": "把茅未就橐悬罄，奎画飞来天雨花。\n欲识高人归宿处，佩霞长侍玉皇家。",
        "dynasty": "宋",
        "collection_info": null
    },
    {
        "title": "立冬节斋宿竹宫悼姚高士  其五",
        "author": "程公许",
        "content": "认取太虚无一物，本无幻翳况空花。\n桃椎思邈还知否，佳传宁无良史家。",
        "dynasty": "宋",
        "collection_info": null
    },
    {
        "title": "题宋器之烟波图",
        "author": "程公许",
        "content": "万顷烟波一钓翁，玄真心事偶相同。\n平生我亦轻轩冕，分取苕溪半席风。",
        "dynasty": "宋",
        "collection_info": null
    },
    {
        "title": "题诗卷",
        "author": "程公许",
        "content": "嚼雪哦诗格外清，谁令失脚入红尘。\n锦囊二十篇中景，长与西山面目亲。",
        "dynasty": "宋",
        "collection_info": null
    },
    {
        "title": "嘲清德堂前紫薇花仍代答  其一",
        "author": "程公许",
        "content": "襞积仙裾耀紫霞，西清两月擅芳华。\n託身尘土宁非误，何不西垣侍判花。",
        "dynasty": "宋",
        "collection_info": null
    },
    {
        "title": "嘲清德堂前紫薇花仍代答  其二",
        "author": "程公许",
        "content": "文章不辨演丝纶，失脚尘劳勿更论。\n茵壤飞花适然耳，一觞聊復伴黄昏。",
        "dynasty": "宋",
        "collection_info": null
    },
    {
        "title": "寒食上巳杂吟八章  其一",
        "author": "程公许",
        "content": "一百五日风雨过，二十七种鲑菜悭。\n三年客裏作寒食，得似今年身暂閒。",
        "dynasty": "宋",
        "collection_info": null
    },
    {
        "title": "寒食上巳杂吟八章  其二",
        "author": "程公许",
        "content": "手劚蒿莱三亩园，红云一片小桃源。\n无端风雨连宵恶，检校残英有几存。",
        "dynasty": "宋",
        "collection_info": null
    },
    {
        "title": "寒食上巳杂吟八章  其三",
        "author": "程公许",
        "content": "碧桃花底小寒轻，绰约仙姿格外清。\n锦绣卷还春去了，蓝桥风露放云英。",
        "dynasty": "宋",
        "collection_info": null
    },
    {
        "title": "寒食上巳杂吟八章  其四",
        "author": "程公许",
        "content": "春寒十日意无憀，酒竭从教壁挂瓢。\n新火暖开晴色快，疾风吹尽积阴销。",
        "dynasty": "宋",
        "collection_info": null
    },
    {
        "title": "寒食上巳杂吟八章  其五",
        "author": "程公许",
        "content": "渺渺江村一掌平，春风何处不堪行。\n谁知方外有司马，更合江东称步兵。",
        "dynasty": "宋",
        "collection_info": null
    },
    {
        "title": "寒食上巳杂吟八章  其六",
        "author": "程公许",
        "content": "新栽杨柳舞风弱，老去海棠烘日残。\n且问笋根新茁几，护持留作钓鱼竿。",
        "dynasty": "宋",
        "collection_info": null
    },
    {
        "title": "寒食上巳杂吟八章  其七",
        "author": "程公许",
        "content": "雪糁酴醾压树香，松花蔌蔌堕轻黄。\n牛冈西路归来晚，时有乌鸢舞夕阳。",
        "dynasty": "宋",
        "collection_info": null
    },
    {
        "title": "寒食上巳杂吟八章  其八",
        "author": "程公许",
        "content": "万里弓旌喧特招，无能分合侣渔樵。\n论心幸有西隣老，拄杖敲门话寂寥。",
        "dynasty": "宋",
        "collection_info": null
    },
    {
        "title": "季夏郊墅即事  其一",
        "author": "程公许",
        "content": "皛皛飞云挟暑骄，江郊幸可远烦嚣。\n道人方寸虚生白，燕几风清扇罢摇。",
        "dynasty": "宋",
        "collection_info": null
    },
    {
        "title": "季夏郊墅即事  其二",
        "author": "程公许",
        "content": "碧琅玕绕碧梧桐，面面轩窗面面风。\n剩着图书围几席，何妨门径拥蒿蓬。",
        "dynasty": "宋",
        "collection_info": null
    },
    {
        "title": "季夏郊墅即事  其三",
        "author": "程公许",
        "content": "小筑新成面势宽，探囊羞涩一钱看。\n也知岁晚须栖宿，敢向明时咏考槃。",
        "dynasty": "宋",
        "collection_info": null
    },
    {
        "title": "季夏郊墅即事  其四",
        "author": "程公许",
        "content": "手锄荒梗艺瑶华，敢觊诸公借齿牙。\n通塞非人能计度，贞心祗自保修姱。",
        "dynasty": "宋",
        "collection_info": null
    },
    {
        "title": "季夏郊墅即事  其五",
        "author": "程公许",
        "content": "儒林冠冕国蓍龟，黄髮同时二老归。\n出处古今难一槩，青天未可戴盆窥。",
        "dynasty": "宋",
        "collection_info": null
    },
    {
        "title": "季夏郊墅即事  其六",
        "author": "程公许",
        "content": "午窗读倦枕书眠，起拆茶包手自煎。\n大地众生愁暍死，清风一壑可能传。",
        "dynasty": "宋",
        "collection_info": null
    },
    {
        "title": "季夏郊墅即事  其七",
        "author": "程公许",
        "content": "自随官牒却居閒，樵叟渔童惯往还。\n种竹且教疏见月，开窗莫遣碍看山。",
        "dynasty": "宋",
        "collection_info": null
    },
    {
        "title": "季夏郊墅即事  其八",
        "author": "程公许",
        "content": "性僻隣墙亦懒过，日长何事可销磨。\n云蓝展向风櫺写，恨未疏池养白鹅。",
        "dynasty": "宋",
        "collection_info": null
    },
    {
        "title": "季夏郊墅即事  其九",
        "author": "程公许",
        "content": "心閒万籁响韺茎，古调何人细与评。\n招手洪崖天万里，佩霞惝怳会瑶京。",
        "dynasty": "宋",
        "collection_info": null
    },
    {
        "title": "季夏郊墅即事  其一○",
        "author": "程公许",
        "content": "力贫藏得五车书，趁就炎歊晒壁鱼。\n安得身閒饶目力，年年铅椠课三余。",
        "dynasty": "宋",
        "collection_info": null
    },
    {
        "title": "季夏郊墅即事  其一一",
        "author": "程公许",
        "content": "事业悠悠雪满头，流光那会与人谋。\n作劳输与田间叟，紫芋黄鷄满意秋。",
        "dynasty": "宋",
        "collection_info": null
    },
    {
        "title": "季夏郊墅即事  其一二",
        "author": "程公许",
        "content": "怒雷送雨五更残，文石花藤探借寒。\n腥秽百年须一洗，五云深处是长安。",
        "dynasty": "宋",
        "collection_info": null
    },
    {
        "title": "桂花  其一",
        "author": "程公许",
        "content": "露香消渴桂花芳，天气偏饶八月凉。\n不是窅窊分得种，人间那得许清香。",
        "dynasty": "宋",
        "collection_info": null
    },
    {
        "title": "桂花  其二",
        "author": "程公许",
        "content": "一秋无雨亦无风，比似常年迥不同。\n鼻观了无分别想，道人结习本来空。",
        "dynasty": "宋",
        "collection_info": null
    },
    {
        "title": "桂花  其三",
        "author": "程公许",
        "content": "雨花那得着衣裾，遍界香分佛饭余。\n金粟如来元一点，横陈妙供尽从渠。",
        "dynasty": "宋",
        "collection_info": null
    },
    {
        "title": "书室以黄花围坐二绝句  其一",
        "author": "程公许",
        "content": "枯禅不羡阿娇屋，静俟宁须郭隗台。\n天悯羁贫大痴绝，唤将金色界中来。",
        "dynasty": "宋",
        "collection_info": null
    },
    {
        "title": "书室以黄花围坐二绝句  其二",
        "author": "程公许",
        "content": "给园光景无边际，趺坐西窗日落时。\n欲识当时黄面老，莫将色相等閒窥。",
        "dynasty": "宋",
        "collection_info": null
    },
    {
        "title": "丙子重阳触事有赋得绝句七首  其一",
        "author": "程公许",
        "content": "槃水平生谨自持，苦为痎病费医治。\n一秋偏识端居味，余事何妨读杜诗。",
        "dynasty": "宋",
        "collection_info": null
    },
    {
        "title": "丙子重阳触事有赋得绝句七首  其二",
        "author": "程公许",
        "content": "策策窗前落叶干，晚香空自傲霜寒。\n力贫未办倾家酿，一酌亲颜也自欢。",
        "dynasty": "宋",
        "collection_info": null
    },
    {
        "title": "丙子重阳触事有赋得绝句七首  其三",
        "author": "程公许",
        "content": "去年今日枕江楼，对酒谈经夜不休。\n闻道黄花满仙谷，莫教儿辈觉风流。",
        "dynasty": "宋",
        "collection_info": null
    },
    {
        "title": "丙子重阳触事有赋得绝句七首  其四",
        "author": "程公许",
        "content": "雅志求仁苦力难，知他隔许利名关。\n流光俛仰一弹指，与世浮沉祇强颜。",
        "dynasty": "宋",
        "collection_info": null
    },
    {
        "title": "丙子重阳触事有赋得绝句七首  其五",
        "author": "程公许",
        "content": "薄宦羁縻兔落罝，西阡不到一年赊。\n销魂霜露增悽怆，陟屺瞻思晚日斜。",
        "dynasty": "宋",
        "collection_info": null
    },
    {
        "title": "丙子重阳触事有赋得绝句七首  其六",
        "author": "程公许",
        "content": "风雨连宵苦泪潸，可怜半作冢纍然。\n钟情叔氏如酥酪，岁晚相随对榻眠。",
        "dynasty": "宋",
        "collection_info": null
    },
    {
        "title": "丙子重阳触事有赋得绝句七首  其七",
        "author": "程公许",
        "content": "寂寞随人药市行，可能金石尽知名。\n飞仙未必真违世，长使痴氓学卫生。",
        "dynasty": "宋",
        "collection_info": null
    },
    {
        "title": "重九前一日到家",
        "author": "程公许",
        "content": "霜日晶荧水尚肥，顺风一舸送将归。\n黄花笑我犹牵俗，得似渊明勇拂衣。",
        "dynasty": "宋",
        "collection_info": null
    },
    {
        "title": "亲友招呼鼎至简以二绝句  其一",
        "author": "程公许",
        "content": "倦客归来住不多，颇思散策日相过。\n胶胶扰扰败人意，那得长閒共切磋。",
        "dynasty": "宋",
        "collection_info": null
    },
    {
        "title": "亲友招呼鼎至简以二绝句  其二",
        "author": "程公许",
        "content": "璀璨堆盘水陆珍，自量薄福可能胜。\n何如小摘春畦绿，共话西园夜雨灯。",
        "dynasty": "宋",
        "collection_info": null
    },
    {
        "title": "慧明王道士赠蜜黄精",
        "author": "程公许",
        "content": "慧明道士别经年，肘后飞金秘不传。\n崖蜜黄精分遗我，冰容或可觊飞仙。",
        "dynasty": "宋",
        "collection_info": null
    },
    {
        "title": "和家恭伯韵别曹扬休还涪陵五首  其一",
        "author": "程公许",
        "content": "春风有客梦刀头，政好将军侍太丘。\n为惜交情留信宿，无端樯燕聒离愁。",
        "dynasty": "宋",
        "collection_info": null
    },
    {
        "title": "和家恭伯韵别曹扬休还涪陵五首  其二",
        "author": "程公许",
        "content": "精蓝靖馆手同携，细与重论文暇时。\n须信有方藏肘后，可能无药起支离。",
        "dynasty": "宋",
        "collection_info": null
    },
    {
        "title": "和家恭伯韵别曹扬休还涪陵五首  其三",
        "author": "程公许",
        "content": "胶漆论心忽离羣，柳边躞蹀马蹄尘。\n清风朗月相思夜，依旧江山面目亲。",
        "dynasty": "宋",
        "collection_info": null
    },
    {
        "title": "和家恭伯韵别曹扬休还涪陵五首  其四",
        "author": "程公许",
        "content": "朶颐渠可换灵龟，世事艰如整乱丝。\n执手应须细商略，古来成败几枰棋。",
        "dynasty": "宋",
        "collection_info": null
    },
    {
        "title": "和家恭伯韵别曹扬休还涪陵五首  其五",
        "author": "程公许",
        "content": "读易岩前访德人，分明枯菌茁芽新。\n趋庭领会传心法，一笑陈编万古春。",
        "dynasty": "宋",
        "collection_info": null
    },
    {
        "title": "和家恭伯韵别曹扬休还涪陵五首  其六",
        "author": "程公许",
        "content": "岭雪融春水涨溪，留连尊酒话精微。\n蓝田膝上还相忆，半偈何当问指归。",
        "dynasty": "宋",
        "collection_info": null
    },
    {
        "title": "晚晴登楼和叔存侄  其一",
        "author": "程公许",
        "content": "日澹霜明雨意悭，枫林稻陇褧衣斑。\n小楼触目秋容好，得似萧晨起看山。",
        "dynasty": "宋",
        "collection_info": null
    },
    {
        "title": "晚晴登楼和叔存侄  其二",
        "author": "程公许",
        "content": "放浪烟霞我亦曾，误凭宵梦绕觚棱。\n眼明一片蚕崖雪，便拟搘筇最上层。",
        "dynasty": "宋",
        "collection_info": null
    },
    {
        "title": "晚晴登楼和叔存侄  其三",
        "author": "程公许",
        "content": "一秋吟思奈天悭，醉面无因点缬斑。\n衮衮簿书成底事，朝来爽气在西山。",
        "dynasty": "宋",
        "collection_info": null
    },
    {
        "title": "晚晴登楼和叔存侄  其四",
        "author": "程公许",
        "content": "锥刀较计我何曾，商略人生且摸棱。\n九万里风鹏背阔，倚栏不隔碧霄层。",
        "dynasty": "宋",
        "collection_info": null
    },
    {
        "title": "又雨霁登楼",
        "author": "程公许",
        "content": "雨霁凭栏物色佳，鬅鬙迭嶂敛烟霾。\n羁愁要着谁陶写，且把昏眵为一揩。",
        "dynasty": "宋",
        "collection_info": null
    },
    {
        "title": "晚日",
        "author": "程公许",
        "content": "西崦落照晕金钲，敛退痴云作嫩晴。\n忽忽暝烟行十里，前头灯火是鹃城。",
        "dynasty": "宋",
        "collection_info": null
    },
    {
        "title": "五月十九日夜雨",
        "author": "程公许",
        "content": "三日炎歊不可当，一宵风雨夜微凉。\n羣龙莫吝为霖手，且与干坤洗战场。",
        "dynasty": "宋",
        "collection_info": null
    },
    {
        "title": "三溪阴雨青山一峰穹秀可爱",
        "author": "程公许",
        "content": "山色溪流共蔚蓝，此中有句为谁参。\n老蛟喷雾舒还敛，依旧搀空碧玉簪。",
        "dynasty": "宋",
        "collection_info": null
    },
    {
        "title": "上朝天坡",
        "author": "程公许",
        "content": "旧游幕府无余俸，载得云根几片归。\n爱此嵚嵜苍玉质，剩判莎屩滑烟飞。",
        "dynasty": "宋",
        "collection_info": null
    },
    {
        "title": "过茶坡栗坡回望平川杳霭",
        "author": "程公许",
        "content": "上到茶坡又栗坡，瘦筇倚倦碧嵯峩。\n那知一片烟云澹，望眼偏于此处多。",
        "dynasty": "宋",
        "collection_info": null
    },
    {
        "title": "和眉山杨清父龙渊小舫四绝句  其一",
        "author": "程公许",
        "content": "谁能投笔规万户，但可短篷称散人。\n偪侧世途何处避，千金难买是閒身。",
        "dynasty": "宋",
        "collection_info": null
    },
    {
        "title": "和眉山杨清父龙渊小舫四绝句  其二",
        "author": "程公许",
        "content": "婵娟倚市为谁好，膏火置身空自煎。\n何似濯缨歌一曲，秋江淼淼碧如天。",
        "dynasty": "宋",
        "collection_info": null
    },
    {
        "title": "题西林寺",
        "author": "程公许",
        "content": "觌面江干千尺像，一州胜处说西林。\n雪涛欲验青衣涨，步转云堂向后寻。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其一",
        "author": "程公许",
        "content": "手劚西墙择地偏，疏篁惯与养风烟。\n锄荒当得经纶否，聊作仙曹小有天。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其二",
        "author": "程公许",
        "content": "一时花木斩新栽，露萼烟苞逐渐开。\n好事人人能爱惜，莫教容易拥蒿莱。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其三",
        "author": "程公许",
        "content": "小筑分明是隠沦，何妨随分乐青春。\n诸君莫笑茅茨陋，野意萧疏更觉真。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其四",
        "author": "程公许",
        "content": "诗情不惯吏尘嚣，心事偏耽野趣幽。\n纵使酒尊空北海，客来一笑也风流。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其五",
        "author": "程公许",
        "content": "海棠数点渐娇春，匝地何时簇锦茵。\n不耐汲泉劳日课，夜来一雨陡精神。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其六",
        "author": "程公许",
        "content": "未能手剑血长鲸，只合瓜田老邵平。\n斗粟驱人成底事，漫将吟啸寄高情。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其七",
        "author": "程公许",
        "content": "凿池取月未伤廉，何必莲峰诧藕船。\n少待清渠通绿溜，醉歌绿幰鑑明蠲。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其八",
        "author": "程公许",
        "content": "北风瞇目涨烟尘，寒勒花容也自颦。\n袖手何能供草檄，等閒题遍锦江春。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其九",
        "author": "程公许",
        "content": "五百风光巧作寒，晚春未可试衣单。\n只应杀气迷关栈，便觉人情有两般。",
        "dynasty": "宋",
        "collection_info": null
    },
    {
        "title": "小圃茅亭初成即事十绝句  其一○",
        "author": "程公许",
        "content": "醉裏眉攒万国愁，杜陵聊復傲沧洲。\n扶持何代无人物，鱼鸟飞沉得自由。",
        "dynasty": "宋",
        "collection_info": null
    },
    {
        "title": "除夕和唐人张继张佑即事四绝句  其一",
        "author": "程公许",
        "content": "六花集瑞九重天，禁漏催朝夜不眠。\n流落那知新历换，枫桥寺外看渔船。",
        "dynasty": "宋",
        "collection_info": null
    },
    {
        "title": "除夕和唐人张继张佑即事四绝句  其二",
        "author": "程公许",
        "content": "经世无才慕管萧，风尘搔首故乡遥。\n瘦藤忽梦寻梅去，袅袅寒溪独木桥。",
        "dynasty": "宋",
        "collection_info": null
    },
    {
        "title": "除夕和唐人张继张佑即事四绝句  其三",
        "author": "程公许",
        "content": "一笑升沉休问天，赞房赢得日高眠。\n五湖浪透门前港，何不乘风稳放船。",
        "dynasty": "宋",
        "collection_info": null
    },
    {
        "title": "除夕和唐人张继张佑即事四绝句  其四",
        "author": "程公许",
        "content": "一簪华髮雪萧萧，流景星驰道转遥。\n拨倦寒炉鸡唱晓，春风携手赵州桥。",
        "dynasty": "宋",
        "collection_info": null
    },
    {
        "title": "上后溪刘阁学",
        "author": "程公许",
        "content": "如来藏有大经卷，无古无今无成坏。\n卷之可纳一毫端，舒之弥纶于法界。\n众生与佛同受持，谓有定法便虚假。\n祇园食饱洗钵坐，何曾有意一场话。\n空生强起凿太虚，立字安名为般若。\n三十二相不可着，况有卵胎并湿化。\n要知人与法俱空，何须到岸筏方舍。\n双林大士更周遮，来对萧翁閒拍报。\n至今唱颂四十九，同此经传四天下。\n稽首后溪老尊宿，第一义谛最深解。\n以宿誓愿悲济心，具坚固力清浄戒。\n父子孙曾一道场，良窳精粗大炉冶。\n綵衣堂上春融融，后先十日𣂏寿斝。\n耆龄天为开九袠，后学心知宗大雅。\n吾亲千里意勤劬，授我轴书字端楷。\n金银绚烂满云蓝，是不诳语真语者。\n鬼神秘护知几年，持以寿翁翁勿诧。\n愿翁觉性日圆明，愿翁眉寿备纯嘏。\n如金刚体不可坏，以大方便福朝野。\n亦愿吾亲寿似翁，岁岁持觞拜堂下。",
        "dynasty": "宋",
        "collection_info": null
    },
    {
        "title": "鴈湖先生揆初在旦某以家藏唐画炽盛光如来像一轴祝先生寿稽首说偈云",
        "author": "程公许",
        "content": "十方世界香水海，如微尘数无边亿。\n诸佛各以本誓愿，遍坐道场作饶益。\n稽首两足炽盛光，具有广大神通力。\n刚风其上罗诸天，日月星宿与梵释。\n手持宫殿充妙供，雨香花云作严饰。\n慈悲为车众宝聚，载以万行波罗蜜。\n周游三界一弹指，善行何曾有辙迹。\n我曾礼足持秘呪，宝绘偶得唐人笔。\n素缣一幅几断烂，丹青惨澹古颜色。\n巍巍趺坐宝莲台，冠佩环趋星拱极。\n未论画手入何品，成坏难以有相诘。\n龙天守护敢不戒，一会灵山俨如昔。\n恭惟鴈湖老尊宿，佛地位人人不识。\n偶年与世作依怙，意倦还归弄泉石。\n愿持画本祝修龄，往与浄名分半席。\n刀兵之劫遍大地，三界同聚一火宅。\n要须开士运悲心，立大津梁拯羣溺。\n岂同小乘专利己，块守空山缚禅寂。\n金轮慈光耀今古，愿与我公占寿籍。\n向来摩顶经授记，坚拂许令亲入室。\n夜深急雪欲齐腰，不室岩前好消息。",
        "dynasty": "宋",
        "collection_info": null
    },
    {
        "title": "寿后溪刘侍郎",
        "author": "程公许",
        "content": "朱颜白髮炯双瞳，一念平生造物通。\n内阁图书真学士，西园几杖老仙翁。\n木公金母人间现，桂子桐孙寿籍同。\n遥想綵衣圜四世，后溪无日不春风。",
        "dynasty": "宋",
        "collection_info": null
    },
    {
        "title": "步虚蕊珠七言",
        "author": "程公许",
        "content": "玄盖之天高崒嵂，自两天眼支一脉。\n嶙峋四面森翠壁，中有瑶柱倚天立。\n窈窈鬰鬰仙者宅，涵云蓄雾九锁隔。\n石扉谁遣玉{𥫗氐}擘，通行岂虞虎豹搤。\n云台散吏青城客，掉头三岛风烟窄。\n南熏驾我来散策，晴天万里展笑色。\n祖龙驱山山辟易，仙人抵住如刻划。\n武皇情念膏火迫，宫坛经营竞奚益。\n惟我章圣荐简璧，心与天同绵宝历。\n高皇中天定都邑，脱屣大位驻清跸。\n至今仙馆閟奎画，跪拜缔视涕霑臆。\n大涤栖真转石室，幽岩邃窦杳莫测。\n似闻句曲通咫尺，飈游何曾有辙迹。\n天坛可望不可陟，翠箬闪闪丹气溢。\n我名何自标洞额，得非三生託真籍。\n一念之差甘堕谪，拊心静虑深咎责。\n羽衣窥我惨不怿，为我洗琖酌琥珀。\n沈沈古井龙嗜蛰，谁令怒吼捲飞帛。\n夜凉健倒风雨急，醒悟乃是岩溜滴。\n西瞻氛祲羌堛塞，玉华故栖归未得。\n文举远游记夙昔，借一庵地紬隠帙。\n百六行度运会厄，列真校录晓继夕。\n恫悯含生沛德泽，罢征宽敛戢锋镝。\n名山是处可栖逸，不材我自安社栎。\n勋业振古名揭日，邂逅要知非尔力。\n蛮触扰扰鏖得失，岂容汩我室虚白。\n流铃掷火九穹碧，泰初为邻寿无极。",
        "dynasty": "宋",
        "collection_info": null
    },
    {
        "title": "红白芙蓉",
        "author": "程公许",
        "content": "木蕖三数株，能白又能朱。\n晓暮浅深色，醉醒容态姝。\n流霞𣂏玉斝，抽汞养丹炉。\n模写终难尽，秋江有画图。",
        "dynasty": "宋",
        "collection_info": null
    },
    {
        "title": "晓月未没顺风泛太湖期以明日与悦斋会",
        "author": "程公许",
        "content": "明月伴我酒家眠，五更顺风催放船。\n月波荡湖湖欲溢，扶桑夺染半天赤。\n湖山破晓鬰青苍，坐觉山与船低昂。\n少年负气隘湖海，老虽敛缩余习在。\n叩舷一笑宇宙宽，瓮天那可差别观。\n蒲帆瞬息几百里，峨峨阊门尺有咫。\n五湖千古自清风，诘朝持叩伏柱史。",
        "dynasty": "宋",
        "collection_info": null
    },
    {
        "title": "倅教授判官皆为东湖有赋次韵  其一",
        "author": "程公许",
        "content": "逶迤三径带重湖，心眼经营念厥初。\n问俗只须无事治，僝工适际有年书。\n雪融趁急栽花柳，春到随宜办果蔬。\n最喜城隅便来往，不嫌奔走费台舆。",
        "dynasty": "宋",
        "collection_info": null
    },
    {
        "title": "倅教授判官皆为东湖有赋次韵  其二",
        "author": "程公许",
        "content": "交情郁穆两监州，采藻依莲总俊游。\n冰洁霜明相并照，渭清泾浊岂同流。\n虢堂拟把新题和，锦里还思故事修。\n荷荡花溪总幽绝，剩须栽竹柰霜秋。",
        "dynasty": "宋",
        "collection_info": null
    },
    {
        "title": "正之二十八日忽小霁领数客过东湖若水有赋为次韵",
        "author": "程公许",
        "content": "积雨酿成寒料峭，漫游稍觉意清真。\n痴云妬日吞还吐，弱柳含烟巧斗新。\n簪屐招呼参楚蜀，肴蔬饤饾杂冬春。\n却嫌车从妨佳趣，那得临流岸白纶。",
        "dynasty": "宋",
        "collection_info": null
    },
    {
        "title": "李贰车约饮东湖",
        "author": "程公许",
        "content": "西湖绕遍又东湖，永夜论文酒浅𣂏。\n最爱霜林梅蘸水，拟撑小艇访林逋。",
        "dynasty": "宋",
        "collection_info": null
    },
    {
        "title": "范石湖东归过乡国名之芙蓉城余以季夏来游适荷花称意红之时雁湖环湖尤甚盛李子先家小池界金数朵花品之最高者各纪以诗  其一",
        "author": "程公许",
        "content": "振袂芙蓉城裏游，香风十里劝人留。\n瓦盆最恨廉泉陋，归与夸张定自羞。",
        "dynasty": "宋",
        "collection_info": null
    },
    {
        "title": "范石湖东归过乡国名之芙蓉城余以季夏来游适荷花称意红之时雁湖环湖尤甚盛李子先家小池界金数朵花品之最高者各纪以诗  其二",
        "author": "程公许",
        "content": "芙蓉城下六月秋，最好雁湖湖上游。\n周遭一机云锦烂，併与老仙供唱酬。",
        "dynasty": "宋",
        "collection_info": null
    },
    {
        "title": "范石湖东归过乡国名之芙蓉城余以季夏来游适荷花称意红之时雁湖环湖尤甚盛李子先家小池界金数朵花品之最高者各纪以诗  其三",
        "author": "程公许",
        "content": "环湖曲曲露香清，醉袖褰风取意行。\n翻爱李园方沼碧，界金几朶艷羞頳。",
        "dynasty": "宋",
        "collection_info": null
    },
    {
        "title": "游石湖",
        "author": "程公许",
        "content": "雨过春塘水慢流，唤船聊作石湖游。\n水亭风槛今余几，越垒吴台相对愁。\n笑拂壁题如觌面，忆从乡老话遨头。\n不知化鹤曾归否，更捻梅花一饷留。",
        "dynasty": "宋",
        "collection_info": null
    },
    {
        "title": "三湖",
        "author": "程公许",
        "content": "官柳三千詑蜀州，天涯流浪得重游。\n苦无东阁梅花句，小为西湖竹色留。",
        "dynasty": "宋",
        "collection_info": null
    },
    {
        "title": "入青城山门诗  其一",
        "author": "程公许",
        "content": "入山佳气异他山，翠逻周遭几復关。\n流水白云无尽藏，莫教容易到人间。",
        "dynasty": "宋",
        "collection_info": null
    },
    {
        "title": "入青城山门诗  其二",
        "author": "程公许",
        "content": "一径石墙分竹色，两桥涧水和松风。\n山灵怜我嗜幽胜，洗出林峦晚照红。",
        "dynasty": "宋",
        "collection_info": null
    },
    {
        "title": "借宿洞门五绝  其一",
        "author": "程公许",
        "content": "身是西来旦过僧，洞门一再解行縢。\n老师若许中分鲁，也会漫天话葛藤。",
        "dynasty": "宋",
        "collection_info": null
    },
    {
        "title": "借宿洞门五绝  其二",
        "author": "程公许",
        "content": "传语岩前五百牛，尘缘误我意无憀。\n灵山幸有三生契，更约天台度石桥。",
        "dynasty": "宋",
        "collection_info": null
    },
    {
        "title": "借宿洞门五绝  其三",
        "author": "程公许",
        "content": "一枕齁齁客梦长，忽闻钟梵响云堂。\n舌根久厌虀盐味，洗钵聊分豆粥香。",
        "dynasty": "宋",
        "collection_info": null
    },
    {
        "title": "借宿洞门五绝  其四",
        "author": "程公许",
        "content": "意行忽上凌云阁，粉雉周遭山四围。\n何似清音亭上座，峨眉扫翠雪涛飞。",
        "dynasty": "宋",
        "collection_info": null
    },
    {
        "title": "借宿洞门五绝  其五",
        "author": "程公许",
        "content": "石笋岩头烂熳游，异闻要验佛低头。\n却教古佛低头笑，笑杀痴人枉刻舟。",
        "dynasty": "宋",
        "collection_info": null
    },
    {
        "title": "谢慧明王道士自大面山寄赠三诗并蜜黄精  其一",
        "author": "程公许",
        "content": "与君一再会岷山，共把匏尊中圣贤。\n强说市朝为大隠，何如山泽友臞仙。\n空中皓月参心地，海面浮沤悟世缘。\n安得一龛时晤语，笑披云雾豁青天。",
        "dynasty": "宋",
        "collection_info": null
    },
    {
        "title": "谢慧明王道士自大面山寄赠三诗并蜜黄精  其二",
        "author": "程公许",
        "content": "尺书覼缕写衷诚，大面山前两日程。\n黄独润含崖谷味，清诗吟作涧泉声。\n灰心久已安枯寂，月指何劳借发明。\n更与草庵求扁榜，太虚底处强安名。",
        "dynasty": "宋",
        "collection_info": null
    },
    {
        "title": "谢慧明王道士自大面山寄赠三诗并蜜黄精  其三",
        "author": "程公许",
        "content": "三復君诗想洛阳，令人愤极意飞扬。\n鼎湖知有威灵在，魏阙欣闻孝里彰。\n一念变迁无量劫，寸心寂照大圆光。\n君能勘破皆泡幻，长与乔松燕玉房。",
        "dynasty": "宋",
        "collection_info": null
    },
    {
        "title": "赠山老借馆",
        "author": "程公许",
        "content": "三生云水僧，失脚困下吏。\n每逢道人语，莫逆犹夙嗜。\n况兹法龙象，共饮良有味。\n宝坊寄嚣氛，一室淡如水。\n蹇馿劣驰骛，入门辄心醉。\n向来棰楚尘，火急须湔洗。\n浄名方丈室，逼塞诸天侍。\n可恡一毫端，借我容膝地。\n后来支许交，清真遗世累。\n团蒲与茗椀，共谈第一义。",
        "dynasty": "宋",
        "collection_info": null
    },
    {
        "title": "行至罗江以代者爽期得史者书復还涪滨径走富乐山中借馆  其一",
        "author": "程公许",
        "content": "瞻云日怀归，及瓜法当代。\n喜同縚鹰掣，翻作风鹢退。\n誓言不可寒，幽赏夙所爱。\n但恐彼上人，雄辨费酬对。",
        "dynasty": "宋",
        "collection_info": null
    },
    {
        "title": "行至罗江以代者爽期得史者书復还涪滨径走富乐山中借馆  其二",
        "author": "程公许",
        "content": "淋浪一日雨，浩荡千岩秋。\n莞彼石涧水，奔霆撼林丘。\n须臾忽敛缩，幽咽锵琳璆。\n混混须有本，万古江河流。",
        "dynasty": "宋",
        "collection_info": null
    },
    {
        "title": "行至罗江以代者爽期得史者书復还涪滨径走富乐山中借馆  其三",
        "author": "程公许",
        "content": "山中有何乐，淹留不復嘆。\n濯足涧泉碧，洗耳松风寒。\n清磬度林杪，枯禅兀蒲团。\n拙不会参请，幸勿催抽单。",
        "dynasty": "宋",
        "collection_info": null
    },
    {
        "title": "初度诣葛仙化奉香火归邑之明日有驯鹿自中径入县庭士友异其事赋诗相庆用张权父韵",
        "author": "程公许",
        "content": "阆风觞九醖，脍鲸羞玉麟。\n宿命忆往劫，隠诀闻至人。\n失脚五浊海，未泯一念仁。\n就盈纪良月，揆度逢佳辰。\n深恩感顾復，瓣香谒仙真。\n同来山中吏，得非我同伦。\n岩泉千仞雪，涧草四时春。\n雅嗜自幽閒，胡为此逡巡。\n怜我久埃𡏖，为记三生因。\n野性欣得友，不待呼孔宾。\n鼓瑟趣升歌，明当下温沦。\n嘉燕属君等，努力语去陈。\n灵囿岂予慕，愿交惟梓椿。\n方寸有玄感，清都宁隔尘。",
        "dynasty": "宋",
        "collection_info": null
    },
    {
        "title": "绳翁初度",
        "author": "程公许",
        "content": "男儿十六已非孩，心地迷云渐剔开。\n虽復词章当藻绘，要从德性植根荄。\n谦和孝友能无愧，富贵功名付傥来。\n但愿时平早还蜀，田间伴我斸蒿莱。",
        "dynasty": "宋",
        "collection_info": null
    },
    {
        "title": "东川节度歌",
        "author": "程公许",
        "content": "东川节度兵马雄，我尝闻之浣溪翁。\n五百年间人事纷变灭，惟有青山衮衮今古同。\n春官侍郎李太史，沃丝昔日来观风。\n八年俛仰一炊黍，蔚蓝台上烟雨愁溟蒙。\n棠郊蔽芾公所憩，还有竹骑驰儿童。\n是时北尘转骚屑，绿林之寇纷内讧。\n洛波殷雷跃双龙，遂也长公潼少公。\n少公赴镇先十日，千夫煌煌飞旆红。\n金城一面森戌削，贼戈自此不復锋。\n三灾之劫偶参会，天岂薄于遂而私于潼。\n屹然洚波之砥柱，艰哉安宅之集鸿。\n险夷一节贯金石，玉山对峙双玲珑。\n春风送客来，束书一短篷。\n恨无春色浮山之杰句，空有帝乡愁绪之孤忠。\n举头山城新百雉，缭绕下与州城通。\n高如石首矗万仞，坚并铁瓮盘层穹。\n楼棚丹霞未为丽，形势墨守何可攻。\n向来牛头着亭处，晴烟万井历历明双瞳。\n彻桑未雨宁过计，路旁筑屋难为功。\n侍郎忧国秉卓识，始谋肯使轻伤农。\n登登之筑纷百堵，一朝𡽱嶪如金墉。\n初疑化城为佛幻，又恐鬼役非人工。\n浣溪曩赋冬狩行，恨不回辔擒四戎。\n向令眼前见此事，奇伟大篇当復加舂容。\n腐儒自嗟才力窘，安得唤起诗老为我细琢砻。\n紫皇坐朝甘泉宫，四明不隔天九重。\n慨怀豹尾旧持橐，长安日远身孤蓬。\n起家小屈东川牧，骥足折旋萦蚁封。\n三年厌听鞞鼓譟，甲兵何时一洗空。\n事不为难亦非易，所病滔滔皆发蒙。\n明堂只须一柱力，杗桷渠可令乏供。\n更须度外广物色，纳纳万顷云梦胸。\n我歌东川节度兵马雄，歌声激烈轰丰隆。\n先一州兮后天下，风云呼吸龙虎从。\n画图麒麟铭鼎钟，牛头之城万古长穹窿。",
        "dynasty": "宋",
        "collection_info": null
    },
    {
        "title": "送家归侍旁",
        "author": "程公许",
        "content": "随牒走千里，携家恰二年。\n送君归戏綵，笑我觅行缠。\n忍话关山远，须凭信息传。\n抱持娇小女，恣索老人怜。",
        "dynasty": "宋",
        "collection_info": null
    },
    {
        "title": "送别彦威侄西归侍母  其一",
        "author": "程公许",
        "content": "先集载行橐，叩阍书万言。\n风云乘快便，雨露沐殊恩。\n客裏仍分袂，天涯想倚门。\n去留交喜戚，情不尽离尊。",
        "dynasty": "宋",
        "collection_info": null
    },
    {
        "title": "送别彦威侄西归侍母  其二",
        "author": "程公许",
        "content": "况自宦情薄，未忘嫠纬忧。\n圣知非我责，若要尽心酬。\n牛陇松萝月，鸥汀水竹秋。\n丁宁与将护，待我赋归休。",
        "dynasty": "宋",
        "collection_info": null
    },
    {
        "title": "送别彦威侄西归侍母  其三",
        "author": "程公许",
        "content": "宇宙暗矛戟，吾当何处归。\n故山几幸免，暮景傥同依。\n若见亲知问，愁无羽翮飞。\n一箪元自足，底用带金围。",
        "dynasty": "宋",
        "collection_info": null
    },
    {
        "title": "野塘杂兴  其一",
        "author": "黄敏求",
        "content": "仕进固所愿，贫贱亦所忧。\n抱璞不自珍，过取则足羞。\n不如寂寞滨，横此野水舟。\n时乎傥可为，肯逊伊与周。\n着书俟百世，亦可轲与丘。\n进退两不恶，久矣吾其筹。",
        "dynasty": "宋",
        "collection_info": null
    },
    {
        "title": "野塘杂兴  其二",
        "author": "黄敏求",
        "content": "地僻车马稀，柴门不须扃。\n晨兴正衣冠，浣手供炉馨。\n奈此日永何，閒课离骚经。\n一片兰茝心，千古日月明。\n尔岂乏忠愤，所欠惟和平。\n要之仕与止，奚必分重轻。\n吾但适吾可，不愿得尔名。",
        "dynasty": "宋",
        "collection_info": null
    },
    {
        "title": "别诗人余叔云  其一",
        "author": "黄敏求",
        "content": "万柳堤边住，挑云过艾东。\n未应为计左，轻去犯诗穷。\n双屐江湖上，清名宇宙中。\n折梅作行供，香已破椒红。",
        "dynasty": "宋",
        "collection_info": null
    },
    {
        "title": "别诗人余叔云  其二",
        "author": "黄敏求",
        "content": "笔砚无灵久，寒檠自掩门。\n虚名何预我，漫刺重烦君。\n茶外无祗待，诗边得细论。\n别怀莫儿女，相祝张吾军。",
        "dynasty": "宋",
        "collection_info": null
    },
    {
        "title": "书斋",
        "author": "黄敏求",
        "content": "新闢书斋鹤栅宽，一帘风月尽幽闲。\n百年易向忙中过，万事偏于好处悭。\n漫说折腰营斗米，何如留眼看云山。\n只消一卷梅花句，留得林逋在世间。",
        "dynasty": "宋",
        "collection_info": null
    },
    {
        "title": "题陈篔谷陈野逸吟藁",
        "author": "黄敏求",
        "content": "谢却梅花吟课少，苦无心事恼陶泓。\n得君近日诗编读，增我晴窗眼力明。\n爽似暑风秋九夏，清踰夜月昼三更。\n后山衣钵尘埃久，頼有双英主夏盟。",
        "dynasty": "宋",
        "collection_info": null
    },
    {
        "title": "予丙子辛巳两游解空寺己亥秋又至思上人徙旧径自怪石中顿发奇观叔亮弟取山谷诗文名阁曰卧龙岩曰青玉盎山之门曰天下胜处令泳之作隶扁为赋七言",
        "author": "黄敏求",
        "content": "两扣云关记昔曾，重来诗眼倍晶明。\n路移岩石中间入，人在洞天深处行。\n玉盎虚明添翠色，霜钟清冽带秋声。\n与君小摘涪翁句，留得青山不朽名。",
        "dynasty": "宋",
        "collection_info": null
    },
    {
        "title": "凉棚",
        "author": "黄敏求",
        "content": "未庚赫日已焚空，亭午西斋坐甑同。\n横竹旋排苍叶密，小窗移在绿阴中。\n情知琐碎妨新月，稍喜牵连得暑风。\n分我清凉诗境界，一蝉吟到夕阳红。",
        "dynasty": "宋",
        "collection_info": null
    },
    {
        "title": "经理顺宁别墅",
        "author": "黄敏求",
        "content": "未必余资办草庐，先从意匠起规模。\n某池宜植荷千柄，此地合栽梅几株。\n怕碍看山墙矮筑，要宽种菊径深锄。\n林泉随分成幽趣，谁计东郊入画图。",
        "dynasty": "宋",
        "collection_info": null
    },
    {
        "title": "书郑亦山冷澹生活",
        "author": "黄敏求",
        "content": "九陌红尘不肯居，携家租屋住西湖。\n月香水影赓和靖，雨色晴光忆大苏。\n诗比晚唐成冷淡，人如东野更清臞。\n晴窗尽展芳编看，一片寒冰浸玉壶。",
        "dynasty": "宋",
        "collection_info": null
    },
    {
        "title": "游落星寺",
        "author": "黄敏求",
        "content": "星江山水甲江东，所到僧房各不同。\n拳石不知何代陨，数椽恰占一湖中。\n庐山屏倚朝昏碧，彭蠡帆分上下风。\n除却金焦相伯仲，其他无此水晶宫。",
        "dynasty": "宋",
        "collection_info": null
    },
    {
        "title": "柳絮",
        "author": "黄敏求",
        "content": "近日柔丝可着鸦，又分晴絮落天涯。\n绝无气力元非雪，空费形容不是花。\n便解与春遮去路，也添为客重思家。\n雨余留得閒踪迹，绿染浮萍夜听蛙。",
        "dynasty": "宋",
        "collection_info": null
    },
    {
        "title": "寄题灵川簿廨存爱堂二首  其一",
        "author": "黄敏求",
        "content": "一命如何解济人，细看存字最精神。\n莫专纸上求明爱，胸次浑涵不尽春。",
        "dynasty": "宋",
        "collection_info": null
    },
    {
        "title": "寄题灵川簿廨存爱堂二首  其二",
        "author": "黄敏求",
        "content": "爱无差等墨之徒，理一由来分则殊。\n爱只是情仁是性，合于仁上着工夫。",
        "dynasty": "宋",
        "collection_info": null
    },
    {
        "title": "初秋白云道院  其一",
        "author": "黄敏求",
        "content": "桧柏株樟竹与松，四山互长翠阴浓。\n逼教秋暑无来路，输与山僧坐晚钟。",
        "dynasty": "宋",
        "collection_info": null
    },
    {
        "title": "初秋白云道院  其二",
        "author": "黄敏求",
        "content": "莫道秋容冷淡加，秋英风露胜春葩。\n拒霜岩桂休相逊，占得开时各自花。",
        "dynasty": "宋",
        "collection_info": null
    },
    {
        "title": "初秋白云道院  其三",
        "author": "黄敏求",
        "content": "閒来汲水浸菖蒲，浄洗尘埃半点无。\n濯得老根如法瘦，养教矮叶十分臞。",
        "dynasty": "宋",
        "collection_info": null
    },
    {
        "title": "次郑亦山求茶韵",
        "author": "黄敏求",
        "content": "山谷松风赋响汤，茗瓯今带六经香。\n君诗莫道穷无对，高出车声遶九羊。",
        "dynasty": "宋",
        "collection_info": null
    },
    {
        "title": "讯黄乙山于寿宁寺  其一",
        "author": "黄敏求",
        "content": "客中听雨况僧寮，尽日无人访寂寥。\n一枕秋声供痛快，隔窗风裏有芭蕉。",
        "dynasty": "宋",
        "collection_info": null
    },
    {
        "title": "讯黄乙山于寿宁寺  其二",
        "author": "黄敏求",
        "content": "草草茅亭古木间，万琅玕裏一禅关。\n秋阴只俟风收尽，分我浮生半日闲。",
        "dynasty": "宋",
        "collection_info": null
    },
    {
        "title": "水墨水仙",
        "author": "黄敏求",
        "content": "玉润金寒情窈窕，缟裙翠带态轻盈。\n只愁微月清无对，更画梅矾作弟兄。",
        "dynasty": "宋",
        "collection_info": null
    },
    {
        "title": "古香亭  其一",
        "author": "黄敏求",
        "content": "矮屋檐前老桂丛，清阴分破广寒宫。\n谁知万古香无价，藏在黄金一粟中。",
        "dynasty": "宋",
        "collection_info": null
    },
    {
        "title": "古香亭  其二",
        "author": "黄敏求",
        "content": "鹅黄雪缀碧瑶枝，占断风高露下时。\n吏散予方有公事，嚼花斟酒古香诗。",
        "dynasty": "宋",
        "collection_info": null
    },
    {
        "title": "偶成",
        "author": "黄敏求",
        "content": "熨开诗眼静中观，春在虚无杳霭间。\n风老山樊香世界，日烘踯躅锦屏山。\n峙粮备岁蜂开户，坚壁防春燕抱关。\n不被东风相鼓弄，苍波依旧白鸥闲。",
        "dynasty": "宋",
        "collection_info": null
    },
    {
        "title": "村乐  其一",
        "author": "黄敏求",
        "content": "槿篱围裹三间屋，棘堑週遭数亩山。\n雨后课儿耕种了，茅檐晴曝一冬闲。",
        "dynasty": "宋",
        "collection_info": null
    },
    {
        "title": "村乐  其二",
        "author": "黄敏求",
        "content": "刈尽稻云荞再雪，捣空粒玉粟仍金。\n己偿一饱知无欠，围坐青灯语夜深。",
        "dynasty": "宋",
        "collection_info": null
    },
    {
        "title": "村乐  其三",
        "author": "黄敏求",
        "content": "敲冰汲渌供茶鼎，撼雪梯薪给地炉。\n圃有麦苗畦有菜，更于何地享膏腴。",
        "dynasty": "宋",
        "collection_info": null
    },
    {
        "title": "村乐  其四",
        "author": "黄敏求",
        "content": "白首老人纫永日，青裙幼妇馌田间。\n那知红袖青楼女，帐暖销金倚玉山。",
        "dynasty": "宋",
        "collection_info": null
    },
    {
        "title": "村乐  其五",
        "author": "黄敏求",
        "content": "桑树鸣鷄深巷犬，南山磵水北山云。\n五侯门地人如沸，谁识村中乐是君。",
        "dynasty": "宋",
        "collection_info": null
    },
    {
        "title": "涤斋",
        "author": "赵雷",
        "content": "想象盘铭号涤斋，涤斋端得苦安排。\n清清流出源头水，浴德澄清未有涯。",
        "dynasty": "宋",
        "collection_info": null
    },
    {
        "title": "书楼课子",
        "author": "赵雷",
        "content": "云头月出倚楼看，老桂深深发广寒。\n底事嫦娥深爱惜，他年摘为少年簪。",
        "dynasty": "宋",
        "collection_info": null
    },
    {
        "title": "书富阳驿壁",
        "author": "赵元鱼",
        "content": "少年书剑几经过，沽酒谭文还自歌。\n今日重来春意闹，老梅枝上着花多。",
        "dynasty": "宋",
        "collection_info": null
    },
    {
        "title": "夷陵道上",
        "author": "赵元鱼",
        "content": "山麓林梢烟翠横，寒天日色半阴晴。\n道边废宅空椽瓦，岩下居人困甲兵。\n破胆每惊腰剑客，伤弓时怯羽书声。\n痴儿弱女浑多病，留寄乡村念尔情。",
        "dynasty": "宋",
        "collection_info": null
    },
    {
        "title": "玉簪花",
        "author": "郑大惠",
        "content": "玉色瓷盆绿柄深，夜凉移向小窗阴。\n儿童莫讶心难展，未展心时玉似簪。",
        "dynasty": "宋",
        "collection_info": null
    },
    {
        "title": "哀夏孝女",
        "author": "郑大惠",
        "content": "射生户，北山有虎何不射。\n岂不闻夏家有女年十五，随父樵薪入山坞，父行在前忽遭虎。\n女见父伤奋不惧，号泣逐之为虎语。\n逐之不已虎反顾，弃其父□衔女去。\n人言其父死亦苦，我言最苦是其女。\n想女失父逐虎时，眼不见虎惟见父。\n射生户，我今重告汝。\n汝之生，岂无父与母。\n勿谓官差尚犹豫，被尔甲兮张尔弩，况虎杀害人多天已怒。\n呜呼，虎害人多天若怒，天又何必使渠生下土。",
        "dynasty": "宋",
        "collection_info": null
    },
    {
        "title": "题曹娥墓",
        "author": "翁元龙",
        "content": "自从西子入吴宫，幸有英娥可劝忠。\n同姓最惭曹孟德，垂名只许叔先雄。\n虚生浪死人何限，白日青天古一同。\n看得冢头三寸草，也嫌桃李嫁东风。",
        "dynasty": "宋",
        "collection_info": null
    },
    {
        "title": "总宜园",
        "author": "翁元龙",
        "content": "此间不愧总宜名，山色湖光任雨晴。\n鸿雁一声秋意惨，疏杨摇曳尚多情。",
        "dynasty": "宋",
        "collection_info": null
    },
    {
        "title": "句  其一",
        "author": "冯去辩",
        "content": "饟事十年当结局，襟期千古举同牢。",
        "dynasty": "宋",
        "collection_info": null
    },
    {
        "title": "句  其二",
        "author": "冯去辩",
        "content": "琴心自误谁料理，犊鼻虽贫未主臣。",
        "dynasty": "宋",
        "collection_info": null
    },
    {
        "title": "重修圣济院",
        "author": "陈有声",
        "content": "蒙泉距宜春，相去百余里。\n有僧来问余，借问何姓氏。\n乃余昔所敬，见之蹙然喜。\n叙余语未既，省记到山始。\n屋庐今何如，旧者存有几。\n一别十八年，再见復在此。\n僧云今胜前，百蠹费更理。\n昔茅塞蹊径，今道平如砥。\n昔门不容盖，今可驷结轨。\n昔堂地一坳，今去天尺咫。\n翚飞两庑列，翼从万瓦起。\n古殿布丹雘，云龛照青紫。\n临流地宽旷，一带碧清泚。\n竹院密回环，松关秀两峙。\n峰峦对青眼，泉石洗幽耳。\n最上两龙湫，层崖状奇诡。\n水旱凡祷祈，响答应甚迩。\n载念此招提，明禅祖基址。\n传灯焰不续，老子心所耻。\n庄严七宝界，因果非偶尔。\n问余求篇题，以为岁月纪。\n余老书最拙，况在尘棰裏。\n欲到身未能，欲辍请未已。\n忽然若天会，拈笔书满纸。\n大空一浮沤，无成亦无毁。\n广阔包八荒，敛藏归一指。\n道足满须弥，意合在稊米。\n幻成如是观，佛亦不在是。\n虚空白且光，澄波静无滓。\n四山时出云，一月照彻底。\n天开道门庭，不断佛种子。\n心地日杲杲，光照千万祀。",
        "dynasty": "宋",
        "collection_info": null
    },
    {
        "title": "流化亭",
        "author": "陈有声",
        "content": "惟圣观化，自源而流。\n惟吏观化，自邑而州。\n圣念于民，吏职其忧。\n民壅于化，则吏之尤。\n我相此邦，此邦之休。\n昔民睽睽，胥戕以刘。\n今民熙熙，式歌且讴。\n昔民啼饥，谷粒不收。\n今民夷怿，无佩犊与牛。\n是曰化国，莫知其由。\n我仪图之，惟孝友张侯。\n侯有令德，不竞不絿。\n泽濡而春，令肃而秋。\n靡夙夜不勤，惟民之诹。\n孰冤而伸，孰贫而赒。\n孰梗而顽，去其贼蟊。\n孰巧而奸，锻其戈矛。\n惟教化不行，如疾弗瘳。\n既观厥成，泮涣以赒。\n经之营之，爰始爰谋。\n乃筑斯亭，于江之陬。\n如跂斯翼，如方斯辀。\n如虹维桥，如鹢维舟，如蓬莱瀛洲。\n匪曰予观，临深极幽。\n尔化于成，其政优优。\n如彼时雨，云之油油。\n如彼源泉，集于浍沟，惟百世以留。\n遡彼源矣，其流悠悠。\n登彼亭矣，其乐浮浮。\n尔嚚尔顽，化而善柔。\n尔利尔铦，化而锄耰。\n尔文而化，为苏为欧。\n尔俗而化，为虞为周。\n大德小德，厥义可求。\n无不尔承，厥德莫酬。",
        "dynasty": "宋",
        "collection_info": null
    },
    {
        "title": "穿山月岩",
        "author": "胡仲威",
        "content": "石磴𡼭嵚□□□，坐来心迹自双清。\n不知浑沌何年凿，便有婵娟一镜明。\n周穆马蹄何寂寞，谢公屐齿□□□。\n□然欲御长风□，□□烟云脚底生。",
        "dynasty": "宋",
        "collection_info": null
    },
    {
        "title": "融州老君洞敕赐真仙岩之图",
        "author": "杜应然",
        "content": "古号黔南今号融，真仙第一胜高嵩。\n仙关标榜门增丽，圣像威灵民敬崇。\n帝赐御书藏宝阁，天生石像老仙翁。\n瓶炉罗列非雕琢，幢盖周围夺巧工。\n足履分明深踏石，仙衣彷佛挂玲珑。\n青牛水畔藏头角，白鹤溪边饮羽㚇。\n狮子像前如拜伏，猿猴梯上若登空。\n龙田龙迹施鳞甲，蛇藏蛇身似锦红。\n罗汉数躯朝向北，斗星七位转回东。\n浮桥伫望金星座，仙径平瞻水月宫。\n丹井千秋泉不竭，芝田万顷草常丰。\n余清近酌潺潺水，耸翠遥观迭迭松。\n石柱经年坚且直，寿溪度岁淼无穷。\n吕仙隠迹居于壁，□□□容坐得穹。\n彩仗彩仪皆拥护，仙床仙室尽高雄。\n化岩夏月生寒凛，和洞冬天都暖烘。\n棋画台中人弈戏，树生石内月朦胧。\n列三寺观学俱近，会一楼堂像阐洪。\n道院庵中居上道，风雩台畔自生风。\n桥名步扣登融石，楼号鸿音撞巨钟。\n花圃西南前可望，钓台泉石景堪充。\n刘侯布德于融郡，父宿兴祠立寿容。\n广地可容千位客，照天高挂一灯笼。\n洞天要比应难比，福地虽同未肯同。\n一石镌经显居士，万碑题咏称名公。\n想君足迹难穷览，敬为栽诗入画中。",
        "dynasty": "宋",
        "collection_info": null
    },
    {
        "title": "句",
        "author": "陈贵谊",
        "content": "行人自逐杨花去，不是杨花肯送人。",
        "dynasty": "宋",
        "collection_info": null
    },
    {
        "title": "九吟诗 九锁",
        "author": "吴昌裔",
        "content": "上界神仙住九华，故留灵锁护烟霞。\n云根欲断溪回处，流出常山几片花。",
        "dynasty": "宋",
        "collection_info": null
    },
    {
        "title": "九吟诗 栖真",
        "author": "吴昌裔",
        "content": "凿破千年浑沌心，石楠当户洞愔愔。\n诗臞犹怯春寒在，扪石梯云不敢深。",
        "dynasty": "宋",
        "collection_info": null
    },
    {
        "title": "九吟诗 天柱",
        "author": "吴昌裔",
        "content": "柱天屹嶪断鳌根，卧草蒙茸伏虎痕。\n想见山中明月夜，有人长啸抱昆崙。",
        "dynasty": "宋",
        "collection_info": null
    },
    {
        "title": "九吟诗 石室",
        "author": "吴昌裔",
        "content": "竹几蒲团石室中，细书抱朴校参同。\n寄声碧眼朱高士，何必携琴下阆风。",
        "dynasty": "宋",
        "collection_info": null
    },
    {
        "title": "九吟诗 清音",
        "author": "吴昌裔",
        "content": "山出涓寒一道泉，暗声落涧玉铮然。\n辘轳引上泥丸顶，便是人间赤脚仙。",
        "dynasty": "宋",
        "collection_info": null
    },
    {
        "title": "九吟诗 来贤",
        "author": "吴昌裔",
        "content": "杖挂松花酒一瓢，手挼柏子杂香烧。\n山空露冷吟招隠，掉首诸贤不受招。",
        "dynasty": "宋",
        "collection_info": null
    },
    {
        "title": "九吟诗 翠蛟",
        "author": "吴昌裔",
        "content": "苍松翠石束寒流，飞下长身白玉虬。\n吐出英云千尺雨，须臾雷霁水痕收。",
        "dynasty": "宋",
        "collection_info": null
    },
    {
        "title": "九吟诗 飞玉",
        "author": "吴昌裔",
        "content": "谁擘岩扉石窦开，中流玉水潄苍苔。\n有时卷雪从天下，端是源头蓄得来。",
        "dynasty": "宋",
        "collection_info": null
    },
    {
        "title": "偈颂八十七首  其一",
        "author": "释慧开",
        "content": "父子不传，百无一有。\n狭路相逢，推门落臼。",
        "dynasty": "宋",
        "collection_info": null
    },
    {
        "title": "偈颂八十七首  其二",
        "author": "释慧开",
        "content": "礼拜即是，不礼即是。\n黄面瞿昙，在我脚底。",
        "dynasty": "宋",
        "collection_info": null
    },
    {
        "title": "偈颂八十七首  其三",
        "author": "释慧开",
        "content": "山围仙壠，水遶佳城。\n言中有响，句下分明。",
        "dynasty": "宋",
        "collection_info": null
    },
    {
        "title": "偈颂八十七首  其四",
        "author": "释慧开",
        "content": "一着高一着，一步阔一步。\n拨转上头关，干坤全体露。",
        "dynasty": "宋",
        "collection_info": null
    },
    {
        "title": "偈颂八十七首  其五",
        "author": "释慧开",
        "content": "昔年曾向山中去，千手大悲拦不住。\n今朝又向山中来，优昙华向半天开。",
        "dynasty": "宋",
        "collection_info": null
    },
    {
        "title": "偈颂八十七首  其六",
        "author": "释慧开",
        "content": "茅庵草舍住山深，无奈檀那错访寻。\n了却先师未了底，恶声从此满丛林。",
        "dynasty": "宋",
        "collection_info": null
    },
    {
        "title": "偈颂八十七首  其七",
        "author": "释慧开",
        "content": "树凋叶落，体露金风。\n更问如何，眼瞎耳聋。",
        "dynasty": "宋",
        "collection_info": null
    },
    {
        "title": "偈颂八十七首  其八",
        "author": "释慧开",
        "content": "静中消息闹中观，闹中消息静中看。\n静闹掀翻行正令，倚天长剑逼人寒。",
        "dynasty": "宋",
        "collection_info": null
    },
    {
        "title": "偈颂八十七首  其九",
        "author": "释慧开",
        "content": "闹市门头，有一句子。\n摆手出漳江，全身在裏许。",
        "dynasty": "宋",
        "collection_info": null
    },
    {
        "title": "偈颂八十七首  其一○",
        "author": "释慧开",
        "content": "稽首老瞿昙，担头入闹蓝。\n炷香三拜了，天上与人间。",
        "dynasty": "宋",
        "collection_info": null
    },
    {
        "title": "偈颂八十七首  其一一",
        "author": "释慧开",
        "content": "灵从何来，圣从何起。\n五通六通，不是不是。\n今日天宁，如何指示，齐之以礼。",
        "dynasty": "宋",
        "collection_info": null
    },
    {
        "title": "偈颂八十七首  其一二",
        "author": "释慧开",
        "content": "闹市红尘，入廛垂手。\n纔涉思惟，劈脊便搂。",
        "dynasty": "宋",
        "collection_info": null
    },
    {
        "title": "偈颂八十七首  其一三",
        "author": "释慧开",
        "content": "夫子眼睛，瞿昙巴鼻。\n不是四六文章，亦非仁义礼智，普请大家齐侧耳。",
        "dynasty": "宋",
        "collection_info": null
    },
    {
        "title": "偈颂八十七首  其一四",
        "author": "释慧开",
        "content": "平沈大地，高出虚空。\n释迦弥勒，齐立下风。",
        "dynasty": "宋",
        "collection_info": null
    },
    {
        "title": "偈颂八十七首  其一五",
        "author": "释慧开",
        "content": "眼如鼻孔口如槌，业识忙忙唤不回。\n南浦西山耕未遍，披毛戴角又重来。",
        "dynasty": "宋",
        "collection_info": null
    },
    {
        "title": "偈颂八十七首  其一六",
        "author": "释慧开",
        "content": "灵山话月，曹溪指月，寒山比月。\n从上佛祖，纳尽败阙。",
        "dynasty": "宋",
        "collection_info": null
    },
    {
        "title": "偈颂八十七首  其一七",
        "author": "释慧开",
        "content": "地黑天昏见得亲，肯随光影弄精魂。\n老僧拳下死中活，佛与众生一口吞。",
        "dynasty": "宋",
        "collection_info": null
    },
    {
        "title": "偈颂八十七首  其一八",
        "author": "释慧开",
        "content": "休分廛市与山间，静闹闲忙着眼看。\n静闹二途俱泯绝，如珠辘辘走金盘。",
        "dynasty": "宋",
        "collection_info": null
    },
    {
        "title": "偈颂八十七首  其一九",
        "author": "释慧开",
        "content": "一镞破三关，坐断江西路。\n佛祖到头俱罔措，至竟全凭这一步。",
        "dynasty": "宋",
        "collection_info": null
    },
    {
        "title": "偈颂八十七首  其二○",
        "author": "释慧开",
        "content": "殿裏底是什么，千百化身无处讨。\n礼拜烧香，不勘自破。",
        "dynasty": "宋",
        "collection_info": null
    },
    {
        "title": "偈颂八十七首  其二一",
        "author": "释慧开",
        "content": "状元笔下鼓风雷，未放游鳞久曝腮。\n激起砚池些子水，洗光幕阜翠崔嵬。",
        "dynasty": "宋",
        "collection_info": null
    },
    {
        "title": "偈颂八十七首  其二二",
        "author": "释慧开",
        "content": "遇缘即宗云从龙，随处作主风从虎，大地撮来无寸土。\n倒岳倾湫，兴云致雨。",
        "dynasty": "宋",
        "collection_info": null
    },
    {
        "title": "偈颂八十七首  其二三",
        "author": "释慧开",
        "content": "释迦顶𩕳一机，达磨单传一着。\n崇恩不惜眉毛，只作一句道却。",
        "dynasty": "宋",
        "collection_info": null
    },
    {
        "title": "偈颂八十七首  其二四",
        "author": "释慧开",
        "content": "今朝十月念五，黄龙有一转语。\n分明更不囊藏，直截当阳为举。\n㘞，甜瓜彻蔕甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂八十七首  其二五",
        "author": "释慧开",
        "content": "湘南潭北影团团，面面檐楹风雨寒。\n突出虚空无缝罅，从教千古与人看。",
        "dynasty": "宋",
        "collection_info": null
    },
    {
        "title": "偈颂八十七首  其二六",
        "author": "释慧开",
        "content": "五日一番，赴箇程限。\n有道可谈，有法可演。\n不顾碎身如微尘，只要瞎却众生眼。",
        "dynasty": "宋",
        "collection_info": null
    },
    {
        "title": "偈颂八十七首  其二七",
        "author": "释慧开",
        "content": "日月循环成底事，衲僧切忌眼麻迷。\n直饶透彻威音外，也落侬家第二机。\n急荐取，莫迟疑。\n坐看东君行正令，大鹏一举到天池。",
        "dynasty": "宋",
        "collection_info": null
    },
    {
        "title": "偈颂八十七首  其二八",
        "author": "释慧开",
        "content": "独弄单提向上机，机前荐得早迟疑。\n相逢觌面凭谁委，父子虽亲各不知。",
        "dynasty": "宋",
        "collection_info": null
    },
    {
        "title": "偈颂八十七首  其二九",
        "author": "释慧开",
        "content": "格外一机，万灵莫测。\n向上一着，千眼难窥。\n青山白云父，白云青山儿。\n春风二三月，桃李自成蹊，笑杀灵云道不疑。",
        "dynasty": "宋",
        "collection_info": null
    },
    {
        "title": "偈颂八十七首  其三○",
        "author": "释慧开",
        "content": "掀翻大地，打破虚空。\n口吞佛祖，凌蔑宗风。\n莫笑黄龙无伎俩，熨斗煎茶铫不同。",
        "dynasty": "宋",
        "collection_info": null
    },
    {
        "title": "偈颂八十七首  其三一",
        "author": "释慧开",
        "content": "参禅莫滞静工夫，闹处相逢在半途。\n静闹两关俱不涉，赵州东壁挂葫芦。",
        "dynasty": "宋",
        "collection_info": null
    },
    {
        "title": "偈颂八十七首  其三二",
        "author": "释慧开",
        "content": "目前无法，意在目前。\n目前荐得，正好吃拳。",
        "dynasty": "宋",
        "collection_info": null
    },
    {
        "title": "偈颂八十七首  其三三",
        "author": "释慧开",
        "content": "天下法窟丛林，四月初一结制。\n无门逐恶随邪，要效死心旧例，普请诸人脑门着地。",
        "dynasty": "宋",
        "collection_info": null
    },
    {
        "title": "偈颂八十七首  其三四",
        "author": "释慧开",
        "content": "兜率未离尘满面，王宫纔降垢通身。\n儿孙纵有沧浪水，洗到馿年也不清。",
        "dynasty": "宋",
        "collection_info": null
    },
    {
        "title": "偈颂八十七首  其三五",
        "author": "释慧开",
        "content": "侬家没兴眼无筋，错中南方蛊毒深。\n一掬肝肠俱裂破，年年此日痛伤心。",
        "dynasty": "宋",
        "collection_info": null
    },
    {
        "title": "偈颂八十七首  其三六",
        "author": "释慧开",
        "content": "瞿昙遗下葛藤窠，翻覆看来脱处多。\n不是儿孙重检点，古今争得绝誵讹。",
        "dynasty": "宋",
        "collection_info": null
    },
    {
        "title": "偈颂八十七首  其三七",
        "author": "释慧开",
        "content": "参禅要真实，直造无疑地。\n闻非未必非，说是未必是。\n黄龙设三关，曹洞列五位。\n坐断主人公，且不落第二。",
        "dynasty": "宋",
        "collection_info": null
    },
    {
        "title": "偈颂八十七首  其三八",
        "author": "释慧开",
        "content": "循规守短，无绳自缚。\n纵横无碍，外道魔军。\n存心澄寂，默照邪禅。\n恣意忘缘，解脱深坑。\n惺惺不昧，带锁担枷。\n思善思恶，地狱天堂。\n佛见法见，二铁围山。\n念起即觉，弄精魂汉。\n兀然习定，鬼家活计。\n进则迷理，退则乖宗。\n不进不退，有气死人。",
        "dynasty": "宋",
        "collection_info": null
    },
    {
        "title": "偈颂八十七首  其三九",
        "author": "释慧开",
        "content": "烈焰亘天，洪涛辊底。\n眨上眉毛，剑去久矣。",
        "dynasty": "宋",
        "collection_info": null
    },
    {
        "title": "偈颂八十七首  其四○",
        "author": "释慧开",
        "content": "春山迭乱青，春水漾虚碧。\n春光漏泄尽，谁识春消息。\n多年枯木再抽枝，撼动春风生八极。",
        "dynasty": "宋",
        "collection_info": null
    },
    {
        "title": "偈颂八十七首  其四一",
        "author": "释慧开",
        "content": "拨转玄关，一弹指顷。\n看看平地起风云，门近洪崖千尺井。",
        "dynasty": "宋",
        "collection_info": null
    },
    {
        "title": "偈颂八十七首  其四二",
        "author": "释慧开",
        "content": "死心室内，移身移步。\n日日香灯，朝朝话堕。\n稽首齐安王，铁蛇横大道。",
        "dynasty": "宋",
        "collection_info": null
    },
    {
        "title": "偈颂八十七首  其四三",
        "author": "释慧开",
        "content": "春山迭乱青，春水漾虚碧。\n寥寥天地间，满眼皆相识。",
        "dynasty": "宋",
        "collection_info": null
    },
    {
        "title": "偈颂八十七首  其四四",
        "author": "释慧开",
        "content": "三月清明节禁烟，桃华带雨倍鲜妍。\n皆言当日灵云悟，笑破禅和口半边。",
        "dynasty": "宋",
        "collection_info": null
    },
    {
        "title": "偈颂八十七首  其四五",
        "author": "释慧开",
        "content": "今朝三月初十，击鼓禅徒毕集。\n欲知时节因缘，雨落阶头便湿。\n会即各自归堂，不会何劳久立。",
        "dynasty": "宋",
        "collection_info": null
    },
    {
        "title": "偈颂八十七首  其四六",
        "author": "释慧开",
        "content": "翠岩绝崄巇，元不涉阶梯。\n去来无窒碍，彼此更何疑。\n珍重洪源湖海众，箇中不隔一毫釐。",
        "dynasty": "宋",
        "collection_info": null
    },
    {
        "title": "偈颂八十七首  其四七",
        "author": "释慧开",
        "content": "无门为法门，三关何用立。\n熟处既难忘，又从这裏入。",
        "dynasty": "宋",
        "collection_info": null
    },
    {
        "title": "偈颂八十七首  其四八",
        "author": "释慧开",
        "content": "灵山一会，泥团土块。\n问讯烧香，和赃捉败。",
        "dynasty": "宋",
        "collection_info": null
    },
    {
        "title": "偈颂八十七首  其四九",
        "author": "释慧开",
        "content": "热喝粗拳，佛来也打。\n临济德山，一时擒下。",
        "dynasty": "宋",
        "collection_info": null
    },
    {
        "title": "偈颂八十七首  其五○",
        "author": "释慧开",
        "content": "不是护身符，亦非断贯索。\n直饶鼻孔辽天，也被这箇穿却。\n无门老汉还免得么，却请维那下箇注脚。",
        "dynasty": "宋",
        "collection_info": null
    },
    {
        "title": "偈颂八十七首  其五一",
        "author": "释慧开",
        "content": "讚嘆无门，也是这箇。\n駡詈无门，也是这箇。\n文彩未彰谁辨得，却烦首座通消息。",
        "dynasty": "宋",
        "collection_info": null
    },
    {
        "title": "偈颂八十七首  其五二",
        "author": "释慧开",
        "content": "不动脚头，青云独步。\n箇是寻常行履处，须知更有通霄路。",
        "dynasty": "宋",
        "collection_info": null
    },
    {
        "title": "偈颂八十七首  其五三",
        "author": "释慧开",
        "content": "掣断绳头欲自由，那知定业未容休。\n再偿拽杷拖犁债，鼓得西江水逆流。",
        "dynasty": "宋",
        "collection_info": null
    },
    {
        "title": "偈颂八十七首  其五四",
        "author": "释慧开",
        "content": "八两还他是半斤，陈年桃核旧时仁。\n大家出手共提掇，行看丛林气象新。",
        "dynasty": "宋",
        "collection_info": null
    },
    {
        "title": "偈颂八十七首  其五五",
        "author": "释慧开",
        "content": "黄龙结制没规绳，超过诸方半月程。\n莫怪七颠并八倒，大家日午打三更。",
        "dynasty": "宋",
        "collection_info": null
    },
    {
        "title": "偈颂八十七首  其五六",
        "author": "释慧开",
        "content": "熏风自南来，殿阁生微凉。\n百年浑似醉，三万六千场。\n休拟议，莫思量。\n锦鳞一跃化龙去，无限痴人戽夜塘。",
        "dynasty": "宋",
        "collection_info": null
    },
    {
        "title": "偈颂八十七首  其五七",
        "author": "释慧开",
        "content": "归来一月余日，内外人事已毕。\n恣意饱饭噇眠，说甚金圈栗棘。\n分明告报诸禅，直下便须委悉。\n更若拟议踌躇，照顾脑门霹雳。",
        "dynasty": "宋",
        "collection_info": null
    },
    {
        "title": "偈颂八十七首  其五八",
        "author": "释慧开",
        "content": "六月炎炎如火聚，寂然不动于中住。\n炎炎火聚却清凉，清凉却是炎炎处。\n等闲坐断两头关，撞墙撞壁通霄路。",
        "dynasty": "宋",
        "collection_info": null
    },
    {
        "title": "偈颂八十七首  其五九",
        "author": "释慧开",
        "content": "石跟常有千年润，海眼曾无一日干。\n天下苍生待霖雨，不知龙向此间蟠。\n霹雳一声头角露，倾湫倒岳鼓波澜。",
        "dynasty": "宋",
        "collection_info": null
    },
    {
        "title": "偈颂八十七首  其六○",
        "author": "释慧开",
        "content": "图列千山开画嶂，带围一水遶蓬瀛。\n脚头未举已先入，不用门前弹指声。",
        "dynasty": "宋",
        "collection_info": null
    },
    {
        "title": "偈颂八十七首  其六一",
        "author": "释慧开",
        "content": "动絃别曲，叶落知秋。\n禾山打鼓，雪峰辊毬。\n睦州担板，投子提油。\n赵州狗子，沩山牯牛。\n青原垂足，俱胝指头。\n一队破落户，各自逞风流。",
        "dynasty": "宋",
        "collection_info": null
    },
    {
        "title": "偈颂八十七首  其六二",
        "author": "释慧开",
        "content": "布袋头开今日始，满目江山秋色裏。\n蓦然踏断草鞋跟，元来却是自家底。",
        "dynasty": "宋",
        "collection_info": null
    },
    {
        "title": "偈颂八十七首  其六三",
        "author": "释慧开",
        "content": "信脚行去绝埃尘，信手拈来用得亲。\n信口道出惊天地，信心悟入独超羣。",
        "dynasty": "宋",
        "collection_info": null
    },
    {
        "title": "偈颂八十七首  其六四",
        "author": "释慧开",
        "content": "阴极阳生，日添一线。\n独有山僧拄杖子，不属阴阳迁变。",
        "dynasty": "宋",
        "collection_info": null
    },
    {
        "title": "偈颂八十七首  其六五",
        "author": "释慧开",
        "content": "昨日去年去，今朝今岁来。\n去年去不去，今岁来不来。",
        "dynasty": "宋",
        "collection_info": null
    },
    {
        "title": "偈颂八十七首  其六六",
        "author": "释慧开",
        "content": "现种种形，说种种法。\n形法皆非，假名菩萨。\n更于诸相觅圆通，当人正眼俱戳瞎。",
        "dynasty": "宋",
        "collection_info": null
    },
    {
        "title": "偈颂八十七首  其六七",
        "author": "释慧开",
        "content": "咄这干屎橛，生来太妖孽。\n堪笑老云门，一棒打不杀。",
        "dynasty": "宋",
        "collection_info": null
    },
    {
        "title": "偈颂八十七首  其六八",
        "author": "释慧开",
        "content": "衲僧今日路头通，拄杖生云兴已浓。\n要探江湖深与浅，前途更有妙高峰。",
        "dynasty": "宋",
        "collection_info": null
    },
    {
        "title": "偈颂八十七首  其六九",
        "author": "释慧开",
        "content": "开炉半月，火种全无。\n冷灰豆爆，惊动江湖。",
        "dynasty": "宋",
        "collection_info": null
    },
    {
        "title": "偈颂八十七首  其七○",
        "author": "释慧开",
        "content": "燕国当年植福田，身如水月印三千。\n渠无生死归何处，春早梅华放晓烟。",
        "dynasty": "宋",
        "collection_info": null
    },
    {
        "title": "偈颂八十七首  其七一",
        "author": "释慧开",
        "content": "是圣是凡，过这边立。\n拟议不来，青天霹雳。",
        "dynasty": "宋",
        "collection_info": null
    },
    {
        "title": "偈颂八十七首  其七二",
        "author": "释慧开",
        "content": "摧邪显正，一印印定。\n尽大地人，谛听谛听。",
        "dynasty": "宋",
        "collection_info": null
    },
    {
        "title": "偈颂八十七首  其七三",
        "author": "释慧开",
        "content": "遇家裏人，说家裏事。\n一句无私，龙翔凤翥。",
        "dynasty": "宋",
        "collection_info": null
    },
    {
        "title": "偈颂八十七首  其七四",
        "author": "释慧开",
        "content": "诸方浩浩，举古明今。\n送人上树，不是好心。",
        "dynasty": "宋",
        "collection_info": null
    },
    {
        "title": "偈颂八十七首  其七五",
        "author": "释慧开",
        "content": "铜沙锣裏满盛油，故国山河在眼头。\n试向凤凰台上望，长江无日不东流。",
        "dynasty": "宋",
        "collection_info": null
    },
    {
        "title": "偈颂八十七首  其七六",
        "author": "释慧开",
        "content": "老来无日不思闲，深隠西湖第一山。\n无奈退庵贤制置，远移公帖入松关。",
        "dynasty": "宋",
        "collection_info": null
    },
    {
        "title": "偈颂八十七首  其七七",
        "author": "释慧开",
        "content": "天阴性地昏，日出心光耀。\n拄杖笑呵呵，禅床也𨁝跳。\n管甚岁余闰，一任月大小。\n淈𣸩几春秋，用处非常峭。\n可怜五十三知识，未曾梦见顶门窍。",
        "dynasty": "宋",
        "collection_info": null
    },
    {
        "title": "偈颂八十七首  其七八",
        "author": "释慧开",
        "content": "灵山大法王，末运希所遇。\n声名遍天下，干坤恣独步。\n草鞋挂龙床，三宣浑不顾。\n凌灭曹源生，训徒参活句。\n宗门箇样师，熟不生恋慕。\n天庭重降勅黄来，凌霄峰顶施甘露。",
        "dynasty": "宋",
        "collection_info": null
    },
    {
        "title": "偈颂八十七首  其七九",
        "author": "释慧开",
        "content": "威镇戎夷，扫清魔孽。\n羣灵归敬，忠心如铁。\n破蔡灭金，守黄剿贼。\n雪百年二帝难雪之耻，成中兴四将未成之业。",
        "dynasty": "宋",
        "collection_info": null
    },
    {
        "title": "偈颂八十七首  其八○",
        "author": "释慧开",
        "content": "三教圣人，同归一理。\n理长则行，理短则止。\n虚空无心，墙壁有耳。\n不涉言诠，单提直指。\n口缝纔开，不是不是。",
        "dynasty": "宋",
        "collection_info": null
    },
    {
        "title": "偈颂八十七首  其八一",
        "author": "释慧开",
        "content": "山前麦熟已如云，觌面当机为指陈。\n蓦地一番梅雨过，青山洗出画图新。",
        "dynasty": "宋",
        "collection_info": null
    },
    {
        "title": "偈颂八十七首  其八二",
        "author": "释慧开",
        "content": "元正启祚，万物咸新。\n衲僧拄杖黑{粦皮}皴，不属阴阳别是春。",
        "dynasty": "宋",
        "collection_info": null
    },
    {
        "title": "偈颂八十七首  其八三",
        "author": "释慧开",
        "content": "出洞昂头角，回山露尾巴。\n恩承饶舌力，累我受波查。",
        "dynasty": "宋",
        "collection_info": null
    },
    {
        "title": "偈颂八十七首  其八四",
        "author": "释慧开",
        "content": "针芥相投，体用俱全。\n衲僧门下，十万八千。",
        "dynasty": "宋",
        "collection_info": null
    },
    {
        "title": "偈颂八十七首  其八五",
        "author": "释慧开",
        "content": "名高不用镌顽石，路上行人口是碑。\n大宋正传天子令，直教诸国竖降旗。",
        "dynasty": "宋",
        "collection_info": null
    },
    {
        "title": "偈颂八十七首  其八六",
        "author": "释慧开",
        "content": "普贤行愿等三千，正是清明首夏天。\n要见大人真境界，月明常照御楼前。",
        "dynasty": "宋",
        "collection_info": null
    },
    {
        "title": "偈颂八十七首  其八七",
        "author": "释慧开",
        "content": "烂柴头，火一团。\n急着眼，莫颟顸，星在秤兮不在盘。",
        "dynasty": "宋",
        "collection_info": null
    },
    {
        "title": "偈颂二首  其一",
        "author": "释慧开",
        "content": "黄龙结制不寻常，只用阎罗断命方。\n生铁一团红嚥下，死中再活获清凉。",
        "dynasty": "宋",
        "collection_info": null
    },
    {
        "title": "偈颂二首  其二",
        "author": "释慧开",
        "content": "欲把生蛇化活龙，先将毒药灌喉咙。\n常教满腹如针刺，抛向洪波大浪中。",
        "dynasty": "宋",
        "collection_info": null
    },
    {
        "title": "无量寿佛赞",
        "author": "释慧开",
        "content": "干屎橛兮麻三斤，当阳拈出少知音。\n时人不识自家佛，却向丹青画处寻。",
        "dynasty": "宋",
        "collection_info": null
    },
    {
        "title": "佛头圆相赞",
        "author": "释慧开",
        "content": "生怕云门打杀伊，韬光晦迹许多时。\n而今再出头来也，天上人间更有谁。",
        "dynasty": "宋",
        "collection_info": null
    },
    {
        "title": "圆通大士赞",
        "author": "释慧开",
        "content": "足蹈双莲洒杨柳，面目端严世希有。\n梵音妙音海潮音，祇这而今谁动口。",
        "dynasty": "宋",
        "collection_info": null
    },
    {
        "title": "持二十五轮顶弥陀蹈莲叶赞",
        "author": "释慧开",
        "content": "机轮纔转，作者犹迷。\n顶𩕳一着，独弄单提。\n自从蹈得这些子，便向风波险处施。",
        "dynasty": "宋",
        "collection_info": null
    },
    {
        "title": "三十二应赞",
        "author": "释慧开",
        "content": "现种种形，说种种法。\n形法皆非，假名菩萨。\n更于诸相觅圆通，当人正眼俱戳瞎。",
        "dynasty": "宋",
        "collection_info": null
    },
    {
        "title": "持珠坐石赞",
        "author": "释慧开",
        "content": "手轮摩尼珠，身坐盘陀石。\n普请大地人，念彼观音力。",
        "dynasty": "宋",
        "collection_info": null
    },
    {
        "title": "达磨茎芦赞",
        "author": "释慧开",
        "content": "脚下茎芦，到岸也未。\n随流入流，浮逼逼地。",
        "dynasty": "宋",
        "collection_info": null
    },
    {
        "title": "达磨大师赞",
        "author": "释慧开",
        "content": "贼身未露罪全彰，搅得西干沸似汤。\n项上铁枷无计脱，却来东土强摊赃。",
        "dynasty": "宋",
        "collection_info": null
    },
    {
        "title": "大祖禅师赞",
        "author": "释慧开",
        "content": "三拜起来依位立，普天匝地黑漫漫。\n可怜隻臂空轮却，千古令人作笑端。",
        "dynasty": "宋",
        "collection_info": null
    },
    {
        "title": "镜智禅师赞",
        "author": "释慧开",
        "content": "弥天罪犯无门忏，红烂通身世莫医。\n已是四棱俱塌地，尽教后代乱针锥。",
        "dynasty": "宋",
        "collection_info": null
    },
    {
        "title": "大医禅师赞",
        "author": "释慧开",
        "content": "坚辞凤阙紫泥诏，玷辱宗风箇古锥。\n坐断双峰无寸草，爱松留得碍人枝。",
        "dynasty": "宋",
        "collection_info": null
    },
    {
        "title": "大满禅师赞",
        "author": "释慧开",
        "content": "再出头来满面尘，那堪鼓舌与摇唇。\n松枯石烂凭谁委，累及痴獃蹈碓人。",
        "dynasty": "宋",
        "collection_info": null
    },
    {
        "title": "大鑑禅师赞",
        "author": "释慧开",
        "content": "菩提无树镜非台，臭口分明鬼擘开。\n幸是卖柴无事獠，刚然惹得一身灾。",
        "dynasty": "宋",
        "collection_info": null
    },
    {
        "title": "思大禅师赞",
        "author": "释慧开",
        "content": "一生讨头不见，二生骨露皮穿。\n三生造成地狱，全身活陷黄泉。\n七十二峰俱坐断，口吞佛祖在机先。",
        "dynasty": "宋",
        "collection_info": null
    },
    {
        "title": "骑虎丰干赞",
        "author": "释慧开",
        "content": "忙忙业识老丰干，鼓舌摇唇总自瞒。\n纵踞虎头取虎尾，衲僧门下管窥斑。",
        "dynasty": "宋",
        "collection_info": null
    },
    {
        "title": "志公和尚赞",
        "author": "释慧开",
        "content": "杖头络索闲家具，应谶三朝经几秋。\n生向鹰窠来处异，面皮擘破十三头。\n㘞，因渠达磨枝条布，恼乱春风卒未休。",
        "dynasty": "宋",
        "collection_info": null
    },
    {
        "title": "白云法师赞",
        "author": "释慧开",
        "content": "伟哉大法师，逢难转坚牢。\n不因登绝顶，争见白云高。",
        "dynasty": "宋",
        "collection_info": null
    },
    {
        "title": "天台四睡赞",
        "author": "释慧开",
        "content": "既是伏爪藏牙，不用三头六臂。\n只图梦里惺惺，任疑大虫瞌睡。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释慧开",
        "content": "资福从来不识羞，橘皮熟炙逞风流。\n倚筇懒赴贤侯命，又却骑牛更觅牛。",
        "dynasty": "宋",
        "collection_info": null
    },
    {
        "title": "郁山主赞",
        "author": "释慧开",
        "content": "百尺竿头话最亲，一交桥断绝纤尘。\n死中得活珠离蚌，甘作馿前马后人。",
        "dynasty": "宋",
        "collection_info": null
    },
    {
        "title": "朝阳穿破衲赞",
        "author": "释慧开",
        "content": "冷时急用之物，趁暖着些针线。\n忽然腊月到来，免致脚忙手乱。",
        "dynasty": "宋",
        "collection_info": null
    },
    {
        "title": "对月了残经赞",
        "author": "释慧开",
        "content": "始见些儿光影，要了末后一段。\n若是无门拳头，不打这般钝汉。",
        "dynasty": "宋",
        "collection_info": null
    },
    {
        "title": "傅大士赞",
        "author": "释慧开",
        "content": "对御讲经，无本可据。\n案上一挥，谁知落处。\n知落处，拍板与门槌，总是闲家具。",
        "dynasty": "宋",
        "collection_info": null
    },
    {
        "title": "维摩居士赞",
        "author": "释慧开",
        "content": "毗耶病虎实难亲，触着渠侬便丧身。\n非但文殊遭毒口，吞尽灵山一会人。",
        "dynasty": "宋",
        "collection_info": null
    },
    {
        "title": "庞居士赞",
        "author": "释慧开",
        "content": "平欺马祖，下视诸方。\n生涯荡却，今古无双。\n不与万法为侣，一口吸尽西江。",
        "dynasty": "宋",
        "collection_info": null
    },
    {
        "title": "执剑吕洞宾赞",
        "author": "释慧开",
        "content": "露刃单提，行杀活令。\n斩贪嗔痴，羣魔乞命。\n夫是之谓，纯阳真人。\n激浊扬清，摧邪显正。",
        "dynasty": "宋",
        "collection_info": null
    },
    {
        "title": "佛母周氏赞",
        "author": "释慧开",
        "content": "室女生儿真祸胎，丛林孰不起疑猜。\n转身术子能灵验，再出头来满面埃。",
        "dynasty": "宋",
        "collection_info": null
    },
    {
        "title": "谢佛眼师号",
        "author": "释慧开",
        "content": "皇恩颁自九重城，雨露纔霑草木荣。\n佛祖门庭增瑞气，四海欢呼万岁声。\n忠心护国成勋业，君父开臣佛眼睛。\n寿山福海恩难报，永日寥寥贺太平。",
        "dynasty": "宋",
        "collection_info": null
    },
    {
        "title": "谢宣赐金襕",
        "author": "释慧开",
        "content": "不是鷄足流传，亦非黄梅分付。\n九重天上降来，千载臣僧一遇。\n中兴佛祖宗风，羣魔悉皆惊怖。\n祝延圣寿无疆，志愿皇图永固。",
        "dynasty": "宋",
        "collection_info": null
    },
    {
        "title": "题壁间水波观音",
        "author": "释慧开",
        "content": "曹源正派喜流传，涓滴浑无浪拍天。\n任是大悲千手眼，探渠深浅待馿年。",
        "dynasty": "宋",
        "collection_info": null
    },
    {
        "title": "贺吴丞相生日",
        "author": "释慧开",
        "content": "大地春回是诞辰，松篁难改四时青。\n寿星不老福无尽，常在中天伴月明。",
        "dynasty": "宋",
        "collection_info": null
    },
    {
        "title": "赵资政号节斋",
        "author": "释慧开",
        "content": "着鞭占得地头宽，高节心空立处端。\n多向渭川烟外望，这边风月少人看。",
        "dynasty": "宋",
        "collection_info": null
    },
    {
        "title": "吴尚书尊堂死以偈问用韵以復",
        "author": "释慧开",
        "content": "身分水月遍三千，月落何曾离得天。\n此是夫人行履处，摩耶相对共谈禅。",
        "dynasty": "宋",
        "collection_info": null
    },
    {
        "title": "退步",
        "author": "释慧开",
        "content": "未曾移定时，前脚让后脚。\n只这一步子，谁人蹈得着。",
        "dynasty": "宋",
        "collection_info": null
    },
    {
        "title": "题黄龙中途眠松",
        "author": "释慧开",
        "content": "当途偃蹇卧霜枝，彷佛黄龙出洞时。\n不是渠侬夸劲节，看他来者放头低。",
        "dynasty": "宋",
        "collection_info": null
    },
    {
        "title": "请行新桥",
        "author": "释慧开",
        "content": "云根架就笑谈中，凡圣如今一路通。\n箇箇脚跟亲蹈着，人人足下起清风。\n不似天台滑石，半巇半崄。\n胜如赵州略彴，度马度馿。\n虽然欲行千里，要知一步为初。\n从兹不用频题柱，来往都乘驷马车。",
        "dynasty": "宋",
        "collection_info": null
    },
    {
        "title": "吴履斋以脚蹈日影索偈",
        "author": "释慧开",
        "content": "圆陀陀，光烁烁。\n明眼人，蹈不着。\n蹈得着，更买草鞋去行脚。",
        "dynasty": "宋",
        "collection_info": null
    },
    {
        "title": "在南高峰石室中出定作",
        "author": "释慧开",
        "content": "静处干坤窄，闲居日月忙。\n虚空即妙体，独露法中王。",
        "dynasty": "宋",
        "collection_info": null
    },
    {
        "title": "六年举无字一日闻斋鼓有省",
        "author": "释慧开",
        "content": "青天白日一声雷，大地羣生眼豁开。\n万象森罗齐稽首，须弥𨁝跳舞三台。",
        "dynasty": "宋",
        "collection_info": null
    },
    {
        "title": "总轴罗汉",
        "author": "释慧开",
        "content": "洞寇都卢十八头，千妖百怪逞风流。\n人间天上称尊汉，总被无门一握收。",
        "dynasty": "宋",
        "collection_info": null
    },
    {
        "title": "圆觉会",
        "author": "释慧开",
        "content": "十二獃郎欲决疑，瞿昙嚼饭餵婴儿。\n若教知有衲僧事，终不人前鼓口皮。",
        "dynasty": "宋",
        "collection_info": null
    },
    {
        "title": "石牛",
        "author": "释慧开",
        "content": "须弥为骨露纤躯，头角峥嵘塞太虚。\n大地耕翻无寸土，牧童鞭索岂能拘。",
        "dynasty": "宋",
        "collection_info": null
    },
    {
        "title": "懒牛",
        "author": "释慧开",
        "content": "不经南陌与西阡，犁杷年来怕上肩。\n弃却栏中肥嫩草，绿杨堤畔饱风烟。",
        "dynasty": "宋",
        "collection_info": null
    },
    {
        "title": "无际",
        "author": "释慧开",
        "content": "祖翁田地没凭据，争许时人取次量。\n但见寥寥成一片，不知何处是封疆。",
        "dynasty": "宋",
        "collection_info": null
    },
    {
        "title": "铁壁",
        "author": "释慧开",
        "content": "巍然一座黑金城，缝罅全无及户扃。\n堪笑英雄难进步，圣凡到此绝途程。",
        "dynasty": "宋",
        "collection_info": null
    },
    {
        "title": "针筒",
        "author": "释慧开",
        "content": "函盖干坤气量周，铜睛铁眼一齐取。\n几多利脑尖锋者，到此如何敢出头。",
        "dynasty": "宋",
        "collection_info": null
    },
    {
        "title": "裁缝",
        "author": "释慧开",
        "content": "剪断万丝头，工夫已成片。\n针札不入处，为渠通一线。",
        "dynasty": "宋",
        "collection_info": null
    },
    {
        "title": "浄髮",
        "author": "释慧开",
        "content": "锋铓未露鬼神号，能刬羣牛顶𩕳毛。\n四海聱头俱按下，岂容存着一纤毫。",
        "dynasty": "宋",
        "collection_info": null
    },
    {
        "title": "头袖",
        "author": "释慧开",
        "content": "四海英灵俱夺下，铜头铁额总兜来。\n莫怪无门施毒手，揭翻脑盖顶门开。",
        "dynasty": "宋",
        "collection_info": null
    },
    {
        "title": "帐子",
        "author": "释慧开",
        "content": "纔得当阳一线通，全彰大用显家风。\n直饶鼻孔辽天汉，未免从头被罩笼。",
        "dynasty": "宋",
        "collection_info": null
    },
    {
        "title": "荐席",
        "author": "释慧开",
        "content": "乱草窠中，打成一片。\n坐卧寂然，真机顿现。",
        "dynasty": "宋",
        "collection_info": null
    },
    {
        "title": "枕头",
        "author": "释慧开",
        "content": "轮回根本，莫着相好。\n铁脊梁汉，因他放倒。",
        "dynasty": "宋",
        "collection_info": null
    },
    {
        "title": "舍鞋",
        "author": "释慧开",
        "content": "验尽脚跟长与短，箇中宽窄已先知。\n自从蹈着这些子，左右逢原显大机。",
        "dynasty": "宋",
        "collection_info": null
    },
    {
        "title": "牙药",
        "author": "释慧开",
        "content": "点着些儿，妙不可述。\n纔开臭口，验得骨出。",
        "dynasty": "宋",
        "collection_info": null
    },
    {
        "title": "医眼",
        "author": "释慧开",
        "content": "开黑暗门，通向上窍。\n内外障除，神光独耀。",
        "dynasty": "宋",
        "collection_info": null
    },
    {
        "title": "施汤",
        "author": "释慧开",
        "content": "不是甘草大黄，亦非苦参半夏。\n莫教一滴沾唇，直得通身汗下。",
        "dynasty": "宋",
        "collection_info": null
    },
    {
        "title": "接待",
        "author": "释慧开",
        "content": "洋铜汁羹，热铁丸饭。\n滴粒纔沾，通身腐烂。",
        "dynasty": "宋",
        "collection_info": null
    },
    {
        "title": "馄饨",
        "author": "释慧开",
        "content": "宽着肚皮急叉手，镬汤里面翻筋斗。\n浑身糜烂转馨香，那箇禅和不开口。",
        "dynasty": "宋",
        "collection_info": null
    },
    {
        "title": "孟少保戎装相赞",
        "author": "释慧开",
        "content": "英雄盖世上将军，洞寇闻风丧胆魂。\n寸刃不施机莫测，看渠谈笑定干坤。",
        "dynasty": "宋",
        "collection_info": null
    },
    {
        "title": "又道装相赞",
        "author": "释慧开",
        "content": "灵山付嘱人，示现威棱身。\n在欲而无欲，居尘不染尘。\n等闲伸出擎天手，拨转如来正法轮。",
        "dynasty": "宋",
        "collection_info": null
    },
    {
        "title": "孟无庵与师同轴请赞",
        "author": "释慧开",
        "content": "居士身，比丘相。\n跷跷踦踦，牢牢攘攘。\n蓦然觌面相逢，直是无门可向。\n一拳一喝，双收双放。\n无庵居士眼无筋，识得这般村和尚。",
        "dynasty": "宋",
        "collection_info": null
    },
    {
        "title": "履斋枢相钧容赞",
        "author": "释慧开",
        "content": "湘水之清，昆玉之洁。\n和气如春，忠心如铁。\n储风月之精，禀松篁之节。\n真廊庙楷模，行佛祖途辙。\n裴李苏黄总不如，柱石明堂渠迥别。",
        "dynasty": "宋",
        "collection_info": null
    },
    {
        "title": "月泉赵寺丞寿像赞",
        "author": "释慧开",
        "content": "身为皇族，名着南宫。\n孔孟屋裏，做模打样。\n释老室内，谈玄说空。\n似箇般伎俩，半钱不直，又说甚道理三教俱通。\n从前学解掀翻尽，却于无处立宗风。\n天龙更为重饶舌，熨斗煎茶铫不同。",
        "dynasty": "宋",
        "collection_info": null
    },
    {
        "title": "孟少保绘师握拳缺指相请赞",
        "author": "释慧开",
        "content": "为人手段十分粗，拳下搜寻一箇无。\n咄这村僧难凑泊，释迦弥勒是他奴。",
        "dynasty": "宋",
        "collection_info": null
    },
    {
        "title": "牧庵简庵师三人共轴赞",
        "author": "释慧开",
        "content": "谩说降龙伏虎，徒夸对御谈禅。\n莫怪无门担板，佛来也吃粗拳。",
        "dynasty": "宋",
        "collection_info": null
    },
    {
        "title": "法孙天龙长老思贤请赞",
        "author": "释慧开",
        "content": "咄这村僧，百拙千丑。\n用处颟顸，举止磔斗。\n秉恶毒钳锤，碎情尘窠臼。\n佛祖饮气吞声，魔外望风拱手。\n有时汉语胡言，总当谈玄说妙。\n有时把拍板门槌，唱云门曲合胡笳调。\n有时指圆觉场作牛栏，有时唤普光殿为马廐。\n如斯孟浪为人，钝置月林之后。",
        "dynasty": "宋",
        "collection_info": null
    },
    {
        "title": "日本觉心长老请赞",
        "author": "释慧开",
        "content": "用迷子诀，飞红炉雪。\n一喝当锋，崖崩石裂。\n化生蛇作活龙，点黄金为生铁。\n去缚解粘，抽钉拔楔。\n更将佛祖不传机，此界他方俱漏泄。",
        "dynasty": "宋",
        "collection_info": null
    },
    {
        "title": "南剑州伏虎岩请师开山请赞",
        "author": "释慧开",
        "content": "箇样村僧，也甚奇怪。\n身如椰子，胆似天大。\n蟒蛇窟里安禅，猛虎穴中札寨。\n无端于微尘国里，转大法轮，击大法鼓。\n却向刀山剑树上，成等正觉，弄者一解。",
        "dynasty": "宋",
        "collection_info": null
    },
    {
        "title": "徒弟普显请赞",
        "author": "释慧开",
        "content": "形如枯木倚岩隈，不拟天庭降蛰雷。\n忽遇东君行正令，昙华独显一枝开。",
        "dynasty": "宋",
        "collection_info": null
    },
    {
        "title": "护国嗣源长老请赞",
        "author": "释慧开",
        "content": "龙床角畔，建古招提。\n一滴浑无，嗣曹源正派。\n寸丝不挂，付夜半伽梨。\n成家喜见破家儿。",
        "dynasty": "宋",
        "collection_info": null
    },
    {
        "title": "徒弟普山请赞",
        "author": "释慧开",
        "content": "头髮鬔松，耳轮卓朔。\n踞坐当轩，权衡在握。\n任你德山临济棒喝交驰，到他面前一点用不着。",
        "dynasty": "宋",
        "collection_info": null
    },
    {
        "title": "护国嗣本长老请赞",
        "author": "释慧开",
        "content": "法身无相，徒更形容。\n本来面目，逼塞虚空。\n浩荡十方能变化，行看九万自抟风。",
        "dynasty": "宋",
        "collection_info": null
    },
    {
        "title": "辞世偈",
        "author": "释慧开",
        "content": "虚空不生，虚空不灭。\n证得虚空，虚空不别。",
        "dynasty": "宋",
        "collection_info": null
    },
    {
        "title": "播大唐辞世偈云",
        "author": "释慧开",
        "content": "书偈毕跏趺而逝都知王太尉随即敷。",
        "dynasty": "宋",
        "collection_info": null
    },
    {
        "title": "禅宗无门关总颂",
        "author": "释慧开",
        "content": "大道无门，千差有路。\n透得此关，干坤独步。",
        "dynasty": "宋",
        "collection_info": null
    },
    {
        "title": "颂古四十八首  其一",
        "author": "释慧开",
        "content": "狗子佛性，全提正令。\n纔涉有无，丧身失命。",
        "dynasty": "宋",
        "collection_info": null
    },
    {
        "title": "颂古四十八首  其二",
        "author": "释慧开",
        "content": "不落不昧，两采一赛。\n不昧不落，千错万错。",
        "dynasty": "宋",
        "collection_info": null
    },
    {
        "title": "颂古四十八首  其三",
        "author": "释慧开",
        "content": "俱胝钝置老天龙，利刃单提勘小童。\n巨灵抬手无多子，分破华山千万重。",
        "dynasty": "宋",
        "collection_info": null
    },
    {
        "title": "颂古四十八首  其四",
        "author": "释慧开",
        "content": "痴人面前，不可说梦。\n胡子无鬚，惺惺添懵。",
        "dynasty": "宋",
        "collection_info": null
    },
    {
        "title": "颂古四十八首  其五",
        "author": "释慧开",
        "content": "香严真杜撰，恶毒无尽限。\n哑却衲僧口，通身迸鬼眼。",
        "dynasty": "宋",
        "collection_info": null
    },
    {
        "title": "颂古四十八首  其六",
        "author": "释慧开",
        "content": "拈起花来，尾巴已露。\n迦叶破颜，人天罔措。",
        "dynasty": "宋",
        "collection_info": null
    },
    {
        "title": "颂古四十八首  其七",
        "author": "释慧开",
        "content": "只为分明极，翻令所得迟。\n早知灯是火，饭熟已多时。",
        "dynasty": "宋",
        "collection_info": null
    },
    {
        "title": "颂古四十八首  其八",
        "author": "释慧开",
        "content": "机轮转处，达者犹迷。\n四维上下，南北东西。",
        "dynasty": "宋",
        "collection_info": null
    },
    {
        "title": "颂古四十八首  其九",
        "author": "释慧开",
        "content": "了身何似了心休，了得心兮身不愁。\n若也身心俱了了，神仙何必更封侯。",
        "dynasty": "宋",
        "collection_info": null
    },
    {
        "title": "颂古四十八首  其一○",
        "author": "释慧开",
        "content": "贫似范丹，气如项羽。\n活计虽无，敢与斗富。",
        "dynasty": "宋",
        "collection_info": null
    },
    {
        "title": "颂古四十八首  其一一",
        "author": "释慧开",
        "content": "眼流星，机掣电。\n杀人刀，活人剑。",
        "dynasty": "宋",
        "collection_info": null
    },
    {
        "title": "颂古四十八首  其一二",
        "author": "释慧开",
        "content": "学道之人不识真，只为从前认识神。\n无量劫来生死本，痴人唤作本来人。",
        "dynasty": "宋",
        "collection_info": null
    },
    {
        "title": "颂古四十八首  其一三",
        "author": "释慧开",
        "content": "识得最初句，便会末后句。\n末后与最初，不是者一句。",
        "dynasty": "宋",
        "collection_info": null
    },
    {
        "title": "颂古四十八首  其一四",
        "author": "释慧开",
        "content": "赵州若在，倒行此令。\n夺却刀子，南泉乞命。",
        "dynasty": "宋",
        "collection_info": null
    },
    {
        "title": "颂古四十八首  其一五",
        "author": "释慧开",
        "content": "狮子教儿迷子诀，拟前跳踯早翻身。\n无端再叙当头着，前箭犹轻后箭深。",
        "dynasty": "宋",
        "collection_info": null
    },
    {
        "title": "颂古四十八首  其一六",
        "author": "释慧开",
        "content": "会则事同一家，不会万别千差。\n不会事同一家，会则万别千差。",
        "dynasty": "宋",
        "collection_info": null
    },
    {
        "title": "颂古四十八首  其一七",
        "author": "释慧开",
        "content": "铁枷无孔要人担，累及儿孙不等闲。\n欲得撑门并拄户，更须赤脚上刀山。",
        "dynasty": "宋",
        "collection_info": null
    },
    {
        "title": "颂古四十八首  其一八",
        "author": "释慧开",
        "content": "突出麻三斤，言亲意更亲。\n来说是非者，便是是非人。",
        "dynasty": "宋",
        "collection_info": null
    },
    {
        "title": "颂古四十八首  其一九",
        "author": "释慧开",
        "content": "春有百花秋有月，夏有凉风冬有雪。\n若无闲事挂心头，便是人间好时节。",
        "dynasty": "宋",
        "collection_info": null
    },
    {
        "title": "颂古四十八首  其二○",
        "author": "释慧开",
        "content": "抬脚踏翻香水海，低头俯视四禅天。\n一箇浑身无处着，请续一句。",
        "dynasty": "宋",
        "collection_info": null
    },
    {
        "title": "颂古四十八首  其二一",
        "author": "释慧开",
        "content": "闪电光，击石火。\n眨得眼，已蹉过。",
        "dynasty": "宋",
        "collection_info": null
    },
    {
        "title": "颂古四十八首  其二二",
        "author": "释慧开",
        "content": "问处何如答处亲，几人于此眼生筋。\n兄呼弟应扬家丑，不属阴阳别是春。",
        "dynasty": "宋",
        "collection_info": null
    },
    {
        "title": "颂古四十八首  其二三",
        "author": "释慧开",
        "content": "描不成兮画不就，赞不及兮休生受。\n本来面目没处藏，世界坏时渠不朽。",
        "dynasty": "宋",
        "collection_info": null
    },
    {
        "title": "颂古四十八首  其二四",
        "author": "释慧开",
        "content": "不露风骨句，未语先分付。\n进步口喃喃，知君大罔措。",
        "dynasty": "宋",
        "collection_info": null
    },
    {
        "title": "颂古四十八首  其二五",
        "author": "释慧开",
        "content": "白日青天，梦中说梦。\n捏怪捏怪，诳謼一众。",
        "dynasty": "宋",
        "collection_info": null
    },
    {
        "title": "颂古四十八首  其二六",
        "author": "释慧开",
        "content": "卷起明明彻太空，太空犹未合吾宗。\n争似从空都放下，绵绵密密不通风。",
        "dynasty": "宋",
        "collection_info": null
    },
    {
        "title": "颂古四十八首  其二七",
        "author": "释慧开",
        "content": "叮咛损君德，无言真有功。\n任从沧海变，终不为君通。",
        "dynasty": "宋",
        "collection_info": null
    },
    {
        "title": "颂古四十八首  其二八",
        "author": "释慧开",
        "content": "闻名不如见面，见面不如闻名。\n虽然救得鼻孔，争奈瞎却眼睛。",
        "dynasty": "宋",
        "collection_info": null
    },
    {
        "title": "颂古四十八首  其二九",
        "author": "释慧开",
        "content": "风幡心动，一状领过。\n只知开口，不觉话堕。",
        "dynasty": "宋",
        "collection_info": null
    },
    {
        "title": "颂古四十八首  其三○",
        "author": "释慧开",
        "content": "青天白日，切忌寻觅。\n更问如何，抱赃叫屈。",
        "dynasty": "宋",
        "collection_info": null
    },
    {
        "title": "颂古四十八首  其三一",
        "author": "释慧开",
        "content": "问既一般，答亦相似。\n饭裏有砂，泥中有刺。",
        "dynasty": "宋",
        "collection_info": null
    },
    {
        "title": "颂古四十八首  其三二",
        "author": "释慧开",
        "content": "剑刃上行，冰棱上走。\n不涉阶梯，悬崖撒手。",
        "dynasty": "宋",
        "collection_info": null
    },
    {
        "title": "颂古四十八首  其三三",
        "author": "释慧开",
        "content": "路逢剑客须呈，不遇诗人莫献。\n逢人且说三分，未可全施一片。",
        "dynasty": "宋",
        "collection_info": null
    },
    {
        "title": "颂古四十八首  其三四",
        "author": "释慧开",
        "content": "天晴日头出，雨下地上湿。\n尽情都说了，只恐信不及。",
        "dynasty": "宋",
        "collection_info": null
    },
    {
        "title": "颂古四十八首  其三五",
        "author": "释慧开",
        "content": "云月是同，溪山各异。\n万福万福，是一是二。",
        "dynasty": "宋",
        "collection_info": null
    },
    {
        "title": "颂古四十八首  其三六",
        "author": "释慧开",
        "content": "路逢达道人，不将语默对。\n拦腮劈面拳，直下会便会。",
        "dynasty": "宋",
        "collection_info": null
    },
    {
        "title": "颂古四十八首  其三七",
        "author": "释慧开",
        "content": "言无展事，语不投机。\n承言者丧，滞句者迷。",
        "dynasty": "宋",
        "collection_info": null
    },
    {
        "title": "颂古四十八首  其三八",
        "author": "释慧开",
        "content": "过去堕坑堑，回来却被坏。\n者些尾巴子，直是甚奇怪。",
        "dynasty": "宋",
        "collection_info": null
    },
    {
        "title": "颂古四十八首  其三九",
        "author": "释慧开",
        "content": "急流垂钓，贪饵者着。\n口缝纔开，性命丧却。",
        "dynasty": "宋",
        "collection_info": null
    },
    {
        "title": "颂古四十八首  其四○",
        "author": "释慧开",
        "content": "扬下笊篱并木杓，当阳一突绝周遮。\n百丈重关拦不住，脚尖趯出佛如麻。",
        "dynasty": "宋",
        "collection_info": null
    },
    {
        "title": "颂古四十八首  其四一",
        "author": "释慧开",
        "content": "西来直指，事因嘱起。\n挠聒丛林，元来是你。",
        "dynasty": "宋",
        "collection_info": null
    },
    {
        "title": "颂古四十八首  其四二",
        "author": "释慧开",
        "content": "出得出不得，渠侬得自由。\n神头并鬼面，败阙当风流。",
        "dynasty": "宋",
        "collection_info": null
    },
    {
        "title": "颂古四十八首  其四三",
        "author": "释慧开",
        "content": "拈起竹篦，行杀活令。\n背触交驰，佛祖乞命。",
        "dynasty": "宋",
        "collection_info": null
    },
    {
        "title": "颂古四十八首  其四四",
        "author": "释慧开",
        "content": "诸方深与浅，都在掌握中。\n撑天并拄地，随处振宗风。",
        "dynasty": "宋",
        "collection_info": null
    },
    {
        "title": "颂古四十八首  其四五",
        "author": "释慧开",
        "content": "他弓莫挽，他马莫骑。\n他非莫辨，他事莫知。",
        "dynasty": "宋",
        "collection_info": null
    },
    {
        "title": "颂古四十八首  其四六",
        "author": "释慧开",
        "content": "瞎却顶门眼，错认定盘星。\n拚身能舍命，一盲引众盲。",
        "dynasty": "宋",
        "collection_info": null
    },
    {
        "title": "颂古四十八首  其四七",
        "author": "释慧开",
        "content": "一念普观无量劫，无量劫事即如今。\n如今觑破箇一念，觑破如今觑底人。",
        "dynasty": "宋",
        "collection_info": null
    },
    {
        "title": "颂古四十八首  其四八",
        "author": "释慧开",
        "content": "未举步时先已到，未动舌时先说了。\n直饶着着在机先，更须知有向上窍。",
        "dynasty": "宋",
        "collection_info": null
    },
    {
        "title": "黄龙三关  其一",
        "author": "释慧开",
        "content": "我手何似佛手，摸得枕头背后。\n不觉大笑呵呵，元来通身是手。",
        "dynasty": "宋",
        "collection_info": null
    },
    {
        "title": "黄龙三关  其二",
        "author": "释慧开",
        "content": "我脚何似馿脚，未举步时踏着。\n一任四海横行，倒跨杨岐三脚。",
        "dynasty": "宋",
        "collection_info": null
    },
    {
        "title": "黄龙三关  其三",
        "author": "释慧开",
        "content": "人人有箇生缘，各各透彻机先。\n那咤析骨还父，五祖岂藉爷缘。",
        "dynasty": "宋",
        "collection_info": null
    },
    {
        "title": "黄龙三关  其四",
        "author": "释慧开",
        "content": "佛手馿脚生缘，非佛非道非禅。\n莫怪无门关险，结尽衲子深冤。",
        "dynasty": "宋",
        "collection_info": null
    },
    {
        "title": "日本觉心禅人远来炷香请益求诗迅笔赠之",
        "author": "释慧开",
        "content": "心即是佛佛即心，心佛元同亘古今。\n觉悟古今心是佛，不须向外别追寻。",
        "dynasty": "宋",
        "collection_info": null
    },
    {
        "title": "人至收书知得心座元安乐蒙惠数珠水晶者金重十二钱一收讫山偈奉赠",
        "author": "释慧开",
        "content": "百八摩尼颗颗圆，辽天鼻孔一齐穿。\n恒河砂数佛菩萨，每日呼来跳一圈。",
        "dynasty": "宋",
        "collection_info": null
    },
    {
        "title": "请无门首座立僧山偈奉谢",
        "author": "释宗寿",
        "content": "瑞岩近日有无门，掇向绳床判古今。\n凡圣路头俱截断，几多蟠蛰起雷音。",
        "dynasty": "宋",
        "collection_info": null
    },
    {
        "title": "寄题永福董宰溪庄图",
        "author": "方大琮",
        "content": "羡君胸次有丘壑，眼底尘凡一洗之。\n地献溪湖供入画，天私风月要昌诗。\n贵人岂復知盘谷，名世应须学武夷。\n政恐主翁方宦达，买山虽早入山迟。",
        "dynasty": "宋",
        "collection_info": null
    },
    {
        "title": "寄题董宰读书轩",
        "author": "方大琮",
        "content": "坐衙弹琴和且平，退衙读书锵有声。\n琴声书声两相和，和气散作花满城。\n示知言游不可作，雅俗二者难兼行。\n曩余不敏坐此处，轩窗尘土安有名。\n堂前薇花寂寂笑，此殆文吏非书生。\n君非异人何能尔，吏事不废心转清。\n牒纷案聚判笔走，庭空吏散诗句成。\n尝闻欧公居夷陵，日讨故牍翻研精。\n金陵宰鄞政习礼，天津客已愁鹃鸣。\n怀哉尹君志古道，请把此案为商评。",
        "dynasty": "宋",
        "collection_info": null
    },
    {
        "title": "挽赵南塘  其一",
        "author": "方大琮",
        "content": "初开学禁预招延，俄滞周南四十年。\n大振文词惊海内，肯将训诂让儒先。\n孤忠自许汉遗老，高气直凌唐谪仙。\n凤昔览辉今已矣，危楼百尺尚依然。",
        "dynasty": "宋",
        "collection_info": null
    },
    {
        "title": "挽赵南塘  其二",
        "author": "方大琮",
        "content": "晚起苏公以礼郎，侍经掌制位文昌。\n端平气脉真堪寄，元佑光阴惜未长。\n马邑深忧形谏墨，鸾台宁徙耻书黄。\n门生最是知心者，追记微言泪数行。",
        "dynasty": "宋",
        "collection_info": null
    },
    {
        "title": "寿乡守张秘阁  其一",
        "author": "方大琮",
        "content": "秋气高寒公始生，禀姿多得圣之清。\n官箴未许冰为洁，心事真堪月比明。\n久合紫囊还再世，却令皂盖历三城。\n凭谁尽纪前张政，只听村谣里唱声。",
        "dynasty": "宋",
        "collection_info": null
    },
    {
        "title": "寿乡守张秘阁  其二",
        "author": "方大琮",
        "content": "家学源流今吏师，宽严殊剂亦殊施。\n豪宗咸服薤一本，野老齐歌麦两岐。\n最课休声无地着，芳名姱节有天知。\n请将郡志从头数，高直蓬山更有谁。",
        "dynasty": "宋",
        "collection_info": null
    },
    {
        "title": "寿乡守张秘阁  其三",
        "author": "方大琮",
        "content": "老去遇公为地主，剩将恩意煦摧颓。\n龟鱼得荫眠偏稳，鸥鹭忘机熟不猜。\n方喜玺褒天下最，又闻玉节日边来。\n丰年一饱谁之赐，好把禾头祝寿杯。",
        "dynasty": "宋",
        "collection_info": null
    },
    {
        "title": "送俊明李提举  其一",
        "author": "方大琮",
        "content": "有美羊城一鉅儒，菊坡气脉最关渠。\n村高懒宿郎官被，色养姑乘使者车。\n曩日绿林功未赏，今年清社事堪书。\n福星何事轻移去，久矣世无公毁誉。",
        "dynasty": "宋",
        "collection_info": null
    },
    {
        "title": "送俊明李提举  其二",
        "author": "方大琮",
        "content": "幸甚联台余五月，户庭微细事皆知。\n山中菊径多归思，膝下莱衣少脱时。\n吏散庭空无滞牒，客来酒尽只新诗。\n耳闻眼见谁虚实，写与行人作口碑。",
        "dynasty": "宋",
        "collection_info": null
    },
    {
        "title": "送俊明李提举  其三",
        "author": "方大琮",
        "content": "时贤落落甚晨星，世事如棋局又新。\n赤白交驰边面急，腐红销尽国中贫。\n谁令野有横舟者，应是朝无惜宝人。\n握手不堪离思满，愿公自爱庙堂身。",
        "dynasty": "宋",
        "collection_info": null
    },
    {
        "title": "送广东赵舶使",
        "author": "方大琮",
        "content": "百禽收舌后，一鹗凌清秋。\n沧波渺浩荡，中有万斛舟。\n劫灰烧不尽，宗老擅风流。\n典刑尚千载，雅奥根九畴。\n忠愤疏中垒，功名起武侯。\n载彼北方学，来为南国游。\n膻风痛洗濯，蛮俗頼怀柔。\n偶然得联事，顾影岂其俦。\n逢迎时一笑，倾吐不復留。\n抵掌说西事，强颜愧楚囚。\n见晚别何早，含情酒浇愁。\n惟有加餐祝，作歌住行辀。\n有诏愿亟起，且莫事锄耰。\n顾我何为者，一毛在九牛。",
        "dynasty": "宋",
        "collection_info": null
    },
    {
        "title": "送李兄赴省",
        "author": "方大琮",
        "content": "乃翁场屋负高名，裏许工夫共讲明。\n谢氏弟兄辉玉树，韦侯父子薄金籝。\n世科莫讶争寒畯，少作曾看到老成。\n此去亲传衣钵在，想非温饱志平生。",
        "dynasty": "宋",
        "collection_info": null
    },
    {
        "title": "宴徐大参",
        "author": "方大琮",
        "content": "麟符久合换貂蝉，又向乡邦拥十年。\n眼赤腰黄天宠泽，颜红鬓绿地神仙。\n极知昼绣堪行染，见说宵衣正渴贤。\n好事还殊门外路，人看四辈下翩翩。",
        "dynasty": "宋",
        "collection_info": null
    },
    {
        "title": "自咏",
        "author": "蔡格",
        "content": "富贵良非愿，林泉毕此生。\n酒因随量饮，诗或偶然成。\n秋水和烟钓，春田带雨耕。\n颓然无缝塔，且不费经营。",
        "dynasty": "宋",
        "collection_info": null
    },
    {
        "title": "山居  其一",
        "author": "蔡格",
        "content": "一雨秋凉爽气新，秋声栗栗转伤神。\n根株半载培多少，倏忽流光不待人。",
        "dynasty": "宋",
        "collection_info": null
    },
    {
        "title": "山居  其二",
        "author": "蔡格",
        "content": "刊删理障觅天根，心体昭昭会一原。\n岁暮更宜深燕养，莫埋书册动风旛。",
        "dynasty": "宋",
        "collection_info": null
    },
    {
        "title": "山居  其三",
        "author": "蔡格",
        "content": "观云听雨逐番新，清昼绿荫更可人。\n满眼箇中无限趣，当窗憩久乐天真。",
        "dynasty": "宋",
        "collection_info": null
    },
    {
        "title": "山居  其四",
        "author": "蔡格",
        "content": "心远不妨车马过，地偏渐听月风来。\n参差竹木皆清景，唯有梅枝手自栽。",
        "dynasty": "宋",
        "collection_info": null
    },
    {
        "title": "山居  其五",
        "author": "蔡格",
        "content": "大禹圣人惜寸阴，嗟我悠悠老已侵。\n七年病蓄三年艾，犹胜龙钟转陆沉。",
        "dynasty": "宋",
        "collection_info": null
    },
    {
        "title": "山居  其六",
        "author": "蔡格",
        "content": "硬着脊梁休放肩，肩挑重负路漫延。\n生前气力无停歇，一息奄奄尚向前。",
        "dynasty": "宋",
        "collection_info": null
    },
    {
        "title": "山居  其七",
        "author": "蔡格",
        "content": "寤寐前修相感深，一巾衣钵此传心。\n叮咛莫问如来界，本体工夫在此寻。",
        "dynasty": "宋",
        "collection_info": null
    },
    {
        "title": "山居  其八",
        "author": "蔡格",
        "content": "天下无如闻道乐，人间惟有养心高。\n烟花过眼须臾灭，明德馨香万古牢。",
        "dynasty": "宋",
        "collection_info": null
    },
    {
        "title": "山居  其九",
        "author": "蔡格",
        "content": "逆境须同顺境宽，熟仁坚志这中观。\n英雄何限经坷坎，一片精光本自完。",
        "dynasty": "宋",
        "collection_info": null
    },
    {
        "title": "山居  其一○",
        "author": "蔡格",
        "content": "老年随分做工夫，黄卷静披世味无。\n倦整池边春睡足，凭栏遥看鸟相呼。",
        "dynasty": "宋",
        "collection_info": null
    },
    {
        "title": "山居  其一一",
        "author": "蔡格",
        "content": "此身终老太平年，何事修真颠倒颠。\n但得开颜随日赏，醉眠花下也神仙。",
        "dynasty": "宋",
        "collection_info": null
    },
    {
        "title": "山居  其一二",
        "author": "蔡格",
        "content": "野花幽草满庭除，生意绵绵接太虚。\n独坐空斋无一事，呼童三径乐教锄。",
        "dynasty": "宋",
        "collection_info": null
    },
    {
        "title": "山居  其一三",
        "author": "蔡格",
        "content": "何思何虑只寂然，由来习静类修禅。\n一去无多路□□，直启玄关叩洞天。",
        "dynasty": "宋",
        "collection_info": null
    },
    {
        "title": "无题",
        "author": "陈大用",
        "content": "闲拈红叶欲题诗，待得诗成又懒题。\n心事不随流水去，月明人在赤桥西。",
        "dynasty": "宋",
        "collection_info": null
    },
    {
        "title": "临终偈",
        "author": "朱真静",
        "content": "去来如一，真性湛然。\n风收云散，月在青天。",
        "dynasty": "宋",
        "collection_info": null
    },
    {
        "title": "石室庵夜坐",
        "author": "朱真静",
        "content": "青灯寒焰弄微明，灯与幽人一样清。\n案上黄庭浑懒看，时闻败叶打窗声。",
        "dynasty": "宋",
        "collection_info": null
    },
    {
        "title": "入山采药遇异人",
        "author": "朱真静",
        "content": "紧着芒鞋高繫裙，野猿相狎许同羣。\n绿萝林裏采茶去，踏碎青山一片云。",
        "dynasty": "宋",
        "collection_info": null
    },
    {
        "title": "又题座右窗间",
        "author": "朱真静",
        "content": "经书不是语虚无，荆棘丛中有坦涂。\n不遇至人真口诀，误人错下死工夫。",
        "dynasty": "宋",
        "collection_info": null
    },
    {
        "title": "题石室庵前竹上",
        "author": "朱真静",
        "content": "十年身与鬼为邻，曾见岩花几度春。\n莫怪柴门终日闭，怕将尘事恼閒人。",
        "dynasty": "宋",
        "collection_info": null
    },
    {
        "title": "示女",
        "author": "徐某",
        "content": "深宫富贵事风流，莫忘生身老骨头。\n因与太师欢笑处，为吾方便觅彭州。",
        "dynasty": "宋",
        "collection_info": null
    },
    {
        "title": "送胡季昭谪象州",
        "author": "刘梦才",
        "content": "绍兴宝庆百年余，古往今来说二胡。\n论事直须弹恳切，立朝端不忍阿谀。\n两贤幸属吾州有，万事何曾公议无。\n象郡新宁不同诏，九重天子正仪图。",
        "dynasty": "宋",
        "collection_info": null
    },
    {
        "title": "徐进斋得古铜香炉具象鼻眼博古图谓之象鬲属余赋之虽不足言诗聊记曾见  其一",
        "author": "俞文豹",
        "content": "在象数前钟鼻眼，出嚣尘外铸形模。\n传香到手亲曾见，全胜人看博古图。",
        "dynasty": "宋",
        "collection_info": null
    },
    {
        "title": "徐进斋得古铜香炉具象鼻眼博古图谓之象鬲属余赋之虽不足言诗聊记曾见  其二",
        "author": "俞文豹",
        "content": "愿得身游海外天，蓬莱顶上觅沈笺。\n为君唤起槐安梦，细读南华内外篇。",
        "dynasty": "宋",
        "collection_info": null
    },
    {
        "title": "余有三恨一无子二无助三无成抱兹苦心娱以文字既绝笔于斯录復长吟以繫之  其一",
        "author": "俞文豹",
        "content": "可笑春蚕有许痴，年年辛苦为他谁。\n恰如贫女飞梭了，挂体何曾有一丝。",
        "dynasty": "宋",
        "collection_info": null
    },
    {
        "title": "余有三恨一无子二无助三无成抱兹苦心娱以文字既绝笔于斯录復长吟以繫之  其二",
        "author": "俞文豹",
        "content": "天不奈何无可问，世皆如此有谁听。\n为侬指点春知处，惟有垂杨眼独青。",
        "dynasty": "宋",
        "collection_info": null
    },
    {
        "title": "句",
        "author": "俞文豹",
        "content": "脚根须管虚中实，眼界当于窄处宽。",
        "dynasty": "宋",
        "collection_info": null
    },
    {
        "title": "夜游",
        "author": "顾梦日",
        "content": "路转歌声杳，夜深云露浓。\n美人行月下，秋水泛芙蓉。",
        "dynasty": "宋",
        "collection_info": null
    },
    {
        "title": "句",
        "author": "杨颖士",
        "content": "傥来轩冕何须问，分定功名不在忙。",
        "dynasty": "宋",
        "collection_info": null
    },
    {
        "title": "句  其一",
        "author": "余洪道",
        "content": "世上声名无买处，人间官职有来时。",
        "dynasty": "宋",
        "collection_info": null
    },
    {
        "title": "句  其二",
        "author": "余洪道",
        "content": "须知凡卉空千万，不似寒花只两三。",
        "dynasty": "宋",
        "collection_info": null
    },
    {
        "title": "句  其三",
        "author": "余洪道",
        "content": "着心计较般般错，退步思量事事宽。",
        "dynasty": "宋",
        "collection_info": null
    },
    {
        "title": "句",
        "author": "萧曰復",
        "content": "民得食天全命脉，令从心地起根芽。",
        "dynasty": "宋",
        "collection_info": null
    },
    {
        "title": "句",
        "author": "朱梅居",
        "content": "物态却从无处有，世情偏向苦中甜。",
        "dynasty": "宋",
        "collection_info": null
    },
    {
        "title": "人影",
        "author": "俞桂英",
        "content": "身外復添汝，无言随去留。\n自从生便有，直到死方休。\n步月常相逐，临溪元不流。\n静中明道眼，总是一虚浮。",
        "dynasty": "宋",
        "collection_info": null
    },
    {
        "title": "句  其一",
        "author": "俞桂英",
        "content": "一点梅香到，三分酒力消。",
        "dynasty": "宋",
        "collection_info": null
    },
    {
        "title": "句  其二",
        "author": "俞桂英",
        "content": "母念子行远，儿云爷未归。",
        "dynasty": "宋",
        "collection_info": null
    },
    {
        "title": "句  其三",
        "author": "俞桂英",
        "content": "白云一树鹤孤宿，明月满楼钟鼓声。",
        "dynasty": "宋",
        "collection_info": null
    },
    {
        "title": "句  其四",
        "author": "俞桂英",
        "content": "百无一事身为客，十有九分心在家。",
        "dynasty": "宋",
        "collection_info": null
    },
    {
        "title": "豆腐诗",
        "author": "王老者",
        "content": "朝朝只与磨为亲，推转无边大法轮。\n碾出一团真白玉，将归回向未来人。",
        "dynasty": "宋",
        "collection_info": null
    },
    {
        "title": "澹山岩",
        "author": "郭三聘",
        "content": "忆昔游澹岩，文社四为侣。\n相逢各年少，抱负俱有素。\n训狐圣得知，夜半叫已屡。\n主人知客来，倒屣相告语。\n且言龙王神，多有灵异处。\n殷勤叩科名，吉兆齐确许。\n未成三先达，陆续霄汉去。\n转盼三十载，独我尚困沮。\n行将贾余勇，犹幸有孤注。\n乘兴偶重游，寓敬香一炷。\n再拜问龙王，前约何可负。\n朱衣愿点头，成就在此举。\n拟欲镵坚珉，纪此一奇趣。",
        "dynasty": "宋",
        "collection_info": null
    },
    {
        "title": "寄题郑熙宁夫玉轩",
        "author": "林表民",
        "content": "良玉本不琢，大音无希声。\n观君命轩意，欲以诗自鸣。\n君诗志古调，考击参差韺。\n泠泠涧泉泣，切切溪条清。\n孚尹露涵采，润美月泛英。\n昔闻洛山中，种者须其成。\n非希咸阳价，椟韫那敢轻。\n用之荐穹昊，何但鬼神惊。\n凉欲觉庭叶，夜疏耿镫惊。\n一读一启予，古调真难评。",
        "dynasty": "宋",
        "collection_info": null
    },
    {
        "title": "重建神秀楼",
        "author": "林表民",
        "content": "慨昔淳熙初，忠定守郡时。\n树楼城南门，众秀皆来归。\n插空缭千峤，注海合两溪。\n云眉扁古隶，蛟凤跃出飞。\n西瞻建标霞，东俯采菊篱。\n循环一甲子，天假兹良期。\n象贤宣祖烈，布政轶吏师。\n乘暇陟危级，更新敞前规。\n肆开落成宴，镫月交明辉。\n杰栋小芳桂，修梁薄辛夷。\n空阔渺纳纳，青红湿离离。\n太平毕文简，庆历元厚之。\n猗彼三硕辅，勋业畴或非。\n公今继其躅，岁月几推移。\n魏謩宝遗笏，郑武缁旧衣。\n过者登斯楼，咸诵金石词。\n却笑楚臣作，空因秋气悲。",
        "dynasty": "宋",
        "collection_info": null
    },
    {
        "title": "简许远元寮",
        "author": "林表民",
        "content": "问云从何来，明月翳光景。\n须臾忽破散，依旧寒炯炯。\n问月何能照，月亦不自领。\n云来非我过，云去非我幸。\n无心付无事，虽巧不能逞。\n幽人起寤嘆，婆娑弄清影。\n世人有万端，令人发深省。",
        "dynasty": "宋",
        "collection_info": null
    },
    {
        "title": "送天台李明府贯一归越",
        "author": "林表民",
        "content": "赤城谭旧令，为政且鸣琴。\n涧瀑知清操，山云识苦吟。\n自甘微贱拙，谁信勒碑深。\n归路春风近，烟花绕禁林。",
        "dynasty": "宋",
        "collection_info": null
    },
    {
        "title": "饯台倅王司令几叔参釐天府",
        "author": "林表民",
        "content": "黼坐颁泥检，黄图驾玉星。\n自应摅学业，端不藉门庭。\n冻日湖梅白，春风院柳青。\n从今亨路去，台岭记曾经。",
        "dynasty": "宋",
        "collection_info": null
    },
    {
        "title": "山斋书事",
        "author": "林表民",
        "content": "掩卷听蝉韵，凭栏数雁行。\n井风梧叶雨，篱月菊花霜。\n又见秋将老，那堪夜更长。\n愁吟无语共，残灺落书床。",
        "dynasty": "宋",
        "collection_info": null
    },
    {
        "title": "挽都梁太守洪季辅寺丞",
        "author": "林表民",
        "content": "鼓吹舟归日，军门巷哭时。\n身抛淮郡印，事入岘山碑。\n敌在家何用，城危孰与持。\n墓门今已闭，千载使人悲。",
        "dynasty": "宋",
        "collection_info": null
    },
    {
        "title": "次韵酬陈之道明府见赠",
        "author": "林表民",
        "content": "为政鄱君日，劬然似苦吟。\n光前还照后，行古却居今。\n危世道犹直，故山春正深。\n露生观庶物，清坐更观心。",
        "dynasty": "宋",
        "collection_info": null
    },
    {
        "title": "送王季和文知施州二首  其一",
        "author": "林表民",
        "content": "皂盖蚕丛去，青祗凤历颁。\n雪林猿叫峡，春院鸟啼山。\n文字传三楚，恩威化八蛮。\n政成明主召，九虎启天关。",
        "dynasty": "宋",
        "collection_info": null
    },
    {
        "title": "送王季和文知施州二首  其二",
        "author": "林表民",
        "content": "宿幸依刘表，时蒙说项斯。\n方为感知赋，遽作送行诗。\n万里通吴蜀，千山隔梦思。\n江头野梅发，应记共吟时。",
        "dynasty": "宋",
        "collection_info": null
    },
    {
        "title": "送浄应老道源往浙右",
        "author": "林表民",
        "content": "片云离海屿，吴地去随缘。\n托钵应行乞，升床亦坐禅。\n舟停上塘雪，寺隔过山烟。\n刺史知闻旧，无须觅镜传。",
        "dynasty": "宋",
        "collection_info": null
    },
    {
        "title": "访怀遇师",
        "author": "林表民",
        "content": "独隠重岩裏，全无物役心。\n禅因秋月悟，诗对晚云吟。\n访古猿惊锡，抛生鸟上林。\n相知今十载，不惮远来寻。",
        "dynasty": "宋",
        "collection_info": null
    },
    {
        "title": "送祖太长老住虎丘",
        "author": "林表民",
        "content": "吴国前朝寺，悬知补处难。\n岳云迎外度，海月定中观。\n子去挥犀拂，吾当卖布单。\n梅花知别意，无语澹相看。",
        "dynasty": "宋",
        "collection_info": null
    },
    {
        "title": "初夏别墅",
        "author": "林表民",
        "content": "池馆春方谢，连朝雨似烟。\n乱荷藏睡鹭，繁木集嘶蝉。\n地僻观书乐，心清得句玄。\n野僧时过我，携手弄云泉。",
        "dynasty": "宋",
        "collection_info": null
    },
    {
        "title": "寄饯赵清中主上元簿",
        "author": "林表民",
        "content": "六代旧都遗迹在，词人怀古去登临。\n长干塔上青山远，玄武湖边碧草深。\n肯把簿书遮望眼，但图方略副焦心。\n平江大海虽吾愿，台阁须材必访寻。",
        "dynasty": "宋",
        "collection_info": null
    },
    {
        "title": "寄圣水老法照",
        "author": "林表民",
        "content": "五载禅林结浄缘，又飞一锡过甘泉。\n晓池洗钵云常润，夜阁翻经月自圆。\n碧眼谁参庭畔柏，赤身难并社中莲。\n饱看胜景多佳句，好为闲人寄一篇。",
        "dynasty": "宋",
        "collection_info": null
    },
    {
        "title": "送薛子范明府归永嘉",
        "author": "林表民",
        "content": "天台邑债今还了，未上清班意若何。\n行李比如初到少，鬓丝赢得近来多。\n民输界首攀车送，君向城隅枉骑过。\n恨满东风不能到，柳边鶑语即骊歌。",
        "dynasty": "宋",
        "collection_info": null
    },
    {
        "title": "次韵刘允叔丈主簿读予所编天台集见赠之作",
        "author": "林表民",
        "content": "楼头残月映储胥，人在西窗酒醒余。\n梦裏都忘阆风路，吟边如到玉霄居。\n邻墙共作无何饮，别墅期看未见书。\n祇恐弓旌便招去，汉家答诏待相如。",
        "dynasty": "宋",
        "collection_info": null
    },
    {
        "title": "輓王房州伯洪",
        "author": "林表民",
        "content": "崇牙出镇古边头，名与龚黄共一流。\n方见勒碑歌善政，忽惊罢市哭仁侯。\n燕飞古巷人千里，梅落寒溪月一楼。\n前事已非那可问，晚云零落绿山稠。",
        "dynasty": "宋",
        "collection_info": null
    },
    {
        "title": "輓开府宋公",
        "author": "林表民",
        "content": "五朝大老今谁是，晓月长庚可怆然。\n王某曾当挥制日，伏生将及授书年。\n雁峰去就朱轮养，台岭归从白布缠。\n秩视冢司优赠典，夜台光宠射穹躔。",
        "dynasty": "宋",
        "collection_info": null
    },
    {
        "title": "輓新昌王明府吉甫",
        "author": "林表民",
        "content": "不见高人祇自悲，每哦佳句望乌衣。\n浣花风月参谋去，采药溪山茂宰归。\n万里险艰头已白，半生功业梦还非。\n阿戎盍上青云路，奕世清门要发挥。",
        "dynasty": "宋",
        "collection_info": null
    },
    {
        "title": "輓处士张君",
        "author": "林表民",
        "content": "扣龙泉了探慈湖，倦矣归携一束书。\n白首功名销壮气，清溪游钓乐闲居。\n山人宁有趋戎幕，方伯今谁顾草庐。\n乡旧凋零无復见，北风吹雨更愁予。",
        "dynasty": "宋",
        "collection_info": null
    },
    {
        "title": "次韵沈兴之税院岁暮即事二首  其一",
        "author": "林表民",
        "content": "一檐寒雨滴愁声，赢得松斋睡思清。\n急景不知年又谢，壮心空怅事无成。\n温存冻壁火初举，陵轹破窗风自鸣。\n多谢故交相慰藉，浪捐珠璧使人惊。",
        "dynasty": "宋",
        "collection_info": null
    },
    {
        "title": "次韵沈兴之税院岁暮即事二首  其二",
        "author": "林表民",
        "content": "穿云时有一鸿声，唤雪风来冷更清。\n腊意未教梅萼老，春风先放柳条成。\n乱离每嘆兵难戢，贫贱还忧道不鸣。\n节物一番空自好，暗添年纪却堪惊。",
        "dynasty": "宋",
        "collection_info": null
    },
    {
        "title": "题大慈寺兼简照讲师",
        "author": "林表民",
        "content": "来从金地过银地，智者修禅古道场。\n迭嶂倚空围日月，穹耸松壑饱风霜。\n碑文多是唐人刻，经卷犹随炀帝藏。\n偶值故交初入院，一镫留宿水声房。",
        "dynasty": "宋",
        "collection_info": null
    },
    {
        "title": "梁民曹以二首为小园木香光宠次韵抒谢  其一",
        "author": "林表民",
        "content": "春风珠幰走青虬，清夜西园谁共游。\n十里水边浑似雪，唤船应是误王猷。",
        "dynasty": "宋",
        "collection_info": null
    },
    {
        "title": "梁民曹以二首为小园木香光宠次韵抒谢  其二",
        "author": "林表民",
        "content": "攀条折蘂属骚人，迟恐颠风扫玉尘。\n如付枕囊供醉寝，繁香熏骨解留春。",
        "dynasty": "宋",
        "collection_info": null
    },
    {
        "title": "天台邵明府履善遗牡丹各赋一绝  其一",
        "author": "林表民",
        "content": "人间兴废手搏沙，乔木犹存少故家。\n不见石边题甲乙，空余姓氏落名花。",
        "dynasty": "宋",
        "collection_info": null
    },
    {
        "title": "天台邵明府履善遗牡丹各赋一绝  其二",
        "author": "林表民",
        "content": "一春苦雨又忧花，烂尽秧根谷再芽。\n见说云头红可喜，老农犹恐是朝霞。",
        "dynasty": "宋",
        "collection_info": null
    },
    {
        "title": "天台邵明府履善遗牡丹各赋一绝  其三",
        "author": "林表民",
        "content": "可是东皇雨露深，不成一字亦腰金。\n世间大有麒麟楦，对此谁能起媿心。",
        "dynasty": "宋",
        "collection_info": null
    },
    {
        "title": "天台邵明府履善遗牡丹各赋一绝  其四",
        "author": "林表民",
        "content": "一枝美过玉柈盂，岁晚何由復遇苏。\n我欲命名名不得，有名无实不如无。",
        "dynasty": "宋",
        "collection_info": null
    },
    {
        "title": "怀仙桥",
        "author": "林表民",
        "content": "晴雷昼夜激奔湍，涧草岩花亦耐寒。\n刘阮茫茫空仰止，恐乘风月一鞭鸾。",
        "dynasty": "宋",
        "collection_info": null
    },
    {
        "title": "送倪平仲高士归天台  其一",
        "author": "林表民",
        "content": "绿章封事步虚仙，来自东皇太乙边。\n满袖明珠出光怪，又随溪月上归船。",
        "dynasty": "宋",
        "collection_info": null
    },
    {
        "title": "送倪平仲高士归天台  其二",
        "author": "林表民",
        "content": "桐柏山高空翠寒，夜深星斗近仙坛。\n下宫银瀑三千丈，付与诗人雨后看。",
        "dynasty": "宋",
        "collection_info": null
    },
    {
        "title": "同谢邹访平老",
        "author": "林表民",
        "content": "江湖包笠今闲却，默坐惟翻贝叶文。\n耳重懒闻时俗事，客来聊荐一瓯云。",
        "dynasty": "宋",
        "collection_info": null
    },
    {
        "title": "送宗镜上人归剡因寄声高九万孙季蕃  其一",
        "author": "林表民",
        "content": "送师归隠镜山中，万壑千岩指顾间。\n菊磵花翁如见问，为言憔悴老江关。",
        "dynasty": "宋",
        "collection_info": null
    },
    {
        "title": "送宗镜上人归剡因寄声高九万孙季蕃  其二",
        "author": "林表民",
        "content": "神剜天划成岩洞，横亘危梁接应真。\n垂下玉虹三百丈，雪花飞溅一山春。",
        "dynasty": "宋",
        "collection_info": null
    },
    {
        "title": "送宗镜上人归剡因寄声高九万孙季蕃  其三",
        "author": "林表民",
        "content": "一僧礼拜能行过，下面人看胆亦寒。\n月出幻成银色界，始知方广在林端。",
        "dynasty": "宋",
        "collection_info": null
    },
    {
        "title": "送宗镜上人归剡因寄声高九万孙季蕃  其四",
        "author": "林表民",
        "content": "随处禅房有水声，我来石上坐忘形。\n临行更酌潭中渌，要洗多生业障清。",
        "dynasty": "宋",
        "collection_info": null
    },
    {
        "title": "夜登桐柏上清阁",
        "author": "林表民",
        "content": "雨过中宵夜满空，一山松竹韵溪风。\n披衣独上上清阁，身在半天云气中。",
        "dynasty": "宋",
        "collection_info": null
    },
    {
        "title": "新昌道中",
        "author": "林表民",
        "content": "残村时有两三家，缭绕清溪路更赊。\n客裏不知春去尽，满山风雨落桐花。",
        "dynasty": "宋",
        "collection_info": null
    },
    {
        "title": "剡中诗",
        "author": "林表民",
        "content": "遗踪曾记晋诸贤，乘兴今无雪后船。\n断堑毁垣难借问，砖文犹着太康年。",
        "dynasty": "宋",
        "collection_info": null
    },
    {
        "title": "题方叔所藏马中远春牧晚归图",
        "author": "林表民",
        "content": "一抹东风树色新，牛羊莽莽散平原。\n微烟细草知归路，竹坞人家半掩门。",
        "dynasty": "宋",
        "collection_info": null
    },
    {
        "title": "次韵王亚夫景存县尉送春二首  其一",
        "author": "林表民",
        "content": "欲劝东君尽一杯，临岐无语独迟回。\n晚风自有留连意，递得鶑声过柳来。",
        "dynasty": "宋",
        "collection_info": null
    },
    {
        "title": "次韵王亚夫景存县尉送春二首  其二",
        "author": "林表民",
        "content": "登临长是爱清晖，晚岁知心亦自稀。\n永昼松斋掩书坐，却看梁燕引雏归。",
        "dynasty": "宋",
        "collection_info": null
    },
    {
        "title": "题六马图二首  其一",
        "author": "林表民",
        "content": "骏影争驰意气雄，被尘晴苑碧溶溶。\n谁将妙笔开生面，雾鬣风鬃惨淡容。",
        "dynasty": "宋",
        "collection_info": null
    },
    {
        "title": "题六马图二首  其二",
        "author": "林表民",
        "content": "龙媒要是龙眠笔，意在能空冀北群。\n老我惟知赏神骏，何时变化上青云。",
        "dynasty": "宋",
        "collection_info": null
    },
    {
        "title": "同钱则父登郡城观予所和梅仲潜金山弔东鲁林表民逢吉诗淮民同赋一绝",
        "author": "林表民",
        "content": "水落寒沙晚照收，沙边谁復舣孤舟。\n鲍昭自作芜城赋，难写江南不尽愁。",
        "dynasty": "宋",
        "collection_info": null
    },
    {
        "title": "西湖",
        "author": "林表民",
        "content": "十三楼寺朝餐饭，六一泉亭晚举觞。\n千古湖山难模处，淡烟微雨更斜阳。",
        "dynasty": "宋",
        "collection_info": null
    },
    {
        "title": "题徐无竞所藏花光仁老墨梅",
        "author": "林表民",
        "content": "江路冥迷飞霰密，道人定起幽情逸。\n忽邀龙子幻新妆，粉淡香干春一笔。\n寒梢瘦着苔衣昏，坏色空留梦裏身。\n几回月堕交疏晓，霜髮相看不知老。",
        "dynasty": "宋",
        "collection_info": null
    },
    {
        "title": "寄怀仙居赞府尤贵端",
        "author": "林表民",
        "content": "乐安山水佳，游屐独未至。\n復有县佐贤，欲见形梦寐。\n忆昨交际初，篝灯饮文字。\n数卷出宝储，三人若鼎峙。\n相忘略形骸，同道许气义。\n间之欻半朞，仰止惟一志。\n咸言居官清，或说立趣异。\n对松悟诗玄，饮水乐书味。\n于此可怡悦，视彼持游戏。\n芸隠示倡酬，玉川辱简记。\n不敏既重惭，有碍亦每喟。\n牖月揖耿光，瓶梅想幽致。\n思苦夜无眠，吟成托邮骑。",
        "dynasty": "宋",
        "collection_info": null
    },
    {
        "title": "试石鼓墨得月字韵",
        "author": "王迈",
        "content": "水声响峥嵘，山势高嵂矹。\n我居山水间，瞥焉五阅月。\n看山宽眼界，听水清诗骨。\n妙理在浊醪，淡交寄薇蕨。\n翻书明月轩，瀹茗清泉窟。\n一雨酿黄梅，连朝来不歇。\n云疏漏檐光，晴意犹鹘突。\n卓午睡瞢腾，起来足不袜。\n搔首独无言，书空时咄咄。\n天宇未清夷，世途良臲𡰈。\n丈夫志未酬，徒有衝冠髮。\n俛头习科举，与俗聊汩汩。\n壮图要有待，非久黔吾突。\n富贵渐逼人，荣途轫须发。",
        "dynasty": "宋",
        "collection_info": null
    },
    {
        "title": "题元山蔡行可对青亭",
        "author": "王迈",
        "content": "终日在山中，不见山可爱。\n欲识爱山趣，须在山之外。\n南山不古今，悠然与意会。\n西山无朝暮，佳致固长在。\n蔡君金玉人，结亭避阛阓。\n面面苍璧屏，坐卧与青对。\n晚曦射紫翠，宿雨濯蓝黛。\n能消几两屐，不赏此奇槩。\n芙蓉为君裳，兰茝为君佩。\n今非避世时，乃学陶谢辈。\n诸公富唱酬，拔戟各成队。\n我出一转语，功成身始退。\n君为端明胄，忠孝后必大。\n山灵纵有盟，一出合破戒。\n苍生正有求，富贵不渠贷。\n山债会一偿，相期在晚岁。",
        "dynasty": "宋",
        "collection_info": null
    },
    {
        "title": "题弟纲举之奉仙之室曰小蓬莱",
        "author": "王迈",
        "content": "吾祖有方平，曾与麻姑会。\n沧溟化为田，弹指五百岁。\n又有仙人乔，神游八极外。\n朝舄作鳬飞，世缘比蝉蜕。\n寥寥千载后，之子得正派。\n风度亦可人，春秋况未艾。\n朝搬紫河车，暮结飞霞佩。\n严事钟与吕，信心终不退。\n经营白玉坛，肖象俨相对。\n四面来青山，献奇飞羽盖。\n炉熏彻玉虚，剑水清尘界。\n琼笈阅千函，丹方探三昧。\n谁谓三鳬遥，近在吾境内。\n蓬莱若云小，孰能为之大。",
        "dynasty": "宋",
        "collection_info": null
    },
    {
        "title": "跋黄京甫必昌提干四书讲义",
        "author": "王迈",
        "content": "吾友黄京甫，器资厚以浑。\n自了场屋债，徧参诸老门。\n四书不释手，日旰忘晨飱。\n超悟到圣处，不能忘于言。\n序讲凡五篇，字字比玙璠。\n伊洛有心印，传受百圣源。\n紫阳有心灯，瞩破万世昏。\n得君再紬绎，提要钩其玄。\n如印一洗涤，篆籀宛然存。\n如灯增膏油，光焰大且繁。\n我昔从师友，是书粗讨论。\n老大学不进，德性焉能尊。\n因君重感慨，旧闻日当温。\n愿言剪枝叶，作意事本根。",
        "dynasty": "宋",
        "collection_info": null
    },
    {
        "title": "甲戌九月日有食之纪异三十韵",
        "author": "王迈",
        "content": "甲戌九月秋，朔旦见灾眚。\n孛彗犯太阳，凄凄如月冷。\n方其始亏时，宛然虫食皿。\n食之至于既，当空悬黑餠。\n髣髴存轮圈，中陷犹枯井。\n云间星昼见，草木森弄影。\n天地寂无声，疑似非人境。\n问之道旁翁，欲语喉先哽。\n翁今九十余，眼未见此景。\n爰有虮虱臣，拜跪泪沾领。\n天高听则卑，宜鉴愚臣请。\n日者阳之宗，千古光常炳。\n此日何不臧，臣心忧耿耿。\n或者天爱君，先事示之警。\n流金为汤戒，洚水为尧儆。\n虽重一时忧，何伤天历永。\n吾君今尧汤，四海元元幸。\n公道大开明，朝列肃而整。\n祇恐万一间，左右容憸悻。\n方秋阴用事，阳微阴渐逞。\n不去谗慝根，惧作忠良穽。\n天乃出怪异，意欲悟观省。\n吾国必有人，伏蒲输骨鲠。\n吾君必开纳，小心知畏谨。\n阳政必日修，阴邪必痛屏。\n天其终仁爱，悔过在俄顷。\n大叫天上人，齐唤金乌醒。",
        "dynasty": "宋",
        "collection_info": null
    },
    {
        "title": "读林去华居厚主簿省题",
        "author": "王迈",
        "content": "病夫夜不眠，五鼓始交睫。\n懒起比吴蚕，清梦飞庄蝶。\n恭承高轩过，不及倒屣接。\n惠我百篇诗，珠玑何炜烨。\n五言比长城，一望皆危堞。\n壮如广陵散，悲似阳关迭。\n音韵最清圆，格律尤妥帖。\n登坛裨将降，咒水小巫怯。\n永嘉富人物，往躅足追蹑。\n经术止斋陈，文章水心叶。\n林君游其门，早负贤关箧。\n乡校设皋比，户外纷屦屧。\n科目苦无凭，取舍如渔猎。\n入网多弱翰，上鈎希巨鬣。\n西廊上奏篇，甲第仅书捷。\n低头矮屋中，壮气不萎薾。\n研朱点周易，修此清浄业。\n焚香读楚词，时作真行帖。\n台府岁举员，求者例有挟。\n孤士乏梯媒，刚肠羞妇妾。\n诸公纵怜才，或被权势劫。\n谁能推輓之，士论得欣惬。",
        "dynasty": "宋",
        "collection_info": null
    },
    {
        "title": "东归同年三山王簿宾之赵户立父连簿仁父黄上舍偕行分道买樽酌别",
        "author": "王迈",
        "content": "我从京华来，溽暑不可迩。\n蓝缕一征衣，邂逅四君子。\n臭味同芝兰，乡井连桑梓。\n王君吾兄行，派出铜川氏。\n一饮吞百杯，一挥烂十纸。\n此是銮坡人，非久栖鸾枳。\n黄君天庠英，贵名方日起。\n三年拜赐师，行雪殽函耻。\n后来几英豪，愿作榜下士。\n小连真可人，犀玉浮冰峙。\n再鼓气不衰，收科趾前美。\n朋山万青衿，求识习凿齿。\n立父天族英，雅非膏粱比。\n青桂近婵娟，红蕖映青泚。\n名驹产天廐，一日当万里。\n今夕知何夕，德星偶同晷。\n明月入觥船，凉飔生剑履。\n相逢吴山头，相别闽江觜。\n交情托管鲍，同年序许李。\n明日怀美人，娟娟隔秋水。\n何以慰我思，驰书寄双鲤。",
        "dynasty": "宋",
        "collection_info": null
    },
    {
        "title": "东归至衢城十五里头",
        "author": "王迈",
        "content": "征衣犯火云，来自长安道。\n浃背汗淋漓，遵程行数跛。\n险阻已备尝，习气觉如扫。\n京华纨袴儿，颜色差强好。\n玉斝酌玻瓈，金盘饤水果。\n享此竟无端，荣枯太颠倒。\n嗟余数之奇，涉世嗟枯槁。\n青云志未酬，午夜心如捣。\n浪蹈软红尘，有怀白云老。\n决策赋归欤，受此大轗轲。\n倚杖立沉吟，持杯浇磊砢。\n生平忠愤心，皎皎通穹昊。\n一身不足忧，世途深可悼。\n往岁淮甸间，边吏困科琐。\n金鼓声涨天，沟壑填肝脑。\n一旦计之穷，首谋伏天讨。\n眈眈慾无厌，百计需金宝。\n今者驰使车，囊橐费赍裹。\n乳臭坐庙堂，苟免及身祸。\n谁知鸿雁鸣，朝夕不相保。\n旱蝗莫为灾，四望无青草。\n我辈独何心，日夕忧江左。\n岂不欲救之，势力顾未可。\n敬持一瓣香，好为苍生祷。\n何日鞭五龙，泽之以霖潦。\n手提四方人，脱之于水火。",
        "dynasty": "宋",
        "collection_info": null
    },
    {
        "title": "父执德化陈宰叔高槩寄诗和之",
        "author": "王迈",
        "content": "欲作好官易，与时同俯仰。\n欲作好人难，前修严矱矩。\n马安为巧宦，孔光位宰辅。\n贻臭汗青中，诟駡之所聚。\n胡威清比父，魏謩直肖祖。\n世家有若人，百不一二数。\n夫君少壮时，笔力迫韩杜。\n晚岁宰一同，治最方卓鲁。\n中都清要官，唾手可搏取。\n径挂神武冠，去国身如羽。\n隠几挹青山，称觞环綵舞。\n导养学熊鹤，铅汞成龙虎。\n妙香参鼻观，虚白生灵宇。\n兴来耸文笔，象物蒙藻黼。\n客至开香醪，鲸量少俦伍。\n我登清风堂，人今道则古。\n敬宣与狎崇，所择听张禹。",
        "dynasty": "宋",
        "collection_info": null
    },
    {
        "title": "别永福张景山",
        "author": "王迈",
        "content": "我友满天下，面交如斗量。\n最晚得张子，羣中孤凤凰。\n秀气分高盖，妙年侔洛阳。\n趋向颇近道，才具已老苍。\n兰若参文盟，过眼五月彊。\n别我求赠言，握手吐肝肠。\n学贵根书茂，积贮焉可忘。\n如行千里路，须具三月粮。\n文亦有活法，先使意气张。\n如破勍敌垒，须擒贼中王。\n子家蔼文献，庭砌多琳琅。\n归欤力种绩，宜亲师友良。\n植本日以大，养气日以昌。\n学丰敷为文，如富出所藏。\n襟期要荦荦，俗物徒茫茫。\n他日泉石下，候气视北方。\n知有滔滔者，非予谁其当。",
        "dynasty": "宋",
        "collection_info": null
    },
    {
        "title": "白髮吟",
        "author": "王迈",
        "content": "明发览青铜，寸白坠华簪。\n悬知不能免，岂意遽见侵。\n忆昔随羣儿，总角混青衿。\n纵弱不好弄，既冠知惜阴。\n时开磊块胸，浇之以古今。\n二十偕计书，进士路欹嵚。\n迟迟十四年，一第酬苦心。\n今年已六六，暮景来骎骎。\n一髮照我眸，众髮立森森。\n忽然一失笑，政要渠相寻。\n有田愿种玉，有腰愿垂金。\n富贵岂不好，劳鹿那能禁。\n何如一床书，侑之绿绮琴。\n远参兰茝香，清玩山水音。\n高歌月满架，醉卧斗横参。\n待教头半白，挂冠老山林。\n饮犊青草浦，盟鸥白沙浔。\n凭虚唤张陆，听我白髮吟。",
        "dynasty": "宋",
        "collection_info": null
    },
    {
        "title": "白髮嘆  其一",
        "author": "王迈",
        "content": "日月转四时，团团辗清昊。\n人生一世间，轻尘栖弱草。\n寒暑不相贷，容鬓岂常好。\n嗟予涉世纷，闻道苦不早。\n尘劳纵掀簸，冉冉风中葆。\n行年将四十，素标已插脑。\n星星纔数茎，烂熳色胜缟。\n耘镊虽暂无，安能遏衰槁。\n黄精似可饵，已白恐难扫。\n幸有琴心文，真诀堪却老。\n华池溉隠芝，青青可常保。\n斯理不吾欺，从今勤探讨。\n要当验他时，难为常人道。",
        "dynasty": "宋",
        "collection_info": null
    },
    {
        "title": "白髮嘆  其二",
        "author": "王迈",
        "content": "青铜作明鑑，皎皎铺晴昊。\n照我沐初晞，几缕经霜草。\n本无适俗韵，颇识林园好。\n何为浪自苦，落得衰颜早。\n悬知日夜改，青丝成素葆。\n达人遗世累，土木视肝脑。\n那于形骸间，计校玄与缟。\n彼独何人哉，而我嘆枯槁。\n壮年不可挽，过日如霜扫。\n但有岁寒心，不逐冰霜老。\n誓开三径荒，种艺杂庸保。\n虽无大药资，尚得恣幽讨。\n此外尽悠悠，置之不復道。",
        "dynasty": "宋",
        "collection_info": null
    },
    {
        "title": "题江郎石",
        "author": "王迈",
        "content": "崒嵂天外来，生平眼不识。\n道傍问行人，指此为何石。\n云是江郎神，兹地显灵迹。\n岳渎孕精灵，阴阳陶器质。\n壁立千万仞，葱然翠欲滴。\n缥缈出尘寰，上与太清迫。\n伏如蛟龙蟠，耸如麒麟逸。\n开如旌旗扬，敛如圭绶直。\n交酬如大宾，相敬见颜色。\n特立如正女，斋庄不可昵。\n勇如毛大夫，囊锥推颖出。\n烈如蔺相如，挺身卫全璧。\n劲如傅介子，叱咤在三尺。\n直如太史公，巉岩操史笔。\n裒萃许精英，状出大奇特。\n谁言造化工，于物无雕刻。\n我来揖清标，倚杖立叹息。\n年来天柱倾，谁是扶持力。\n愿移此灵根，支拄天西北。\n三光五岳气，要使合为一。\n血食千万年，与国同无极。",
        "dynasty": "宋",
        "collection_info": null
    },
    {
        "title": "和赵簿题席麻林居士小隠四韵  其一",
        "author": "王迈",
        "content": "公子有奇节，岁寒心印松。\n千邱仍万壑，是中雅能容。\n晚来万事懒，独有诗不慵。\n诸郎富文采，笔端耸孤峰。",
        "dynasty": "宋",
        "collection_info": null
    },
    {
        "title": "和赵簿题席麻林居士小隠四韵  其二",
        "author": "王迈",
        "content": "绕园万竿竹，奇壑千丈松。\n此物匹高士，坐羞桃李容。\n客至谈世故，接之令人慵。\n相看两不厌，晴昊倚高峰。",
        "dynasty": "宋",
        "collection_info": null
    },
    {
        "title": "和赵簿题席麻林居士小隠四韵  其三",
        "author": "王迈",
        "content": "棋声响苍石，茶竈烧枯松。\n故人惠然来，风竹为先容。\n野性旷而适，机心疏更慵。\n生怜谢安石，携妓污名峰。",
        "dynasty": "宋",
        "collection_info": null
    },
    {
        "title": "和赵簿题席麻林居士小隠四韵  其四",
        "author": "王迈",
        "content": "笙簧岂不韵，雅景受风松。\n纨绮可为裳，灵均采芙蓉。\n古来旷达士，世腻亦太慵。\n可望不可押，人如云外峰。",
        "dynasty": "宋",
        "collection_info": null
    },
    {
        "title": "题赵别驾委斋诗",
        "author": "王迈",
        "content": "别驾来访别，征我委斋诗。\n敢问委之说，别驾自发挥。\n万事悉委分，吾何容心为。\n抱椠游文屋，去取委所司。\n一战偶得隽，敢夸词藻奇。\n随牒走仕途，荐举委所知。\n一朝获通籍，敢恃妍媚姿。\n不见百里奚，非黠亦非痴。\n爵禄委倘来，饭牛牛自肥。\n不见塞上翁，无喜亦无悲。\n得丧委自然，失马马復归。\n委怀在琴书，栗里真吾师。\n委顺听时命，香山不吾欺。\n吾以名吾斋，曰委不亦宜。\n王子曰不然，我言异于斯。\n人性涵万善，其位配两仪。\n凡天所委付，受者不得辞。\n行藏道污隆，进退时安危。\n委禹以治水，胼胝敢言疲。\n委尹以復辟，宠利非谋私。\n经制委姬旦，述作委仲尼。\n今古理无二，圣贤人可希。\n纲常或沦斁，委我开训彝。\n杨墨路必闢，韩庄门宜麾。\n宇宙或倾仆，委我力扶持。\n补天出娲石，浴日升咸池。\n饥者委我食，寒者委我衣。\n一或负所委，是谓天职亏。\n若君所言者，庄老同一岐。\n梁以苦空坏，晋以清谈隳。\n流弊至委弃，往事真来规。\n世道真险隘，天将委之谁。\n上不能使尔，夫岂无良医。\n因诗重感慨，当有评是非。",
        "dynasty": "宋",
        "collection_info": null
    },
    {
        "title": "送族侄千里归漳浦",
        "author": "王迈",
        "content": "吾宗居漳滨，枌社足不到。\n迫岁携琴书，迢迢以谒告。\n草木同臭味，水火随湿燥。\n行色念辛酸，开樽勤燕劳。\n葭管阳方升，凌室冰新破。\n语言颇有味，知子为跨竈。\n日暮望白云，江头理归柂。\n别我乞赠言，求以为宗好。\n谢安自荐玄，杜子每念佐。\n子真玄佐流，我誉不为过。\n惟学无他逵，损益在勤惰。\n我昔少年日，萤雪功自课。\n呕肝缀文词，悬胆警坐卧。\n甑寒心自怜，笔冻指欲堕。\n牛羊事刍牧，鸿雁谋粱稻。\n慈亲日待养，一第天所报。\n愿子继自今，书田深种播。\n定力要坚持，居安谨无躁。\n青云信有梯，我已为前导。\n后来当有人，衮衮如响和。\n洗耳候凯音，嘉节迫吹帽。\n呼童办楮英，为子征西贺。",
        "dynasty": "宋",
        "collection_info": null
    },
    {
        "title": "四十自寿",
        "author": "王迈",
        "content": "前四十年非，追之已莫返。\n后四十年是，图之良未晚。\n水涸自见涘，木落知见本。\n善者契吾机，今復犹不远。\n养生先节慾，葆粹在惩忿。\n圣贤人可为，勿使善恶混。",
        "dynasty": "宋",
        "collection_info": null
    },
    {
        "title": "寄居元职方北第呈西邻盛进士",
        "author": "王迈",
        "content": "解褐去乡里，宦游一纪余。\n抱戚今来归，茫然无屋庐。\n暮瞻还林鸟，朝羡趋渊鱼。\n渊林各有归，曾不鱼鸟如。\n元侯雅好义，假我舍北居。\n入门扫埃𡏖，闲草以次锄。\n贫贱谁顾门，岂必容高车。\n余杭众富家，碧瓦侵太虚。\n土木虽无情，亦与儒冠疏。\n所幸并舍贤，昔年同诗书。\n何兹瓦砾陋，復尔邻璠玙。\n乡田及同井，此义无忽诸。",
        "dynasty": "宋",
        "collection_info": null
    },
    {
        "title": "寄同年新涂王宰梦弼",
        "author": "王迈",
        "content": "玉笥高嵯峨，异石光灿皠。\n紫盖有佳人，出为花县宰。\n佳人秀吾宗，天姿最高垲。\n饮水抱丝絃，纫兰纕蕙茝。\n畴昔纠郡掾，辩狱亦几殆。\n人命我所争，斗粟何足爱。\n上官翻相知，剡荐异寮寀。\n及膺民社寄，直道肯自悔。\n以柔克高明，为政尚慈恺。\n农扈饱春和，荒年独不馁。\n猾吏履薄霜，洗手畏纳贿。\n桑间雉正驯，壁上鱼多鯘。\n昔我在湘幙，相从垂两载。\n书生守方拙，时粧不入队。\n惟君雅知心，刮目赏奇磊。\n君有桃李栽，我独芙蓉采。\n无何风木悲，天乎余何罪。\n归欤泣焄蒿，久矣婴病痗。\n除夜接君书，乌栏墨璀璀。\n访问死生余，警语鞭不逮。\n为言刚近仁，直性终难改。\n近乃加和平，痛自铲光彩。\n万事必宗道，众流须纳海。\n随时少屈伸，正直固常在。\n再拜君之言，书绅戒荒怠。\n时事苦间关，谁欤穆天縡。\n来书尚可为，苍生久相待。",
        "dynasty": "宋",
        "collection_info": null
    },
    {
        "title": "灵白湖归憩林氏坟庵僧出能诵予旧诗设茗椀蒲食以诗赠之兼寄呈林六十兄",
        "author": "王迈",
        "content": "霜风袭客裘，朝日晒农背。\n谁遣役此躯，隠痛在五内。\n宿草渐重生，跼蹐处覆载。\n扶衰策瘦筇，乞灵问龟蔡。\n往来纔信宿，屏息过阛阓。\n夙驾三十里，仆夫已告惫。\n小庵阚道旁，丈室藏法界。\n叩扉僧出迎，面熟不猜怪。\n白髮久不梳，爬痒得痛快。\n荷设茗椀供，仍有蒲食配。\n去此已五霜，重来发孤慨。\n一饱犹可谋，三釜已不逮。\n退藏心甚甘，世故肯相贷。\n博陵隠君子，堂萱春未艾。\n悠悠我之思，此日君当爱。",
        "dynasty": "宋",
        "collection_info": null
    },
    {
        "title": "简延平李公足择善",
        "author": "王迈",
        "content": "昔人重相思，千里且命驾。\n我家去游洋，相望纔四舍。\n偃息岂不思，吉服讵可借。\n惟凭一雁翔，敢望双鳬下。\n日者闻琴堂，墨绶将解卸。\n东阁领羣英，胜游当首夏。\n惠然访九仙，云物争迎迓。\n拂石纳晚凉，秉烛娱清夜。\n吉碑共摩挲，吉梦相矜诧。\n物色故老言，赤鲤何年化。\n题诗富锦囊，仙境为增价。\n是地近吾庐，过从何未暇。\n初传尚半疑，后信良多讶。\n世态如浮云，炎凉更代谢。\n高谊定不然，寄声来慰藉。",
        "dynasty": "宋",
        "collection_info": null
    },
    {
        "title": "简林公似",
        "author": "王迈",
        "content": "穷猿不择木，祥凤宜栖竹。\n高门结驷荣，陋巷一瓢足。\n仕有时为贫，贫乃急于禄。\n夫君何所欠，百事尽从欲。\n新谐种玉婚，大敞堆金屋。\n镜裏颜尚朱，庭前萱正绿。\n中州不徜徉，炎海甘驰逐。\n遂令君子心，度以小人腹。\n我贫甚去年，全家久食粥。\n独醒妬人醉，讥诮那免俗。\n名节千载光，富贵一炊熟。\n朋友严简书，敢以石攻玉。",
        "dynasty": "宋",
        "collection_info": null
    },
    {
        "title": "寄浙漕王子文野以思君令人老五字为韵得诗五首  其一",
        "author": "王迈",
        "content": "长沙一倾盖，情好如埙箎。\n间关十寒暑，何时不相思。\n君为睢邸教，再挹冰玉姿。\n升堂拜寿母，摩顶识馨儿。\n叙旧方恋恋，临分转依依。\n自是成鸿燕，羽翼竟差池。\n音问久不接，清宵梦见之。\n鱼腹得尺素，羊胛经几炊。\n陈雷不可作，千载同襟期。",
        "dynasty": "宋",
        "collection_info": null
    },
    {
        "title": "寄浙漕王子文野以思君令人老五字为韵得诗五首  其二",
        "author": "王迈",
        "content": "我友半湖海，知心吾子文。\n君忙我已老，事事不如君。\n君生通贵家，我出寒素门。\n君披貂毛裘，我着犊鼻裈。\n戏綵君有母，列鼎共凊温。\n我早失乌哺，空山怅白云。\n弱冠君有子，世科将袭芬。\n我子方垂髫，诗礼未有闻。\n凡此皆不如，官职不必论。",
        "dynasty": "宋",
        "collection_info": null
    },
    {
        "title": "寄浙漕王子文野以思君令人老五字为韵得诗五首  其三",
        "author": "王迈",
        "content": "原明有申公，公休继文正。\n后来诸名家，有子多不令。\n堂堂先太史，孤峭立万仞。\n身不为从官，美谥君所命。\n子文为之子，壮岁名已盛。\n荣华付倘来，节义传心印。\n波流石不移，火炽玉宁尽。\n嚮来笺天疏，每读必起敬。\n相期辉国史，何止续家乘。",
        "dynasty": "宋",
        "collection_info": null
    },
    {
        "title": "寄浙漕王子文野以思君令人老五字为韵得诗五首  其四",
        "author": "王迈",
        "content": "西山门下士，杂袭如鱼鳞。\n惟我与子文，受爱异他人。\n送我长沙序，言言足书绅。\n赠君樵川诗，字字示宠珍。\n潜斋养正堂，两记尤谆谆。\n为君说太玄，藏心养灵根。\n为我演蒙颐，山立静澄神。\n先生爱吾徒，不啻子弟亲。\n将何报此德，相与玉其身。",
        "dynasty": "宋",
        "collection_info": null
    },
    {
        "title": "寄浙漕王子文野以思君令人老五字为韵得诗五首  其五",
        "author": "王迈",
        "content": "我本麋鹿羣，官职不要讨。\n儋石倘有储，山林堪佚老。\n焚香旦告天，非为其私祷。\n一愿屡丰年，田畴足禾稻。\n二愿息兵戈，涂地无肝脑。\n饮水乐在中，茹芝颜转好。\n笃信而好学，守死以善道。\n佩此八字符，传为子孙宝。\n作诗写殷勤，未省蒙印可。",
        "dynasty": "宋",
        "collection_info": null
    },
    {
        "title": "与友人饮分等字韵",
        "author": "王迈",
        "content": "君诗敌曹刘，我才惭硕颋。\n隠几共团圞，醉乡从酩酊。\n强吟蹙眉尖，得句蒙首肯。\n吟蛩声咿咿，银烛光耿耿。\n相看不惜夜，自足攻逆境。\n搜腹怜龟肠，朶颐傍羊鼎。\n论文固非俦，义气略相等。\n世情似纸轻，交道如菰冷。\n愿坚松柏心，岁寒青挺挺。",
        "dynasty": "宋",
        "collection_info": null
    },
    {
        "title": "赠传神庄士仪",
        "author": "王迈",
        "content": "画工亦无数，好手不可遇。\n非是画事难，难得画中趣。\n况写佳士照，又不比行路。\n庄生颇工此，为我扫尺素。\n俨然山泽臞，诗肩瘦鳬鹭。\n老色虽上颜，庾尘莫能污。\n生画甚迫真，余子等孩孺。\n得钱散酒家，无心问婚娶。\n醉被风雪欺，术招鬼神妬。\n长安多贵人，朱门富纨绔。\n使闻生之名，当即悬金募。\n我贫亦如生，正以诗穷故。\n一画博一诗，两手相分付。",
        "dynasty": "宋",
        "collection_info": null
    },
    {
        "title": "殿廷初考诸同舍约共赋诗",
        "author": "王迈",
        "content": "绍丑夏五初，皇帝下明诏。\n大廷策羣英，虚心问道要。\n初考凡六员，同时赴宣召。\n宫讲絜斋子，典刑真克肖。\n胄丞道乡孙，道心长返照。\n何殊钟在簴，宛如刀出鞘。\n谷口亦何人，才德俱富邵。\n走也分尘埃，识见等萤爝。\n亦获在选中，所得过所料。\n宫烛分夜辉，御香供早烧。\n羣羽竞赴矰，众鳞争入钓。\n意气云龙翔，精神风虎啸。\n或巽入柔行，或疾声大叫。\n或自出机轴，或工事窃剽。\n或写云和音，或鼓折杨调。\n或作朝凤鸣，或吟蚯蚓窍。\n好恶随品题，宁復相讥诮。\n上方富春秋，明齐日月耀。\n涓露增沧溟，微尘填岳峤。\n乙览公平章，甲科须直峭。\n讽必纳祈招，箴必容庭燎。\n国步頼扶持，民痍需砭疗。\n诘朝已竣事，杯行可以釂。",
        "dynasty": "宋",
        "collection_info": null
    },
    {
        "title": "谢京尹惠酒馔",
        "author": "王迈",
        "content": "逐客次江干，復此风雨夜。\n元戎念寂寥，更仆相慰藉。\n醽醁实珍肴，宠光生邸舍。\n妻孥共感戚，道路或猜讶。\n谓此偃蹇踪，横被弯弓射。\n彼哉簧正巧，或者石犹下。\n同志欲过从，避党辄惊怕。\n曾谓十连尊，理烦无顷暇。\n惠顾及无聊，多言莫为谢。\n平生仗信义，正色叱姦诈。\n此样不入时，致入人话靶。\n明时方献文，安得有谤駡。\n独以殿庐中，语言少假借。\n遂犯螳螂怒，间坐鸱鸮吓。\n先期入帘幕，坐是罹罟擭。\n公施不报恩，高义等嵩华。\n一言挟纩温，所嗜非酒炙。\n天日方清明，罪过宜宥赦。\n白璧可洗瑕，烦公叩造化。",
        "dynasty": "宋",
        "collection_info": null
    },
    {
        "title": "简同年刁时中俊卿诗",
        "author": "王迈",
        "content": "读君老农诗，一读三太息。\n君方未第时，忧民真恳恻。\n直笔诛县官，言言虹贯日。\n县官怒其讪，移文加诮斥。\n君笑答之书，抗辞如矢直。\n旁观争吐舌，此士勇无匹。\n今君已得官，一饭必念国。\n民为国本根，岂不思培植。\n其如边事殷，赋役烦且亟。\n虎营间二千，鸠工日数百。\n硬土烧炽窑，高岗舆巨石。\n山骨惨无青，犊皮腥带赤。\n羸者頳其肩，饥者菜其色。\n憔悴动天愁，搬移惊地脉。\n吏饕鹰隼如，攫拏何顾惜。\n交炭不论斤，每十必加一。\n量竹不计围，每丈必赢尺。\n军则新有营，谁念民无室。\n吏则日饱鲜，谁悯民艰食。\n州家费不赀，帑藏空储积。\n间有小人儒，旁献生财策。\n大帅令龚黄，岂愿闻此画。\n夏潦苦不多，秋旱势如炙。\n愿君在莒心，端不渝畴昔。\n蔡人即吾人，一视孰肥瘠。\n筑事宜少宽，纾徐竢农隙。\n至如浮屠宫，底用吾儒力。\n彼役犹有名，何名尸此役。\n君言虽怂惥，帅意竟缩瑟。\n同年义弟兄，王事同休戚。\n相辨色如争，相与情似暱。\n余言似太戆，有君前日癖。\n责人斯无难，亦合受人责。\n我既规君过，君盍砭我失。\n面谀皆相倾，俗子吾所嫉。",
        "dynasty": "宋",
        "collection_info": null
    },
    {
        "title": "简復斋陈寺丞子表夫知丞併呈真西山",
        "author": "王迈",
        "content": "復斋吾之师，高山俨标致。\n仆尝函丈间，乞得四箴字。\n及来仕京华，登门愿受记。\n復斋首肯之，赠言简而毅。\n杀身可成仁，舍生甘取义。\n此生尚可轻，圭黍眇爵位。\n仆退书之绅，隽永言有味。\n充员京兆幕，万一可行志。\n赧颜斥吏胥，冷眼视权贵。\n婉婳孤无朋，旁观辄相忌。\n朝肆缉缉谗，暮遭申申詈。\n圣主初临轩，不才叨考试。\n诸贤惮生语，一律爱软媚。\n我喜众所惊，人取我必弃。\n间有植私恩，了不恤公议。\n枘凿不相投，罟擭焉得避。\n幞被去候潮，襁褓有幼稚。\n少需辰之良，解缆辞清渭。\n邂逅復斋子，入京方卸辔。\n为言东湖上，英才日以萃。\n穷伊洛渊源，传紫阳位置。\n要使莆三邑，熏为善良地。\n仆也间斯言，归心生两翅。\n平生真西山，赤心爱善类。\n诲我以沉潜，意同言小异。\n二公负名节，可望不可企。\n勇退在盛年，高卧看儿戏。\n我行拜二公，颜面傥无愧。\n作诗欠硬语，呈似贤昆季。\n谨勿示他人，恐为吾党累。",
        "dynasty": "宋",
        "collection_info": null
    },
    {
        "title": "亲旧问盗作诗四十韵以答之亦可备野史之录",
        "author": "王迈",
        "content": "我来自京师，己丑之十月。\n道之建剑间，行行遇兵卒。\n问之何为行，对言声哽咽。\n初只因临汀，盐商时出没。\n县官事张皇，星夜闻帅钺。\n帅出乃捕兵，此曹辄猖獗。\n加之江西寇，恃崄护巢穴。\n向来误杀降，贻祸今尤烈。\n合党肆纷披，交锋争桀黠。\n聚落四百村，室庐遭毁爇。\n转徙临昭阳，孤城危一髮。\n帅方实归装，视此苦不切。\n惟漕暨庾台，协心图扑灭。\n移文责十连，义激词语辣。\n就檄刘权军，专城植铩𢧕。\n又有一老尉，贾勇抗鸱鹘。\n頼此所居民，犹苟旦暮活。\n我闻此卒言，忧愤中肠热。\n及归抵吾庐，保伍亦团结。\n或恐汀邵寇，余烬尚分裂。\n或疑鼠狗徒，乘间敢窃发。\n吾乡号乐国，目不见寸铁。\n一闻钲鼓声，缩头畏如鳖。\n新岁或讹言，城居竟搬挈。\n丁男肩欲頳，稚女足不袜。\n相顾莫为谋，去守将安决。\n汝知诲盗谁，吾能为汝说。\n年来民贼多，田里困根括。\n单丁火亦追，逃户租尽刷。\n猛虎政太苛，攘鸡手已滑。\n剥床忍及肤，椎肌惨见血。\n吏肥富熏天，民贫怨刻骨。\n及此皆幸灾，狺险何聒聒。\n古来盗贼兴，官吏去饕餮。\n大者籍其家，小亦寘重罚。\n人心知是非，端可以理折。\n民贼尽芟夷，虽赏之不窃。",
        "dynasty": "宋",
        "collection_info": null
    },
    {
        "title": "郑昂叔和余问盗诗末及山东事弟侄辈又问山东本末再用前韵答之",
        "author": "王迈",
        "content": "江左百年来，英雄老岁月。\n空糜东南财，坐廪骄惰卒。\n嘉定惩开禧，废食因一咽。\n国论规便安，神州听沦没。\n和戎益金缯，讳战钝斧钺。\n迩者天祸之，鞑靼逞狂獗。\n一举殄金人，犁庭扫其穴。\n金如釜中鱼，靼如火烈烈。\n乘间蛮触衡，復有山东黠。\n长驱淮甸间，大纵山阳爇。\n或屠制帅家，或髠守臣髮。\n鱼肉我王人，首领春葱切。\n涂炭我生灵，聚落炊烟灭。\n嫚书揭通衢，着语太辛辣。\n供帐王者居，左纛将军绂。\n往来青齐区，健比霜天鹘。\n一名娘子军，掎角同生活。\n狼心肆陆梁，烽燧竞熏热。\n我事南方强，谓可以恩结。\n衣裳一颠倒，茅土甘疏裂。\n纳侮忍包羞，容姦噤不发。\n谁与生厉阶，正尔错铸铁。\n彼计甚诈狙，吾谋类跛鳖。\n岁币久桩储，復为彼赍挈。\n边筹乏寸长，往往如拆袜。\n相顾皆狐疑，莫能抵龟决。\n心知示弱非，成事付不说。\n边民亦何辜，一孔尽搜括。\n战舰尾相衔，义丁家尽刷。\n需求意无厌，许可舌太滑。\n譬之护痈疽，包裹畏见血。\n仅仅外留皮，骎骎啮至骨。\n理势有必然，吾言非强聒。\n惟愿天听回，揽权制生杀。\n毋倒太阿持，毋惮强弩末。\n毋贻养虎忧，毋使馋蜂孽。\n废籍起忠贤，穷荒斥奇餮。\n一朝出六师，声罪行天罚。\n名正事必成，本强衝可折。\n衔璧许来臣，寸铁谁敢窃。",
        "dynasty": "宋",
        "collection_info": null
    },
    {
        "title": "弔何岩",
        "author": "王迈",
        "content": "可怜何岩民，何罪遭此劫。\n寇攘发他邦，警报经旬浃。\n官府过张皇，民居少宁贴。\n昨方科箭翎，今又催甲叶。\n厚敛招提金，名色何所挟。\n昌言募土兵，相与守城堞。\n绣衣意其欺，急下征兵帖。\n束手无一人，差官许专辄。\n县官至何岩，丁壮被威胁。\n黔首畏墨黥，依违谋未协。\n口或出怨咨，心实先震慑。\n官兵胡为来，纷然肆渔猎。\n室庐罹毁烧，老稚残锋铗。\n山径至通逵，舆尸交积迭。\n敢枭平人首，僞奏谯门捷。\n杀民汝何勇，杀贼汝何怯。\n此乡风俗淳，武断无豪侠。\n目不识戈矛，家尽事耕馌。\n岂应有叛谋，谁子为荆聂。\n黄巾纵挺威，吾地足未涉。\n官吏大不仁，使尔血先喋。\n千家聚落蕃，几代农桑业。\n一望成邱墟，独非我臣妾。\n安知此怪事，不入贼间谍。\n设或捣吾虚，小垒真岌嶪。\n舟中敌国多，况望蒸徒楫。\n书生忧世心，夜半不交睫。\n作诗弔冤民，诗成泪盈颊。\n翻恨天门高，不与阎闾接。\n丈夫贵敢言，女子乃呫嗫。",
        "dynasty": "宋",
        "collection_info": null
    },
    {
        "title": "信手阅清溪诗一首依韵即事",
        "author": "王迈",
        "content": "久雨妨好春，朝暮无休息。\n出门欲有行，苔滑泥余尺。\n四望人烟稀，千山鸟声寂。\n饕寒不肯归，青帝觉无力。\n况有黄巾徒，邻郊渐相迫。\n虐焰挺戈予，连车掠金帛。\n王旅犹稽留，民兵半覆没。\n羊狠来莫当，鼠窜去无迹。\n践蹂清野尘，原草不能碧。\n世运何乖张，生灵罹此厄。\n丁壮抱枵肠，骈头受科率。\n氛妖谁扫清，气象太窘窄。\n书生忧国怀，半夜转加剧。\n相倚如辅车，忍视为胡越。\n富家太不仁，增价粜斗石。\n但爱囊橐丰，不忧狗鼠黠。\n甘为盗贮储，遑恤人饥渴。\n凶渠曷日歼，苦潦何时歇。\n作诗愧北征，聊以志岁月。",
        "dynasty": "宋",
        "collection_info": null
    },
    {
        "title": "携筇出尤岭岭头坐俟舆夫不至",
        "author": "王迈",
        "content": "我居南麓下，颇利君子遯。\n如何溽暑初，涉此复岭峻。\n瘦藤代笋舆，路熟不待问。\n拂石小盘跚，心爱木阴润。\n清风解人意，陆续松杉韵。\n掬泉嚥茗芽，窃赏此味俊。\n我坐亦良久，我仆行何钝。\n平生性麋鹿，合有幽闲分。\n举足履世途，退尺进仅寸。\n曾此小迟速，而足置喜愠。\n继今出处同，冥心法天运。\n斯游悟穷通，持与达者论。",
        "dynasty": "宋",
        "collection_info": null
    },
    {
        "title": "送黄成甫殿讲被召",
        "author": "王迈",
        "content": "泉为闽望郡，山海来航梯。\n琛贡交异域，珠贝象玳瓈。\n腥风易涴人，浊如雨后泥。\n不屑受点污，除非辟尘犀。\n南渡贤太守，前称王梅溪。\n中间西山真，后有苕川倪。\n近岁李竹湖，四贤玉雪齐。\n他守非不贤，多以慾境迷。\n一罅苟可投，趋者由旁蹊。\n利心长萌蘗，公道生蒺藜。\n鸮见腐鼠吓，凤甘梧桐栖。\n物性殊洁秽，人品随高低。\n君侯第一人，壮气干虹蜺。\n天墀一长鸣，万马不敢嘶。\n为州上异最，趋觐下宸奎。\n归装试检点，定无南物赍。\n时艰方急贤，君命焉可稽。\n巨舰方解维，穹车正发輗。\n忆昔端平初，众正咸登跻。\n如人堕梦境，忽听警旦鸡。\n云何不常泰，一变成孤睽。\n大老遽沦谢，善类谁提撕。\n菊坡未起南，鹤山斥归西。\n朽屋费撑拄，洪流欠障堤。\n蜀道横豺虎，边城喧皷鼙。\n流民满京辅，沟壑填髫倪。\n弊事非一端，言之重酸悽。\n医国要大药，去膜须金篦。\n君子与小人，却是一巨题。\n愿为君子者，名检身自褆。\n皎然不可玷，琳琅别介圭。\n凛然不可犯，贞女处幽闺。\n必服羣小心，始去禾中稊。\n义利生一念，治乱分两畦。\n老我以狂故，屡为语穽挤。\n朝行辞鹓鹭，野性便凫鹥。\n附热耻翕翕，耐寒甘凄凄。\n荷君不世情，犹念故人绨。\n红絮正飞零，绿阴被长堤。\n送客洛阳桥，春风逐马蹄。\n相期在远大，不敢惜分携。",
        "dynasty": "宋",
        "collection_info": null
    },
    {
        "title": "有客一首寄温陵史君赵侍郎涯",
        "author": "王迈",
        "content": "有客至自泉，为我出嘉话。\n泉得赵史君，谁人不称快。\n天生冰玉姿，系出龟琴派。\n标峻埒昭回，气清融沆瀣。\n方在谏省时，朝绅推鲠介。\n及膺承宣命，未到心已解。\n真李报政后，纪纲日大坏。\n有坐泉山堂，不守盂水戒。\n户庭交贾胡，宝货通买卖。\n继者廉而慈，卧疴力衰惫。\n暴吏恃饕官，诛求及菅蒯。\n大姓及细民，怨仇起眦睚。\n我公方下车，当食辄兴喟。\n寮属爱贪泉，争饮不为怪。\n予将辈元结，谁肯伍樊哙。\n职曹与舶属，时号大驵侩。\n两疏劾四凶，人喜如爬疥。\n州胥富盖藏，至则繫以械。\n曰此其渠魁，岂止为罥絓。\n县官庇黠胥，期限稍宽解。\n山判吁可惊，即日命追解。\n惟仁必有勇，勇去禾中稗。\n良善苦势家，至则行决夬。\n府史例橐姦，今乃听自败。\n无欲始能刚，刚拔园中薤。\n我起瞻四方，风涛极澎湃。\n砥柱设无人，沦胥靡所届。\n理欲差毫芒，公私分限界。\n公竖硬脊梁，浮荣等草芥。\n出处民戚休，行藏道隆杀。\n授公以师旄，一路息雕瘵。\n位公以中书，举世警蒙聩。\n宇宙倘清明，行有大除拜。\n作歌者何人，江左狂生迈。",
        "dynasty": "宋",
        "collection_info": null
    },
    {
        "title": "题洪知观静斋",
        "author": "王迈",
        "content": "蛮触当战衝，蚌鹬据争境。\n相持无了期，復命终归静。\n人事苦纷拏，世态异炎冷。\n远抱异俗观，照以清明景。\n余生涉畏途，所至虞机穽。\n求富耻执鞭，图名成画餠。\n道侣得洪师，唤我梦中醒。\n师如辟尘犀，神观最清警。\n葆粹息天倪，运斤优匠郢。\n结茅规数椽，讨胜事幽屏。\n楹槛疏以明，规抚肃而整。\n昼永篆飞烟，风来幡弄影。\n开卷课黄庭，煮茶汲清井。\n以静名其轩，会处心自省。\n吾庐杂尘嚣，相望限一岭。\n烦师缩地脉，得我便造请。\n别来火云张，今见霜宇浄。\n寄诗当梅花，一笑师当领。",
        "dynasty": "宋",
        "collection_info": null
    },
    {
        "title": "学易斋",
        "author": "王迈",
        "content": "太极分阴阳，生生之谓易。\n易有干之元，生意露消息。\n先生易中行，日用而饮食。\n全体纯是仁，本自玄中得。\n克己下工夫，心台皎如日。\n处则为颜曾，出则为禹稷。\n所以学易斋，孜孜奉天职。\n满腔皆春和，八荒开寿域。",
        "dynasty": "宋",
        "collection_info": null
    },
    {
        "title": "题余君肃曰严忍斋",
        "author": "王迈",
        "content": "君肃吾良朋，天资秀而颖。\n以忍名其斋，求余为序引。\n余闻刃制心，其字谓之忍。\n一忍宽百忧，百动归一静。\n人心本至明，万善集虚境。\n外物一障之，天真随晦泯。\n意猿肆颉颃，气马浪驰骋。\n以忍作防闲，如物有绳准。\n圣贤养心学，最切是惩忿。\n愚者一不校，鲁者三自省。\n行行无取才，宜为夫子哂。\n师德岂懦夫，见善必操秉。\n唾面令自干，可以愧不逞。\n公艺忠孝人，家法肃而整。\n九世有盘盂，一字其要领。\n愿子继自今，去过贵乎敏。\n育德必体蒙，辨义直观井。\n意融妄尽消，心清事亦省。\n我少染习气，近亦痛除屏。\n作诗虽警君，且欲以自警。",
        "dynasty": "宋",
        "collection_info": null
    },
    {
        "title": "坚固堂",
        "author": "王迈",
        "content": "五常之有信，犹土相生植。\n四端有诸己，体用归于实。\n先生于实地，外方而内直。\n硬作铁脊梁，许身卫社稷。\n神授五字符，得大坚固力。\n不为声色摇，不为利害怵。\n所以坚固堂，山立而玉色。\n愿言爱精神，自寿以寿国。",
        "dynasty": "宋",
        "collection_info": null
    },
    {
        "title": "常惺惺室",
        "author": "王迈",
        "content": "性命一同源，万善天所赋。\n五行水生智，正以虚明故。\n先生原命宫，水与金夹辅。\n清质自生明，冰壶澄月露。\n穷理以致用，干事必正固。\n与国作蓍龟，应物公权度。\n所以常惺惺，一室神明护。\n室中主人公，寿比乔松数。",
        "dynasty": "宋",
        "collection_info": null
    },
    {
        "title": "代简奉寄三山方时父遇游几叟明復",
        "author": "王迈",
        "content": "昔我游三山，稠中得二友。\n初交方时父，后识游几叟。\n大比献能书，厥岁在丁酉。\n垂钓文海中，修鳞上鈎否。\n蔡簿校文回，曰方其所取。\n有高说夫者，姓名出其右。\n高游本弟昆，紫荆偶分剖。\n游虽迟再荐，楚弓楚人有。\n余评时父才，进士中少耦。\n词绝似秦七，诗已迫黄九。\n几叟尤不凡，耿耿良自负。\n英辞沮金石，直气干星斗。\n等是青云人，科第争前后。\n射策对天墀，会须为举首。\n三年一抡魁，须服天下口。\n毋为陈诚之，要作张无垢。\n狂生分不才，垂老未觉丑。\n嚮坐太饶舌，相看拥众手。\n六阶何惜镌，百谪亦甘受。\n不爱骑鹤姿，看人作太守。\n只读相牛经，教子事农亩。\n乏地堪置锥，仰天频击缶。\n二君最知心，一别忽许久。\n作诗分寄之，或赏千金帚。\n併简潘庭坚，何时一樽酒。",
        "dynasty": "宋",
        "collection_info": null
    },
    {
        "title": "寄陈士登元龙士登书问盗且责予不贻书当路为剪除计予方以罪归有言谁见省作诗谢之",
        "author": "王迈",
        "content": "悠悠我之思，东里陈惊坐。\n更阑梦持环，昼永心摇纛。\n一春苦风雨，我困南山饿。\n君楼百尺高，头上天几大。\n于我未忘情，更仆修夙好。\n耿耿忧世怀，急于闻警报。\n为怜上四州，豺虎正喧噪。\n虐焰欲熏天，获人争斩剉。\n将州岂不武，弃县如洟唾。\n官军望而奔，所至徼宴犒。\n邻境近忧惶，刁斗急巡逻。\n君责我以书，何时乃高卧。\n曷不出良筹，亟为当路告。\n当局自能迷，看局当不蹉。\n我壮君之言，义起千夫愞。\n顾方谨三缄，此戒那可破。\n诸贤各有谋，何欠侬一箇。\n君家昔太邱，能愧梁上盗。\n毋为陈君短，此语更传播。\n吾家昔彦方，能正屠牛暴。\n勿使王君知，叩头甘谢过。\n两家俱德门，今有若人么。\n前时何岩警，召乱在县左。\n頼君告少仙，全活几髫髦。\n但推此仁心，古人不难到。\n邻里贵有恩，急难相悯悼。\n裂券蠲宿逋，减赀粜庄课。\n肯令州中人，指我为奇货。\n盗亦有道者，仁里敢桀骜。\n忠信蛮貊行，岂弟神明劳。\n我持一瓣香，日为苍生祷。\n吾君甚爱民，恩德侔覆帱。\n社稷福灵长，妖氛行屏扫。\n吾言非诞迂，有唱吾须和。",
        "dynasty": "宋",
        "collection_info": null
    },
    {
        "title": "送表弟陈一鸣尧章入京",
        "author": "王迈",
        "content": "科目狭为途，英雄多短气。\n宾贤诏一颁，应举纷如猬。\n低心逐时趋，练语避忌讳。\n得者固侥踰，失者徒歔欷。\n巨鳞不上鈎，修翼不入罻。\n乡选亦孔艰，计台征以彙。\n我尝校兰省，厥岁在乙未。\n时收甲乙科，多是戊己尉。\n国步矧多艰，志士发长喟。\n襄蜀涨氛妖，江淮方鼎沸。\n毛锥无能为，长剑使人畏。\n朝能立寸功，暮可攫富贵。\n二子趋玉京，道远不吝费。\n进身假梯媒，流品孰泾渭。\n世科藉此登，亲望始宽慰。\n老我谬忧时，周嫠遑恤纬。\n诸公忌生语，悉力攻谤诽。\n藿食可充饥，荷裳尚堪衣。\n功名付君等，山林吾有味。",
        "dynasty": "宋",
        "collection_info": null
    },
    {
        "title": "以喜闻过墨赠吾婿郑纯父玸",
        "author": "王迈",
        "content": "西蜀游文昌，赠我墨两箇。\n墨上署嘉名，名曰喜闻过。\n过失人谁无，刚褊柔易愞。\n众人巧自文，君子喜人告。\n予性失之刚，所患在急躁。\n未尝不佩韦，因循及老大。\n不能如师德，受人对面唾。\n至使巧宦徒，目为背时货。\n子性失之柔，鲜有特立操。\n嗜慾微萌芽，左右纷投好。\n不能如乖崖，按剑警坐卧。\n中心欠所主，恐似风摇纛。\n乃翁匹前修，德行圭中瑁。\n承家合有人，前猷宜久蹈。\n贤母慈且严，熊胆亲调和。\n养志最为难，家声出堂奥。\n吾女正抱疴，朝夕烦拊劳。\n要相敬如宾，毋纵欲长傲。\n女亦尝闻诗，绿衣戒颠倒。\n候其疾之瘳，苹蘩能采芼。\n内行傥不愆，事业当远到。\n贤者后必昌，积善天所报。\n持墨为子箴，进德谨勿惰。\n墨卿子良师，莫被渠看破。",
        "dynasty": "宋",
        "collection_info": null
    },
    {
        "title": "送春有感",
        "author": "王迈",
        "content": "东君行趣装，桃李事如梦。\n蝶懒欲息游，鶑老不好弄。\n残红正可怜，更禁风雨送。\n榆荚羞独飞，却恼杨花共。\n去年于此时，客食红尘鬨。\n眼看豪侠儿，跃马青丝鞚。\n美姝舞娉婷，吹箫来紫凤。\n开樽六一亭，偃盖飞来洞。\n我亦强行吟，诗成和者众。\n时序易推移，人事少閒空。\n翻思年时乐，已如耳边哄。\n清晓坐孤寺，晴曦照华栋。\n沙平嘴带鸥，山远腰横蝀。\n阅书眼倍明，拈笔手犹冻。\n扫地焚甲煎，呼童开腊瓮。\n汲井得甘泉，瀹茗试新贡。\n短章写我怀，谩遣儿曹讽。",
        "dynasty": "宋",
        "collection_info": null
    },
    {
        "title": "猎者",
        "author": "王迈",
        "content": "山中有猎者，设网张四隅。\n稚麞为所絓，性命悬庖厨。\n母麞至网外，踯躅相悲呼。\n明知猎者意，于己併觊觎。\n柰爱不可割，投网与子俱。\n猎者偶省悟，攒眉发长吁。\n纵之与偕活，长揖谢猎徒。\n焚网毁毒矢，放鹰逐韩卢。\n人物强非类，天性元不殊。\n爱母寝皮猿，惜子乔腹鱼。\n人均作此念，可废佃与渔。\n猎者仁孝心，洞然贯体肤。\n彼为中国穽，愧见此猎无。",
        "dynasty": "宋",
        "collection_info": null
    },
    {
        "title": "寿方右史德顺大琮生朝",
        "author": "王迈",
        "content": "大哉天地仁，生意无尽藏。\n芳春三月时，五阳正敷畅。\n在卦则为夬，泽下于天上。\n笃生万人英，出应苍生望。\n退然处乡闾，温恭加直谅。\n万顷波汪汪，一团和盎盎。\n凛然立朝廷，谠论动旒纩。\n张胆输荩忠，頳颜斥庸妄。\n宁为凤鸣阳，不作马立仗。\n玉皇笑点头，谏疏堪屏障。\n谗者何人斯，严科欲监谤。\n纲常尽斁沦，天日忍欺诳。\n白璧污苍蝇，鸣珂辞翠阆。\n膏屯施未光，干蛊遂高尚。\n郭外新结庐，野色耽虚旷。\n积书遗儿孙，开斝延辈行。\n及此绂麟旦，仙壶敞方丈。\n台宿焕祥辉，矞云宾景贶。\n有客前称觥，致词太豪放。\n海内今何时，四面波涛涨。\n督府册元戎，庙坐辕门帐。\n妖氛不能清，恻焉頼汝将。\n都堂留一老，手携灵寿杖。\n颠危不能扶，又焉用彼相。\n时流忌生语，相顾效哑瘴。\n回首忆端平，芳菲仅一饷。\n大号正扬庭，一阴敢阳抗。\n治少乱日多，古今同证状。\n公抱葵藿心，未忘太阳向。\n天运有推移，阴阳迭摩荡。\n夬进则为干，羣龙神气王。\n公主善类盟，任重在力量。\n周道当中兴，方叔犹必壮。\n松茂宜栢悦，吕鸣因律唱。\n唤起矍铄翁，吾军亦可张。\n壶山献宝熏，寿水足醇酿。\n一瓣虬吐烟，一吸鲸吞浪。\n寿公乃寿国，他语徒冗长。\n玉鼎愿精调，金瓯保无恙。",
        "dynasty": "宋",
        "collection_info": null
    },
    {
        "title": "书怀奉简黄成甫史君",
        "author": "王迈",
        "content": "忆昔绍定元，被命考廷策。\n偶过袁君房，玉墀日将夕。\n案头得君文，喜跃越三百。\n张烛朗诵之，相与手加额。\n若人作抡魁，余子当辟易。\n时有详定官，嫌君多指斥。\n众默余独争，言厉面发赤。\n紫宸一传胪，璧水推巨擘。\n诸君始相贺，时相颇不怿。\n爰有小人儒，从旁肆蠭螫。\n谏官工逢迎，霜简肆捃摭。\n此事人能言，本末甚明白。\n暨于端平初，天夺老姦魄。\n散地起忠良，邱园纷束帛。\n君老登瀛洲，讲筵赐重席。\n余亦试玉堂，朝有愈之迹。\n啜茶熏玉虬，投餠呼金鲫。\n同校南宫文，等是西山客。\n无何阵脚动，君出为方伯。\n馆中失名流，我辈苦嘆惜。\n西山遽仙去，局面日改革。\n余入对未央，苦语出肝膈。\n淮南冤未消，元载家当籍。\n外党分牛李，内宠怙秦虢。\n臣愚怀隠忧，厚地其敢蹐。\n虎鬚敢一编，龙鳞敢一逆。\n自信填海隅，復中含沙射。\n移舟返蓬莱，伏隩甘冰檗。\n君正舞莱衣，清香笼画戟。\n年丰富红仓，风顺多琛舶。\n我舍抵是州，相望纔四驿。\n幽栖懒及门，一再通书尺。\n起家倅漳滨，始访二千石。\n居官未半朞，台评又寻摘。\n既罹关虎嗔，宜有人猫厄。\n归途抵温陵，除夜大促迫。\n所亲有室庐，许我相假借。\n莲灯看烂红，栢酒浮重碧。\n去家差不远，朋旧来络绎。\n雌堂在何许，一望弱水隔。\n山鬼巧揶揄，室人交徧谪。\n平生重名检，义利最知择。\n冷眼视舆金，宝身甚拱璧。\n世途赫赫炎，众手所共炙。\n谁能效李锥，作计事钻刺。\n蒲葵安可常，秋至辄抛掷。\n贵贱见交情，书门何怪翟。\n趋时岂不好，嗜古业成癖。\n羣飞任刺天，甘剪笼中翮。\n丈夫身计轻，忧国愁如积。\n向欲恢三京，今日蹙五百。\n西蜀断咽喉，北军患肘腋。\n流民满京师，戾气成疾疫。\n强寇恣咆哮，行人饱需索。\n廷绅倒手版，淮帅羞巾帼。\n南海下蒲轮，西人望衮舄。\n病剧乏良医，棋危需善弈。\n君行觐清光，何策输忠益。\n急须息边尘，徐可寿国脉。\n任责属诸贤，臞儒老山泽。",
        "dynasty": "宋",
        "collection_info": null
    },
    {
        "title": "寄惠州陈史君真卿",
        "author": "王迈",
        "content": "千仞罗浮山，蓬莱分左股。\n有诏陈太丘，剖符为地主。\n皇皇太丘门，德星之所聚。\n前光盛胚胎，后来纷众甫。\n共惟休斋公，遗教垂邹鲁。\n君侯其闻孙，风烈不忝祖。\n继以诗书帅，遗爱比召杜。\n君侯其英嗣，真清亦如父。\n嚮者位于朝，穹官可拾取。\n不能枉尺寻，矧肯效媚妩。\n翩然乞一麾，来此开藩府。\n此郡旧富饶，广中号乐土。\n年来困军须，炎火无冷釜。\n邻盗闯其藩，烧痕未全补。\n嘘枯待仁风，醒暍仰膏雨。\n迎辂两朱幡，驩呼十万户。\n朝宣上德意，夕问民疾苦。\n为渠作丰年，愁嘆变歌舞。\n得结数十辈，万物气可吐。\n行奏循良功，入布承明武。\n走也山林人，本无素宦谱。\n妄言宗社事，屡犯君相怒。\n缉缉恶樊绳，眈眈畏关虎。\n归欤结茆庵，课仆理蔬圃。\n余子易炎凉，眼前何足数。\n君侯谊薄云，寄诗倾肺腑。",
        "dynasty": "宋",
        "collection_info": null
    },
    {
        "title": "还毡行",
        "author": "王迈",
        "content": "老屋数十椽，下湿上又破。\n无端野狐精，昏夜入为盗。\n窃我三重毡，目之为奇货。\n持以献朱门，曰此堪媚竈。\n自余失此物，志意不少挫。\n苦节凌岁寒，羞颜薄时好。\n命义守大闲，潜深仍伏澳。\n客从北方来，特以吉语告。\n旧物将见还，前甑元不堕。\n余笑与客言，的有此说么。\n孔光坐广堂，当局已昏耄。\n余尝对天仗，正色数渠过。\n其心不能容，未免含疾媢。\n石显在宫闱，威福弄幽奥。\n余又疏击之，见面定渠唾。\n其术方盛行，及此必图报。\n客乃宽余心，少安谨勿躁。\n圣主赦宿愆，仁恩等天帱。\n昭相爱善类，德量如海大。\n谗者害莫成，匪伊毡自到。\n未几符其言，客喜相问劳。\n劝客勿为喜，我且为时悼。\n米石三十千，杭人死饥饿。\n敌寨七百里，淮人共斩剉。\n窖雪飞无留，融风扇炎燥。\n潮汐来无时，民庐陷泥涝。\n旱魃肆陆梁，妖禽辄鸣噪。\n殒星光射人，雨雹威尤暴。\n地轴疑翻腾，干文讶颠倒。\n昔余出硬语，万死敢一冒。\n廷臣诮云狂，相国嫌愈傲。\n不幸朞年间，前言多践蹈。\n今居山泽中，日向苍穹祷。\n一愿雨旸时，田畴足秔糯。\n二愿干弋休，边境息巡逻。\n庶几老余生，农圃得自课。\n保此狂生名，比方散人号。\n不然瞻四方，欲往谁前导。\n虽粟不得食，况有毡可卧。\n人品有高卑，才气分锐惰。\n嗟我甚低垂，頼君起吾愞。",
        "dynasty": "宋",
        "collection_info": null
    },
    {
        "title": "述梦",
        "author": "王迈",
        "content": "午枕避尘嚣，梦乘银潢槎。\n好风吹衣袂，堕我天之涯。\n羣仙赴号召，骖凤来香车。\n一见如故旧，丝麟酌流霞。\n或鞭石为羊，或握枣如瓜。\n中有汗漫生，盘礴埋丹砂。\n谁言仙有道，挟术相矜夸。\n顾我亦可学，正坐一念差。\n我笑谢之言，仙凡各有家。\n悠悠御风还，聚散如团沙。\n绳床一欠伸，兹游真幻耶。\n咄咄置勿论，呼童煮新茶。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其一",
        "author": "王迈",
        "content": "一念稍分明，天壤异仙凡。\n诸相等归妄，天真要无厖。\n凡物非我有，秋毫不可贪。\n只此为上乘，其诸总虚谈。\n无字经可阅，无言禅可参。\n白云过前山，明月映空潭。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其二",
        "author": "王迈",
        "content": "蘧蘧一梦中，了了三生意。\n法界如许宽，此生亦特寄。\n谁言玉局仙，元本是法器。\n不解自磨礲，因人亦成事。\n强颜游人间，聊作逢场戏。\n山色溪声中，略得些滋味。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其三",
        "author": "王迈",
        "content": "石塔本无缝，吐光万丈余。\n不是风火扇，又非喉管嘘。\n此光胡为来，塔亦不知渠。\n解作如是观，身心长自如。\n塔身俱着实，光心等是虚。\n虚实归一致，无乘亦无除。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其四",
        "author": "王迈",
        "content": "凿空谈荒唐，我正不为此。\n故知又故为，颇悟前生是。\n凭谁照前因，斯言特戏耳。\n既是无今古，如何分彼己。\n须弥一点尘，万劫一弹指。\n无失亦无忧，无得亦无喜。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其五",
        "author": "王迈",
        "content": "禅悦既无门，仙居在何所。\n与渠无半面，一见相尔汝。\n霓裳制未成，翩翩欲高举。\n身如一羽轻，去天才尺许。\n胡为造此境，问之不吾语。\n正缘崆峒中，萧然无物贮。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其六",
        "author": "王迈",
        "content": "世人欲不死，焚香事大罗。\n死后欲超生，将身靠弥陀。\n个裏不透彻，仙佛如子何。\n我素不持戒，焉能断腥臊。\n独有一寸珪，明白不可磨。\n学仙与学佛，此事付儿曹。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其七",
        "author": "王迈",
        "content": "捣荠餐铁杵，此味知者鲜。\n乘车入鼠穴，闻者知其舛。\n打铁作门限，鬼笑定不免。\n点雪红炉中，达观理甚显。\n当局自然迷，正欠拨一转。\n上马奔前程，此着须自勉。",
        "dynasty": "宋",
        "collection_info": null
    },
    {
        "title": "辛未中元记梦梦与一僧谈世事良久问答中有凡事如此汝曹勉之之语既而造一境如仙家居厥明用梦中八字为偈末章反骚  其八",
        "author": "王迈",
        "content": "盘中有止水，历历见鬚眉。\n能定乃能应，人心固如斯。\n至诚本如神，圣贤不吾欺。\n鸣鹤方在阴，其子辄和之。\n天未降时雨，山川云已知。\n谁能舍我龟，而观尔朶颐。",
        "dynasty": "宋",
        "collection_info": null
    },
    {
        "title": "赠谈星达士",
        "author": "王迈",
        "content": "列肆竞谈星，谬者十八九。\n达士何许人，俦中推好手。\n精步宿罗胸，纵谈鬼擘口。\n技绝固招穷，鹑衣不掩肘。\n朅来访臞翁，意欲相击扣。\n翁命翁自知，不问子休咎。\n苍生命甚危，子亦知乎否。\n魏阙妖狐翔，吴江水兽吼。\n冯夷肆陆梁，富媪难载负。\n强寇噬边州，湖堧经践蹂。\n王师战且弱，钺钝甲兵朽。\n流民满江濆，沟洫纷骸髅。\n京米贵于金，十千可一斗。\n暮夜光烛天，彗星大于帚。\n灾眚此非常，其敢饮以酒。\n都人极皇皇，如鱼惊在笱。\n国脉眇一丝，病固有从受。\n西山薨于前，鹤山继于后。\n洪蒋与李徐，俱作修文友。\n吴讣漫塘翁，广哭菊坡叟。\n天为国生贤，福贤理宜厚。\n何事数鉅公，不为国耆耉。\n周堪刘向亡，老光握灵寿。\n元城了翁去，贼京得皓首。\n贤者今余几，其生皆不偶。\n或入在朝廷，或出为牧守。\n或未脱丹书，或犹耕岩薮。\n烦子布星躔，为余细分剖。\n孰可坐庙堂，孰竟死田亩。\n孰坚如松篁，孰脆如蒲柳。\n天如祚吾宋，存者必长久。\n狂生何能为，自分安老丑。\n无地堪植锥，仰空长击缶。\n昂藏作丈夫，谄佞羞妾妇。\n宁可效熊经，不出随狗苟。\n但愿世道宁，天宇息尘垢。\n廷无憸壬人，周召置左右。\n边无儿戏军，廉蔺善攻取。\n庶几老余生，官职乎何有。\n閒日教子书，不教子学走。",
        "dynasty": "宋",
        "collection_info": null
    },
    {
        "title": "水口上舟呈同行傅月山苌",
        "author": "王迈",
        "content": "泝流上嵩江，江阔流益峻。\n时方良月初，打头恶风信。\n老翁把柂立，首叫尾必应。\n大男前运篙，风激水还喷。\n小男上拽縴，石行跲復奋。\n后退辄丈寻，前跻不尺寸。\n偪仄一堵中，危坐易慵困。\n冷雨去復来，前山邈难认。\n江天暮渐低，好风来一瞬。\n帆饱去如飞，两程疑可併。\n举杯嘱月山，凡物有定分。\n壮年登王官，转盼更五闰。\n星沙罹闵艰，日毂转颠顿。\n方头忤时流，失脚落陷穽。\n巧宦疾以驰，笑我拙而钝。\n如登今日舟，易退难于进。\n自知平生事，百欠无一剩。\n饥寒驱出山，歌笑破羣闷。\n独有不自欺，心可与天印。\n人为固多端，天定或能胜。\n愿如晚来风，先逆后乃顺。\n得酒且酌斟，升沉付天运。\n有穷必有通，无喜亦无愠。",
        "dynasty": "宋",
        "collection_info": null
    },
    {
        "title": "送林公似有之宰古田  其一",
        "author": "王迈",
        "content": "余与林公似，生长南山南。\n吾翁与乃翁，宿望俱不凡。\n或晚登黄甲，禄不霑斗甔。\n或困顿场屋，补劳仅青衫。\n执手授遗编，尚友迁继谈。\n家法无谄语，妙理静中参。\n丁丑俱一第，苦尽稍回甘。\n蹭蹬二十年，令纔换头衔。\n嚮来同登者，青云徧腾骖。\n吾辈惯冰檗，世好殊酸咸。\n君去宰壮县，栽花兴方酣。\n我乃赋归与，悔狂口宜缄。\n棘蝇来营营，关虎卧眈眈。\n颓波从汩没，砥柱高巉岩。",
        "dynasty": "宋",
        "collection_info": null
    },
    {
        "title": "送林公似有之宰古田  其二",
        "author": "王迈",
        "content": "孤士脱选阶，如出百丈堑。\n举员必及格，桂籍始一占。\n宰邑非不荣，吏尘岂宜厌。\n平生学爱心，小试乃可验。\n今时邑大夫，不轸阎闾念。\n非财不经营，所欲须属餍。\n创第要高华，买姬求美艷。\n骄色肆颉颃，严科行聚敛。\n攫肉比饥鹰，噬肤如狞猃。\n但规己丰腴，皇恤民亡阽。\n吁嗟饕餮徒，信是搢绅忝。\n中人易转移，习俗多熏染。\n林君最高明，百行无一欠。\n俗然君不然，白璧绝瑕玷。\n狂生作此诗，未病投鍼砭。\n爱助极拳拳，苦语忘其僭。",
        "dynasty": "宋",
        "collection_info": null
    },
    {
        "title": "寄林教授龟从",
        "author": "王迈",
        "content": "我生麋鹿羣，岩穴性所乐。\n寓城看病女，踪迹良踸踔。\n神明倘见怜，医药须课效。\n便当归旧庐，谁爱入此闹。\n炎暑甚蒸炮，矮屋如笼罩。\n欠伸尺蠖形，低垂木鸡貌。\n清晨得君书，衔繫新州教。\n慈恩叙同年，转盼梦一觉。\n我于端平初，蓬山叨直儤。\n批鳞咈神龙，编鬚犯关豹。\n一斥褫三官，连年绝廪稍。\n我罪坐狂愚，令受人繫敲。\n君胡二十年，无由极比较。\n今又深入南，正坐不能巧。\n羣儿益纷拏，疾足逞超趠。\n我辈履羊肠，所历极确硗。\n宦海走千帆，好风纵篙棹。\n我辈航一苇，无缘出泥淖。\n世道日以艰，大厦摧栋桡。\n边尘日以纷，衝梯设矢炮。\n逆潮陆成渊，苦旱水飞窖。\n饿莩盈通途，骄儿纵烈爆。\n君视此何时，有官如荷校。\n犹戒我韬藏，前尤勿再效。\n良玉不受焚，直木不畏挠。\n命当安穷通，义当守忠孝。\n久别诵吾诗，君心独无恔。",
        "dynasty": "宋",
        "collection_info": null
    },
    {
        "title": "跋林学士宋卿帖",
        "author": "王迈",
        "content": "朝为一旅人，暮拾九品官。\n趾高气且浮，反面视孤寒。\n昔闻韩魏公，义风塞人寰。\n赤舄坐昼锦，有客排其关。\n孤身无所赍，乞公玉盥盘。\n公笑授之去，感涕双汍澜。\n我始得此事，谓可耸俗观。\n家传书甚悉，国史载不完。\n今见学士帖，烂然银鈎蟠。\n方其一第初，半载游长安。\n持书遗乡朋，客费无虚闲。\n近得奁中赀，分壮贫士颜。\n宁我食无鱼，不忍渠无餐。\n宁我裾无华，不忍渠衣单。\n臭味何所爱，敢言囊之悭。\n犹愈轻薄儿，一笑黄金拚。\n我来阅遗书，据案发长叹。\n纵横纔片纸，突兀已万间。\n魏公为上相，庇士易为懽。\n林公初筮仕，为此良独难。\n景仰前辈人，高节骞云山。\n原下不可作，清风何时还。\n泚笔哦此诗，寄名乌丝栏。\n庶几一见者，可以激偷顽。",
        "dynasty": "宋",
        "collection_info": null
    },
    {
        "title": "反艷歌曲復三山林斗南",
        "author": "王迈",
        "content": "谁作艷歌曲，律清语不尘。\n杂之古乐府，意态甚迫真。\n谓余欠妩媚，宜为众女嗔。\n方怜长门闭，渐喜汤沐新。\n此曲岂不俊，所儗非吾伦。\n生为奇男子，先辨许国身。\n有手要折槛，不炙许史门。\n有头要叩墀，不拜五侯尘。\n昵昵儿女语，煦煦妇人仁。\n夕泣缘失宠，朝欣为承恩。\n此非奴事张，定是妾效秦。\n是为赤有臭，何止黄不纯。\n因君词婉美，感我意酸辛。\n正恐漆园女，嗤点我辈人。",
        "dynasty": "宋",
        "collection_info": null
    },
    {
        "title": "送地栗与囊山应叟和尚",
        "author": "王迈",
        "content": "淤泥生莲花，不如生地栗。\n莲花生好看，地栗却好吃。\n看底只是虚，吃底却是实。\n虚实总不如，般若波罗密。",
        "dynasty": "宋",
        "collection_info": null
    },
    {
        "title": "题九鲤湖",
        "author": "王迈",
        "content": "仙人蝉蜕几经年，山水胜处今依然。\n长驱九龙叱雷电，高跨九鲤升云烟。\n武夷九曲此幻相，灵砂九转成丹铅。\n黄鸡白犬得一舐，翩翩高举红轮边。\n我家去此可三舍，欲识仙竈无因缘。\n朅来乞取方匕剂，要使凡骨成飞仙。\n羣仙骈头顾我语，笑指巨鰲在深渊。\n觅丹他日来未晚，且与一钓六鰲连。",
        "dynasty": "宋",
        "collection_info": null
    },
    {
        "title": "立夏前五日出郊送春",
        "author": "王迈",
        "content": "前回马首络青春，春我相逢皆故人。\n今朝出门忽失笑，春如五日之京兆。\n鶑痴蝶騃不知愁，惟有杜鹃啼到晓。\n春到园林邮传哉，藤阴次第庇莓苔。\n愿春长在人长健，何惜与春归去来。",
        "dynasty": "宋",
        "collection_info": null
    },
    {
        "title": "墨歌寄林明叔",
        "author": "王迈",
        "content": "赠君古墨三寸许，君知此墨从来处。\n溧阳石化几千年，钢铁臼经三万杵。\n昔我得之于异人，使我拾袭藏为珍。\n我今以半为君遗，物以少贵君勿嗔。\n来岁八月西风裏，我曹忼慨办行李。\n书囊无底将不去，检点笥中惟有此。\n用时须留一匕余，丹墀大对要烦渠。\n更有浯溪纪功石，待问君王乞墨书。",
        "dynasty": "宋",
        "collection_info": null
    },
    {
        "title": "黄君任景伊西上",
        "author": "王迈",
        "content": "杞梓非凡材，骐騄非凡马。\n朴樕不入公输门，赏骏岂无伯乐者。\n龙泉真宝剑，焦尾亦名琴。\n张华有眼识紫气，子期解听流水音。\n凡物时为之否泰，横宝在道众所爱。\n十年读书得一友，送之西征吾意快。\n梅花馨，雪花明，仙霞直上逼云津。\n别君不作儿女语，万卷诗书早致身。\n柳绵飞，榆荚舞，软红尘中花如雨。\n逢君一笑上青楼，破费黄金买金缕。\n那时君已在瀛洲，而我正为京华游。\n便教后举入黄甲，早是输君此一筹。",
        "dynasty": "宋",
        "collection_info": null
    },
    {
        "title": "送洪承信儒发西上",
        "author": "王迈",
        "content": "诗赋不直一杯水，明经谈笑博青紫。\n两石争如识一丁，长枪得胜毛锥子。\n夫君稽古岁月深，雕虫童习素所耻。\n奋身刀剑亦借径，未能免俗聊尔耳。\n朝来免胄翰墨场，妙发穿杨三昧矢。\n神人换鼻许正郎，朱衣点头相行李。\n仙霞绝顶雪漫天，快上扶摇九万里。\n明春跃马白玉京，都人争看龙烧尾。\n应笑向来点额人，方上桥门趋剑履。\n便须破费千黄金，邀侬一醉长安市。",
        "dynasty": "宋",
        "collection_info": null
    },
    {
        "title": "送朱典卿履常参学",
        "author": "王迈",
        "content": "文章久矣乏正气，作者付谁传位置。\n天庠晚乃得朱君，钟吕一鸣康瓠弃。\n君看今岁大廷魁，一种风骨何尪羸。\n吾曹此名未立耳，立则万口须衔枚。\n君今乘槎问星汉，名已籍仙政何患。\n蚕茧工夫何足筹，龙墀勋业须早办。\n作诗赠君当马鞭，梅花送春入冷边。\n与君同舍我无缘，天其或者须同年。",
        "dynasty": "宋",
        "collection_info": null
    },
    {
        "title": "和毗陵傅知录送其侄得隽广童科",
        "author": "王迈",
        "content": "渥洼骥子展足长，朝发燕都夕夜郎。\n一腹如椰贮夜光，挥毫落纸烂成章。\n诵书三筴无遗忘，风采耸动中书堂。\n伯父一见金玉相，声之以诗鸣凤凰。\n顾我外氏出义阳，忝与此郎为雁行。\n窃效昌黎序送童子张，期子更阅几星霜，姓名金榜相颉颃。",
        "dynasty": "宋",
        "collection_info": null
    },
    {
        "title": "闻倪尚书赴诏",
        "author": "王迈",
        "content": "老倪昔以戆去国，时无一语为王留。\n自从医国失扁鹊，民之瘼矣矧可瘳。\n满朝争慕舌为柔，忍耻戴天事世仇。\n间有一念及王事，祇能低头效楚囚。\n汉家朝得一汲直，淮南即日干戈休。\n夷甫清谈倡薄俗，坐视平陆沉神州。\n残寇六年污京汴，羣鱼假息釜中游。\n陛下至仁一南北，天假机会忍不投。\n顾盼左右求所倚，张仲孝友吾故侯。\n亟下一纸起高卧，明堂一柱清庙球。\n书生闻诏喜不寐，江左有人吾何忧。\n翻思死者不可生，谁为中兴壮其猷。\n未必军中有老范，且乞王所容居州。",
        "dynasty": "宋",
        "collection_info": null
    },
    {
        "title": "贺表兄傅仁仲常后院生男",
        "author": "王迈",
        "content": "昔君与我夜对床，知君着意选专房。\n为言东邻有女宝，胡不贮之芸辉堂。\n君时为我一怂慂，以斗量金买娇宠。\n小君有德比孟光，不妬不嗔迴盼重。\n悬知仙果结子迟，三年乃字玉麟儿。\n君家多产渥洼种，英物生来骨定奇。\n莫嫌外家不足数，有子端能贵其母。\n旧闻络秀有伯仁，今见英娘生阿武。\n萱堂一笑颜生春，从此含饴日弄孙。\n他日公侯当衮衮，凤将九子俱青云。\n犀钱利市人争觅，我独流涎不能得。\n假饶此事卿无功，不道荐贤功第一。",
        "dynasty": "宋",
        "collection_info": null
    },
    {
        "title": "西征舣舟清洲投宿野店夜漏下数刻主媪为作粥与同行一饱成诗",
        "author": "王迈",
        "content": "君不见淮阴彻侯未得志，胯下从人真短气。\n漂母以食拱而前，心许王孙当富贵。\n又不见文叔宏济艰难时，大树将军身从之。\n一夕相顾有馁色，芜蒌之粥甘如饴。\n丈夫自负不草草，刚肠似石那能拗。\n得时要拯万人饥，读书肯自谋温饱。\n诸公兼我非穷人，穷途谩尔君勿嗔。\n他年五鼎享台馈，须记此夕清洲滨。",
        "dynasty": "宋",
        "collection_info": null
    },
    {
        "title": "就许宰求云岫倡和集",
        "author": "王迈",
        "content": "昔者杜老夜听许十诗，为言风骚共推激。\n如何汗青失其传，览杜集者为许惜。\n我曾得倡和之巨编，暗中惊喜拾拱璧。\n泰岳之后无虚人，宗派元自一家出。\n驰筒往返者谁欤，云岫先生诗巨擘。\n文鸾彩凤迭应酬，响撼翠梧彻金石。\n血驹紫燕争追驰，容与蚁封中徐疾。\n留卷把玩不忍归，痛快差类愈头檄。\n应知至宝畴敢私，天下有目皆愿识。\n刊之坚梓广流行，作我县斋大奇特。\n诗名要与宇宙齐，岂比五台诗卷逸。\n自从秋孟授锓工，跂予望之朝连夕。",
        "dynasty": "宋",
        "collection_info": null
    },
    {
        "title": "阙题",
        "author": "王迈",
        "content": "拙成可抵万金璧。\n从古至今不偶合，如何二妙一时出。\n仆也若调乌鹊鸣，敛翅甘受黄鹤擘。\n自从手授大雅文，孺子低头拜黄石。\n数韵未足写形容，先生响报何捷疾。\n儿娇胜拾隋氏珠，母喜如捧毛生檄。\n自怜生长通德乡，每沐达尊垂异识。\n为题碑刻墨未干，招入诗盟笔尤特。\n前无宋艷与班香，奄有庾清兼鲍逸。\n岁晚家食谁与娱，持此可慰风雨夕。\n先生自取太劳谦，提奬孤寒美多溢。\n大匠旁观自汗颜，伯乐一顾价增百。\n琴堂闻亦有妙赓，迄遣奚奴为物色。\n当官多是废言诗，敏手何曾妨霹雳。",
        "dynasty": "宋",
        "collection_info": null
    },
    {
        "title": "许宰和篇至再用韵谢",
        "author": "王迈",
        "content": "陶令束带对督邮，归来高兴潜有激。\n昌黎县斋饱读书，自谓此日足可惜。\n二贤诗留天地间，千载宝之为双璧。\n当官不妨文字乐，似此人物不时出。\n宦海风涛县为甚，文书束笋纷莫擘。\n许侯敏手良不难，错节居然逢匠石。\n宽租农扈享丰登，讲学如流苏废疾。\n笔力重于丈二殳，诗筒敏似尺一檄。\n句中之眼独心知，贻夺陶韩少人识。\n乡有达尊性爱士，县榻于堂赏英特。\n冰车雪辗笑钝迟，不尔续题尤富溢。\n穷冬四壁坐无聊，渴思一字车渠百。\n走仆乞取稛载归，底用黄金壮颜色。\n祇恐天上六丁闻，一夜取将烦霹雳。",
        "dynasty": "宋",
        "collection_info": null
    },
    {
        "title": "陈侍郎见激字韵和以见寄復用韵谢",
        "author": "王迈",
        "content": "先生德量万顷波，挠之不浊无湍激。\n文章亦如万斛泉，酌之不竭何悭惜。\n沧浪亭下把钓竿，双笔堂前看苍璧。\n时逢问字客及门，倒屣不要人扶出。\n饮酣戏索乌栏书，吟罢笑拈麟脯擘。\n一诗直万鸡林金，衙官坡谷奴刘石。\n得者须熏玉蕤香，览而玩之痊百疾。\n堂堂元帅坐词坛，余子谁堪承羽檄。\n许侯端是忘年交，具眼朗然为赏识。\n云岫诗卷盈锦囊，自欣邂逅有胜特。\n先生筋力似裴公，侯比香山才更逸。\n凉台燠馆富唱酬，如见古人今之夕。\n斐然小子谩成章，所美信美安敢溢。\n有来珍翰费吹嘘，展阅再三感千百。\n当偕巨帙什袭藏，寒谷先期有春色。\n新年更拟打作碑，荐福莫教雷霹雳。",
        "dynasty": "宋",
        "collection_info": null
    },
    {
        "title": "赠术士陈谈天",
        "author": "王迈",
        "content": "我生之辰日在亢，斗牛之宿晻无耀。\n独有首尾二虣星，角立昴氐争繫标。\n一生奇蹇良苦之，已分青云输年少。\n每逢星史说经躔，探手止之头屡掉。\n谈天一日叩斋扉，信口阳秋天下妙。\n数灵不用蓍草占，机秘时将道眼照。\n玄中巧夺君平胎，圣处深入浑沌窍。\n俗人筹星乱如麻，蠡测管窥工窃剽。\n听君谈唾如秦青，字字宫商合腔调。\n如何孤身无所赏，萍梗风波任浮漂。\n正缘苦泄造化机，真宰忌之神所诮。\n方知多技故多穷，凡事皆然君莫笑。\n虽然知己岂无人，试往京城谒权要。\n一丝莫久牛蹄湾，沧海六鰲待君钓。",
        "dynasty": "宋",
        "collection_info": null
    },
    {
        "title": "赠郭五星",
        "author": "王迈",
        "content": "五陵豪家轻薄儿，骄傲成癖不可医。\n挥金买笑红尘市，老死不晓寒与饥。\n囊萤案雪单贫士，杯水生涯北窗裏。\n途穷山鬼恣揶揄，命压人头提不起。\n郭君昔从先人游，万丈壮气横高秋。\n天无老眼不见录，匆匆白了少年头。\n一日访余道艰窭，杯酒未阑泪如雨。\n揲蓍有术金不换，鹑衣百结无人补。\n我闻君语鼻亦酸，误身直是坐儒冠。\n英雄未遇隠于卜，时人莫作白眼看。",
        "dynasty": "宋",
        "collection_info": null
    },
    {
        "title": "赠川官五星先生",
        "author": "王迈",
        "content": "谈星之士如星密，得似川官万之一。\n牙筹到手疾如飞，口觜翻澜眼波碧。\n相逢笑问雌甲辰，掀髯怂惥曲江春。\n自怜蹭蹬负岁月，敢谓渠侬许可真。\n明时取士非唐比，忠臆不空人所耻。\n三筹交臂输少年，只较刘蕡差胜尔。\n川官重来话荣枯，声言温饱非所图。\n他时散漫游江湖，未省还能访我无。",
        "dynasty": "宋",
        "collection_info": null
    },
    {
        "title": "读诚斋新酒歌仍效其体",
        "author": "王迈",
        "content": "先生出奇作新酒，自作自歌自为寿。\n酒徒若欲举吾杯，先挽天河濯渠手。\n谁知先生诗更奇，刊落陈言付刍狗。\n俗人欲诵先生诗，先吸天浆潄渠口。\n古来作酒称杜康，作诗只说杜草堂。\n举世无人传得方，奄有二杜惟一杨。\n先生此味谁能尝，却曾见此糟蟹黄。\n一片入口风韵长，余子祇慕大官羊。\n天公生我太迟后，不作先生牛马走。\n低头乞取酒百壶，嚥下先生诗万首。\n先生骑鲸上天游，问着许侬知味否。",
        "dynasty": "宋",
        "collection_info": null
    },
    {
        "title": "蔡实甫能酒而道中无可口者见其吻噪成长篇戏之",
        "author": "王迈",
        "content": "吾祖方平至君家，丝麟谈笑酌流霞。\n麻姑绰约时在坐，痒处思得姑爪爬。\n我今与君岂其裔，弹指又经千百岁。\n文采风流今尚存，仙风道骨知谁继。\n今宵月明明更多，有客无酒如月何。\n唇干吻噪甚背痒，安得玉壶泻金波。\n白玉楼台月如昼，屋贮阿娇车载酒。\n元君再会傥可期，我当起舞为君寿。",
        "dynasty": "宋",
        "collection_info": null
    },
    {
        "title": "送陈君保作喆赴广漕",
        "author": "王迈",
        "content": "昔我与君俱妙龄，同时充贡乡曲英。\n君携令名逊伯氏，天性好义甚好名。\n薄俗斗粟有德色，君视名第鸿毛轻。\n此事今无古亦少，百鸟羣中孤凤鸣。\n老天相知苦不早，囊书匣剑犹书生。\n累年文屋提铁骑，共我掎角参齐盟。\n我于再战偶得隽，君虽屡衂无弱兵。\n长鬚忽持双鲤至，短褐欲访五羊城。\n红粉蛛丝期已近，金滩鸂鶒眼偏明。\n知君图南非左计，九万扶摇第一程。\n畴昔韩苏行脚处，一草一木被光明。\n鳄鱼久出海若避，白鹤诗留泉石清。\n葛仙丹井未湮没，伏波铜柱余峥嵘。\n君行窥奇摘海异，浇沃磊块气愈盈。\n闽士南征可车载，间有铁中夸铮铮。\n商瑚夏琏只君是，此宝岂久道边横。\n吹送鹗书风借便，殿前奏赋摩空声。\n当家魁相衣钵在，会趾前美大门闳。\n寿母一笑春生颊，绣舆锦诰来将迎。\n牵衣儿女莫惜别，为君为亲在此行。\n计程何日到庾岭，梅花雪片飞琼瑛。\n魁占羣芳差易耳，相期心事在和羹。",
        "dynasty": "宋",
        "collection_info": null
    },
    {
        "title": "二十韵寄潮阳宰余君实日华",
        "author": "王迈",
        "content": "昔日潮守有昌黎，恩波万顷横鳄溪。\n五百年后得余令，棠阴上与韩本齐。\n故家县谱熟展布，砉然牛刀优割鸡。\n朞年已报三异政，节爱堂扁焕新题。\n手摩民瘼心隠痛，药石其肯靳刀圭。\n老农终岁不识吏，废畴荒陇皆锄犁。\n邑有豪侠擅武断，缿筩告诉来髫齯。\n仁者之勇一发露，爱苗亟欲芟稗稊。\n谁为鼠辈巧道地，周道如砥生蒺藜。\n公车未采舆人诵，端士先为横议挤。\n朝中有语稍辨雪，言者愕立惜噬脐。\n侯朝闻命暮就道，束书之外他无赍。\n出廛五日纔百里，截镫卧辙相提携。\n乞留有状白府治，辞以君命安敢稽。\n香花随乘推不去，丁壮遮拜婴孩啼。\n不知朝廷闻得否，天下贪吏浊如泥。\n毁誉失真例如此，狂澜既倒谁能堤。\n书生有舌不善佞，今拜东野头须低。\n诗成翻恨天门远，何人乞我青云梯。",
        "dynasty": "宋",
        "collection_info": null
    },
    {
        "title": "谢陈尉宏父惠潮阳蕉丝碑刻因求宿诺韩文",
        "author": "王迈",
        "content": "寒儒食贫面四壁，更苦春寒寒到骨。\n故人天末有书来，不寄绨袍寄絺绤。\n感君高谊挟纩温，况有石刻华吾轩。\n何时揩拭眵昏眼，待看昌黎玉洁文。",
        "dynasty": "宋",
        "collection_info": null
    },
    {
        "title": "邵武山人杨寿卿临别索诗",
        "author": "王迈",
        "content": "楚峰之下有地仙，隻手把握山水权。\n青乌白鹤去不返，此郎高举拍其肩。\n年来海内称绝倡，眸子瞭然通意匠。\n巧寻地脉如良医，妙画山形如智将。\n高谈曾折王侯腰，湖海随身一酒瓢。\n仆痡马瘦醉不省，术工鬼妬穷之招。\n龙眼豹睛休分别，蝼蚁侯王等同穴。\n待侬回向心地初，林下班荆共君说。",
        "dynasty": "宋",
        "collection_info": null
    },
    {
        "title": "读坡诗",
        "author": "王迈",
        "content": "先生诗笔觑天巧，国中往往无曹鲍。\n一读快如檄愈头，抓痒底用麻姑爪。\n千古词林有若人，谁復庸中夸佼佼。\n当年流落见丹心，悬知世道终难拗。\n玉堂岂不愿公留，羣吠其如尨也狡。\n出入风波千万里，葛巾野服混蛮獠。\n饥来隻字不堪煮，豆粥一盂粗可饱。\n跋前疐后竟何成，赢得清名占箕昴。\n与公同时富贵人，名字磨灭随虮蚤。\n丈夫当为不朽计，方寸莫被饥寒扰。",
        "dynasty": "宋",
        "collection_info": null
    },
    {
        "title": "题致爽轩诗",
        "author": "王迈",
        "content": "明珠积斗满金籝，时人逐臭如苍蝇。\n公子一过掩其鼻，长物何足污吾清。\n蕊珠午夜鸣玉珂，五侯门下肩相摩。\n公子有腰不可折，势利不屈惟高歌。\n试问公子何所欲，有山数笏青如玉。\n我将致之襟袖间，山若肯来吾愿足。\n渊明灵运不再生，青山白云谁主盟。\n佳哉公子有具眼，终日看山无俗情。\n我来假馆翁不靳，山下梅花动诗兴。\n一语刮破俗子盲，两字清高用不尽。",
        "dynasty": "宋",
        "collection_info": null
    },
    {
        "title": "赠林薪",
        "author": "王迈",
        "content": "丈夫惟穷不可讳，仆妾于人真短气。\n一技能精百不忧，有功翰墨尤足贵。\n林生家世本业儒，读书不利改佣书。\n计穷未肯与书绝，又学裁翦兼黏糊。\n就中颇得三昧诀，翻腾碑画更奇绝。\n持此可疗寒与饥，十指便当张仪舌。\n昔我于生义理明，以我之困知生贫。\n我今一字不堪煮，生犹有技可资身。\n邺侯书堂高不过，好事人少俗人多。\n把笔赠生以此歌，有剑无廪奈生何。",
        "dynasty": "宋",
        "collection_info": null
    },
    {
        "title": "谢政府馈金",
        "author": "王迈",
        "content": "大廷昔日曾空臆，时论忌人太疏直。\n名公正色力主盟，寘之甲科免居乙。\n殿庐今日忝校文，甘言如饴心所嫉。\n或者欲植桃李恩，慨然为下雌黄笔。\n头方直是不能圆，入险固应阴下石。\n我公天下尽门生，仆荷知音心感激。\n幸无赃墨辱门墙，犹免语人颜发赤。\n感公具眼照人才，坠履遗簪犹爱惜。\n临归多谢馈兼金，何日能为还白璧。",
        "dynasty": "宋",
        "collection_info": null
    },
    {
        "title": "臂鹰诗",
        "author": "王迈",
        "content": "东邻年少养狞鹰，置之臂上拊玩频。\n呼来麾去性日驯，痴儿偶然见之嗔。\n鹰张利爪挐儿身，眇其隻目视主人。\n主人初以鹰为戏，一日悔欲自断臂。\n非我类者其心异，吾赋鹰诗所以志。",
        "dynasty": "宋",
        "collection_info": null
    },
    {
        "title": "啄木鸟",
        "author": "王迈",
        "content": "啄木復啄木，汝啄抑何毒。\n千株万株端明松，五月六月来清风。\n木于汝何恶，朝朝暮暮啄。\n劝汝利觜宜少停，戕木之生吾忍听，已有弋者在后亭。\n微虫初何识，亦能对以臆。\n天子爱元元，宵衣念艰食。\n连年值禾饥，穷闾多菜色。\n县官急督租，吏饕饥需索。\n啄木比刻木，何者为可疾。\n木生与民生，何者为当恤。\n可弹者不弹，为我谢彼弋。",
        "dynasty": "宋",
        "collection_info": null
    },
    {
        "title": "送莆守赵孟坚汝固司舶温陵",
        "author": "王迈",
        "content": "君不见有唐元结守舂陵，湘湖一道盗纵横。\n独元所治一无犯，镇抚孤垒如金城。\n又不见祁公曾作干州牧，移镇凤翔何迅速。\n两州之民境上争，先把州麾后钧轴。\n使君来莆全似元，精明旗帜张辕门。\n威风惠雨相劘拂，鼠辈不敢闯吾藩。\n使君去莆仍似杜，截镫遮留喧道路。\n吾莆赤子方有依，泉何为者争吾父。\n我将软语劳莆人，此地幸与泉为邻。\n刁斗相闻邹近鲁，瘠肥不比越视秦。\n使君风采压人望，莆亦倚泉为保障。\n渠魁缚致藁街前，四野腥膻行涤荡。\n长淮以北多风埃，社稷正倚经纶才。\n出平西贼入衮绣，一韩一范何人哉。\n书生自顾老无力，不能从公取俘馘。\n愿将诗颂纪中兴，浓墨大字书浯石。",
        "dynasty": "宋",
        "collection_info": null
    },
    {
        "title": "惠安頼惟允汝恭乞崇清老椿芳桂四大字为赋二诗  其一",
        "author": "王迈",
        "content": "混元盘古为之母，汗漫安期为之友。\n枝条上挂蜺连蜷，劫火不坏其天全。\n雷雨不惊其生厚，春秋巧历莫能知。\n知我者有蒙庄叟，君持此物为亲寿。\n老陈作字光摩斗，人兮椿兮共长久。",
        "dynasty": "宋",
        "collection_info": null
    },
    {
        "title": "惠安頼惟允汝恭乞崇清老椿芳桂四大字为赋二诗  其二",
        "author": "王迈",
        "content": "蘂宫仙子携黄云，挼之成屑来缤纷。\n百和天香兔为捣，蟾蜍窃之从月奔。\n色香假合成此树，天上香飘天下闻。\n花神乞种到后土，蒙天一笑移其根。\n知君腰有补月斤，斫取高枝扬远芬，留其剩者遗子孙。",
        "dynasty": "宋",
        "collection_info": null
    },
    {
        "title": "代贺崇清陈侍郎正仲谠诞辰",
        "author": "王迈",
        "content": "曾梦乘槎泛银潢，不遇张骞遇东方。\n为言神仙事渺茫，仙府不在白云乡。\n丹台幻作儒珍阁，蓬岛飞来双笔堂。\n鹤车千乘集云轴，玉尘万斛纷雪香。\n是中仙翁永难老，尝侍香案近玉皇。\n归来手握山水印，傲睨羲昊轻轩裳。\n新诗醉墨美无度，奄有元白兼钟王。\n身在岩壑心廊庙，丝鬓垂颔颜苍苍。\n与公同时一辈人，半随蒲荻零秋霜。\n元老崔嵬独山立，岁寒不改雪中篁。\n九月十五夜未艾，长庚伴月光煌煌。\n台星寿星合为一，今夕何夕见此祥。\n翠娥满引九仙醖，菊英入盏宫样黄。\n珠明玉润陪笑粲，起舞珰佩鸣丁当。\n李蹊森森密无缝，佳句往往溢诗囊。\n我于门阑最晚出，瓣香致祷意则长。\n如闻郡国事方殷，须起老手为平章。\n待教卫武了相业，方许潞公归洛阳。",
        "dynasty": "宋",
        "collection_info": null
    },
    {
        "title": "温陵万安桥谒忠惠蔡公祠堂留题",
        "author": "王迈",
        "content": "欲知公之忠，须诵三谏诗。\n欲知公之惠，须读万安碑。\n朝廷得公重，天下失公悲。\n骑鲸今几年，悠悠人见思。\n今人愧前修，风流不可追。\n立朝无刚容，突梯仍脂韦。\n字民乏廉声，敲扑急茧丝。\n不知富贵有磨灭，芳名姱节无穷时。\n游子晚出公之乡，儿时敛袵公清规。\n吁嗟九原不可作，每于清夜梦见之。\n所以今日拜公像，浩歌出门双泪垂。",
        "dynasty": "宋",
        "collection_info": null
    },
    {
        "title": "和致政林存斋稚圭",
        "author": "王迈",
        "content": "东邻南极老人星，音吐洪亮眼晶荧。\n诸郎箇箇佳宁馨，长者早占千佛经。\n仲季锐如刃发硎，三珠粲烂照户庭。\n老人散策傲郊垧，健笔哦诗惊六丁，仰天高唱雨霖铃。\n餐和毓粹养灵扃，炼得元身如鹤形。\n文堂纵谈耳惊霆，硬语盍作盘盂铭。\n笑渠教谄儿懒听，只今人物混渭泾。\n贤者聚散类梗萍，报復未已况调停。\n我狂畏暑卧风櫺，日夕西望忧朝廷。\n何时干坤得清宁，未信日月长昏冥。\n不必餔糟学独醒，不烦餐菊制颓龄。\n支驾皇舆待騋駉，问讯谁坐东西厅。\n老成自昔有典刑，尚父须符渭卜灵。",
        "dynasty": "宋",
        "collection_info": null
    },
    {
        "title": "赠萧棠仲致政",
        "author": "王迈",
        "content": "昔年鼓箧游胶庠，集英同日瞻天光。\n金门初开兽环动，曈曈晓日升扶桑。\n宫帘高捲开御扇，祥风习习飘天香。\n殿庭神丽冠剑肃，巍巍玉几临中央。\n银袍七百趋龙尾，拜恩稽首心欢康。\n晚从银台出广陌，宝鞍快马争腾骧。\n团司涓日叙黄甲，义比天伦鸿雁行。\n琼苑宴开慈惠浃，宸章宠锡歌明良。\n后来相继随宫牒，东西南北遥相望。\n萍开风转有时合，邂逅一见难预量。\n非才叨窃愆咎积，自顾补报无毫芒。\n朝廷宽大不终弃，领郡尚得来南漳。\n下车问政访耆旧，知公辞荣归故乡。\n神武衣冠已久挂，冥鸿羽翮方高翔。\n遗贤虽为明时惜，承颜独喜私愿偿。\n共惊岁月何飘忽，相对鬓髮俱沧浪。\n至言不吝挥玉麈，妙句屡蒙开锦囊。\n已叹高风激贪懦，更敦雅契超寻常。\n区区感慰岂有极，聊写一二成短章。\n芜音不足继真作，读过幸勿留巾箱。",
        "dynasty": "宋",
        "collection_info": null
    },
    {
        "title": "春月白鹤吟寄魏鹤山",
        "author": "王迈",
        "content": "鹤去兮渠阳，雪衣兮相羊。\n啄芳洲兮饮碧湘，如青城之栖兮流矢中伤。\n鹤来兮钱塘，朱顶兮昂藏。\n浴太液兮下建章，如九皋之唳兮声彻上苍。\n鹤归兮临邛之岗，嗥朔风兮立晓霜。\n扪参历井兮水云乡，如辽东之返兮华表飞扬。\n昔者去兮，狂枭毒獍相贺乎偃月堂。\n迨其来兮，文鸾祥凤相得乎汉未央。\n今其归兮，驯鸥狎鹭相待乎午桥庄。\n善类无依兮，若空乎振鹭之行。\n留行无语兮，谁扼乎羣鸟之吭。\n归去来于鹤何加损兮，关世道之否臧。\n有雁兮南翔，翼短兮心长。\n避缯弋兮饱稻粱，望胎仙兮天一方。\n思蹇产兮结中肠，此仙之寿兮未易量。\n天若祚宋兮，当復来而为治世之祥。",
        "dynasty": "宋",
        "collection_info": null
    },
    {
        "title": "题听蛙轩",
        "author": "王迈",
        "content": "白杜诗人大方家，诗两牛腰书五车。\n高谈世事坐扪虱，大扁丈室名听蛙。\n我见东野低头拜，三年未了听蛙债。\n蛙有何好君赏音，从黾得蛙自尊大。\n君胡不听高冈丹凤鸣，又胡不听华亭鹤唳声。\n答云二物不间出，吾与此蛙别有情。\n年来凤去避矰弋，梧桐其栖竹其食。\n有时伸喙鸣朝阳，反被妖乌豪鹞击。\n鹤亦远引归辽东，无缘得近华清宫。\n纵鸣九皋许嘹唳，流矢伤翼愁天翁。\n不如且听蛙声好，唤回梦觉春池早。\n纵饶翡翠上苕兰，差胜蛩螀啼露草。\n王子掉头曰不然，夫君标致如胎仙。\n富家有子比雏鹓，吾道岂得长迍邅。\n不妨少待两三年，一鸣惊人飞冲天。\n羣蛙蜿蝡何足怜，弃置官池任啾喧。",
        "dynasty": "宋",
        "collection_info": null
    },
    {
        "title": "柏梁体简龚少益",
        "author": "王迈",
        "content": "青山四面画图张，溪流月下鸣汤汤。\n山之下兮水之旁，有人结茅作书堂。\n诵声洒洒流琳琅，使我一听乐洋洋。\n应问谁为师匠良，风流相种如龚郎。\n天孙付以锦绣肠，一挥十纸烂成章。\n上与奎宿争光芒，器成未售此焉藏。\n吁嗟无地堪翱翔，尘缨自濯歌沧浪。\n床头金尽羞悭囊，山鬼吹灯夜恓惶。\n蚊雷聚噪肆颉颃，仗剑起舞涕泗滂。\n劝君停剑无庸伤，时平贤路如康庄。\n鸾凤引喙鸣高岗，时危此道隘且荒。\n横宝在道暗无光，运行如此休慨慷。\n男儿立身当自强，精金须经百炼刚。\n膜外荣枯等粃糠，惟忠惟孝不可忘。\n请君倾耳听柏梁，谓余不信来对床。",
        "dynasty": "宋",
        "collection_info": null
    },
    {
        "title": "谢阮儒隠为画墨梅床屏",
        "author": "王迈",
        "content": "畸人平生偏爱奇，爱梅成癖不可医。\n书带堂前忽见之，相羊不去燃吟髭。\n今夕何夕秋为期，芙蓉映日红葳蕤，篱菊傲霜纷离披。\n南枝春信未有涯，安得此粲对酒巵。\n元是大阮解作无声诗，写梅幻相为娱嬉。\n想当解衣盘礴下笔时，吸取清气入肝脾。\n先融雪岭作墨池，坐变秋阳成春晖。\n使我初见浑不疑，旋觉风骨全是颜容非。\n恍如臙支马上坐明妃，缁尘生汗白玉肌。\n又如鸱夷船底载西子，烟波惨淡双蛾眉。\n雪堂仙去渺莫追，补之位置传者谁。\n君今此宝世间希，芒端寒燠巧推移。\n花神上诉真宰悲，何为苦泄造化机。\n我有东绢滑如脂，装潢为屏作枕帏。\n平章众画何品宜，笑我嗜好与君相背驰，不爱崇桃积李斗芳菲。\n请君快扫横斜竹外枝，岁寒心事正要渠相知。",
        "dynasty": "宋",
        "collection_info": null
    },
    {
        "title": "观猎行",
        "author": "王迈",
        "content": "落日飞山上，山下人呼猎。\n出门纵步观，无遑需屐屧。\n至则闻猎人，喧然肆牙颊。\n或言岐径多，御者因追蹑。\n或言御徒希，声势不相接。\n或言器械钝，驰逐无所挟。\n或言卢犬顽，兽走不能劫。\n余笑与之言，善猎气不慑。\n汝方未猎时，战气先萎薾。\n弱者力不支，勇者胆亦怯。\n微哉一雉不能擒，虎豹之血其可喋。\n汝不闻去岁淮甸间，熊罴百万临危堞。\n往往被甲皆汝曹，何怪师行无凯捷。\n呜呼安得善猎与善兵，使我一见而心惬。",
        "dynasty": "宋",
        "collection_info": null
    },
    {
        "title": "梅花吟",
        "author": "王迈",
        "content": "君不见山前山后雪成堆，朔风撼地声如雷。\n孤根忍死受寒冻，须作百花头上魁。\n寻春游子不爱惜，马蹄践蹂花狼籍。\n芳姿不肯被消磨，饱尽炎凉方结实。\n实成始得主人知，进登玉陛调鼎胹。\n那时滋味甜如饴，无忘霜风吹折时。",
        "dynasty": "宋",
        "collection_info": null
    },
    {
        "title": "过建阳范氏桂林馆见其向日娱宾亭馆已属他人诗以弔之",
        "author": "王迈",
        "content": "桂林当日如春暖，花木清妍差可款。\n主人好事玉泉香，行客留题锦囊满。\n桂林今日如冰寒，颓垣坏壁他人管。\n穷冬莫赠范叔袍，过午谁饷子桑饭。\n君不见李家偃月堂，金鱼玉佩鸣丁当。\n冰山一倒扶不起，月固无恙堂已荒。\n又不见董家藏金坞，翠幕珠帏贮歌舞。\n谁知当时赏心事，不救后来燃脐苦。\n请君听我吟桂林，悲欢成败更相寻。\n人生富贵如邮传，古往今来几桂林。",
        "dynasty": "宋",
        "collection_info": null
    },
    {
        "title": "读渡江诸将传",
        "author": "王迈",
        "content": "读到诸贤传，令人泪洒衣。\n功高成怨府，权盛是危机。\n勇似韩彭有，心如廉蔺希。\n中原岂天上，尺土不能归。",
        "dynasty": "宋",
        "collection_info": null
    },
    {
        "title": "贤牧堂",
        "author": "王迈",
        "content": "贤牧存遗爱，邦人重此祠。\n典刑前辈几，德政后来谁。\n来日清泉濯，归时隻鹤随。\n不须看石碣，人口是丰碑。",
        "dynasty": "宋",
        "collection_info": null
    },
    {
        "title": "秋榜已揭不寐",
        "author": "王迈",
        "content": "寒重难为坐，宵长可奈眠。\n老天不解事，特地闰今年。\n风助蛩声苦，霜和月色妍。\n抱衾成百感，嚼句忆坡仙。",
        "dynasty": "宋",
        "collection_info": null
    },
    {
        "title": "春晚山行问酒主媪以瓶罄告",
        "author": "王迈",
        "content": "霜晓寒于腊，日中方有春。\n云头纔作暮，风力又欺人。\n老犊眠方稳，雏鶑语未真。\n停骖谋一醉，不酌酒家贫。",
        "dynasty": "宋",
        "collection_info": null
    },
    {
        "title": "轿中五言",
        "author": "王迈",
        "content": "卯酒工为醉，春衫怯晓寒。\n篮舆有何味，脚力且图閒。\n得句点头笑，拈书信手翻。\n仆夫行且止，我爱眼前山。",
        "dynasty": "宋",
        "collection_info": null
    },
    {
        "title": "次韵调甘内掾",
        "author": "王迈",
        "content": "韩掾才情妙，吟成苦夜长。\n歌残如意铁，梦断合欢床。\n鼓瑟湘云暖，吹笙岭月凉。\n旧时双燕子，飞入谢家堂。",
        "dynasty": "宋",
        "collection_info": null
    },
    {
        "title": "鹅坑先茔晚归",
        "author": "王迈",
        "content": "诘曲穿荒径，高平见远山。\n溪干呈石紫，林峭露枫丹。\n不道归来晚，惟愁句未安。\n片云真解事，放出月团团。",
        "dynasty": "宋",
        "collection_info": null
    },
    {
        "title": "梦林清叔",
        "author": "王迈",
        "content": "已分幽明隔，无端入梦来。\n交情今已矣，汝死亦冤哉。\n白骨今何在，沧波去不回。\n蛟龙慎勿食，之子谪仙才。",
        "dynasty": "宋",
        "collection_info": null
    },
    {
        "title": "冬孟驾出亲享太庙连日雨是朝大霁都人云凡四次如此矣  其一",
        "author": "王迈",
        "content": "玉宇曈眬晓，琼京略绰寒。\n紫衣千骑从，黄伞万人看。\n日景新开霁，天颜剩有欢。\n驾回春满殿，圣母喜加餐。",
        "dynasty": "宋",
        "collection_info": null
    },
    {
        "title": "冬孟驾出亲享太庙连日雨是朝大霁都人云凡四次如此矣  其二",
        "author": "王迈",
        "content": "谷旦街尘浄，满城春意多。\n威仪清警跸，卤簿扈銮和。\n从骑黄金勒，回班白玉珂。\n恩荣谁不羡，报上合如何。",
        "dynasty": "宋",
        "collection_info": null
    },
    {
        "title": "送陈宗谕进叔晋接赴庆元添倅及乃弟泰来四首  其一",
        "author": "王迈",
        "content": "向来寅陛对，冷语颇冰人。\n未犯神龙怒，先遭老凤嗔。\n宗庠随却步，家食不忧贫。\n公语何尝泯，题舆宠渥新。",
        "dynasty": "宋",
        "collection_info": null
    },
    {
        "title": "送陈宗谕进叔晋接赴庆元添倅及乃弟泰来四首  其二",
        "author": "王迈",
        "content": "谩说题舆乐，谁知忧国心。\n城狐方伺隙，边马已如林。\n去上缇屏最，行陈丹扆箴。\n脂韦何足算，百炼是精金。",
        "dynasty": "宋",
        "collection_info": null
    },
    {
        "title": "送陈宗谕进叔晋接赴庆元添倅及乃弟泰来四首  其三",
        "author": "王迈",
        "content": "若见青山老，烦言仆寄声。\n入新无好况，依旧是狂生。\n国事今如许，庸医见亦惊。\n不知灵寿杖，还解拄天倾。",
        "dynasty": "宋",
        "collection_info": null
    },
    {
        "title": "送陈宗谕进叔晋接赴庆元添倅及乃弟泰来四首  其四",
        "author": "王迈",
        "content": "玉季吾心友，经行话旧游。\n定知龙有种，又快鹗横秋。\n对策空丹臆，为兄赛一筹。\n功名相迫遂，只许片时留。",
        "dynasty": "宋",
        "collection_info": null
    },
    {
        "title": "别刘孟容峸提干二首  其一",
        "author": "王迈",
        "content": "孟容吾畏友，春日去朝京。\n蔗境诗多好，莲池官最清。\n坐诬缘举将，取忌为时名。\n诸老端平岁，同词为辨明。",
        "dynasty": "宋",
        "collection_info": null
    },
    {
        "title": "别刘孟容峸提干二首  其二",
        "author": "王迈",
        "content": "吾莆诸寿隽，习静鲁灵光。\n有子麒麟种，羣孙鸳鹭行。\n此行青眼众，见谓白眉良。\n通籍何愁晚，庭椿乐未央。",
        "dynasty": "宋",
        "collection_info": null
    },
    {
        "title": "送林师道似之赴宁都尉二首  其一",
        "author": "王迈",
        "content": "造谤端平岁，时髦一网空。\n君为梨岭后，名在蘂宫中。\n躐等轻余子，知音迈鉅公。\n莫嫌登第晚，试看艾轩翁。",
        "dynasty": "宋",
        "collection_info": null
    },
    {
        "title": "送林师道似之赴宁都尉二首  其二",
        "author": "王迈",
        "content": "及物官无小，平生志所存。\n一条冰出壑，五色棒悬门。\n皂盖邦魁彦，绣衣乡达尊。\n傥能念寒畯，梅市得春温。",
        "dynasty": "宋",
        "collection_info": null
    },
    {
        "title": "送郑邛叔珪之博罗尉四首  其一",
        "author": "王迈",
        "content": "奇士束科目，炯如金在沙。\n孤吟娱草带，几度见槐花。\n此举衣纔绿，相看鬓欲华。\n泥金墨犹湿，已报熟葵瓜。",
        "dynasty": "宋",
        "collection_info": null
    },
    {
        "title": "送郑邛叔珪之博罗尉四首  其二",
        "author": "王迈",
        "content": "三十年朋友，诗筒几往还。\n君纔游宦海，我正赋囚山。\n滩鶒何时下，沙鸥镇日閒。\n升沉踪迹异，心事却相关。",
        "dynasty": "宋",
        "collection_info": null
    },
    {
        "title": "送郑邛叔珪之博罗尉四首  其三",
        "author": "王迈",
        "content": "初宦南游日，去年西啸时。\n岂无风竹兴，剩有雪梅诗。\n一尉聊且浼，诸公定见知。\n勉旃行好事，远业此其基。",
        "dynasty": "宋",
        "collection_info": null
    },
    {
        "title": "送郑邛叔珪之博罗尉四首  其四",
        "author": "王迈",
        "content": "是邑经兵火，今纔补少痕。\n要教民击壤，毋遣吏椎门。\n文惠残碑在，坡仙醉墨存。\n公余勤物色，幽兴入琴樽。",
        "dynasty": "宋",
        "collection_info": null
    },
    {
        "title": "送朱君锡珪尉德化二首  其一",
        "author": "王迈",
        "content": "皷箧游环璧，如君最妙龄。\n阿{隬/女}开绛幔，大阮共炉亭。\n力学案堆雪，收科蛰奋霆。\n莫嫌梅市小，有路透青冥。",
        "dynasty": "宋",
        "collection_info": null
    },
    {
        "title": "送朱君锡珪尉德化二首  其二",
        "author": "王迈",
        "content": "隣邑宜初宦，轻轩最便家。\n亲颜悦萱草，诗料有梅花。\n佳兆双飞鶒，夷途万里骅。\n好培经世业，他日步清华。",
        "dynasty": "宋",
        "collection_info": null
    },
    {
        "title": "送张能父天定赴瑞州教二首  其一",
        "author": "王迈",
        "content": "孟子称三乐，广文兼有之。\n寿椿齐百岁，常棣秀连枝。\n初筮筠江郡，尊为芹泮师。\n英才需教育，远业立镃基。",
        "dynasty": "宋",
        "collection_info": null
    },
    {
        "title": "送张能父天定赴瑞州教二首  其二",
        "author": "王迈",
        "content": "太学穿杨巧，青春斫桂荣。\n心灯传老宿，文印授诸生。\n德履华嵩重，襟期玉雪清。\n君王他日问，张姓复其名。",
        "dynasty": "宋",
        "collection_info": null
    },
    {
        "title": "送陈汝功起宰永春二首  其一",
        "author": "王迈",
        "content": "通了金闺籍，须教邑债还。\n尚威民作敌，徙善吏容奸。\n世久无彭泽，人今识鲁山。\n平生经济学，随力救时艰。",
        "dynasty": "宋",
        "collection_info": null
    },
    {
        "title": "送陈汝功起宰永春二首  其二",
        "author": "王迈",
        "content": "一第垂三纪，卿评占得多。\n生涯似韦布，谈笑试絃歌。\n夏校士师道，春台民饮和。\n政成行奏最，好去立言坡。",
        "dynasty": "宋",
        "collection_info": null
    },
    {
        "title": "送刘无竞克逊司门赴召三首  其一",
        "author": "王迈",
        "content": "吾郡称多士，君家总俊游。\n仲方在閒散，伯又袭编修。\n道与时升降，宾随主去留。\n邮亭还祖饯，别意爽于秋。",
        "dynasty": "宋",
        "collection_info": null
    },
    {
        "title": "送刘无竞克逊司门赴召三首  其二",
        "author": "王迈",
        "content": "上了朱轓最，催还白玉京。\n兄怜子由别，母劝器之行。\n医国言须切，谋身策尚平。\n友朋空爱助，君自有权衡。",
        "dynasty": "宋",
        "collection_info": null
    },
    {
        "title": "送刘无竞克逊司门赴召三首  其三",
        "author": "王迈",
        "content": "更化仅如许，和戎觉又非。\n边陲风色恶，人物晓星稀。\n国事迷当局，时贤赴急机。\n周嫠空愤切，不虑岁无衣。",
        "dynasty": "宋",
        "collection_info": null
    },
    {
        "title": "送龚少贻北赴汀州司户",
        "author": "王迈",
        "content": "庄敏与文献，诸孙总俊髦。\n此郎如玉树，初筮即珠曹。\n官小人能大，心清名自高。\n公余须力学，流俗易滔滔。",
        "dynasty": "宋",
        "collection_info": null
    },
    {
        "title": "送吴梦大监税赴潮州圃湾二首  其一",
        "author": "王迈",
        "content": "诗礼名家子，铮铮早有声。\n右班聊借径，在计更司征。\n霜日孤标凈，湖山一鬨平。\n图南九万里，此去是头程。",
        "dynasty": "宋",
        "collection_info": null
    },
    {
        "title": "送吴梦大监税赴潮州圃湾二首  其二",
        "author": "王迈",
        "content": "一命官无小，心思及物同。\n高风超俗见，隻手救人穷。\n宦路梅花白，亲庭萱草红。\n贤明尤易事，最喜遇南丰。",
        "dynasty": "宋",
        "collection_info": null
    },
    {
        "title": "爱女",
        "author": "王迈",
        "content": "爱女有家后，沉痾未下床。\n问巫羞左道，市药嘆空囊。\n攻闷三杯酒，祈安一瓣香。\n祠山消息好，秋杪得还乡。",
        "dynasty": "宋",
        "collection_info": null
    },
    {
        "title": "送良沃州赋得石上松",
        "author": "王迈",
        "content": "南山岩石上，鬰鬰长青松。\n樛枝全似铁，老干半成龙。\n法雨流根润，慈云护影重。\n吾师挂锡处，苔藓近来封。",
        "dynasty": "宋",
        "collection_info": null
    },
    {
        "title": "题名士蔡伟叔宣子文集",
        "author": "王迈",
        "content": "书眼昏眵久，今逢刮膜篦。\n诗编云岫序，文卷水心题。\n富艷濯江锦，清寒印月犀。\n行行遇知己，莫叹橐无赍。",
        "dynasty": "宋",
        "collection_info": null
    },
    {
        "title": "仙水归程",
        "author": "王迈",
        "content": "九鲤湖边路，重来盟未寒。\n折花挼水献，策杖驭风还。\n宦海波涛恶，仙家日月閒。\n前生丹在否，岁晚要重丸。",
        "dynasty": "宋",
        "collection_info": null
    },
    {
        "title": "简仙游宰黄瀛甫登二首  其一",
        "author": "王迈",
        "content": "为喜双鳬舄，将临九鲤乡。\n民贫嗟辙涸，吏横正鸱张。\n谁与催贤令，速来仁一方。\n茅檐茨屋下，延颈望春阳。",
        "dynasty": "宋",
        "collection_info": null
    },
    {
        "title": "简仙游宰黄瀛甫登二首  其二",
        "author": "王迈",
        "content": "诗要渊明赋，琴须宓子鸣。\n幸哉吾百里，行矣见双清。\n民瘼需绥抚，人才待作成。\n猪肝非我嗜，无事累高明。",
        "dynasty": "宋",
        "collection_info": null
    },
    {
        "title": "池上归道间即事二首  其一",
        "author": "王迈",
        "content": "一雨恼春思，今朝得快晴。\n水波随日动，麦浪受风平。\n野意来无极，篮舆稳更轻。\n抵家何事好，稚子亦驩迎。",
        "dynasty": "宋",
        "collection_info": null
    },
    {
        "title": "池上归道间即事二首  其二",
        "author": "王迈",
        "content": "寒食清明近，知春不久归。\n眼惊红作阵，心爱绿成围。\n宿鹭立晴濑，栖鸦掀夕晖。\n狂游付年少，我已省前非。",
        "dynasty": "宋",
        "collection_info": null
    },
    {
        "title": "痴儿",
        "author": "王迈",
        "content": "痴儿纔五岁，器局稍精明。\n弄笔夸郎罢，窥鸾效女兄。\n顾瞻眸子俊，酬答舌头轻。\n但愿身长健，看渠骨骼成。",
        "dynasty": "宋",
        "collection_info": null
    },
    {
        "title": "听儿德胙读书呈邱景实知一教授",
        "author": "王迈",
        "content": "我被儒官误，如今又教渠。\n但令识数字，不要读多书。\n帝惮汲生戆，人嫌贾谊疏。\n君看朱紫贵，不害腹空虚。",
        "dynasty": "宋",
        "collection_info": null
    },
    {
        "title": "山中读诚斋诗",
        "author": "王迈",
        "content": "四海诚斋老，千年百卷诗。\n不亲门下炙，却恨我生迟。\n嚼句有何味，班荆坐许时。\n大羹元淡泊，妙处少人知。",
        "dynasty": "宋",
        "collection_info": null
    },
    {
        "title": "人日设安箓醮有送菊花一盆四干直上开花数百颗不减重阳喜而成诗",
        "author": "王迈",
        "content": "弱干簪头大，鲜葩蜡样黄。\n携来烦稚子，喜甚见重阳。\n不与浮花并，看渠晚节香。\n今宵持供圣，一粲动天皇。",
        "dynasty": "宋",
        "collection_info": null
    },
    {
        "title": "多病",
        "author": "王迈",
        "content": "客问新来况，新来病更多。\n忧时添老色，愠小损天和。\n不梦荣华境，祇寻安乐窝。\n年丰米犹贱，加饭笑廉颇。",
        "dynasty": "宋",
        "collection_info": null
    },
    {
        "title": "看蒋玉父有珍炙膏肓",
        "author": "王迈",
        "content": "炷艾剧炎火，端躬如泰山。\n医师工指授，竖子觉毛寒。\n铁脊梁须壮，银河水不干。\n明知宁忍痛，绝慾信为难。",
        "dynasty": "宋",
        "collection_info": null
    },
    {
        "title": "岁晚",
        "author": "王迈",
        "content": "月映林塘澹，风含笑语凉。\n俯窥怜绿凈，小立伫幽香。\n携幼寻新菂，扶衰坐野航。\n延缘久未已，岁晚惜流光。",
        "dynasty": "宋",
        "collection_info": null
    },
    {
        "title": "阙题",
        "author": "王迈",
        "content": "文正为州日，曾留此段奇。\n灵台贮清白，废井迸涟漪。\n神护蛟龙宅，波通日月池。\n纷纷攫金者，不畏此泉知。",
        "dynasty": "宋",
        "collection_info": null
    },
    {
        "title": "輓宁宗皇帝章六首  其一",
        "author": "王迈",
        "content": "驿报行天下，君王弃万几。\n鹤翔云汉远，龙向鼎湖飞。\n杞国天初陷，咸池日尚微。\n临轩思往事，血泪不停挥。",
        "dynasty": "宋",
        "collection_info": null
    },
    {
        "title": "輓宁宗皇帝章六首  其二",
        "author": "王迈",
        "content": "帝业亲耆定，皇图日靖嘉。\n忧民比仁祖，在位迈重华。\n谟烈诒千载，车书混一家。\n最悲行跸地，哀些咽箫笳。",
        "dynasty": "宋",
        "collection_info": null
    },
    {
        "title": "輓宁宗皇帝章六首  其三",
        "author": "王迈",
        "content": "圣化调新瑟，仁师慰望霓。\n方还赵全璧，旋復禹玄圭。\n声教恢邹鲁，威灵畅女鞮。\n浯碑堪恨处，圣寿不天齐。",
        "dynasty": "宋",
        "collection_info": null
    },
    {
        "title": "輓宁宗皇帝章六首  其四",
        "author": "王迈",
        "content": "至道天同大，清心水不浑。\n六宫行幸少，尺宅炼真存。\n厌代金銮殿，收魂玉帝垣。\n星辰罗上界，还奉太微尊。",
        "dynasty": "宋",
        "collection_info": null
    },
    {
        "title": "輓宁宗皇帝章六首  其五",
        "author": "王迈",
        "content": "忧治勤宵旰，生经爽鼎铏。\n玉巵临瑞节，画翠怆昕廷。\n草木秋零落，干坤昼晦冥。\n扶持宗社计，列圣在天灵。",
        "dynasty": "宋",
        "collection_info": null
    },
    {
        "title": "輓宁宗皇帝章六首  其六",
        "author": "王迈",
        "content": "方启中兴运，旋开万世功。\n人心忧漆室，神断定青宫。\n识见几微表，安危指顾中。\n孤臣读遗诏，无语泣西风。",
        "dynasty": "宋",
        "collection_info": null
    },
    {
        "title": "輓崇清陈侍郎五首  其一",
        "author": "王迈",
        "content": "太学修名立，甘泉晚节香。\n岿然周大老，好在鲁灵光。\n余庆沧浪水，清规寿俊坊。\n典刑今可挹，通德合名乡。",
        "dynasty": "宋",
        "collection_info": null
    },
    {
        "title": "輓崇清陈侍郎五首  其二",
        "author": "王迈",
        "content": "峨豸居乌府，时方豹守关。\n吾惟操白简，渠谩倚冰山。\n六馆为增气，羣憸觉汗颜。\n左迁无愠色，青史自斑斑。",
        "dynasty": "宋",
        "collection_info": null
    },
    {
        "title": "輓崇清陈侍郎五首  其三",
        "author": "王迈",
        "content": "当轴开边衅，朝绅半诡随。\n公方司献纳，言必及安危。\n愿饰湟中备，毋轻马邑师。\n当时虽枘凿，今日若蓍龟。",
        "dynasty": "宋",
        "collection_info": null
    },
    {
        "title": "輓崇清陈侍郎五首  其四",
        "author": "王迈",
        "content": "勇退归云岫，投閒十四年。\n莆中无此样，地上有行仙。\n健笔凌坡老，清诗辈乐天。\n何人缀遗稿，与作不刊传。",
        "dynasty": "宋",
        "collection_info": null
    },
    {
        "title": "輓崇清陈侍郎五首  其五",
        "author": "王迈",
        "content": "小试济川手，东西两玉虹。\n谁知千载计，更在十年中。\n砥柱老弥壮，恩波流不穷。\n向来香一瓣，心事与天通。",
        "dynasty": "宋",
        "collection_info": null
    },
    {
        "title": "輓平昌戴丞东二首  其一",
        "author": "王迈",
        "content": "文箓传三昧，词坛白雪吟。\n奇才困场屋，晚岁缀绅簪。\n所历官虽小，去思人到今。\n挂冠垂九秩，福善见天心。",
        "dynasty": "宋",
        "collection_info": null
    },
    {
        "title": "輓平昌戴丞东二首  其二",
        "author": "王迈",
        "content": "倒蔗入佳境，寒花留晚香。\n福田三古剎，恩泽四舆梁。\n鹤化空华表，牛眠占吉藏。\n他年青与紫，恒塞桂枝堂。",
        "dynasty": "宋",
        "collection_info": null
    },
    {
        "title": "輓郑昂叔珪母蔡夫人二首  其一",
        "author": "王迈",
        "content": "钟秀端明裔，来嫔通德家。\n早甘寒水玉，晚爱白莲花。\n乐施阴功厚，回班庆事赊。\n他年龙凤麓，赠典有光华。",
        "dynasty": "宋",
        "collection_info": null
    },
    {
        "title": "輓郑昂叔珪母蔡夫人二首  其二",
        "author": "王迈",
        "content": "绛幔谈经日，熊丸茹苦时。\n屡修堂上拜，亲炙母中师。\n每羡萱堂乐，今成薤露悲。\n一生同令子，共泣蓼莪诗。",
        "dynasty": "宋",
        "collection_info": null
    },
    {
        "title": "二月朔日得诗二十六韵",
        "author": "王迈",
        "content": "二月方书朔，新晴景物饶。\n今春添一闰，是月始元朝。\n一枕初回梦，千官想正朝。\n横鱼金繫带，鸣骑玉为镳。\n归第无余事，流风竞贵骄。\n歌翻羯羊鼓，舞衬凤凰箫。\n烂醉东西玉，争妍大小乔。\n湖山行处乐，日月暗中消。\n轩冕吾何羡，巾车隠者招。\n林泉供啸傲，杖屦足逍遥。\n砌笋和泥掘，盆花引水浇。\n酒炉衣可准，茶竈火频烧。\n冷眼蛾投烛，灰心鹿覆蕉。\n惯分田父席，懒折督邮腰。\n翻阅书连架，赓酬诗满瓢。\n只知贫亦好，未觉兴无聊。\n所恨黄巾炽，能为邻境祅。\n四郊羣啸聚，十室九焚焦。\n旧腊月亏蚀，新年地震摇。\n台占频告异，涂说洊兴妖。\n带甲多沦没，抽丁困役徭。\n备防家买剑，巡逻境鸣刁。\n恶少锋尤烈，渠魁首未枭。\n豺狼行逐逐，鸿雁羽翛翛。\n欲诉闾阎苦，其如魏阙辽。\n太平何日见，读报恼孙樵。",
        "dynasty": "宋",
        "collection_info": null
    },
    {
        "title": "潘世表来访临别赠二十韵",
        "author": "王迈",
        "content": "病眼缘春困，晨兴为子明。\n未应谈世故，政恐累吾清。\n书况近何若，襟期久不倾。\n春来已多日，课办几何程。\n我懒觉成惯，人怜太瘦生。\n招穷诗作祟，攻闷酒为兵。\n昨着僧房宿，思寻友旧盟。\n时时整行李，往往嘆浮萍。\n一动归欤兴，长歌去矣行。\n小轩频偃蹇，分物息经营。\n绿爱弥墙幄，红惊糁地英。\n感时愁杜宇，唤梦赏鹂鹒。\n秩马来迢递，论文会合并。\n匆匆为草具，鬰鬰有兰馨。\n如许遽言别，深知不尽情。\n惜花二三月，送客短长亭。\n万事眼前幻，一杯身后名。\n相期在忠孝，冷笑付枯荣。\n问学无穷尽，文章合老成。\n倘来聊尔尔，所立要铮铮。\n此去逢同社，为侬好寄声。\n有需新句子，此稿不妨呈。",
        "dynasty": "宋",
        "collection_info": null
    },
    {
        "title": "春月阅报成诗寄呈方漕信儒孚若",
        "author": "王迈",
        "content": "边耗遽如许，庙谟先定无。\n书生良不武，夜半亦长吁。\n关表成余几，山阳援正孤。\n黄尘号鬼魅，落日走猩鼯。\n甲士疲鏖战，丁夫困转输。\n临淮一带水，诸将万金躯。\n宛地谁收马，延秋忌有乌。\n毕魂空惨淡，曦鬼定揶揄。\n公外英雄少，生来忠孝俱。\n全将身作胆，曾以口降胡。\n方喜规模伟，翻为文法拘。\n正涂多植枳，公论冷如菰。\n嚙雪全初节，凌烟勉后图。\n未应歌舞地，冷眼看侏儒。",
        "dynasty": "宋",
        "collection_info": null
    },
    {
        "title": "人日六言五首  其一",
        "author": "王迈",
        "content": "功名朝三暮四，学问人百己千。\n古今无限卿相，方册惟着圣贤。",
        "dynasty": "宋",
        "collection_info": null
    },
    {
        "title": "人日六言五首  其二",
        "author": "王迈",
        "content": "诵诗心醉六义，读易梦吞三爻。\n毛郑寸长我取，羲文千载神交。",
        "dynasty": "宋",
        "collection_info": null
    },
    {
        "title": "人日六言五首  其三",
        "author": "王迈",
        "content": "饮食鲜能知味，巫医各有单传。\n要得胸中活法，勿求纸上空言。",
        "dynasty": "宋",
        "collection_info": null
    },
    {
        "title": "人日六言五首  其四",
        "author": "王迈",
        "content": "六经桑麻谷粟，诸子绮縠奇珍。\n常常灌溉胸次，久久功用入神。",
        "dynasty": "宋",
        "collection_info": null
    },
    {
        "title": "人日六言五首  其五",
        "author": "王迈",
        "content": "岁月滔滔流水，友朋落落踈星。\n载酒谁诹奇字，焚香自读骚经。",
        "dynasty": "宋",
        "collection_info": null
    },
    {
        "title": "和书楼叔遇叔题小蓬莱",
        "author": "王迈",
        "content": "月砌云阶不染埃，疑从天上幻将来。\n一龛俨坐钟兼吕，二老相从聃与莱。\n丹剂好从金鼎炼，玄关须要玉匙开。\n他年勋业如粗了，待约羣仙笑语陪。",
        "dynasty": "宋",
        "collection_info": null
    },
    {
        "title": "岁晚偶题",
        "author": "王迈",
        "content": "饮冰食蘗坐穷阎，旋觉星星上鬓髯。\n百尺楼中从偃卧，五侯门下任暄炎。\n寒花最爱香来晚，倒蔗须教末见甜。\n寿相谁知三甲，新年愿得一丁添。",
        "dynasty": "宋",
        "collection_info": null
    },
    {
        "title": "除夜洗砚",
        "author": "王迈",
        "content": "多谢吾家即墨侯，朝濡暮染富春秋。\n为供文字逢青眼，要策功名趁黑头。\n濯以清泉尘已蜕，衣之文锦翠如虬。\n呼童除夜陈丰馔，少劳精神併汝酬。",
        "dynasty": "宋",
        "collection_info": null
    },
    {
        "title": "寄谢希贤先觉表兄",
        "author": "王迈",
        "content": "昔君弱冠我犹儿，黄卷青灯茅屋西。\n父对人谈称卫玠，母因客过器王珪。\n别来阻寄尺书鲤，梦裏时亲日角犀。\n风快偶然翔短翼，不应鸿鹄久卑栖。",
        "dynasty": "宋",
        "collection_info": null
    },
    {
        "title": "丁丑同蒋力父东归至城诗以别之",
        "author": "王迈",
        "content": "发轫神皋愁热甚，解骖乡井得凉多。\n半生相托左右手，一日同收甲乙科。\n老我已锄年少习，期君共守岁寒柯。\n荣华富贵邯郸枕，惟孝惟忠久不磨。",
        "dynasty": "宋",
        "collection_info": null
    },
    {
        "title": "晚过白沙",
        "author": "王迈",
        "content": "浪踏麻鞋破晓行，林梢犹自带残星。\n气吞宇宙原无馁，心醉功名未觉醒。\n红雨无端污行色，白云知我忆亲庭。\n平生惯作江湖客，得酒相看眼倍青。",
        "dynasty": "宋",
        "collection_info": null
    },
    {
        "title": "二月十六日到仙水未第前屡得梦",
        "author": "王迈",
        "content": "双毂相催羊胛熟，三年方遂鲤湖游。\n羣仙笑问来何晚，世故相牵不自由。\n昨梦回思聊尔尔，他时稍足便休休。\n寄声岩下鹅冠子，丹竈何妨为我留。",
        "dynasty": "宋",
        "collection_info": null
    },
    {
        "title": "谢仙游许宰伯诩立续题名记招饮二首记乃崇清侍郎作  其一",
        "author": "王迈",
        "content": "栽花次第满河阳，谁结寒根桃李场。\n鰲在三山惊赑屃，鳬飞双舄费揄扬。\n春风折屐缘闻捷，腊雪开筵重借光。\n他日明堂需大木，桷榱或得入平章。",
        "dynasty": "宋",
        "collection_info": null
    },
    {
        "title": "谢仙游许宰伯诩立续题名记招饮二首记乃崇清侍郎作  其二",
        "author": "王迈",
        "content": "忆昔琴堂宴士时，至今人诵壮行诗。\n政缘勇气填然跃，遂窃科名副所期。\n乡橐摛词光吐凤，邦侯瑑美稳蟠螭。\n乞留片石棠阴下，要写春风德政碑。",
        "dynasty": "宋",
        "collection_info": null
    },
    {
        "title": "贺许宰伯诩再考",
        "author": "王迈",
        "content": "宰官才具万人豪，鷄小如何下得刀。\n奏课再经书上上，理繁祇见办多多。\n锦囊有卷牛腰重，装橐无金马骨高。\n欲贺政成怜我懒，篇诗付与邑人歌。",
        "dynasty": "宋",
        "collection_info": null
    },
    {
        "title": "寿仙游许宰",
        "author": "王迈",
        "content": "南极秋来光烛天，琴堂此夕寿诗仙。\n庞公戊子孰小大，寇相中元相后先。\n制锦从容才有刃，嚼丹赋咏笔如椽。\n交梨火枣君家物，从此蓬莱不计年。",
        "dynasty": "宋",
        "collection_info": null
    },
    {
        "title": "桃蹊梅坞",
        "author": "王迈",
        "content": "踈踈密密自成行，共趁春妍斗晓粧。\n移得武陵溪上种，传来大庾岭头香。\n玄都道士风流别，东阁诗人兴味长。\n唤取园丁勤物色，合将何树比甘棠。",
        "dynasty": "宋",
        "collection_info": null
    },
    {
        "title": "和崇清侍郎招饮超燕堂韵",
        "author": "王迈",
        "content": "超燕堂开一面春，却教寒畯亦充宾。\n西清班裏推名从，南极躔中见老人。\n草圣已传碑不朽，花神觉与思俱新。\n乡邦桃李谁培植，直待魁然宰辅真。",
        "dynasty": "宋",
        "collection_info": null
    },
    {
        "title": "再和陈侍郎子知丞寄桂香酒新到又令孙司户出柑为劝",
        "author": "王迈",
        "content": "栢叶椒花未报春，阳和先到四筵宾。\n传观秀句堪呈佛，谛听清谈太迫人。\n子舍香醪浮瓮碧，孙枝名果荐盘新。\n却将甘旨分寒陋，尤见先生爱士真。",
        "dynasty": "宋",
        "collection_info": null
    },
    {
        "title": "寒食呈陈崇清",
        "author": "王迈",
        "content": "一百五日寒食节，八十六翁行地仙。\n曲水飞觞酬胜景，汉宫传烛忆青烟。\n三春幸自添余闰，双笔今题第几篇。\n俛仰兴怀儿辈事，先生有乐在壶天。",
        "dynasty": "宋",
        "collection_info": null
    },
    {
        "title": "寿陈崇清侍郎",
        "author": "王迈",
        "content": "笑把荷囊下紫霄，人传千载鹤归辽。\n精忠一片驰寅陛，乐事无穷继午桥。\n垂钓沧浪听欵乃，挥毫云岫赋逍遥。\n今辰恰纪蓬壶瑞，南极横陈埒斗杓。",
        "dynasty": "宋",
        "collection_info": null
    },
    {
        "title": "贺陈侍郎该宗祀告成加封清源郡侯二首告词有缅怀耆德养老乞言等语  其一",
        "author": "王迈",
        "content": "锦书飞下字如鸦，从橐词头似相麻。\n竣事明禋均雨露，缅怀耆德傲烟霞。\n鸡窠佚老精神健，燕颔宜侯爵邑加。\n愿体乞言珍重意，星驰驿骑奏忠嘉。",
        "dynasty": "宋",
        "collection_info": null
    },
    {
        "title": "贺陈侍郎该宗祀告成加封清源郡侯二首告词有缅怀耆德养老乞言等语  其二",
        "author": "王迈",
        "content": "辞封来伴赤松游，判作山中万户侯。\n一片葵心天北阙，十行芝检殿西头。\n渊洪端静恩言厚，拊藉温存眷礼优。\n国事多艰耆旧少，须公与作济川舟。",
        "dynasty": "宋",
        "collection_info": null
    },
    {
        "title": "再和二首  其一",
        "author": "王迈",
        "content": "笔飞鸾凤墨翻鸦，白玉堂中懒草麻。\n得句批风仍抹月，怡神饮露更餐霞。\n公于轩冕浮名薄，帝念耆英宠礼加。\n丕衍修龄全晚节，洋洋一札圣言嘉。",
        "dynasty": "宋",
        "collection_info": null
    },
    {
        "title": "再和二首  其二",
        "author": "王迈",
        "content": "壮岁清源曾倦游，今朝大郡又封侯。\n身安不用扶鸠杖，骨贵从知应虎头。\n望阙承恩颜有喜，即家问政礼宜优。\n济时事业需元老，莫遣空横野渡舟。",
        "dynasty": "宋",
        "collection_info": null
    },
    {
        "title": "送乡先生林磻黄石讲会",
        "author": "王迈",
        "content": "岁暮何时更远游，刘蕡下第我色羞。\n阳春自古难为和，明月如今肯暗投。\n宿诺不轻连璧友，新盟借重扞城侯。\n九江傥拒鼋鳌饵，何处堪人下钓鈎。",
        "dynasty": "宋",
        "collection_info": null
    },
    {
        "title": "贺谢景芳得第四男",
        "author": "王迈",
        "content": "每爱君家玉满阶，仙宫今又见琨台。\n父兮定得铃旗梦，母也须怀磬石胎。\n羯末封胡知有种，復临泰壮看朋来。\n林家络秀如闻此，好好来求依样杯。",
        "dynasty": "宋",
        "collection_info": null
    },
    {
        "title": "贺弟纲得男",
        "author": "王迈",
        "content": "韩相由来紫府仙，微之曾侍玉皇前。\n羡君久矣崇真教，生子居然契道缘。\n料得玉麟亲入梦，试看铜狄几经年。\n不须草草为汤餠，剩出犀钱醉四筵。",
        "dynasty": "宋",
        "collection_info": null
    },
    {
        "title": "寄郑龙川子汝瞻岩翁二首一叙别怀一谢惠端砚  其一",
        "author": "王迈",
        "content": "汝瞻当日预文盟，七十人中最妙龄。\n别久恨无书寄鴈，夜深犹记案帷萤。\n我叨天幸登科甲，子盍心期绍品丁。\n后会阿蒙须刮目，流声不减国兰馨。",
        "dynasty": "宋",
        "collection_info": null
    },
    {
        "title": "寄郑龙川子汝瞻岩翁二首一叙别怀一谢惠端砚  其二",
        "author": "王迈",
        "content": "寄我端溪玉一弯，文房取友此其端。\n眼中厌看珊瑚树，掌上忻擎紫马肝。\n底用千金求国手，拟封九锡霸词坛。\n他时游宦南州路，免载囊中隻石还。",
        "dynasty": "宋",
        "collection_info": null
    },
    {
        "title": "离家",
        "author": "王迈",
        "content": "无端轻弃白云坳，似被梅花唤出郊。\n岁律堂堂蛇赴壑，宦途役役燕营巢。\n数更听雨情何极，忧国怀家睫不交。\n老了英雄天不管，那堪更被北山嘲。",
        "dynasty": "宋",
        "collection_info": null
    },
    {
        "title": "谢何察推鲫鲙",
        "author": "王迈",
        "content": "君家一筯万钱拚，分我银丝侑客欢。\n芳饵得来珍丙穴，金刀落处照辛盘。\n腹腴差迫诗肩瘦，鳞活能生酒面寒。\n玉手行厨如许巧，说教鱼婢学应难。",
        "dynasty": "宋",
        "collection_info": null
    },
    {
        "title": "别戴仲实",
        "author": "王迈",
        "content": "人生契好不在久，一日可当十年游。\n共君三两夜清话，洗我千万斛奇愁。\n欲晴未晴云阁雨，临别惜别车停辀。\n异时扁舟下濑渚，安道谨勿避子猷。",
        "dynasty": "宋",
        "collection_info": null
    },
    {
        "title": "二月阅邸报",
        "author": "王迈",
        "content": "闻道边头数万兵，倒戈归我我遗民。\n处降失策国非国，清野无粮人食人。\n关外数州城不猎，山阳孤戍草无春。\n书生忧愤空头白，自有经纶社稷臣。",
        "dynasty": "宋",
        "collection_info": null
    },
    {
        "title": "感嘆时事",
        "author": "王迈",
        "content": "西风惨淡起愁云，走檄飞书正纠纷。\n剑器朝方驱冶匠，戈船夕又募新军。\n马肥已报高秋警，鹤唳那堪中夜闻。\n我辈忧边心欲折，棘门灞上漫论勋。",
        "dynasty": "宋",
        "collection_info": null
    },
    {
        "title": "闻倪正甫尚书遭台评",
        "author": "王迈",
        "content": "人从捷径博公侯，一老堂堂去不留。\n谁向帝前谗陆贽，不令王所着居州。\n修名已立公何欠，直道难行国可忧。\n安得上方三尺剑，为渠断取佞臣头。",
        "dynasty": "宋",
        "collection_info": null
    },
    {
        "title": "题王双岩诗集后二首  其一",
        "author": "王迈",
        "content": "自是先生标致高，诵诗恍见万人豪。\n清如金掌双茎露，壮似钱塘八月涛。\n胸次无尘春拍拍，道腴有味乐陶陶。\n輶轩刻枣传衡岳，留得芬芳伴楚骚。",
        "dynasty": "宋",
        "collection_info": null
    },
    {
        "title": "题王双岩诗集后二首  其二",
        "author": "王迈",
        "content": "白首忧时意更长，明言六籍法皆良。\n先生不竟身前用，有子亲传肘后方。\n时论无人传药石，上医着眼识膏肓。\n归欤活国工夫办，要续双岩百世香。",
        "dynasty": "宋",
        "collection_info": null
    },
    {
        "title": "寄题卢川容膝轩诗",
        "author": "王迈",
        "content": "谁将容膝榜轩楣，未见高人心领之。\n绿绮牙籤无长物，名芝芳茝是佳儿。\n卧看笔架成江梦，坐揖炉峰读楚词。\n诸谢风流应未远，卢川今又种清规。",
        "dynasty": "宋",
        "collection_info": null
    },
    {
        "title": "送方潜仲入太学",
        "author": "王迈",
        "content": "英气轩轩贯斗牛，春风匹马辟雍游。\n家庭竞秀三株树，伯仲相交五凤楼。\n回首白云添旧感，细听夜雨入新愁。\n妙年唾掌收科第，会有欧公避一头。",
        "dynasty": "宋",
        "collection_info": null
    },
    {
        "title": "石巴山买舟",
        "author": "王迈",
        "content": "年来机事付沙鸥，湖海萍蓬觉倦游。\n千里白云关我恨，一江流水替人愁。\n快闻飞桨健于马，底问前滩吼似牛。\n枕藉舟中君莫叹，人生何日不虚舟。",
        "dynasty": "宋",
        "collection_info": null
    },
    {
        "title": "陈方大弟宏父将省侍潮阳以诗约别",
        "author": "王迈",
        "content": "逆旅频连风雨床，归来踪迹两参商。\n谁知纔隔路三舍，不似相从天一方。\n壶山白认梅将雪，潮水黄知菊已霜。\n便去也须留驿道，欲携斗酒话彷徨。",
        "dynasty": "宋",
        "collection_info": null
    },
    {
        "title": "七月望后二日西湖会饮酒酣分韵赋诗得荷字",
        "author": "王迈",
        "content": "波平烟霁晚风和，船到湖心水没窝。\n凉绝不知三伏暑，醉酣齐唱八仙歌。\n赏梅洞口怜和靖，种柳堤边忆老坡。\n鱼钥他时如共直，好论旧事捲新荷。",
        "dynasty": "宋",
        "collection_info": null
    },
    {
        "title": "绍兴戒珠寺读右军祠堂碑",
        "author": "王迈",
        "content": "先祠石刻摩挲久，华胄遥遥企慕劳。\n字古似观秦急就，词幽如读楚离骚。\n不夸绝艺临池学，只羡清风誓墓高。\n更有山居须问讯，拟携方士炼金膏。",
        "dynasty": "宋",
        "collection_info": null
    },
    {
        "title": "兰亭故居",
        "author": "王迈",
        "content": "弭节稽山乐事多，旧闻一一入搜罗。\n卧薪伯业今何在，乔木家声久不磨。\n可笑儿曹怜野鹜，却输道士辨笼鹅。\n不因禊帖风流远，千载人谁数永和。",
        "dynasty": "宋",
        "collection_info": null
    },
    {
        "title": "阙题",
        "author": "王迈",
        "content": "此亭形胜压东州，吴越山川日夜浮。\n万顷怒涛胥愤烈，一舠明月蠡风流。\n悲鸣华表千年鹤，缥渺沙洲数点鸥。\n倦客来游空弔古，那堪更上最高楼。",
        "dynasty": "宋",
        "collection_info": null
    },
    {
        "title": "蓬莱阁",
        "author": "王迈",
        "content": "历晋更唐岁月多，玩珠龙尚枕山阿。\n绝怜蓬阁题元佑，敢拟兰亭记永和。\n秦望数尖衔夕照，镜湖一綫暗烟莎。\n登临未尽匆匆去，奈此千岩万壑何。",
        "dynasty": "宋",
        "collection_info": null
    },
    {
        "title": "飞云楼",
        "author": "王迈",
        "content": "亭前一望水东流，更有雄楼在上头。\n燕子飞来春漠漠，鸱夷仙去水悠悠。\n神交故国三千里，目断中原四百州。\n日暮片云栖古树，昔人留与后人愁。",
        "dynasty": "宋",
        "collection_info": null
    },
    {
        "title": "寓书吉祥寺临去亲友三人来访",
        "author": "王迈",
        "content": "共指梅花笑裏看，诗肠清峭酒肠宽。\n一阳方长知春近，三友同来话岁寒。\n富贵迫人随世腻，身心何日似僧闲。\n策勋茗椀匆匆去，不道樽前欠小蛮。",
        "dynasty": "宋",
        "collection_info": null
    },
    {
        "title": "永嘉何子善琴而有诗名一日携二妙见访求诗",
        "author": "王迈",
        "content": "山川司马游曾惯，湖海元龙气更豪。\n诗眼具时穿月胁，琴声妙处写云和。\n夫君隻手兼双美，举世何人赏此高。\n料得送穷文已办，雪霜应柰岁寒柯。",
        "dynasty": "宋",
        "collection_info": null
    },
    {
        "title": "为余君肃曰严母夫人寿",
        "author": "王迈",
        "content": "曾向瑶池稳泛槎，眼看西母佩飞霞。\n定分天地冲和气，来匹公侯富贵家。\n熊胆课儿心苦淡，鱼轩锡命世荣华。\n樽前何物堪为寿，笑指蟠桃几度花。",
        "dynasty": "宋",
        "collection_info": null
    },
    {
        "title": "贺同年林簿同卿龟从新婚  其一",
        "author": "王迈",
        "content": "金华门外浥京尘，乌石山前结帨巾。\n翁壻相看冰映玉，庭闱一笑颊生春。\n昔言尔尔嫌随俗，今唤卿卿喜有人。\n来岁梦兰叶佳兆，犀钱玉果出娱宾。",
        "dynasty": "宋",
        "collection_info": null
    },
    {
        "title": "贺同年林簿同卿龟从新婚  其二",
        "author": "王迈",
        "content": "知君雅志厌奢豪，富贵相寻可得逃。\n云母屏间穿雀目，销金帐下醉羊羔。\n养生早悟眉为斧，侍立须惊手有刀。\n老我诗成还失笑，膏粱未必胜糠糟。",
        "dynasty": "宋",
        "collection_info": null
    },
    {
        "title": "再和王君保定通判韵",
        "author": "王迈",
        "content": "覆雨翻云市道交，公持正论息羣嘲。\n风高莫送翎毛短，春暖难生土脉硗。\n攻过每蒙奇药赐，卫生更借好方抄。\n一阳来復骎骎泰，善类倾心望拔茅。",
        "dynasty": "宋",
        "collection_info": null
    },
    {
        "title": "和黄遇卿二白韵",
        "author": "王迈",
        "content": "晚来云色半浓淡，云外青山知有无。\n纔出六花夸舞女，又飞一白慰农夫。\n久无人说平淮事，空有天生访戴图。\n忧国寸心同皎洁，诗肩如鹭更清臞。",
        "dynasty": "宋",
        "collection_info": null
    },
    {
        "title": "寄陈起予宗夏二首  其一",
        "author": "王迈",
        "content": "道有穷通时屈伸，夫君气槩岂长贫。\n帐前弟子知无几，膝上郎君最可人。\n苜蓿尽多聊一笑，栗梨见觅莫渠嗔。\n平生耿耿犹存否，五十端能贵买臣。",
        "dynasty": "宋",
        "collection_info": null
    },
    {
        "title": "寄陈起予宗夏二首  其二",
        "author": "王迈",
        "content": "昔共从师未裹头，如今双鬓各惊秋。\n我无突兀万间厦，君自昂藏百尺楼。\n风雨苦多时事恶，英雄未遇老天愁。\n相思一夜不成寐，早起题诗寄便邮。",
        "dynasty": "宋",
        "collection_info": null
    },
    {
        "title": "再和陈起予二首  其一",
        "author": "王迈",
        "content": "龙蛰藏身来者伸，不妨抱道且安贫。\n昼眠经笥夸羣弟，夜拥绨袍忆故人。\n富贵未来招鬼笑，文章太好恐天嗔。\n安排礼乐三千字，寓目他年许得臣。",
        "dynasty": "宋",
        "collection_info": null
    },
    {
        "title": "再和陈起予二首  其二",
        "author": "王迈",
        "content": "一诵君诗一点头，华摛春艷气凌秋。\n耳边厌听两蛙部，眼底新夸五凤楼。\n花信风残生酒兴，竹枝歌罢动闺愁。\n兰亭已近浮觞节，先把归期话置邮。",
        "dynasty": "宋",
        "collection_info": null
    },
    {
        "title": "和后村刘甫纪梦",
        "author": "王迈",
        "content": "梦怀谏纸立前厢，梦觉披衣起细详。\n斗粟旧谣仍抗奏，籝金往训觉增光。\n穹官紧职一时事，令子直臣千载香。\n报答君亲良有日，未应垂钓老沧浪。",
        "dynasty": "宋",
        "collection_info": null
    },
    {
        "title": "赠郭五星若水叔清二首  其一",
        "author": "王迈",
        "content": "双阙云仍山泽儒，步占小技岂其徒。\n家传要眇先天学，腹有荧煌列宿图。\n南海编书希代宝，西山一序护身符。\n二贤出处关天运，曾把流年细算无。",
        "dynasty": "宋",
        "collection_info": null
    },
    {
        "title": "赠郭五星若水叔清二首  其二",
        "author": "王迈",
        "content": "淮蜀年来杀气深，中州兵革亦相寻。\n命悬逆贼狂夫手，愤激孤臣孽子心。\n人物眇然难倚仗，风涛如此恐胥沉。\n烦君夜起观星斗，福德何时吴分临。",
        "dynasty": "宋",
        "collection_info": null
    },
    {
        "title": "又赠刘铁面五星",
        "author": "王迈",
        "content": "刘君腹贮一天星，搜索真机泣六丁。\n少可舌端无软语，秘传肘后有全经。\n话盟在昔疑犹梦，诗谶如今果叶灵。\n我亦正为贫作祟，双眸赢得一番青。",
        "dynasty": "宋",
        "collection_info": null
    },
    {
        "title": "送徐子学梦鲤赴梅教二首  其一",
        "author": "王迈",
        "content": "九州四海尽同年，德行公居一榜先。\n太学何蕃名籍甚，南州孺子道巍然。\n此行莫笑儒官冷，立事须还晚节坚。\n闻说青衿齐引领，灵砂九转待丹铅。",
        "dynasty": "宋",
        "collection_info": null
    },
    {
        "title": "送徐子学梦鲤赴梅教二首  其二",
        "author": "王迈",
        "content": "底官得似教官清，吏不能尘以道鸣。\n三鳣堂前推老宿，百花洲上见诸生。\n斯文有脉烦珍护，何地无才要作成。\n朝列诸公半知己，匪朝吹上玉皇京。",
        "dynasty": "宋",
        "collection_info": null
    },
    {
        "title": "和京教李景平  其一",
        "author": "王迈",
        "content": "父子才名压二班，儒官咫尺近家山。\n官閒人羡清华选，诗好天开笑粲颜。\n雌甲一生甘守拙，雄飞千里莫渠攀。\n骨凡自分仙难做，懒去从人学九还。",
        "dynasty": "宋",
        "collection_info": null
    },
    {
        "title": "和京教李景平  其二",
        "author": "王迈",
        "content": "美人清晓梦催班，老子心清只爱山。\n晚岁松筠留素节，艷春桃李付红颜。\n官麤鹤料犹堪活，援寡龙门莫浪攀。\n满眼飞腾霄汉上，谁知倦翼已思还。",
        "dynasty": "宋",
        "collection_info": null
    },
    {
        "title": "和京教李景平  其三",
        "author": "王迈",
        "content": "天上仪隣懒趁班，愁云苦雨暗湖山。\n绝怜黑黍纷披穗，空有决明鲜好颜。\n忧国寸心增感慨，趋时俗驾倦追攀。\n幕中幸自文书省，诗债无缘久不还。",
        "dynasty": "宋",
        "collection_info": null
    },
    {
        "title": "送黄少遇非熊守德庆",
        "author": "王迈",
        "content": "三纪间关历宦途，萧然全似一臞儒。\n耻趋东閤隳高节，甘向南州剖左符。\n悃愊不能为健吏，清修端可律贪夫。\n羊城定见菊坡老，能为苍生一出无。",
        "dynasty": "宋",
        "collection_info": null
    },
    {
        "title": "送蜀名父之子程刚仲世德擢甲科二首  其一",
        "author": "王迈",
        "content": "一诵洋洋大对文，便知风骨是西人。\n笔头重有千钧力，字面清无半点尘。\n众羽羣中鸣凤喙，潜渊深处摘龙鳞。\n丈夫出处关初节，归去携名寿大椿。",
        "dynasty": "宋",
        "collection_info": null
    },
    {
        "title": "送蜀名父之子程刚仲世德擢甲科二首  其二",
        "author": "王迈",
        "content": "乃翁勇退急流中，家法森严在教忠。\n有子清材如结绿，告君直气贯晴虹。\n甲科更合放头出，时论从来忌臆空。\n生长殊方同臭味，相期不朽是英雄。",
        "dynasty": "宋",
        "collection_info": null
    },
    {
        "title": "贺宋兄令子县尉之望擢第荣还",
        "author": "王迈",
        "content": "自从西笑便安排，果有佳音天上来。\n纵靶少年亲得隽，跨鞍老将几衔枚。\n欢驰帝里泥金帖，喜溢亲庭药玉杯。\n造物与君良不薄，好将阴德厚栽培。",
        "dynasty": "宋",
        "collection_info": null
    },
    {
        "title": "用徐编修德夫韵贺其开藩旴江二首  其一",
        "author": "王迈",
        "content": "几年泉谷养灵根，一立朝班敢尽言。\n鏁掣玉麟辞绀殿，符分金虎坐辕门。\n郡条上日新施设，民瘼微时预讨论。\n勿鄙嚮来工珥笔，只将清浄镇嚣喧。",
        "dynasty": "宋",
        "collection_info": null
    },
    {
        "title": "用徐编修德夫韵贺其开藩旴江二首  其二",
        "author": "王迈",
        "content": "君侯心事即苍冥，谔谔曾同唯唯争。\n医国奇方留后用，字民好事及今行。\n悬知夔卨班难继，且入龚黄传亦荣。\n天诱圣衷差易耳，正人得路致隆平。",
        "dynasty": "宋",
        "collection_info": null
    },
    {
        "title": "寿南宗东岩四首  其一",
        "author": "王迈",
        "content": "公是昆台紫府仙，中间一念堕尘缘。\n小猿驿口霜生甑，白鹤岩前月满船。\n诗太迫人清似水，琴真知我直如絃。\n年来族老晨星少，独鲁灵光尚岿然。",
        "dynasty": "宋",
        "collection_info": null
    },
    {
        "title": "寿南宗东岩四首  其二",
        "author": "王迈",
        "content": "杉风萝月读书楼，藜杖分光夜校雠。\n双璧连科天启齿，一珠照座客回头。\n金闺通籍传芳信，綵袖称觥衬雅讴。\n浪说锦屏家庆好，银潢元有此风流。",
        "dynasty": "宋",
        "collection_info": null
    },
    {
        "title": "寿南宗东岩四首  其三",
        "author": "王迈",
        "content": "新阳一信迸黄钟，春到分枝若木丛。\n天为万人生李晟，朋来三寿颂僖公。\n松林古佛烧香报，粟洞羣仙注福同。\n欲识东岩长寿相，只看台背更方瞳。",
        "dynasty": "宋",
        "collection_info": null
    },
    {
        "title": "寿南宗东岩四首  其四",
        "author": "王迈",
        "content": "万斛龙文笔可扛，诗坛坐受百城降。\n文章今代长庚李，福气前朝戊子庞。\n见说明时延彦胜，可令属籍欠鸿厖。\n余干相业公须继，先借双旌莅是邦。",
        "dynasty": "宋",
        "collection_info": null
    },
    {
        "title": "过新蓬二岭",
        "author": "王迈",
        "content": "世路年来熟险巇，那堪炎火正宣威。\n足摩青壁顶头过，心逐白云天外飞。\n瀑布有声愁客耳，山禽无语怪儒衣。\n田翁怜我鞋根湿，为说林梢已夕晖。",
        "dynasty": "宋",
        "collection_info": null
    },
    {
        "title": "闽岭遥岑",
        "author": "王迈",
        "content": "天晴遥见七闽关，万仞丹梯莫可攀。\n鸟度不离青嶂裏，客行多在白云间。\n玉门辽邈诚虚设，蜀道崎岖只等闲。\n扰扰路傍名利子，轩车南去几人还。",
        "dynasty": "宋",
        "collection_info": null
    },
    {
        "title": "送会之梦龙赴南安尉",
        "author": "王迈",
        "content": "儒生十九谙吏事，君自胸中有八窗。\n好去褆身师长吏，谨毋泄迩薄邻邦。\n政声要重车渠百，祥兆须来鸂鶒双。\n自笑悭囊无可赆，篇诗独不美羊腔。",
        "dynasty": "宋",
        "collection_info": null
    },
    {
        "title": "钱方言岩仲之泰尉尤溪二首  其一",
        "author": "王迈",
        "content": "莫作寻常一尉看，斯人能大所居官。\n才高不数麒麟楦，气盛曾排虎豹关。\n初筮事人须以直，有心及物莫辞难。\n此行有一为君贺，刺史贤如元次山。",
        "dynasty": "宋",
        "collection_info": null
    },
    {
        "title": "钱方言岩仲之泰尉尤溪二首  其二",
        "author": "王迈",
        "content": "一第归来正黑头，艾轩遗墨费旁搜。\n及瓜上日相催迫，锓枣通宵细校雠。\n充类所行皆好事，立身何患不前修。\n故家常宝文公帖，谨勿逢人便有求。",
        "dynasty": "宋",
        "collection_info": null
    },
    {
        "title": "寄婺州赵尚书立夫二首  其一",
        "author": "王迈",
        "content": "大雅千年一嗣音，人如美玉更良金。\n清修山泽臞儒样，恻怛河沙古佛心。\n北阙方瞻台斗践，东嘉还借福星临。\n中兴宗衮留衣钵，大有苍生望作霖。",
        "dynasty": "宋",
        "collection_info": null
    },
    {
        "title": "寄婺州赵尚书立夫二首  其二",
        "author": "王迈",
        "content": "忆昔京畿入幕时，游从日浅辱深知。\n每夸得士如温造，几度逢人说项斯。\n亲见登瀛应击节，近闻去国为攒眉。\n江干饯别公先至，洪魏诸贤鼎鼎来。",
        "dynasty": "宋",
        "collection_info": null
    },
    {
        "title": "游温陵得未第之士四人作四爱诗 赠茂功茂叔",
        "author": "王迈",
        "content": "吾爱清源徐茂功，声名捷出日方东。\n高尻下首纷余子，屈指论心几鉅公。\n我定斯文宜馆阁，人言科目滞英雄。\n直须一举魁天下，方快鹏程万里风。",
        "dynasty": "宋",
        "collection_info": null
    },
    {
        "title": "游温陵得未第之士四人作四爱诗 赠养仁若春",
        "author": "王迈",
        "content": "吾爱清源颜养仁，笔端有力重千钧。\n奇才自合巍收第，他巧何妨且进身。\n我老无能惟喜士，君名若出定惊人。\n元宵相聚过寒食，不污东风一点尘。",
        "dynasty": "宋",
        "collection_info": null
    },
    {
        "title": "游温陵得未第之士四人作四爱诗 赠顺夫履信",
        "author": "王迈",
        "content": "吾爱清源陈顺夫，妙龄足迹半江湖。\n三湘舟裏诗成束，百尺楼前酒满壶。\n科目岂淹真俊杰，世间谁数饱侏儒。\n长安贵宦门如市，还有樽前此客无。",
        "dynasty": "宋",
        "collection_info": null
    },
    {
        "title": "游温陵得未第之士四人作四爱诗 赠来叔泰来",
        "author": "王迈",
        "content": "清源吾爱陈来叔，紫帽家声蔼月评。\n苦学心能通造化，择交足不出门庭。\n人知长宋名先弟，谁识子由文胜兄。\n听取搢绅传好语，可轩后有两魁星。",
        "dynasty": "宋",
        "collection_info": null
    },
    {
        "title": "简宗弟无逸稼主簿",
        "author": "王迈",
        "content": "朅来纔是早春时，过眼园林啭子规。\n看绝交书君介癖，读离骚赋我狂痴。\n断无清梦飞蓬岛，剩有{宀旲}搜到草池。\n闻说郎星遭孛彗，又添一恨上双眉。",
        "dynasty": "宋",
        "collection_info": null
    },
    {
        "title": "和林养正龟符惠诗",
        "author": "王迈",
        "content": "殿陛程文被十行，要搜鲠论献朝堂。\n点头只欠饶三好，强项须教受一章。\n耿耿古心增骯脏，茫茫俗眼笑荒唐。\n大官羊肉非吾羡，一筯藜羹劣可尝。",
        "dynasty": "宋",
        "collection_info": null
    },
    {
        "title": "贺洪景茂叶舍试平奏仍勉为南宫之行  其一",
        "author": "王迈",
        "content": "鼓箧天庠正妙龄，同时行辈半先登。\n如今纔喜红心中，当日几成赤脚升。\n冀北羣空看走马，溟南路阔快抟鹏。\n归来新敞渠渠厦，笑我生涯冷似冰。",
        "dynasty": "宋",
        "collection_info": null
    },
    {
        "title": "贺洪景茂叶舍试平奏仍勉为南宫之行  其二",
        "author": "王迈",
        "content": "万仞浮屠已合尖，出门一笑谢虀盐。\n钓鰲沧海六连上，骑鹤扬州二得兼。\n谶应何仙符旧兆，梦魁余榜合新占。\n破荒吾邑须君辈，更看花从锦上添。",
        "dynasty": "宋",
        "collection_info": null
    },
    {
        "title": "贺陈思表兄西上",
        "author": "王迈",
        "content": "谁言场屋似樗蒲，好手居然不解输。\n迭采三巡皆得注，结场一掷定成卢。\n月评须应状元谶，风义新添家庆图。\n科第假途余事耳，方来宇宙要人扶。",
        "dynasty": "宋",
        "collection_info": null
    },
    {
        "title": "贺陈讲书谋仲诹璋庆",
        "author": "王迈",
        "content": "好是橙黄橘绿时，津津黄色上双眉。\n十为良月阳将长，一索成男喜可知。\n南外□房开宅相，西清荷橐长孙枝。\n青春拾芥收科第，须记麟庠客有诗。",
        "dynasty": "宋",
        "collection_info": null
    },
    {
        "title": "贼平贺本路史仓良叔弥忠四首  其一",
        "author": "王迈",
        "content": "实地从来着脚安，好修纕蕙更纫兰。\n贵游淡似孤寒士，达宦贫于初品官。\n医国名方留肘后，忧民心事集眉端。\n浮荣过眼同归尽，独鲁灵光耐久看。",
        "dynasty": "宋",
        "collection_info": null
    },
    {
        "title": "贼平贺本路史仓良叔弥忠四首  其二",
        "author": "王迈",
        "content": "建俗轻生自古然，况逢军旅更饥年。\n两台相顾长酸鼻，一饭无缘得下咽。\n发廪救荒宁计日，乞师请命屡笺天。\n贼平必欲论功报，镇抚须居战取先。",
        "dynasty": "宋",
        "collection_info": null
    },
    {
        "title": "贼平贺本路史仓良叔弥忠四首  其三",
        "author": "王迈",
        "content": "六十青蚨米五升，儿童满口说常平。\n方愁饥火无聊頼，一沐恩波得并生。\n真佛现身来救度，老天着眼自分明。\n从今闽粤家生子，定把君侯姓作名。",
        "dynasty": "宋",
        "collection_info": null
    },
    {
        "title": "贼平贺本路史仓良叔弥忠四首  其四",
        "author": "王迈",
        "content": "诲盗须知有自来，贪官污吏祸之胎。\n杀人越货甘残忍，入市拏金不忌猜。\n谁与清朝申典宪，合将若属寘渠魁。\n书生锐欲排阊阖，先诵民谣献外台。",
        "dynasty": "宋",
        "collection_info": null
    },
    {
        "title": "寄惠安吴簿明辅子良权南安宰二首  其一",
        "author": "王迈",
        "content": "南安只是旧南安，敏手为之便好看。\n事办要先心肯办，才难须信县无难。\n锦遭伤后从新制，琴不调时改旧弹。\n见说笑谈理繁剧，公余何惜筑诗坛。",
        "dynasty": "宋",
        "collection_info": null
    },
    {
        "title": "寄惠安吴簿明辅子良权南安宰二首  其二",
        "author": "王迈",
        "content": "邑人见说渐相安，更把西山作样看。\n有社有民行志易，不宽不猛得中难。\n设施新法须明允，掩盖前愆莫纠弹。\n便作真王何用假，安排旗鼓即斋坛。",
        "dynasty": "宋",
        "collection_info": null
    },
    {
        "title": "题惠安頼汝恭溪山风月亭",
        "author": "王迈",
        "content": "亭俯清漪揖翠岑，好风吹面月盈襟。\n濯缨孺子沧浪兴，抱膝高人梁父吟。\n流转韶光兰满砌，婆娑秋景桂成林。\n为君唤起栖梧凤，瑞旦来仪磬乐音。",
        "dynasty": "宋",
        "collection_info": null
    },
    {
        "title": "送真西山赴召",
        "author": "王迈",
        "content": "一朝三命下金銮，独有先生出处难。\n学术颜曾千载上，行藏吕范二公间。\n莫言一木难支厦，须向中流力障澜。\n爱助盖为天下计，丈夫心事颇相关。",
        "dynasty": "宋",
        "collection_info": null
    },
    {
        "title": "送吴魁君谋叔告赴召二首  其一",
        "author": "王迈",
        "content": "三载天庭出一魁，一魁岂是利名媒。\n熙宁如叶庸人耳，南渡惟张君子哉。\n胪唱若为调众论，囊封正要看人才。\n千年青史芬芳远，过眼浮荣付傥来。",
        "dynasty": "宋",
        "collection_info": null
    },
    {
        "title": "送吴魁君谋叔告赴召二首  其二",
        "author": "王迈",
        "content": "盛名之下最难居，一节清忠自有余。\n竖铁脊梁须我辈，横金腰帯听伊渠。\n和戎自古迷当局，善类何时可得舆。\n抗论朝廷须正大，莫如乡党费分踈。",
        "dynasty": "宋",
        "collection_info": null
    },
    {
        "title": "送徐茂功西上二首",
        "author": "王迈",
        "content": "有司具眼柬时髦，此士今纔入网罗。\n好去南宫平步过，向来东阁阅才多。\n孤忠畎亩常忧国，大对轩墀莫主和。\n有问臞翁消息者，官非不爱柰狂何。",
        "dynasty": "宋",
        "collection_info": null
    },
    {
        "title": "送傅一新西上",
        "author": "王迈",
        "content": "此去兰宫好策勋，子行真足张吾军。\n大鹏怒奋溟南翼，骏马鸣惊冀北羣。\n直要安排医国策，不徒戏作送穷文。\n逢人有问狂生者，为说忧时已白纷。",
        "dynasty": "宋",
        "collection_info": null
    },
    {
        "title": "送朱典卿履常上舍西上",
        "author": "王迈",
        "content": "天庠教育总英游，文行惟君擅两优。\n玉润珠明盈咳唾，兰熏雪白见操修。\n老天不错须开眼，朱吏相逢定点头。\n月裏一枝高斫处，向来我已为君留。",
        "dynasty": "宋",
        "collection_info": null
    },
    {
        "title": "送张柔翁必强西上",
        "author": "王迈",
        "content": "说诗匡鼎笔如椽，此去云霄稳着鞭。\n富贵恰当年五十，扶摇快上路三千。\n乃翁积种今归子，是理乘除信有天。\n梅友面传衣钵好，题名更向万人前。",
        "dynasty": "宋",
        "collection_info": null
    },
    {
        "title": "送黄东起西上",
        "author": "王迈",
        "content": "我友君居德行科，见君觉我汗颜多。\n笔端有韵珠盈唾，胸次无尘玉不磨。\n好去腰斤高斫桂，向来传钵有持荷。\n广寒管领羣仙到，为我慇懃谢月娥。",
        "dynasty": "宋",
        "collection_info": null
    },
    {
        "title": "送林元质彬之西上",
        "author": "王迈",
        "content": "二十年来共短檠，相亲不减友于情。\n风高鹗版曾双中，海阔鹏抟不计程。\n宣力棘围新扁额，题诗梨岭旧家声。\n瓣香旦旦为君祝，唾掌功名在此行。",
        "dynasty": "宋",
        "collection_info": null
    },
    {
        "title": "送陈君保作喆西征",
        "author": "王迈",
        "content": "非时何事欲西征，为有悲风动紫荆。\n斜断最怜鸿鴈影，急难方见鹡鸰情。\n北方寒地多冰雪，南国饥甿弄甲兵。\n扶旐东归良不易，护持孝友有神明。",
        "dynasty": "宋",
        "collection_info": null
    },
    {
        "title": "西征延平道中偶成",
        "author": "王迈",
        "content": "羣羽斜飞欲刺空，谁能翦翼向笼中。\n客程跋涉二千里，年纪侵寻五十翁。\n酒有神通排磊块，书无灵圣困英雄。\n相逢且说穷愁话，纔入修门莫说穷。",
        "dynasty": "宋",
        "collection_info": null
    },
    {
        "title": "送郑秉叔西征",
        "author": "王迈",
        "content": "联辔而西三十程，风餐雨宿费经营。\n间关阅旧途经熟，老大逢新历日惊。\n我正与时相枘凿，君方随诏赴弓旌。\n独班赐第明年事，回首云深谷口耕。",
        "dynasty": "宋",
        "collection_info": null
    },
    {
        "title": "除夜宿江下逆旅呈甥陈宗器",
        "author": "王迈",
        "content": "在家随俗坐守岁，逆旅无聊卧向晨。\n旧隠荒凉栖鹤怨，端门邂逅画鸡新。\n知非早似蘧伯玉，将贵谁欺朱买臣。\n幸自樽中留得酒，与君随分庆长春。",
        "dynasty": "宋",
        "collection_info": null
    },
    {
        "title": "南剑倅赵用甫权郡有小集以祈晴不用妓移晚筵于潘司户",
        "author": "王迈",
        "content": "君侯风谊薄云高，轸念征夫跋涉劳。\n雅宴朝陪青玉案，余欢晚属念珠曹。\n嚮来惊下曾参杼，此去谁分范叔袍。\n斋閤祈晴行有应，免教雪虐更风饕。",
        "dynasty": "宋",
        "collection_info": null
    },
    {
        "title": "和龙溪陈宰琏景赐石马桥韵桥乃其父崇清作倡",
        "author": "王迈",
        "content": "几年公案一朝成，我覩争先眼倍明。\n势面似呈新月样，滩腰不作怒涛声。\n鰲头地踞三千尺，鹏路天开九万程。\n荷橐瓣香元好在，阴功隠德慰平生。",
        "dynasty": "宋",
        "collection_info": null
    },
    {
        "title": "又九月朔同诸将观石马桥",
        "author": "王迈",
        "content": "万年石马胜缘成，千丈金鰲跨水横。\n法从福田勤播种，小庵心匠自经营。\n不缘打破工夫到，那得中流砥柱平。\n我辈济川真事业，何时赤手活苍生。",
        "dynasty": "宋",
        "collection_info": null
    },
    {
        "title": "因发诸县催科行移口占呈东倅",
        "author": "王迈",
        "content": "共乘别驾犯炎云，入手文书费解纷。\n搜见底囊供北餫，作无麫餠饱南军。\n铜山欲乞从今赐，金浦何为异昔闻。\n分得尘劳无着处，不知风月几时分。",
        "dynasty": "宋",
        "collection_info": null
    },
    {
        "title": "送黄同年京甫必昌赴广西提干二首  其一",
        "author": "王迈",
        "content": "黄甫才名二十年，蹉跎正坐不能圆。\n四书锐欲潜心圣，八品甘为从事贤。\n东道樽前需客久，南轩印子待人传。\n丈夫不必求知己，具眼分明有老天。",
        "dynasty": "宋",
        "collection_info": null
    },
    {
        "title": "送黄同年京甫必昌赴广西提干二首  其二",
        "author": "王迈",
        "content": "君过羊城见菊坡，先生不出意如何。\n蜀嘘淮沸人挺乱，京火郊雷天荐瘥。\n石介不亲逢庆历，龟山何策救宣和。\n狂生忧国头如雪，送客无悰作好歌。",
        "dynasty": "宋",
        "collection_info": null
    },
    {
        "title": "寄呈漳守李侍郎元善四首  其一",
        "author": "王迈",
        "content": "棠木筠溪手自栽，竹湖又剖竹符来。\n祖孙相望风流盛，父老驩传春意回。\n拔薤莫须施辣手，泛莲似更欠清才。\n善人所至如甘雨，要洗漳民满面埃。",
        "dynasty": "宋",
        "collection_info": null
    },
    {
        "title": "寄呈漳守李侍郎元善四首  其二",
        "author": "王迈",
        "content": "侍郎佛地位中人，一饭何尝不念民。\n泾渭同流须有别，雪霜杀物乃为仁。\n扬清可使贪夫愧，去恶能令善者伸。\n自笑狂生太饶舌，见诗少喜定多嗔。",
        "dynasty": "宋",
        "collection_info": null
    },
    {
        "title": "寄呈漳守李侍郎元善四首  其三",
        "author": "王迈",
        "content": "嚮来大姓虐穷闾，千亩农田浚作渠。\n黠吏鹰豪争攫肉，骄儿螂怒敢当车。\n老丞嫉恶无容忍，直笔诛奸欲剪锄。\n解印此曹称快甚，惟民与士最愁子。",
        "dynasty": "宋",
        "collection_info": null
    },
    {
        "title": "寄呈漳守李侍郎元善四首  其四",
        "author": "王迈",
        "content": "陛前苦语犯龙鳞，朝退还遭丞相嗔。\n连削六阶为下吏，只饶一死与閒身。\n命天所付须安分，贫士之常莫语人。\n惟有梅花无冷暖，玉堂茅舍一般春。",
        "dynasty": "宋",
        "collection_info": null
    },
    {
        "title": "寄南剑守陈寺丞宿",
        "author": "王迈",
        "content": "復斋出守剑津时，正直清廉真吏师。\n遗爱昔尝垂竹帛，徽音今又嗣埙箎。\n侯能培植甘棠茇，我欲摩挲常萼碑。\n千载福公家传好，怀哉蜀士送行诗。",
        "dynasty": "宋",
        "collection_info": null
    },
    {
        "title": "送黄殿讲成父赴广东漕四首  其一",
        "author": "王迈",
        "content": "闽州长者旧家声，德厚流光产俊英。\n火玉精神充户牖，国兰誉谞播炉亭。\n临轩初试董晁策，抗对专寻濂洛盟。\n胪句一传喑万马，祥云五色捧魁星。",
        "dynasty": "宋",
        "collection_info": null
    },
    {
        "title": "送黄殿讲成父赴广东漕四首  其二",
        "author": "王迈",
        "content": "剡曲莲池彻底清，即驰隽轨上蓬瀛。\n抽黄媲白羞时学，渍墨磨丹勘旧经。\n彤陛奏言殚荩直，玉皇动色赏忠精。\n胸中列宿舒芒耀，藜火光分太乙星。",
        "dynasty": "宋",
        "collection_info": null
    },
    {
        "title": "送黄殿讲成父赴广东漕四首  其三",
        "author": "王迈",
        "content": "金华重席被恩荣，兰省还持多士衡。\n善类适然相抵牾，诸公可是费调停。\n自从阵脚一摇动，堪嘆棋枰几变更。\n紫帽清源人刮目，朱轓炯炯见郎星。",
        "dynasty": "宋",
        "collection_info": null
    },
    {
        "title": "送黄殿讲成父赴广东漕四首  其四",
        "author": "王迈",
        "content": "尺一催归白玉京，浮云偏妬月华明。\n凤凰远举弋何慕，鶗鴂争鸣草不馨。\n馆列翘才难致仕，杖携灵寿莫扶倾。\n重瞳不见贾山久，犹驾轺车作德星。",
        "dynasty": "宋",
        "collection_info": null
    },
    {
        "title": "嘲解十首  其一",
        "author": "王迈",
        "content": "主圣时平谏诤无，子胡不善效辕驹。\n庸庸随物例多福，皦皦出尘良易污。\n填海谁怜精卫苦，移山可笑此翁愚。\n鸣钟鼎食不知爱，却爱山中饭粝粗。",
        "dynasty": "宋",
        "collection_info": null
    },
    {
        "title": "嘲解十首  其二",
        "author": "王迈",
        "content": "杞天之下夜长吁，朝上封章肝胆刳。\n自是诸公忌生语，不应圣主怒狂夫。\n我将行礼敖嫌简，子欲正名由笑迂。\n宁作首阳人饿死，不为仗马恋生刍。",
        "dynasty": "宋",
        "collection_info": null
    },
    {
        "title": "嘲解十首  其三",
        "author": "王迈",
        "content": "一相当朝总百官，升沉只在笑谈间。\n及门炙手趋炎火，倾国将身靠泰山。\n子独何人蜉撼树，众皆重足虎当关。\n仙舟已到蓬莱境，却被波神勒取还。",
        "dynasty": "宋",
        "collection_info": null
    },
    {
        "title": "嘲解十首  其四",
        "author": "王迈",
        "content": "孤士每蒙丞相嗔，人心不泯是非真。\n瓘为苦语攻姦蔡，铨出危言忤老秦。\n此事古来曾有样，如今天下几无人。\n西山夫子深穷理，能以逢干作保身。",
        "dynasty": "宋",
        "collection_info": null
    },
    {
        "title": "嘲解十首  其五",
        "author": "王迈",
        "content": "边尘四面逐云飞，正是英卢得志时。\n西洛故疆将克復，北军新锐属羁縻。\n智名功勇渠何欠，跋扈飞扬子过疑。\n消得腾章来辨析，台臣虑患可无词。",
        "dynasty": "宋",
        "collection_info": null
    },
    {
        "title": "嘲解十首  其六",
        "author": "王迈",
        "content": "狄青心不负朝廷，跋扈人疑渐有萌。\n琦不押班婴众怒，浚私铸印被台评。\n鉅公未免忧清议，之子如何讳此名。\n若使满朝无一语，晚唐藩镇祸胎成。",
        "dynasty": "宋",
        "collection_info": null
    },
    {
        "title": "嘲解十首  其七",
        "author": "王迈",
        "content": "西山名节太峥嵘，洪魏同时俱有声。\n斥去不妨为宝庆，出来亦只做端平。\n事师如子何为谄，植党旁人笑好名。\n婺女谏官良解事，正邪辨析极分明。",
        "dynasty": "宋",
        "collection_info": null
    },
    {
        "title": "嘲解十首  其八",
        "author": "王迈",
        "content": "三贤千载共襟期，出处存亡同一时。\n吾道非耶天讵测，斯人已矣我畴依。\n希文若在甘为党，邢恕无知却背师。\n坐此褫官吾不恨，恨他同传是韩非。",
        "dynasty": "宋",
        "collection_info": null
    },
    {
        "title": "嘲解十首  其九",
        "author": "王迈",
        "content": "君臣大义等干坤，兄弟何曾系大伦。\n齐霸分明诛子纠，唐宗决裂用讐臣。\n向时诸老空饶舌，何物狂生又犯鳞。\n一自蒋坡新语出，斯知世有读书人。",
        "dynasty": "宋",
        "collection_info": null
    },
    {
        "title": "嘲解十首  其一○",
        "author": "王迈",
        "content": "霸者成功如彼卑，孔门童子耻称之。\n尽伦大舜斯为至，有过周公不亦宜。\n古者责难诚意切，今人逢恶大经隳。\n若教新语宜垂世，可废八章棠棣诗。",
        "dynasty": "宋",
        "collection_info": null
    },
    {
        "title": "聚物",
        "author": "王迈",
        "content": "臧谷亡羊等是痴，塞翁失马浪成悲。\n本非真鹿梦何准，未必无鰲钓且迟。\n蛟龙暂与蚖蛇肆，鸿鹄那教燕雀知。\n暮四朝三狙莫怒，会看挟乙走狐狸。",
        "dynasty": "宋",
        "collection_info": null
    },
    {
        "title": "和宗侄朝望公辅贺生朝韵",
        "author": "王迈",
        "content": "投閒久矣息心兵，台上饥乌又一声。\n湖海正须招隠士，朝廷终不赦狂生。\n剖开胸腹犹余赤，削尽头衔越样清。\n坐看吾宗后来俊，西风再举上鹏程。",
        "dynasty": "宋",
        "collection_info": null
    },
    {
        "title": "生朝止客",
        "author": "王迈",
        "content": "白髮苍颜五十三，北风不竞又来南。\n宦情于我蜡来淡，世味从渠蜜样甘。\n乌哺劬劳恩未报，鴈行凄断痛何堪。\n记生纵有一樽酒，忍与妻孥共醉酣。",
        "dynasty": "宋",
        "collection_info": null
    },
    {
        "title": "寄延平史君马德大天骥二首  其一",
        "author": "王迈",
        "content": "日诵江干饯别诗，端平局面改嘉熙。\n调元金鼎人黄髮，宣化朱轓君白眉。\n否泰从来更代禅，干坤此去愿平夷。\n狂生迂阔真无用，饱饭山中倒接䍦。",
        "dynasty": "宋",
        "collection_info": null
    },
    {
        "title": "寄延平史君马德大天骥二首  其二",
        "author": "王迈",
        "content": "君正青春我鬓丝，春闱旧梦是耶非。\n九方皋马分明瘦，百里奚牛自在肥。\n欲去寻盟谈缱绻，又愁鈎党起几微。\n乘车戴笠俱随分，怀美人兮心奋飞。",
        "dynasty": "宋",
        "collection_info": null
    },
    {
        "title": "送赵伯泳涯侍郎守温陵  其一",
        "author": "王迈",
        "content": "泉是梅溪遗爱乡，老倪復此种甘棠。\n后来荐报西山政，归去全无南物装。\n籍甚三贤皆法从，勉哉一赵继循良。\n万安桥上传佳话，七十年间四侍郎。",
        "dynasty": "宋",
        "collection_info": null
    },
    {
        "title": "送赵伯泳涯侍郎守温陵  其二",
        "author": "王迈",
        "content": "西山无物与泉民，底使民如父母亲。\n凡日用间无不敬，满腔子裏尽吾仁。\n我熏知见香犹旧，公涤中和印一新。\n愿广桐乡依恋意，寒泉秋菊祀千春。",
        "dynasty": "宋",
        "collection_info": null
    },
    {
        "title": "寄婺倅张同年渭叟併简其婿黄元辅自然二首  其一",
        "author": "王迈",
        "content": "江峰映带武夷青，几度携筇此地行。\n韵士魁人钟间气，冰翁玉婿并时名。\n世方争效十钻巧，渠自不贪三字荣。\n料得平章风月暇，家书一阅万金轻。",
        "dynasty": "宋",
        "collection_info": null
    },
    {
        "title": "寄婺倅张同年渭叟併简其婿黄元辅自然二首  其二",
        "author": "王迈",
        "content": "同登当日鬓犹青，宦路还如跛鼈行。\n莳药山阿非贵相，叩头殿下得狂名。\n着书平屋千年记，堆笏盈床一饷荣。\n安乐窝中无别法，只将世累放教轻。",
        "dynasty": "宋",
        "collection_info": null
    },
    {
        "title": "呈竹轩张史君二首  其一",
        "author": "王迈",
        "content": "竹轩治郡政成时，却值王孙庆玉墀。\n无吏下乡民点塔，捐田入学士砻碑。\n平反阴德堪娱母，清白家风更课儿。\n见说元宵灯不放，为他百姓惜膏脂。",
        "dynasty": "宋",
        "collection_info": null
    },
    {
        "title": "呈竹轩张史君二首  其二",
        "author": "王迈",
        "content": "日晡斋閤响铃绦，鞅掌文书尚坐曹。\n吏困行移愁脱腕，侯勤剖决快挥毫。\n维摩正为众生病，太守胜如从事劳。\n愿养精神需大用，款陪齐客醉醇醪。",
        "dynasty": "宋",
        "collection_info": null
    },
    {
        "title": "和竹轩张史君来字韵二首  其一",
        "author": "王迈",
        "content": "金凤传呼紫马来，壶山真面气佳哉。\n朝天有路鹿呈瑞，应物无心鸥不猜。\n黍穋熟时农洗甑，芰荷香裏客衔杯。\n官穹职峻人俱羡，最羡斑衣舞老莱。",
        "dynasty": "宋",
        "collection_info": null
    },
    {
        "title": "和竹轩张史君来字韵二首  其二",
        "author": "王迈",
        "content": "一自都门拂袖来，閒中岁月亦悠哉。\n填波精卫功良苦，享乐鶢鶋心自猜。\n老矣力衰难运甓，偶然兴到且传杯。\n君侯若使居王所，片善还能采草莱。",
        "dynasty": "宋",
        "collection_info": null
    },
    {
        "title": "再用韵和张仁仲史君",
        "author": "王迈",
        "content": "五花入手眼增明，合主黉宫善类盟。\n善教牖民师帅责，婉辞玉女父兄情。\n马经定价增神骏，鸮亦怀音避恶名。\n从此心田去稂莠，沐侯化雨及时耕。",
        "dynasty": "宋",
        "collection_info": null
    },
    {
        "title": "用韵简黄元辅二首  其一",
        "author": "王迈",
        "content": "不爱螭头一点青，片言枘凿拂衣行。\n但忧负我平生学，岂愿争渠竖子名。\n天骏出闲驽饱秣，国兰却佩艾敷荣。\n想君记得西山语，佳士从来去就轻。",
        "dynasty": "宋",
        "collection_info": null
    },
    {
        "title": "用韵简黄元辅二首  其二",
        "author": "王迈",
        "content": "髮今如此不重青，醉后长歌折槛行。\n老去一寒甘忍死，古来几士得全名。\n稻畦蔬圃閒中乐，药禁薇阶膜外荣。\n所见略同君与我，不妨官小得人轻。",
        "dynasty": "宋",
        "collection_info": null
    },
    {
        "title": "山居即事",
        "author": "王迈",
        "content": "出处行藏不偶然，何曾由我总由天。\n收回紫陌红尘足，来结青山绿水缘。\n万籁鸣时仍瀑布，数鸦起处忽林烟。\n暮云正尔商量雪，却被催诗雨插先。",
        "dynasty": "宋",
        "collection_info": null
    },
    {
        "title": "秋夜对客",
        "author": "王迈",
        "content": "旋烧香鸭剔银缸，风捲银蟾上矮窗。\n诗癖苦无奇药疗，睡魔頼有建茶降。\n回环蛙部疑成两，接续蝉笙不计双。\n好友相看宁惜夜，满怀秋思浩如江。",
        "dynasty": "宋",
        "collection_info": null
    },
    {
        "title": "良月朔郊行问讯梅菊",
        "author": "王迈",
        "content": "夜半渐惊风作恶，朝来剩喜月为良。\n知梅有意商量雪，问菊何谋准备霜。\n和靖未吟先得趣，渊明欲断已无肠。\n物情荣悴胡关我，独酌悠然寓醉乡。",
        "dynasty": "宋",
        "collection_info": null
    },
    {
        "title": "山中读诚斋诗",
        "author": "王迈",
        "content": "万首七言千绝句，九州四海一诚斋。\n肝肠定不餐烟火，翰墨何曾着点埃。\n锦瑟月中弹不彻，云涛天上泻将来。\n巴西社裏陈黄远，直下推渠作社魁。",
        "dynasty": "宋",
        "collection_info": null
    },
    {
        "title": "夜读杜诗契心喜成",
        "author": "王迈",
        "content": "夜永如年眠较迟，寒声赑屃薄书帏。\n静看香篆萦茶椀，细嚼槟榔当酒卮。\n诗卷一开明病眼，骚人千载契心期。\n偶逢会处点头笑，早被灯花圣得知。",
        "dynasty": "宋",
        "collection_info": null
    },
    {
        "title": "除夕",
        "author": "王迈",
        "content": "忆昔都门值岁除，高楼张烛戏呼卢。\n久依凈社参尊宿，难向新丰认酒徒。\n天子未知工草赋，邻人或倩写桃符。\n寒宵别有穷生活，点勘离骚拥地炉。",
        "dynasty": "宋",
        "collection_info": null
    },
    {
        "title": "枕上復用道间乡字韵呈同人",
        "author": "王迈",
        "content": "爆竹声中度岁忙，椒花杯上换春阳。\n欠书元日神荼帖，又看新年傀儡场。\n客枕方酣千里梦，朝靴正踏五更霜。\n主翁须要惺惺在，富贵何如归故乡。",
        "dynasty": "宋",
        "collection_info": null
    },
    {
        "title": "元旦次日立春",
        "author": "王迈",
        "content": "年从爆火暗中移，椒栢迎欢上酒卮。\n今日天晴宜麦熟，明朝春到报花知。\n好奇漫说鸡千跖，行乐都来黍一炊。\n但得新年诗有料，不妨贫似去年时。",
        "dynasty": "宋",
        "collection_info": null
    },
    {
        "title": "清明郊行",
        "author": "王迈",
        "content": "年例清明是暮春，今年春事却平分。\n故添一闰知天巧，欲探羣芳奈雨频。\n烟树对人愁脉脉，暮山似我老陈陈。\n感时莫洒花前泪，不道中原涨战尘。",
        "dynasty": "宋",
        "collection_info": null
    },
    {
        "title": "西轩春坐",
        "author": "王迈",
        "content": "容膝都卢屋一间，图书左右任披翻。\n催诗急雨来迢递，吹面凉风过等閒。\n生意无边庭下草，清香不断畹中兰。\n日长无事真仙隠，作甚辛辛苦苦官。",
        "dynasty": "宋",
        "collection_info": null
    },
    {
        "title": "夏雨",
        "author": "王迈",
        "content": "弥旬不雨懒龙乖，干我茅斋一亩苔。\n火伞亭亭当午立，雷车隠隠半天来。\n催诗笑我孤吟苦，忧国愁眉八字开。\n池水甫能添几许，儿童已报可浮杯。",
        "dynasty": "宋",
        "collection_info": null
    },
    {
        "title": "送方德和大镛赴漕",
        "author": "王迈",
        "content": "好风昨夜作秋天，吹送雏鹓上紫烟。\n慈母整裘颜有喜，难兄提钵面相传。\n策勋胄榜特余事，努力巍科趁壮年。\n直数重阳到端午，快聆三捷凯歌还。",
        "dynasty": "宋",
        "collection_info": null
    },
    {
        "title": "送方栻赴铨",
        "author": "王迈",
        "content": "笑提虹管试春闱，大手何妨小出奇。\n龙种嘶鸣喑万马，鹿麑辟易避孤罴。\n京城纸贵争传赋，便驿书来剩寄诗。\n老友生平识英物，要看修竹拂云枝。",
        "dynasty": "宋",
        "collection_info": null
    },
    {
        "title": "和刘编修潜夫读近报蒋岘被逐二首  其一",
        "author": "王迈",
        "content": "读报欣然共赋诗，古来忠佞各殊岐。\n彼犹愧见蒋颖叔，君盍自期刘器之。\n恶草剪除虽一快，芳兰销歇已多时。\n怀哉康节先生语，作事莫教人绉眉。",
        "dynasty": "宋",
        "collection_info": null
    },
    {
        "title": "和刘编修潜夫读近报蒋岘被逐二首  其二",
        "author": "王迈",
        "content": "两载相依笑陆沉，鹑衣不羡锦为衾。\n渠侬眩耀麒麟楦，我辈翻腾驽骥吟。\n朝去一凶忧稍歇，边留五大祸尤深。\n栋梁培植谁之责，莫遣斧斤终日寻。",
        "dynasty": "宋",
        "collection_info": null
    },
    {
        "title": "简南剑倅赵用甫以夫同年二首  其一",
        "author": "王迈",
        "content": "元戎择佐奏肤公，君以宗英在选中。\n紫气发硎光射斗，碧油草檄令飞风。\n莫嫌假手事权小，行拜真王位望穹。\n老我相期犹远大，朱虚要立万年功。",
        "dynasty": "宋",
        "collection_info": null
    },
    {
        "title": "简南剑倅赵用甫以夫同年二首  其二",
        "author": "王迈",
        "content": "岊亭邂逅又轻离，时事更翻几局棋。\n游宦明知同旦过，出山聊復救朝饥。\n屠龙笑我真何用，跃马追君已落迟。\n却有一般劣相肖，兰阶晚始长琼枝。",
        "dynasty": "宋",
        "collection_info": null
    },
    {
        "title": "和赵倅二首  其一",
        "author": "王迈",
        "content": "一样风清共月明，平分那得外斯盟。\n合将长与贰同传，正恐君嫌誉过情。\n碑断文昌须改制，台高马援却逃名。\n色丝黄绢侬无分，悔不文园着力耕。",
        "dynasty": "宋",
        "collection_info": null
    },
    {
        "title": "和赵倅二首  其二",
        "author": "王迈",
        "content": "二车人物汉三明，来主壶山寿永盟。\n众口是碑均咏德，片言如秤不容情。\n斯文阴有扶持力，循吏何求烜赫名。\n早晚政成天上去，旧廛还忆老农耕。",
        "dynasty": "宋",
        "collection_info": null
    },
    {
        "title": "呈赵倅",
        "author": "王迈",
        "content": "别驾从来头沓高，非关期奏压宜敖。\n推敲今日韩饶贾，引避他年蔺下颇。\n螂欲当车观者笑，驷难及舌罪焉逃。\n小诗赎过无佳句，唐突西施又奈何。",
        "dynasty": "宋",
        "collection_info": null
    },
    {
        "title": "再呈赵倅",
        "author": "王迈",
        "content": "委斋坐我以春风，不事拘挛边幅中。\n俗子语言藏攫穽，丈夫胸腹等崆峒。\n虚舟相触何心在，怒火虽炎一饷空。\n到底不如归去好，扶犁戴笠作村翁。",
        "dynasty": "宋",
        "collection_info": null
    },
    {
        "title": "作郡庠修学增田记成诸职事招饮",
        "author": "王迈",
        "content": "頖宫轮奂一鲜明，多谢贤侯主夏盟。\n鸡白碑成惭浅识，鹅黄酒满认深情。\n回头二十三年梦，接武千英万俊名。\n来事可为待卿等，狂生老去合归耕。",
        "dynasty": "宋",
        "collection_info": null
    },
    {
        "title": "丹青阁",
        "author": "王迈",
        "content": "盛年忧国鬓毛苍，谏疏端堪铭豆觞。\n行或使之苗膏雨，心乎爱矣藿倾阳。\n荣华不与羣儿竞，名节须留千载长。\n试看丹青阁中句，吾宗有此好元方。",
        "dynasty": "宋",
        "collection_info": null
    },
    {
        "title": "跋大庾令赵宗华时棣藏诸公帖",
        "author": "王迈",
        "content": "数帖凡经几世藏，字漫黑暗欠装潢。\n孰贤孰否人千载，遗臭遗芳纸半张。\n愤世疾邪成怒駡，怀忠爱直转凄凉。\n吾曹留面要相见，莫使人能议短长。",
        "dynasty": "宋",
        "collection_info": null
    },
    {
        "title": "偶书警俗",
        "author": "王迈",
        "content": "大雅吾无望古人，有常犹愈翟公门。\n贪荣但可骄妻妾，死义方堪托子孙。\n董生鸡哺宁求报，元子雉媒莫少恩。\n俗物茫茫随野马，英雄千载赤心存。",
        "dynasty": "宋",
        "collection_info": null
    },
    {
        "title": "师心主人作飞锡岩",
        "author": "王迈",
        "content": "岩头古佛留心印，岩下高人新受持。\n佛亦本来无隠现，人于悟处领希夷。\n莫嫌梦裏还谈梦，且看奇中更有奇。\n他日证成罗汉果，相逢不必问伊谁。",
        "dynasty": "宋",
        "collection_info": null
    },
    {
        "title": "听九座钝庵禅师端午日外堂说法诗",
        "author": "王迈",
        "content": "人在尘中醉玉蒲，师于瓶裏泻醍醐。\n传来双径清香远，唤起丛林病骨苏。\n炳炳毫光争日月，琅琅舌本有江湖。\n他年泉下相逢处，解得龙山旧事无。",
        "dynasty": "宋",
        "collection_info": null
    },
    {
        "title": "輓赵东岩简叔彦侯四首  其一",
        "author": "王迈",
        "content": "已矣东岩不憗遗，年来雅道日陵夷。\n臞儒得似颜徒几，良吏能为结辈谁。\n此老清修如玉屑，当官恳恻念茅茨。\n可怜一夜长庚陨，空使人怀殄瘁悲。",
        "dynasty": "宋",
        "collection_info": null
    },
    {
        "title": "輓赵东岩简叔彦侯四首  其二",
        "author": "王迈",
        "content": "建炎戎马满神京，殿撰横身活一城。\n时宰忌功无表劝，老天福善自分明。\n人称簪绂一门盛，公是瑛瑶间世生。\n珍重西山遗事跋，他年收入史官评。",
        "dynasty": "宋",
        "collection_info": null
    },
    {
        "title": "輓赵东岩简叔彦侯四首  其三",
        "author": "王迈",
        "content": "夔州归后圣于诗，到墨池来字更奇。\n岳后前驱护丹竈，湘灵起舞听朱徽。\n经行一梦游仙枕，遗爱千年堕泪碑。\n俗物茫茫留不住，化为辽鹤入云飞。",
        "dynasty": "宋",
        "collection_info": null
    },
    {
        "title": "輓赵东岩简叔彦侯四首  其四",
        "author": "王迈",
        "content": "召节飞来湘水滨，笺天乞取自由身。\n悬知寿杖宜扶孔，纵有蒲轮莫致申。\n老去最能坚晚节，復来应信有全人。\n朱虚不作更生死，谁为苍生问大钧。",
        "dynasty": "宋",
        "collection_info": null
    },
    {
        "title": "輓邱制干二首  其一",
        "author": "王迈",
        "content": "功名入手太匆匆，匹马沙场气贯虹。\n诗好可能却敌骑，檄工不自愈头风。\n死须厉贼言犹在，生不封侯命果穷。\n四十九年蘧伯玉，是非往事转头空。",
        "dynasty": "宋",
        "collection_info": null
    },
    {
        "title": "輓邱制干二首  其二",
        "author": "王迈",
        "content": "曾见端平进士评，邱君磊落榜中英。\n忘形尔汝同年集，驰志伊吾即日行。\n举子能谈真将略，元戎夸得好门生。\n可怜书剑浑无用，才力如何与命争。",
        "dynasty": "宋",
        "collection_info": null
    },
    {
        "title": "輓漳守郑都承子敬四首  其一",
        "author": "王迈",
        "content": "饕相当朝舞大权，故将旌节博金钱。\n公尝勇去三千石，天与闲居十六年。\n清苦膏粱余子笑，孤高云水一僧然。\n如何赤屿丹霞地，夜半骑鲸上紫烟。",
        "dynasty": "宋",
        "collection_info": null
    },
    {
        "title": "輓漳守郑都承子敬四首  其二",
        "author": "王迈",
        "content": "端平众彦起弹冠，公作枢庭第一官。\n君似仁皇从谏易，相非庄敏汰兵难。\n齐人一傅楚人众，赵氏几危刘氏安。\n君面更新风色恶，回思往事为悽酸。",
        "dynasty": "宋",
        "collection_info": null
    },
    {
        "title": "輓漳守郑都承子敬四首  其三",
        "author": "王迈",
        "content": "壶山阀阅例多贤，雪玉风标忆眼前。\n正献风猷復斋继，蜀公素业肯亭传。\n人于故国悲诸老，我为吾州惜二仙。\n在昔靖康人物尽，却教老蔡雪垂肩。",
        "dynasty": "宋",
        "collection_info": null
    },
    {
        "title": "輓漳守郑都承子敬四首  其四",
        "author": "王迈",
        "content": "当日曾同鹓鹭羣，清漳风月又平分。\n轮囷肝胆忧时事，紬绎诸书洗吏氛。\n悔不佩韦成造次，幸犹挂剑答殷勤。\n隻鸡斗酒来行酹，三十六湾生暮春。",
        "dynasty": "宋",
        "collection_info": null
    },
    {
        "title": "輓陈直学二首  其一",
        "author": "王迈",
        "content": "领袖乡庠四十年，被书误得到华颠。\n玉川大用不及试，东野古心常自鞭。\n抱疢二诗知命语，遗骸一偈小乘禅。\n修文地下非公愿，生则当生兜率天。",
        "dynasty": "宋",
        "collection_info": null
    },
    {
        "title": "輓陈直学二首  其二",
        "author": "王迈",
        "content": "饱看布褐与轩裳，识破都如梦一场。\n失鹿蕉间空咄咄，骑鹏天上去堂堂。\n命真不遇才何负，人已无存德未忘。\n珍重骓甥歌挽些，他年有泪洒槟榔。",
        "dynasty": "宋",
        "collection_info": null
    },
    {
        "title": "輓赵南塘尚书汝谈二首  其一",
        "author": "王迈",
        "content": "屈贾文章蚤善鸣，长杨制诰晚尤精。\n天仙一念堕尘世，属籍千年谁老成。\n贺表明明规宝庆，谏箴字字砭端平。\n不堪耆旧凋零尽，泪到南塘觉尽倾。",
        "dynasty": "宋",
        "collection_info": null
    },
    {
        "title": "輓赵南塘尚书汝谈二首  其二",
        "author": "王迈",
        "content": "一自黄台咏摘瓜，伤心吾道竟非耶。\n病来陶侃少献替，老去谢安微误差。\n万里长江饶一曲，连城白璧略纤瑕。\n太玄草就无人识，付与知音弟子芭。",
        "dynasty": "宋",
        "collection_info": null
    },
    {
        "title": "輓武刚方录参",
        "author": "王迈",
        "content": "世科赫奕登相续，官守端方石介如。\n无节能开河内廪，进身耻觅帝城书。\n秩终九品人称屈，善积千年庆有余。\n马耳家声无失坠，二雏努力大门闾。",
        "dynasty": "宋",
        "collection_info": null
    },
    {
        "title": "輓致政朱司户二首  其一",
        "author": "王迈",
        "content": "枕上功名泪不干，镜中勋业老犹看。\n起家喜有千金子，入手纔沾九品官。\n衮衮天朝来锡赉，匆匆人事异悲欢。\n最怜当日称觞处，桂茂兰芳萱草残。",
        "dynasty": "宋",
        "collection_info": null
    },
    {
        "title": "輓致政朱司户二首  其二",
        "author": "王迈",
        "content": "一生铁砚费磨钻，老去耽书废食眠。\n不惜空门求利果，只将心事博长年。\n思贤已矣悲行路，福善昭然有老天。\n他日儿孙须鼎贵，燕山阴德剩流传。",
        "dynasty": "宋",
        "collection_info": null
    },
    {
        "title": "輓邹帅母叶夫人二首  其一",
        "author": "王迈",
        "content": "诗书教子昔邹母，燕喜宁亲今鲁侯。\n石窌疏封时陆续，鱼轩迎养岁优游。\n精专十念湘山佛，髣髴三生阆苑俦。\n方拟绣舆扶上殿，不堪丹旐楚江头。",
        "dynasty": "宋",
        "collection_info": null
    },
    {
        "title": "輓邹帅母叶夫人二首  其二",
        "author": "王迈",
        "content": "昨依绿水芙蓉幙，得傍华堂萱草阴。\n座末识裳蒙眄异，羹余分颍念恩深。\n巢庐正洒莱衣泪，传驿俄惊楚些音。\n二母生荣虽迥别，天寒陟屺一般心。",
        "dynasty": "宋",
        "collection_info": null
    },
    {
        "title": "试五墨五首  其一",
        "author": "王迈",
        "content": "雪斋凡数种，此种出清漳。\n或作西斋号，南州许擅场。",
        "dynasty": "宋",
        "collection_info": null
    },
    {
        "title": "试五墨五首  其二",
        "author": "王迈",
        "content": "长沙游玩地，多有墨工奇。\n旧说胡光烈，今夸郑子仪。",
        "dynasty": "宋",
        "collection_info": null
    },
    {
        "title": "试五墨五首  其三",
        "author": "王迈",
        "content": "柯山叶茂实，胶法颇精坚。\n潘李今何处，斯人得正传。",
        "dynasty": "宋",
        "collection_info": null
    },
    {
        "title": "试五墨五首  其四",
        "author": "王迈",
        "content": "齐峰何处是，似亦出柯山。\n此是西山物，研磨双泪潸。",
        "dynasty": "宋",
        "collection_info": null
    },
    {
        "title": "试五墨五首  其五",
        "author": "王迈",
        "content": "墨上署臣字，必曾经进来。\n一年磨一寸，须作墨中魁。",
        "dynasty": "宋",
        "collection_info": null
    },
    {
        "title": "暮春即事",
        "author": "王迈",
        "content": "云头红上三竿日，烟际青来数点峰。\n桑柘熟时鸠唤雨，麦花黄后燕翻风。",
        "dynasty": "宋",
        "collection_info": null
    },
    {
        "title": "归舟过桐江晚风不顺",
        "author": "王迈",
        "content": "长江渺渺雨蒙蒙，自在扁舟一叶中。\n欲识此行无可意，往来俱被打头风。",
        "dynasty": "宋",
        "collection_info": null
    },
    {
        "title": "丙子诏后需捷四绝  其一",
        "author": "王迈",
        "content": "一面飞来打迭秋，农场已筑管无忧。\n吾侬种殖三年学，未省书田还有收。",
        "dynasty": "宋",
        "collection_info": null
    },
    {
        "title": "丙子诏后需捷四绝  其二",
        "author": "王迈",
        "content": "促织墙阴唧唧吟，早催衣褐上寒砧。\n砧声似助蛩声切，勾引征夫万里心。",
        "dynasty": "宋",
        "collection_info": null
    },
    {
        "title": "丙子诏后需捷四绝  其三",
        "author": "王迈",
        "content": "战罢归来月再盈，悬知得失繫心旌。\n应门稚子占蛛信，刺绣佳人听鹊声。",
        "dynasty": "宋",
        "collection_info": null
    },
    {
        "title": "丙子诏后需捷四绝  其四",
        "author": "王迈",
        "content": "胜负相持日已多，看棋人已烂仙柯。\n淮淝非久捷书到，还折门前屐齿么。",
        "dynasty": "宋",
        "collection_info": null
    },
    {
        "title": "自赞善相",
        "author": "王迈",
        "content": "三分相士七分非，又似枯臞又似肥。\n好待功成名遂后，烦君只画着蓑衣。",
        "dynasty": "宋",
        "collection_info": null
    },
    {
        "title": "画工又作道装",
        "author": "王迈",
        "content": "扬州节钺非吾爱，肯要腰缠十万钱。\n只愿天公多与寿，道巾野服伴胎仙。",
        "dynasty": "宋",
        "collection_info": null
    },
    {
        "title": "赞彦广兄喜相",
        "author": "王迈",
        "content": "数珠在手鹿随身，一笑陶陶满面春。\n天地知他心事好，百年饶与作閒人。",
        "dynasty": "宋",
        "collection_info": null
    },
    {
        "title": "送人纸笔",
        "author": "王迈",
        "content": "阿连诗语已通神，玉版霜毫不厌珍。\n老我簿书安用此，自应回施与青春。",
        "dynasty": "宋",
        "collection_info": null
    },
    {
        "title": "香山闻杜鹃",
        "author": "王迈",
        "content": "云肤似膜千山暝，雨脚如麻四面飞。\n游子何曾动归兴，杜鹃故故唤人归。",
        "dynasty": "宋",
        "collection_info": null
    },
    {
        "title": "山郭检踏途中闻杜鹃",
        "author": "王迈",
        "content": "已成客裏清明过，更听山深谢豹啼。\n衮衮春愁无处着，试拚一饮醉如泥。",
        "dynasty": "宋",
        "collection_info": null
    },
    {
        "title": "海棠",
        "author": "王迈",
        "content": "梅太清臞桃太肥，不浓不淡此花宜。\n何人笔下有香字，为杜陵翁补逸诗。",
        "dynasty": "宋",
        "collection_info": null
    },
    {
        "title": "菊花",
        "author": "王迈",
        "content": "忙裏何曾把酒卮，一秋心事付东篱。\n等閒应被西风笑，寂寞黄花末有诗。",
        "dynasty": "宋",
        "collection_info": null
    },
    {
        "title": "元宵观灯",
        "author": "王迈",
        "content": "元宵灯火出游敖，斗巧争妍照綵鰲。\n官府只知行乐好，谁知点点是民膏。",
        "dynasty": "宋",
        "collection_info": null
    },
    {
        "title": "和马伯庸尚书四绝句  其一",
        "author": "王迈",
        "content": "晴澜金色漾琉璃，日落春风拍岸时。\n鸥鸟不惊人去远，掖垣南下树参差。",
        "dynasty": "宋",
        "collection_info": null
    },
    {
        "title": "和马伯庸尚书四绝句  其二",
        "author": "王迈",
        "content": "步障随车起暗尘，画罗难隔艷阳春。\n水边争羡春阳柳，一岁东风一岁新。",
        "dynasty": "宋",
        "collection_info": null
    },
    {
        "title": "和马伯庸尚书四绝句  其三",
        "author": "王迈",
        "content": "玉泉山下水潺潺，不比温泉洗玉环。\n濯罢九龙池内锦，纔教流出到人间。",
        "dynasty": "宋",
        "collection_info": null
    },
    {
        "title": "和马伯庸尚书四绝句  其四",
        "author": "王迈",
        "content": "丝丝垂柳拂金沟，学就宫娃舞态柔。\n莫遣落红飘一点，长门春色不禁愁。",
        "dynasty": "宋",
        "collection_info": null
    },
    {
        "title": "观风堂观丛刻",
        "author": "王迈",
        "content": "古碑真贋递相承，俗刻纷纷满笥縢。\n最是可怜越山石，不应只弔剡溪藤。",
        "dynasty": "宋",
        "collection_info": null
    },
    {
        "title": "莲花",
        "author": "王迈",
        "content": "莲花出自淤泥中，过眼嫣然色即空。\n争似泥涂隠君子，褐衣怀玉古人风。",
        "dynasty": "宋",
        "collection_info": null
    },
    {
        "title": "又送地栗螃蟹简赵倅诗",
        "author": "王迈",
        "content": "镂玉雕琼饤饾中，杯行到手莫辞空。\n诗仙比作西湖藕，俎豆苹蘩入国风。",
        "dynasty": "宋",
        "collection_info": null
    },
    {
        "title": "送笋菰与方德润大琮右史仍求霜毫  其一",
        "author": "王迈",
        "content": "玉版丰标清更臞，紫姑道味颇甘腴。\n遣渠问讯紫薇老，后省厨供有此无。",
        "dynasty": "宋",
        "collection_info": null
    },
    {
        "title": "送笋菰与方德润大琮右史仍求霜毫  其二",
        "author": "王迈",
        "content": "狂吟不觉兔毫枯，偶探囊中笑子虚。\n欲觅管城何处是，中书君自有中书。",
        "dynasty": "宋",
        "collection_info": null
    },
    {
        "title": "监试卫通判送桂花一枝得四绝句以谢  其一",
        "author": "王迈",
        "content": "花映眉间一点黄，笑将文字共平章。\n高枝定不轻分付，自有花为知见香。",
        "dynasty": "宋",
        "collection_info": null
    },
    {
        "title": "监试卫通判送桂花一枝得四绝句以谢  其二",
        "author": "王迈",
        "content": "天女吹香到酒边，不须更着水沉烟。\n明年正月披香殿，人在玉皇香案前。",
        "dynasty": "宋",
        "collection_info": null
    },
    {
        "title": "监试卫通判送桂花一枝得四绝句以谢  其三",
        "author": "王迈",
        "content": "君家结得此花缘，盛事龙头四十年。\n书种至今香不断，馨儿俱作广寒仙。",
        "dynasty": "宋",
        "collection_info": null
    },
    {
        "title": "监试卫通判送桂花一枝得四绝句以谢  其四",
        "author": "王迈",
        "content": "风月堂中倾国姝，别来风骨太清臞。\n良宵梦裏殷勤说，玉兔还能捣药无。",
        "dynasty": "宋",
        "collection_info": null
    },
    {
        "title": "参部至三山简王宗教子文野二首仍寄观潮拙稿子文旧诗名为碧云楼集  其一",
        "author": "王迈",
        "content": "昔舣归舟傍浅沙，逢君跃马看梅花。\n匆匆相见还相别，三十六湾天一涯。",
        "dynasty": "宋",
        "collection_info": null
    },
    {
        "title": "参部至三山简王宗教子文野二首仍寄观潮拙稿子文旧诗名为碧云楼集  其二",
        "author": "王迈",
        "content": "别来双鬓忽惊秋，一笑哦诗宽百忧。\n草舍绳枢聊尔尔，如何比得碧云楼。",
        "dynasty": "宋",
        "collection_info": null
    },
    {
        "title": "腊肉",
        "author": "王迈",
        "content": "霜蹄削玉慰馋涎，却退腥荤不敢前。\n水饮一盂成软饱，隣翁当午息庖烟。",
        "dynasty": "宋",
        "collection_info": null
    },
    {
        "title": "问邵武守刘无竞克逊求邵武红朱三首  其一",
        "author": "王迈",
        "content": "见说归装只载书，书囊拍塞载红朱。\n不知滴露研磨剩，惠我刀圭点易无。",
        "dynasty": "宋",
        "collection_info": null
    },
    {
        "title": "问邵武守刘无竞克逊求邵武红朱三首  其二",
        "author": "王迈",
        "content": "阅君吟稿日频哦，句法金镕字玉磋。\n自是集中多好处，从头点滴费朱多。",
        "dynasty": "宋",
        "collection_info": null
    },
    {
        "title": "问邵武守刘无竞克逊求邵武红朱三首  其三",
        "author": "王迈",
        "content": "自怜凡骨本难仙，安得泥坛七返丹。\n欲使身轻生羽翼，乞丹须是问刘安。",
        "dynasty": "宋",
        "collection_info": null
    },
    {
        "title": "读王伯大都承奏疏  其一",
        "author": "王迈",
        "content": "去非前日在端平，我以为兄不敢名。\n若使去非观此疏，须饶幼学作难兄。",
        "dynasty": "宋",
        "collection_info": null
    },
    {
        "title": "读王伯大都承奏疏  其二",
        "author": "王迈",
        "content": "屡下丝纶唤不来，来时已作去安排。\n吾宗有此好兄弟，欲往从之天一涯。",
        "dynasty": "宋",
        "collection_info": null
    },
    {
        "title": "读王伯大都承奏疏  其三",
        "author": "王迈",
        "content": "首疏明明点败棋，次篇字字比元龟。\n人中龙定子瞻是，殿上龙非安世谁。",
        "dynasty": "宋",
        "collection_info": null
    },
    {
        "title": "读王伯大都承奏疏  其四",
        "author": "王迈",
        "content": "曳紫腰金满阙庭，被渠唤作集瓜蝇。\n适从何处来居此，面目人嫌鬼亦憎。",
        "dynasty": "宋",
        "collection_info": null
    },
    {
        "title": "读王伯大都承奏疏  其五",
        "author": "王迈",
        "content": "金鏁难羁五色麟，行藏如减国精神。\n可怜张禹孔光辈，气息奄奄泉下人。",
        "dynasty": "宋",
        "collection_info": null
    },
    {
        "title": "读王伯大都承奏疏  其六",
        "author": "王迈",
        "content": "直道年来冷似菰，西山去后有人扶。\n王郎此段真奇特，又喜三山出介夫。",
        "dynasty": "宋",
        "collection_info": null
    },
    {
        "title": "读王伯大都承奏疏  其七",
        "author": "王迈",
        "content": "佞夫苟贱粪甘尝，余子危言袭故常。\n若使秉彝犹未灭，也须泚颡细思量。",
        "dynasty": "宋",
        "collection_info": null
    },
    {
        "title": "读王伯大都承奏疏  其八",
        "author": "王迈",
        "content": "朝犯雷霆暮即行，竈间老婢莫猜惊。\n须知堂裏饤头肉，不似山中野菜羹。",
        "dynasty": "宋",
        "collection_info": null
    },
    {
        "title": "读王伯大都承奏疏  其九",
        "author": "王迈",
        "content": "近得故人盈纸书，却将取辱笑吾徒。\n世间自有可羞事，曾见欧阳责范无。",
        "dynasty": "宋",
        "collection_info": null
    },
    {
        "title": "读王伯大都承奏疏  其一○",
        "author": "王迈",
        "content": "聒耳喧啾厌毕逋，朝阳忍听凤凰孤。\n朝廷若贬饶州老，我亦甘心拜尹洙。",
        "dynasty": "宋",
        "collection_info": null
    },
    {
        "title": "感叹时事  其一",
        "author": "王迈",
        "content": "十家生聚九无聊，鸡犬惊惶避使轺。\n昔日青苗犹出镪，如今俵纸作青苗。",
        "dynasty": "宋",
        "collection_info": null
    },
    {
        "title": "感叹时事  其二",
        "author": "王迈",
        "content": "闻说永平全盛时，如云冠盖会京师。\n新来逐客令严甚，肉食满朝无李斯。",
        "dynasty": "宋",
        "collection_info": null
    },
    {
        "title": "赠无诤和尚四首  其一",
        "author": "王迈",
        "content": "佛祖曾经几駡诃，却称无诤意云何。\n寒山拾得哈哈笑，更有人痴似汝么。",
        "dynasty": "宋",
        "collection_info": null
    },
    {
        "title": "赠无诤和尚四首  其二",
        "author": "王迈",
        "content": "稽首丛林无诤师，我因有诤落便宜。\n问师无诤中三昧，笑指岩前没字碑。",
        "dynasty": "宋",
        "collection_info": null
    },
    {
        "title": "赠无诤和尚四首  其三",
        "author": "王迈",
        "content": "学道参禅空自忙，郭郎鲍老各郎当。\n不如卸取戏衫子，甘与人呼作哑羊。",
        "dynasty": "宋",
        "collection_info": null
    },
    {
        "title": "赠无诤和尚四首  其四",
        "author": "王迈",
        "content": "达摩西来长子孙，不徒无诤且无言。\n后来鼻孔撩天汉，有眼何尝看世尊。",
        "dynasty": "宋",
        "collection_info": null
    },
    {
        "title": "兰花",
        "author": "王迈",
        "content": "见山堂裏小春寒，觞政诗囊甚有欢。\n重客分明知小李，美人自在写猗兰。\n直须博去纫为佩，只欠香来劣可餐。\n菊磵一枝尤洒落，不妨人作易芳看。",
        "dynasty": "宋",
        "collection_info": null
    },
    {
        "title": "红蛛",
        "author": "王迈",
        "content": "空裏游丝十丈长，直垂一颗绛纱囊。\n侬无喜事何须尔，往报槐花举子忙。",
        "dynasty": "宋",
        "collection_info": null
    },
    {
        "title": "刘氏内政及二宠同孕",
        "author": "王迈",
        "content": "中秋过后纔十日，广寒侍人遭谴谪。\n堕在人间富贵家，依前不离姮娥侧。\n刘郎风流世所无，醉中饮啖无精粗。\n三胎闻已俱孕秀，次第门外连悬弧。\n老子释氏亲抱送，想应屡入维熊梦。\n我今预作弄璋书，君须早办汤餠供。",
        "dynasty": "宋",
        "collection_info": null
    },
    {
        "title": "乔松歌",
        "author": "王迈",
        "content": "华阳有乔松，直干千丈强。\n盘根据厚土，劲直凌秋霜。\n不知种者谁，拱把由羲皇。\n不受秦人封，铁立心慨慷。\n下有青牛蹲，中有琥珀藏。\n长恐蛟龙姿，夜逐雷雨翔。\n我愿为胎仙，高风下相羊。\n共此清与高，保此坚与刚。\n共闻尧舜君，至治垂衣裳。\n玉帛交万国，朝觐开明堂。\n我愿为榱桷，翼松为栋梁。\n斲此冰雪根，绘画施青黄。\n万古永不朽，长久天日光。",
        "dynasty": "宋",
        "collection_info": null
    },
    {
        "title": "戴老堂为城西林兄作",
        "author": "王迈",
        "content": "阙下唐时裔，城西戴老堂。\n熊丸甘子嗜，鸡馔饱亲尝。\n至行熏吾里，精心契彼苍。\n定知家庆远，兰桂剩流芳。\n环堵陈图史，高堂奉旨甘。\n桂枝和月种，萱草斗春酣。\n玉帝垣居北，老人星现南。\n重哉忠孝责，硬作脊梁檐。",
        "dynasty": "宋",
        "collection_info": null
    },
    {
        "title": "怀蒋力父监仓",
        "author": "王迈",
        "content": "冰结长江少跃鳞，天寒不见鴈来宾。\n翻云覆雨羞余子，霁月光风忆若人。\n丹穴鹓鶵行毓瑞，北堂燕喜倍生春。\n万金消息何时到，一洗胸中万斛尘。",
        "dynasty": "宋",
        "collection_info": null
    },
    {
        "title": "岁暮呈同行蔡实甫",
        "author": "王迈",
        "content": "人生聚散类团沙，偶得联骖饯岁华。\n竹杖徐行忘了簥，村醪小酌胜如茶。\n乡情喜似轻千里，诗味相投各一家。\n便好扶携玉京去，孤山深处看梅花。",
        "dynasty": "宋",
        "collection_info": null
    },
    {
        "title": "除夜共蒋力父有秋宿南浦馆",
        "author": "王迈",
        "content": "客裏逢年酒半醺，篝灯课了送穷文。\n对床共听巴山雨，入梦休思巫峡云。\n好整衣冠朝北阙，新栽桃李属东君。\n平明各把菱花看，黄上眉间已十分。",
        "dynasty": "宋",
        "collection_info": null
    },
    {
        "title": "寄林少忠因为家叔再留之馆  其一",
        "author": "王迈",
        "content": "择师难似择良医，争得奇功指俗迷。\n每羡君才如扁鹊，能为后学发酰鸡。\n作文须有夺胎法，卞惑先须刮膜篦。\n子侄明年看骨换，所求不止在刀圭。",
        "dynasty": "宋",
        "collection_info": null
    },
    {
        "title": "寄林少忠因为家叔再留之馆  其二",
        "author": "王迈",
        "content": "年来师道孰知尊，温饱何缘得浼君。\n鸿鴈暂为粱稻计，牛羊谁为牧刍勤。\n琴书到处聊娱目，羽翼生时要薄云。\n我偶书田收一熟，向来正亦病人芸。",
        "dynasty": "宋",
        "collection_info": null
    },
    {
        "title": "送林日升景高之毗陵傅氏馆",
        "author": "王迈",
        "content": "情好相投岁月深，那堪天外话离襟。\n京华浊暑邻三伏，荆水清风直万金。\n鸿鴈稻粱聊老计，蛟龙云雨有初心。\n三年名遂荣归去，椿桂堂前候好音。",
        "dynasty": "宋",
        "collection_info": null
    },
    {
        "title": "读庆元党人家乘  其一",
        "author": "王迈",
        "content": "羣僞欺天日，宋臣去国时。\n朝扶皇帝玺，暮植党人碑。\n楚众齐难胜，刘安晁遂危。\n抵龟公赞决，几事併先知。",
        "dynasty": "宋",
        "collection_info": null
    },
    {
        "title": "读庆元党人家乘  其二",
        "author": "王迈",
        "content": "方喜儒宗用，无何学禁严。\n甘心师管晏，绝口说伊濂。\n天岂斯文丧，人忧善类歼。\n一鸣公甚伟，直气戢羣憸。",
        "dynasty": "宋",
        "collection_info": null
    },
    {
        "title": "读庆元党人家乘  其三",
        "author": "王迈",
        "content": "石显权倾帝，穰侯势逼王。\n羣狐争伺夜，丹凤独鸣阳。\n阊阖辞天仗，洋川佩郡章。\n谁尝舒亶唾，有舌巧如簧。",
        "dynasty": "宋",
        "collection_info": null
    },
    {
        "title": "读庆元党人家乘  其四",
        "author": "王迈",
        "content": "侂怒如关虎，曦谋比井蛙。\n公乎拚一死，国尔自忘家。\n庾亮尘难污，刘舆腻莫加。\n修名与姱节，皎皎玉无瑕。",
        "dynasty": "宋",
        "collection_info": null
    },
    {
        "title": "读庆元党人家乘  其五",
        "author": "王迈",
        "content": "本朝诸大老，谥议两忠公。\n公去道乡远，名垂太史同。\n一时无显位，千载播清风。\n韩吕多孙子，毋须添乃翁。",
        "dynasty": "宋",
        "collection_info": null
    },
    {
        "title": "读庆元党人家乘  其六",
        "author": "王迈",
        "content": "时流酣富贵，雅道冷如菰。\n甘附武韦势，相师张孔谀。\n识污随竈婢，气短事家奴。\n使读忠公传，还能泚颡无。",
        "dynasty": "宋",
        "collection_info": null
    },
    {
        "title": "谢赵倅送双雉腊蹄",
        "author": "王迈",
        "content": "文雉双双彩翼开，闯笼照水不惊猜。\n想君当日中牟化，带得桑田驯底来。",
        "dynasty": "宋",
        "collection_info": null
    },
    {
        "title": "送白糍与囊山老子",
        "author": "王迈",
        "content": "东坡以春笋，名为玉版师。\n我独谓玉版，正可名白糍。\n吃笋令人瘦，吃糍充人饥。\n慧眼曰不然，不如饮水肥。",
        "dynasty": "宋",
        "collection_info": null
    },
    {
        "title": "谢永福陈梦得见访",
        "author": "王迈",
        "content": "枝筇来访白云坳，绝异红尘势利交。\n把酒为君浇磊磈，携诗就我定推敲。\n不曾出市曾庞老，安得为云逐孟郊。\n古锦囊中多秀句，家元书史莫徒抄。",
        "dynasty": "宋",
        "collection_info": null
    },
    {
        "title": "送螃蟹",
        "author": "王迈",
        "content": "昔人瞻蟹惮监州，今献霜螯助拍浮。\n料得监州应笑领，无肠公子也风流。",
        "dynasty": "宋",
        "collection_info": null
    },
    {
        "title": "寿丞相",
        "author": "王迈",
        "content": "翼戴三朝冕有蝉，归来今作地行仙。\n且看宫阙萧何第，未泛江湖范蠡船。\n老境已怜周尚父，庆门方似汉韦贤。\n一杯仰祝椿松寿，岁岁流觞八日前。",
        "dynasty": "宋",
        "collection_info": null
    },
    {
        "title": "寿徐直院",
        "author": "王迈",
        "content": "新春三六庆生申，曾立螭头作近臣。\n论谏独先闻药石，代言何止见丝纶。\n汉星今日仍和虏，蹇叔当时最虑秦。\n万古波涛看砥柱，祝君不必假灵椿。",
        "dynasty": "宋",
        "collection_info": null
    },
    {
        "title": "寿太守",
        "author": "王迈",
        "content": "生申维岳咏崧高，孕秀储精岁月多。\n盛旦上元开甲子，前朝令节纪中和。\n铜符暂剖雄藩印，宝鸭行鸣禁路歌。\n天佑名臣锡难老，好将铜狄屡摩挲。",
        "dynasty": "宋",
        "collection_info": null
    },
    {
        "title": "寿彭簿",
        "author": "王迈",
        "content": "武夷深处有台仙，岳降元肖六日前。\n早挟雄文偕汉史，晚将奇策对尧天。\n一官祭竈真游戏，万里抟风吏勉旃。\n早晚菑川再惟上，好将名姓压英躔。",
        "dynasty": "宋",
        "collection_info": null
    },
    {
        "title": "寿郑青山",
        "author": "王迈",
        "content": "苍龙拂晓挂高寒，飞鞚翩然出帝关。\n九酿黄封中圣酒，一杯红入上台颜。\n阉雏生怕韩公召，宫妾尤惊富相还。\n独有帝心怀旧弼，未应霖雨阁青山。",
        "dynasty": "宋",
        "collection_info": null
    },
    {
        "title": "寿陈贡元",
        "author": "王迈",
        "content": "潘胸万卷富文章，天产英贤生玉皇。\n后日岳神逢诞节，今朝昴宿出呈祥。\n秋风鹗表声名远，春浪龙门姓字香。\n来岁寿觞何处饮，西湖三月正韶光。",
        "dynasty": "宋",
        "collection_info": null
    },
    {
        "title": "寿丘曹",
        "author": "王迈",
        "content": "三分辰月一分过，天产真仙积庆多。\n西国玉枝家世袭，霸陵铜狄手长摩。\n功名本自归谈笑，寿考何劳着咏歌。\n行直紫宸清夜宿，共惊莲炬认鸣珂。",
        "dynasty": "宋",
        "collection_info": null
    },
    {
        "title": "叔寿侄",
        "author": "王迈",
        "content": "纔经六日便颁春，还是长庚初度辰。\n兰砌声名千载旧，竹林风月几时新。\n诗书本是吾家事，灯火须勤汝辈亲。\n未把金杯为寿祝，且期及第为亲荣。",
        "dynasty": "宋",
        "collection_info": null
    },
    {
        "title": "句  其一",
        "author": "王迈",
        "content": "月香试看尤清绝，一在枝头一在窗。",
        "dynasty": "宋",
        "collection_info": null
    },
    {
        "title": "句  其二",
        "author": "王迈",
        "content": "未知死所先期死，自笑狂生老更狂。",
        "dynasty": "宋",
        "collection_info": null
    },
    {
        "title": "赋薛侯",
        "author": "陈郁",
        "content": "薛侯俊健如生猱，不识中原生土豪。\n蛇矛丈八常在手，骆马蕃鞍云锦袍。\n往属嫖姚探虎穴，狐鸣萧萧风立髮。\n短鞯淋血斩将归，夜斲坚冰濡马渴。\n中都久住武城坊，屋头养骆如养羊。\n枯萁不饱篱壁尽，狭巷怒蹄盆盎伤。\n只今栖栖守环堵，五月樵风吹宿莽。\n千金夜出酬市儿，客帐昼眠听戏鼓。\n边人视死亦寻常，笑裏辞家登战场。\n铨劳定次屈壮士，两眼荧荧收泪光。\n齿坚食肉何曾老，骑马身轻飞一鸟。\n焉知不将万人行，横槊秋风贺兰道。",
        "dynasty": "宋",
        "collection_info": null
    },
    {
        "title": "天赐白",
        "author": "陈郁",
        "content": "君不见书生镌羌勒兵入，羌来薄城束缚急。\n蜡丸飞出辞大家，帐下健儿纷雨泣。\n凿沙到石终无水，扰扰万人如渴蚁。\n挽絙窃出两将军，敌箭飞来风掠耳。\n道傍神马白雪毛，噤口不嘶深夜逃。\n忽闻汉语米脂下，黑雾压城风怒号。\n脱身归来对刀笔，短衣射虎朝朝出。\n自椎杂宝涂箭创，心折骨惊如昨日。\n谷城鲁公天下雄，阴陵一跌兵刀穷。\n檥舟不渡谢亭长，有何面目归江东。\n将军偶生名已弱，铁花暗涩龙文锷。\n缟帐肥刍酬马恩，閒望旄头向西落。",
        "dynasty": "宋",
        "collection_info": null
    },
    {
        "title": "淮东楚客",
        "author": "陈郁",
        "content": "淮邦产宝皆奇士，楚客能词只小夫。\n些语凄凉君自感，未应山色独关渠。",
        "dynasty": "宋",
        "collection_info": null
    },
    {
        "title": "题梅仙观",
        "author": "陈郁",
        "content": "进了忠言隠姓名，万年香火此山灵。\n可怜沉醉功名者，血染咸阳唤不醒。",
        "dynasty": "宋",
        "collection_info": null
    },
    {
        "title": "石湖归途",
        "author": "陈郁",
        "content": "人与西风结约来，芙蓉花气扑吟杯。\n曲塘好处都行遍，带得一身秋色回。",
        "dynasty": "宋",
        "collection_info": null
    },
    {
        "title": "城东看柳",
        "author": "陈郁",
        "content": "翻暖为寒一信风，画桥南北岸西东。\n春归杨柳无私意，深浅青黄自不同。",
        "dynasty": "宋",
        "collection_info": null
    },
    {
        "title": "上林归鸦",
        "author": "陈郁",
        "content": "夕阳鸦背敛残红，万点飞归傍帝宫。\n应是上林栖宿稳，可曾惊散月明中。",
        "dynasty": "宋",
        "collection_info": null
    },
    {
        "title": "友人官满",
        "author": "陈郁",
        "content": "三年官满冰霜洁，一日春回宇宙宽。\n曾向厅前种杨柳，绿阴留与后人看。",
        "dynasty": "宋",
        "collection_info": null
    },
    {
        "title": "东园书所见",
        "author": "陈郁",
        "content": "娉婷游女步东园，曲径相逢一少年。\n不肯比肩花下过，含羞却立海棠边。",
        "dynasty": "宋",
        "collection_info": null
    },
    {
        "title": "苦吟",
        "author": "陈郁",
        "content": "水驿荒寒天正霜，夜深吟苦未成章。\n闭门不管庭前月，分付梅花自主张。",
        "dynasty": "宋",
        "collection_info": null
    },
    {
        "title": "苏堤晓望",
        "author": "陈郁",
        "content": "荷边清露袭人衣，风裏明蟾浴晓池。\n凉影润香吟不得，手扳堤柳立多时。",
        "dynasty": "宋",
        "collection_info": null
    },
    {
        "title": "山行闻春禽",
        "author": "陈郁",
        "content": "初阳烘霁途，繁阴布幽林。\n山禽互嘲哳，为我流好音。\n倾耳须臾閒，已快清冷心。\n飞盖何为者，傲睨松之阴。\n翻然移他枝，余弄不可寻。",
        "dynasty": "宋",
        "collection_info": null
    },
    {
        "title": "景灵宫孟享",
        "author": "陈郁",
        "content": "幸骖恭谢覩繁华，马上归来戴御花。\n老妇稚儿相顾问，也颁春色到诗家。",
        "dynasty": "宋",
        "collection_info": null
    },
    {
        "title": "自赞",
        "author": "陈郁",
        "content": "年方九秩开，丹脸映碧眼。\n习静寸心安，味穷百事懒。\n由中以致和，闻道亦非晚。\n噫，十年譔述幸随龙，二圣在天应默眷。",
        "dynasty": "宋",
        "collection_info": null
    },
    {
        "title": "赋翁仲",
        "author": "陈郁",
        "content": "铜仙擎露秋风表，珍重刘郎千万寿。\n老瞒攘鼎贻孙谋，因逼此仙俱受垢。\n仙宁折骨拒非招，耻为姦雄效奔走。\n污名翁仲俾司门，口不能言心自否。\n洛阳宫殿一灰飞，天上此标独长久。\n君不见堂堂冠剑隠霸城，万古六丁驱鬼守。",
        "dynasty": "宋",
        "collection_info": null
    },
    {
        "title": "偕潘寒岩陈定轩游石湖次定轩韵",
        "author": "陈郁",
        "content": "貂裘绒帽护轻寒，坐马端如坐席安。\n自别石湖三月去，又携玉友一番看。\n霜催菊磵风悽恻，雨浃芦汀水渺漫。\n欲寄吟怀须胜地，千金同此买鱼竿。",
        "dynasty": "宋",
        "collection_info": null
    },
    {
        "title": "题梅花便面",
        "author": "陈郁",
        "content": "白团横写向南枝，冷蘂寒梢手自持。\n绝似晓空凉影裏，月明中有桂花时。",
        "dynasty": "宋",
        "collection_info": null
    },
    {
        "title": "题林可山为倪龙辅所作梅村图后",
        "author": "陈郁",
        "content": "当年一句月黄昏，香到梅边七世孙。\n应爱君诗似和靖，为君依样画西村。",
        "dynasty": "宋",
        "collection_info": null
    },
    {
        "title": "倦游",
        "author": "陈郁",
        "content": "水于东江皆臣妾，山到衡阳无弟兄。\n两处经行都已遍，老夫谁更别关情。",
        "dynasty": "宋",
        "collection_info": null
    },
    {
        "title": "赠东华老真钟逸士",
        "author": "陈郁",
        "content": "衣冠凉薄亦端严，为到贫时解养廉。\n京洛家风今尚在，宗王恩礼旧曾沾。\n谈高坚白囊无底，词纵题红笔退尖。\n自说学仙曾有遇，欲归岩壑理抽添。",
        "dynasty": "宋",
        "collection_info": null
    },
    {
        "title": "制梅花汤",
        "author": "陈郁",
        "content": "南枝开处觅春光，摘得冰葩蜜瓮藏。\n留煮午汤消暑渴，吟骚牙颊有浮香。",
        "dynasty": "宋",
        "collection_info": null
    },
    {
        "title": "忆浪颠",
        "author": "陈郁",
        "content": "偶同乡友校吟编，因得平安到浪颠。\n心不干时清似水，髮缘忧国白于棉。\n半生景慕空千里，一纸寒温废二年。\n何日支筇随此老，秋岩和菊荐冰泉。",
        "dynasty": "宋",
        "collection_info": null
    },
    {
        "title": "忆钱春塘",
        "author": "陈郁",
        "content": "识面论心已半生，买山无计得同盟。\n行藏为是关天理，会聚因难遂客情。\n月户评春花影澹，风廊逃暑竹声清。\n安舲何日来城角，细举前吟为再赓。",
        "dynasty": "宋",
        "collection_info": null
    },
    {
        "title": "赠医官吴将使",
        "author": "陈郁",
        "content": "不合生来爱苦吟，书淫传癖到于今。\n江湖未遇医治手，烦向诗脾谩一鍼。",
        "dynasty": "宋",
        "collection_info": null
    },
    {
        "title": "赠僧玘长老",
        "author": "陈郁",
        "content": "客单近挂屋东偏，细看家风似阆仙。\n为载月舡来茂苑，因披云衲出潭田。\n诗篇熟诵如持咒，句法旁参若勘禅。\n既是西来须会意，此心还许野人传。",
        "dynasty": "宋",
        "collection_info": null
    },
    {
        "title": "赠道士李岫云",
        "author": "陈郁",
        "content": "闻说读黄庭，经年远俗情。\n为能参溟涬，因不赋清平。\n客满转呼酒，诗高偏避名。\n谪仙游戏耳，终有玉函迎。",
        "dynasty": "宋",
        "collection_info": null
    },
    {
        "title": "赠丝桐墨蕙吕能甫淮东制阃之客",
        "author": "陈郁",
        "content": "子向诗书外，尤于艺事优。\n桐丝传古意，兰墨写离愁。\n黄阁能知己，朱衣必点头。\n从来奇特士，何患不封侯。",
        "dynasty": "宋",
        "collection_info": null
    },
    {
        "title": "赠鸿宿洲淮士",
        "author": "陈郁",
        "content": "洲沙宛在水中央，荻屋蓬窗似野航。\n不战弃城谁执咎，偷生避地子何伤。\n卖力已化诸山寨，沽酒从开万户坊。\n如此抚摩能几日，流民端可復耕桑。",
        "dynasty": "宋",
        "collection_info": null
    },
    {
        "title": "次韵赠张秋岩",
        "author": "陈郁",
        "content": "清高非一事，最好是吟怀。\n吴会相逢日，春风入酒杯。\n雪舟回石浦，云户掩秋崖。\n合作兰台客，朝家有逸才。",
        "dynasty": "宋",
        "collection_info": null
    },
    {
        "title": "赠施秋渚",
        "author": "陈郁",
        "content": "四海东洲老，传家有阿戎。\n簪缨百年后，灯火一窗中。\n买宅邻台府，开园界水宫。\n山房喜相近，来往便诗筒。",
        "dynasty": "宋",
        "collection_info": null
    },
    {
        "title": "赠翁运干",
        "author": "陈郁",
        "content": "春阳和且澄，榆烟袅新燧。\n兹晨适解后，万象献妩媚。\n悠哉高堂人，轩冕莫能累。\n颇珍湖海游，渐摩仁与义。\n因之玄思清，笔力挽春意。\n人生匪得朋，一欣何所寄。\n相期风花城，年年同健醉。",
        "dynasty": "宋",
        "collection_info": null
    },
    {
        "title": "以七字律羽扇赠行",
        "author": "陈郁",
        "content": "匹马东淮两月奇，归衔俄尔带新资。\n吟高已中唐人律，名重宜魁浙漕闱。\n彩舫香衝荷叶去，捷旗荣与菊花期。\n赠君羽扇还知否，文阵千军可一挥。",
        "dynasty": "宋",
        "collection_info": null
    },
    {
        "title": "赠勉周济川",
        "author": "陈郁",
        "content": "坐窗长记别时愁，欲讯平安尚未由。\n客袂重来惊日久，义怀高甚薄云浮。\n论心句好能令喜，到骨贫深不足忧。\n更向吟边策勋业，江湖近日欠清流。",
        "dynasty": "宋",
        "collection_info": null
    },
    {
        "title": "赠竹林翁",
        "author": "陈郁",
        "content": "为竹为花号不同，一般骚雅一般翁。\n东风红紫飘零后，须看琅玕立雪中。",
        "dynasty": "宋",
        "collection_info": null
    },
    {
        "title": "寄编修龚郎中",
        "author": "陈郁",
        "content": "说着池阳旧岁时，星郎事业世皆知。\n淮人自古真堪用，天下如今尚可为。\n江南烽高黄塞近，街头箭急赤囊驰。\n多应规抚烦君往，横槊随赓薄伐诗。",
        "dynasty": "宋",
        "collection_info": null
    },
    {
        "title": "毛梧竹惠诗趁韵答赠",
        "author": "陈郁",
        "content": "三衢不住住王城，因向江湖得令名。\n朝士有书常倦答，骚坛分韵每先成。\n事临口画无遗策，交以心期肯待盟。\n贻我高吟粘屋壁，琅篇珠字照山楹。",
        "dynasty": "宋",
        "collection_info": null
    },
    {
        "title": "答王雪窗惠诗",
        "author": "陈郁",
        "content": "窗以雪为名，窗中人亦清。\n听无多淡话，含不尽幽情。\n世态秋云薄，吟怀霁月明。\n似闻藏古砚，石眼可曾晴。",
        "dynasty": "宋",
        "collection_info": null
    },
    {
        "title": "次韵谢乡陈浪颠  其一",
        "author": "陈郁",
        "content": "闻有上江船，令人喜欲颠。\n烹鱼开尺素，被毳得纯棉。\n细读蝇头字，谁欺鹤髮年。\n那堪寄来句，清比醉翁泉。",
        "dynasty": "宋",
        "collection_info": null
    },
    {
        "title": "次韵谢乡陈浪颠  其二",
        "author": "陈郁",
        "content": "流浪江湖久，空余雪雨颠。\n才无时展布，愁与病缠绵。\n暮景知前事，荣途看少年。\n终然归去是，家自有林泉。",
        "dynasty": "宋",
        "collection_info": null
    },
    {
        "title": "郭戆庵惠诗为谢",
        "author": "陈郁",
        "content": "相思长只认文星，霁后阑干卜夜凭。\n万斛笔头非录录，七年袍色未青青。\n字肩米老神尤健，诗角唐人气欲陵。\n尚拟酒边论契阔，看君谈笑吸沧溟。",
        "dynasty": "宋",
        "collection_info": null
    },
    {
        "title": "姜石帚贻书寄诗谢",
        "author": "陈郁",
        "content": "贪卧苏台一片云，嘉招虚辱远移文。\n吟人多半来投刺，倦客深惭自闭门。\n路隔江潮兼夕到，居连地势两州分。\n酬恩别有男儿事，它日逢君仔细论。",
        "dynasty": "宋",
        "collection_info": null
    },
    {
        "title": "荼䕷次友人韵",
        "author": "陈郁",
        "content": "红紫委空尘，犹铺一架春。\n素瑶堆艷洁，绿带袅芳新。\n走雪诗能圣，扶香花有神。\n风流付杯酌，留与醉吟人。",
        "dynasty": "宋",
        "collection_info": null
    },
    {
        "title": "洪桥客窗枕上",
        "author": "陈郁",
        "content": "桐叶飘零月似冰，并河灯火夜寒生。\n阑干倦倚投床去，卧听趋朝过马声。",
        "dynasty": "宋",
        "collection_info": null
    },
    {
        "title": "听杨君弹古操",
        "author": "陈郁",
        "content": "年来雅道类聋瘖，到处笙歌只劝淫。\n肯抱焦桐闲访隠，应思尘世少知音。\n离鸾别鹄皆风月，二典三盘不古今。\n闻子细弹千载事，吟夫已见圣人心。",
        "dynasty": "宋",
        "collection_info": null
    },
    {
        "title": "忆古襄州西教场打毬",
        "author": "陈郁",
        "content": "忆参元帅古襄州，几度莎场马打毬。\n鞍辔闹装都一样，野夫不着皂貂裘。",
        "dynasty": "宋",
        "collection_info": null
    },
    {
        "title": "得卢蒲江刘惩斋倡和墨",
        "author": "陈郁",
        "content": "天锡吟笺慰老怀，笔花文藻卷中开。\n二分者作有如此，一世之雄安在哉。\n疁邑坟荒惟宿草，玉堂人去几秋槐。\n诗仙应赴诗家供，一展寒斋定一来。",
        "dynasty": "宋",
        "collection_info": null
    },
    {
        "title": "观铸剑",
        "author": "陈郁",
        "content": "良铁曾收汉益州，规模因塑古吴鈎。\n鑪安吉位分龙虎，火逸神光射斗牛。\n入水淬锋疑电闪，临崖发刃有星浮。\n知君斩却楼兰了，戏袖青蛇住十洲。",
        "dynasty": "宋",
        "collection_info": null
    },
    {
        "title": "过列山庙下",
        "author": "陈郁",
        "content": "挝鼓扬旗向石头，列山山下使人愁。\n风前独倚危樯立，遥认西淮四五州。",
        "dynasty": "宋",
        "collection_info": null
    },
    {
        "title": "山中",
        "author": "陈郁",
        "content": "自入山中二十年，抗尘有道即为仙。\n差科难到耽闲地，种穫因无负郭田。\n细事亦参齐物论，大还长勘娱真篇。\n诗成不敢题崖石，怕有江湖姓字传。",
        "dynasty": "宋",
        "collection_info": null
    },
    {
        "title": "秋潭为吴仲益赋",
        "author": "陈郁",
        "content": "不留一叶山骨瘦，祇浸几星波影寒。\n中有高人倚空阔，绝疑珠堕水晶盘。",
        "dynasty": "宋",
        "collection_info": null
    },
    {
        "title": "为证无得赋竹山",
        "author": "陈郁",
        "content": "好山虽可爱，懒入翠重重。\n静看千竿玉，清如五老峰。\n径阴禅履润，林密佛香浓。\n灵运知师意，无劳蹑屐蹑。",
        "dynasty": "宋",
        "collection_info": null
    },
    {
        "title": "空谷有幽兰",
        "author": "陈郁",
        "content": "空谷有幽兰，孤根倚白石。\n清晨作奇芬，凡卉各跼蹐。\n公子偶相值，□枝置锦席。\n敷荣忽变悴，色不贷一夕。\n信知倾国姿，羞任桃李责。\n所以富豪儿，睥睨林下客。",
        "dynasty": "宋",
        "collection_info": null
    },
    {
        "title": "昔人贵松柏",
        "author": "陈郁",
        "content": "昔人贵松柏，为有霜雪姿。\n折以赠远别，岁寒心不移。\n愿言且珍藏，聊慰千日思。\n青青陨秋黄，勿同杨柳丝。",
        "dynasty": "宋",
        "collection_info": null
    },
    {
        "title": "虞美人草",
        "author": "陈郁",
        "content": "彭城高会日置酒，猴冠犹在妇人手。\n仓皇垓下已重围，四面悲吟杂刁斗。\n当年举佩不倒戈，到此空余慷慨歌。\n虞兮反袂交淹泣，欲幸从兮可奈何。\n怨入青芜知几岁，舞恨摇芳无别意。\n妾身恨不事英雄，果是英雄安有泪。",
        "dynasty": "宋",
        "collection_info": null
    },
    {
        "title": "赵园看白牡丹",
        "author": "陈郁",
        "content": "园林物物挟春光，独许名花压众芳。\n雨艷寒轻清入骨，雪肤香莹白含章。\n仙人聚土夸能染，学士承恩赋倚粧。\n几欲宝酥煎洛蘂，迟回未忍折云裳。",
        "dynasty": "宋",
        "collection_info": null
    },
    {
        "title": "看落花",
        "author": "陈郁",
        "content": "飞红飘白自交加，过了春光只嘆嗟。\n识得岁寒松竹耐，始知园圃谩栽花。",
        "dynasty": "宋",
        "collection_info": null
    },
    {
        "title": "鶑燕",
        "author": "陈郁",
        "content": "红杏墙连柳外门，春风池接暖烟村。\n阳和世界无分别，各自营巢长子孙。",
        "dynasty": "宋",
        "collection_info": null
    },
    {
        "title": "射雁马上口占",
        "author": "陈郁",
        "content": "脱手弦声破晓寒，鴈身和箭衮花团。\n檐前曝背山翁喜，催唤儿孙逐马看。",
        "dynasty": "宋",
        "collection_info": null
    },
    {
        "title": "得狸奴",
        "author": "陈郁",
        "content": "穿鱼新聘一衔蝉，人说狸花最直钱。\n旧日畜来多不捕，于今得此始安眠。\n牡丹影裏嬉成画，薄荷香中醉欲颠。\n却是能知春信息，有声堪恨復堪怜。",
        "dynasty": "宋",
        "collection_info": null
    },
    {
        "title": "书江亭壁",
        "author": "陈郁",
        "content": "人间风浪最倾危，君自深藏了不知。\n只恐随流禹门去，又翻头角露天池。",
        "dynasty": "宋",
        "collection_info": null
    },
    {
        "title": "为薛叔载赋海隠",
        "author": "陈郁",
        "content": "见有阑干便舣航，不知炎日熬沙场。\n多应高枕归篷下，梦到此亭都是凉。",
        "dynasty": "宋",
        "collection_info": null
    },
    {
        "title": "木庵为吴应祥隃赋",
        "author": "陈郁",
        "content": "木主乎东义近仁，斯庵名此称斯人。\n遥知虚室萧閒地，生意满怀都是春。",
        "dynasty": "宋",
        "collection_info": null
    },
    {
        "title": "得琴砚古雅堂",
        "author": "陈郁",
        "content": "端溪湮塞焦桐已，罗旅文房尚奢侈。\n古风雅志莫养成，从此词章堕雕靡。\n仙岩名士独不然，家有琴砚皆世传。\n熨焦蛇断互左右，俾受弹弄供磨研。\n耳根笔泽千载意，字□挽回淳朴味。\n乃知旧物是筌蹄，熏染皇坟归茧纸。\n百篇因之奏帝傍，帝赉文美承恩光。\n归来筑堂标古雅，家学始末示不忘。\n迩来相传贵珠玉，或侈金屏夸绣缛。\n心游目视溺豪华，继发一言流近俗。\n嗟余僻好惟古文，敬此堂名如敬君。\n何时登堂相抚玩，古雅之意期与君平分。",
        "dynasty": "宋",
        "collection_info": null
    },
    {
        "title": "琵琶亭",
        "author": "陈郁",
        "content": "二嘆浔阳送客翁，忍将吾道等秋蓬。\n茕然商妇千呼至，贵甚监州一笑同。\n力学本为明德计，能文祇是立言工。\n琶琵亭下愁情远，付与长江写不穷。",
        "dynasty": "宋",
        "collection_info": null
    },
    {
        "title": "题王南杰远明楼",
        "author": "陈郁",
        "content": "重栏俯江湄，四箔捲云表。\n晴晖烁纤翳，万里归一眇。\n清高楼上人，眼阔天地小。\n何当倚秋空，吟送飞鸿杳。",
        "dynasty": "宋",
        "collection_info": null
    },
    {
        "title": "题朱氏隠闲楼",
        "author": "陈郁",
        "content": "卜筑虽城市，心安迹亦安。\n一楼深自适，万事少相干。\n月向重檐待，山于曲槛看。\n门前车马客，未必识天宽。",
        "dynasty": "宋",
        "collection_info": null
    },
    {
        "title": "为古艾郑子刚赋可轩  其一",
        "author": "陈郁",
        "content": "未赴功名且钓船，忽勤王事即貂蝉。\n丈夫出处随时变，须卜此心然不然。",
        "dynasty": "宋",
        "collection_info": null
    },
    {
        "title": "为古艾郑子刚赋可轩  其二",
        "author": "陈郁",
        "content": "不容不办屋三间，出即扃幽退隠闲。\n我蔽一言君记取，黄扉未必似青山。",
        "dynasty": "宋",
        "collection_info": null
    },
    {
        "title": "为朱柳州赋足庵",
        "author": "陈郁",
        "content": "名庵以足关天理，须向庵中静处参。\n底事此心无所欠，祇缘与世不生贪。\n书淫过似专房乐，蔬食多于列鼎甘。\n却怪紫芝曾漏泄，从来坤势阙东南。",
        "dynasty": "宋",
        "collection_info": null
    },
    {
        "title": "游葛氏山堂",
        "author": "陈郁",
        "content": "催诗雨裏载杯盘，名胜园林得借闲。\n百五日当春事闹，十三人坐宴堂宽。\n都抛世味言谈外，尽出家藏意玩间。\n不是主人风度远，客游那有许清欢。",
        "dynasty": "宋",
        "collection_info": null
    },
    {
        "title": "闭户",
        "author": "陈郁",
        "content": "坐到心清有妙香，蒲团纸帐任更长。\n闭门不受庭前月，分付梅花自主张。",
        "dynasty": "宋",
        "collection_info": null
    },
    {
        "title": "倚楼",
        "author": "陈郁",
        "content": "一声新鴈一声秋，独向江楼倚莫愁。\n江上片云将雨去，却留残照管汀洲。",
        "dynasty": "宋",
        "collection_info": null
    },
    {
        "title": "多景楼眺望",
        "author": "陈郁",
        "content": "江淮万里天，历历在楼前。\n对景独登览，因思几变迁。\n云横秋水外，鸟度夕阳边。\n倦倚阑干北，令人思黯然。",
        "dynasty": "宋",
        "collection_info": null
    },
    {
        "title": "商驿楼东望有感",
        "author": "陈郁",
        "content": "山川去接汉江东，曾伴隋侯醉此中。\n歌遶夜梁珠宛转，舞娇春席雪朦胧。\n棠遗善政阴犹在，薤送哀声事已空。\n惆怅知音竟难得，两行清泪白杨风。",
        "dynasty": "宋",
        "collection_info": null
    },
    {
        "title": "为僧如赋深居",
        "author": "陈郁",
        "content": "禅居自合入山林，阛阓之中岂是深。\n须信道人清似水，佳城如住海波心。",
        "dynasty": "宋",
        "collection_info": null
    },
    {
        "title": "登法海寺小阁",
        "author": "陈郁",
        "content": "绝顶危梯缓步登，俯空幽阁据崚嶒。\n不知吟到无穷处，但觉一层高一层。",
        "dynasty": "宋",
        "collection_info": null
    },
    {
        "title": "题治平寺壁",
        "author": "陈郁",
        "content": "越君尝胆苦心摧，娃馆春风正酒杯。\n絃管但知连夜乐，旌旗先已过溪来。\n麋衝晓雾游荒苑，鸦立斜阳噪古台。\n野客不谈兴废事，绿阴深处摘青梅。",
        "dynasty": "宋",
        "collection_info": null
    },
    {
        "title": "宿普化庵",
        "author": "陈郁",
        "content": "贪翫水云乡，来迟到夕阳。\n舣舡依钓石，欹枕借禅床。\n衾薄疑秋老，茶多觉夜长。\n节庵湖海客，语下不寻常。",
        "dynasty": "宋",
        "collection_info": null
    },
    {
        "title": "题林月岩冷泉诗后",
        "author": "陈郁",
        "content": "岩裏空寒玉有声，亭前渊静镜生明。\n从他流入香尘去，不碍源头彻底清。",
        "dynasty": "宋",
        "collection_info": null
    },
    {
        "title": "读淮阴侯传",
        "author": "陈郁",
        "content": "必得真王乃镇齐，假王虽有亦奚为。\n区区吕姥何能尔，自是将军不三思。",
        "dynasty": "宋",
        "collection_info": null
    },
    {
        "title": "读唐子西漂母传",
        "author": "陈郁",
        "content": "识得英雄为理贫，果能诛项灭三秦。\n老增事去方撞斗，羞见沙头澼絖人。",
        "dynasty": "宋",
        "collection_info": null
    },
    {
        "title": "读容斋三笔记",
        "author": "陈郁",
        "content": "大历谋臣匪尽忠，时君好佛遂成风。\n详陈福业因元载，轻授仪同付不空。\n此日有丘犹血刃，后来无赏失边功。\n代宗缪滥惟何甚，千古容斋直笔公。",
        "dynasty": "宋",
        "collection_info": null
    },
    {
        "title": "送胡月山归湖山",
        "author": "陈郁",
        "content": "知从清浅水边来，标致孤高似老梅。\n华馆久同佳客住，锦囊多为贵人开。\n消除世虑抄花谱，发越吟情恋酒杯。\n记取逋仙欠诗嗣，古祠香火莫尘埃。",
        "dynasty": "宋",
        "collection_info": null
    },
    {
        "title": "送竹屿韩议事游边",
        "author": "陈郁",
        "content": "风雪垂垂岁欲除，若为驱马问长途。\n才兼文武如君少，量纳江湖近日无。\n吟旅笔灵花璀璨，带行刀古血模糊。\n经从渭水须留款，恐有论心老钓徒。",
        "dynasty": "宋",
        "collection_info": null
    },
    {
        "title": "寿史相",
        "author": "陈郁",
        "content": "崧高当日庆生申，先占韶光恰一旬。\n勋业已追□伊佐，文章独造孟轲醇。\n千龄社稷资盘石，万国黎元入化钧。\n余事吏将商麯糵，一时取作凤城春。",
        "dynasty": "宋",
        "collection_info": null
    },
    {
        "title": "淮西何总卿",
        "author": "陈郁",
        "content": "频年增竈起边兵，给饷谁先足万营。\n凡有求焉皆越从，不言功者尚为卿。\n朝家岂是无公议，督府如何不动情。\n我为笺天天已许，且将勋业换长生。",
        "dynasty": "宋",
        "collection_info": null
    },
    {
        "title": "寿黄復庵",
        "author": "陈郁",
        "content": "移家载雪河桥住，吟过余寒不出门。\n人遣奚奴传吉语，天教词客寿清樽。\n上林开到梨花了，次第牡丹红欲笑。\n眉端闻说点微黄，应捧金笺承密诏。\n名随春色满干坤，涪水之翁有耳孙。",
        "dynasty": "宋",
        "collection_info": null
    },
    {
        "title": "寿毛荷塘",
        "author": "陈郁",
        "content": "尝于劝耕日，杯酒祝骚人。\n年与我俱老，友惟君最仁。\n种莲知性静，吟草见天真。\n处世安如此，鬓毛应耐春。",
        "dynasty": "宋",
        "collection_info": null
    },
    {
        "title": "赠眼齿科林殿干",
        "author": "陈郁",
        "content": "眼必延厥光，齿必全厥刚。\n裂眦不足贵，所贵者目瞭。\n穿龈不足畏，所畏者唇亡。\n故恃明者必察，恃刚者必伤。\n此林氏子以是语语我，我亦以是语信其医之良，因墨之右方。",
        "dynasty": "宋",
        "collection_info": null
    },
    {
        "title": "赠医士",
        "author": "陈郁",
        "content": "榆花着雨乱飘时，是处调虞费上池。\n好试平生医国手，呼卢作五有天知。",
        "dynasty": "宋",
        "collection_info": null
    },
    {
        "title": "赠谈命",
        "author": "陈郁",
        "content": "术不与今同，清名亦可宗。\n学虽精象数，妙亦发鸿蒙。\n政自愁傍午，胡为说併衝。\n生来忘利禄，祗合问诗穷。",
        "dynasty": "宋",
        "collection_info": null
    },
    {
        "title": "送诗友归西湖",
        "author": "陈郁",
        "content": "诗到西湖渐逼真，便当于此老吟身。\n举头莫看王侯面，失脚恐为名利人。\n千载留芳惟好句，百年得意总微尘。\n镵君姓字中兴集，留伴梅花岁岁春。",
        "dynasty": "宋",
        "collection_info": null
    },
    {
        "title": "送友人赴乡举",
        "author": "陈郁",
        "content": "我方治地种秋芳，君亦濡毫拟擅场。\n待得君归醉重九，捷旗如我菊花黄。",
        "dynasty": "宋",
        "collection_info": null
    },
    {
        "title": "句  其一",
        "author": "陈郁",
        "content": "闢户夜通月，掬泉朝饮星。",
        "dynasty": "宋",
        "collection_info": null
    },
    {
        "title": "句  其二",
        "author": "陈郁",
        "content": "暖爆花岩日，晴眠藓石烟。",
        "dynasty": "宋",
        "collection_info": null
    },
    {
        "title": "句  其三",
        "author": "陈郁",
        "content": "地旷日难晚，海宽天欲浮。",
        "dynasty": "宋",
        "collection_info": null
    },
    {
        "title": "句  其四",
        "author": "陈郁",
        "content": "与子纔分手，何人更赏心。",
        "dynasty": "宋",
        "collection_info": null
    },
    {
        "title": "句  其五",
        "author": "陈郁",
        "content": "游归云衲破，定起石床温。",
        "dynasty": "宋",
        "collection_info": null
    },
    {
        "title": "句  其六",
        "author": "陈郁",
        "content": "道至无偏党，心何有重轻。",
        "dynasty": "宋",
        "collection_info": null
    },
    {
        "title": "句  其七",
        "author": "陈郁",
        "content": "万事岂容人有意，一春多被雨无情。",
        "dynasty": "宋",
        "collection_info": null
    },
    {
        "title": "句",
        "author": "王太冲",
        "content": "惟有杨花思空阔，正零落处是开时。",
        "dynasty": "宋",
        "collection_info": null
    },
    {
        "title": "淳佑七年丁未十一月朔蔡久轩自江东提刑归抵家时三馆诸公以风霜随气节河汉下文章分韵赋诗送别得随字",
        "author": "王撝",
        "content": "嵯峨武夷山，中有梁栋姿。\n凤凰鸣高岗，隠见视其时。\n孰若阿房宫，下容五丈旗。\n孰奏箫韶乐，和声召来仪。\n才大古难用，论高人先知。\n晦翁千载人，源流有余师。\n衣传正大学，时吐蹇谔辞。\n国步方险艰，忧端终南齐。\n袖有济时策，真言琅玕披。\n忠嘉许稷契，不事激与随。\n辩论黼座侧，听纳天颜怡。\n林林陛楯郎，相顾胥嘆咨。\n中有张万福，拜贺太平基。\n正頼中流柱，障澜使东之。\n胡为勇于去，神龙不容覊。\n平生廉靖操，为国张四维。\n西风送汉节，凛凛生霜威。\n皇华驰周隰，昼锦辉绣衣。\n清台占二星，今夕躔已移。\n江右九州地，俗弊民已疲。\n高褰赤帷裳，下照及隠微。\n刑清民乃服，莠除苗始滋。\n烹鲜戒政扰，漏鱼宁网稀。\n要令珥笔俗，洗心学书诗。\n更令佩犊子，竭力事耘耔。\n鄱江歇澜波，贯索韬光辉。\n丕变东楚俗，若咏洙泗涯。\n小试大儒效，泰山一毫釐。\n宁如立本朝，措世復雍熙。\n无容孔席暖，伫兴宣室思。\n归来纳绛节，平步登黄扉。\n富贵推不去，乘留復奚疑。",
        "dynasty": "宋",
        "collection_info": null
    },
    {
        "title": "句",
        "author": "王撝",
        "content": "兰台旧家学，胡不绍箕裘。",
        "dynasty": "宋",
        "collection_info": null
    },
    {
        "title": "隠真洞",
        "author": "赵汝造",
        "content": "鼎湖剑佩有遗踪，唐室真人羽化同。\n九转药成丹竈冷，五云车去玉堂空。\n仙家日月蓬壶裏，尘世烟花梦寐中。\n徒有旧山流水畔，古松枝叶苦吟风。",
        "dynasty": "宋",
        "collection_info": null
    },
    {
        "title": "题万寿圆觉院  其一",
        "author": "吴钢",
        "content": "梵室香飘隔竹闻，壁间肆笔烂奎文。\n山深翠辇经行处，犹卧从龙数点云。",
        "dynasty": "宋",
        "collection_info": null
    },
    {
        "title": "题万寿圆觉院  其二",
        "author": "吴钢",
        "content": "地偏境静人无事，雨后风柔物可情。\n山鸟定知琴意好，倚花浑不作春声。",
        "dynasty": "宋",
        "collection_info": null
    },
    {
        "title": "题褒亲崇寿寺",
        "author": "吴钢",
        "content": "坳径石䶥齖，梅枝碍竹斜。\n旧封妃子墓，残照觉王家。\n亭砌旋风叶，岩流出洞花。\n饱参尘世味，得似野僧茶。",
        "dynasty": "宋",
        "collection_info": null
    },
    {
        "title": "以久字韵赋翁仲",
        "author": "钱颖",
        "content": "武皇骑龙朝帝后，露湿铜仙古苔绣。\n景初命名翁与仲，无復衣冠仍汉旧。\n桓圭大剑高嵯峨，不动如山严镇守。\n岂知屹立司马门，九鼎暗移司马手。\n变迁陵谷亦何易，洛阳尘埃一回首。\n因嗟宠辱非可常，世间何者为长久。\n君不见后来荆棘埋铜驼，坐想失身横陇亩。",
        "dynasty": "宋",
        "collection_info": null
    },
    {
        "title": "再入台",
        "author": "钱颖",
        "content": "紫纶飞下会稽山，衣绣归来冠豸冠。\n骢马长鸣天路熟，栖鸟重认禁枝寒。\n人忧时世方多事，我喜朝廷看谏官。\n尧舜君民身稷契，不为容易不为难。",
        "dynasty": "宋",
        "collection_info": null
    },
    {
        "title": "秋胡子",
        "author": "钱颖",
        "content": "郎恩叶薄妾冰清，郎说黄金妾不应。\n若使偶然通一笑，半生谁信守孤灯。",
        "dynasty": "宋",
        "collection_info": null
    },
    {
        "title": "题隠者所居",
        "author": "储泳",
        "content": "尽日掩柴门，何人得见君。\n只因喧寂异，似有圣凡分。\n瀑近夜疑雨，山深晴亦云。\n传闻九霄翮，落羽正纷纷。",
        "dynasty": "宋",
        "collection_info": null
    },
    {
        "title": "秋夕怀友",
        "author": "储泳",
        "content": "楼高不敢眺，愁思满沧洲。\n有梦隔千里，无书过一秋。\n晴风吹野树，落日照寒流。\n客裏添萧索，何时得共游。",
        "dynasty": "宋",
        "collection_info": null
    },
    {
        "title": "题胡琴窗方径",
        "author": "储泳",
        "content": "诗穷推不去，终有恶圆心。\n楼倚风烟外，琴横星斗沉。\n行看花四面，坐对竹千寻。\n却笑陶彭泽，归来荒草深。",
        "dynasty": "宋",
        "collection_info": null
    },
    {
        "title": "清閟轩",
        "author": "储泳",
        "content": "万竹中央住，清心自爱持。\n不除伤砌笋，慵洗宿禽枝。\n影落翻经处，声敲入定时。\n重泥新雪壁，留待客题诗。",
        "dynasty": "宋",
        "collection_info": null
    },
    {
        "title": "送春",
        "author": "储泳",
        "content": "送春归去后，身却在天涯。\n有梦忘为客，见书如到家。\n楼空初入燕，柳暗欲藏鸦。\n故苑新桃李，闲开一度花。",
        "dynasty": "宋",
        "collection_info": null
    },
    {
        "title": "闻采石分司芸隠讣",
        "author": "储泳",
        "content": "忽闻千里讣，涕泪已交横。\n遽夺英雄去，不教功业成。\n人疑藏六甲，天使伴长庚。\n惆怅青山梦，分明坐两楹。",
        "dynasty": "宋",
        "collection_info": null
    },
    {
        "title": "小园",
        "author": "储泳",
        "content": "垦苇栽花柳，园林小小成。\n旋分黄菊本，新扁草堂名。\n池水通湖活，江风过竹清。\n不期车马到，足自称幽情。",
        "dynasty": "宋",
        "collection_info": null
    },
    {
        "title": "亭下",
        "author": "储泳",
        "content": "亭下冷泉清，松深地绝尘。\n细看门外树，几换寺中人。\n别嶂孤猿晓，幽花百鸟春。\n坐来危石上，疑是比丘身。",
        "dynasty": "宋",
        "collection_info": null
    },
    {
        "title": "思归",
        "author": "储泳",
        "content": "客楼高处望，独立对斜晖。\n负郭有田在，故山何日归。\n秋深杨柳薄，水阔鹭鸶飞。\n风景正萧索，何堪闻捣衣。",
        "dynasty": "宋",
        "collection_info": null
    },
    {
        "title": "送人游边",
        "author": "储泳",
        "content": "边风吹鴈至，君却向边游。\n正立功名日，去防关塞秋。\n看鵰因捻箭，调马试呈毬。\n奏凯归时节，应须万户侯。",
        "dynasty": "宋",
        "collection_info": null
    },
    {
        "title": "送兄潮举",
        "author": "储泳",
        "content": "老来偏惜别，此别更关情。\n水陆三千里，舟车一月程。\n鴈声乡思远，鸾影旅魂惊。\n杨柳雕零尽，无枝可赠行。",
        "dynasty": "宋",
        "collection_info": null
    },
    {
        "title": "寄兄玉老",
        "author": "储泳",
        "content": "雷阳路迢递，回首亦关心。\n重别因轻诺，远行多近吟。\n客怀秋色早，归梦岭云深。\n莫以书无益，人来惜万金。",
        "dynasty": "宋",
        "collection_info": null
    },
    {
        "title": "淀山寺",
        "author": "储泳",
        "content": "无路接尘寰，中流拥翠鬟。\n望中疑有寺，游处若无山。\n过雨行云湿，衝风钓艇还。\n龟边旧鸥鹭，心事颇相关。",
        "dynasty": "宋",
        "collection_info": null
    },
    {
        "title": "悼古镜果佛慧法师",
        "author": "储泳",
        "content": "霜毛垂半顶，说法国王前。\n定裏修千劫，佛中添一员。\n谥尊终后赐，真谛在时传。\n讲下诸徒弟，焚香石塔边。",
        "dynasty": "宋",
        "collection_info": null
    },
    {
        "title": "送陈云崖",
        "author": "储泳",
        "content": "出门即远道，君去有谁令。\n诗价侯门贱，时情客路轻。\n晚云归独树，寒雨暗荒城。\n此地还相别，谁能不动情。",
        "dynasty": "宋",
        "collection_info": null
    },
    {
        "title": "送卢萍斋",
        "author": "储泳",
        "content": "当春雁北飞，之子独南归。\n寒暑本无定，去来应有机。\n柳烟迷客棹，花露湿征衣。\n明月人千里，相思消息稀。",
        "dynasty": "宋",
        "collection_info": null
    },
    {
        "title": "红药",
        "author": "储泳",
        "content": "红药阶前半吐葩，露枝已入贵人家。\n不如庭下无名草，一度春风一度花。",
        "dynasty": "宋",
        "collection_info": null
    },
    {
        "title": "涵虚阁",
        "author": "储泳",
        "content": "菊秋梅腊百花春，过眼年华醉梦身。\n今日不因登此阁，不知人世是红尘。",
        "dynasty": "宋",
        "collection_info": null
    },
    {
        "title": "春日郊行",
        "author": "储泳",
        "content": "东风吹着便成花，粧点园林卖酒家。\n田野可栽闲草木，十分春色在桑麻。",
        "dynasty": "宋",
        "collection_info": null
    },
    {
        "title": "柬藏一",
        "author": "储泳",
        "content": "灵竺山前满径苔，游春车马可曾来。\n共君便欲携尊去，一树海棠花正开。",
        "dynasty": "宋",
        "collection_info": null
    },
    {
        "title": "胡定斋惠墨求诗",
        "author": "储泳",
        "content": "万杵玄霜玉兔魂，刀圭炼就许平分。\n流珠轻滴银蟾露，化作催诗一片云。",
        "dynasty": "宋",
        "collection_info": null
    },
    {
        "title": "春昼",
        "author": "储泳",
        "content": "亭院深深春昼长，度窗蜂影去来忙。\n自从野菜花开后，一月熏炉不炷香。",
        "dynasty": "宋",
        "collection_info": null
    },
    {
        "title": "送人",
        "author": "储泳",
        "content": "昨日含愁始送春，今朝又復送行人。\n江头杨柳不须折，那与愁眉替得颦。",
        "dynasty": "宋",
        "collection_info": null
    },
    {
        "title": "觉来",
        "author": "储泳",
        "content": "西风吹梦过钱塘，独上孤山叩冷香。\n纸帐四垂灯影薄，觉来疑是月昏黄。",
        "dynasty": "宋",
        "collection_info": null
    },
    {
        "title": "登涟漪阁",
        "author": "储泳",
        "content": "杰阁枕平川，秋光淡远烟。\n窗开林外景，影占水中天。\n野色归吟笛，征帆过客船。\n危栏人徙倚，缥缈十洲仙。",
        "dynasty": "宋",
        "collection_info": null
    },
    {
        "title": "光风霁月亭",
        "author": "储泳",
        "content": "一段风流出自然，中和气候嫩凉天。\n百年心事无人会，付与茅亭伴吕仙。",
        "dynasty": "宋",
        "collection_info": null
    },
    {
        "title": "题梅坞画推蓬梅",
        "author": "储泳",
        "content": "冰魂销不尽，招得上南枝。\n依约横斜影，纱窗月上时。",
        "dynasty": "宋",
        "collection_info": null
    },
    {
        "title": "月岩",
        "author": "储泳",
        "content": "天然合成璧，落月透岩晖。\n不尽团圆影，应知晦蚀机。\n骑蟾人已去，捣药兔忘归。\n惟有婆娑桂，吹香度客衣。",
        "dynasty": "宋",
        "collection_info": null
    },
    {
        "title": "嘉定二年秋重游洞霄",
        "author": "胡衍",
        "content": "余杭泉石欠幽探，浄拂衣尘入翠岚。\n九锁山门云上下，一峯天柱殿西南。\n元封旧事无人记，德寿仙游有客谈。\n痛饮丹泉卧玄石，松风满耳梦初酣。",
        "dynasty": "宋",
        "collection_info": null
    },
    {
        "title": "次许宰普惠院祈雨韵",
        "author": "庄梦说",
        "content": "华鲸呼客响修廊，杖履来游薝葡堂。\n宰堵擎天光缭绕，远山排闼翠昂藏。\n高僧宴坐鬚髯古，县尹新题诗句香。\n唤雨雨来端有验，会看行旅不赍粮。",
        "dynasty": "宋",
        "collection_info": null
    },
    {
        "title": "采药",
        "author": "潘彙征",
        "content": "采药归来抱膝吟，烟霞情性爱山林。\n不留踪迹在图画，三十六峰何处寻。",
        "dynasty": "宋",
        "collection_info": null
    },
    {
        "title": "挽张都谏文肃公",
        "author": "郭磊卿",
        "content": "更从别驾立朝端，白简风生宪府寒。\n宣室每前深夜席，木天时染秘书翰。\n琴思中散人何在，鹤返辽阳影已单。\n圣主怆然为辍食，九原莫作泪空漫。",
        "dynasty": "宋",
        "collection_info": null
    },
    {
        "title": "偶题",
        "author": "郭磊卿",
        "content": "更无清兴在杯觞，不用蒲葵扇自凉。\n月色静时山鹤叫，一庭秋景藕花香。",
        "dynasty": "宋",
        "collection_info": null
    },
    {
        "title": "柳词",
        "author": "郭磊卿",
        "content": "春风垂柳丝，只向庭前住。\n妾心逐征夫，万里天南去。\n柳枝纵多绵，妾梦不知数。\n少年学得画双眉，今日看看作愁具。",
        "dynasty": "宋",
        "collection_info": null
    },
    {
        "title": "和戴石屏  其一",
        "author": "王伯大",
        "content": "赤地我民苦，寸心天我知。\n元元争救死，凛凛强扶危。\n备具先三日，忧端彼一时。\n倏然返生意，人力岂能为。",
        "dynasty": "宋",
        "collection_info": null
    },
    {
        "title": "和戴石屏  其二",
        "author": "王伯大",
        "content": "叫得神明力，挽回天地心。\n连朝被甘泽，既雨积重阴。\n水满田高下，凉生秋浅深。\n老癃幸无死，一饱庆从今。",
        "dynasty": "宋",
        "collection_info": null
    },
    {
        "title": "赠戴石屏",
        "author": "王伯大",
        "content": "诗老相过鬓已星，吟魂未减昔年清。\n挥毫不着尘埃语，尽把梅花巧琢成。",
        "dynasty": "宋",
        "collection_info": null
    },
    {
        "title": "丹青阁",
        "author": "王伯大",
        "content": "杰阁岧峣倚碧苍，菊花时节此持觞。\n市声一段隔秋水，桥影半空横夕阳。\n挺挺霜筠排壑立，涓涓石溜引山长。\n人言绝顶多奇观，安得闲身宿上方。",
        "dynasty": "宋",
        "collection_info": null
    },
    {
        "title": "山中忆兄弟",
        "author": "项容孙",
        "content": "鸿雁不成行，飘零岁月长。\n一身三处梦，五夜九回肠。\n积雪欺茅屋，孤灯照锦囊。\n何当听夜雨，却话此凄凉。",
        "dynasty": "宋",
        "collection_info": null
    },
    {
        "title": "送杨司户",
        "author": "邢凯",
        "content": "德大拙于用，数奇真可怜。\n民曹清到骨，鸡肋受尊拳。\n谩失塞翁马，终还子敬毡。\n桂林罗隽士，安稳泛红莲。",
        "dynasty": "宋",
        "collection_info": null
    },
    {
        "title": "辛卯上提刑平寇歌",
        "author": "邢凯",
        "content": "陈公筹策今子房，衣绣持斧征南方。\n亲督貔貅效深入，悉孛狗鼠无留藏。\n二帅宣威既电击，羣校贾勇争奋扬。\n束身来降三百寨，所余一二犹陆梁。\n平固恃险连百丈，僭拟官号熊与张。\n一朝骈首俱就缚，是谓擒贼先擒王。\n捷书夜至连清昼，不闻传箭赤白囊。\n骎骎良民皆安堵，憧憧道路多行商。\n妖氛顿扫卖刀剑，祥风初扇催耕桑。\n绍定四年调玉烛，熏蒸六合为金穰。\n第功行封先指授，凌青遡紫将翱翔。\n元戎煌煌赐紫轴，裨将一一露龙光。\n振旅归来神螺冈，笳鼓竞飞声洋洋。\n櫜弓载戢绿沈鎗，旄头星灭汉道昌。\n雅宜饮至满浮觞，细柳烟笼春昼长。",
        "dynasty": "宋",
        "collection_info": null
    },
    {
        "title": "上丞相平淮颂",
        "author": "邢凯",
        "content": "皇矣圣宋，立国以仁。\n兼爱南北，爰暨介鳞。\n蠢兹逆全，假义倈臣。\n给以馈餫，列之簪绅。\n鹰饱别扬，浸无忌惮。\n边臣戕贼，居民涂炭。\n据我盐城，喻口植干。\n继逼海陵，恣为泮奂。\n玺书飞下，皇威赫然。\n声罪致讨，忿激普天。\n许之节铖，副以金钱。\n奋忠效命，谁不争先。\n粤有世臣，虏使元帅。\n罗致英才，虓将云会。\n贾勇摧锋，前无坚对。\n逆全授首，维阳城外。\n昔平淮蔡，惟断成功。\n至平泽潞，伐谋羣雄。\n圣君贤相，视昔则同。\n山阳腥膻，一洗而空。\n鉅姦伏诛，殊方仰德。\n鲸波不惊，狼烟永息。\n男耕女桑，四民安职。\n玉烛既调，金穰可必。\n圣君贤相，益固本根。\n广求民瘼，博尽忠言。\n屏除贪吏，澄浴治源。\n狂谋不起，国势常尊。\n一介微官，尝玷策府。\n颂我君相，或占古语。\n于万斯年，受天之祜。\n锡公纯嘏，眉寿保鲁。",
        "dynasty": "宋",
        "collection_info": null
    },
    {
        "title": "菘圃",
        "author": "丰翔",
        "content": "林塘草树接江干，一日三回涉圃看。\n柴户反关生事了，晚菘种尽雨漫漫。",
        "dynasty": "宋",
        "collection_info": null
    },
    {
        "title": "句",
        "author": "朱晋",
        "content": "冰玉词新吐，尘埃气不留。",
        "dynasty": "宋",
        "collection_info": null
    },
    {
        "title": "题会江驿",
        "author": "徐清叟",
        "content": "高阁盈千尺，征人借一栖。\n水连天上下，山会浙东西。\n炊甑荣枯幻，浮云出处齐。\n感时心欲醉，风雨更凄迷。",
        "dynasty": "宋",
        "collection_info": null
    },
    {
        "title": "和高庙浄明院梅岩御制韵二首  其一",
        "author": "徐清叟",
        "content": "千年奎画照苍霞，酬唱官梅竹外斜。\n恭想皇灵天阙上，归疆犹惜洛阳花。",
        "dynasty": "宋",
        "collection_info": null
    },
    {
        "title": "和高庙浄明院梅岩御制韵二首  其二",
        "author": "徐清叟",
        "content": "偶因祀事访丹霞，寺古山深石径斜。\n衝冻细寻梅信息，枝头喜见状元花。",
        "dynasty": "宋",
        "collection_info": null
    },
    {
        "title": "赠建宁妓唐玉",
        "author": "徐清叟",
        "content": "上国新行巧样花，一枝聊插鬓云斜。\n娇羞未肯从郎意，故把芳容半面遮。",
        "dynasty": "宋",
        "collection_info": null
    },
    {
        "title": "癸丑十月二日上天竺寺祈晴",
        "author": "徐清叟",
        "content": "金泥滑滑溅雕鞍，虔走禋祠谒宰官。\n积雨水添湖面阔，久阴云护岭头寒。\n妨收是处田家苦，开霁何时后土干。\n现出日光须佛力，少令忧国寸心宽。",
        "dynasty": "宋",
        "collection_info": null
    },
    {
        "title": "寄贾平章",
        "author": "徐清叟",
        "content": "扑面京尘鬓影华，杜鹃声底客思家。\n久陪宰相堂中食，五拜夫人庙裏花。\n和气熏蒸由地主，孤根容易发天葩。\n双壶走迸悭琼报，聊寄头纲六餠茶。",
        "dynasty": "宋",
        "collection_info": null
    },
    {
        "title": "赠常庵江羽士",
        "author": "徐清叟",
        "content": "九曲溪头活计，三生石上精魂。\n沓沓閒云何处，空山明月啼猿。",
        "dynasty": "宋",
        "collection_info": null
    },
    {
        "title": "牡丹",
        "author": "徐荣叟",
        "content": "姚魏从来洛下夸，千金不惜买繁华。\n今年底事花能贱，缘是宫中不赏花。",
        "dynasty": "宋",
        "collection_info": null
    },
    {
        "title": "琼花",
        "author": "徐荣叟",
        "content": "琼甤走送宝瓶花，愧乏诗情用拜嘉。\n一种清香来月殿，十分雅态出仙家。\n细看后土春冰薄，未觉刘郎日影斜。\n拟跨胎禽尘几隔，珠帘十里自繁华。",
        "dynasty": "宋",
        "collection_info": null
    },
    {
        "title": "茶",
        "author": "徐荣叟",
        "content": "官焙春绿入贡时，担头猎猎小黄旗。\n甘香不数尝阳羡，密侍天颜喜可知。",
        "dynasty": "宋",
        "collection_info": null
    },
    {
        "title": "题月山新居",
        "author": "徐荣叟",
        "content": "宠任辞枢极，新居卜月山。\n人从生处乐，天与老来闲。\n翠拥千峯秀，罗萦一水湾。\n佳哉得真乐，恨不早知还。",
        "dynasty": "宋",
        "collection_info": null
    },
    {
        "title": "赠常庵江羽士",
        "author": "徐荣叟",
        "content": "曾跨金牛入帝乡，归装金薤富琳琅。\n唤回客枕邯郸梦，涧草岩花亦自香。",
        "dynasty": "宋",
        "collection_info": null
    },
    {
        "title": "甲戌廷对后到洞霄丙戌假守新安又得寄径成诗纪游",
        "author": "汪立中",
        "content": "忆昔寻幽兴未终，重来洞府访仙翁。\n十年尘世身将隠，千年华阳路暗通。\n山水只如前日好，松杉似与老人同。\n明朝又入黄尘去，回首青山一梦中。",
        "dynasty": "宋",
        "collection_info": null
    },
    {
        "title": "游洞霄",
        "author": "汪立中",
        "content": "洞天福地萃名山，我喜登临昔所悭。\n五殿香严如在帝，九山青锁若为关。\n岩前鸣凤当年事，野外骧龙反掌间。\n自顾武夷香火吏，真祠梦想不容攀。",
        "dynasty": "宋",
        "collection_info": null
    },
    {
        "title": "题宝方洞",
        "author": "汪立中",
        "content": "篮舆郊上绿阴迷，七十一峯云际齐。\n我住四窗夸胜境，今观八洞恍真栖。\n碧簪挺特地如拔，乳窦玲珑步可携。\n千里客愁为销尽，茶香书外好鶑啼。",
        "dynasty": "宋",
        "collection_info": null
    },
    {
        "title": "月夜怀林叔刚",
        "author": "梁该",
        "content": "凉生秋雨霁，华月上疏林。\n因听落叶响，稍知秋意深。\n芳岁倏已徂，白髮鬓边侵。\n故人渺何许，日夜怀徽音。\n无由亲兰藻，何以慰冲襟。\n云中徒矫首，露下空长吟。",
        "dynasty": "宋",
        "collection_info": null
    },
    {
        "title": "以庐山三迭泉寄张宗瑞",
        "author": "汤巾",
        "content": "九迭峯头一道泉，分明来处与云连。\n几人竞赏飞流胜，今日方知至味全。\n鸿渐但尝唐代水，涪翁不到绍熙年。\n从兹康谷宜居二，试问真岩老咏仙。",
        "dynasty": "宋",
        "collection_info": null
    },
    {
        "title": "樵川郊行",
        "author": "李方子",
        "content": "避人忘井邑，耽静步郊原。\n落叶风能扫，寒花霜更繁。\n山空樵响答，滩浅榜声喧。\n愿结山阳伴，长年此灌园。",
        "dynasty": "宋",
        "collection_info": null
    },
    {
        "title": "过东吴",
        "author": "史弥应",
        "content": "出郭乘清兴，扁舟一迅风。\n山光真黛比，水色与天同。\n宿鹭班班白，寒枫处处红。\n谁知吾胜概，名冠甬句东。",
        "dynasty": "宋",
        "collection_info": null
    },
    {
        "title": "小春见梅",
        "author": "史弥应",
        "content": "孤根十月已先温，不待春风破玉痕。\n冷艳一枝何处见，竹边池阁水边村。",
        "dynasty": "宋",
        "collection_info": null
    },
    {
        "title": "山行",
        "author": "杜东",
        "content": "远岫依依落照，平林隠隠疏钟。\n独跨蹇馿归去，梅花一笑相逢。",
        "dynasty": "宋",
        "collection_info": null
    },
    {
        "title": "绿珠",
        "author": "杜东",
        "content": "以色危身岂不知，甘心死别不生离。\n楼前甲士纷如雪，正是花飞玉碎时。",
        "dynasty": "宋",
        "collection_info": null
    },
    {
        "title": "平山堂",
        "author": "杜东",
        "content": "平山堂下水云重，孤笛凄凉淡月中。\n不见龙蛇飞素壁，只余狐兔戍离宫。\n仙翁已逐风流尽，世事俱随梦幻空。\n广武无人同此意，慨然止有泪临风。",
        "dynasty": "宋",
        "collection_info": null
    },
    {
        "title": "括溪停舟",
        "author": "赵汝迕",
        "content": "树古半成槎，溪边历历斜。\n寒林欲无路，小坞不多家。\n去客背流叶，停舟见暮鸦。\n朝朝省秋水，频减一痕沙。",
        "dynasty": "宋",
        "collection_info": null
    },
    {
        "title": "四圣观纳凉",
        "author": "赵汝迕",
        "content": "林宫暑自薄，短簟逸人眠。\n树繫来时马，风移听处蝉。\n药童清入画，道士默如禅。\n忽忆山中雪，瘦梅逋老阡。",
        "dynasty": "宋",
        "collection_info": null
    },
    {
        "title": "哭赵蹈中",
        "author": "赵汝迕",
        "content": "族老今为海内怜，清名多是布衣传。\n一封表乞从师郡，千里神寒觅句年。\n水镜照人前日政，雨丝吹旐别时船。\n离家忆值梅初白，梅未成阴失此贤。",
        "dynasty": "宋",
        "collection_info": null
    },
    {
        "title": "句  其一",
        "author": "赵汝迕",
        "content": "何用长堤柳，将眉与世颦。",
        "dynasty": "宋",
        "collection_info": null
    },
    {
        "title": "句  其二",
        "author": "赵汝迕",
        "content": "夜雨梧桐王子府，春风杨柳相公桥。",
        "dynasty": "宋",
        "collection_info": null
    },
    {
        "title": "寄赵叔鲁",
        "author": "戴师古",
        "content": "相知言莫尽，别后意如何。\n命笑春冰薄，愁因夜雨多。\n全家寓京国，无地着吟哦。\n会得穷通理，从余缉薜萝。",
        "dynasty": "宋",
        "collection_info": null
    },
    {
        "title": "重建神秀楼追和忠定公韵",
        "author": "赵必愿",
        "content": "维兹城南楼，废兴端有时。\n昔我忠定公，楼成旋西归。\n拜厅惭匪肖，易麾繇好溪。\n循环六十载，乌兔惊梭飞。\n吁嗟古雉堞，巨浸堕藩篱。\n陶甓既还旧，更创如有期。\n岁事喜中稔，度材授工师。\n非敢侈轮奂，聊尔遵先规。\n江山展图画，栏槛倚晴晖。\n肯堂久在念，今我身则夷。\n辽鹤去不返，遗墨犹淋漓。\n一时剩篇咏，皆表而出之。\n登眺惟畴昔，未觉此举非。\n落成灯火夜，万点天星移。\n潮生月在浦，酒阑风满衣。\n幸继前人躅，敬和前人词。\n斯楼傥不朽，庶慰蒸湘悲。",
        "dynasty": "宋",
        "collection_info": null
    },
    {
        "title": "秋高亭",
        "author": "赵必愿",
        "content": "秋空何太高，秋风何太清。\n秋露何太皎，秋月何太明。\n秋山有素期，秋水莫间盟。\n力此久病身，试上高高亭。\n上欲驾扶摇，下欲跳清泠。\n手持紫玉箫，跨鹏或骑鲸。\n时吹復时止，霄壤随纵横。\n回首天上人，见我呼友生。\n我言你能许我三百六旬无一日之不秋，则我亦许你从此为逍遥之朋。",
        "dynasty": "宋",
        "collection_info": null
    },
    {
        "title": "山月池",
        "author": "朱应龙",
        "content": "池底看明月，明月在山头。\n清光连上下，分作两轮秋。",
        "dynasty": "宋",
        "collection_info": null
    },
    {
        "title": "菊坡",
        "author": "朱应龙",
        "content": "口有绮语债，长咏菊坡诗。\n最好重阳景，鸡肥酒熟时。",
        "dynasty": "宋",
        "collection_info": null
    },
    {
        "title": "劝农和江万里韵",
        "author": "刘崇卿",
        "content": "年来兵饷瘠吾农，天遣仁侯作岁丰。\n燕寝昼清尘不到，螺江春满泽无穷。\n诗陶幽雅熙熙俗，文续周书噩噩风。\n别乘自怜无锸地，劝耕却得到山中。",
        "dynasty": "宋",
        "collection_info": null
    },
    {
        "title": "卧龙潭",
        "author": "陈范",
        "content": "半岩欲堕潭渚深，昼阳不到午阴阴。\n洞箫一曲瑶笙断，千山万山云水沉。",
        "dynasty": "宋",
        "collection_info": null
    },
    {
        "title": "句",
        "author": "陈范",
        "content": "倘来轩冕心无必，见在诗书足自娱。",
        "dynasty": "宋",
        "collection_info": null
    },
    {
        "title": "题松风馆",
        "author": "郑魏珽",
        "content": "一壑萧然万里间，此身落得似云閒。\n蹁跹野鹤身同逸，来往樵人语不关。\n瑶草茂时春淡荡，乱溪交处水潺湲。\n偶怀知己携琴去，十里松风未出山。",
        "dynasty": "宋",
        "collection_info": null
    },
    {
        "title": "题资福院平绿轩",
        "author": "江表祖",
        "content": "碧瓦丹棱转盼成，一亭聊復寄闲情。\n人如水墨画中立，山向烟芜尽处横。\n舟入柳阴衝鹭去，檐依波面荫鱼行。\n题诗每愧临流意，吟苦那知白髮生。",
        "dynasty": "宋",
        "collection_info": null
    },
    {
        "title": "南雁山",
        "author": "陈埴",
        "content": "千峯历罢寄山窗，酒力诗狂总未降。\n月白洞门花落尽，天空华表鹤飞双。\n崖边瀑雪寒侵梦，涧底笙箫冷韵腔。\n且喜懒残煨芋熟，不妨久话共秋缸。",
        "dynasty": "宋",
        "collection_info": null
    },
    {
        "title": "宿难老堂",
        "author": "张伯常",
        "content": "漆园秋凈夜堂虚，偶伴横林隠者居。\n纸绉白云垂帐厚，荻筛明月下帘疏。\n玉棋子夺三军令，金剪刀翻数体书。\n疏广拂衣惭不早，芰荷舟舫草茅芦。",
        "dynasty": "宋",
        "collection_info": null
    },
    {
        "title": "题双峰显祖院",
        "author": "张伯常",
        "content": "暖脉匀青地上苔，拂尘题柱记花开。\n海风一夜吹山雨，却送春寒入寺来。",
        "dynasty": "宋",
        "collection_info": null
    },
    {
        "title": "述易述雅二章与赵清臣制帅  其一",
        "author": "袁甫",
        "content": "六十四卦，惟谦纯吉。\n九四大臣，居位以德。\n满则易敧，盈兮斯食。\n惟谦下人，不违天则。\n此则伊何，元无损益。\n澄然太空，秉心惟一。\n明哲保身，神所辅翊。\n持此撝谦，与宋无极。",
        "dynasty": "宋",
        "collection_info": null
    },
    {
        "title": "述易述雅二章与赵清臣制帅  其二",
        "author": "袁甫",
        "content": "大雅不作，吁谟音希。\n公既奏功，衮衣盍归。\n归矢尔谟，琅琅厥辞。\n用添帝聪，烛于几微。\n天位孔艰，夙夜弼违。\n逆耳为忠，隠情乃欺。\n择乎二者，上帝监兹。\n煌煌祖业，忠臣念之。",
        "dynasty": "宋",
        "collection_info": null
    },
    {
        "title": "三衢效周雅作鹿鸣宴诗三章  其一",
        "author": "袁甫",
        "content": "鹿鸣鹿鸣，呦呦之声。\n我有嘉宾，柯山之英。\n来燕公堂，天府是升。\n同我乡老，遹观厥成。",
        "dynasty": "宋",
        "collection_info": null
    },
    {
        "title": "三衢效周雅作鹿鸣宴诗三章  其二",
        "author": "袁甫",
        "content": "鹿鸣鹿鸣，食苹与蒿。\n我有嘉宾，柯山之翘。\n岁逢丑矣，喜见斗杓。\n我有旨酒，嘉宾是招是邀。",
        "dynasty": "宋",
        "collection_info": null
    },
    {
        "title": "三衢效周雅作鹿鸣宴诗三章  其三",
        "author": "袁甫",
        "content": "鹿鸣鹿鸣，惠我好音。\n我有嘉宾，言献其琛。\n虽则轩裳，不改山林。\n我有十箴，以淑我嘉宾之心。",
        "dynasty": "宋",
        "collection_info": null
    },
    {
        "title": "朝阳三章  其一",
        "author": "袁甫",
        "content": "日之出矣，于彼扶桑。\n凤之鸣矣，于彼高冈。\n匪高冈则鸣，朝阳之光。\n君子如凤，爱此朝阳。\n纯德孔明，闻于四方。",
        "dynasty": "宋",
        "collection_info": null
    },
    {
        "title": "朝阳三章  其二",
        "author": "袁甫",
        "content": "日之出矣，其光融融。\n凤之鸣矣，其声雝雝。\n鸣于何所，于彼梧桐。\n凤兮凤兮，和乐冲冲。\n匪凤匪桐，在君子之躬。",
        "dynasty": "宋",
        "collection_info": null
    },
    {
        "title": "朝阳三章  其三",
        "author": "袁甫",
        "content": "日之出矣，万象光明。\n凤之仪矣，箫韶之音。\n观彼仪凤，以观我生。\n生生不息，匪亏匪盈。\n面此朝阳，默养和平。",
        "dynasty": "宋",
        "collection_info": null
    },
    {
        "title": "和韩履善韵",
        "author": "袁甫",
        "content": "雨雪霏霏，青山华巅。\n能令山老，曷不老泉。\n雪高高山，雪深深渊。\n山自寂寂，泉自涓涓。\n我爱嶙峋，亦爱漪涟。\n雪兮入水，我观其澜。\n雪也在山，我取而餐。\n入水不见，依旧灵源。\n在山见雪，不见苍然。\n苍然虽改，岿然则存。\n见与不见，神光浑全。\n悟此雪词，龟龙参前。\n一止一流，谁合谁分。\n忘言为赘，言本无言。",
        "dynasty": "宋",
        "collection_info": null
    },
    {
        "title": "和晋斋兄韵",
        "author": "袁甫",
        "content": "斟酌元气，斗为帝车。\n四时迭运，其信也且。\n天道不言，莫非教欤。\n日之升矣，云翳扫除。\n本无体质，湛然太虚。\n历山舜耕，雷泽舜渔。\n天德首出，兹焉权舆。\n晋斋作诗，诲语勤劬。\n我处山樊，饮水饭蔬。\n一雨苏旱，民气欢如。\n东邻杀牛，西邻刲猪。\n市贾不售，始到吾庐。\n买来烹之，每食无余。\n凉哉枕簟，凄其葛綀。\n忽念世涂，滔滔沦胥。\n自昔兴亡，具载诗书。\n蛊弊极矣，谁与爬梳。\n已而谛思，惊饵如鱼。\n谁谓王门，可轻曳裾。\n观诗末章，荷兄警予。\n老冉冉至，虚度望舒。\n学贵密察，勿事恢疏。\n一念微差，恶草必锄。\n真刚大勇，那可踌躇。\n未济濡尾，既济濡袽。\n元自昭晰，无惑可祛。\n拜兄忠告，其敢忘诸。\n且此养疴，谁毁谁誉。",
        "dynasty": "宋",
        "collection_info": null
    },
    {
        "title": "和惠宰修县学韵",
        "author": "袁甫",
        "content": "人爵非贵，天爵惟尊。\n贤哉惠侯，兴学祁门。\n祁门之士，夙号有文。\n兑习久废，索居离羣。\n自侯来思，锐志兴復。\n士脱旧穴，迁于乔木。\n人性本善，混混源泉。\n四端素具，若火始然。\n谁其启之，君子德风。\n既修学宫，藏修其中。\n内养克充，外养亦备。\n尔不吾负，吾宁尔弃。\n坛名舞雩，乐道无欲。\n梁跨幽涧，潺潺潄玉。\n面此清致，皆学之助。\n本心融明，庶几寡过。\n滔滔世途，人而匪天。\n儿童之戏，殆类纸鸢。",
        "dynasty": "宋",
        "collection_info": null
    },
    {
        "title": "番阳喜晴赠幕僚",
        "author": "袁甫",
        "content": "大江以东，岁屡弗康。\n民病未苏，正兹忧惶。\n一雨六旬，巨浸汤汤。\n我告上帝，是祈是禳。\n我来宿斋，室名朝阳。\n顾瞻斯名，与我心当。\n天告我兆，厥应果彰。\n朝阳一升，阴沴伏藏。\n众水归壑，殃转为祥。\n民奠攸居，岁保金穰。\n耄倪载咏，喜气洋洋。\n匪我颛蒙，能动上苍。\n頼我诸友，罔或怠荒。\n斋事孔明，纯诚是将。\n上帝昭格，随此瓣香。\n我勉诸友，秉德日彊。\n朝阳在我，自然发光。\n阳復之始，养而勿伤。\n常如对帝，中正斋庄。\n乃保终吉，以活吾氓。\n稍或安肆，罔念作狂。\n政刑弗谨，号令弗臧。\n天非可恃，祥覆为殃。\n敬之敬之，斯须勿忘。\n既以告友，抑以自防。",
        "dynasty": "宋",
        "collection_info": null
    },
    {
        "title": "赠韩拙堂",
        "author": "袁甫",
        "content": "世所谓巧，请为翁说。\n巧于利口，佞辞河决。\n何如吉人，其言吶吶。\n巧于附势，炙手可热。\n何如节士，刚肠若铁。\n巧于营生，百计渔夺。\n何如儒家，冷淡生活。\n拙反为巧，巧乃大拙。\n蓦然猛省，比论未彻。\n本无巧拙，奚较优劣。\n大道融融，旷兮太空。\n恶不待攻，善与人同。\n客访拙翁，携酒相从。\n客去西东，翁数飞鸿。\n春日烘烘，适兴携筇。\n兴尽呼童，燕坐堂中。\n一门雍雍，兰玉玲珑。\n客贺拙翁，笑倚长松。",
        "dynasty": "宋",
        "collection_info": null
    },
    {
        "title": "题梅四首  其一",
        "author": "袁甫",
        "content": "占断春光，水边横枝。\n欲识生意，未着花时。",
        "dynasty": "宋",
        "collection_info": null
    },
    {
        "title": "题梅四首  其二",
        "author": "袁甫",
        "content": "雪欺梅耶，抑梅欺雪。\n孤高之操，凛凛清绝。",
        "dynasty": "宋",
        "collection_info": null
    },
    {
        "title": "题梅四首  其三",
        "author": "袁甫",
        "content": "花勿尽开，尽开香歇。\n勿待月圆，纔圆即缺。",
        "dynasty": "宋",
        "collection_info": null
    },
    {
        "title": "题梅四首  其四",
        "author": "袁甫",
        "content": "竹外一枝，啸傲东风。\n许多真趣，在有无中。",
        "dynasty": "宋",
        "collection_info": null
    },
    {
        "title": "石松子",
        "author": "袁甫",
        "content": "殻坚于石，色白于雪。\n仁在其中，香味清绝。\n况之松子，格韵度越。\n庭前柏树，视此亦劣。\n松柏着土，其子乃结。\n此仁无根，更何所着。\n松柏有种，有枯有活。\n此仁无种，生生不灭。\n天不能灾，人不能伐。\n吾欲令此仁普徧广博，吾欲令此仁取之不竭。\n家家具足，可采可撷。\n人人圆成，可咀可嚼。\n初无奥旨，亦无秘诀。\n不假思量，何劳论说。\n箇中浑全，了无分别。\n仰见高山兮，石洞之穴。\n俯此清泉兮，万古不涸。",
        "dynasty": "宋",
        "collection_info": null
    },
    {
        "title": "江东巡部纪行",
        "author": "袁甫",
        "content": "春过三之一，轻车走阡陌。\n平坂抹池阳，迤逦山路埆。\n风颠吹人面，雪滑皲人足。\n忽然铜钲挂，九华醒两目。\n自经千万劫，寒翠光堪摘。\n半霄非人间，大江横其侧。\n行行逼宣州，麻姑正面矗。\n且上敬亭山，感慨怀李白。\n听说三洞天，渴见恨无翮。\n岩幽鬼神哭，罅开星月烛。\n金沙烂吾前，祖师灯未没。\n赓酬二三子，不觉诗笔秃。\n歙州我旧游，迎笑儿童簇。\n本无棠荫芾，漫云恩波沐。\n黄山怅无缘，不得搜仙窟。\n祁门山何如，险与石埭埒。\n山花溪边明，时有新鳬浴。\n古木龙吟啸，巨石虎蹲伏。\n伟哉岳鄂王，提兵旧盘礴。\n像设俨遗祠，光芒射斗宿。\n凌晨拜祠下，忧思心恻恻。\n无心惜落花，惟愁民捐瘠。\n浮梁与乐安，五十笑步百。\n幸瞻慈湖祠，风声尚堪忆。\n钟君我所敬，能续慈湖脉。\n乍合又倏离，人事渺无极。\n别友情无奈，看山意无足。\n山围如城郭，渐逼鸣山麓。\n父老阑道叫，一路藉神福。\n问尔所欲何，作庙新奕奕。\n我来为尔民，尔欲我筹度。\n越宿至芗溪，三山森在列。\n顾我一瓣香，端为象翁设。\n象翁百世师，此道揭日月。\n书堂卜筑成，屋与人俱杰。\n深夜济济容，学子纷四集。\n前廊问伊谁，同门旧知识。\n新知有二郑，操行端矩矱。\n此学其兴乎，欲去令人惜。\n大字书磨崖，字径二三尺。\n匆匆过安仁，交友相追逐。\n汤董最可人，吉德侔金玉。\n干越今称贤，闾阎声籍籍。\n此声买无价，民彝知未灭。\n我行三千里，六十零四日。\n明当抵番江，秉烛写胸臆。\n若夫咨诹事，多頼诸贤力。\n云何略不书，此是使者职。",
        "dynasty": "宋",
        "collection_info": null
    },
    {
        "title": "和高应朝",
        "author": "袁甫",
        "content": "明越两相望，别久忘岁月。\n今秋对标榘，喜见冰玉洁。\n实材信有用，至刚元不折。\n青青岁寒松，不畏霜与雪。\n世道有夷险，人心难泯灭。\n烦公作津梁，勿使微言绝。",
        "dynasty": "宋",
        "collection_info": null
    },
    {
        "title": "赠单判官秩满言归",
        "author": "袁甫",
        "content": "达士如弦直，直乃根性天。\n平易无他事，大道本自然。\n吁嗟机巧人，屈曲而拘挛。\n不求心境静，但取世俗妍。\n我来官柯山，同僚单君贤。\n赞画得佽助，直道无盘旋。\n廉介味已熟，恬退性所便。\n两载且追随，使我无大愆。\n临行重惜别，赠君可忘言。\n所愿松柏操，岁寒毋变迁。",
        "dynasty": "宋",
        "collection_info": null
    },
    {
        "title": "寄题夏时甫晓山亭诗",
        "author": "袁甫",
        "content": "夏君人中英，讷斋天下士。\n襟期修篁友，节操孤松比。\n大书晓山扁，山色来棐几。\n爱此朝气爽，未明揽衣起。\n讷斋我妇翁，颇曾窥涯涘。\n结交折辈行，逢人说夏子。\n因读晓山吟，令我慨生死。\n人世亦何为，仕宦聊尔尔。\n孰知死不朽，香名垂千祀。\n此人不復得，此诗谁能似。\n时甫盍刻石，方山可对峙。",
        "dynasty": "宋",
        "collection_info": null
    },
    {
        "title": "分题得莫氏荷池",
        "author": "袁甫",
        "content": "我老贫无居，借宅横水北。\n轩窗五月凉，四面绕修竹。\n方塘贮清泉，绿浄荫湖目。\n初疑青钱小，稍展圆盖绿。\n红妆出菡萏，敛萼似羞缩。\n清晨露华滋，掩苒耀容服。\n风来香十里，雨过珠百斛。\n全家在清凉，衾枕有余馥。\n吾师老瞿昙，六入渐驱逐。\n尘嚣化五浊，热恼变三伏。\n食实餐其根，对案何用肉。",
        "dynasty": "宋",
        "collection_info": null
    },
    {
        "title": "螳蜋捕蝉诗",
        "author": "袁甫",
        "content": "鸣蜩善择木，木美叶敷腴。\n国于美荫中，自庆无他虞。\n螳蜋伺其便，欲进復趦趄。\n怒臂俄一施，捕取如囚拘。\n委身膏利吻，性命纔须臾。\n均之细微物，一何强弱殊。\n蜩乎汝无识，自知其过欤。\n物在宇宙间，谨默乃安居。\n今汝独聒聒，昼夜长喧呼。\n汝闹力不足，彼静智有余。\n胜负从此决，谁谓汝非辜。\n螳蜋既得意，自谓真良图。\n那知仅一饱，燕鹊已窥觎。\n出尔反乎尔，胡能独全躯。\n乃知祸与福，不系巧与愚。\n哓哓固不免，默默復何如。\n置之不足道，燕坐观厥初。",
        "dynasty": "宋",
        "collection_info": null
    },
    {
        "title": "忠孝诗",
        "author": "袁甫",
        "content": "曾子立言诏后世，战陈无勇非孝也。\n战死犹留千古名，大夫赤心为宗社。\n而况判死乃得生，父母遗体非轻舍。\n忠孝从来只一原，此道于今识者寡。\n慈湖老师遗墨在，光燄万丈追风雅。\n发挥天经与地义，为怜世人多聋哑。\n跋语流传壮矣哉，忠由孝出非外假。\n厥今边庭尚绎骚，其势飙欻陵诸夏。\n孤忠步步踏实地，纸上陈言付土苴。\n报国即是报亲恩，忠孝断断非二者。\n两阃对峙贵通情，胸怀如水常善下。\n不见天高并地阔，要令物物归化冶。\n雍容谭笑凈边尘，直把兵氛都汛洒。\n名垂竹帛增亲荣，入觐至尊醉金斚。\n到此纯孝通神明，冥冥之中锡纯嘏。\n病夫山中何所能，功成请将椽笔写。",
        "dynasty": "宋",
        "collection_info": null
    },
    {
        "title": "辛亥寒食清明之交杜陵先生暂归省谒与诸生食罢游后园独坐萧然戏作长句示诸儿",
        "author": "袁甫",
        "content": "春风吹花次第芳，桃红李白蔷薇黄。\n榆钱柳絮飞欲狂，酴醾引蔓草木香。\n老人燕坐窥虞唐，目览千载游八荒。\n羣儿奔趋如羣羊，走过东阡復西厢。\n归来汗喘无可将，何如明窗治墨庄。\n读诵经史声琅琅，音节閒美非笙簧。\n有如农夫勤理秧，秋来乃有千斯仓。\n先生既至心不忙，背念衮衮倾三湘。\n一语蹇吃涕泗滂，老大空腹徒悲伤。\n圣明天子坐未央，收拾俊杰罗文章。\n褎然举首充贤良，仲舒轼辙俱轩昂。\n吾家有子雏凤凰，声价一日驰帝乡。\n随羣逐队恣颉颃，终抱粪壤如蜣蜋。",
        "dynasty": "宋",
        "collection_info": null
    },
    {
        "title": "和陆伯微韵",
        "author": "袁甫",
        "content": "皇都喜见天宇晴，好风拂掠条不鸣。\n幽人领袖二三子，适意涌金门外行。\n云岫重重仍翼翼，举头不愧林间翮。\n赏心乐事浩无涯，独念黎元生理窄。\n胸中宿昔富兵机，气压贲育走且疲。\n卯年会见佛貍死，天数一定端可推。\n九重求士忘食息，三聘躬耕在昕夕。\n愿君努力应时须，宇宙垂名长的皪。",
        "dynasty": "宋",
        "collection_info": null
    },
    {
        "title": "和杨秀甫韵",
        "author": "袁甫",
        "content": "天下大物山与泉，山泉为蒙义皎然。\n坐对岩岩听潺潺，以兹名斋日周旋。\n杨君作诗老更妍，解把山泉写天全。\n山谷松梅咏坡仙，到今笔语带芳鲜。\n松梅双清固堪怜，孰似山泉浩无边。\n顾我蒙养钻弥坚，要参圣处力加鞭。\n杨君一见出佳篇，古淡端如朱丝絃。\n絃中传雅奏，难共俗人言。\n我欲和君一两联，山泉入梦且高眠。",
        "dynasty": "宋",
        "collection_info": null
    },
    {
        "title": "见牡丹呈诸友",
        "author": "袁甫",
        "content": "从来洛花天下最，姚黄魏紫尤奇异。\n坐令百花失颜色，唤作国香谁是对。\n十年之前来新安，阅尽妖娆兴欲兰。\n晚得一枝睡露蝉，分明好似画中看。\n人世匆匆驹过隙，重游正值春三月。\n园丁折得数般来，旋买甆瓶谩成列。\n殷红照日更嫣然，轻素含风玉色鲜。\n中有杨妃曾一捻，咄哉尤物累天全。\n我今褰帷问疾苦，皇华那受妖花污。\n掷置道旁何足惜，亦如佞人吾所恶。\n顿使心胸和且平，况闻麦陇香气腾。\n处处一犁春雨足，家家合掌庆丰登。",
        "dynasty": "宋",
        "collection_info": null
    },
    {
        "title": "湖月赠朱几仲",
        "author": "袁甫",
        "content": "天上月，三五盈兮三五缺。\n湖中月，无缺无圆无生灭。\n天上月，虾蟇妖精敢作孽。\n湖中月，能使痴蟇踪影没。\n岂是蟾兔不如龙，不知龙有何秘诀。\n甓社湖中看明月，湖中天上双皎洁。\n湛卢令我书大字，老来百事懒且拙。\n惟有作字气如虹，写罢森森清彻骨。\n神龙见之应骧首，共伴寒光千古揭。\n夜夜明月照我字，我字照湖两相埒。\n更得湛卢着佳句，便与盂城成三绝。",
        "dynasty": "宋",
        "collection_info": null
    },
    {
        "title": "咏丹桂赠周纯甫冯德厚  其一",
        "author": "袁甫",
        "content": "一种自然色，如吾方寸丹。\n天教传信到，人莫作花看。\n骨气超凡俗，声名彻广寒。\n留君良为此，忆别鼻休酸。",
        "dynasty": "宋",
        "collection_info": null
    },
    {
        "title": "咏丹桂赠周纯甫冯德厚  其二",
        "author": "袁甫",
        "content": "孤却团圆月，今朝桂子丹。\n莫教疏雨打，留向晚秋看。\n色借幽岩秀，香通古壑寒。\n痴儿被花笑，世味只辛酸。",
        "dynasty": "宋",
        "collection_info": null
    },
    {
        "title": "和韩履善韵",
        "author": "袁甫",
        "content": "谈经说史谩支离，大道宁容小智窥。\n山峙川流俱是妙，鸢飞鱼跃两忘机。\n识天乃乐天之乐，非我安知我不知。\n细读新诗消息好，桃花见后更无疑。",
        "dynasty": "宋",
        "collection_info": null
    },
    {
        "title": "和王伯友韵",
        "author": "袁甫",
        "content": "三春强半麦青青，是处田家只望晴。\n雪压霜欺愁正极，日融云浄眼增明。\n纷纷民瘼关吾念，得得天公相此行。\n更问老农官与吏，几人贪浊几人清。",
        "dynasty": "宋",
        "collection_info": null
    },
    {
        "title": "和毛中书劝农韵三首  其一",
        "author": "袁甫",
        "content": "曲奏梅花促晓更，更声方断又鸣钲。\n篮舆咿轧亲巡野，枥马喧填看勉耕。\n酒酌田翁添醉色，泽均牧叟助欢声。\n天公也欲催佳句，特放晴光分外明。",
        "dynasty": "宋",
        "collection_info": null
    },
    {
        "title": "和毛中书劝农韵三首  其二",
        "author": "袁甫",
        "content": "历遍田畴问我农，都言杼柚久虚空。\n吏胥祇是工椎剥，仓廪何曾识腐红。\n愿得家家歌乐岁，直须日日扇和风。\n如今拙手徒餐粟，惭见天民四者穷。",
        "dynasty": "宋",
        "collection_info": null
    },
    {
        "title": "和毛中书劝农韵三首  其三",
        "author": "袁甫",
        "content": "劳农因得步河桥，仰视前贤隔九霄。\n凡骨难仙安素履，腐儒学吏守邦条。\n荷公美意鞭驽质，惠我名篇胜翠翘。\n痛饮春醪那可强，胸中磊块把诗浇。",
        "dynasty": "宋",
        "collection_info": null
    },
    {
        "title": "和越帅汪仲宗韵",
        "author": "袁甫",
        "content": "稽山窟宅尽神仙，多少棠阴属鉅贤。\n万壑千岩长似旧，一翁二季美无前。\n风流自昔遗芳在，衣钵于今盛事传。\n行见直声追轨躅，岂徒庆礼侈宾筵。",
        "dynasty": "宋",
        "collection_info": null
    },
    {
        "title": "和南康守韵",
        "author": "袁甫",
        "content": "结亭故事重拈出，领略匡庐高更高。\n身在山中迷面目，心游局外见分毫。\n平湖雪意漫天急，古木风声捲地号。\n此地徐徐鼛鼓节，知公一念在民劳。",
        "dynasty": "宋",
        "collection_info": null
    },
    {
        "title": "和履善游三洞天韵",
        "author": "袁甫",
        "content": "长空万里普光明，此地缘何独着灵。\n不是天晴窥白日，爱他月黑满疏星。\n石松有子能呈巧，金囤无沙似遁形。\n蓦地回头千万点，谛观顿使我心醒。",
        "dynasty": "宋",
        "collection_info": null
    },
    {
        "title": "和令君岁寒亭韵",
        "author": "袁甫",
        "content": "老干森森当翠屏，壁间诗句有留名。\n昔逢利口挤之死，今伴苍髯凛若生。\n雪压枝擎犹有力，月高林静更双清。\n抚松似共黄门语，况听萧萧枕上声。",
        "dynasty": "宋",
        "collection_info": null
    },
    {
        "title": "蒙程伯寓知府给事以仆生祠妙唱见寄辄次韵奉酬",
        "author": "袁甫",
        "content": "闻道邦人尚去思，栽松植竹遶丛祠。\n要知独立无言处，正似危邦援绝时。\n平世功名付图画，暮年活计在钩丝。\n谢公旌旆巡山后，千里慇懃寄好词。",
        "dynasty": "宋",
        "collection_info": null
    },
    {
        "title": "新安乡会",
        "author": "袁甫",
        "content": "紫阳自是神仙窟，谁泛仙槎竞问津。\n二妙先传联璧喜，九人齐着赐袍新。\n自怜十载龙门客，来领三科燕席宾。\n酌颂年家无浪语，黄山高节两嶙峋。",
        "dynasty": "宋",
        "collection_info": null
    },
    {
        "title": "送池阳张倅奉祠归清江二首  其一",
        "author": "袁甫",
        "content": "题舆名满大江东，忽忆家山閤皂中。\n孤棹赋归犹带雪，深衣养浩直摩空。\n从教风月分多少，独抱春秋究始终。\n籍湜近来知叛否，只君不负紫阳翁。",
        "dynasty": "宋",
        "collection_info": null
    },
    {
        "title": "送池阳张倅奉祠归清江二首  其二",
        "author": "袁甫",
        "content": "自怜凡骨未能仙，每对仙都辄爽然。\n序齿十年兄弟行，论交一日友朋缘。\n干戈满地心忧国，事业弥天世急贤。\n已把封章排紫闼，未容问舍与求田。",
        "dynasty": "宋",
        "collection_info": null
    },
    {
        "title": "魏鸿禧叙别二首  其一",
        "author": "袁甫",
        "content": "世间万事尽筌蹄，尘外工夫好者希。\n大道精通元自在，旁门浅陋谩多岐。\n六年铁冶劳经画，九转金丹默受持。\n归去小溪溪上坐，要求消息在婴儿。",
        "dynasty": "宋",
        "collection_info": null
    },
    {
        "title": "魏鸿禧叙别二首  其二",
        "author": "袁甫",
        "content": "别有金丹简且真，不烦火候不劳神。\n自知自信融融乐，无虑无营盎盎春。\n天地游心元广大，风云入句更精神。\n我将归去偿兹愿，溪上相逢只幅巾。",
        "dynasty": "宋",
        "collection_info": null
    },
    {
        "title": "钓台",
        "author": "袁甫",
        "content": "朔风吹我到严滩，拥被掀篷一破颜。\n寒色侵凌欺白髮，雪花撩乱失青山。\n未消据案千尘积，且爱哦诗一饷閒。\n惭愧钓台风韵在，他年归隠许跻攀。",
        "dynasty": "宋",
        "collection_info": null
    },
    {
        "title": "晦庵文公祠堂用令君韵",
        "author": "袁甫",
        "content": "当年独抱伯牙名，身后祠堂列佩衾。\n官职平生安义命，诗书终老惜光阴。\n一椽古歙溪山窟，千古长松风月林。\n彭令经营真有趣，箇中应契老师心。",
        "dynasty": "宋",
        "collection_info": null
    },
    {
        "title": "岳忠武祠三首  其一",
        "author": "袁甫",
        "content": "当年老桧肆欺谩，忠武哀哉抱寸丹。\n頼有皇天为吐气，岂无青史更诛姦。\n字留陈迹何年泯，烟锁空山尽日閒。\n世事关心眠不得，今朝下涕为潸潸。",
        "dynasty": "宋",
        "collection_info": null
    },
    {
        "title": "岳忠武祠三首  其二",
        "author": "袁甫",
        "content": "儿时曾住练江头，长老频频说岳侯。\n手握天戈能决胜，心轻人爵祇寻幽。\n堪嗟爝火当时灭，谁信长川万古流。\n机会莫言今到手，却愁无饭饱貔貅。",
        "dynasty": "宋",
        "collection_info": null
    },
    {
        "title": "岳忠武祠三首  其三",
        "author": "袁甫",
        "content": "背嵬军马战无俦，压尽当年几列侯。\n先辈有闻多散轶，后生谁识发潜幽。\n伤心咄咄权臣事，满眼滔滔债帅流。\n槌剥到今浑似鬼，向人休说是貔貅。",
        "dynasty": "宋",
        "collection_info": null
    },
    {
        "title": "咏东松庵",
        "author": "袁甫",
        "content": "作意东松访旧闻，山岩窟裏梵宫存。\n矮楼蛙井身如蛰，峭壁鱼鳞手可扪。\n草草反成多景致，悭悭别是一干坤。\n输他饱饭安眠处，朝暮烟霞看吐吞。",
        "dynasty": "宋",
        "collection_info": null
    },
    {
        "title": "褒三汤孝行",
        "author": "袁甫",
        "content": "谁道田家不读书，一门孝行与人殊。\n直将自已通天地，岂是无心惜体肤。\n人愿生儿皆似此，神如佑善肯忘吾。\n勉哉一念勤推广，已办嘉名里巷呼。",
        "dynasty": "宋",
        "collection_info": null
    },
    {
        "title": "读朱冠之诗有作三首  其一",
        "author": "袁甫",
        "content": "孔孟宗师心中的，回由评品手持衡。\n至刚大勇本来有，由义居仁熟处行。\n说到孤忠推自孝，辄拚一死肯偷生。\n此篇此语令人醒，夜半青灯看到明。",
        "dynasty": "宋",
        "collection_info": null
    },
    {
        "title": "读朱冠之诗有作三首  其二",
        "author": "袁甫",
        "content": "浮云擘破月华明，怎得浮云不再生。\n几度月明云几擘，全无云翳月全清。\n后生欲解凭谁问，先觉虽知肯尽明。\n苦硬工夫须彻底，秋云漠漠一轮横。",
        "dynasty": "宋",
        "collection_info": null
    },
    {
        "title": "读朱冠之诗有作三首  其三",
        "author": "袁甫",
        "content": "多言外好中何有，有德之言春意融。\n惟一性天真洞彻，许多事理尽流通。\n句新悦耳源先涸，思苦雕肝味易穷。\n自古才人皆患此，就中崛强是扬雄。",
        "dynasty": "宋",
        "collection_info": null
    },
    {
        "title": "题赵氏连理木图",
        "author": "袁甫",
        "content": "连理呈祥炳寸丹，巽斋高致拂云端。\n须知念念通冥漠，不见声声说急难。\n义槩莫如生死际，家风要使子孙看。\n城南我祖嘉名似，从此心期共不刊。",
        "dynasty": "宋",
        "collection_info": null
    },
    {
        "title": "留无邪字",
        "author": "袁甫",
        "content": "此骏产渥洼，神奇莫浪夸。\n相期千里志，赠子字无邪。",
        "dynasty": "宋",
        "collection_info": null
    },
    {
        "title": "游敬亭山用谪仙韵二首  其一",
        "author": "袁甫",
        "content": "黄檗道场古，裴公心事閒。\n白诗三绝併，那似敬亭山。",
        "dynasty": "宋",
        "collection_info": null
    },
    {
        "title": "游敬亭山用谪仙韵二首  其二",
        "author": "袁甫",
        "content": "事从尘世去，心共白云閒。\n不作游山计，朝朝饱看山。",
        "dynasty": "宋",
        "collection_info": null
    },
    {
        "title": "衢学讲堂更名时习和贰车韵五首  其一",
        "author": "袁甫",
        "content": "道心无坏亦无成，只怕微云点太清。\n重坎之亨人不识，一轮素月本来明。",
        "dynasty": "宋",
        "collection_info": null
    },
    {
        "title": "衢学讲堂更名时习和贰车韵五首  其二",
        "author": "袁甫",
        "content": "意味澄然未动初，纲常大道本同趋。\n直须丽泽工夫熟，便是当年咏舞雩。",
        "dynasty": "宋",
        "collection_info": null
    },
    {
        "title": "衢学讲堂更名时习和贰车韵五首  其三",
        "author": "袁甫",
        "content": "终身不察是凡人，一日三回省此身。\n参也亲传端的处，品题宜亚不违仁。",
        "dynasty": "宋",
        "collection_info": null
    },
    {
        "title": "衢学讲堂更名时习和贰车韵五首  其四",
        "author": "袁甫",
        "content": "缅怀周道意悠长，事业姬公念不忘。\n宗庙百官谁识者，仲由也只许升堂。",
        "dynasty": "宋",
        "collection_info": null
    },
    {
        "title": "衢学讲堂更名时习和贰车韵五首  其五",
        "author": "袁甫",
        "content": "莫道今人不古如，分明气象鲁之洙。\n坤爻六二知何义，试叩胶庠学易徒。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "袁甫",
        "content": "瑚琏区区只小成，休言果艺与忠清。\n圣师忘食兼忘老，地久天长日月明。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "袁甫",
        "content": "修慝之余德復初，更须辨白舍并趋。\n善哉三语当年问，直到于今想从雩。",
        "dynasty": "宋",
        "collection_info": null
    },
    {
        "title": "再用前韵  其三",
        "author": "袁甫",
        "content": "两地参天命曰人，灵龟端合取诸身。\n笑渠到处閒寻觅，直信人言井有仁。",
        "dynasty": "宋",
        "collection_info": null
    },
    {
        "title": "再用前韵  其四",
        "author": "袁甫",
        "content": "逝者如斯昼夜长，会心能使百忧忘。\n生前身后浑如此，丝竹之音孔子堂。",
        "dynasty": "宋",
        "collection_info": null
    },
    {
        "title": "再用前韵  其五",
        "author": "袁甫",
        "content": "小时所学老何如，自诧西河不记洙。\n曾子斯言讥背本，祇今犹足警吾徒。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "袁甫",
        "content": "逾年政化一无成，敢道民和狱讼清。\n不以旁人评得失，箇中一点自知明。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "袁甫",
        "content": "心事如何忍负初，官居每忆过庭趋。\n勤勤抚字今微验，雨足春畴不待雩。",
        "dynasty": "宋",
        "collection_info": null
    },
    {
        "title": "再用前韵  其三",
        "author": "袁甫",
        "content": "诚心谕俗淑斯人，莫宝金珠宝此身。\n昨日偶拈乡记看，几家孝养渐兴仁。",
        "dynasty": "宋",
        "collection_info": null
    },
    {
        "title": "再用前韵  其四",
        "author": "袁甫",
        "content": "吾儒政事话头长，步步诗书可蹔忘。\n齐相未知真不扰，无端逊与盖公堂。",
        "dynasty": "宋",
        "collection_info": null
    },
    {
        "title": "再用前韵  其五",
        "author": "袁甫",
        "content": "蒲卢喻政意何如，此语源流亦自洙。\n若愿小民皆类我，须知类我始生徒。",
        "dynasty": "宋",
        "collection_info": null
    },
    {
        "title": "时习堂记言五典也载赓前韵以歌之  其一",
        "author": "袁甫",
        "content": "事亲尽孝自天成，鑑本无尘水本清。\n相彼禽兮犹学习，灵乌反哺更分明。",
        "dynasty": "宋",
        "collection_info": null
    },
    {
        "title": "时习堂记言五典也载赓前韵以歌之  其二",
        "author": "袁甫",
        "content": "习容斋戒适朝初，佩玉锵鸣谨进趋。\n大分凛然冠屦判，一诚不散若郊雩。",
        "dynasty": "宋",
        "collection_info": null
    },
    {
        "title": "时习堂记言五典也载赓前韵以歌之  其三",
        "author": "袁甫",
        "content": "齐家断勿责他人，须信仪型只在身。\n习习谷风讥义薄，交相爱也是为仁。",
        "dynasty": "宋",
        "collection_info": null
    },
    {
        "title": "时习堂记言五典也载赓前韵以歌之  其四",
        "author": "袁甫",
        "content": "徐行后长味深长，此道谁能笃不忘。\n我欲讲行乡饮酒，大明上齿习斯堂。",
        "dynasty": "宋",
        "collection_info": null
    },
    {
        "title": "时习堂记言五典也载赓前韵以歌之  其五",
        "author": "袁甫",
        "content": "切偲取义思怡如，兑习工夫忆泗洙。\n泮水朋来方衮衮，三千攀附圣门徒。",
        "dynasty": "宋",
        "collection_info": null
    },
    {
        "title": "再和时习五章章取礼记一句 王制习乡上齿",
        "author": "袁甫",
        "content": "復礼工夫本易成，此心对越只寅清。\n居乡上齿家常饭，此道于今晦不明。",
        "dynasty": "宋",
        "collection_info": null
    },
    {
        "title": "再和时习五章章取礼记一句 射义习射于泽",
        "author": "袁甫",
        "content": "蓬矢桑弧男子初，泽宫试事翼如趋。\n采蘩盈耳皆音节，盛乐何消待大雩。",
        "dynasty": "宋",
        "collection_info": null
    },
    {
        "title": "再和时习五章章取礼记一句 月令鹰乃学习",
        "author": "袁甫",
        "content": "鹰犹知学况于人，羽翮冲霄具此身。\n须信数飞方解熟，熟之又熟即为仁。",
        "dynasty": "宋",
        "collection_info": null
    },
    {
        "title": "再和时习五章章取礼记一句 玉藻习容观玉声",
        "author": "袁甫",
        "content": "佩玉之声清越长，此身无故讵容忘。\n挈渠方屦圜冠士，登我光风霁月堂。",
        "dynasty": "宋",
        "collection_info": null
    },
    {
        "title": "再和时习五章章取礼记一句 月令上丁习舞释菜",
        "author": "袁甫",
        "content": "圣道洋洋沧海如，不流天下只流洙。\n上丁释菜今非古，唤起遗风属我徒。",
        "dynasty": "宋",
        "collection_info": null
    },
    {
        "title": "寿赵处仁母夫人",
        "author": "袁甫",
        "content": "有子见知真西山，有孙又把桂枝攀。\n堂前萱草年年绿，庆事天公定不悭。",
        "dynasty": "宋",
        "collection_info": null
    },
    {
        "title": "寿张亨之祖母夫人",
        "author": "袁甫",
        "content": "为问蟠桃熟几番，见儿髮白着衣斑。\n孙枝又作红蕖客，更愿云礽捧寿山。",
        "dynasty": "宋",
        "collection_info": null
    },
    {
        "title": "寿冯德厚三首  其一",
        "author": "袁甫",
        "content": "人生汩汩逐风波，祝子长年要若何。\n一日洞然无障碍，元来佛法也无多。",
        "dynasty": "宋",
        "collection_info": null
    },
    {
        "title": "寿冯德厚三首  其二",
        "author": "袁甫",
        "content": "麟经咀嚼造深微，攀取秋风第一枝。\n便把斯言为子寿，崧高不用更吟诗。",
        "dynasty": "宋",
        "collection_info": null
    },
    {
        "title": "寿冯德厚三首  其三",
        "author": "袁甫",
        "content": "朱絃疏越澹徽音，身在尘中只古心。\n祝子长年仍健饭，好书读到夜沈沈。",
        "dynasty": "宋",
        "collection_info": null
    },
    {
        "title": "赓周纯甫求归三首  其一",
        "author": "袁甫",
        "content": "秋风一夜簸清波，我自思亲奈客何。\n远地少书消息好，书多愁闷转添多。",
        "dynasty": "宋",
        "collection_info": null
    },
    {
        "title": "赓周纯甫求归三首  其二",
        "author": "袁甫",
        "content": "苦过重阳赋式微，黄花剩插两三枝。\n对花酬酒坚盟约，依旧黄山唱和诗。",
        "dynasty": "宋",
        "collection_info": null
    },
    {
        "title": "赓周纯甫求归三首  其三",
        "author": "袁甫",
        "content": "人生何处是知音，契合端由一片心。\n瞥见先生清苦貌，吾儿且喜不埋沈。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "袁甫",
        "content": "山未烟云水未波，试参妙处定如何。\n黄花未见应难会，见了黄花会意多。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "袁甫",
        "content": "本是尘中诗兴微，秋风偶折最高枝。\n诗坛方筑那言去，为我留连百首诗。",
        "dynasty": "宋",
        "collection_info": null
    },
    {
        "title": "再用前韵  其三",
        "author": "袁甫",
        "content": "百首诗成遇赏音，云何容易动归心。\n少陵不肯为轻薄，笑杀王杨井底沈。",
        "dynasty": "宋",
        "collection_info": null
    },
    {
        "title": "送别再用前韵  其一",
        "author": "袁甫",
        "content": "歙江归艇棹晴波，同去同来日几何。\n不怕黄花负人约，只愁人意负花多。",
        "dynasty": "宋",
        "collection_info": null
    },
    {
        "title": "送别再用前韵  其二",
        "author": "袁甫",
        "content": "凤凰翔集肯卑微，独向梧桐拣一枝。\n乍别故栖知未忍，临行更赋白圭诗。",
        "dynasty": "宋",
        "collection_info": null
    },
    {
        "title": "送别再用前韵  其三",
        "author": "袁甫",
        "content": "慇懃寄信胜邮音，合把君心印我心。\n老老及人仁者事，祝君毋得任浮沈。",
        "dynasty": "宋",
        "collection_info": null
    },
    {
        "title": "和晋斋兄韵三首  其一",
        "author": "袁甫",
        "content": "不爱金章紫绶纡，欣然玉局自安居。\n近来作计谁云拙，六六之年创一庐。",
        "dynasty": "宋",
        "collection_info": null
    },
    {
        "title": "和晋斋兄韵三首  其二",
        "author": "袁甫",
        "content": "不羡勋名逐日新，课孙种绩及青春。\n试将圆镜当空照，始识庐山面目真。",
        "dynasty": "宋",
        "collection_info": null
    },
    {
        "title": "和晋斋兄韵三首  其三",
        "author": "袁甫",
        "content": "家塾提纲属晋斋，絜斋气脉远乎哉。\n何时升讲开聋聩，衿佩跄跄济济来。",
        "dynasty": "宋",
        "collection_info": null
    },
    {
        "title": "送番阳程令出乡行古问百年礼",
        "author": "袁甫",
        "content": "黄栢冈前百岁翁，婆娑终日酒杯中。\n此行得得烦君问，荒政如今惬老农。",
        "dynasty": "宋",
        "collection_info": null
    },
    {
        "title": "题半霄亭",
        "author": "袁甫",
        "content": "今朝带月上山头，面面晴岚翠欲流。\n此处青霄纔是半，半霄以上许登不。",
        "dynasty": "宋",
        "collection_info": null
    },
    {
        "title": "龙女泉",
        "author": "袁甫",
        "content": "灵泉何事迸幽岩，龙女分从万丈潭。\n一勺之多龙在否，烦君试向此中参。",
        "dynasty": "宋",
        "collection_info": null
    },
    {
        "title": "崇圣寺瀑布泉二首  其一",
        "author": "袁甫",
        "content": "古来翠瀑仅涓涓，戛玉新亭却沛然。\n世事废兴皆若此，醉眠何用问青天。",
        "dynasty": "宋",
        "collection_info": null
    },
    {
        "title": "崇圣寺瀑布泉二首  其二",
        "author": "袁甫",
        "content": "半山飞瀑元如雪，况是今朝雪裏来。\n界破青山休谩诧，神光妙用亦奇哉。",
        "dynasty": "宋",
        "collection_info": null
    },
    {
        "title": "九华山",
        "author": "袁甫",
        "content": "天河秀出九芙蓉，白也诗词信是工。\n我欲依然名九子，人情山意两融融。",
        "dynasty": "宋",
        "collection_info": null
    },
    {
        "title": "和赵克家三洞天二首  其一",
        "author": "袁甫",
        "content": "洞外老天非不大，洞中天小却奇哉。\n此奇端的由天造，不枉携朋得得来。",
        "dynasty": "宋",
        "collection_info": null
    },
    {
        "title": "和赵克家三洞天二首  其二",
        "author": "袁甫",
        "content": "自昔尧汤水旱年，祇缘先备国无捐。\n我今皭火区区甚，惭见容光照洞天。",
        "dynasty": "宋",
        "collection_info": null
    },
    {
        "title": "九芙蓉峰",
        "author": "袁甫",
        "content": "眼底山光半有无，芙蓉面目定何如。\n忽然皓月当空挂，始信山灵不负予。",
        "dynasty": "宋",
        "collection_info": null
    },
    {
        "title": "莫能名庵二首  其一",
        "author": "袁甫",
        "content": "说道空空元不空，太空何物不能容。\n世人枉被虚名幻，到底还须识正宗。",
        "dynasty": "宋",
        "collection_info": null
    },
    {
        "title": "莫能名庵二首  其二",
        "author": "袁甫",
        "content": "青山突兀倚长空，不作人间儿女容。\n几载无名茅处士，一朝识破有林宗。",
        "dynasty": "宋",
        "collection_info": null
    },
    {
        "title": "东松庵",
        "author": "袁甫",
        "content": "六月山泉定易枯，枕流洗耳事何如。\n幽人高卧浑无恼，好把灵源日日疏。",
        "dynasty": "宋",
        "collection_info": null
    },
    {
        "title": "咏裴休舍宅为寺",
        "author": "袁甫",
        "content": "我怜裴相爱参禅，石上莲花几刻镌。\n舍宅何如休起宅，酇侯师俭是名言。",
        "dynasty": "宋",
        "collection_info": null
    },
    {
        "title": "题象山先生帖",
        "author": "袁甫",
        "content": "谊重姻联语甚真，典型满纸墨犹新。\n中间多少箴规意，须信亲亲即是仁。",
        "dynasty": "宋",
        "collection_info": null
    },
    {
        "title": "索新进诗",
        "author": "袁甫",
        "content": "君传秘诀解观人，瞥见双眸识破真。\n收拾后生知几许，为予唤取傥相亲。",
        "dynasty": "宋",
        "collection_info": null
    },
    {
        "title": "趣诸友观牡丹",
        "author": "袁甫",
        "content": "天工不管国香奇，流落民家识者希。\n特地邀宾宾不至，国香也是少人知。",
        "dynasty": "宋",
        "collection_info": null
    },
    {
        "title": "和魏都大牡丹二首  其一",
        "author": "袁甫",
        "content": "初放姚黄一两枝，旋看魏紫格尤奇。\n天公似欲留连住，伴我酴醾满架时。",
        "dynasty": "宋",
        "collection_info": null
    },
    {
        "title": "和魏都大牡丹二首  其二",
        "author": "袁甫",
        "content": "费尽工夫始盛开，一时赏玩四时培。\n东君摧折飘零后，犹带天香溪上来。",
        "dynasty": "宋",
        "collection_info": null
    },
    {
        "title": "映山红",
        "author": "袁甫",
        "content": "山花无数笑春风，临水精神迥不同。\n唤作映山风味短，看来恰似映溪红。",
        "dynasty": "宋",
        "collection_info": null
    },
    {
        "title": "蟠梅二首  其一",
        "author": "袁甫",
        "content": "篱外横斜只任真，无端束缚损花神。\n孤标自是为人妒，一笑春风不用嗔。",
        "dynasty": "宋",
        "collection_info": null
    },
    {
        "title": "蟠梅二首  其二",
        "author": "袁甫",
        "content": "幸自尘埃不许侵，千盘万结戏相寻。\n只缘漏泄春消息，惹动旁人机巧心。",
        "dynasty": "宋",
        "collection_info": null
    },
    {
        "title": "见梅",
        "author": "袁甫",
        "content": "半月山行不识梅，近城纔见一枝开。\n呼童截竹敲冰水，盛取数枝随轿来。",
        "dynasty": "宋",
        "collection_info": null
    },
    {
        "title": "元夕留城外",
        "author": "袁甫",
        "content": "三市香尘隘绮罗，游人无奈月明何。\n吾侬分得宽閒处，地阔天高得月多。",
        "dynasty": "宋",
        "collection_info": null
    },
    {
        "title": "憩折山市",
        "author": "袁甫",
        "content": "折山山下簇人烟，一似吴儿笑语喧。\n始信臙脂溪水媚，木瓜分得也嫣然。",
        "dynasty": "宋",
        "collection_info": null
    },
    {
        "title": "耕乐诗四首  其一",
        "author": "袁甫",
        "content": "优游无事只耕田，顾我归耕子已先。\n可但千仓良足乐，不收一粒亦欣然。",
        "dynasty": "宋",
        "collection_info": null
    },
    {
        "title": "耕乐诗四首  其二",
        "author": "袁甫",
        "content": "一犁春雨趁农耕，歌咏康衢了此生。\n若有可忧方有乐，本无亏处亦无成。",
        "dynasty": "宋",
        "collection_info": null
    },
    {
        "title": "耕乐诗四首  其三",
        "author": "袁甫",
        "content": "一片灵明自有田，当仁那肯逊儒先。\n归来不说溪山好，只说癯仙气浩然。",
        "dynasty": "宋",
        "collection_info": null
    },
    {
        "title": "耕乐诗四首  其四",
        "author": "袁甫",
        "content": "少时操笔代躬耕，老鹤如今太瘦生。\n已识箇中真乐地，谁云骨相费生成。",
        "dynasty": "宋",
        "collection_info": null
    },
    {
        "title": "题英烈庙",
        "author": "袁甫",
        "content": "二难千载牛山事，压尽当年虎帐功。\n始屈终伸天赫赫，皇家特地侈真封。",
        "dynasty": "宋",
        "collection_info": null
    },
    {
        "title": "题慈云阁",
        "author": "袁甫",
        "content": "不见慈湖二十年，忧心如醉復如颠。\n我来忽见慈云阁，恍若慈湖现我前。",
        "dynasty": "宋",
        "collection_info": null
    },
    {
        "title": "题陈和仲观聚堂",
        "author": "袁甫",
        "content": "习庵筑室，扁曰观聚。\n堂前何有，万象可覩。\n山如郛郭，烟云吞吐。\n草木沃若，春光媚妩。\n修篁漫山，不知隆暑。\n何况秋空，呼日入户。\n朔风吹雪，松声如怒。\n上天下地，四方曰宇。\n物生其间，何可胜数。\n我于是观，乐哉斯土。\n随意作室，不华不窳。\n买山旋添，稍葺园圃。\n得趣幽闲，不入城府。\n良朋偶来，倾倒肺腑。\n不及时事，惟谈邹鲁。\n朋去何为，周易一部。\n消息盈虚，穷今亘古。\n观乃自观，寂无一语。",
        "dynasty": "宋",
        "collection_info": null
    },
    {
        "title": "题陈和仲尊明亭",
        "author": "袁甫",
        "content": "非德不尊，非道不明。\n爰取斯义，以名吾亭。\n亭在山巅，气象巍然。\n山从何来，蜿蜿蜒蜒。\n我坐亭上，极目一望。\n群峯毕朝，尊无与抗。\n我抚亭下，万状难写。\n一一分明，入我盏斝。\n有时携筇，偕二三朋。\n莫知我心，独抚孤松。",
        "dynasty": "宋",
        "collection_info": null
    },
    {
        "title": "杜子墅留别",
        "author": "赵汝回",
        "content": "有朋不贵数，道合意自亲。\n早知离别难，会觌岂厌频。\n青灯书阁下，细语交情真。\n酌此武阳泉，馔彼松江鳞。\n公庖復有携，得非知我贫。\n如何不我醉，明日隔征尘。",
        "dynasty": "宋",
        "collection_info": null
    },
    {
        "title": "渔父",
        "author": "赵汝回",
        "content": "衡岳早来雨，湘江增绿波。\n小舟浮似屋，香草结为蓑。\n水定见鱼影，夜清闻棹歌。\n悠悠百年梦，醒少醉时多。",
        "dynasty": "宋",
        "collection_info": null
    },
    {
        "title": "送李寅归里",
        "author": "赵汝回",
        "content": "怜君竟不偶，每事与心违。\n南雪岁将暮，西江帆独归。\n停薪待官米，借宅共僧扉。\n吾老惭为吏，相期寻钓矶。",
        "dynasty": "宋",
        "collection_info": null
    },
    {
        "title": "东山堂",
        "author": "赵汝回",
        "content": "谢守登临地，今为博士居。\n由来好山水，常得近诗书。\n洞与衡岳接，泉分玉井余。\n年年为吟事，春草不教锄。",
        "dynasty": "宋",
        "collection_info": null
    },
    {
        "title": "呈水心先生",
        "author": "赵汝回",
        "content": "鹤骨虽癯髮未斑，秋风鸥鹭共翛閒。\n芙蓉夹径纔通马，杨柳沿池不碍山。\n外稿定于何日上，中兴只在十年间。\n谷城片石无人识，胡骑堂堂出汉关。",
        "dynasty": "宋",
        "collection_info": null
    },
    {
        "title": "鴈山",
        "author": "赵汝回",
        "content": "木叶新时雨亦晴，山中少驻不妨程。\n童嫌路峻频痴坐，僧喜岩幽每促行。\n草荡春深无鴈到，松林月上有猿声。\n石屏一带三千丈，可惜题诗又不成。",
        "dynasty": "宋",
        "collection_info": null
    },
    {
        "title": "山中即事",
        "author": "赵汝回",
        "content": "白日荒荒过不知，荼䕷开了觉春归。\n山家卖笋樱桃熟，河水生萍柳絮飞。\n久雨一晴萤火出，闰年三月杜鹃稀。\n沉沉松竹烟岚冷，惭愧高僧借袷衣。",
        "dynasty": "宋",
        "collection_info": null
    },
    {
        "title": "峨眉山廨",
        "author": "赵汝回",
        "content": "褐衣蔬食苦吟身，肌骨虽清鬓雪新。\n栗里未营三亩宅，桃源已过一年春。\n也知官职难痴望，化得妻儿不谇贫。\n别写新诗寄乡友，峨眉山下独閒人。",
        "dynasty": "宋",
        "collection_info": null
    },
    {
        "title": "宿罗溪山",
        "author": "赵汝回",
        "content": "鹫岭东游霁景微，碧桃花外一鶑飞。\n樵夫不斫垂潭树，知有僧人挂搭衣。",
        "dynasty": "宋",
        "collection_info": null
    },
    {
        "title": "二月十九日",
        "author": "赵汝回",
        "content": "客去关门读庄老，灯花熠熠春虫小。\n冰雪未消雷雨来，长安三月行人少。",
        "dynasty": "宋",
        "collection_info": null
    },
    {
        "title": "简陆少监",
        "author": "赵汝回",
        "content": "登瀛彼何人，选海渺无际。\n巨矣万斛舟，不与贫士济。\n起樯开锦帆，逆浪使风势。\n贫士望洋立，惆怳发深喟。\n少监笠泽英，清芬袭兰砌。\n不经觅举难，不道觅举易。\n每恨里选衰，高才守低位。\n趋荣靡愿辱，不富焉有贵。\n一涂总不歧，隻臂鞴羣鸷。\n园桃各春妍，崖松以霜悴。\n端笏玉扆前，极口陈国是。\n上之及公卿，下之言守帅。\n剥肤到饥甿，孰与护元气。\n凝阴积层霄，剽贼延内地。\n毋谓民不神，民情即天意。\n善瑟无弊絃，良工先利器。\n所愿招隽豪，弃取委公义。\n庶几皋伊出，扶倾扫沉翳。\n从来立仗马，唯作噉蒭计。\n堂堂不讳朝，鸣凤峙鹓陛。",
        "dynasty": "宋",
        "collection_info": null
    },
    {
        "title": "游列真观刘道士拉上潮际观渔",
        "author": "赵汝回",
        "content": "珠宫何岧峣，前江后层嶂。\n开山者何人，萧梁山中相。\n窃惟经营初，岂曰此幽赏。\n地灵宜仙事，境寂销俗相。\n既积惜水功，帝命使瀛丈。\n手泥烧丹竈，岁久化黄壤。\n石突古殿出，磵循阴廊响。\n道人如修静，我岂陶官长。\n偶结清凈缘，下榻税尘鞅。\n夜报前溪渔，命酒将鲙享。\n撑篷待月来，架桨乘潮上。\n秋高气凄澹，清极思超敞。\n暂废一夕眠，庶蒙列真奬。",
        "dynasty": "宋",
        "collection_info": null
    },
    {
        "title": "寄昭武冯司户",
        "author": "赵汝回",
        "content": "朝解白鹄袍，夕投武阳垒。\n武阳众盗区，风传骇妻子。\n六月日癸亥，一书满三纸。\n具言五月初，独宿钟石邸。\n胁从在所矜，渠魁固无几。\n仰凭天子威，肃导使君指。\n豁达生路开，掷剑秉锄耜。\n始如浮釜鱼，终如慕羶螘。\n游骑从何来，使我颜有泚。\n幸逃食其烹，犹存汉家体。\n黄巾与绿林，往昔殊僣拟。\n陆梁能几时，寸戮而已矣。\n理国若理身，虑我不虑彼。\n溃痈復何难，实恐元气毁。\n江闽五十邑，荆棘五千里。\n我农失种穫，我士乏储峙。\n捕招两悠悠，分明养彪兕。\n顷予参此军，忽忽逾一纪。\n素飧歌伐檀，居前愧扬粃。\n坊闾俨在目，煨烬空遗址。\n使君君子儒，规摹用诗礼。\n军势李晟孤，国事贾生耻。\n蛟龙无波涛，胡能制蛇虺。\n谁谓曹掾卑，伟矣天下事。\n生平报国躯，小节安足死。\n南北久瓜分，须君混文轨。",
        "dynasty": "宋",
        "collection_info": null
    },
    {
        "title": "送卢五方春分教端州",
        "author": "赵汝回",
        "content": "柳南矫矫蛟龙骞，古诗古文高入天。\n奉试词场三十年，柳度夜夜魁星躔。\n集英殿下听胪传，唱在第十众所冤。\n天岂恨汝月蚀篇，罚使独吟瘴海边。\n中州近年栽木绵，春寒秋热气已偏。\n我心忧国身甚便，编排失手安足言。\n敌窥淮汉蹂两川，君相不得高枕眠。\n古人度岭悲南迁，今人度岭如登仙。\n端溪溪阔山无烟，长腰米白鲫鲩鲜。\n山媪采蕉蜑采蠙，羽檄不警徭赋蠲。\n党碑诸贤昔往还，人士尽识洛水源。\n广文下马春风前，升堂讲书鼓鼘鼘。\n远方朋来笈在肩，再拜愿预弟子贤。\n中庸大学玄又玄，商盘周诰非雕镌。\n灯花两檐陈俎笾，一一口说手註篇。\n霜毫之笔云涛笺，墨香瓦滑不受研。\n下岩古坑石柿填，千夫秉炬入戽泉。\n镵出一片紫玉砖，色如马肝鹆眼圆。\n得之酬直不论钱，乍是对客寒无毡。",
        "dynasty": "宋",
        "collection_info": null
    },
    {
        "title": "翠阆行饯宋廷材分教大宁",
        "author": "赵汝回",
        "content": "蜀道不难兮，君无听李白之狂歌。\n石栈梯云入翠阆，峡船泝水通银河，栈平峡稳行人多。\n滟滪堆前落锦帆，诸生郊谒冠峩峩。\n秋堂晨鼓讲义出，亭夫樵竖知丘轲。\n官冷莫思归去来，且可淡饭闲吟哦。\n君不见江西峤南贼未灭，仕者蚤夜防弓戈。",
        "dynasty": "宋",
        "collection_info": null
    },
    {
        "title": "玉溪谣",
        "author": "赵汝回",
        "content": "雍滩束水水箭急，逆水上滩滩壁立。\n折篙断缆船不前，乘船人惧梢人泣。\n柳风摇春花雨晴，飞帆忽过如飞星。\n仙人坐机织锦鲸，邀我为赋银河清。\n茫茫天路高无陛，予止坎兮曷为至。\n闲将身事问仙人，仙人笑指滩船是。\n长风引船水没滩，天地变化须臾间。\n不生凌清遡紫骨，何用费火烧还丹。\n五百童男东入海，水弱山遥无药采。\n千层万级通天台，方士致神神不来。\n君不见桃花满山不知处，刘阮径入天台去。",
        "dynasty": "宋",
        "collection_info": null
    },
    {
        "title": "期平叔兄不至",
        "author": "赵汝回",
        "content": "兄昔别我游衡麓，我亦东吟石桥瀑。\n八年能接几函书，弟今白头兄何如。\n河水流澌雪风恶，梧桐渡口孤舟泊。\n山房夜坐兄不来，蜡梅花拆灯花落。",
        "dynasty": "宋",
        "collection_info": null
    },
    {
        "title": "赠刘道士",
        "author": "赵汝回",
        "content": "竹岩鸟啼云影闲，此是玉帝藏书山。\n他峯叶尽一霜后，仙洞春如三月间。\n白鬚道人年八十，指予漈路从溪入。\n靸着芒鞋不杖藜，啸泉归去衣裳湿。",
        "dynasty": "宋",
        "collection_info": null
    },
    {
        "title": "送张敬甫常薄出守荆门",
        "author": "赵汝回",
        "content": "前年匹马辞军幕，今年千骑从天落。\n座主门生合虎符，棠阴夹路春如昨。\n身名贵骤俗所羡，使君夷然心澹泊。\n父书盈箧本孙吴，师灯一点传伊洛。\n莽莽丛榛乱草中，孤松昂昂立冰壑。\n自古十二取世官，换得青袍髮几鹤。\n曾因穷达悟乘除，以宠为危不为乐。\n荆门形势衿喉地，新城突兀壕未凿。\n天子忧边復爱民，凿壕还恐妨犂穫。\n谓君夙抱文武资，须君小试绥怀畧。\n予闻卫国如卫身，痈疽甚毒肠胃薄。\n堂堂人物守边州，国中羣盗令谁缚。",
        "dynasty": "宋",
        "collection_info": null
    },
    {
        "title": "薛景石瓜庐",
        "author": "赵汝回",
        "content": "湖村有真逸，爱着钓鱼袍。\n鹤语柴门静，身闲笔砚劳。\n移来瓜种别，看得桂丛高。\n所写虽云僻，文名不可逃。",
        "dynasty": "宋",
        "collection_info": null
    },
    {
        "title": "除夕泛灵溪",
        "author": "赵汝回",
        "content": "拜敕管桃源，其如骨未仙。\n年荒醉者少，官小野人怜。\n腊雪梅花在，溪春草梦圆。\n新正有忙事，未访洞霄泉。",
        "dynasty": "宋",
        "collection_info": null
    },
    {
        "title": "和荷渚寄同游韵",
        "author": "赵汝回",
        "content": "知几百事懒，梦只在山林。\n一马尘中出，千峯顶上吟。\n月新松径黑，柝静斗城深。\n相忆梅花下，花寒瘦不禁。",
        "dynasty": "宋",
        "collection_info": null
    },
    {
        "title": "春吟",
        "author": "赵汝回",
        "content": "一春吟未稳，今日再吟看。\n石井桐花晚，江城谷雨寒。\n白烟浮野寺，苍藓绣池栏。\n为谢松梢鹤，官卑去住难。",
        "dynasty": "宋",
        "collection_info": null
    },
    {
        "title": "寄题王次点东岩",
        "author": "赵汝回",
        "content": "生事付妻儿，山居清可知。\n自言雪收后，不梦客游时。\n洗石镌唐帖，凭松读楚词。\n却愁登第去，草没菊花篱。",
        "dynasty": "宋",
        "collection_info": null
    },
    {
        "title": "桂",
        "author": "赵汝回",
        "content": "一夜桂花发，千崖风露香。\n树经秋几过，人在月中央。\n不预离骚赋，空居寂寞乡。\n山翁对之饮，酒色也鹅黄。",
        "dynasty": "宋",
        "collection_info": null
    },
    {
        "title": "送赵正甫丞湘阴",
        "author": "赵汝回",
        "content": "行舟何所有，新酒满甆瓶。\n若使三闾饮，终应一念醒。\n官卑掌苗籍，吟苦掩松厅。\n清梦如湘水，遥通春草亭。",
        "dynasty": "宋",
        "collection_info": null
    },
    {
        "title": "酬诸友喜归之作",
        "author": "赵汝回",
        "content": "却归思去日，十过草池春。\n新雪满双鬓，故交余几人。\n藏书蟫独饱，借宅鹤同贫。\n夜起吟芳什，凉风吹桂轮。",
        "dynasty": "宋",
        "collection_info": null
    },
    {
        "title": "送刘成道旅游",
        "author": "赵汝回",
        "content": "从军不愿赏，归补万松栽。\n独作渔樵计，安知婚嫁催。\n江船深夜月，山驿小春梅。\n老境诗閒淡，孤吟荐一杯。",
        "dynasty": "宋",
        "collection_info": null
    },
    {
        "title": "初夏倚春望六祖寺",
        "author": "赵汝回",
        "content": "柳絮兼花片，舞风湘水滨。\n浓岚如细雨，初夏是残春。\n鸟度山家曲，泉清佛界尘。\n年衰眠易醒，归梦不能真。",
        "dynasty": "宋",
        "collection_info": null
    },
    {
        "title": "闻赵昌甫赴召",
        "author": "赵汝回",
        "content": "甘得眠云復饮冰，此翁不独擅诗名。\n山深难避蒲轮召，陛远听扶藜杖行。\n老去报君心转切，年来守局梦频惊。\n有时湖上看垂钓，只忆磻溪溪水清。",
        "dynasty": "宋",
        "collection_info": null
    },
    {
        "title": "题刘荆山母墓",
        "author": "赵汝回",
        "content": "绿草䰐鬖白露晞，老樵能记虎眠时。\n石函深贮悬钟谶，翠壁新刊断织碑。\n陇势三分松桧色，泉声千古蓼莪悲。\n珪郎向日升堂友，留宿云庵撰诔辞。",
        "dynasty": "宋",
        "collection_info": null
    },
    {
        "title": "陆侍右得祠归里往饯弗及寄以是诗",
        "author": "赵汝回",
        "content": "三以囊封入紫微，一星今夜出郎闱。\n贾谊幸无湘水谪，知章乞得镜湖归。\n乘潮不等诗人别，望阙恨忧谏者稀。\n笠泽门前古松下，他时容我借渔矶。",
        "dynasty": "宋",
        "collection_info": null
    },
    {
        "title": "弔卢玉堂",
        "author": "赵汝回",
        "content": "金銮坡上文星落，收拾遗文有几函。\n草制空教生白髮，盖棺只是着青衫。\n吟魂夜访林逋冢，破屋寒抛谢客岩。\n自有旧家椽笔在，丰碑竖起压松杉。",
        "dynasty": "宋",
        "collection_info": null
    },
    {
        "title": "弔蒋弋阳",
        "author": "赵汝回",
        "content": "悲风急雨柳塘寒，巵酒篇诗哭肖韩。\n长记湖西访梅日，独于船上取琴弹。\n弋阳百姓私营庙，紫府无人别拟官。\n墓陇从教长新草，双鳬何处只空棺。",
        "dynasty": "宋",
        "collection_info": null
    },
    {
        "title": "送蒋大璞赴扬州司户",
        "author": "赵汝回",
        "content": "维扬幕府最风流，何掾梅开蒋掾游。\n新籍楚民今几户，旧年随帝此停舟。\n慈亲就养惟愁雪，元帅崇诗不畏秋。\n壕阔城高岂忘战，平山堂北是神州。",
        "dynasty": "宋",
        "collection_info": null
    },
    {
        "title": "纵游",
        "author": "赵汝回",
        "content": "人事元知不可谐，名山踏破几青鞋。\n百钱挂杖无时醉，一锸随身到处埋。\n驿壁读诗摩病眼，僧窗看竹散幽怀。\n亦知诗料无穷尽，灯火萧踈过县街。",
        "dynasty": "宋",
        "collection_info": null
    },
    {
        "title": "西湖重午作",
        "author": "赵汝回",
        "content": "高诵招魂招屈平，只应沉恨隔浮萍。\n着骚直以尸为谏，亡楚如何醉不醒。\n像虎空悬青艾束，辟兵难望綵丝灵。\n凭君一激沅湘水，浄洗中原血铠腥。",
        "dynasty": "宋",
        "collection_info": null
    },
    {
        "title": "奉归柳塘潘希白诗藁",
        "author": "赵汝回",
        "content": "织柳缝花雅道衰，将题锦卷復敲推。\n夜寒吟苦冰澌合，境寂心融造化来。\n斸石昆崙携玉下，乘槎河海到天迴。\n今时古调何人爱，东野长江在夜台。",
        "dynasty": "宋",
        "collection_info": null
    },
    {
        "title": "王道士惠柳桧",
        "author": "赵汝回",
        "content": "千年桧出寒岩罅，掘得根来比金价。\n髣髴山阴见此株，寻思却是关仝画。",
        "dynasty": "宋",
        "collection_info": null
    },
    {
        "title": "凌霄花为復上人作",
        "author": "赵汝回",
        "content": "袅袅枯藤淡绛葩，夤缘直上照残霞。\n老僧不作依栖想，将谓青松自有花。",
        "dynasty": "宋",
        "collection_info": null
    },
    {
        "title": "题頼若谷存斋",
        "author": "赵汝回",
        "content": "湛湛方寸天，清泠如止水。\n其止涵空明，其溃汩泥滓。\n操之恍若遗，舍之渺何倚。\n瞬息苟不诚，愚智从此始。\n一篇中庸书，千古防意垒。\n吾子善守之，勉勉集众美。\n独不见邻家翁，驱鷄呼犬斜阳中。",
        "dynasty": "宋",
        "collection_info": null
    },
    {
        "title": "寄圣水照讲师",
        "author": "赵汝回",
        "content": "圣水水深山亦深，寺前三十里清阴。\n一僧趺坐松间石，不是安禅定苦吟。",
        "dynasty": "宋",
        "collection_info": null
    },
    {
        "title": "春山堂",
        "author": "赵汝回",
        "content": "山在画堂西，鈎帘静对时。\n林高日落早，巷僻客来迟。\n抱病独不饮，爱闲君所知。\n阶前碧梧叶，片片可题诗。",
        "dynasty": "宋",
        "collection_info": null
    },
    {
        "title": "句  其一",
        "author": "赵汝回",
        "content": "春风过后雪初白，夜雨晴时水亦香。",
        "dynasty": "宋",
        "collection_info": null
    },
    {
        "title": "句  其二",
        "author": "赵汝回",
        "content": "屈原一点沉湘恨，李白三生捉月身。",
        "dynasty": "宋",
        "collection_info": null
    },
    {
        "title": "寿客",
        "author": "史铸",
        "content": "东篱寂寞旧家乡，头白天生鬚又黄。\n岁岁相陪重九宴，主人传得引年方。",
        "dynasty": "宋",
        "collection_info": null
    },
    {
        "title": "胜金黄",
        "author": "史铸",
        "content": "篱下秋深花正敷，煌煌金彩照吾庐。\n维扬贡品虽称贵，颜色看来反不如。",
        "dynasty": "宋",
        "collection_info": null
    },
    {
        "title": "御爱黄",
        "author": "史铸",
        "content": "贵品传来自禁中，色鲜如柘恍迷蜂。\n作歌亦见钟情重，承眷应曾遇德宗。",
        "dynasty": "宋",
        "collection_info": null
    },
    {
        "title": "御袍黄",
        "author": "史铸",
        "content": "秋晚司花逞巧工，解将柘色染幽丛。\n待看开向丹墀畔，宛与君王服饰同。",
        "dynasty": "宋",
        "collection_info": null
    },
    {
        "title": "九日黄  其一",
        "author": "史铸",
        "content": "露丛花发例皆迟，异品敷金不诡随。\n应节及时真可爱，登高且把泛瑶巵。",
        "dynasty": "宋",
        "collection_info": null
    },
    {
        "title": "九日黄  其二",
        "author": "史铸",
        "content": "应时寒蘂拆秋含，晃耀良金色可参。\n似遇道人殷七七，故开佳节日三三。",
        "dynasty": "宋",
        "collection_info": null
    },
    {
        "title": "金钱菊  其一",
        "author": "史铸",
        "content": "阴阳铸出遶篱边，露洗风磨色灿然。\n未解济贫行世上，且图买笑向樽前。",
        "dynasty": "宋",
        "collection_info": null
    },
    {
        "title": "金钱菊  其二",
        "author": "史铸",
        "content": "天女将图买断秋，筭来白帝价难酬。\n金钱满閤翻嫌富，撒向幽丛竟不收。",
        "dynasty": "宋",
        "collection_info": null
    },
    {
        "title": "金丝菊",
        "author": "史铸",
        "content": "染人徒染金丝色，侍女谩歌金缕衣。\n争似黄花得天巧，织成纹绺不须机。",
        "dynasty": "宋",
        "collection_info": null
    },
    {
        "title": "金铃菊",
        "author": "史铸",
        "content": "化工写出烂盈枝，颗颗光明耀竹篱。\n赏翫佳人应笑道，待教繫向雪狮儿。",
        "dynasty": "宋",
        "collection_info": null
    },
    {
        "title": "金连菊",
        "author": "史铸",
        "content": "迥出娇红媚一川，风刀细镂耀篱边。\n不妨捧向孩儿手，留取清香在佛前。",
        "dynasty": "宋",
        "collection_info": null
    },
    {
        "title": "侧金盏",
        "author": "史铸",
        "content": "圆模罗列占东篱，西帝赐来宫样奇。\n疑是花神清酌罢，尽教放处不妨欹。",
        "dynasty": "宋",
        "collection_info": null
    },
    {
        "title": "金盏银台",
        "author": "史铸",
        "content": "黄白天成酒器新，晓承清露味何醇。\n恰如欲劝陶公饮，西皞应须作主人。",
        "dynasty": "宋",
        "collection_info": null
    },
    {
        "title": "滴滴金",
        "author": "史铸",
        "content": "未见秋来花便开，人言因露作根荄。\n千团万点枝头坠，尽化黄金出土来。",
        "dynasty": "宋",
        "collection_info": null
    },
    {
        "title": "密友菊",
        "author": "史铸",
        "content": "寒英雅称伴吾徒，色正香清态有余。\n日涉中园长与会，何忧因数反成疏。",
        "dynasty": "宋",
        "collection_info": null
    },
    {
        "title": "又蜜卣菊",
        "author": "史铸",
        "content": "化工也学割蜂房，秋卉粧成春蘂黄。\n芬馥犹疑盛秬鬯，未容轻把泛霞觞。",
        "dynasty": "宋",
        "collection_info": null
    },
    {
        "title": "橙菊",
        "author": "史铸",
        "content": "上林佳果久流声，秋径香苞特假名。\n正頼蟹肥新酒熟，幽人来赏两含情。",
        "dynasty": "宋",
        "collection_info": null
    },
    {
        "title": "荔枝菊",
        "author": "史铸",
        "content": "莫论枝上粟团黄，且喜篱边珍颗香。\n若使唐家妃子见，料应误摘醉中尝。",
        "dynasty": "宋",
        "collection_info": null
    },
    {
        "title": "茱萸菊",
        "author": "史铸",
        "content": "品出陶家花品外，名存吴地药名中。\n若将泛入重阳酒，不用分香摘两丛。",
        "dynasty": "宋",
        "collection_info": null
    },
    {
        "title": "艾菊",
        "author": "史铸",
        "content": "一入陶篱如楚俗，重阳重午两关情。\n惜哉删后诗三百，菊奈无名艾有名。",
        "dynasty": "宋",
        "collection_info": null
    },
    {
        "title": "末利菊",
        "author": "史铸",
        "content": "来从西域馨香异，翻作东篱品目新。\n悟此肯为微利役，殷勤来赏属幽人。",
        "dynasty": "宋",
        "collection_info": null
    },
    {
        "title": "甘菊",
        "author": "史铸",
        "content": "南阳佳种传来久，济用须知味若饴。\n苗可代茶香自别，花堪入药效尤奇。",
        "dynasty": "宋",
        "collection_info": null
    },
    {
        "title": "塔子菊",
        "author": "史铸",
        "content": "金彩煌煌般若花，高蟠层级巧堪夸。\n更添佛顶週遭种，成此良缘胜聚沙。",
        "dynasty": "宋",
        "collection_info": null
    },
    {
        "title": "毬子菊",
        "author": "史铸",
        "content": "团圞秋卉出篱东，惹露凌霜衮衮中。\n疑是花神抛未过，更教辗转向西风。",
        "dynasty": "宋",
        "collection_info": null
    },
    {
        "title": "野菊",
        "author": "史铸",
        "content": "寒郊露蘂疏仍小，瘦地霜枝细且长。\n境僻人稀谁与采，马蹄赢得践余香。",
        "dynasty": "宋",
        "collection_info": null
    },
    {
        "title": "黄白菊",
        "author": "史铸",
        "content": "二色秋英併一根，金宜为友玉为昆。\n相依笑向西风裏，皓色须还中色尊。",
        "dynasty": "宋",
        "collection_info": null
    },
    {
        "title": "十样菊",
        "author": "史铸",
        "content": "霜蘂多般同一本，天教成数殿秋荣。\n从他蛱蝶偷香惯，偷遍无过一例清。",
        "dynasty": "宋",
        "collection_info": null
    },
    {
        "title": "九华菊  其一",
        "author": "史铸",
        "content": "功成丹鼎花堪比，花到重阳色正鲜。\n靖节集中名甚着，羡他惯服制颓年。",
        "dynasty": "宋",
        "collection_info": null
    },
    {
        "title": "九华菊  其二",
        "author": "史铸",
        "content": "流芳千古傲霜英，剪玉丝金照眼明。\n若论驻颜功不小，仙丹端可与齐名。",
        "dynasty": "宋",
        "collection_info": null
    },
    {
        "title": "佛顶菊",
        "author": "史铸",
        "content": "篱畔光明缘底盛，秋来千百化身多。\n露栖不必醍醐灌，雨沐何烦手掌摩。",
        "dynasty": "宋",
        "collection_info": null
    },
    {
        "title": "大笑菊  其一",
        "author": "史铸",
        "content": "玉颜已破晚秋葩，不费千金亦可夸。\n幽径主人偏爱惜，且赢耳畔弗諠譁。",
        "dynasty": "宋",
        "collection_info": null
    },
    {
        "title": "大笑菊  其二",
        "author": "史铸",
        "content": "晚节敷华性异常，黄冠白羽道家粧。\n料应识破荣枯事，独对秋风笑一场。",
        "dynasty": "宋",
        "collection_info": null
    },
    {
        "title": "大笑菊  其三",
        "author": "史铸",
        "content": "桃笑春风菊笑秋，冶容正色不相侔。\n寒梅一笑如堪索，这笑方为是匹俦。",
        "dynasty": "宋",
        "collection_info": null
    },
    {
        "title": "玉瓯菊",
        "author": "史铸",
        "content": "化工施巧在秋葩，琢就圆模莹可嘉。\n着底香心真蜡色，似留赏客欲分茶。",
        "dynasty": "宋",
        "collection_info": null
    },
    {
        "title": "银盘菊",
        "author": "史铸",
        "content": "秋英疑是白金裁，承露如从仙掌来。\n翻笑汉皇铜制古，斩新一样也奇哉。",
        "dynasty": "宋",
        "collection_info": null
    },
    {
        "title": "轮盘菊",
        "author": "史铸",
        "content": "秋深篱下拆霜英，圆质风吹扬不停。\n天巧固非烦扁斲，日新又岂待汤铭。",
        "dynasty": "宋",
        "collection_info": null
    },
    {
        "title": "粉团菊",
        "author": "史铸",
        "content": "月姊容颜别一家，天真何必御铅华。\n秋来残腻方抛弃，幻作篱边馥馥花。",
        "dynasty": "宋",
        "collection_info": null
    },
    {
        "title": "月下白",
        "author": "史铸",
        "content": "素质鲜明绝点尘，冰轮高照转精神。\n丛丛皓彩如罗绮，箇样诚堪示染人。",
        "dynasty": "宋",
        "collection_info": null
    },
    {
        "title": "缠枝白",
        "author": "史铸",
        "content": "西风顿拆晚秋葩，色映霜华与月华。\n不特翠枝柔猗傩，更饶绿叶密交加。",
        "dynasty": "宋",
        "collection_info": null
    },
    {
        "title": "酴醾菊",
        "author": "史铸",
        "content": "春架秋篱景一同，想因分种自蚕丛。\n但将酩酊酬佳节，不管花居酒品中。",
        "dynasty": "宋",
        "collection_info": null
    },
    {
        "title": "木香菊",
        "author": "史铸",
        "content": "秋花也与药名同，素彩鲜明晓径中。\n多少清芬通鼻观，何殊满架拆东风。",
        "dynasty": "宋",
        "collection_info": null
    },
    {
        "title": "寒菊",
        "author": "史铸",
        "content": "不畏霜风质自殊，不招蜂蝶艷何孤。\n梅花松竹如相见，便合添为四友呼。",
        "dynasty": "宋",
        "collection_info": null
    },
    {
        "title": "淮南菊",
        "author": "史铸",
        "content": "割脂簇蜡密成团，杰出东篱最奈寒。\n加紫翻宜霜后看，料应惯见属刘安。",
        "dynasty": "宋",
        "collection_info": null
    },
    {
        "title": "徘徊菊",
        "author": "史铸",
        "content": "花神着意驻秋光，不许寒葩陡顿芳。\n敷彩盘桓如有待，幽人把玩不须忙。",
        "dynasty": "宋",
        "collection_info": null
    },
    {
        "title": "馒头菊",
        "author": "史铸",
        "content": "离火供炊餠餠圆，幽人饱翫向篱边。\n采来还问堪餐否，应使痴儿口堕涎。",
        "dynasty": "宋",
        "collection_info": null
    },
    {
        "title": "桃花菊",
        "author": "史铸",
        "content": "仙源分派到篱东，灼灼秾华缀露丛。\n崔护诗章陶令酒，两家混作一家风。",
        "dynasty": "宋",
        "collection_info": null
    },
    {
        "title": "燕脂菊",
        "author": "史铸",
        "content": "天女染花情若狂，鲜妍直欲媚秋光。\n忍将陶径黄金色，也学秦宫朱脸粧。",
        "dynasty": "宋",
        "collection_info": null
    },
    {
        "title": "牡丹菊",
        "author": "史铸",
        "content": "本是秋香九日黄，假为国色百花王。\n待残拟把酥煎啖，莫采芳英泛酒觞。",
        "dynasty": "宋",
        "collection_info": null
    },
    {
        "title": "红薇菊",
        "author": "史铸",
        "content": "天厌花黄色改殷，东篱景物似东山。\n逗遛春蘂为秋蘂，荆棘了无藏叶间。",
        "dynasty": "宋",
        "collection_info": null
    },
    {
        "title": "绣菊",
        "author": "史铸",
        "content": "寒葩缕缕结缃红，不待纤针见巧工。\n秋老从他宫线减，彩文翻喜入花丛。",
        "dynasty": "宋",
        "collection_info": null
    },
    {
        "title": "石菊  其一",
        "author": "史铸",
        "content": "花美虽堪写团扇，艷妖未必入东篱。\n纪名何取它山物，徧问园官总不知。",
        "dynasty": "宋",
        "collection_info": null
    },
    {
        "title": "石菊  其二",
        "author": "史铸",
        "content": "榦弱叶纤花特奇，艷浓九夏到秋时。\n枝头结实元为药，争奈越中人罕知。",
        "dynasty": "宋",
        "collection_info": null
    },
    {
        "title": "大菊",
        "author": "史铸",
        "content": "菊名何大为谁开，子结秋丛是药材。\n若用催生功不小，请尝便可见婴孩。",
        "dynasty": "宋",
        "collection_info": null
    },
    {
        "title": "孩儿菊",
        "author": "史铸",
        "content": "地母提来风露径，笑风泣露并堪怜。\n品微元乏香肌骨，滥预秋英得浪传。",
        "dynasty": "宋",
        "collection_info": null
    },
    {
        "title": "春菊",
        "author": "史铸",
        "content": "莫论园蔬品目卑，花开不减菊幽奇。\n灿然金色仍堪采，春老恰如秋老时。",
        "dynasty": "宋",
        "collection_info": null
    },
    {
        "title": "紫菊",
        "author": "史铸",
        "content": "秋野閒花是绣铺，佳名得自北人呼。\n若教尼父当时见，应恶纷纷色乱朱。",
        "dynasty": "宋",
        "collection_info": null
    },
    {
        "title": "观音菊",
        "author": "史铸",
        "content": "霞幢森列引熏风，高出疏篱紫满丛。\n翠叶纤纤如细柳，直宜插向浄瓶中。",
        "dynasty": "宋",
        "collection_info": null
    },
    {
        "title": "绣线菊",
        "author": "史铸",
        "content": "天成素缕结秋深，巧刺由来不犯针。\n篱下工夫何绚烂，条条绾缀紫花心。",
        "dynasty": "宋",
        "collection_info": null
    },
    {
        "title": "佳友",
        "author": "史铸",
        "content": "气清色正品尤高，好事幽人善与交。\n开径何须望三益，相陪雅尚在香苞。",
        "dynasty": "宋",
        "collection_info": null
    },
    {
        "title": "寿客",
        "author": "史铸",
        "content": "东篱冷落旧家乡，性耐风霜气味长。\n几度入来重九宴，主人传得引年方。",
        "dynasty": "宋",
        "collection_info": null
    },
    {
        "title": "对菊怀古",
        "author": "史铸",
        "content": "靖节先生菊满园，其名独有九华存。\n东篱若许尘踪到，佳品须当尽讨论。",
        "dynasty": "宋",
        "collection_info": null
    },
    {
        "title": "菊花",
        "author": "史铸",
        "content": "独芳三径属秋深，清致贞姿快赏心。\n解道卓为霜下杰，平生靖节最知音。",
        "dynasty": "宋",
        "collection_info": null
    },
    {
        "title": "种菊",
        "author": "史铸",
        "content": "幽怀远慕陶彭泽，一亩荒园试为鉏。\n自种黄花添野景，几多光彩照庭除。",
        "dynasty": "宋",
        "collection_info": null
    },
    {
        "title": "菊花",
        "author": "史铸",
        "content": "无艷无妖别有香，知心谁解赏孤芳。\n渊明酩酊知何处，安得斯人共一觞。\n霜裏鲜鲜照眼明，人言此解制颓龄。\n怜香擘破花心齅，酌尽斋中竹叶缾。\n一夜清霜殒物华，寒芳开晚独堪嘉。\n折来嗅了依前嗅，不是寻常儿女花。\n篱菊含风暗度香，栽多不为待重阳。\n愈风明目须真物，梦寐宜人入枕囊。\n露丛芬馥敌兰芽，清赏终存好事家。\n莫遣儿童容易折，此花开后更无花。\n露裛幽花冷自香，药中功效不寻常。\n祛风偏重山泉渍，胡广随缘却寿长。\n清香裛露对高斋，端仗兹花慰老怀。\n欲折一枝来侑酒，登高能赋属吾侪。\n八月九月天气凉，遶栏种菊一齐芳。\n好风应会幽人意，时去时来管送香。\n不趁盛时随众卉，幽姿高韵独萧然。\n别开小径连松路，常爱陶潜远世缘。\n篱菊开时寒有信，幽香还酿客怀清。\n折归忍负金蕉叶，欲伴骚人赋落英。\n菊花有意浮杯酒，秋老霜浓满槛开。\n多谢主人相管领，尽收清致助吟才。\n一夜新霜着瓦轻，照窗寒菊近人清。\n白髮年年不负盟。",
        "dynasty": "宋",
        "collection_info": null
    },
    {
        "title": "黄菊二十首",
        "author": "史铸",
        "content": "黄花漠漠弄秋晖，竚立阶前香在衣。\n正色逢人何太晚，衰翁相对惜芬菲。\n白露黄花自遶篱，幽香深谢好风吹。\n陶公没后无知己，岁岁花开知为谁。\n遶篱黄菊自开花，开日仍逢小雨斜。\n自得金行真正色，肯参红紫斗纷华。\n金英寂寞为谁开，底许清香鼻观来。\n篱下先生时得醉，余风千载出尘埃。\n满园佳菊鬰金黄，寿质清癯独傲霜。\n且喜年年作花主，依然相伴向秋光。\n五行正气产黄花，不在诗家即酒家。\n诗笔酒杯俱有味，亦同元亮旧生涯。\n满地黄花得意秋，移来庭槛助清幽。\n自缘禀性天生异，不与繁华混一流。\n篱边黄菊为谁开，转忆陶潜归去来。\n插了满头仍渍酒，且谋欢洽玉山颓。\n倚风黄菊遶疏篱，自有清香处处知。\n今日王孙好收采，浊醪霜蟹正堪持。\n金蘂繁开晓更清，薄霜浓露倍多情。\n归田谁是渊明兴，独遶东篱万事轻。\n丛菊疏疏着短篱，重阳前后始盈枝。\n托根占得中央色，不比凡花儿女姿。\n自有渊明方有菊，因人千古得嘉名。\n一年好处君须记，翠叶金华刮眼明。\n东篱黄菊为谁香，不学羣葩附艷阳。\n直待素秋霜色裏，自甘深处作孤芳。\n香雾霏霏欲噀人，黄花又是一番新。\n陶家旧已开三径，直到如今迹未陈。\n满眼黄花慰素贫，年年结侣采花频。\n要收节物归觞咏，只许閒人作主人。\n菊花天气近新霜，节近花须满意黄。\n陶令篱边常留宿，朝来满把得幽香。\n东篱九日富黄花，节物惊心祇自嗟。\n尽日馨香留我醉，银瓶索酒不须赊。\n斜照明明射竹篱，黄花能与岁寒期。\n人疑五柳先生宅，消得携觞与赋诗。\n黄花弄色近重阳，风拆霜苞细细香。\n似与幽人为醉地，随晴随雨一传觞。\n可意黄花是处开，芝兰风味合相陪。\n应须学取陶彭泽，左把花枝右把杯。",
        "dynasty": "宋",
        "collection_info": null
    },
    {
        "title": "白菊三首",
        "author": "史铸",
        "content": "我怜贞白重寒芳，小径低丛淡薄粧。\n谢女黄昏吟作雪，天然别是一般香。\n幽芳天与不寻常，逆鼻浑疑雪亦香。\n把酒可能追靖节，素英一色混瑶觞。\n琼葩灿彩遶篱东，不怯清霜更耐风。\n淡泞精神无俗艷，独高流品蕙兰中。",
        "dynasty": "宋",
        "collection_info": null
    },
    {
        "title": "黄白菊",
        "author": "史铸",
        "content": "金英铄铄擅秋芳，中有孤丛色夺霜。\n手把数枝重迭嗅，两般颜色一般香。",
        "dynasty": "宋",
        "collection_info": null
    },
    {
        "title": "野菊",
        "author": "史铸",
        "content": "一簇疏篱有野花，不应青女妬容华。\n繁英自剪无人插，只有黄蜂趁两衙。",
        "dynasty": "宋",
        "collection_info": null
    },
    {
        "title": "晚菊",
        "author": "史铸",
        "content": "青蘂重阳不堪摘，重阳已过菊方开。\n不将时节较早晚，且折霜蕤浸玉醅。",
        "dynasty": "宋",
        "collection_info": null
    },
    {
        "title": "残菊",
        "author": "史铸",
        "content": "节去蜂愁蝶不知，冷香消尽晚风吹。\n碎金狼藉不堪摘，空作主人惆怅诗。",
        "dynasty": "宋",
        "collection_info": null
    },
    {
        "title": "种菊",
        "author": "史铸",
        "content": "春初种菊助盘蔬，益气轻身载旧图。\n终藉九秋扶正色，芳时偷得醉工夫。",
        "dynasty": "宋",
        "collection_info": null
    },
    {
        "title": "菊花五首",
        "author": "史铸",
        "content": "不受阳和一点恩，不嫌青女到孤根。\n年年岁岁花相似，谁为陶潜买酒樽。\n粲粲秋香雨露葩，天教晚发赛诸花。\n轻烟细雨重阳节，且尽芳樽恋物华。\n渐觉西风换物华，秋丛遶舍似陶家。\n世人若觅长生药，百草枯时始见花。\n代谢相因寒事催，绕篱疏菊又花开。\n霜晴日淡虚庭裏，多少清香透入来。\n不是餐英泥楚骚，重阳菊蘂泛香醪。\n寻常不醉此时醉，陶令抛官意独高。",
        "dynasty": "宋",
        "collection_info": null
    },
    {
        "title": "黄菊九首",
        "author": "史铸",
        "content": "百卉千花了不存，独开黄菊伴金樽。\n欲知却老延龄药，谁信幽香是返魂。\n菊是去年依旧黄，风从花裏过来香。\n杯中要作茱萸伴，更领诗人入醉乡。\n白酒新熟山中归，黄花漠漠弄秋晖。\n东篱采菊隠君子，醉觉人间万事非。\n羽葆层层间彩金，醉来不厌遶丛吟。\n满头且应良辰插，不插满头辜此心。\n篱外黄花菊对谁，应知彭泽久思归。\n有花堪折直须折，新酒初篘蟹正肥。\n无限黄花簇短篱，幽香深谢好风吹。\n劝君终日酩酊醉，莫待无花空折枝。\n花裏风神菊擅名，绿枝黄蘂有高情。\n诗人不悔衣霑露，步入芳丛脚自轻。\n幸无风雨近重阳，折取萧萧满把黄。\n酒面浮英爱芬馥，银觥须引十分强。\n不与羣芳竞，宜乎殿颢商。\n露从今夜白，菊是去年黄。\n九日陶公酒，一生青女霜。\n有同高士操，得尔慰凄凉。",
        "dynasty": "宋",
        "collection_info": null
    },
    {
        "title": "白菊",
        "author": "史铸",
        "content": "玉攒碎叶尘难染，露湿香心粉自匀。\n一夜小园开似雪，清香自是药中珍。",
        "dynasty": "宋",
        "collection_info": null
    },
    {
        "title": "野菊二首",
        "author": "史铸",
        "content": "熠熠溪边野菊黄，风前花气触人香。\n可怜此地无车马，扫地为渠持一觞。\n野花无主为谁芳，酒熟渔家擘蟹黄。\n遇酒逢花须一笑，故留秋意作重阳。",
        "dynasty": "宋",
        "collection_info": null
    },
    {
        "title": "晚菊",
        "author": "史铸",
        "content": "节过霜风衮衮来，菊花寂寞晚仍开。\n谁云既晚何用好，为我殷勤送一杯。",
        "dynasty": "宋",
        "collection_info": null
    },
    {
        "title": "残菊",
        "author": "史铸",
        "content": "天地方收肃杀功，菊枝倾倒不成丛。\n碎金狼藉不堪摘，图得人知色是空。",
        "dynasty": "宋",
        "collection_info": null
    },
    {
        "title": "枯树",
        "author": "赵时韶",
        "content": "斧斤不死老苍虬，未肯甘心只么休。\n尚有阿婆三五态，背时涂抹趁风流。",
        "dynasty": "宋",
        "collection_info": null
    },
    {
        "title": "芭蕉",
        "author": "赵时韶",
        "content": "摇摇如扇叶，风颤午窗阴。\n素不生枝节，人皆见赤心。",
        "dynasty": "宋",
        "collection_info": null
    },
    {
        "title": "吟梅",
        "author": "赵时韶",
        "content": "安得梅开向四时，骚人日日可吟诗。\n年来万事心都懒，只有吟梅兴未衰。",
        "dynasty": "宋",
        "collection_info": null
    },
    {
        "title": "落梅",
        "author": "赵时韶",
        "content": "鹿胎点点上轻裘，脑片飘飘入宝篝。\n更向佳人粧额看，梅花到底也风流。",
        "dynasty": "宋",
        "collection_info": null
    },
    {
        "title": "竹夫人",
        "author": "赵时韶",
        "content": "玉骨冰肌夏月凉，更无人妬得专房。\n醉翁爱作身边伴，只恐西风又隔床。",
        "dynasty": "宋",
        "collection_info": null
    },
    {
        "title": "永阳道中",
        "author": "赵时韶",
        "content": "十年前此地，书剑记曾来。\n士说红鹰瓜，农夸白芋魁。\n溪浑鱼放子，林动雉惊媒。\n评品全人少，山坡独有梅。",
        "dynasty": "宋",
        "collection_info": null
    },
    {
        "title": "古杭道中",
        "author": "赵时韶",
        "content": "离家才是两三程，便觉征衣缀软尘。\n湖海相逢迂阔好，江山不厌往来频。\n溪鱼有孕羹偏美，村酒无灰味却真。\n纡辔小儿莫相笑，柴桑终不负头巾。",
        "dynasty": "宋",
        "collection_info": null
    },
    {
        "title": "林下",
        "author": "赵时韶",
        "content": "山前山后雪漫漫，输与田夫野老看。\n驿路自知荆棘甚，一枝远赠故人难。",
        "dynasty": "宋",
        "collection_info": null
    },
    {
        "title": "浮山用平叔韵",
        "author": "赵时韶",
        "content": "抖擞襟尘访梵宫，入门物色补陀踪。\n松虽未老曾留鹤，山不在高堪卧龙。\n案上楞岩寻旧跋，枕边纸被认新缝。\n客题不要纱笼壁，遮莫轻敲饭后钟。",
        "dynasty": "宋",
        "collection_info": null
    },
    {
        "title": "浮来山",
        "author": "赵时韶",
        "content": "秦鬼驱卯沙，聚结无苍翠。\n谁云海上移，能与潮浮至。\n洞嘘蛟鼍腥，庙画风雷异。\n云母今有无，庶为仙药饵。",
        "dynasty": "宋",
        "collection_info": null
    },
    {
        "title": "縠波",
        "author": "赵时韶",
        "content": "鲛人机轴巧，织出水晶宫。\n澣濯有新雨，卷舒无定风。\n晴岚轻染绿，斜日半浇红。\n渔父无端甚，轻舠截箇中。",
        "dynasty": "宋",
        "collection_info": null
    },
    {
        "title": "云峰",
        "author": "赵时韶",
        "content": "淡似衡山雾已开，浓如雨意黯阳台。\n黄昏天际迷归鸟，错认林梢不下来。",
        "dynasty": "宋",
        "collection_info": null
    },
    {
        "title": "日梅",
        "author": "赵时韶",
        "content": "红日移阴上粉墙，烘干花底夜来霜。\n不须水月黄昏景，疏影风前午更香。",
        "dynasty": "宋",
        "collection_info": null
    },
    {
        "title": "寻梅",
        "author": "赵时韶",
        "content": "春在溪桥第几家，槎牙老树竹篱遮。\n再三辨认枝头雪，万一无香恐未花。",
        "dynasty": "宋",
        "collection_info": null
    },
    {
        "title": "恋梅",
        "author": "赵时韶",
        "content": "月下敲推夜未央，青鞋冷透不知霜。\n儿童促我且眠去，画在床屏亦有香。",
        "dynasty": "宋",
        "collection_info": null
    },
    {
        "title": "爱梅",
        "author": "赵时韶",
        "content": "独自敲推到夜深，情知未称惜花心。\n玉儿已死云英嫁，谁唱梅词伴我吟。",
        "dynasty": "宋",
        "collection_info": null
    },
    {
        "title": "梦梅",
        "author": "赵时韶",
        "content": "梦醒春风笑一场，揽衣推枕起思量。\n草塘梦句有何好，梦到梅花字字香。",
        "dynasty": "宋",
        "collection_info": null
    },
    {
        "title": "梅癖",
        "author": "赵时韶",
        "content": "几度溪桥恋影香，衝风冒雨也思量。\n尽教人笑成梅癖，死不将诗到海棠。",
        "dynasty": "宋",
        "collection_info": null
    },
    {
        "title": "梅债",
        "author": "赵时韶",
        "content": "拟把吟篇倚阁休，见梅时復上心头。\n家贫幸免抨{攴}苦，诗债还添一段愁。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其一",
        "author": "赵时韶",
        "content": "寂寞篱边野水涯，三花雨蘂带春来。\n且图冷淡为生活，不傍门庭闹热开。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其二",
        "author": "赵时韶",
        "content": "为有清癯骨相寒，月明时候正相关。\n本来面貌无尘俗，更向冰池自照看。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其三",
        "author": "赵时韶",
        "content": "山前抹出连云树，窗外拖来带月枝。\n数点塞鸿相伴好，一声羌笛不须吹。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其四",
        "author": "赵时韶",
        "content": "一枝倚竹偏宜雪，半树歌檐转怕风。\n客意不平花又拗，和愁挂在夕阳中。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其五",
        "author": "赵时韶",
        "content": "春在枝头有浅深，疏疏冷冷小溪阴。\n好风一阵香如洗，明月三更影不沉。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其六",
        "author": "赵时韶",
        "content": "繁华朽腐休相溷，冷淡幽闲大逼真。\n断得世间烟火气，前身恐是首阳人。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其七",
        "author": "赵时韶",
        "content": "精神淡伫霜犹薄，肤貌参差雪未温。\n试向南枝看春色，夜来纔着两三分。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其八",
        "author": "赵时韶",
        "content": "万籁沉沉境寂寥，寻香不见过溪头。\n小奚摸索枝头笑，谁把明珠蓦地投。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其九",
        "author": "赵时韶",
        "content": "气味风标见似人，群芳合让作先生。\n尽烧龙脑三千斛，不抵花心一点清。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其一○",
        "author": "赵时韶",
        "content": "小桥飘泊淡生涯，曾送清香入酒杯。\n疏影不随流水去，夜深和月过溪来。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其一一",
        "author": "赵时韶",
        "content": "一夜霜风吃紧吹，晓惊飞鸟蹴花枝。\n谁知窗外纷纷意，正是山阴雪下时。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其一二",
        "author": "赵时韶",
        "content": "花下朦胧作桂看，细评香影一般般。\n唤醒二十年前梦，依旧身游在广寒。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其一三",
        "author": "赵时韶",
        "content": "前山日落已栖鸦，老树槎牙竹半遮。\n沙岸寒雪迷晚眺，祇疑金色界中花。",
        "dynasty": "宋",
        "collection_info": null
    },
    {
        "title": "山园小梅得疏影横斜水清浅暗香浮动月黄昏十四诗  其一四",
        "author": "赵时韶",
        "content": "风雨潇潇日又曛，因香认得半溪云。\n平生不作朦胧事，立待明时折赠君。",
        "dynasty": "宋",
        "collection_info": null
    },
    {
        "title": "问梅",
        "author": "赵时韶",
        "content": "溪南千树雪纷纷，桥北才开一两分。\n汝是山林高洁者，如何到此也寒温。",
        "dynasty": "宋",
        "collection_info": null
    },
    {
        "title": "梅答",
        "author": "赵时韶",
        "content": "向背稀稠各自宜，荣枯开谢且随时。\n春风最是无凭据，到底真心不属伊。",
        "dynasty": "宋",
        "collection_info": null
    },
    {
        "title": "折梅",
        "author": "赵时韶",
        "content": "行到颓墙与断桥，试和明月拗枝头。\n江南多少闲儿女，带着梅花便带愁。",
        "dynasty": "宋",
        "collection_info": null
    },
    {
        "title": "嘆梅",
        "author": "赵时韶",
        "content": "梅花千古长如许，堪嘆十年人事非。\n记得大平楼上醉，一枝和月插头归。",
        "dynasty": "宋",
        "collection_info": null
    },
    {
        "title": "感梅",
        "author": "赵时韶",
        "content": "清清白白天然态，皎皎翘翘玉立身。\n雪虐霜饕千万变，此花到底是全人。",
        "dynasty": "宋",
        "collection_info": null
    },
    {
        "title": "扫苔有感",
        "author": "赵时韶",
        "content": "阶前迭迭碧成团，微雨新来洗几番。\n猛省呼童都扫却，怕人地上作钱看。",
        "dynasty": "宋",
        "collection_info": null
    },
    {
        "title": "布谷",
        "author": "赵时韶",
        "content": "社前社后雨纷纷，山北山南处处闻。\n田父不知墙壁字，此声便是劝农文。",
        "dynasty": "宋",
        "collection_info": null
    },
    {
        "title": "燕",
        "author": "赵时韶",
        "content": "穷檐稳稳好巢成，莫向朱门附丽人。\n青杏屋梁虽好看，笙歌未必可安身。",
        "dynasty": "宋",
        "collection_info": null
    },
    {
        "title": "雁和彦山韵",
        "author": "赵时韶",
        "content": "叫月声声到枕儿，稻粱虽饱岂能肥。\n夜深且傍潇湘宿，明日晴空万里飞。",
        "dynasty": "宋",
        "collection_info": null
    },
    {
        "title": "蜂",
        "author": "赵时韶",
        "content": "蜜成只觧供樽俎，蜡就徒能照绮罗。\n堪嘆汝生无受用，钻钻刺刺欲如何。",
        "dynasty": "宋",
        "collection_info": null
    },
    {
        "title": "蚊雷",
        "author": "赵时韶",
        "content": "朝来伏地悄无声，入夜轰轰屋底鸣。\n堪笑不能惊蛰户，空将胡蝶梦魂惊。",
        "dynasty": "宋",
        "collection_info": null
    },
    {
        "title": "木鱼用韵",
        "author": "赵时韶",
        "content": "香积厨边想像中，俨然摇鬣出吴松。\n不随红蓼滩头钓，常逐阇梨饭后钟。\n尘土几年成涸鲋，风波平地欲成龙。\n若教占作维祥梦，忧国书生亦愿丰。",
        "dynasty": "宋",
        "collection_info": null
    },
    {
        "title": "闻杜鹃",
        "author": "赵时韶",
        "content": "雨过山山翠欲流，杜鹃要好莫啼休。\n锦城宫殿多烟草，枉与春风作对头。",
        "dynasty": "宋",
        "collection_info": null
    },
    {
        "title": "祈雨感应琴斋檐溜忽得双鱼",
        "author": "赵时韶",
        "content": "檐流非沼亦非池，跃出双鱼亦自奇。\n不是悬于庭上落，便因生出釜中来。\n听琴莫笑音非古，叶梦须知稔可期。\n谩说佩金佳谶在，陶腰似觉未消伊。",
        "dynasty": "宋",
        "collection_info": null
    },
    {
        "title": "庚辰春疥西峰壁  其一",
        "author": "赵时韶",
        "content": "三五年时折桂来，也曾班底戴花回。\n而今四十还流落，却被人呼老秀才。",
        "dynasty": "宋",
        "collection_info": null
    },
    {
        "title": "庚辰春疥西峰壁  其二",
        "author": "赵时韶",
        "content": "山中亦有薇堪采，海上那无节可持。\n野老不知人事改，相逢犹话旧年时。",
        "dynasty": "宋",
        "collection_info": null
    },
    {
        "title": "夜窗",
        "author": "赵时韶",
        "content": "候虫鸣砌冷萧萧，半点残灯伴寂寥。\n桐叶軃秋黄不彻，那堪小雨学芭蕉。",
        "dynasty": "宋",
        "collection_info": null
    },
    {
        "title": "贽管竹楼  其一",
        "author": "赵时韶",
        "content": "天生贤佐福闽州，衮舄荧煌尚黑头。\n司马公留民可活，管夷吾在世何忧。\n东南人物几华屋，今古干坤一竹楼。\n三万卷书三尺剑，男儿事业要伊周。",
        "dynasty": "宋",
        "collection_info": null
    },
    {
        "title": "贽管竹楼  其二",
        "author": "赵时韶",
        "content": "我公自是活神明，皦日当空鬼魅惊。\n参辈虽多萧相少，跖徒自浊伯夷清。\n吴儿久借干坤造，闽囝重逢父母生。\n剩说谦尊能下士，青门还念种瓜平。",
        "dynasty": "宋",
        "collection_info": null
    },
    {
        "title": "闲居书怀",
        "author": "赵时韶",
        "content": "檐溜垂垂筯未收，一年乐事负春游。\n新添华髮羞开镜，贪看青山懒下楼。\n天地至今多罔象，功名到底总蚍蜉。\n祇因知得清闲好，事大如山付醉休。",
        "dynasty": "宋",
        "collection_info": null
    },
    {
        "title": "闲居感怀和屏山韵",
        "author": "赵时韶",
        "content": "还我山林且买邻，荆榛不碍自由身。\n梅兄竹弟相依旧，李婢桃奴一任新。\n湖海到今无剑客，江山如作老诗人。\n不知尚父缘何事，白首投竿起渭滨。",
        "dynasty": "宋",
        "collection_info": null
    },
    {
        "title": "占尽风情向小园",
        "author": "赵时韶",
        "content": "月下相逢当丽人，嫣然体态皎然身。\n谁知一角闲田地，包括干坤不尽春。",
        "dynasty": "宋",
        "collection_info": null
    },
    {
        "title": "不须檀板与金樽",
        "author": "赵时韶",
        "content": "醒来拍手倚雕栏，啜茗哦诗子细看。\n纵有浅斟低唱者，箇中清意不相干。",
        "dynasty": "宋",
        "collection_info": null
    },
    {
        "title": "霜禽欲下先偷眼",
        "author": "赵时韶",
        "content": "翠羽啁嘈逐晓风，海仙时遣探芳丛。\n徘徊睥睨知何意，怕干时人挟弹弓。",
        "dynasty": "宋",
        "collection_info": null
    },
    {
        "title": "粉蝶如知合断魂",
        "author": "赵时韶",
        "content": "一自英台魄化时，生来长是宿芳菲。\n伤心只欠含章梦，不得枝头作雪飞。",
        "dynasty": "宋",
        "collection_info": null
    },
    {
        "title": "余出留远曾先生门墙因侍留耕先生座间出示有怀楼居仓使救荒之诗僭越用韵",
        "author": "赵时韶",
        "content": "干坤秀气孕三奇，勋叶人间有口碑。\n台近棠阴遗泽在，楼辉秋萼起人思。\n后先玉季金昆政，多少丹山碧水诗。\n世事荡来尚胶轕，頼君一手理纷丝。",
        "dynasty": "宋",
        "collection_info": null
    },
    {
        "title": "文中子",
        "author": "赵时韶",
        "content": "一脉斯文繫大儒，干戈满地独诗书。\n南风有操无人识，身在汾亭心在虞。",
        "dynasty": "宋",
        "collection_info": null
    },
    {
        "title": "偈颂二十五首  其一",
        "author": "释智愚",
        "content": "迦叶当时性燥，下得一椎。\n莫道文殊三处度夏，直饶黄面老子别有神通，也须脑门着地。",
        "dynasty": "宋",
        "collection_info": null
    },
    {
        "title": "偈颂二十五首  其二",
        "author": "释智愚",
        "content": "秋风淅淅，秋水冷冷。\n千辛万苦，负笈担簦。\n张公堠子李家店，草舍茅庵短作程。",
        "dynasty": "宋",
        "collection_info": null
    },
    {
        "title": "偈颂二十五首  其三",
        "author": "释智愚",
        "content": "人间灯，天上月。\n有明有暗，有圆有缺，底事贪观心未歇。\n兴圣室内无油，免得证龟作鼈。",
        "dynasty": "宋",
        "collection_info": null
    },
    {
        "title": "偈颂二十五首  其四",
        "author": "释智愚",
        "content": "金风吹落叶，玉露滴清秋。\n尀耐寒山子，无言笑点头。\n既能明似镜，何用曲如鈎。",
        "dynasty": "宋",
        "collection_info": null
    },
    {
        "title": "偈颂二十五首  其五",
        "author": "释智愚",
        "content": "天晴盖却屋，乘时刈却禾。\n输纳皇租了，鼓腹唱讴歌。",
        "dynasty": "宋",
        "collection_info": null
    },
    {
        "title": "偈颂二十五首  其六",
        "author": "释智愚",
        "content": "无义汉，谁识你。\n口吃耳聋，馿拗到底。\n一气转一藏，是非终难洗。\n大法下衰，污人唇齿。",
        "dynasty": "宋",
        "collection_info": null
    },
    {
        "title": "偈颂二十五首  其七",
        "author": "释智愚",
        "content": "槿花凝露，梧叶鸣秋。\n遇景触物，随分知羞。\n住住，诸方闻得道，我说老婆禅。",
        "dynasty": "宋",
        "collection_info": null
    },
    {
        "title": "偈颂二十五首  其八",
        "author": "释智愚",
        "content": "一年有十二箇月，每月一度团圆，其余尽是缺。\n中间晦明出没，太半有不见者。\n惟有今宵，分外皎洁。\n无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈颂二十五首  其九",
        "author": "释智愚",
        "content": "流虹七载夤缘尽，又向天宁理倩窠。\n脱得馿胎入马腹，皮毛轻重不争多。",
        "dynasty": "宋",
        "collection_info": null
    },
    {
        "title": "偈颂二十五首  其一○",
        "author": "释智愚",
        "content": "好一局棋，黑白已分。\n只是末后一着，无人知得落处。",
        "dynasty": "宋",
        "collection_info": null
    },
    {
        "title": "偈颂二十五首  其一一",
        "author": "释智愚",
        "content": "古佛过去亦久矣，不知何处应羣生。\n紫金光聚人难覩，空裏惟闻仙乐鸣。",
        "dynasty": "宋",
        "collection_info": null
    },
    {
        "title": "偈颂二十五首  其一二",
        "author": "释智愚",
        "content": "溪林叶堕，塞鴈声寒。\n见成公案，大难大难。\n百杂碎，铁团圞，和风搭在玉阑干。",
        "dynasty": "宋",
        "collection_info": null
    },
    {
        "title": "偈颂二十五首  其一三",
        "author": "释智愚",
        "content": "南岳七十二峯，华顶万八千丈。\n瞻之无际，仰之无垠。\n以此无穷数，用祝圣明君。",
        "dynasty": "宋",
        "collection_info": null
    },
    {
        "title": "偈颂二十五首  其一四",
        "author": "释智愚",
        "content": "一日日，一时时。\n逗到腊八夜，眼上错安眉。\n东西不辨，南北狐疑，从教万古业风吹。",
        "dynasty": "宋",
        "collection_info": null
    },
    {
        "title": "偈颂二十五首  其一五",
        "author": "释智愚",
        "content": "圣人无己，靡所不己。\n总尘剎无不是，差之毫釐失千里。\n仙仗飘飖去不还，从教六合清风起。",
        "dynasty": "宋",
        "collection_info": null
    },
    {
        "title": "偈颂二十五首  其一六",
        "author": "释智愚",
        "content": "金以石试，人以言试。\n古人自谓全璧而归，不知身在草裏。",
        "dynasty": "宋",
        "collection_info": null
    },
    {
        "title": "偈颂二十五首  其一七",
        "author": "释智愚",
        "content": "一跳一踯，师子嚬呻。\n一新一旧，和气如春。\n报恩尺不如寸，赢得痴坐，家裏有人。",
        "dynasty": "宋",
        "collection_info": null
    },
    {
        "title": "偈颂二十五首  其一八",
        "author": "释智愚",
        "content": "蝇见血，鹘捉鸠。\n拳来踢报，胶漆相投。\n难提掇处转风流。",
        "dynasty": "宋",
        "collection_info": null
    },
    {
        "title": "偈颂二十五首  其一九",
        "author": "释智愚",
        "content": "春风如刀，春雨如膏。\n衲僧门下，何用忉忉。",
        "dynasty": "宋",
        "collection_info": null
    },
    {
        "title": "偈颂二十五首  其二○",
        "author": "释智愚",
        "content": "杜宇不如归，竹鸡泥滑滑。\n深山岩崖中，谁道无佛法。\n有佛法，衲僧只有三隻袜。",
        "dynasty": "宋",
        "collection_info": null
    },
    {
        "title": "偈颂二十五首  其二一",
        "author": "释智愚",
        "content": "山僧恰似抱璞者，但欠临风涕泣。\n不道举世无人，只是可惜许。",
        "dynasty": "宋",
        "collection_info": null
    },
    {
        "title": "偈颂二十五首  其二二",
        "author": "释智愚",
        "content": "说如建瓴，坐如山岳。\n就下平高，咬牙爆爆。",
        "dynasty": "宋",
        "collection_info": null
    },
    {
        "title": "偈颂二十五首  其二三",
        "author": "释智愚",
        "content": "大道只在目前，要且目前难覩。\n欲识大道真体，不离声色言语。",
        "dynasty": "宋",
        "collection_info": null
    },
    {
        "title": "偈颂二十五首  其二四",
        "author": "释智愚",
        "content": "古佛只在椎头，每日呼来唤去。\n非惟网令清岩，下下要分缁素。\n兴化当年错用心，月明岂在珊瑚树。",
        "dynasty": "宋",
        "collection_info": null
    },
    {
        "title": "偈颂二十五首  其二五",
        "author": "释智愚",
        "content": "敛影穷原懒出扃，晓云如送又如迎。\n因思执手经行处，几听沙泉遶磵鸣。",
        "dynasty": "宋",
        "collection_info": null
    },
    {
        "title": "偈颂十三首  其一",
        "author": "释智愚",
        "content": "不劳弹指，岂涉思惟。\n现成门户，到者方知。",
        "dynasty": "宋",
        "collection_info": null
    },
    {
        "title": "偈颂十三首  其二",
        "author": "释智愚",
        "content": "居必择邻，鑑非止水。\n明暗相凌，言犹在耳。",
        "dynasty": "宋",
        "collection_info": null
    },
    {
        "title": "偈颂十三首  其三",
        "author": "释智愚",
        "content": "水中盐味，色裏胶青。\n祖师只认得箇相似底，何异楚人以鷄为凤。\n我者裏任你三头六臂，尽其来机，也无你凑泊处。\n惯将三尺喙，駡倒五湖僧。",
        "dynasty": "宋",
        "collection_info": null
    },
    {
        "title": "偈颂十三首  其四",
        "author": "释智愚",
        "content": "伤弓之鸟，见曲木而高飞。\n有人见得云门，善为我辞。",
        "dynasty": "宋",
        "collection_info": null
    },
    {
        "title": "偈颂十三首  其五",
        "author": "释智愚",
        "content": "凈瓶裏澡洗，古梼下修身。\n彼此寸长尺短，何妨忝为切邻。\n相见又无事，不来还忆君。\n杜鹃啼断月如昼，不似寻常空过春。",
        "dynasty": "宋",
        "collection_info": null
    },
    {
        "title": "偈颂十三首  其六",
        "author": "释智愚",
        "content": "老和尚死去二十五年，有谁撑门拄户。\n虽与松源同日行，不会松源三转语。\n父子背驰，面不相覩，直至如今成莽卤。\n露冷风高秋意深，久矣无心荐藜黍。",
        "dynasty": "宋",
        "collection_info": null
    },
    {
        "title": "偈颂十三首  其七",
        "author": "释智愚",
        "content": "华亭满船犹不足，南泉骤步蹈不着。\n自余眼底纷纷，总道见月忘指。",
        "dynasty": "宋",
        "collection_info": null
    },
    {
        "title": "偈颂十三首  其八",
        "author": "释智愚",
        "content": "葱岭不见宋云，全身岂在熊耳。\n石火电光殊莫拟，双梼堂上再相逢。\n究竟何曾缺两齿，雪际传心，筛灰厌鬼，后代儿孙谁来。\n你粗羹淡饭当殷勤，四海香风从此起。",
        "dynasty": "宋",
        "collection_info": null
    },
    {
        "title": "偈颂十三首  其九",
        "author": "释智愚",
        "content": "沩山若无后语，尽自包裹得去。\n其奈用处太过，以致栓索俱露。",
        "dynasty": "宋",
        "collection_info": null
    },
    {
        "title": "偈颂十三首  其一○",
        "author": "释智愚",
        "content": "我本无心有所希求，今此宝藏自然而至。\n二林小众，枯枯燥燥，鹤望多时。\n珊瑚枕，明月珠，从便采取，只是不得触讳。",
        "dynasty": "宋",
        "collection_info": null
    },
    {
        "title": "偈颂十三首  其一一",
        "author": "释智愚",
        "content": "远之莫及故曰短，踪之不即故曰蓬。\n波波浪浪，西西东东。\n直鈎已挂双峨碧，一桡香散芦花风。",
        "dynasty": "宋",
        "collection_info": null
    },
    {
        "title": "偈颂十三首  其一二",
        "author": "释智愚",
        "content": "十万里水云踪迹，七百年西竺陈人。\n眼睛乌律卒，面子黑鳞皴。\n传衣付法，惹起埃尘。\n如今红紫乱朱纷然而出，岂止乎少林五叶一花之春。\n斯临远讳，荐此溪苹，万古千秋累子孙。",
        "dynasty": "宋",
        "collection_info": null
    },
    {
        "title": "偈颂十三首  其一三",
        "author": "释智愚",
        "content": "日日日东上，日日日西沉。\n无为无事者，子细好推寻。",
        "dynasty": "宋",
        "collection_info": null
    },
    {
        "title": "偈颂二十四首  其一",
        "author": "释智愚",
        "content": "约束万象，耸动人天。\n风云会合，来自日边，纵饶海口亦难宣。",
        "dynasty": "宋",
        "collection_info": null
    },
    {
        "title": "偈颂二十四首  其二",
        "author": "释智愚",
        "content": "同门出入，未尝谩你。\n诸人苟或粉饰太过，山僧只得掩耳。",
        "dynasty": "宋",
        "collection_info": null
    },
    {
        "title": "偈颂二十四首  其三",
        "author": "释智愚",
        "content": "鸡足峯前，黄梅渡口，逗到冷泉几掣肘。\n若谓凌霄非正传，毕竟衣法属谁手。\n野犴鸣，狮子吼，虚空昨夜翻筋斗。",
        "dynasty": "宋",
        "collection_info": null
    },
    {
        "title": "偈颂二十四首  其四",
        "author": "释智愚",
        "content": "虎憎鸡嘴，闻者畏之。\n后人衡鑑不高，唤作二俱弄险。",
        "dynasty": "宋",
        "collection_info": null
    },
    {
        "title": "偈颂二十四首  其五",
        "author": "释智愚",
        "content": "人间无，天上有，往往无人脱窠臼。\n四海娟娟洗玉魂，九野茫茫白兔走。\n寒山子，不关口，也落马驹羣队后。",
        "dynasty": "宋",
        "collection_info": null
    },
    {
        "title": "偈颂二十四首  其六",
        "author": "释智愚",
        "content": "一人要贫贫不得，一人要富富不得。\n要知贫富不相当，且请各归本位立。",
        "dynasty": "宋",
        "collection_info": null
    },
    {
        "title": "偈颂二十四首  其七",
        "author": "释智愚",
        "content": "朕闻上古，其风朴略。\n王言如丝，谁敢不听。\n忽有人问鄮山，只向他道，风门海口，当风抵浪，也须是箇人始得。",
        "dynasty": "宋",
        "collection_info": null
    },
    {
        "title": "偈颂二十四首  其八",
        "author": "释智愚",
        "content": "镜容鹰爪，面目可憎。\n掉发南岳，下山教化。\n从臾梼林，对御讲经。\n不守疆界，干犯清平。\n灭得中峯正法眼，破沙盆子话方行。",
        "dynasty": "宋",
        "collection_info": null
    },
    {
        "title": "偈颂二十四首  其九",
        "author": "释智愚",
        "content": "旧去新来懒送迎，岩间冢下见枯形。\n忍成残腊半宵梦，坐对寒檠两岁灯。",
        "dynasty": "宋",
        "collection_info": null
    },
    {
        "title": "偈颂二十四首  其一○",
        "author": "释智愚",
        "content": "时迁物换，革故鼎新。\n土膏未动，商量打春。\n太公有意垂钓，夫子无心获麟。",
        "dynasty": "宋",
        "collection_info": null
    },
    {
        "title": "偈颂二十四首  其一一",
        "author": "释智愚",
        "content": "去时晓露消袢暑，归日秋声满夕阳。\n恩渥重重何以报，望无云处祝天长。",
        "dynasty": "宋",
        "collection_info": null
    },
    {
        "title": "偈颂二十四首  其一二",
        "author": "释智愚",
        "content": "一年又一年，循环数不足。\n本分面上人，犹如隔罗縠。\n惟有南极老人，扣天鼓三下，望北关而祝，愿我王万福。",
        "dynasty": "宋",
        "collection_info": null
    },
    {
        "title": "偈颂二十四首  其一三",
        "author": "释智愚",
        "content": "外阖不闭，跨天下而无蕲。\n会得许你，升其堂入其室。",
        "dynasty": "宋",
        "collection_info": null
    },
    {
        "title": "偈颂二十四首  其一四",
        "author": "释智愚",
        "content": "世尊三昧，金口玉音，亲付嘱紫泥芝检。\n九重城裏凤衔来，再霑雨露之恩，光阐法门之盛。\n声前妙证，耸动羣心。",
        "dynasty": "宋",
        "collection_info": null
    },
    {
        "title": "偈颂二十四首  其一五",
        "author": "释智愚",
        "content": "烟惨淡，石玲珑。\n面面厮觑，千峯万峯，一团和气在其中。",
        "dynasty": "宋",
        "collection_info": null
    },
    {
        "title": "偈颂二十四首  其一六",
        "author": "释智愚",
        "content": "春入湖山，先放花明。\n御苑人归上国，南山鹤唳青松。\n壮皇都人杰地灵，窥紫府洞天风月。\n透声透色，绝类离伦。\n不妨垂手入廛，毕竟难逃至化。\n且望阙酬恩，如何祝赞。\n版图远奏尧天阔，万物呈祥乐圣情。",
        "dynasty": "宋",
        "collection_info": null
    },
    {
        "title": "偈颂二十四首  其一七",
        "author": "释智愚",
        "content": "奸峭互陈，对面千里。\n有人寄僧过夏，南山大开东閤，彼此出家儿。",
        "dynasty": "宋",
        "collection_info": null
    },
    {
        "title": "偈颂二十四首  其一八",
        "author": "释智愚",
        "content": "此山无路，及门者谁。\n会得摆手同归，不然随我来。",
        "dynasty": "宋",
        "collection_info": null
    },
    {
        "title": "偈颂二十四首  其一九",
        "author": "释智愚",
        "content": "释迦掩室于摩竭，因甚坐在者裏。\n炷拜勤渠，齐之以礼。",
        "dynasty": "宋",
        "collection_info": null
    },
    {
        "title": "偈颂二十四首  其二○",
        "author": "释智愚",
        "content": "虎头燕颔，鸟嘴鱼顋。\n尽向者裏纳款，且道者裏是甚么所在。",
        "dynasty": "宋",
        "collection_info": null
    },
    {
        "title": "偈颂二十四首  其二一",
        "author": "释智愚",
        "content": "有意退栏，无心耕牧。\n九重降勑，如万国春回。\n一道恩光，似千日并照。\n法门腾焕，岩壑生秋。",
        "dynasty": "宋",
        "collection_info": null
    },
    {
        "title": "偈颂二十四首  其二二",
        "author": "释智愚",
        "content": "日出而作，日入而息。\n熈熈然如登春台，且道承谁恩力。",
        "dynasty": "宋",
        "collection_info": null
    },
    {
        "title": "偈颂二十四首  其二三",
        "author": "释智愚",
        "content": "出山而见，入户而知。\n鸡栖凤巢，隣壁之辉，何必区区点缀伊。",
        "dynasty": "宋",
        "collection_info": null
    },
    {
        "title": "偈颂二十四首  其二四",
        "author": "释智愚",
        "content": "勤俭起家，丛林麟凤。\n入门一见，和气可掬，知心不在频叮嘱。",
        "dynasty": "宋",
        "collection_info": null
    },
    {
        "title": "自赞",
        "author": "释智愚",
        "content": "不开駡人口，难以见其慈。\n不征衲子病，难以表其师。\n似之则殃门添祸，否之则凤林咤之。\n画工笔熟不识伊，白髮毵毵箇是谁。",
        "dynasty": "宋",
        "collection_info": null
    },
    {
        "title": "蓬莱宣长老请赞",
        "author": "释智愚",
        "content": "啐啄之机，临崖一拶。\n虎啸龙吟，二九十八。\n宣禅自是恶冤家，学伊岂止顶门瞎。",
        "dynasty": "宋",
        "collection_info": null
    },
    {
        "title": "妙源首座请赞",
        "author": "释智愚",
        "content": "道不可传，貌不可绘。\n冷坐深云，虎视百怪。\n源远流长灭正宗，不比瞎馿趁大队。",
        "dynasty": "宋",
        "collection_info": null
    },
    {
        "title": "无隠侍者请赞",
        "author": "释智愚",
        "content": "斗斗㖃㖃，雷驱电驰。\n垂手未游象外，虚空突出毫釐。\n目前难遏密，冷落有谁知。\n父攘羊，子证之，从教万古黑风吹。",
        "dynasty": "宋",
        "collection_info": null
    },
    {
        "title": "本立藏主请赞",
        "author": "释智愚",
        "content": "春山万迭，秋水一痕。\n凛然风彩，何处求真。\n大方出没兮全生全杀，丛林悱悱兮独角一麟。",
        "dynasty": "宋",
        "collection_info": null
    },
    {
        "title": "无补侍者请赞",
        "author": "释智愚",
        "content": "计较拙于鸠，轩昂老而虎。\n闻必意消，见者难覩，到头不识宾中主。\n黑漆竹篦劈面挥，师资谁谓无裨补。",
        "dynasty": "宋",
        "collection_info": null
    },
    {
        "title": "法云首座请赞",
        "author": "释智愚",
        "content": "咿呜咿，那得知。\n寒酸看不上眼，手面移东换西。\n拱良工手，破衲僧疑。\n行到水穷处，坐看云起时。",
        "dynasty": "宋",
        "collection_info": null
    },
    {
        "title": "颂古一百首  其一",
        "author": "释智愚",
        "content": "紫金光聚照山河，天上人间意气多。\n曾勑文殊领徒众，毗耶城裏问维摩。",
        "dynasty": "宋",
        "collection_info": null
    },
    {
        "title": "颂古一百首  其二",
        "author": "释智愚",
        "content": "有三尺剑可以谒赵国，无千里眼难以见悬丝。\n巍巍堂堂，三界大师。",
        "dynasty": "宋",
        "collection_info": null
    },
    {
        "title": "颂古一百首  其三",
        "author": "释智愚",
        "content": "有力量人终是别，等闲垂手便相应。\n如何夜半扶桑日，推上须弥最上层。",
        "dynasty": "宋",
        "collection_info": null
    },
    {
        "title": "颂古一百首  其四",
        "author": "释智愚",
        "content": "夜阑天际堕金盆，膝上焦桐调转新。\n易水悲风轻按指，鸾胶难续断肠人。",
        "dynasty": "宋",
        "collection_info": null
    },
    {
        "title": "颂古一百首  其五",
        "author": "释智愚",
        "content": "铁壁迸开云片片，黑出辊出月团团。\n就中明暗相陵处，天外出头谁解看。",
        "dynasty": "宋",
        "collection_info": null
    },
    {
        "title": "颂古一百首  其六",
        "author": "释智愚",
        "content": "大人境界终难到，到后如何说向人。\n不是当人知见力，莫将知见别疏亲。",
        "dynasty": "宋",
        "collection_info": null
    },
    {
        "title": "颂古一百首  其七",
        "author": "释智愚",
        "content": "玉箫吹彻凤凰台，古殿深沈晓未开。\n满地落花春已过，绿阴空锁旧莓苔。",
        "dynasty": "宋",
        "collection_info": null
    },
    {
        "title": "颂古一百首  其八",
        "author": "释智愚",
        "content": "石润非玉，水丽非金。\n大禹决而西泝，卞和泣而陆沈。\n美兮渺兮，错古砻今。",
        "dynasty": "宋",
        "collection_info": null
    },
    {
        "title": "颂古一百首  其九",
        "author": "释智愚",
        "content": "泠泠寒溜泣秋壑，纔会沧溟便泛舟。\n见说许由曾洗耳，可怜巢父更鞭牛。",
        "dynasty": "宋",
        "collection_info": null
    },
    {
        "title": "颂古一百首  其一○",
        "author": "释智愚",
        "content": "青山白云，碧溪萝月。\n画虎成狸，只得一橛。",
        "dynasty": "宋",
        "collection_info": null
    },
    {
        "title": "颂古一百首  其一一",
        "author": "释智愚",
        "content": "好将真法供如来，花在幽岩险处开。\n一夜狂风吹欲尽，落英无数点苍苔。",
        "dynasty": "宋",
        "collection_info": null
    },
    {
        "title": "颂古一百首  其一二",
        "author": "释智愚",
        "content": "青牛仙去不虚传，常用虚中落断边。\n自是一生多蹇薄，夜深犹立古皇前。",
        "dynasty": "宋",
        "collection_info": null
    },
    {
        "title": "颂古一百首  其一三",
        "author": "释智愚",
        "content": "一口吞尽三世佛，牙如剑树眼如铃。\n断絃不必鸾胶续，只要知音侧耳听。",
        "dynasty": "宋",
        "collection_info": null
    },
    {
        "title": "颂古一百首  其一四",
        "author": "释智愚",
        "content": "笾豆纔陈见圣人，莫将生死较疏亲。\n清台历日烦君看，一岁终须有一春。",
        "dynasty": "宋",
        "collection_info": null
    },
    {
        "title": "颂古一百首  其一五",
        "author": "释智愚",
        "content": "行弔先桃茢，丧车后纸钱。\n老胡门下客，宁可入黄泉。",
        "dynasty": "宋",
        "collection_info": null
    },
    {
        "title": "颂古一百首  其一六",
        "author": "释智愚",
        "content": "万仞崖头拚得去，不知何处觅全尸。\n业风吹起再苏醒，却问如今是甚时。",
        "dynasty": "宋",
        "collection_info": null
    },
    {
        "title": "颂古一百首  其一七",
        "author": "释智愚",
        "content": "野水浮轻楫，暖烟生紫莼。\n晚来湖上望，多是罟鱼人。",
        "dynasty": "宋",
        "collection_info": null
    },
    {
        "title": "颂古一百首  其一八",
        "author": "释智愚",
        "content": "事到无心不苟欺，乌玄鹄白尚怀疑。\n自非亲见黄头老，争敢逢人泄漏伊。",
        "dynasty": "宋",
        "collection_info": null
    },
    {
        "title": "颂古一百首  其一九",
        "author": "释智愚",
        "content": "白石凿凿，韫尔美璞。\n君子道晦，君子斯乐。",
        "dynasty": "宋",
        "collection_info": null
    },
    {
        "title": "颂古一百首  其二○",
        "author": "释智愚",
        "content": "季咸曾相壶丘子，随变难分亟自逃。\n输与高楼凝望者，烱然明可察秋毫。",
        "dynasty": "宋",
        "collection_info": null
    },
    {
        "title": "颂古一百首  其二一",
        "author": "释智愚",
        "content": "欲识穷原处，何人为指迷。\n夕阳鷄犬外，桃李自成蹊。",
        "dynasty": "宋",
        "collection_info": null
    },
    {
        "title": "颂古一百首  其二二",
        "author": "释智愚",
        "content": "曾落石霜机外笏，又扶粗行到唐天。\n只将四海垂纶手，鰕蟹鱼龙一串穿。",
        "dynasty": "宋",
        "collection_info": null
    },
    {
        "title": "颂古一百首  其二三",
        "author": "释智愚",
        "content": "抛来撒去互施呈，地狱门前鬼眼睛。\n觑破髑髅肝胆外，摩酰顶上復重明。",
        "dynasty": "宋",
        "collection_info": null
    },
    {
        "title": "颂古一百首  其二四",
        "author": "释智愚",
        "content": "裁书拟欲扣天阁，往往无人可共论。\n因得老生轻指拨，临风不觉暗消魂。",
        "dynasty": "宋",
        "collection_info": null
    },
    {
        "title": "颂古一百首  其二五",
        "author": "释智愚",
        "content": "碧油幢下立功勋，韬略双全独见君。\n一自赤心来报国，边头刁斗不曾闻。",
        "dynasty": "宋",
        "collection_info": null
    },
    {
        "title": "颂古一百首  其二六",
        "author": "释智愚",
        "content": "灵山一别无碑记，三度亲曾作国王。\n拄杖再探知远近，眇然天地略玄黄。",
        "dynasty": "宋",
        "collection_info": null
    },
    {
        "title": "颂古一百首  其二七",
        "author": "释智愚",
        "content": "兴在天南天尽头，未行先已到新州。\n来时无口去无伴，那更萧萧黄叶秋。",
        "dynasty": "宋",
        "collection_info": null
    },
    {
        "title": "颂古一百首  其二八",
        "author": "释智愚",
        "content": "老婆心切日忡忡，恐堕他家虀瓮中。\n消息得来胡乱后，江西宗派好流通。",
        "dynasty": "宋",
        "collection_info": null
    },
    {
        "title": "颂古一百首  其二九",
        "author": "释智愚",
        "content": "欲把枯肠尽底倾，出门不觉又叮咛。\n劝君及早回头去，莫待春风柳眼青。",
        "dynasty": "宋",
        "collection_info": null
    },
    {
        "title": "颂古一百首  其三○",
        "author": "释智愚",
        "content": "啐啄之机类不同，飞星撒火髑髅空。\n偷心死尽难为活，忽见金乌出海东。",
        "dynasty": "宋",
        "collection_info": null
    },
    {
        "title": "颂古一百首  其三一",
        "author": "释智愚",
        "content": "不落因果，突出野狐。\n人心似铁，官法如炉。\n不昧因果，得脱野狐。\n顶上无骨，颔下有鬚。",
        "dynasty": "宋",
        "collection_info": null
    },
    {
        "title": "颂古一百首  其三二",
        "author": "释智愚",
        "content": "拔树鸣条浩浩风，雨云翻覆在其中。\n千波万浪惊天地，到海方知信不通。",
        "dynasty": "宋",
        "collection_info": null
    },
    {
        "title": "颂古一百首  其三三",
        "author": "释智愚",
        "content": "草履为冠松作钗，一般潇洒眼头乖。\n语音只在风檐下，终日无人不下阶。",
        "dynasty": "宋",
        "collection_info": null
    },
    {
        "title": "颂古一百首  其三四",
        "author": "释智愚",
        "content": "担板汉，没拘束。\n饿死首阳山，誓不食周粟。",
        "dynasty": "宋",
        "collection_info": null
    },
    {
        "title": "颂古一百首  其三五",
        "author": "释智愚",
        "content": "海运鹏抟日月忙，夜光潜透斗牛傍。\n非惟按剑屡生子，瞎眼波斯满大唐。",
        "dynasty": "宋",
        "collection_info": null
    },
    {
        "title": "颂古一百首  其三六",
        "author": "释智愚",
        "content": "五十笑他先百步，何如骑马胜骑牛。\n不须重较多和少，归到家山即便休。",
        "dynasty": "宋",
        "collection_info": null
    },
    {
        "title": "颂古一百首  其三七",
        "author": "释智愚",
        "content": "以玉抵鹊，以鼠为璞。\n眇然视之，太虚寥廓。",
        "dynasty": "宋",
        "collection_info": null
    },
    {
        "title": "颂古一百首  其三八",
        "author": "释智愚",
        "content": "宾主有无俱遣外，行藏须要出常情。\n无栖泊处开门户，月到中宵不敢明。",
        "dynasty": "宋",
        "collection_info": null
    },
    {
        "title": "颂古一百首  其三九",
        "author": "释智愚",
        "content": "日月无光杀气浮，揭天鼍皷战貔貅。\n捷呼获下真番将，那箇儿郎不举头。",
        "dynasty": "宋",
        "collection_info": null
    },
    {
        "title": "颂古一百首  其四○",
        "author": "释智愚",
        "content": "石头路险人难到，到者方知滑似苔。\n两度三回虽跶倒，满身泥水又归来。",
        "dynasty": "宋",
        "collection_info": null
    },
    {
        "title": "颂古一百首  其四一",
        "author": "释智愚",
        "content": "短袴长衫白苎巾，咿咿月下急推轮。\n洛阳路上相逢着，尽是经商买卖人。",
        "dynasty": "宋",
        "collection_info": null
    },
    {
        "title": "颂古一百首  其四二",
        "author": "释智愚",
        "content": "昨日因过竹院西，隣家稚子隔溪啼。\n山寒水肃半黄落，无数归鸦卜树栖。",
        "dynasty": "宋",
        "collection_info": null
    },
    {
        "title": "颂古一百首  其四三",
        "author": "释智愚",
        "content": "贝叶持来晓者疏，自称灵验世无如。\n依然还我唐人译，始有人知是梵书。",
        "dynasty": "宋",
        "collection_info": null
    },
    {
        "title": "颂古一百首  其四四",
        "author": "释智愚",
        "content": "不设陷穽，不挥雪刃。\n一箭穿杨，神目不瞬。\n翻思昔日李将军，射虎之机犹是钝。",
        "dynasty": "宋",
        "collection_info": null
    },
    {
        "title": "颂古一百首  其四五",
        "author": "释智愚",
        "content": "轻如毫末重如山，地角天涯去復还。\n黄叶殒时风骨露，水边依旧石斓斑。",
        "dynasty": "宋",
        "collection_info": null
    },
    {
        "title": "颂古一百首  其四六",
        "author": "释智愚",
        "content": "德山疑处问岩头，若得浑家一地愁。\n父又呪儿儿呪父，冤冤相报几时休。",
        "dynasty": "宋",
        "collection_info": null
    },
    {
        "title": "颂古一百首  其四七",
        "author": "释智愚",
        "content": "见说闽山多蛊毒，千方百计避无由。\n殇中既有催魂鬼，一命还他方始休。",
        "dynasty": "宋",
        "collection_info": null
    },
    {
        "title": "颂古一百首  其四八",
        "author": "释智愚",
        "content": "扶过断桥水，伴归明月村。\n只知途路远，不觉又黄昏。",
        "dynasty": "宋",
        "collection_info": null
    },
    {
        "title": "颂古一百首  其四九",
        "author": "释智愚",
        "content": "新罗拄杖遂宁钵，衲子家风那箇无。\n一等看来如墨黑，谁能重与较锱铢。",
        "dynasty": "宋",
        "collection_info": null
    },
    {
        "title": "颂古一百首  其五○",
        "author": "释智愚",
        "content": "风冷蒹葭雨作秋，倚门无意谒诸侯。\n明年再决龙蛇阵，塞北安南一道收。",
        "dynasty": "宋",
        "collection_info": null
    },
    {
        "title": "颂古一百首  其五一",
        "author": "释智愚",
        "content": "烈焰澜翻为说时，百千诸佛尽攒眉。\n梵音深远难明辨，只许韶阳雪老知。",
        "dynasty": "宋",
        "collection_info": null
    },
    {
        "title": "颂古一百首  其五二",
        "author": "释智愚",
        "content": "药贴明明说得亲，不知裏面僞和真。\n谆谆教诫痴儿女，莫把方书误后人。",
        "dynasty": "宋",
        "collection_info": null
    },
    {
        "title": "颂古一百首  其五三",
        "author": "释智愚",
        "content": "始见春花归阆苑，又逢秋叶堕宫墙。\n思量世事如翻掌，谁得长生不死方。",
        "dynasty": "宋",
        "collection_info": null
    },
    {
        "title": "颂古一百首  其五四",
        "author": "释智愚",
        "content": "有佛无佛不得住，三千里外无凭据。\n赵州赢得口皮光，却是者僧知落处。",
        "dynasty": "宋",
        "collection_info": null
    },
    {
        "title": "颂古一百首  其五五",
        "author": "释智愚",
        "content": "世路风波只自知，见人多是不扬眉。\n呼灯隔夜书名纸，未审朱门復见谁。",
        "dynasty": "宋",
        "collection_info": null
    },
    {
        "title": "颂古一百首  其五六",
        "author": "释智愚",
        "content": "有问自知无答处，却将柏树当门庭。\n摇风摆雨经年久，不似松根有茯苓。",
        "dynasty": "宋",
        "collection_info": null
    },
    {
        "title": "颂古一百首  其五七",
        "author": "释智愚",
        "content": "春暖山桃次第红，翩翩蝴蝶斗芳丛。\n蓦然一阵狂风至，辊入花枝不见踪。",
        "dynasty": "宋",
        "collection_info": null
    },
    {
        "title": "颂古一百首  其五八",
        "author": "释智愚",
        "content": "各将财本去经营，上国如天好趁晴。\n未出门时先算帐，如何得到凤凰城。",
        "dynasty": "宋",
        "collection_info": null
    },
    {
        "title": "颂古一百首  其五九",
        "author": "释智愚",
        "content": "踪迹由来久避秦，洞门深锁古台春。\n落花只为随流去，便有寻芳拾翠人。",
        "dynasty": "宋",
        "collection_info": null
    },
    {
        "title": "颂古一百首  其六○",
        "author": "释智愚",
        "content": "雪老门高儿女盛，又能情重贵天伦。\n把家干蛊虽相似，也有贪杯落草人。",
        "dynasty": "宋",
        "collection_info": null
    },
    {
        "title": "颂古一百首  其六一",
        "author": "释智愚",
        "content": "象王象子尽相随，岸上人看蹄蹈蹄。\n香草细餐知饱足，归来不待日头低。",
        "dynasty": "宋",
        "collection_info": null
    },
    {
        "title": "颂古一百首  其六二",
        "author": "释智愚",
        "content": "三文买箇捞波子，摝蚬捞鰕得几年。\n逆顺短长休要说，谁家屋裏竈无烟。",
        "dynasty": "宋",
        "collection_info": null
    },
    {
        "title": "颂古一百首  其六三",
        "author": "释智愚",
        "content": "夜半三更来讨火，我駡你兮你駡我。\n相唤相呼归未归，也有无衣草裏坐。",
        "dynasty": "宋",
        "collection_info": null
    },
    {
        "title": "颂古一百首  其六四",
        "author": "释智愚",
        "content": "一重山了一重云，行尽天涯转苦辛。\n蓦札归来屋里坐，落花啼鸟一般春。",
        "dynasty": "宋",
        "collection_info": null
    },
    {
        "title": "颂古一百首  其六五",
        "author": "释智愚",
        "content": "百年犹恐没人知，名字仍将左胁题。\n入水入泥难放牧，仰山只得半边骑。",
        "dynasty": "宋",
        "collection_info": null
    },
    {
        "title": "颂古一百首  其六六",
        "author": "释智愚",
        "content": "一日须来三五度，有时欢喜有时嗔。\n改头换面休疑着，元是尖檐帽下人。",
        "dynasty": "宋",
        "collection_info": null
    },
    {
        "title": "颂古一百首  其六七",
        "author": "释智愚",
        "content": "辽空一箭九重城，雪老门风尽有声。\n见说禁班宣号令，那边浑不许人行。",
        "dynasty": "宋",
        "collection_info": null
    },
    {
        "title": "颂古一百首  其六八",
        "author": "释智愚",
        "content": "青郊鸣锦雉，绿水漾金鳞。\n安得郢中客，共歌台上春。",
        "dynasty": "宋",
        "collection_info": null
    },
    {
        "title": "颂古一百首  其六九",
        "author": "释智愚",
        "content": "塞北烟尘终载静，江南花木四时荣。\n不须特地分疆界，万里山河似掌平。",
        "dynasty": "宋",
        "collection_info": null
    },
    {
        "title": "颂古一百首  其七○",
        "author": "释智愚",
        "content": "此行莫拟几时回，此去应须到五台。\n若过曼殊放光处，殷勤为我记归来。",
        "dynasty": "宋",
        "collection_info": null
    },
    {
        "title": "颂古一百首  其七一",
        "author": "释智愚",
        "content": "昔年曾扣睦州关，负义忘恩当等闲。\n见说吴音俱变尽，语言浑似广南蛮。",
        "dynasty": "宋",
        "collection_info": null
    },
    {
        "title": "颂古一百首  其七二",
        "author": "释智愚",
        "content": "声如鸣玉静边闻，谁信幽人不见君。\n花到海棠将寂寞，绣衣犹把麝香熏。",
        "dynasty": "宋",
        "collection_info": null
    },
    {
        "title": "颂古一百首  其七三",
        "author": "释智愚",
        "content": "拄天拄地黑如漆，不分昼夜是何物。\n拈来抛向屎坑中，火裏红莲香拂拂。",
        "dynasty": "宋",
        "collection_info": null
    },
    {
        "title": "颂古一百首  其七四",
        "author": "释智愚",
        "content": "生平未审何言句，得似羚羊挂角时。\n拊击自然皆率舞，不须羌管隔云吹。",
        "dynasty": "宋",
        "collection_info": null
    },
    {
        "title": "颂古一百首  其七五",
        "author": "释智愚",
        "content": "瀰漫万树梨花雨，冻玉堤边水欲流。\n顷刻阳鸟昇太白，那时浑不见踪由。",
        "dynasty": "宋",
        "collection_info": null
    },
    {
        "title": "颂古一百首  其七六",
        "author": "释智愚",
        "content": "隔水何人歌竹枝，动人情思极幽微。\n夜深转入单于调，月朗风高听者稀。",
        "dynasty": "宋",
        "collection_info": null
    },
    {
        "title": "颂古一百首  其七七",
        "author": "释智愚",
        "content": "融峯强万丈，未话足先酸。\n若不缘云去，那知星斗寒。",
        "dynasty": "宋",
        "collection_info": null
    },
    {
        "title": "颂古一百首  其七八",
        "author": "释智愚",
        "content": "你有更须当面与，渠无背手夺将来。\n蓦然夜半化龙去，黑雨乌风裂地雷。",
        "dynasty": "宋",
        "collection_info": null
    },
    {
        "title": "颂古一百首  其七九",
        "author": "释智愚",
        "content": "收放随时虽有准，出门入户恐难论。\n长安路子君须到，莫向深村草裏蹲。",
        "dynasty": "宋",
        "collection_info": null
    },
    {
        "title": "颂古一百首  其八○",
        "author": "释智愚",
        "content": "望见剎竿回首去，脚跟三十谩轻酬。\n人言阆苑花千树，不直仙家十二楼。",
        "dynasty": "宋",
        "collection_info": null
    },
    {
        "title": "颂古一百首  其八一",
        "author": "释智愚",
        "content": "泉石膏肓不可医，晓钟吟到夕阳时。\n天然句子终难得，几向风前暗皱眉。",
        "dynasty": "宋",
        "collection_info": null
    },
    {
        "title": "颂古一百首  其八二",
        "author": "释智愚",
        "content": "火炉头话几多般，自己同时作么观。\n直下起来呈两指，山河大地黑漫漫。",
        "dynasty": "宋",
        "collection_info": null
    },
    {
        "title": "颂古一百首  其八三",
        "author": "释智愚",
        "content": "发言先要心无媿，遣事应须理处长。\n莫学里闬无信者，从朝至暮错商量。",
        "dynasty": "宋",
        "collection_info": null
    },
    {
        "title": "颂古一百首  其八四",
        "author": "释智愚",
        "content": "入门句子已先酬，唤去呼来第二头。\n到此不知茶味者，纷纷空买洞庭舟。",
        "dynasty": "宋",
        "collection_info": null
    },
    {
        "title": "颂古一百首  其八五",
        "author": "释智愚",
        "content": "评漫学屠龙，人言枉费工。\n自非亲到者，难与论穷通。",
        "dynasty": "宋",
        "collection_info": null
    },
    {
        "title": "颂古一百首  其八六",
        "author": "释智愚",
        "content": "一文一武偶相逢，说尽英雄各不同。\n俱往长安朝圣主，姓名终是达天聪。",
        "dynasty": "宋",
        "collection_info": null
    },
    {
        "title": "颂古一百首  其八七",
        "author": "释智愚",
        "content": "楼上讚声资菜色，蓦然突出老烟菟。\n迢迢古路无遮障，双眼如铃谁敢逾。",
        "dynasty": "宋",
        "collection_info": null
    },
    {
        "title": "颂古一百首  其八八",
        "author": "释智愚",
        "content": "一棚傀儡木雕成，半是神形半鬼形。\n歌鼓歇时天未晓，尚余寒月挂疏櫺。",
        "dynasty": "宋",
        "collection_info": null
    },
    {
        "title": "颂古一百首  其八九",
        "author": "释智愚",
        "content": "拟从险处放身时，那箇商量不皱眉。\n不动毫芒亲到底，眼睛皮绽盖须弥。",
        "dynasty": "宋",
        "collection_info": null
    },
    {
        "title": "颂古一百首  其九○",
        "author": "释智愚",
        "content": "烟暖土膏民气动，一犁新雨破春耕。\n郊原眇眇青无际，野草闲花次第生。",
        "dynasty": "宋",
        "collection_info": null
    },
    {
        "title": "颂古一百首  其九一",
        "author": "释智愚",
        "content": "五逆闻雷慊慊然，寻常争敢与人宣。\n自从六十轻酬后，济北馿名不浪传。",
        "dynasty": "宋",
        "collection_info": null
    },
    {
        "title": "颂古一百首  其九二",
        "author": "释智愚",
        "content": "坑坑坎坎，崄崄巇巇。\n一言易出，驷马难追。",
        "dynasty": "宋",
        "collection_info": null
    },
    {
        "title": "颂古一百首  其九三",
        "author": "释智愚",
        "content": "宁辨人间是与非，生来淈𣸩眼如眉。\n不因说着当年事，万古千秋那得知。",
        "dynasty": "宋",
        "collection_info": null
    },
    {
        "title": "颂古一百首  其九四",
        "author": "释智愚",
        "content": "客裏谩牢落，天涯多故人。\n好怀无处写，旧话得重论。\n残雪未消石，梅英先破春。\n徘徊殊有约，来此续芳尘。",
        "dynasty": "宋",
        "collection_info": null
    },
    {
        "title": "颂古一百首  其九五",
        "author": "释智愚",
        "content": "野犴鸣，狮子吼。\n丧尽生涯，不容开口。",
        "dynasty": "宋",
        "collection_info": null
    },
    {
        "title": "颂古一百首  其九六",
        "author": "释智愚",
        "content": "耆婆去后无消息，病者憧憧日扣门。\n百草自知无识者，丛丛垂泣在篱根。",
        "dynasty": "宋",
        "collection_info": null
    },
    {
        "title": "颂古一百首  其九七",
        "author": "释智愚",
        "content": "直甚破沙盆，掀翻海岳昏。\n顶门真箇瞎，千古累儿孙。",
        "dynasty": "宋",
        "collection_info": null
    },
    {
        "title": "颂古一百首  其九八",
        "author": "释智愚",
        "content": "力难抬处为君言，神骏何劳更着鞭。\n一跃洞天三十六，到时凡骨也成仙。",
        "dynasty": "宋",
        "collection_info": null
    },
    {
        "title": "颂古一百首  其九九",
        "author": "释智愚",
        "content": "含糊一世无分晓，开口何尝在舌头。\n万古业风吹不尽，又随月色过罗浮。",
        "dynasty": "宋",
        "collection_info": null
    },
    {
        "title": "颂古一百首  其一○○",
        "author": "释智愚",
        "content": "脚跟不断红丝线，掉臂干坤自在行。\n塞壑填沟无处着，归来依旧两眉横。",
        "dynasty": "宋",
        "collection_info": null
    },
    {
        "title": "离雪山像赞",
        "author": "释智愚",
        "content": "弊衣缠瘦骨，衰髮覆苍颜。\n世上底时节，刚然要出山。",
        "dynasty": "宋",
        "collection_info": null
    },
    {
        "title": "弥陀古像赞",
        "author": "释智愚",
        "content": "有愿度生，垂手接引。\n含生不来，物无可愍。",
        "dynasty": "宋",
        "collection_info": null
    },
    {
        "title": "浄名居士赞",
        "author": "释智愚",
        "content": "一默雷轰，是非顿起。\n示疾毗耶，大虫无齿。",
        "dynasty": "宋",
        "collection_info": null
    },
    {
        "title": "草衣文殊赞",
        "author": "释智愚",
        "content": "是何等书，读不成句。\n簑短髮长，手脚俱露。",
        "dynasty": "宋",
        "collection_info": null
    },
    {
        "title": "观音大士赞",
        "author": "释智愚",
        "content": "宝瓶翠柳常随手，又向青莲叶上行。\n五浊世中无垢染，不须慈眼视众生。",
        "dynasty": "宋",
        "collection_info": null
    },
    {
        "title": "天龙恭敬赞",
        "author": "释智愚",
        "content": "云散千峯晓，神龙应念来。\n补陀岩上士，心识几时灰。",
        "dynasty": "宋",
        "collection_info": null
    },
    {
        "title": "贫女呪水过海赞",
        "author": "释智愚",
        "content": "柳枝活，盂水灵。\n一呪毒发，百川俱鸣。\n善财隔海觅不得，无数远山堆乱青。",
        "dynasty": "宋",
        "collection_info": null
    },
    {
        "title": "鱼篮赞",
        "author": "释智愚",
        "content": "顾顾不释手，提起復低头。\n自笑无人买，腥风吹未休。",
        "dynasty": "宋",
        "collection_info": null
    },
    {
        "title": "水石赞",
        "author": "释智愚",
        "content": "非水石可凭，非音声所及。\n花笑鸟啼，圆通证入。",
        "dynasty": "宋",
        "collection_info": null
    },
    {
        "title": "圆相赞",
        "author": "释智愚",
        "content": "黑月则隠，白月则现。\n狐魅众生，乞无再面。",
        "dynasty": "宋",
        "collection_info": null
    },
    {
        "title": "金沙赞",
        "author": "释智愚",
        "content": "琅琅流水声，怀抱尽情倾。\n不识春风面，雪消梅影清。",
        "dynasty": "宋",
        "collection_info": null
    },
    {
        "title": "金书大士心经为圆相大悲呪身衣赞",
        "author": "释智愚",
        "content": "以波罗蜜多圆其相，以喝啰怛那蒙其身。\n呪呾从此发，还着于本人。\n不解圆通二十五，吉祥灵草暗藏春。",
        "dynasty": "宋",
        "collection_info": null
    },
    {
        "title": "善慧大士赞",
        "author": "释智愚",
        "content": "万派同源，三教一舌。\n咄者尊慈，弄巧成拙。",
        "dynasty": "宋",
        "collection_info": null
    },
    {
        "title": "渡芦赞",
        "author": "释智愚",
        "content": "江空芦叶冷，风静衲衣轻。\n不得梁天子，无人知姓名。",
        "dynasty": "宋",
        "collection_info": null
    },
    {
        "title": "面壁赞",
        "author": "释智愚",
        "content": "嵌枯石老，黡瘦衣荒。\n死水垂钓，陆地乘航。\n当初好采见梁王。",
        "dynasty": "宋",
        "collection_info": null
    },
    {
        "title": "西归赞",
        "author": "释智愚",
        "content": "壁观九年，葫芦按水。\n无计脱身，强分皮髓。\n隻履恓恓何处归，月明后夜思熊耳。",
        "dynasty": "宋",
        "collection_info": null
    },
    {
        "title": "智者大师赞",
        "author": "释智愚",
        "content": "太虚无云，清镜无痕。\n如意举手，花雨缤纷。\n契南岳不传之旨，见灵山未散之人。\n妙圆体极，即相非真。",
        "dynasty": "宋",
        "collection_info": null
    },
    {
        "title": "须菩提赞",
        "author": "释智愚",
        "content": "持贝叶，倚瘦藜。\n解空未尽，说是说非。\n无端引惹憍尸。",
        "dynasty": "宋",
        "collection_info": null
    },
    {
        "title": "布袋和尚赞  其一",
        "author": "释智愚",
        "content": "一肩驼不起，两脚走如飞。\n业风交辊笑嘻嘻，问渠是谁渠不知。",
        "dynasty": "宋",
        "collection_info": null
    },
    {
        "title": "布袋和尚赞  其二",
        "author": "释智愚",
        "content": "梦里昇兜率，阎浮待下生。\n不须呈懵袋，亚毒已流行。",
        "dynasty": "宋",
        "collection_info": null
    },
    {
        "title": "放拄杖睡赞",
        "author": "释智愚",
        "content": "能所顿忘，佯佯瞌睡。\n一息不来，百川鼎沸。",
        "dynasty": "宋",
        "collection_info": null
    },
    {
        "title": "寒山拾得赞  其一",
        "author": "释智愚",
        "content": "爨下偷僧饭，崖根抱虎眠。\n懒吟长短句，来把梵书看。\n真箇看，牛皮也须穿。",
        "dynasty": "宋",
        "collection_info": null
    },
    {
        "title": "寒山拾得赞  其二",
        "author": "释智愚",
        "content": "帚柄不忘，寸心未息。\n冷眼看人，多少荆棘。\n咄哉遗弃小儿，丰干草裏拾得。",
        "dynasty": "宋",
        "collection_info": null
    },
    {
        "title": "寒山背身立赞",
        "author": "释智愚",
        "content": "駡丰干，是者汉。\n竹筒盛菜柦，指出教人见。\n其实只要知机，不欲彰头露面。",
        "dynasty": "宋",
        "collection_info": null
    },
    {
        "title": "拾得指空笑赞",
        "author": "释智愚",
        "content": "木屐竹帚，粘脚缀手。\n古佛家风，泥猪疥狗。\n指天大笑一声，惊得虚空倒走。",
        "dynasty": "宋",
        "collection_info": null
    },
    {
        "title": "丰干骑虎赞",
        "author": "释智愚",
        "content": "万德不将来，猛兽自驯伏。\n一啸出林，阴风拔木。\n只知拊掌放憨，不觉山青水绿。",
        "dynasty": "宋",
        "collection_info": null
    },
    {
        "title": "寒拾问讯赞",
        "author": "释智愚",
        "content": "金银窟裏出来，彼此囊无一镪。\n斗贫不斗富，做尽穷伎俩。\n大虫来也，急须合掌。",
        "dynasty": "宋",
        "collection_info": null
    },
    {
        "title": "寒山作吟身势赞",
        "author": "释智愚",
        "content": "一句子，有也未。\n蹙断眉头，做尽手势。\n靠倒维摩记得无，至今一默喧天地。",
        "dynasty": "宋",
        "collection_info": null
    },
    {
        "title": "拾得磨墨过笔赞",
        "author": "释智愚",
        "content": "头戴桦皮冠，脚穿破木履。\n有磨墨过笔之功，无二千酬泻瓶之水。\n捉败了也，国清寺里偷佛饭，元来是你。",
        "dynasty": "宋",
        "collection_info": null
    },
    {
        "title": "栽松道者赞",
        "author": "释智愚",
        "content": "鬰鬰冰壑姿，株株手亲植。\n欲知来去踪，双峯耸寒碧。",
        "dynasty": "宋",
        "collection_info": null
    },
    {
        "title": "蹈碓老卢赞",
        "author": "释智愚",
        "content": "用智恰如愚，无人辨得渠。\n粃糠和月捣，意在脱衣盂。",
        "dynasty": "宋",
        "collection_info": null
    },
    {
        "title": "神光参达磨赞",
        "author": "释智愚",
        "content": "石禅寒到骨，松雪照清眸。\n此道如山重，难将一臂酬。",
        "dynasty": "宋",
        "collection_info": null
    },
    {
        "title": "马祖接石巩赞",
        "author": "释智愚",
        "content": "草枯山欲冷，逗晓入重云。\n一箭无双中，何如射一羣。",
        "dynasty": "宋",
        "collection_info": null
    },
    {
        "title": "丹霞遇庞公赞",
        "author": "释智愚",
        "content": "邂逅漉篱翁，言谈耳又聋。\n不知何处去，破帽裹西风。",
        "dynasty": "宋",
        "collection_info": null
    },
    {
        "title": "良遂见麻谷赞",
        "author": "释智愚",
        "content": "闭户復携鉏，云深路更迂。\n须知形影外，肝胆向人输。",
        "dynasty": "宋",
        "collection_info": null
    },
    {
        "title": "药山和尚赞",
        "author": "释智愚",
        "content": "以梵夹，对凈瓶。\n一字不挂眼，常转如是经。",
        "dynasty": "宋",
        "collection_info": null
    },
    {
        "title": "懒瓒和尚赞",
        "author": "释智愚",
        "content": "石林冰冷，粪火芋香。\n深拨浅得，滋味最长。",
        "dynasty": "宋",
        "collection_info": null
    },
    {
        "title": "支遁和尚归休图赞",
        "author": "释智愚",
        "content": "忍寒骑瘦马，双眼碧于秋。\n寄语王公道，无钱买沃洲。",
        "dynasty": "宋",
        "collection_info": null
    },
    {
        "title": "郁山主赞",
        "author": "释智愚",
        "content": "日暖跨馿出，溪桥款步行。\n因思遭攧处，寸草不曾生。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释智愚",
        "content": "朝看白云去，暮骑黄犊归。\n山穷桥断处，鹭鸶那得知。",
        "dynasty": "宋",
        "collection_info": null
    },
    {
        "title": "亮座主赞",
        "author": "释智愚",
        "content": "虚空讲得，参天荆棘。\n一唤回头，杳无踪迹。\n夕阳挂树梢，依然隠不得。",
        "dynasty": "宋",
        "collection_info": null
    },
    {
        "title": "泉大道浴湫图赞",
        "author": "释智愚",
        "content": "拚身跃入深渊，等闲握起龙首。\n腥风怒雷，乌飞兔走，惊得慈明几掣肘。\n乞儿伎俩不多，千古脍炙人口，好将白棒劈脊搂。",
        "dynasty": "宋",
        "collection_info": null
    },
    {
        "title": "朝阳对月赞",
        "author": "释智愚",
        "content": "寒暑不到处，山穷石自枯。\n涕零知骨冷，随分着工夫。\n一卷无题目，持来傍石根。\n眼昏嫌字小，华梵恐难分。",
        "dynasty": "宋",
        "collection_info": null
    },
    {
        "title": "赵州和尚赞",
        "author": "释智愚",
        "content": "眼似鼓椎，头如木杓。\n欲识赵州，八十行脚。",
        "dynasty": "宋",
        "collection_info": null
    },
    {
        "title": "临际大师赞",
        "author": "释智愚",
        "content": "黄檗棒头，大愚肋下。\n后代儿孙，乌焉成马。",
        "dynasty": "宋",
        "collection_info": null
    },
    {
        "title": "普化和尚赞",
        "author": "释智愚",
        "content": "呈真吓杀盘山，对众侮慢临际。\n静处畏影逃形，闹裏掀天扑地。\n镇州城外活埋，至今鸡惊犬吠。",
        "dynasty": "宋",
        "collection_info": null
    },
    {
        "title": "云门大师赞",
        "author": "释智愚",
        "content": "掉发睦州，脱赚灵树。\n赤体露金风，清波无透路。\n阿师脚跛不能行，休对干峯南岳去。",
        "dynasty": "宋",
        "collection_info": null
    },
    {
        "title": "玄沙和尚赞",
        "author": "释智愚",
        "content": "不出飞猿，皮下有血。\n钓鱼放生，死中得活。\n讥雪峯用力太过，笑灵云根底未彻。\n只知意在鈎头，不觉眼中着屑。\n阿呵呵，谁辨别。\n万顷烟波，一鈎新月。",
        "dynasty": "宋",
        "collection_info": null
    },
    {
        "title": "船子和尚赞",
        "author": "释智愚",
        "content": "烟水寒，扁舟小，华亭江上相寻讨。\n负命底劈口一桡，点头处狼藉不少。\n父子怯相酬，谁道翻身早。\n出黄芦，入红蓼。\n收拾丝纶，江天未晓。",
        "dynasty": "宋",
        "collection_info": null
    },
    {
        "title": "太白兴禅师赞",
        "author": "释智愚",
        "content": "泯迹深藏一坞云，仙官何事苦相亲。\n修行不是无灵验，懒作关门闲户人。",
        "dynasty": "宋",
        "collection_info": null
    },
    {
        "title": "宗庵主赞",
        "author": "释智愚",
        "content": "袈裟裹草鞋，赤脚桐城走。\n只者破生涯，抵死扬家丑。",
        "dynasty": "宋",
        "collection_info": null
    },
    {
        "title": "慈明圆和尚赞",
        "author": "释智愚",
        "content": "去见神鼎諲，绝叫屋梁倒。\n不得脱手法，打折你馿腰。",
        "dynasty": "宋",
        "collection_info": null
    },
    {
        "title": "杨岐会和尚赞",
        "author": "释智愚",
        "content": "灰头土面，弄假像真。\n三脚馿子，独角麒麟。",
        "dynasty": "宋",
        "collection_info": null
    },
    {
        "title": "雪窦显禅师赞",
        "author": "释智愚",
        "content": "凝而不结，混而常清。\n挺然岳立，卒乎砥平。\n拟师之道兮虚空钉橛，美师之德兮色重裏胶青。\n妙高万迭兮春归锦镜，翠螺一抹兮霜后洞庭。\n在彼在此兮初无朕迹，或舒或卷兮水赴沧溟，遐想高躅兮实我法城。",
        "dynasty": "宋",
        "collection_info": null
    },
    {
        "title": "黄龙南禅师赞",
        "author": "释智愚",
        "content": "山泐潭之水，奋衡山之云。\n三关多漏网，谁是负恩人，晦堂之下有清新。",
        "dynasty": "宋",
        "collection_info": null
    },
    {
        "title": "白云端和尚赞",
        "author": "释智愚",
        "content": "接纳少机关，勘验无眼目。\n时时膈气筑，只要煨芦菔。",
        "dynasty": "宋",
        "collection_info": null
    },
    {
        "title": "保宁勇和尚赞",
        "author": "释智愚",
        "content": "性燥衲僧，佒佯座主。\n抹过村草步头，直下挨肩佛祖。\n杨岐其师，白云其侣。\n一鸣凤台，凌跨今古。",
        "dynasty": "宋",
        "collection_info": null
    },
    {
        "title": "五祖演和尚赞",
        "author": "释智愚",
        "content": "师之道兮不可得而称，师之德兮不可得而述。\n师之行兮不可得而闻，师之业兮不可得而见。\n道德行业，闻见称述，世人昭昭然若其。\n荷佛祖慧命于将仆之际，转凡夫于贤圣之域。\n是谓之东山老人，吾不得而知焉。",
        "dynasty": "宋",
        "collection_info": null
    },
    {
        "title": "圆悟勤禅师赞",
        "author": "释智愚",
        "content": "尸碧岩，谤乳窦，击高庵，据瓯阜，此皆人所议论不到。\n说甚么减竈法无文印，尽情约下置而勿论。\n或曰毁誉不在乎两端之间，䖃苴翁别有长处。",
        "dynasty": "宋",
        "collection_info": null
    },
    {
        "title": "虎丘隆和尚赞",
        "author": "释智愚",
        "content": "柔弱丰神，骨器刚大。\n小喜多嗔，贵买贱卖。\n形影师资二十年，所以圆悟目之为睡虎者也。",
        "dynasty": "宋",
        "collection_info": null
    },
    {
        "title": "宏智禅师赞",
        "author": "释智愚",
        "content": "金凤初鸣，玉人启户。\n露冷风高，子归就父。",
        "dynasty": "宋",
        "collection_info": null
    },
    {
        "title": "大慧禅师赞",
        "author": "释智愚",
        "content": "前无释迦，后无达磨。\n駡雨駡风，祇要做大。\n黑漆竹篦胡打乱打，是佛是魔劈面便唾，因兹天降其咎。\n衡阳梅阳，十七年吞饥忍饿。\n将谓万里生还知非，元来一星子不曾改过。\n者般瞎秃得人憎，天上人间无两箇。\n咄。",
        "dynasty": "宋",
        "collection_info": null
    },
    {
        "title": "应庵和尚赞",
        "author": "释智愚",
        "content": "奋劈胸拳，捞摸虚空骨髓。\n开活入眼，瞎却自己顶门。\n从兹海涌峯危，是谓东山正续。",
        "dynasty": "宋",
        "collection_info": null
    },
    {
        "title": "密庵和尚赞",
        "author": "释智愚",
        "content": "行脚不到大彻堂前，刚要凌灭应庵门户。\n指柳駡杨，吹沙嗅土，却笑谢郎眉忒竖。\n欲识中峯箇裏人，无尾大虫不是虎。",
        "dynasty": "宋",
        "collection_info": null
    },
    {
        "title": "石窗和尚赞",
        "author": "释智愚",
        "content": "秋鹭翘松，寒蟾卧水。\n芝峯老骨虽不在明白里，离娄师旷觅无踪，千古万古祇者是。",
        "dynasty": "宋",
        "collection_info": null
    },
    {
        "title": "松源和尚赞",
        "author": "释智愚",
        "content": "水庵室裏争锋，一掌打得耳聋。\n从兹唤钟作瓮，灭却杨岐正宗。\n自谓水庵可入，却言不识中峯。",
        "dynasty": "宋",
        "collection_info": null
    },
    {
        "title": "运庵先师赞",
        "author": "释智愚",
        "content": "行脚祇参松源，早是信卜卖屋。\n更说东山正传，大似老马嚼粟。\n近人情，无面目，引得儿孙阿辘辘。\n报恩尽力讚扬，也是鹭股割肉。",
        "dynasty": "宋",
        "collection_info": null
    },
    {
        "title": "南明不庵悟和尚赞",
        "author": "释智愚",
        "content": "飞来峯下，打失护身符子。\n南明山中，駡詈三平祖师。\n阐提薄福，俗眼难窥。\n夫是之谓不庵老古锥。",
        "dynasty": "宋",
        "collection_info": null
    },
    {
        "title": "南岳修首座赞",
        "author": "释智愚",
        "content": "云雾充饥腹，烟霞补破衣。\n祝融峯顶寺，几度对斜晖。",
        "dynasty": "宋",
        "collection_info": null
    },
    {
        "title": "灵隠石鼓夷和尚赞",
        "author": "释智愚",
        "content": "面目严冷，狠气如云。\n撺掇翁木大，颠倒上树。\n品藻果駡天，见地不亲。\n咬牙嚙齿，走石飞尘，鹫峰别有劫壶春。",
        "dynasty": "宋",
        "collection_info": null
    },
    {
        "title": "灵山古云粹法师赞",
        "author": "释智愚",
        "content": "三观互融显其机，十门不二荡其迹。\n如月印水兮光入其微，如春在花兮香袭其裓。\n是谓教庠之英，北峯之嫡。\n描邈将来不如伊，从教大地无人识。",
        "dynasty": "宋",
        "collection_info": null
    },
    {
        "title": "玉泉普明法师赞",
        "author": "释智愚",
        "content": "金石丝竹难以类乎声，碧云清风难以同其调。\n玉光幽洁，花信融通。\n妙在有无外，岂堕空假中。\n张生伏笔，何处形容。\n此是适庵老子之常准，肯与能诗能画者同。\n藉藉流芳灵苑寺，眇然千古仰高踪。",
        "dynasty": "宋",
        "collection_info": null
    },
    {
        "title": "出山古像赞",
        "author": "释智愚",
        "content": "金钟夜击九重城，六载归来改瘦形。\n待得众生心眼活，雪山依旧碧崚嶒。",
        "dynasty": "宋",
        "collection_info": null
    },
    {
        "title": "维摩示疾图赞",
        "author": "释智愚",
        "content": "一生口嘴唠嘈，偏要搀行夺市。\n诈病毗耶离城，引得许多闲神野鬼稽首浄名。\n咄，我不识你。",
        "dynasty": "宋",
        "collection_info": null
    },
    {
        "title": "布袋回头笑髑髅赞",
        "author": "释智愚",
        "content": "咄者髑髅，荒草堆头。\n敛眉一笑，万壑云收。",
        "dynasty": "宋",
        "collection_info": null
    },
    {
        "title": "三教合一面赞",
        "author": "释智愚",
        "content": "龟证无功，会三归一。\n各有面子，不欲露出。",
        "dynasty": "宋",
        "collection_info": null
    },
    {
        "title": "懒瓒和尚赞",
        "author": "释智愚",
        "content": "枕石苔生，崖藤影绿。\n天书促行，芋子未熟。",
        "dynasty": "宋",
        "collection_info": null
    },
    {
        "title": "鰕子和尚赞",
        "author": "释智愚",
        "content": "清溪影寒，以鰕为目。\n无柄笊篱，东摝西摝。",
        "dynasty": "宋",
        "collection_info": null
    },
    {
        "title": "郁山主赞",
        "author": "释智愚",
        "content": "略彴蹈翻天地黑，盲馿恶拗弄蹄行。\n从兹不到茶川上，溪水自涵山影清。",
        "dynasty": "宋",
        "collection_info": null
    },
    {
        "title": "政黄牛赞",
        "author": "释智愚",
        "content": "犊角铜瓶挂晓烟，溪山多是往来篇。\n不知底事吟情险，吹落秋风白鸟边。",
        "dynasty": "宋",
        "collection_info": null
    },
    {
        "title": "朝阳毳衲赞",
        "author": "释智愚",
        "content": "鍼无肉，补不足。\n傍晨曦，倚岩谷。\n怕见黄叶飞，未风先皱眉。",
        "dynasty": "宋",
        "collection_info": null
    },
    {
        "title": "对月了经赞",
        "author": "释智愚",
        "content": "欲要了，无可了。\n山头月，圆又缺。\n只好罢休看，夜深风露寒。",
        "dynasty": "宋",
        "collection_info": null
    },
    {
        "title": "寒山拾得赞",
        "author": "释智愚",
        "content": "五峯石上，双涧松边。\n是者伎俩，莫駡丰干。",
        "dynasty": "宋",
        "collection_info": null
    },
    {
        "title": "上竺柏庭月法师画像赞",
        "author": "释智愚",
        "content": "厚重如山，宽大如海。\n丹青有神，莫拟其踪。\n僧繇笔妙，难状其迹。\n如上国之春归，香风四吹。\n如银蟾之出水，万象敛影。\n是为三教融通，大法之宗主者也。",
        "dynasty": "宋",
        "collection_info": null
    },
    {
        "title": "无准和尚禅者请赞仍侍立赞",
        "author": "释智愚",
        "content": "移圆就方则辛，抑方为圆则苦。\n枘凿不相入，是无准门户。\n五峯峨峨兮等观，万象拨拨兮谁覩。\n霜降水落，子归就父。",
        "dynasty": "宋",
        "collection_info": null
    },
    {
        "title": "宝严崇辩讷法师画像赞",
        "author": "释智愚",
        "content": "身槁如柴，眼明如电。\n衡鑑台岭，品藻山外之宗。\n挥呵悟门，不堕文字之相。\n以讷为辩，以戒为碍。\n横拈麈尾雨花倾，万象森罗俱鼎沸。",
        "dynasty": "宋",
        "collection_info": null
    },
    {
        "title": "宝林远和尚游山像师孙侍行赞",
        "author": "释智愚",
        "content": "德腊俱高，孙枝益茂。\n以勤俭苦节中兴隶业，以老气余韵平视诸方。\n眉棱垂雪，杖竹凝霜。\n步趋有人兮清风可继，澹常古道兮劫外徜徉。",
        "dynasty": "宋",
        "collection_info": null
    },
    {
        "title": "礼宝峰马大师塔",
        "author": "释智愚",
        "content": "舌贯鼻端，牛行虎视。\n祇者形模，转增聋戾。\n万丈寒潭兮泐水无波，千仞宝山兮浮图锁翠，八十四人兮犹居学地。",
        "dynasty": "宋",
        "collection_info": null
    },
    {
        "title": "礼大梅常禅师塔",
        "author": "释智愚",
        "content": "鼯鼠声中，颠来倒去。\n马颔馿腮，不须解註。",
        "dynasty": "宋",
        "collection_info": null
    },
    {
        "title": "礼龙牙遁禅师塔",
        "author": "释智愚",
        "content": "翠微际北腕头短，洞水逆流方到家。\n年老脚跟宜着袜，不能随处蹈泥沙。",
        "dynasty": "宋",
        "collection_info": null
    },
    {
        "title": "礼石霜千僧冢塔",
        "author": "释智愚",
        "content": "万指恬然一路归，髑髅对对眼如眉。\n须知一色明边外，生死如何构得伊。",
        "dynasty": "宋",
        "collection_info": null
    },
    {
        "title": "礼石霜慈明大师塔",
        "author": "释智愚",
        "content": "水绕山围狮子窟，赫赫金毛从此出。\n野犴既死狐兔悲，天下丛林闹聒聒。\n我来不敢重步行，森严匝匝清风生。\n三拜无言出门去，烟笛一声牛背横。",
        "dynasty": "宋",
        "collection_info": null
    },
    {
        "title": "礼明招谦禅师塔",
        "author": "释智愚",
        "content": "藤深蔓短塔纍纍，以眼名龙恐是伊。\n放下泥盘叉手笑，阿师曾误矮阇梨。",
        "dynasty": "宋",
        "collection_info": null
    },
    {
        "title": "礼牧护和尚定身塔",
        "author": "释智愚",
        "content": "牧牧纯来岁月多，至今殻漏未消磨。\n莫嫌截断苏溪水，尚有禅岩挂绿萝。",
        "dynasty": "宋",
        "collection_info": null
    },
    {
        "title": "礼明教大师塔",
        "author": "释智愚",
        "content": "道树将摧皇佑间，力扶危处几多难。\n因思今日安然者，忍数空庭竹几竿。",
        "dynasty": "宋",
        "collection_info": null
    },
    {
        "title": "觉范和尚塔在同安",
        "author": "释智愚",
        "content": "说文字禅笼络虚空，駡古塔主不明要旨。\n褒贬抑扬，流行坎止。\n栖凤岩高插杳冥，落花啼鸟谁相委。",
        "dynasty": "宋",
        "collection_info": null
    },
    {
        "title": "释雪窦革辙二门",
        "author": "释智愚",
        "content": "迦叶聆筝起舞，渊明闻钟皱眉。\n息耕斗室危坐，半窗冻日熙熙。",
        "dynasty": "宋",
        "collection_info": null
    },
    {
        "title": "大功不宰",
        "author": "释智愚",
        "content": "碧玉溪头黄叶村，不闻花鸟到篱门。\n憨眠似觉底时节，山月半规新吐痕。",
        "dynasty": "宋",
        "collection_info": null
    },
    {
        "title": "善应无方",
        "author": "释智愚",
        "content": "两脚蹒跚林叶稀，去来初不涉离微。\n灵机未转已先照，踪迹拟从何处归。",
        "dynasty": "宋",
        "collection_info": null
    },
    {
        "title": "缘对",
        "author": "释智愚",
        "content": "石床偃月梦魂冷，溪水写真癯影清。\n平生矻矻自忘我，世外不知谁可盟。",
        "dynasty": "宋",
        "collection_info": null
    },
    {
        "title": "君子有所思",
        "author": "释智愚",
        "content": "孤舟十万里，委命在危流。\n五叶芬芳后，神州法已秋。",
        "dynasty": "宋",
        "collection_info": null
    },
    {
        "title": "阅宗镜录",
        "author": "释智愚",
        "content": "百卷非文字，精探海藏深。\n老胡三寸舌，镜主几生心。\n力破尘劳网，能销旷劫金。\n归原何所似，花底啭灵禽。",
        "dynasty": "宋",
        "collection_info": null
    },
    {
        "title": "铸印",
        "author": "释智愚",
        "content": "袍着金花勒小骢，扬鞭几度月明中。\n黄河界上空来往，直至如今未树功。",
        "dynasty": "宋",
        "collection_info": null
    },
    {
        "title": "销印",
        "author": "释智愚",
        "content": "铁鞋无底饱风霜，岁晚归来卧石床。\n一对眼睛乌律律，半随云影挂寒堂。",
        "dynasty": "宋",
        "collection_info": null
    },
    {
        "title": "回鴈峰晚望",
        "author": "释智愚",
        "content": "孤筇影落清湘外，看尽归云敛復翔。\n身世悠悠心自许，几回到此立斜阳。",
        "dynasty": "宋",
        "collection_info": null
    },
    {
        "title": "衡阳庞居士庵",
        "author": "释智愚",
        "content": "居士当年错用心，浑家不睦到如今。\n摝篱柄短无人买，空自萧萧风满林。",
        "dynasty": "宋",
        "collection_info": null
    },
    {
        "title": "登祝融峰",
        "author": "释智愚",
        "content": "南岳诸峯七十二，惟有祝融峯最高。\n九千七百三十丈，下视寰海如秋豪。\n岷峨华顶远俯伏，九华五老来相朝。\n上封老僧日无事，兴来以手摩云霄。",
        "dynasty": "宋",
        "collection_info": null
    },
    {
        "title": "方广寺",
        "author": "释智愚",
        "content": "云中玉磬无时响，木末金灯永夜明。\n胜地正缘人罕到，古今门户未尝扃。",
        "dynasty": "宋",
        "collection_info": null
    },
    {
        "title": "访赵野云不值",
        "author": "释智愚",
        "content": "久思闲对老维摩，欲话众生病痛多。\n丈室无端铁门限，未应容易野人过。",
        "dynasty": "宋",
        "collection_info": null
    },
    {
        "title": "圆书记之钱唐",
        "author": "释智愚",
        "content": "谁管鮎鱼上竹竿，拚身捱得髑髅干。\n者回归去西湖上，犊草鸥波不乱看。",
        "dynasty": "宋",
        "collection_info": null
    },
    {
        "title": "弥藏主归潮阳",
        "author": "释智愚",
        "content": "穆穆丛林见老成，江湖约我復同盟。\n鰐乡未话腥风起，春雪初消好问程。",
        "dynasty": "宋",
        "collection_info": null
    },
    {
        "title": "断桥",
        "author": "释智愚",
        "content": "瞎馿一蹈两头空，便与寻常路不同。\n寸步却成千里隔，纷纷多在半途中。",
        "dynasty": "宋",
        "collection_info": null
    },
    {
        "title": "访南湖晦岩讲主",
        "author": "释智愚",
        "content": "讲堂迷却散花人，百万茫茫徒苦辛。\n绝处逢生机路活，定应尊者是前身。",
        "dynasty": "宋",
        "collection_info": null
    },
    {
        "title": "谢戴悟庵",
        "author": "释智愚",
        "content": "深荷城东老浄名，菜园舍了又斋僧。\n磨刀石子看看尽，居士肝心铁打成。",
        "dynasty": "宋",
        "collection_info": null
    },
    {
        "title": "观山水图留休禅者",
        "author": "释智愚",
        "content": "近远何多趣，难将尺寸求。\n向来披岳顶，今已徧神州。\n水肃苍林晚，寒生玉井秋。\n圆蒲冷相对，时与话峯头。",
        "dynasty": "宋",
        "collection_info": null
    },
    {
        "title": "求猫子",
        "author": "释智愚",
        "content": "堂上新生虎面狸，千金许我不应移。\n家寒故是无偷鼠，要见翻身上树时。",
        "dynasty": "宋",
        "collection_info": null
    },
    {
        "title": "通禅客进纳",
        "author": "释智愚",
        "content": "衲僧肘后箇灵符，谁管从前有与无。\n片板不能担到底，又来依样画葫芦。",
        "dynasty": "宋",
        "collection_info": null
    },
    {
        "title": "送僧见龙泉不庵",
        "author": "释智愚",
        "content": "太阿横按血淋漓，铁作心肝也皱眉。\n入得门来翻死款，不庵未必肯饶伊。",
        "dynasty": "宋",
        "collection_info": null
    },
    {
        "title": "阄观音背水陆帧",
        "author": "释智愚",
        "content": "吉祥大士舍全身，要使迷途脱苦轮。\n无奈众生难教化，天堂地狱又重新。",
        "dynasty": "宋",
        "collection_info": null
    },
    {
        "title": "霞谷清夜",
        "author": "释智愚",
        "content": "执昼藴丘壑，冥机未策勋。\n瓦匜消古篆，石榻伴归云。\n胜事知如许，余生无所闻。\n灯花冷相笑，何可补毫分。",
        "dynasty": "宋",
        "collection_info": null
    },
    {
        "title": "送先侍者",
        "author": "释智愚",
        "content": "半怯春寒病未苏，出门无力为三呼。\n诸方辣手如灵验，秋晚应归捋虎鬚。",
        "dynasty": "宋",
        "collection_info": null
    },
    {
        "title": "送文瘦牛",
        "author": "释智愚",
        "content": "一味清寒骨拄皮，且无心力去扶犁。\n江湖尽尽有闲地，况是春风草长时。",
        "dynasty": "宋",
        "collection_info": null
    },
    {
        "title": "玄黄不真",
        "author": "释智愚",
        "content": "万物自全璧，蒙庄安可齐。\n月高松影细，风急鴈行低。\n谁把丹青入，难将竹帛题。\n寒山应笑我，携手隔云泥。",
        "dynasty": "宋",
        "collection_info": null
    },
    {
        "title": "黑白何咎",
        "author": "释智愚",
        "content": "世事乱如麻，情人未到家。\n连延深院雨，滴碎后庭花。\n旧话几时别，音书未有涯。\n暝烟将四合，何处起胡笳。",
        "dynasty": "宋",
        "collection_info": null
    },
    {
        "title": "谢芝峰交承惠茶",
        "author": "释智愚",
        "content": "拣芽芳字出山南，真味那容取次参。\n曾向松根烹瀑雪，至今齿颊尚余甘。",
        "dynasty": "宋",
        "collection_info": null
    },
    {
        "title": "棘林",
        "author": "释智愚",
        "content": "海凤飞来不敢栖，旧条新刺利如锥。\n茫茫出得出不得，只许拚身到者知。",
        "dynasty": "宋",
        "collection_info": null
    },
    {
        "title": "赵开府访霞谷次韵谢之",
        "author": "释智愚",
        "content": "旌幢天外见，缥缈谷中来。\n望重草先偃，山灵云自开。\n禅衣坐幽石，椶柄拂清埃。\n勋业凌烟上，难教隠钓台。",
        "dynasty": "宋",
        "collection_info": null
    },
    {
        "title": "茶寄楼司令",
        "author": "释智愚",
        "content": "暖风雀舌闹芳丛，出焙封题献至公。\n梅麓自来调鼎手，暂时勺水听松风。",
        "dynasty": "宋",
        "collection_info": null
    },
    {
        "title": "送鉴座主",
        "author": "释智愚",
        "content": "纸灯吹灭尚迂回，直至如今心未灰。\n台石藓花将半蚀，不知焚钞復谁来。",
        "dynasty": "宋",
        "collection_info": null
    },
    {
        "title": "僧礼补陀",
        "author": "释智愚",
        "content": "孤踪抹过海门东，吴越溪山几万重。\n一拜起来还一拜，不知何处见圆通。",
        "dynasty": "宋",
        "collection_info": null
    },
    {
        "title": "送腾禅者",
        "author": "释智愚",
        "content": "别我芝岩旧主情，松堂月冷露华清。\n古桐高佩知何处，会听百滩流水声。",
        "dynasty": "宋",
        "collection_info": null
    },
    {
        "title": "游栖霞观",
        "author": "释智愚",
        "content": "海上多幽蹟，寻碑始得名。\n仙成丹竈冷，霞暖地花生。\n有鹤久不死，见人长欲鸣。\n坛西羽衣子，知我不虚行。",
        "dynasty": "宋",
        "collection_info": null
    },
    {
        "title": "僧之金陵",
        "author": "释智愚",
        "content": "良宵桂月耿中庭，蛩在青莎叶底鸣。\n别我寸心如寸铁，不知南国几多程。",
        "dynasty": "宋",
        "collection_info": null
    },
    {
        "title": "寄晦岩佛光法师",
        "author": "释智愚",
        "content": "对文笺释通人到，破句分科作者难。\n不见澧阳焚钞者，棒头拈出尚寒酸。",
        "dynasty": "宋",
        "collection_info": null
    },
    {
        "title": "昌老号竹溪",
        "author": "释智愚",
        "content": "疏疏绿影酿寒清，高节虚心久得名。\n不见月明流水处，好风时引凤雏声。",
        "dynasty": "宋",
        "collection_info": null
    },
    {
        "title": "潭老号古渊",
        "author": "释智愚",
        "content": "蛟龙窟宅初无底，神禹难穷浅与深。\n好把凝流消息子，沛然为雨活丛林。",
        "dynasty": "宋",
        "collection_info": null
    },
    {
        "title": "溥禅者西还",
        "author": "释智愚",
        "content": "梅影稀疏兰叶香，吴中水草越中行。\n荒田触目无人拣，款款归来带月耕。",
        "dynasty": "宋",
        "collection_info": null
    },
    {
        "title": "僧字止中",
        "author": "释智愚",
        "content": "炼实而食，择木而栖。\n灵灵自晦，物物难齐。\n秋敛巢虚睡稳，梦破月印清溪。",
        "dynasty": "宋",
        "collection_info": null
    },
    {
        "title": "阅侍者镜潭",
        "author": "释智愚",
        "content": "雨过天风静，波光似铸成。\n不须频鑑照，妍丑自分明。",
        "dynasty": "宋",
        "collection_info": null
    },
    {
        "title": "牧童",
        "author": "释智愚",
        "content": "烟暖溪头草正肥，尽教牛饱卧晴曦。\n捲桐又入深深坞，吹尽春风不自知。",
        "dynasty": "宋",
        "collection_info": null
    },
    {
        "title": "渔父",
        "author": "释智愚",
        "content": "菰蒲叶冷暮天低，断岸舟横水四围。\n祇有一竿湘楚竹，未尝容易下渔矶。",
        "dynasty": "宋",
        "collection_info": null
    },
    {
        "title": "曾禅人唯之",
        "author": "释智愚",
        "content": "当头一诺未为亲，大道难将语默分。\n不听晚风江上笛，一声吹破碧天云。",
        "dynasty": "宋",
        "collection_info": null
    },
    {
        "title": "楫禅人之太白",
        "author": "释智愚",
        "content": "明明不可铭，断续復谁听。\n海上有痴绝，山中无白丁。\n天风生寂籁，霜月下寒汀。\n子去忘幽讨，重岩犹未扃。",
        "dynasty": "宋",
        "collection_info": null
    },
    {
        "title": "万松山赠张省元",
        "author": "释智愚",
        "content": "钻仰无门扉不通，静如古井鑑秋容。\n乐天自得道中术，时引清风吹万松。",
        "dynasty": "宋",
        "collection_info": null
    },
    {
        "title": "僧游台鴈",
        "author": "释智愚",
        "content": "音旨双消不可闻，捲衣南去与谁论。\n龙湫水涩石桥滑，得路应敲尊者门。",
        "dynasty": "宋",
        "collection_info": null
    },
    {
        "title": "床屏怪松",
        "author": "释智愚",
        "content": "蛟干虬枝巧作蟠，鳞鳞鬣鬣自生寒。\n卧间不致为妖去，只就涛声起处看。",
        "dynasty": "宋",
        "collection_info": null
    },
    {
        "title": "僧归越",
        "author": "释智愚",
        "content": "露激风抟岸草秋，揽衣何处上兰舟。\n无方始是知方者，莫效支师泥沃洲。",
        "dynasty": "宋",
        "collection_info": null
    },
    {
        "title": "远尘轩",
        "author": "释智愚",
        "content": "开窗种修竹，凿石构方池。\n良夜月来此，劳生几箇知。",
        "dynasty": "宋",
        "collection_info": null
    },
    {
        "title": "游金华洞天",
        "author": "释智愚",
        "content": "飕飕崖溜静边闻，到此仙凡咫尺分。\n鹤驾朝真何日返，洞门终日锁寒云。",
        "dynasty": "宋",
        "collection_info": null
    },
    {
        "title": "寄婺守赵玉堂",
        "author": "释智愚",
        "content": "儒释同科到者稀，道融冰雪鑑精微。\n和平堂上公余坐，静看寒云片片归。",
        "dynasty": "宋",
        "collection_info": null
    },
    {
        "title": "题书画什后",
        "author": "释智愚",
        "content": "发挥多古迹，优彼色丝辞。\n逸少观鹅处，玄晖纵墨时。\n室虚蛟自触，神久树生悲。\n得处何机感，寻披当尔思。",
        "dynasty": "宋",
        "collection_info": null
    },
    {
        "title": "冬夜示俊侍者",
        "author": "释智愚",
        "content": "守得乌薪暖气回，夜深寒重易成灰。\n因思百丈重挑拨，转使沩山眼不开。",
        "dynasty": "宋",
        "collection_info": null
    },
    {
        "title": "灵竺权衡之访婺守会双林",
        "author": "释智愚",
        "content": "不将一字显今宗，随处溪山老眼中。\n想见金华旧知己，未容明月照归篷。",
        "dynasty": "宋",
        "collection_info": null
    },
    {
        "title": "西蜀言道士昔同夏岳山三十年后着僧伽梨衣復会于双林",
        "author": "释智愚",
        "content": "不拜星坛不步虚，裂冠来下死工夫。\n地炉深处烧红叶，曾记三生旧话无。",
        "dynasty": "宋",
        "collection_info": null
    },
    {
        "title": "演僧史钱月林",
        "author": "释智愚",
        "content": "浚发灵机口角边，断崖飞瀑逼人寒。\n若言列祖有传受，迦叶无因倒剎竿。",
        "dynasty": "宋",
        "collection_info": null
    },
    {
        "title": "渊禅人之乳峰",
        "author": "释智愚",
        "content": "渊默雷声善发机，钝根难下顶门椎。\n青霜黄叶压穷野，急急归来见隠之。",
        "dynasty": "宋",
        "collection_info": null
    },
    {
        "title": "罗汉树",
        "author": "释智愚",
        "content": "稽首如来种，悲生末世中。\n枝枝成小果，叶叶现神通。\n海月分清影，天香逐晓风。\n愿惟迷己者，覩此出樊笼。",
        "dynasty": "宋",
        "collection_info": null
    },
    {
        "title": "上四明守黄侍郎辞延福  其一",
        "author": "释智愚",
        "content": "雨化仁陶德愈馨，如春物物自生成。\n昔年秀水曾观政，却与鄞江一样清。",
        "dynasty": "宋",
        "collection_info": null
    },
    {
        "title": "上四明守黄侍郎辞延福  其二",
        "author": "释智愚",
        "content": "石床久矣卧云林，六十银丝两鬓侵。\n海上浮杯心已息，掬溪容我窃棠阴。",
        "dynasty": "宋",
        "collection_info": null
    },
    {
        "title": "寄寂照庵主",
        "author": "释智愚",
        "content": "远引高踪继覆盆，一龛枯寂是前身。\n秀峯影裏闲揩眼，见尽深云未到人。",
        "dynasty": "宋",
        "collection_info": null
    },
    {
        "title": "示祖躬禅人",
        "author": "释智愚",
        "content": "祖意明明在尔躬，视之不见用无穷。\n拟心更欲重提掇，一片惊秋叶堕空。",
        "dynasty": "宋",
        "collection_info": null
    },
    {
        "title": "安座主更衣",
        "author": "释智愚",
        "content": "良遂曾敲麻谷门，不相漫处主宾分。\n子来亲见虚堂叟，两耳垂肩坐白云。",
        "dynasty": "宋",
        "collection_info": null
    },
    {
        "title": "天竺送僧之昌邑",
        "author": "释智愚",
        "content": "肃然凝目引秋光，帆过东溟白鸟行。\n不即不离虽自肯，海山谁为说经王。",
        "dynasty": "宋",
        "collection_info": null
    },
    {
        "title": "动静双照",
        "author": "释智愚",
        "content": "举息冥方所，徒称宋地僧。\n百年应自掷，一饭若为凭。\n风暖斗山鹊，烟消露石棱。\n分甘云水共，终日任腾腾。",
        "dynasty": "宋",
        "collection_info": null
    },
    {
        "title": "物我两忘",
        "author": "释智愚",
        "content": "居常多不器，情谓尽方知。\n有眼挂空壁，无心合祖师。\n衲穿随手补，客至下阶迟。\n或问虚堂叟，慇懃说向伊。",
        "dynasty": "宋",
        "collection_info": null
    },
    {
        "title": "慧禅人之万年",
        "author": "释智愚",
        "content": "鼠入钱筒伎已穷，十年踪迹眼头空。\n如今又问平田路，山舍半吹黄叶风。",
        "dynasty": "宋",
        "collection_info": null
    },
    {
        "title": "示明禅者",
        "author": "释智愚",
        "content": "面壁风规久寂寥，儿孙旋旋立新条。\n不知断臂缘何事，血洒空庭雪未消。",
        "dynasty": "宋",
        "collection_info": null
    },
    {
        "title": "齐禅者之道场",
        "author": "释智愚",
        "content": "峯从险处自孤起，石到虎边飞冽泉。\n门户既难子宜去，莫辞深雪立庭前。",
        "dynasty": "宋",
        "collection_info": null
    },
    {
        "title": "厉道人字弗云",
        "author": "释智愚",
        "content": "身堕虚空如梦觉，万机截断任天真。\n单单留得孃生口，箇事如何说向人。",
        "dynasty": "宋",
        "collection_info": null
    },
    {
        "title": "灵山听猿斋祖首座号无传",
        "author": "释智愚",
        "content": "龙猛因缘会北斋，轰轰南岳到荆溪。\n宏纲若谓无人举，谁听孤猿月下啼。",
        "dynasty": "宋",
        "collection_info": null
    },
    {
        "title": "酬觉如居士",
        "author": "释智愚",
        "content": "觉体如如不变时，能驱万象入毫釐。\n毗耶城裏无人识，一默雷轰只自知。",
        "dynasty": "宋",
        "collection_info": null
    },
    {
        "title": "北山庵居",
        "author": "释智愚",
        "content": "祖担终难荷，岩栖尽可攀。\n爱闲嫌日短，遇兴不知还。\n谷啸风搏虎，窗明月启关。\n余生无异念，赢得放疏顽。",
        "dynasty": "宋",
        "collection_info": null
    },
    {
        "title": "恭钦二禅人之长庚",
        "author": "释智愚",
        "content": "难兄难弟未全知，毒种从来眼戴眉。\n若到鄞江有云处，九峯寒碧锁清池。",
        "dynasty": "宋",
        "collection_info": null
    },
    {
        "title": "访月上人幽室",
        "author": "释智愚",
        "content": "竹裏池清云屋深，万机冥合道人心。\n有门不是无人到，自是灵踪不可寻。",
        "dynasty": "宋",
        "collection_info": null
    },
    {
        "title": "寄东湖溥侍者",
        "author": "释智愚",
        "content": "声前未举已先知，曾用输机陷国师。\n险处与谁分胜负，苹花汀草暗相宜。",
        "dynasty": "宋",
        "collection_info": null
    },
    {
        "title": "送泰阇梨",
        "author": "释智愚",
        "content": "井梧初堕别芝园，椶笠秋行过海边。\n沙上有人搏律虎，谓言经钞未曾诠。",
        "dynasty": "宋",
        "collection_info": null
    },
    {
        "title": "送泾禅者",
        "author": "释智愚",
        "content": "白鸟明边秋思远，逢人未话齿先寒。\n他年祖室争头角，云外归来略借看。",
        "dynasty": "宋",
        "collection_info": null
    },
    {
        "title": "溥禅人归疏山",
        "author": "释智愚",
        "content": "故山临汝梦秋江，况是蛩吟月到窗。\n不住京华南荡寺，法身归去问枯桩。",
        "dynasty": "宋",
        "collection_info": null
    },
    {
        "title": "立禅人平山",
        "author": "释智愚",
        "content": "依依远势接云根，有路何曾气急人。\n泽广既知藏不得，异花灵草自生春。",
        "dynasty": "宋",
        "collection_info": null
    },
    {
        "title": "宣知客归江心",
        "author": "释智愚",
        "content": "风帽云巾历所期，问津何似到家时。\n曲阑半倚垂杨外，潮落潮生祇自知。",
        "dynasty": "宋",
        "collection_info": null
    },
    {
        "title": "寄节维那",
        "author": "释智愚",
        "content": "几度忘言话克宾，丛林音响许谁闻。\n海山秋夜对孤月，应记北高峯顶云。",
        "dynasty": "宋",
        "collection_info": null
    },
    {
        "title": "酬李新恩惠竹杖",
        "author": "释智愚",
        "content": "一枝苍玉寄宵人，远胜邛州九节纹。\n添得老来山水兴，指空敲石看飞云。",
        "dynasty": "宋",
        "collection_info": null
    },
    {
        "title": "元藏主游方",
        "author": "释智愚",
        "content": "駡詈瞿昙说脱空，年来分外恶情悰。\n吴山越水相逢着，放出蟭螟咬大虫。",
        "dynasty": "宋",
        "collection_info": null
    },
    {
        "title": "得颐",
        "author": "释智愚",
        "content": "地窄天宽古所闻，诛茅分得半溪云。\n有时梦觉萝窗底，懒听前峯鹿叫羣。",
        "dynasty": "宋",
        "collection_info": null
    },
    {
        "title": "冷泉送文禅者之天台",
        "author": "释智愚",
        "content": "惠理呼猿日，葛仙成道时。\n地胜人难到，去来谁得知。",
        "dynasty": "宋",
        "collection_info": null
    },
    {
        "title": "送信禅人",
        "author": "释智愚",
        "content": "诚信之言是道根，出门句子要区分。\n溪山到眼知惭愧，莫学丛林饱见闻。",
        "dynasty": "宋",
        "collection_info": null
    },
    {
        "title": "正禅者归庵",
        "author": "释智愚",
        "content": "方广灵踪为绝槩，到者纷纷殊不会。\n乱云深处着禅庵，狐猿啼在萝窗外。",
        "dynasty": "宋",
        "collection_info": null
    },
    {
        "title": "文禅人临哀北堂",
        "author": "释智愚",
        "content": "捲衣东去泪沾巾，兰谷风香二月春。\n天地豁空舒笑眼，不知谁是报亲人。",
        "dynasty": "宋",
        "collection_info": null
    },
    {
        "title": "寄雪窦足首座",
        "author": "释智愚",
        "content": "光芒曾不着纤埃，拂拭磨砻心已灰。\n秋夜不禁猿啸月，与谁同上妙高台。",
        "dynasty": "宋",
        "collection_info": null
    },
    {
        "title": "衍巩珙三禅德之国清",
        "author": "释智愚",
        "content": "谁知三隠寂寥中，因话寻盟别鹫峯。\n相送当门有修竹，为君叶叶起清风。",
        "dynasty": "宋",
        "collection_info": null
    },
    {
        "title": "送僧之严",
        "author": "释智愚",
        "content": "对蒲方话萝窗底，又握山藤破晓烟。\n领取桐江到家句，子规啼在月明前。",
        "dynasty": "宋",
        "collection_info": null
    },
    {
        "title": "送逢侍者",
        "author": "释智愚",
        "content": "销铄精微復见人，青鞋蹈破几重云。\n鹫峰孤顶来辞我，祇有秋光可共分。",
        "dynasty": "宋",
        "collection_info": null
    },
    {
        "title": "本禅人烂柴",
        "author": "释智愚",
        "content": "祇为到头干不尽，纵饶见火亦难吹。\n年来岁往消磨去，不许春风管带伊。",
        "dynasty": "宋",
        "collection_info": null
    },
    {
        "title": "崖泉应虚室",
        "author": "释智愚",
        "content": "天籁发中静，峰高远出云。\n有来非眼听，无处足心闻。\n蒲冷禅衣弊，窗虚月影分。\n大功终不宰，纵尔自云云。",
        "dynasty": "宋",
        "collection_info": null
    },
    {
        "title": "题渔矶",
        "author": "释智愚",
        "content": "秋竿倚石台，沙鸟暗相猜。\n一草有时动，几朝鱼不来。",
        "dynasty": "宋",
        "collection_info": null
    },
    {
        "title": "电岩相者",
        "author": "释智愚",
        "content": "妙处未形三寸舌，神眸一烁更无余。\n季咸退舍许负死，湖海识人方见渠。",
        "dynasty": "宋",
        "collection_info": null
    },
    {
        "title": "大义庵主",
        "author": "释智愚",
        "content": "山根旋缚尖头屋，溪上新开数亩田。\n老矣不能重展手，倚筇凝目送寒烟。",
        "dynasty": "宋",
        "collection_info": null
    },
    {
        "title": "傅禅人空谷",
        "author": "释智愚",
        "content": "洞然非洞亦非盘，箇裏有神谁解看。\n未启口前先应诺，听时莫被耳根谩。",
        "dynasty": "宋",
        "collection_info": null
    },
    {
        "title": "送小师无二回中川",
        "author": "释智愚",
        "content": "蜃江来访竺山春，贵尔寻师已得人。\n莫学横趋未归客，至今尘土满衣巾。",
        "dynasty": "宋",
        "collection_info": null
    },
    {
        "title": "此轩",
        "author": "释智愚",
        "content": "一梁对一柱，绰绰自横陈。\n谁拟復谁即，温然无故新。",
        "dynasty": "宋",
        "collection_info": null
    },
    {
        "title": "古梅",
        "author": "释智愚",
        "content": "千年苔树不成春，谁信幽香似玉魂。\n霁雪满林无月晒，点灯吹角做黄昏。",
        "dynasty": "宋",
        "collection_info": null
    },
    {
        "title": "独舫轩",
        "author": "释智愚",
        "content": "踪迹浑如漾绿漪，画桡曾不近渔矶。\n有时梦落秋江去，短笛横吹载月归。",
        "dynasty": "宋",
        "collection_info": null
    },
    {
        "title": "霞光亭",
        "author": "释智愚",
        "content": "灵迹宣符岂易量，故应祥彩发天藏。\n真风不逐三韩去，直至如今草木香。",
        "dynasty": "宋",
        "collection_info": null
    },
    {
        "title": "泳侍者不受育王藏主",
        "author": "释智愚",
        "content": "劫空田地自由身，眼绽无心典竺坟。\n探讨正音谁可拟，调高终是遏行云。",
        "dynasty": "宋",
        "collection_info": null
    },
    {
        "title": "明知客江心访竺峰",
        "author": "释智愚",
        "content": "历尽风霜貌不枯，髑髅前下死工夫。\n梼林句子千钧重，江上归来记得无。",
        "dynasty": "宋",
        "collection_info": null
    },
    {
        "title": "对雪",
        "author": "释智愚",
        "content": "郊郊寒翠湿痴云，暗剪水花巧着春。\n多话风前初重竹，可思深夜立庭人。",
        "dynasty": "宋",
        "collection_info": null
    },
    {
        "title": "上竺池院归鹫峰庵",
        "author": "释智愚",
        "content": "鹫岭心旌动，池边影渐疏。\n一生无定力，七十尚移居。\n细雨洒松坞，凉风挽竹舆。\n白云相望处，跼蹐自渠渠。",
        "dynasty": "宋",
        "collection_info": null
    },
    {
        "title": "次白云端和尚韵礼杨岐会禅师塔",
        "author": "释智愚",
        "content": "来拜东山祖，峯高日未央。\n遐瞻心已足，右绕兴何长。\n啼鸟惊人去，飞花过水香。\n西河牙爪在，曾不媿汾阳。",
        "dynasty": "宋",
        "collection_info": null
    },
    {
        "title": "礼道吾雷迁塔在石霜",
        "author": "释智愚",
        "content": "祖师灵骨见应难，霹雳声中过别山。\n父子祇缘机不密，翻成千古是非关。",
        "dynasty": "宋",
        "collection_info": null
    },
    {
        "title": "谢梦庵居士性宗集",
        "author": "释智愚",
        "content": "性本无宗梦亦非，万机难透一真机。\n有时暗与干坤合，笑看春花秋叶飞。",
        "dynasty": "宋",
        "collection_info": null
    },
    {
        "title": "寄崇福源长老",
        "author": "释智愚",
        "content": "一髮千钧适此时，风前无语皱双眉。\n松源正脉将枯竭，浚发灵源復是谁。",
        "dynasty": "宋",
        "collection_info": null
    },
    {
        "title": "恺藏主号庾岭",
        "author": "释智愚",
        "content": "南宗北祖争衣处，雨洗风磨石尚新。\n灵迹岂知千载后，丛林犹有昔时人。",
        "dynasty": "宋",
        "collection_info": null
    },
    {
        "title": "白糍寄梦匈",
        "author": "释智愚",
        "content": "黄秫烂舂如切玉，醉人风味忍沾唇。\n火炉头话烦君举，莫作粘牙缀齿人。",
        "dynasty": "宋",
        "collection_info": null
    },
    {
        "title": "浄髮吴生",
        "author": "释智愚",
        "content": "适意多云水，寻幽访所知。\n曾于竺峰下，会见宝溪时。\n巧理数茎髮，清分两点眉。\n忽忘心手处，何谓不如斯。",
        "dynasty": "宋",
        "collection_info": null
    },
    {
        "title": "村乐图",
        "author": "释智愚",
        "content": "一年田地熟，赋外乐天真。\n便不打鼓笛，也是太平人。",
        "dynasty": "宋",
        "collection_info": null
    },
    {
        "title": "自赋息耕",
        "author": "释智愚",
        "content": "叶深烟气暖，秔软骨毛香。\n巢许垂清节，临流不尔忘。",
        "dynasty": "宋",
        "collection_info": null
    },
    {
        "title": "送鄱阳復道者",
        "author": "释智愚",
        "content": "相逢道人漆双瞳，衣衫零落迎秋风。\n甘将百骸作泥土，冷笑万事如展蓬。\n当今祖道薄如纸，瓦缶雷鸣闹人耳。\n正音却作一线悬，两手枕胸泪如洗。\n行行不惜两茎眉，魔宫虎穴俱探窥。\n山穷桥断始得路，伎俩尽时方见伊。",
        "dynasty": "宋",
        "collection_info": null
    },
    {
        "title": "寄星婺适庄居士",
        "author": "释智愚",
        "content": "稽首毗耶金粟身，静中多见闹中人。\n却将不二门头事，时与虚空细讲论。",
        "dynasty": "宋",
        "collection_info": null
    },
    {
        "title": "寄雪窦性首座",
        "author": "释智愚",
        "content": "祝融峯下烧红叶，应梦山中看白云。\n足迹未教容易见，谁知天外有人闻。",
        "dynasty": "宋",
        "collection_info": null
    },
    {
        "title": "送茂侍者",
        "author": "释智愚",
        "content": "木叶辞柯霜气清，虎头戴角出禅扃。\n东西南北无人处，急急归来话此情。",
        "dynasty": "宋",
        "collection_info": null
    },
    {
        "title": "春日对镜",
        "author": "释智愚",
        "content": "不住復新新，来从幻里真。\n旧髯皆变白，老眼尚精神。\n世事终难鑑，菱花亦有尘。\n东风原上草，不觉又生春。",
        "dynasty": "宋",
        "collection_info": null
    },
    {
        "title": "送炳书记",
        "author": "释智愚",
        "content": "心镜频磨髮渐斑，照临今古未尝闬。\n已知所得离文字，此去禅栖必有山。",
        "dynasty": "宋",
        "collection_info": null
    },
    {
        "title": "法光藏主之南徐",
        "author": "释智愚",
        "content": "三呼梼下愧灵襟，湖海丛林已遍寻。\n忘却飞猿旧时路，到头曾不厌初心。",
        "dynasty": "宋",
        "collection_info": null
    },
    {
        "title": "实禅者归省",
        "author": "释智愚",
        "content": "灵山禅起未温席，却问潮阳过海船。\n咨省寿堂春日静，究心应记白云边。",
        "dynasty": "宋",
        "collection_info": null
    },
    {
        "title": "璟和尚号石庵",
        "author": "释智愚",
        "content": "空岩为屋薜萝门，天巧浑无斧凿痕。\n花鸟不来云自合，竖拳消息与谁论。",
        "dynasty": "宋",
        "collection_info": null
    },
    {
        "title": "可禅人归江心",
        "author": "释智愚",
        "content": "每思槌拂恨难酬，孤屿寻归月正秋。\n堂上若呈圆相去，乃师应错骂双梼。",
        "dynasty": "宋",
        "collection_info": null
    },
    {
        "title": "送僧省母",
        "author": "释智愚",
        "content": "十年来往浙东西，捱得头荒露伏犀。\n因话编蒲米山老，不禁秋夜听莎鸡。",
        "dynasty": "宋",
        "collection_info": null
    },
    {
        "title": "寄都省罗太尉",
        "author": "释智愚",
        "content": "海涵山育气如春，内相声华中外闻。\n纲纪禁庭天宠密，金珰长染御炉熏。",
        "dynasty": "宋",
        "collection_info": null
    },
    {
        "title": "浄覃藏主游方",
        "author": "释智愚",
        "content": "丛林荒落水云寒，风味辛酸话转难。\n隠隠一枝天外去，不知何地择人安。",
        "dynasty": "宋",
        "collection_info": null
    },
    {
        "title": "德惟侍者巡礼",
        "author": "释智愚",
        "content": "岩桂初飘好问津，软风轻结露华新。\n诸方不用多招手，自有寻香逐臭人。",
        "dynasty": "宋",
        "collection_info": null
    },
    {
        "title": "通藏主之南国",
        "author": "释智愚",
        "content": "春入长淮野烧青，六朝遗事镜中明。\n临崖细剥苔纹看，太半无人知姓名。",
        "dynasty": "宋",
        "collection_info": null
    },
    {
        "title": "立藏主之三衢",
        "author": "释智愚",
        "content": "一会灵山已七年，寸心如铁鼻辽天。\n无端归去思前事，话到柯消石也穿。",
        "dynasty": "宋",
        "collection_info": null
    },
    {
        "title": "端书记赴云城辟命",
        "author": "释智愚",
        "content": "不游文苑入祇园，刍草风香春正妍。\n要识根茎来处远，葛仙丹井冷云边。",
        "dynasty": "宋",
        "collection_info": null
    },
    {
        "title": "庆藏主之南屏",
        "author": "释智愚",
        "content": "曾向殊方典竺坟，丛林有志张吾军。\n天寒岁晚重寻旧，莫负青鞋蹈冻云。",
        "dynasty": "宋",
        "collection_info": null
    },
    {
        "title": "隠侍者游乳峰",
        "author": "释智愚",
        "content": "窦深惟古雪，霄岸列危峦。\n到者难披顶，寻师多卖单。\n无时云气重，长带瀑声寒。\n挨得入门句，归来示我看。",
        "dynasty": "宋",
        "collection_info": null
    },
    {
        "title": "寄慈峰故人",
        "author": "释智愚",
        "content": "湖面春归物理明，水花无数点青萍。\n因行若访和庵主，未必孤踪在二灵。",
        "dynasty": "宋",
        "collection_info": null
    },
    {
        "title": "无补侍者游方",
        "author": "释智愚",
        "content": "索索青鞋蹈晓霜，逢人屈指问诸方。\n有无探讨归来日，粪火堆边话短长。",
        "dynasty": "宋",
        "collection_info": null
    },
    {
        "title": "沔禅人之鴈荡",
        "author": "释智愚",
        "content": "风高木落鴈山秋，鞭起无依穴鼻牛。\n村草步头拦不住，大方随处有良畴。",
        "dynasty": "宋",
        "collection_info": null
    },
    {
        "title": "珙侍者之沔",
        "author": "释智愚",
        "content": "汉江漠漠向东流，摝蚬捞鰕休未休。\n蒲叶半凋秋着岸，子归无口笑岩头。",
        "dynasty": "宋",
        "collection_info": null
    },
    {
        "title": "赠许居士",
        "author": "释智愚",
        "content": "山仪不裹庞公帽，軃袖深藏傅老槌。\n敲磕诸方应未已，眼头乖角少人知。",
        "dynasty": "宋",
        "collection_info": null
    },
    {
        "title": "赠妙喜社道友",
        "author": "释智愚",
        "content": "断来妙喜针锋上，塞破虚空不碍空。\n昔日维摩今社友，相逢箇箇有神通。",
        "dynasty": "宋",
        "collection_info": null
    },
    {
        "title": "示日本智光禅人",
        "author": "释智愚",
        "content": "隠隠孤帆绝海来，虚空消殒铁山摧。\n大唐国裏无知识，己眼当从何处开。",
        "dynasty": "宋",
        "collection_info": null
    },
    {
        "title": "送永嘉祖意禅人",
        "author": "释智愚",
        "content": "识得祖师端的意，迢迢千里扣知音。\n当机一喝忘情谓，归兴犹如虎出林。",
        "dynasty": "宋",
        "collection_info": null
    },
    {
        "title": "心侍者归省",
        "author": "释智愚",
        "content": "露叶萧萧月满庭，秋来多梦老人星。\n海山印渚知吾处，终不深云独掩扃。",
        "dynasty": "宋",
        "collection_info": null
    },
    {
        "title": "就明书怀",
        "author": "释智愚",
        "content": "流菜非深隠，那堪復故山。\n未能忘影迹，终是碍人间。\n白髮吟边短，清灯话裏闲。\n江湖有新梦，何日出松关。",
        "dynasty": "宋",
        "collection_info": null
    },
    {
        "title": "海首座号怒涛",
        "author": "释智愚",
        "content": "忧国忧民日夜惊，攧天攧地作雷鸣。\n子胥此去休烦恼，百谷来朝一样清。",
        "dynasty": "宋",
        "collection_info": null
    },
    {
        "title": "天竺玉论师赴觉海",
        "author": "释智愚",
        "content": "妙旨惟从句外求，白云先见室中筹。\n海山深处多麟凤，此去横经一网收。",
        "dynasty": "宋",
        "collection_info": null
    },
    {
        "title": "贺契师庵居",
        "author": "释智愚",
        "content": "正席云山万象回，道人青眼为谁开。\n呼童放竹浇花外，修整茶炉待客来。",
        "dynasty": "宋",
        "collection_info": null
    },
    {
        "title": "揖让图",
        "author": "释智愚",
        "content": "行必有师，进之以礼。\n昭昭君子心，对面风波起。",
        "dynasty": "宋",
        "collection_info": null
    },
    {
        "title": "山行示思穆侍者",
        "author": "释智愚",
        "content": "春水绿浮影，山光泻入怀。\n因思善牧者，随分纳些些。",
        "dynasty": "宋",
        "collection_info": null
    },
    {
        "title": "云谷术士",
        "author": "释智愚",
        "content": "出则无心应有声，眇然天地亦难铭。\n可中别有通神处，见说年来分外灵。",
        "dynasty": "宋",
        "collection_info": null
    },
    {
        "title": "镌者任廷",
        "author": "释智愚",
        "content": "入石入木知分数，古篆今篆攻岂难。\n祇因雕巧失真体，不见全文在世间。",
        "dynasty": "宋",
        "collection_info": null
    },
    {
        "title": "剃剪林荣",
        "author": "释智愚",
        "content": "众技尔为得，养生何所亲。\n箧中三寸铁，云外一闲身。\n黑白已无几，修治转失真。\n畏寒宜少伐，未愧舀溪人。",
        "dynasty": "宋",
        "collection_info": null
    },
    {
        "title": "韬光室",
        "author": "释智愚",
        "content": "懒去栽花傍竹篱，旋收岩叶毳寒衣。\n不知陆谷几迁变，时见断云相逐归。",
        "dynasty": "宋",
        "collection_info": null
    },
    {
        "title": "三友堂",
        "author": "释智愚",
        "content": "清客苍官会此君，岁寒不减旧精神。\n有时品字论交态，各有丰标远袭人。",
        "dynasty": "宋",
        "collection_info": null
    },
    {
        "title": "碧照轩",
        "author": "释智愚",
        "content": "剪木依山巧凿池，已知写影到人稀。\n一奁寒玉坐来久，但见双双白鸟飞。",
        "dynasty": "宋",
        "collection_info": null
    },
    {
        "title": "荷衣沼",
        "author": "释智愚",
        "content": "水面绿盘擎雨出，临风几度倚阑干。\n不知暖气有多少，老子年年得御寒。",
        "dynasty": "宋",
        "collection_info": null
    },
    {
        "title": "岳林古渡",
        "author": "释智愚",
        "content": "契翁来作济人舟，两岸青山浸碧流。\n舞棹舷歌不到处，知心惟有老岩头。",
        "dynasty": "宋",
        "collection_info": null
    },
    {
        "title": "长汀烟雨",
        "author": "释智愚",
        "content": "漪漪远水漾明边，沙鹭风晴刷羽翰。\n借使辋川收拾得，江湖莫作画图看。",
        "dynasty": "宋",
        "collection_info": null
    },
    {
        "title": "酬李寄轩",
        "author": "释智愚",
        "content": "寄傲知何所，行藏匪一轩。\n究心无别旨，鸣道有来源。\n未话先通理，声诗不在言。\n相期湖上寺，执手听啼猿。",
        "dynasty": "宋",
        "collection_info": null
    },
    {
        "title": "惟侍者号曲江",
        "author": "释智愚",
        "content": "源脉滔滔古岸头，往来终是碍行舟。\n无风激起千寻浪，到海方知是逆流。",
        "dynasty": "宋",
        "collection_info": null
    },
    {
        "title": "日本源侍者游台鴈",
        "author": "释智愚",
        "content": "师道严明善应酬，石桥过了问龙湫。\n一花一草人皆见，是子知机独点头。",
        "dynasty": "宋",
        "collection_info": null
    },
    {
        "title": "示内记藻侍者",
        "author": "释智愚",
        "content": "当年济北辞黄檗，索火之机屈未伸。\n今日子孙开活眼，老南元是读书人。",
        "dynasty": "宋",
        "collection_info": null
    },
    {
        "title": "德信西上",
        "author": "释智愚",
        "content": "出门溪叶乱纷纷，欲去重寻旧主人。\n碓下莫辞腰石冷，古菱花绽不干春。",
        "dynasty": "宋",
        "collection_info": null
    },
    {
        "title": "壬戌登雪窦 锦镜",
        "author": "释智愚",
        "content": "池面溶溶水照空，春风花影落青铜。\n倚栏拟作机头看，已堕阿师圈中。",
        "dynasty": "宋",
        "collection_info": null
    },
    {
        "title": "壬戌登雪窦 妙高",
        "author": "释智愚",
        "content": "松枯石老冻云垂，到此虚空渐觉低。\n脚力尽时清兴远，与谁携手上天梯。",
        "dynasty": "宋",
        "collection_info": null
    },
    {
        "title": "壬戌登雪窦 飞雪",
        "author": "释智愚",
        "content": "黑风衮衮六花轻，天列阴崖势欲倾。\n到此只知肤粟冷，夜深谁听瀑泉声。",
        "dynasty": "宋",
        "collection_info": null
    },
    {
        "title": "水仙",
        "author": "释智愚",
        "content": "芳心尘外洁，道韵雪中香。\n自是神仙骨，何劳更洗粧。",
        "dynasty": "宋",
        "collection_info": null
    },
    {
        "title": "墨竹",
        "author": "释智愚",
        "content": "毫端不及处，精神殊可掬。\n靡靡听谈玄，六月添重服。",
        "dynasty": "宋",
        "collection_info": null
    },
    {
        "title": "浙江潮图",
        "author": "释智愚",
        "content": "怒势自惊殊莫拟，静心人见骨毛寒。\n平生一对风波眼，今日晴窗不忍看。",
        "dynasty": "宋",
        "collection_info": null
    },
    {
        "title": "老融牛图",
        "author": "释智愚",
        "content": "纯去自忘牧，青蓑柳影中。\n不餐栏外草，知是几春风。",
        "dynasty": "宋",
        "collection_info": null
    },
    {
        "title": "梁楷忘机图",
        "author": "释智愚",
        "content": "寻常忘物我，浑不涉希夷。\n梦落秋坛冷，从教斗柄移。",
        "dynasty": "宋",
        "collection_info": null
    },
    {
        "title": "常牧溪猿图",
        "author": "释智愚",
        "content": "霜堕羣林空，一啸千岩静。\n耿耿殊有情，劳生发深省。\n抱子攀危条，清兴在高远。\n一点钟爱心，业风吹不断。",
        "dynasty": "宋",
        "collection_info": null
    },
    {
        "title": "荷鹭  其一",
        "author": "释智愚",
        "content": "沙嘴坡头，枯荷影里。\n清兴忽来，一息千里。",
        "dynasty": "宋",
        "collection_info": null
    },
    {
        "title": "荷鹭  其二",
        "author": "释智愚",
        "content": "蒲叶吹秋，水天漠漠。\n敛影肃心，意不在啄。",
        "dynasty": "宋",
        "collection_info": null
    },
    {
        "title": "偈颂十七首  其一",
        "author": "释智愚",
        "content": "怀州牛吃禾，益州马腹胀。\n天下觅医人，灸猪左膊上。",
        "dynasty": "宋",
        "collection_info": null
    },
    {
        "title": "偈颂十七首  其二",
        "author": "释智愚",
        "content": "咤咤呀呀如狮子儿，我者裏也须勘你。\n勃勃窣窣似探竿影草，我者裏也须疑你。\n虽然菽麦不分，争奈盐落醤裏。",
        "dynasty": "宋",
        "collection_info": null
    },
    {
        "title": "偈颂十七首  其三",
        "author": "释智愚",
        "content": "尽信书不如无书，识得箇字不如忘却箇字。\n九经诸子徒尔藻饰，一大藏教尽是药方。\n分明对物收税，何用商量，一叶扁舟载大唐。",
        "dynasty": "宋",
        "collection_info": null
    },
    {
        "title": "偈颂十七首  其四",
        "author": "释智愚",
        "content": "金錍刮膜，自病难医。\n利剑挥空，逃踪莫及。\n何似横拈麈尾，抑挫来机。\n杀活虽殊，对扬有准，什么人得此三味。\n一二三，三二一。",
        "dynasty": "宋",
        "collection_info": null
    },
    {
        "title": "偈颂十七首  其五",
        "author": "释智愚",
        "content": "七步周行犹彷佛，指天指地不分明。\n是非既落傍人耳，洗到馿年也不清。",
        "dynasty": "宋",
        "collection_info": null
    },
    {
        "title": "偈颂十七首  其六",
        "author": "释智愚",
        "content": "渡江风倚芦梢碧，夜深金殿人相忆。\n此土西天卖不行，千古万古成狼藉。\n当良月蓂敷五叶之辰，孰谓韬其光，晦其迹。\n熏炉茗椀想遗音，分明对面不相识。",
        "dynasty": "宋",
        "collection_info": null
    },
    {
        "title": "偈颂十七首  其七",
        "author": "释智愚",
        "content": "朝朝相似，日日一般。\n见成受用，千难万难。\n因思临济掌黄檗，何似华亭把钓竿。",
        "dynasty": "宋",
        "collection_info": null
    },
    {
        "title": "偈颂十七首  其八",
        "author": "释智愚",
        "content": "有意待不来，无心忽会面。\n顶髮垂丝，眼光如电。\n说尽湖海风波，论量柴米贵贱。\n更有一处少人知，也是重安眼上眉。",
        "dynasty": "宋",
        "collection_info": null
    },
    {
        "title": "偈颂十七首  其九",
        "author": "释智愚",
        "content": "羣阴剥尽一阳生，又见东山水上行。\n冷笑云门多口老，却来日午打三更。",
        "dynasty": "宋",
        "collection_info": null
    },
    {
        "title": "偈颂十七首  其一○",
        "author": "释智愚",
        "content": "道人猛利难亲近，漾笠中流验作家。\n忆昔高人何处去，夜深和月过平沙。",
        "dynasty": "宋",
        "collection_info": null
    },
    {
        "title": "偈颂十七首  其一一",
        "author": "释智愚",
        "content": "或隠或显，有亏有盈。\n为天上无私之鑑，实人间照夜之灯。\n寻常多是论三五，惟有今宵分外明。",
        "dynasty": "宋",
        "collection_info": null
    },
    {
        "title": "偈颂十七首  其一二",
        "author": "释智愚",
        "content": "船上无散工，驾御有方所。\n打篙底打篙，摇橹底摇橹。\n触浪迎风天地宽，去来不碍东西浦。",
        "dynasty": "宋",
        "collection_info": null
    },
    {
        "title": "偈颂十七首  其一三",
        "author": "释智愚",
        "content": "丁宁损君德，无言真有功。\n任从沧海变，终不为君通。",
        "dynasty": "宋",
        "collection_info": null
    },
    {
        "title": "偈颂十七首  其一四",
        "author": "释智愚",
        "content": "晷运推移，日南长至。\n东海鲤鱼，鼓腮振鬣。\n南山鼈鼻，伸眉吐气。\n唯有赵州老儿没意智，拖箇破席日裏睡。\n浄慈路见不平，道箇苏卢悉利。\n恐者老子背地里讨人便宜。",
        "dynasty": "宋",
        "collection_info": null
    },
    {
        "title": "偈颂十七首  其一五",
        "author": "释智愚",
        "content": "城东圣母坐莲台，大地众生正眼开。\n与佛同生嫌见佛，一身难作二如来。",
        "dynasty": "宋",
        "collection_info": null
    },
    {
        "title": "偈颂十七首  其一六",
        "author": "释智愚",
        "content": "二月十五入寂，四月八日復生。\n虚空开笑口，大地绝人行。",
        "dynasty": "宋",
        "collection_info": null
    },
    {
        "title": "偈颂十七首  其一七",
        "author": "释智愚",
        "content": "秤锤捻得汁出，石人喝得汗流。\n临机应变，随分知羞，乘时推上五峯头。",
        "dynasty": "宋",
        "collection_info": null
    },
    {
        "title": "偈颂二十一首  其一",
        "author": "释智愚",
        "content": "开端令节，万事从新。\n普贤磨墨，文殊把笔，书箇事事大吉。\n从兹常住宽余，扫除逋积。\n斗南长见老人星，五峯峨峨倚空碧。",
        "dynasty": "宋",
        "collection_info": null
    },
    {
        "title": "偈颂二十一首  其二",
        "author": "释智愚",
        "content": "君勿爱清凉，清凉如火如沸汤。\n君勿恶炎热，炎热如冰如积雪。\n勿爱亦勿恶，未是逍遥处。",
        "dynasty": "宋",
        "collection_info": null
    },
    {
        "title": "偈颂二十一首  其三",
        "author": "释智愚",
        "content": "吽㗶咤喇竭节，地转天回难辨别。\n不使松源省数钱，惯用衲僧锁口诀。\n同死不同生，特地成途辙，秋风影裏重罗列。\n义断情忘四十年，何时待得龟成鳖。",
        "dynasty": "宋",
        "collection_info": null
    },
    {
        "title": "偈颂二十一首  其四",
        "author": "释智愚",
        "content": "闹不如静，忙不如閒。\n静闹俱泯，谓之得理。\n归宗事理绝，日轮正当午。\n向道莫行山下路，果然猿叫断肠声。",
        "dynasty": "宋",
        "collection_info": null
    },
    {
        "title": "偈颂二十一首  其五",
        "author": "释智愚",
        "content": "鸢飞戾天，鱼跃于渊。\n四夷拜舞，八表宣传，笑看红日上阑干。",
        "dynasty": "宋",
        "collection_info": null
    },
    {
        "title": "偈颂二十一首  其六",
        "author": "释智愚",
        "content": "天不文，地不理。\n忽去忽来，如月印水。\n岁月已往兮波旬得时，椁示双趺兮饮光增喜。\n悲兮喜兮，春风桃李。\n一以贯之，曾子曰唯。",
        "dynasty": "宋",
        "collection_info": null
    },
    {
        "title": "偈颂二十一首  其七",
        "author": "释智愚",
        "content": "诸人知处良遂知，良遂知处人不知。\n因思积雨花狼藉，空写愁膓说向谁。",
        "dynasty": "宋",
        "collection_info": null
    },
    {
        "title": "偈颂二十一首  其八",
        "author": "释智愚",
        "content": "秋风吹晓露，秋雨送秋炎。\n祖师门下客，无处不咨参。\n前程忽撞着箇金口木舌汉。",
        "dynasty": "宋",
        "collection_info": null
    },
    {
        "title": "偈颂二十一首  其九",
        "author": "释智愚",
        "content": "观东震旦，有大乘根器，逾海越漠而来，远赴梁朝丹阙。\n一言契合，如春卷衣。\n北面折苇问津，信知桂谶不诬人。\n追思严讳，炊黍鲙芹。\n流水希声絃欲断，不知将底续芳尘。",
        "dynasty": "宋",
        "collection_info": null
    },
    {
        "title": "偈颂二十一首  其一○",
        "author": "释智愚",
        "content": "平生好攻禅病，不知病是道源。\n要知道源端的，直须陆地行船。\n因思大唐裴相国作圆觉经一序，一字一义，耸动人天。\n又思本朝温国公制解禅颂六篇，一褒一贬，口业昭然。\n匪伊自绝夙种，佛亦不度无缘。",
        "dynasty": "宋",
        "collection_info": null
    },
    {
        "title": "偈颂二十一首  其一一",
        "author": "释智愚",
        "content": "一气潜回，百昌萌动。\n君子道长兮露柱咨参，小人道消兮灯笼作舞。\n义出丰年，道復太古。\n国师欢喜问如何，冬至寒食一百五。",
        "dynasty": "宋",
        "collection_info": null
    },
    {
        "title": "偈颂二十一首  其一二",
        "author": "释智愚",
        "content": "干坤之内，宇宙之间，中有一宝，秘在形山。",
        "dynasty": "宋",
        "collection_info": null
    },
    {
        "title": "偈颂二十一首  其一三",
        "author": "释智愚",
        "content": "夫蛊者最灵通，不期而会，不约而同。\n拶着崖崩石裂，抛出金圈栗蓬。\n惊倒露柱，吓煞灯笼。\n不知何处毒种，元来门裏有虫。",
        "dynasty": "宋",
        "collection_info": null
    },
    {
        "title": "偈颂二十一首  其一四",
        "author": "释智愚",
        "content": "一人高高峯顶立，一人深深海底行。\n不是与人难共住，大都缁素要分明。",
        "dynasty": "宋",
        "collection_info": null
    },
    {
        "title": "偈颂二十一首  其一五",
        "author": "释智愚",
        "content": "西天末叶，东土初枝。\n趑趄梁魏兮形影相吊，冷坐嵩少兮路径委蛇。\n将谓单传直指，谁知一握乱丝。\n駡底恨底患在为人之师。\n今则枝枯叶陨，敷茂何期。\n有屈明明无雪处，临风只可自嘘戏。\n聊陈菲供，来兮鉴诸。",
        "dynasty": "宋",
        "collection_info": null
    },
    {
        "title": "偈颂二十一首  其一六",
        "author": "释智愚",
        "content": "忧民恤物敛天威，坐断干坤肃四夷。\n先放腊梅凝瑞雪，次教春色到瑶池。",
        "dynasty": "宋",
        "collection_info": null
    },
    {
        "title": "偈颂二十一首  其一七",
        "author": "释智愚",
        "content": "年垂九十碍丛林，历尽风霜岁月深。\n妙藴岂能超佛祖，寸衷端可格天心。",
        "dynasty": "宋",
        "collection_info": null
    },
    {
        "title": "偈颂二十一首  其一八",
        "author": "释智愚",
        "content": "老不禁寒，山边水边曝日。\n春归阆苑，长底短底从新。\n笙歌丛裏贺年朝，锦绣筵中开寿域。\n衲僧门下别有条章，每日蒙头打坐。\n不知岁月易迁，直饶拶着不来，谁展钵盂吃饭。",
        "dynasty": "宋",
        "collection_info": null
    },
    {
        "title": "偈颂二十一首  其一九",
        "author": "释智愚",
        "content": "四达皇皇，无边无表，因甚有新有旧。\n会得此去汉阳不远，不然黄鹤楼前鹦鹉洲。",
        "dynasty": "宋",
        "collection_info": null
    },
    {
        "title": "偈颂二十一首  其二○",
        "author": "释智愚",
        "content": "上元新节，处处烧灯，都城巷陌，市廛邸店。\n观者如堵，惟復灯来眼底，眼到灯边。",
        "dynasty": "宋",
        "collection_info": null
    },
    {
        "title": "偈颂二十一首  其二一",
        "author": "释智愚",
        "content": "百丈清规，千古洪范。\n藏之则虚空绝迹，用之则纲令森严。",
        "dynasty": "宋",
        "collection_info": null
    },
    {
        "title": "颂古",
        "author": "释智愚",
        "content": "赵州八十方行脚，虚堂八十再住山。\n别有一机恢佛租，九重城裏动龙颜。",
        "dynasty": "宋",
        "collection_info": null
    },
    {
        "title": "寄集庆开山",
        "author": "释智愚",
        "content": "如意来尸释梵宫，雨花狼藉湿春风。\n自惭老矣无灵骨，日在深云听讲钟。",
        "dynasty": "宋",
        "collection_info": null
    },
    {
        "title": "赓静学林府判游天泽庵韵",
        "author": "释智愚",
        "content": "古道兼禅到，躬行得几年。\n干坤资定力，心月鑑前缘。\n一静人难学，三生话未圆。\n老来重有约，不在北山边。",
        "dynasty": "宋",
        "collection_info": null
    },
    {
        "title": "答洞阳居士糜监丞",
        "author": "释智愚",
        "content": "冷冰冰地洞阳春，橐籥干坤万物新。\n抛下葛藤提不起，不知缠缚几多人。",
        "dynasty": "宋",
        "collection_info": null
    },
    {
        "title": "送了侍者游台山",
        "author": "释智愚",
        "content": "慕膻高举兴何穷，秋在黄芦叶裏风。\n已事未明如蹈火，白云深处见岩翁。",
        "dynasty": "宋",
        "collection_info": null
    },
    {
        "title": "来知客慈峰之乳窦瞻礼明觉塔",
        "author": "释智愚",
        "content": "湖边问路入深云，十载心香一炷焚。\n不见隠之真隠处，晓风凌露叶初闻。",
        "dynasty": "宋",
        "collection_info": null
    },
    {
        "title": "贤侍者号木翁",
        "author": "释智愚",
        "content": "录曲轮囷儿似痴，春风花鸟自忘机。\n年来老大浑无用，一任丛林鼓是非。",
        "dynasty": "宋",
        "collection_info": null
    },
    {
        "title": "寄道彬侍者",
        "author": "释智愚",
        "content": "勃窣家风一任真，述朱终是不成文。\n何如竹榻吟清夜，月到花梢有几分。",
        "dynasty": "宋",
        "collection_info": null
    },
    {
        "title": "准侍者归省",
        "author": "释智愚",
        "content": "山空木落岸云轻，吹面霜风有几程。\n明月修江归梦急，入门先祝老人星。",
        "dynasty": "宋",
        "collection_info": null
    },
    {
        "title": "清禅者游方",
        "author": "释智愚",
        "content": "金风露浥菊花秋，杞棘当途何处游。\n衡岳康庐相撞着，恐伊未是汝同流。",
        "dynasty": "宋",
        "collection_info": null
    },
    {
        "title": "珪禅者号石翁",
        "author": "释智愚",
        "content": "逃空劫外已苍然，翫水观山得几年。\n闻说听经曾肯首，老来无力补青天。",
        "dynasty": "宋",
        "collection_info": null
    },
    {
        "title": "瞿居士号无知",
        "author": "释智愚",
        "content": "过缘触境总茫然，地阔天宽着那边。\n一点既明超物表，不知将底鑑偏圆。",
        "dynasty": "宋",
        "collection_info": null
    },
    {
        "title": "赠妙洁道人",
        "author": "释智愚",
        "content": "妙心明洁契如如，操履分明女丈夫。\n庞老家风殊不二，摝篱高价许谁沽。",
        "dynasty": "宋",
        "collection_info": null
    },
    {
        "title": "废寺",
        "author": "释智愚",
        "content": "入眼荒蓁古殿秋，岁华迁谢没人修。\n夜深静听风瓯语，似骂檀那不点头。",
        "dynasty": "宋",
        "collection_info": null
    },
    {
        "title": "越山",
        "author": "释智愚",
        "content": "翠螺簇簇绕湖滨，寒影清磨古鑑尘。\n休问冈头望夫石，人间恐有断肠人。",
        "dynasty": "宋",
        "collection_info": null
    },
    {
        "title": "墨戏屠生善老融牛",
        "author": "释智愚",
        "content": "草木传真笔力高，戴嵩牛在一秋毫。\n此行莫拟天台去，忍作孤僧过石桥。",
        "dynasty": "宋",
        "collection_info": null
    },
    {
        "title": "题凈业图",
        "author": "释智愚",
        "content": "炼行修身结佛冤，未曾说着齿先寒。\n老来不愿西方去，乐得阎浮眼界宽。",
        "dynasty": "宋",
        "collection_info": null
    },
    {
        "title": "示惠灵为僧",
        "author": "释智愚",
        "content": "惠性何如见性通，要教灵验显吾宗。\n乘时扬下坠腰石，笑捧衣盂继祖风。",
        "dynasty": "宋",
        "collection_info": null
    },
    {
        "title": "庆远俊长老请赞",
        "author": "释智愚",
        "content": "老不死，心未灰。\n触着恶发，青天怒雷。\n引得虎头燕颔，竞起丛林祸胎。\n点着便领，何其俊哉。",
        "dynasty": "宋",
        "collection_info": null
    },
    {
        "title": "凈覃藏主请赞",
        "author": "释智愚",
        "content": "容易肯人，难与共语。\n竹篦头惜之如金，禅床角委之如土。\n浄覃知藏善知机，电光影裏分宾主。",
        "dynasty": "宋",
        "collection_info": null
    },
    {
        "title": "以文长老请赞",
        "author": "释智愚",
        "content": "天地不仁，出此妖怪。\n有偷营劫寨之机，无喜舍慈悲之戒。\n正脉将沉，法门凋瘵，如何嗣续松源派。\n大奸难后越精神，駡人嘴毒如蜂虿。",
        "dynasty": "宋",
        "collection_info": null
    },
    {
        "title": "新建浄慈天锡庄请赞",
        "author": "释智愚",
        "content": "不期而会，不约而同。\n晴光烁烁，和气融融。\n际遇两朝圣主，中兴徽庙禅丛。\n良田天锡平如砥，坐对灵苗岁岁丰。",
        "dynasty": "宋",
        "collection_info": null
    },
    {
        "title": "徒弟宗璞建施水庵请赞",
        "author": "释智愚",
        "content": "等是垂慈，初无门户。\n璞玉既分兮可观，梵仪顿举兮难覩。\n凌霄峯顶看云人，普化堂中第一祖。",
        "dynasty": "宋",
        "collection_info": null
    },
    {
        "title": "日本绍明知客请赞",
        "author": "释智愚",
        "content": "绍既明白，语不失宗。\n手头簸弄，金圈栗蓬。\n大唐国里无人会，又却乘流过海东。",
        "dynasty": "宋",
        "collection_info": null
    },
    {
        "title": "磻溪禅子请赞",
        "author": "释智愚",
        "content": "怒气噀人，殊不可犯。\n虽有盖胆毛，且无验人眼。\n是亦刬，非亦刬。\n咬定牙关，一生担板。",
        "dynasty": "宋",
        "collection_info": null
    },
    {
        "title": "光禅者请赞",
        "author": "释智愚",
        "content": "初而欣，久而厌。\n明月夜光，多逢按剑。\n但信得及，自有灵验。",
        "dynasty": "宋",
        "collection_info": null
    },
    {
        "title": "无则都寺玉几写予梦影自散席后言音不相接者十二年今上径山请赞笔老墨涩勉而书之",
        "author": "释智愚",
        "content": "敬而远，亲而疎。\n明鑑灵腑，善定锁铢。\n凌霄高而众峰拱，海峤耸而蟾影孤。\n子归就父，吾不识渠。",
        "dynasty": "宋",
        "collection_info": null
    },
    {
        "title": "径山西寮众老郎请赞",
        "author": "释智愚",
        "content": "霜严气烈，山空月明。\n涵养有得，刬削不平。\n拈起则佛祖不识，放下也草木争荣。\n捱到凌霄八十四，谁知名重九重城。",
        "dynasty": "宋",
        "collection_info": null
    },
    {
        "title": "黄檗礼佛掌宣宗图赞",
        "author": "释智愚",
        "content": "七赤之躯，额有圆珠。\n问着便掌，胆大心粗。\n不是大中天子，几乎唤马作馿。\n大家水底按葫芦。",
        "dynasty": "宋",
        "collection_info": null
    },
    {
        "title": "赵王访赵州州不下禅床图赞",
        "author": "释智愚",
        "content": "坚不刚，柔不弱。\n七百甲子老翁，偏要用此一着。\n列土王来不下床，高风千古为标格。",
        "dynasty": "宋",
        "collection_info": null
    },
    {
        "title": "肃宗问忠国师十身调御图赞",
        "author": "释智愚",
        "content": "万乘垂衣立问端，国师答处太颟顸。\n谁知十月清霜重，一阵风来一阵寒。",
        "dynasty": "宋",
        "collection_info": null
    },
    {
        "title": "李翱参药山图赞",
        "author": "释智愚",
        "content": "黑豆数无穷，青松盖不尽。\n癯然老比丘，即此吾无隠。\n更提云水曲周遮，添得傍人眼裏花。",
        "dynasty": "宋",
        "collection_info": null
    },
    {
        "title": "韩愈见大颠图赞",
        "author": "释智愚",
        "content": "毡拍板，无孔笛。\n省要乞一言，虚空轰霹雳。\n临机不解，转身又却。\n随他声色非声色，洞庭湖外千峯碧。",
        "dynasty": "宋",
        "collection_info": null
    },
    {
        "title": "庄宗宣兴化问答图赞",
        "author": "释智愚",
        "content": "君臣庆会豁全机，百亿山河尽贡归。\n拈起太平无价宝，干坤何处不光辉。",
        "dynasty": "宋",
        "collection_info": null
    },
    {
        "title": "顺宗问鹅湖大义禅师图赞",
        "author": "释智愚",
        "content": "当机一句闢天关，海阔山遥岂等闲。\n堪笑冬瓜长儱侗，翻成瓠子曲弯弯。",
        "dynasty": "宋",
        "collection_info": null
    },
    {
        "title": "文宗问终南山蛤蜊瑞相图赞",
        "author": "释智愚",
        "content": "攧不开，扑不破。\n人言大士应身，我也疑他真箇。\n终南山，相应和。\n喜动龙颜，百僚俱贺，谁知别有弥天过。",
        "dynasty": "宋",
        "collection_info": null
    },
    {
        "title": "庞居士问马大师图赞",
        "author": "释智愚",
        "content": "藏头露影问来由，却把西江尽力酬。\n回首眼空天地窄，不知身在御街游。",
        "dynasty": "宋",
        "collection_info": null
    },
    {
        "title": "丹霞见灵照女图赞",
        "author": "释智愚",
        "content": "冤有头，债有主。\n天然欲访庞翁，恰好撞着此女。\n揣尽家私，瓜甜蒂苦。\n因兹上下不和同，牛奶郎忙涂赤土。",
        "dynasty": "宋",
        "collection_info": null
    },
    {
        "title": "庞居士大家团栾共说无生话图赞",
        "author": "释智愚",
        "content": "穷厮煎，饿厮吵。\n父子不同途，大家相脱卯。\n万顷湘江洗不清，无生曲调何时了。",
        "dynasty": "宋",
        "collection_info": null
    },
    {
        "title": "庞居士阖家都去图赞",
        "author": "释智愚",
        "content": "神出鬼没，接响承虚。\n这一火络，邪法难扶。\n互将鱼目作明珠，笑倒西天碧眼胡。",
        "dynasty": "宋",
        "collection_info": null
    },
    {
        "title": "棘林和尚遗书至",
        "author": "释智愚",
        "content": "因记七峯来玉几，去年花月下云坳。\n未周一岁背盟我，剔尽春灯眼不交。",
        "dynasty": "宋",
        "collection_info": null
    },
    {
        "title": "鍼生大阬",
        "author": "释智愚",
        "content": "假道鍼锋上，行藏云水中。\n且非心法妙，自是手头通。\n前辈多遗偈，灵襟出众工。\n明朝何处去，黄叶度溪风。",
        "dynasty": "宋",
        "collection_info": null
    },
    {
        "title": "琳禅人归豫章",
        "author": "释智愚",
        "content": "慎将窥管鑑灵知，用在亡羊愧在斯。\n莫谓西山好消息，须知江海有名缁。",
        "dynasty": "宋",
        "collection_info": null
    },
    {
        "title": "云山小景",
        "author": "释智愚",
        "content": "渺渺晴烟薄，苍苍古树昏。\n天涯殊未足，对此暗消魂。",
        "dynasty": "宋",
        "collection_info": null
    },
    {
        "title": "孤山",
        "author": "释智愚",
        "content": "黯黯青青一望中，迥然不与众峯同。\n白云散尽江天晓，想见人间无路通。",
        "dynasty": "宋",
        "collection_info": null
    },
    {
        "title": "和秉彜李君五偈  其一",
        "author": "释智愚",
        "content": "深夜何人立少林，见成公案不须寻。\n堆山积岳难消遣，相对顽然铁作心。",
        "dynasty": "宋",
        "collection_info": null
    },
    {
        "title": "和秉彜李君五偈  其二",
        "author": "释智愚",
        "content": "呈瑞喧传是有年，眼前分晓被人谩。\n自家冷暖知来处，老骨从前不怕寒。",
        "dynasty": "宋",
        "collection_info": null
    },
    {
        "title": "和秉彜李君五偈  其三",
        "author": "释智愚",
        "content": "千钧之重一毫轻，好向聊将尉客情。\n纵拟怪松为玉树，月高依旧可怜生。",
        "dynasty": "宋",
        "collection_info": null
    },
    {
        "title": "和秉彜李君五偈  其四",
        "author": "释智愚",
        "content": "晓听君臣庆贺时，六街如昼不曾迷。\n普贤境界应垂问，手诏来时见紫泥。",
        "dynasty": "宋",
        "collection_info": null
    },
    {
        "title": "和秉彜李君五偈  其五",
        "author": "释智愚",
        "content": "炉边呵冻得能多，端石无辜日夜磨。\n却把悼词为雪咏，诗魔难敌胜修罗。",
        "dynasty": "宋",
        "collection_info": null
    },
    {
        "title": "赠禅客智仁",
        "author": "释智愚",
        "content": "法战场中树胜旗，话头何似问头危。\n古人减竈添兵处，切忌交锋蹉过伊。",
        "dynasty": "宋",
        "collection_info": null
    },
    {
        "title": "问话行者智仁炷香请语以此赠之景定癸亥至节虚堂老僧书于雪窦西庵送日本南浦知客",
        "author": "释智愚",
        "content": "敲磕门庭细揣磨，路头尽处再经过。\n明明说与虚堂叟，东海儿孙日转多。",
        "dynasty": "宋",
        "collection_info": null
    },
    {
        "title": "辞世颂",
        "author": "释智愚",
        "content": "八十五年，佛祖不识。\n掉臂便行，太虚绝迹。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释智愚",
        "content": "金钟夜击九重城，六载归来改瘦形。\n待得众生心眼活，雪山依旧碧崚层。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释智愚",
        "content": "力在如今作用时，情存毫忽便成欺。\n谁知修水千峰碧，尽入秋风一瘦藜。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释智愚",
        "content": "一拳拳倒黄鹤楼，一趯趯反鹦鹉洲。\n有意气时添意气，不风流处也风流。",
        "dynasty": "宋",
        "collection_info": null
    },
    {
        "title": "剑池",
        "author": "释智愚",
        "content": "石壁千寻势崄巇，下临寒玉浸蟾辉。\n古今多少凭阑者，亲见干将到底稀。",
        "dynasty": "宋",
        "collection_info": null
    },
    {
        "title": "憨憨泉",
        "author": "释智愚",
        "content": "憨泉一掬清无底，暗与曹源正脤通。\n陆羽若教知此味，定应天下水无功。",
        "dynasty": "宋",
        "collection_info": null
    },
    {
        "title": "千人座",
        "author": "释智愚",
        "content": "苍厓险处坦然平，万指曾来此听经。\n若谓生公消息远，一声啼鸟共谁听。",
        "dynasty": "宋",
        "collection_info": null
    },
    {
        "title": "点头石",
        "author": "释智愚",
        "content": "大包才剖碍人间，日炙风吹转放顽。\n见说听经曾肯首，更须来透铁门关。",
        "dynasty": "宋",
        "collection_info": null
    },
    {
        "title": "试剑石",
        "author": "释智愚",
        "content": "云骨深埋草莽中，竟传秦王试灵锋。\n旧痕尚带春苔绿，一罅能生偃草风。",
        "dynasty": "宋",
        "collection_info": null
    },
    {
        "title": "生公讲台",
        "author": "释智愚",
        "content": "鳞皴瘦石笼寒藓，千石遗踪意转新。\n纵使天花来堕席，何如缄口过残春。",
        "dynasty": "宋",
        "collection_info": null
    },
    {
        "title": "花雨亭",
        "author": "释智愚",
        "content": "昔人曾此谈空有，花雨纷纷绕座寒。\n堪笑空生无伎俩，不曾开口被人瞒。",
        "dynasty": "宋",
        "collection_info": null
    },
    {
        "title": "小吴轩",
        "author": "释智愚",
        "content": "结茅初不为孤峯，祇爱登临眼底空。\n风淡云收见天末，始知吴在一毫中。",
        "dynasty": "宋",
        "collection_info": null
    },
    {
        "title": "吴王阖庐墓",
        "author": "释智愚",
        "content": "海涌通幽一径深，怪来时作老龙吟。\n阖闾觌面无回迹，休向空山断处寻。",
        "dynasty": "宋",
        "collection_info": null
    },
    {
        "title": "日本照禅者欲得数字径以述怀赠之",
        "author": "释智愚",
        "content": "世路多巇崄，无思不研穷。\n平生见诸老，今日自成翁。\n认字眼犹绽，过谭耳尚聋。\n任天行直道，休问马牛风。",
        "dynasty": "宋",
        "collection_info": null
    },
    {
        "title": "榕阴图",
        "author": "胡梦昱",
        "content": "古人遗直今人是，肯效乡原事踽凉。\n不把危言陈北阙，因何着脚到南荒。\n排奸斥佞风霜手，耐冷禁寒铁石肠。\n赢得榕阴浓密处，忘言默坐对炉香。",
        "dynasty": "宋",
        "collection_info": null
    },
    {
        "title": "步王卢溪韵  其一",
        "author": "胡梦昱",
        "content": "新来时事不相关，赢得蛮荒日月閒。\n存取丹心照碧汉，任他黄口闹清班。\n非求美誉传千古，不欲浮生愧两间。\n天亦而今无奈说，秀才且荷肯相还。",
        "dynasty": "宋",
        "collection_info": null
    },
    {
        "title": "步王卢溪韵  其二",
        "author": "胡梦昱",
        "content": "瘴地人忧我莫支，人虽危我我何危。\n元来忧国不怕死，非为捐身要出奇。\n肯怨江山千里远，幸逢天地一时知。\n孔光张禹人无笑，禄位输他善保持。",
        "dynasty": "宋",
        "collection_info": null
    },
    {
        "title": "再寄",
        "author": "胡梦昱",
        "content": "沉沉汉殿晓烟迷，燕雀输他取次飞。\n爰把丹衷吐骨鲠，且甘白饭与鱼肥。\n意循天理可无忤，岂料人心各有机。\n日薄西山予未死，当留此语待公归。",
        "dynasty": "宋",
        "collection_info": null
    },
    {
        "title": "挽胡季昭",
        "author": "杨宾言",
        "content": "湛湛长江月，高标太华清。\n孤忠千古重，去国一身轻。\n箇事从来有，近来多怕行。\n凛然公屹立，一死足平生。",
        "dynasty": "宋",
        "collection_info": null
    },
    {
        "title": "挽胡季昭用王卢溪韵  其一",
        "author": "罗䦔",
        "content": "虎豹摩牙闯九关，人心节义不踰闲。\n监门郑侠能无惧，折槛朱云若是班。\n頼有名留千古重，不容身在众邪间。\n忠臣义士骨不朽，白日青天敕许还。",
        "dynasty": "宋",
        "collection_info": null
    },
    {
        "title": "挽胡季昭用王卢溪韵  其二",
        "author": "罗䦔",
        "content": "百世期令固本支，一身宁復许安危。\n前瞻象郡贤方去，后有鹤山人效奇。\n地接宜阳山谷笑，舟回湘水屈原知。\n椟中龟玉而轻毁，禄位何妨善保持。",
        "dynasty": "宋",
        "collection_info": null
    },
    {
        "title": "送胡季昭谪象州",
        "author": "李伯圭",
        "content": "伏马总为刍豆谋，孤忠嫠纬不胜忧。\n事当言路官无小，理未安时心肯休。\n千古纲常增砥柱，一身去就等虚舟。\n恶鸱尽任陵鸾凤，赢得清名雪外州。",
        "dynasty": "宋",
        "collection_info": null
    },
    {
        "title": "挽胡季昭二首  其一",
        "author": "李伯圭",
        "content": "危言不畏触干戈，瘴雨蛮烟换玉珂。\n今古庐陵两胡老，是非儋耳一东坡。\n拳拳抗志甘三已，恻恻招魂听九歌。\n信得平生稽古力，初心不为履朝靴。",
        "dynasty": "宋",
        "collection_info": null
    },
    {
        "title": "挽胡季昭二首  其二",
        "author": "李伯圭",
        "content": "圣朝宽诏下龙墀，尽放纍臣脱串覊。\n痛失长沙贾谊舍，空存潮海退之祠。\n孤忠元自轻生死，白骨宁知问去归。\n万里江山丹旐返，悲风一掬泪沾衣。",
        "dynasty": "宋",
        "collection_info": null
    },
    {
        "title": "送胡季昭谪象郡",
        "author": "杜丰",
        "content": "庐陵一小郡，百岁两胡公。\n论事虽小异，处心应略同。\n有书莫焚稿，无恨岂伤弓。\n病愧不远别，写诗霜月中。",
        "dynasty": "宋",
        "collection_info": null
    },
    {
        "title": "送胡季昭谪象州",
        "author": "曾梦选",
        "content": "象州销黯又钦州，道路何辞作远游。\n投北谁怜新逐客，落南不减旧编修。\n江山在处犹加护，廊庙诸公底着羞。\n天定从来人可胜，着书消日海西头。",
        "dynasty": "宋",
        "collection_info": null
    },
    {
        "title": "送胡季昭谪象州次王卢溪送澹庵贬新州韵  其一",
        "author": "李元实",
        "content": "知公不怕鬼门关，直气横干清禁闲。\n鵰嘴明知林甫毒，鲠言要与澹庵班。\n一身渠任黄茆裏，千古名标青史间。\n非晚清朝邪正辨，紫薇红药待君还。",
        "dynasty": "宋",
        "collection_info": null
    },
    {
        "title": "送胡季昭谪象州次王卢溪送澹庵贬新州韵  其二",
        "author": "李元实",
        "content": "清名传播到黄支，直节宁忧赵氏危。\n虎尾蹈时都不畏，象台到日大为奇。\n是行廊庙人皆怍，所过山川鬼亦知。\n官职本为锡底鸩，伤今正论有谁持。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其一",
        "author": "李元实",
        "content": "文昌武库九霄中，翁是新州老澹翁。\n应念象台今日客，清风端与我翁同。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其二",
        "author": "李元实",
        "content": "公家富贵足掀天，都出新州十九年。\n若念象台今日客，方知澹老子孙贤。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其三",
        "author": "李元实",
        "content": "官职庐陵不是无，文章更亦拟欧苏。\n若言直气横牛斗，但见人间说姓胡。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其四",
        "author": "李元实",
        "content": "赤手批鳞事最难，况渠班底一微官。\n澹翁去后能如此，当作三生石上看。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其五",
        "author": "李元实",
        "content": "澹翁直气贯三才，入座云仍渐上台。\n料想而今闻底事，中心应亦念渠回。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其六",
        "author": "李元实",
        "content": "朝行多少气英英，不怕霜朝曲嘴鹰。\n一网而今都打尽，庐陵人且说庐陵。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其七",
        "author": "李元实",
        "content": "绍兴秦桧秉洪钧，澹老昌言斩桧秦。\n犹恨日来三四子，抗章不说斩奸臣。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其八",
        "author": "李元实",
        "content": "一从艺祖握干符，元气都凭直气扶。\n若欲皇家宗社永，胡家直气岂容无。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其九",
        "author": "李元实",
        "content": "东西两浙及闽川，皆见鸳行有直言。\n若我江西独钳口，澹翁九地也埋寃。",
        "dynasty": "宋",
        "collection_info": null
    },
    {
        "title": "再作十绝寄胡伯负兵侍仲方尚书  其一○",
        "author": "李元实",
        "content": "寄语朝家廊庙人，新州奇事又重新。\n肯甘富贵忘他底，应为斯人作好春。",
        "dynasty": "宋",
        "collection_info": null
    },
    {
        "title": "游洞霄",
        "author": "释法照",
        "content": "天柱华心结蕊宫，翠蛟飞玉滚溪风。\n岩生洞穴非人世，不到那知造化功。",
        "dynasty": "宋",
        "collection_info": null
    },
    {
        "title": "垂虹晚望",
        "author": "释法照",
        "content": "老眼青青望洞庭，虹垂断岸月初生。\n滔滔桥下无情水，不为吴王洗甲兵。",
        "dynasty": "宋",
        "collection_info": null
    },
    {
        "title": "表忠观",
        "author": "释法照",
        "content": "钱王古庙锁莓苔，华表秋深鹤不来。\n昨夜石坛风露重，凌霄花落凤仙开。",
        "dynasty": "宋",
        "collection_info": null
    },
    {
        "title": "辞世偈",
        "author": "释法照",
        "content": "佛寿八十，我多九年。\n虚空掇转，大用现前。",
        "dynasty": "宋",
        "collection_info": null
    },
    {
        "title": "送南浦明公归日本",
        "author": "释惟俊",
        "content": "空手东来已十霜，依然空首□回樯。\n明明一片祖师意，莫作唐朝事举扬。",
        "dynasty": "宋",
        "collection_info": null
    },
    {
        "title": "月岩",
        "author": "赵师恕",
        "content": "睠此岩壑胜，领客共登临。\n危栈临不测，巇涂历𡼭嵚。\n俯仰极高低，上下穷幽深。\n来登空明山，千崖正沉沉。\n下瞰清罗江，古木鬰萧森。\n清风万里来，层云荡孤襟。\n有客可共赋，有酒可自斟。\n此景岂易得，此乐岂易寻。\n吾生今老矣，遁迹归穷岑。\n一棹下潇湘，此别意难任。\n别后无相忘，诗成寄邮音。",
        "dynasty": "宋",
        "collection_info": null
    },
    {
        "title": "上喻史君重建霞起堂六首  其一",
        "author": "陈梦建",
        "content": "丈人昔日经行处，草暗苔荒四十春。\n谁倚高寒访陈迹，璇题宝墨一时新。",
        "dynasty": "宋",
        "collection_info": null
    },
    {
        "title": "上喻史君重建霞起堂六首  其二",
        "author": "陈梦建",
        "content": "酒酣步出玉霄峯，此去天关隔几重。\n霞佩颉颃风雨上，清都只在嘿存中。",
        "dynasty": "宋",
        "collection_info": null
    },
    {
        "title": "上喻史君重建霞起堂六首  其三",
        "author": "陈梦建",
        "content": "诗社神交识乃翁，耳孙凛凛有仙风。\n青云垂上斜飞去，时要题诗徧浙东。",
        "dynasty": "宋",
        "collection_info": null
    },
    {
        "title": "上喻史君重建霞起堂六首  其四",
        "author": "陈梦建",
        "content": "玉泉天上古仙伯，曾吏五云书阁来。\n寄语家人须候我，有时骑鹤过丹台。",
        "dynasty": "宋",
        "collection_info": null
    },
    {
        "title": "上喻史君重建霞起堂六首  其五",
        "author": "陈梦建",
        "content": "楼观微茫似积苏，一麾得傍化人居。\n可能永日销棋局，且要蒙头读道书。",
        "dynasty": "宋",
        "collection_info": null
    },
    {
        "title": "示儿鲁",
        "author": "饶炎",
        "content": "匡居终日只钦钦，一寸灵台万古心。\n鹿洞象山前路在，频思寡过到而今。",
        "dynasty": "宋",
        "collection_info": null
    },
    {
        "title": "宫词",
        "author": "陈昉",
        "content": "桂影婆娑玉殿凉，风传花漏夜声长。\n内人亦有思仙者，月下吹箫引凤皇。",
        "dynasty": "宋",
        "collection_info": null
    },
    {
        "title": "寒食湖上",
        "author": "陈昉",
        "content": "花瘦水肥三月天，画桡双动木兰船。\n人家尽换新榆火，唯有垂杨带旧烟。",
        "dynasty": "宋",
        "collection_info": null
    },
    {
        "title": "落花",
        "author": "陈昉",
        "content": "兰麝香消委废宫，纷纷漠漠夕阳中。\n长门梦断金闺月，南国歌残玉树风。\n流水池塘春色去，绿阴庭院綵云空。\n西园半醉休回首，烟草凄凄雨正红。",
        "dynasty": "宋",
        "collection_info": null
    },
    {
        "title": "全州",
        "author": "陈昉",
        "content": "湘中惟此郡，地接五溪蛮。\n楚水波长碧，尧时竹尚斑。\n昔曾行乐处，今在梦魂间。\n桥是先公建，休言我涕潸。",
        "dynasty": "宋",
        "collection_info": null
    },
    {
        "title": "颂古",
        "author": "释如珏",
        "content": "诸佛出身处，千般谩度量。\n东山行水上，眨眼过扶桑。",
        "dynasty": "宋",
        "collection_info": null
    },
    {
        "title": "答僧问",
        "author": "释如珏",
        "content": "如何是佛烂冬瓜，咬着冰霜透齿牙。\n根蒂虽然无窖子，一年一度一开花。",
        "dynasty": "宋",
        "collection_info": null
    },
    {
        "title": "继天童颖禅师席后上堂说偈",
        "author": "释如珏",
        "content": "新岁新击鼓，普施新法雨。\n万物尽从新，一一就规矩。\n普贤大士忻欢，乘时打门户。\n放出白象王，遍地无寻处。",
        "dynasty": "宋",
        "collection_info": null
    },
    {
        "title": "越溪吟",
        "author": "释永颐",
        "content": "石磊磊，猿啾啾，越王霸业秋山头。\n英雄丧尽知何数，可怪犹存浣纱处。\n当时月照清溪头，美人如水逐东流。\n至今片石终难改，千载犹含泽国羞。",
        "dynasty": "宋",
        "collection_info": null
    },
    {
        "title": "咏怀",
        "author": "释永颐",
        "content": "晨风荡原野，高林摩苍条。\n屋上野花落，阶前春草摇。\n少壮不可恃，金骨亦易销。\n夙志叹沈泯，晚心日幽寥。\n紫烟凌石峯，绿云生桂标。\n林怀颇清畅，况復灵景饶。",
        "dynasty": "宋",
        "collection_info": null
    },
    {
        "title": "食新茶",
        "author": "释永颐",
        "content": "自回山中来，泉石足幽弄。\n茶经犹挂壁，庭草积已众。\n拜先俄食新，香凝云乳动。\n心开神宇泰，境豁谢幽梦。\n至味延冥遐，灵爽脱尘控。\n静语生云雷，逸想超鸾凤。\n饱此岩壑真，清风愿遐送。",
        "dynasty": "宋",
        "collection_info": null
    },
    {
        "title": "雨后对月",
        "author": "释永颐",
        "content": "清夜不復寐，萧然据胡床。\n对此九天上，阴魄含虚光。\n光飞激洞户，彩莹栖云塘。\n芙蓉杂羽盖，暗水流瑶芳。\n景异沈昔梦，心定闻空香。\n不知孤寂身，尚此山水乡。",
        "dynasty": "宋",
        "collection_info": null
    },
    {
        "title": "秋日泛西湖",
        "author": "释永颐",
        "content": "水凉宜照影，与客上湖船。\n白浪翻红楫，青山映碧莲。\n鸟飞荷叶下，人散柳条边。\n烟盖归来晚，灯前鹤未眠。",
        "dynasty": "宋",
        "collection_info": null
    },
    {
        "title": "久雨",
        "author": "释永颐",
        "content": "山房十日雨，仰栋看行蜗。\n笋暗风庭竹，萱凝晚砌花。\n罂红留夕火，焙绿荐春芽。\n滴滴西窗下，清泉满石漥。",
        "dynasty": "宋",
        "collection_info": null
    },
    {
        "title": "初秋忆湖上诸山",
        "author": "释永颐",
        "content": "山中夏日足幽娱，葛帔藤床诵宝书。\n白拂惹云黏几案，清香缘竹上空虚。\n草堂夜月秋花近，水阁晨霞夕霓疎。\n遥忆钱唐旧朝寺，绕湖钟梵早凉初。",
        "dynasty": "宋",
        "collection_info": null
    },
    {
        "title": "雪中夜吟",
        "author": "释永颐",
        "content": "乱书尘席散清辉，竹院香凝宿火微。\n客去藓阶黏冻屐，鸟迷庭树入寒扉。\n重阴覆野春耕阔，列炬明山夜猎归。\n灯下老翁吟復听，断崖冰折碎声稀。",
        "dynasty": "宋",
        "collection_info": null
    },
    {
        "title": "山村日暮",
        "author": "释永颐",
        "content": "犊背斜阳暖，茅茨石树穿。\n行人识冈路，饥鹊噪沙田。\n远浦生微月，荒皋起暝烟。\n羣乌飞散尽，寒水漾渔船。",
        "dynasty": "宋",
        "collection_info": null
    },
    {
        "title": "山中晚兴",
        "author": "释永颐",
        "content": "松间石上听流泉，看尽云归宿鸟还。\n夕殿焚香春院闭，暮钟沈响月阶閒。\n非干独往轻遗世，自合离羣静掩关。\n林境翠深烟树合，正堪高卧纵疎顽。",
        "dynasty": "宋",
        "collection_info": null
    },
    {
        "title": "唐栖寺前",
        "author": "释永颐",
        "content": "唐栖寺前溪水流，客帆来往旧杭州。\n津亭树老无人记，得见几回僧白头。",
        "dynasty": "宋",
        "collection_info": null
    },
    {
        "title": "观乌鸢山下藤树",
        "author": "释永颐",
        "content": "一株老树蔽荒林，下有藤悬巨蟒身。\n几度日斜乌鸟散，山昏鬼哭断行人。",
        "dynasty": "宋",
        "collection_info": null
    },
    {
        "title": "金鹅晚眺",
        "author": "释永颐",
        "content": "天低野旷树蒙蒙，尽入金鹅望眼中。\n青嶂月生双雁去，碧溪云绕乱帆通。\n平篙落照沈烟墅，结阵寒鸦噪暝丛。\n岁月飞腾吾懒矣，昏钟迢递起秋宫。",
        "dynasty": "宋",
        "collection_info": null
    },
    {
        "title": "送僧归茜径",
        "author": "释永颐",
        "content": "吴渚僧归落日曛，故王宫井已无闻。\n水边尚有红蓝草，不染香衣染堑云。",
        "dynasty": "宋",
        "collection_info": null
    },
    {
        "title": "牵牛花",
        "author": "释永颐",
        "content": "老梅枝上挂牵牛，引得青花上树头。\n秋圃日斜风露冷，倒垂长蔓拂鸣鸠。",
        "dynasty": "宋",
        "collection_info": null
    },
    {
        "title": "和韩涧泉韵题周晋仙山楹",
        "author": "释永颐",
        "content": "不翦亦不斲，山楹在尘表。\n石泉声淙淙，秀谷自围绕。\n是中玄览人，未见今日了。\n君固自无心，世亦不易晓。\n梦奠何可攀，颓然泰山小。\n当时岩壑人，百世何矫矫。\n清吟振霞缨，日翳羣阴悄。",
        "dynasty": "宋",
        "collection_info": null
    },
    {
        "title": "过吴门  其一",
        "author": "释永颐",
        "content": "故苑烟花百草香，五湖人去事茫茫。\n浮云几度春阴合，犹见西山白鹭行。",
        "dynasty": "宋",
        "collection_info": null
    },
    {
        "title": "过吴门  其二",
        "author": "释永颐",
        "content": "花落春江一夜风，满江烟碧撼垂虹。\n轻舟浮载如天上，况是残云细雨中。",
        "dynasty": "宋",
        "collection_info": null
    },
    {
        "title": "汀涨",
        "author": "释永颐",
        "content": "泽国迷春涨，芳洲生绿波。\n浄涵汀树小，閒占浦云多。\n风晚低轻燕，川明媚浴鹅。\n望人烟思远，奈此暮山何。",
        "dynasty": "宋",
        "collection_info": null
    },
    {
        "title": "雪中送僧还竹阁  其一",
        "author": "释永颐",
        "content": "白公竹阁云生晚，城市人归夜雪平。\n灯在北高峯顶上，塔如千尺玉长檠。",
        "dynasty": "宋",
        "collection_info": null
    },
    {
        "title": "雪中送僧还竹阁  其二",
        "author": "释永颐",
        "content": "湖练平铺肃夜涛，柳翻王母白旌旄。\n舞残鹭翿归何处，天上飞花散碧桃。",
        "dynasty": "宋",
        "collection_info": null
    },
    {
        "title": "山乐官寄野斋",
        "author": "释永颐",
        "content": "山乐官，山乐官。\n尔为灵凤典音乐，想尔废职来考槃。\n莫厌山中多寂寞，山中无事忘忧乐。\n晓窗睡起春昼静，听尔幽情如有託。\n山乐官，山乐官。\n纵令致汝百鸟前，此声此曲终难传。",
        "dynasty": "宋",
        "collection_info": null
    },
    {
        "title": "往龙岫舟中",
        "author": "释永颐",
        "content": "龙山溪上路，短棹腊中行。\n雪霁寒郊阔，春回宿雾生。\n柳摇冰綫断，鹭起玉衣明。\n未见晴梅发，先思杖屦轻。",
        "dynasty": "宋",
        "collection_info": null
    },
    {
        "title": "归练潭",
        "author": "释永颐",
        "content": "孤舟东下涉苹溪，两岸幽花送客西。\n到得山房绿阴满，午窗犹有子规啼。",
        "dynasty": "宋",
        "collection_info": null
    },
    {
        "title": "次韵答周伯弜信后见寄",
        "author": "释永颐",
        "content": "清茶相对饮山巵，忆在西峯寺裏时。\n今日云深无好伴，涧松独看挂猿枝。",
        "dynasty": "宋",
        "collection_info": null
    },
    {
        "title": "寄周宗圣",
        "author": "释永颐",
        "content": "我心如有失，曾未识南园。\n几见閒花落，频将好梦原。\n时贤多厚禄，君子尚衡门。\n诗卷逢僧寄，长吟落照村。",
        "dynasty": "宋",
        "collection_info": null
    },
    {
        "title": "游何山登道场",
        "author": "释永颐",
        "content": "中流望极山头寺，溪午闻钟泊柳津。\n春草细霑微雨润，老松高与碧虚邻。\n鹤归烟麓书堂废，虎去寒岩藓石皴。\n无奈薄游归路晚，水边风旆湿征尘。",
        "dynasty": "宋",
        "collection_info": null
    },
    {
        "title": "友人铜雀台砚",
        "author": "释永颐",
        "content": "异物留传因好古，南来箧笥伴瑶琴。\n漳河流水去无已，魏主荒台久废沈。\n往日姦文须九锡，今朝片瓦尚千金。\n所嗟人事多浮僞，谁识河滨古舜心。",
        "dynasty": "宋",
        "collection_info": null
    },
    {
        "title": "过聚景园",
        "author": "释永颐",
        "content": "路绕长堤万柳斜，年年春草待香车。\n君王不宴芳春酒，空锁名园日暮花。",
        "dynasty": "宋",
        "collection_info": null
    },
    {
        "title": "宿村庄",
        "author": "释永颐",
        "content": "蝼蛄偷火照田沟，山鬼移灯上树头。\n枫岸夜深茅屋闭，月明沙鸟自相讴。",
        "dynasty": "宋",
        "collection_info": null
    },
    {
        "title": "伯弜出示新题乐府四十章雄深雅健有长吉之风喜而有咏",
        "author": "释永颐",
        "content": "伟哉吴人周伯弜，国风雅颂今再昌。\n钧天洞庭不敢张，楚芈暗泣嗟穷湘。\n庆祚三百多祯祥，呜呼四十乐府章。\n春宵翦烛飞兰香，浩歌激烈声洋洋。\n贞魂义血流精光，姦鬼妬魄诛幽荒。\n土木闪怪踏雪僵，茫茫万窍塞鼓簧。\n再洗律吕调宫商，金玉振耀齐铿锵。\n一清一浊均阴阳，风霆变化始有常。\n咏歌唐虞及商汤，蒙瞽献纳皆赞襄。\n煌煌天子朝明堂，永被金石无哀伤。",
        "dynasty": "宋",
        "collection_info": null
    },
    {
        "title": "西峰日暮",
        "author": "释永颐",
        "content": "手携一束书，秋风独来此。\n松深夜月清，水冷芙蓉死。\n懒于檐下读，两眼悬秋水。\n时看涧鼠来，食我山茶子。",
        "dynasty": "宋",
        "collection_info": null
    },
    {
        "title": "老梅",
        "author": "释永颐",
        "content": "一度开花一度新，莫嫌终老旧花身。\n文君头白空衔怨，不及枝间碧藓春。",
        "dynasty": "宋",
        "collection_info": null
    },
    {
        "title": "闻子规",
        "author": "释永颐",
        "content": "客情谁是不思归，芳草春深未有期。\n昨夜月明啼更苦，山花满树落臙脂。",
        "dynasty": "宋",
        "collection_info": null
    },
    {
        "title": "送王以通之官金陵  其一",
        "author": "释永颐",
        "content": "芳辰早失意兼衰，不拟君来重举杯。\n云暗月墙花气重，蜡残风幕鸟声催。\n醉乡人有江东役，乘兴船从阙下回。\n明日沙头相送罢，荼䕷小院独徘徊。",
        "dynasty": "宋",
        "collection_info": null
    },
    {
        "title": "送王以通之官金陵  其二",
        "author": "释永颐",
        "content": "伯符兄弟最英雄，千载青山绕故宫。\n宋祖只知曹马事，齐高还与獍枭同。\n暮箫尚带兰陵怨，春水多愁旧垒空。\n登览未应迷宿昔，夜猿啼在晋时枫。",
        "dynasty": "宋",
        "collection_info": null
    },
    {
        "title": "湖上春晚",
        "author": "释永颐",
        "content": "水边三月芳菲晚，杨柳楼船拥万家。\n浩浩歌钟迷白日，不知烟寺落桐花。",
        "dynasty": "宋",
        "collection_info": null
    },
    {
        "title": "龙山野望",
        "author": "释永颐",
        "content": "闻说西潘桑柘少，旧来多种紫樱桃。\n龙山春晚聊舒望，雪白梨花一丈高。",
        "dynasty": "宋",
        "collection_info": null
    },
    {
        "title": "云岩寺",
        "author": "释永颐",
        "content": "老来好古尚关心，寺裏荒题几度寻。\n山鹊报晴窥画阁，水鸡嫌雨上高林。\n麦残余冷收春候，楝落轻风滞晚阴。\n无限幽怀难具写，一凭阑罢一閒吟。",
        "dynasty": "宋",
        "collection_info": null
    },
    {
        "title": "秋日与知言学士",
        "author": "释永颐",
        "content": "水落小山浮，山人上下游。\n月崖烟桂晚，风浦石兰秋。\n食芰渔溪宿，烹葵野馆留。\n肩吾相对坐，清话不知休。",
        "dynasty": "宋",
        "collection_info": null
    },
    {
        "title": "后谷春晚",
        "author": "释永颐",
        "content": "烟冷云深燕不归，径多松叶少花枝。\n春风过尽无行客，白昼山獐饮石池。",
        "dynasty": "宋",
        "collection_info": null
    },
    {
        "title": "姚震父自剡来喜晴郊行",
        "author": "释永颐",
        "content": "梅发春江棹绿波，越乡纔离认吴歌。\n寻花戴帽谁家去，载酒移船与客过。\n废馆夕阳寒柳动，古宫芳草白云多。\n山行每是清晨出，归路牛羊下远坡。",
        "dynasty": "宋",
        "collection_info": null
    },
    {
        "title": "游霅城寄辉明远",
        "author": "释永颐",
        "content": "老来霅上经过少，不復虚堂拜皎然。\n窥庙野童惊古像，拊碑山客慕先贤。\n雨多乱水穿城过，日上苍山绕郡连。\n隔港木兰摇客棹，浦荷香散碧云天。",
        "dynasty": "宋",
        "collection_info": null
    },
    {
        "title": "题壁",
        "author": "释永颐",
        "content": "春来日日风兼雨，开户晴轩长翠萝。\n山鹊弄花飞不远，隔檐衝散落梅多。",
        "dynasty": "宋",
        "collection_info": null
    },
    {
        "title": "杉下聋僧",
        "author": "释永颐",
        "content": "殿阴古杉高百尺，苍弁虬髯森淀漆。\n林深化蝶粉光冷，威凤飘飖感仙实。\n旁有聋僧唤不闻，嗫嗫枯吟如有失。\n或时兀坐何堆豗，或时手把古书帙。\n帙中明星不復记，案上吟篇已亡律。\n居山六月不知暑，地凉艳草生幽苾。\n茶竈泥崩古藓黏，石盆仰地莲花出。\n山童昼睡靠其旁，袴如盘络不掩膝。\n僧今老矣无别怀，时梦响潭清汩汩。\n终当卜室居其偏，坐看蜿蜒舞清溢。",
        "dynasty": "宋",
        "collection_info": null
    },
    {
        "title": "赠术者王髯",
        "author": "释永颐",
        "content": "王君僧服而胡鬚，赠我手写千隶书。\n秦汉古法沦俗笔，钟王秘刻藏绮疏。\n君游市俗谁问此，我好奇古贫无余。\n閒来古寺看画壁，醉去野店烹寒鱼。\n击竹有时谈九命，无钱踏雪走千墟。\n问君岁晚君何如，家有老婢归田庐。",
        "dynasty": "宋",
        "collection_info": null
    },
    {
        "title": "寄行宫监门王以通  其一",
        "author": "释永颐",
        "content": "中兴天子议攻车，叹息诸公屈壮图。\n行殿不开尘锁合，至今风雨暗金铺。",
        "dynasty": "宋",
        "collection_info": null
    },
    {
        "title": "寄行宫监门王以通  其二",
        "author": "释永颐",
        "content": "玉钩帘外前朝柳，斗鸭阑边小艳葩。\n莫道君王不曾问，好收银钥护宫花。",
        "dynasty": "宋",
        "collection_info": null
    },
    {
        "title": "山行与伯弜同赋野庙",
        "author": "释永颐",
        "content": "芳草没荒基，终年掩画扉。\n酒台干旧滴，香殿入斜晖。\n神树枝枝曲，山魈箇箇归。\n春来歌鼓动，野老荐春薇。",
        "dynasty": "宋",
        "collection_info": null
    },
    {
        "title": "悼周晋仙  其一",
        "author": "释永颐",
        "content": "萧散嵇康辈，难教缚宦情。\n识高浑脱略，意广惜沈婴。\n老面烟霞古，醉衣苔藓生。\n西峯难独往，茶竈对谁烹。",
        "dynasty": "宋",
        "collection_info": null
    },
    {
        "title": "悼周晋仙  其二",
        "author": "释永颐",
        "content": "诗救元和失，先生学最精。\n律严方苦硬，才大始纵横。\n贞曜何须谥，魏闲相继生。\n他年诗集着，风雅被家声。",
        "dynasty": "宋",
        "collection_info": null
    },
    {
        "title": "秋蝉",
        "author": "释永颐",
        "content": "日落秋蝉噪柳津，为伤风露咽声频。\n送晴送雨江亭外，偏感舟行晚泊人。",
        "dynasty": "宋",
        "collection_info": null
    },
    {
        "title": "干元山洪水",
        "author": "释永颐",
        "content": "干元山头洪水发，溪有长蛟潜伺察。\n两岸居人莫等閒，年深物怪终腾拔。\n往岁邻封遭水变，只道溪流凈如练。\n倏忽人烟数里间，夜半平沈皆不见。\n东南地坼干坤浮，几番赤子葬洪流。\n神龟去后不復返，休看浪打石人头。",
        "dynasty": "宋",
        "collection_info": null
    },
    {
        "title": "防风王庙",
        "author": "释永颐",
        "content": "万国方尊禹，防风殒殿趋。\n应怜舞干戚，独不碍唐虞。\n祭豆侵田鼠，灵幡触井乌。\n椒浆春奠罢，箫鼓舞村巫。",
        "dynasty": "宋",
        "collection_info": null
    },
    {
        "title": "郜溪别周伯弜",
        "author": "释永颐",
        "content": "夜馆寒相对，篝灯语不眠。\n夕烟生水郭，风柳泊沙船。\n暖弃山中宅，春耕葑上田。\n西峯晴霭碧，归去挹飞泉。",
        "dynasty": "宋",
        "collection_info": null
    },
    {
        "title": "山池早秋",
        "author": "释永颐",
        "content": "荷叶倾香露，山池见早秋。\n石凉幽蟹过，枝脆雨蝉休。\n废堰凭虚涨，荒泉入乱流。\n水花红漠漠，相对渚云浮。",
        "dynasty": "宋",
        "collection_info": null
    },
    {
        "title": "晓离山隠",
        "author": "释永颐",
        "content": "出山便与山花别，清露丛边不得留。\n去伴水禽船上宿，石溪斜月下沧洲。",
        "dynasty": "宋",
        "collection_info": null
    },
    {
        "title": "天竺秋日  其一",
        "author": "释永颐",
        "content": "翠滴千竿湿砌苔，曲廊花木小丛开。\n吴僧爱觅閒吟处，偷向花边竹裏来。",
        "dynasty": "宋",
        "collection_info": null
    },
    {
        "title": "天竺秋日  其二",
        "author": "释永颐",
        "content": "行绕方池日又斜，青云小注湿秋霞。\n阑干几度浑敲遍，为引游鱼出浪花。",
        "dynasty": "宋",
        "collection_info": null
    },
    {
        "title": "震父与僧偕至",
        "author": "释永颐",
        "content": "王谢清游带越僧，共携山老坐吴亭。\n身閒不记为官日，落落吟诗读道经。",
        "dynasty": "宋",
        "collection_info": null
    },
    {
        "title": "茶炉",
        "author": "释永颐",
        "content": "炼泥合瓦本无功，火暖常留宿炭红。\n有客适从云外至，小瓶添水作松风。",
        "dynasty": "宋",
        "collection_info": null
    },
    {
        "title": "惜梅赠别",
        "author": "释永颐",
        "content": "芦管含愁苦怨春，况兼风雨送行频。\n数株零落寒云畔，难拣香枝寄远人。",
        "dynasty": "宋",
        "collection_info": null
    },
    {
        "title": "雨窗",
        "author": "释永颐",
        "content": "江湖春水欲生时，开尽梅花雁北飞。\n风雨满庭人不寐，小窗灯火夜深微。",
        "dynasty": "宋",
        "collection_info": null
    },
    {
        "title": "虎丘",
        "author": "释永颐",
        "content": "山色吴门少，行人爱此游。\n天高云阁晚，石裂剑池秋。\n虎去空陵变，僧栖古塔幽。\n上方曾眺远，落日驻扁舟。",
        "dynasty": "宋",
        "collection_info": null
    },
    {
        "title": "送通上人归仙潭寺",
        "author": "释永颐",
        "content": "寺忆清溪遶，舟移曲岸分。\n塔昏飞雨怪，殿黑隠雷文。\n锡挂秋房冷，香浮夕帐熏。\n藓庭閒望过，碧鹤下晴云。",
        "dynasty": "宋",
        "collection_info": null
    },
    {
        "title": "雪中  其一",
        "author": "释永颐",
        "content": "风定片初微，移时鹊噪稀。\n曲塘添柳重，彤阁映花飞。\n鹤怪云黏石，僧疑月照扉。\n闭门高卧者，终岁復何依。",
        "dynasty": "宋",
        "collection_info": null
    },
    {
        "title": "雪中  其二",
        "author": "释永颐",
        "content": "谷寺掩高扉，松亭雪侧垂。\n石幢围隠兽，野殿没寒鸱。\n路转空林积，风惊老树危。\n草堂香火静，山鹿到荒墀。",
        "dynasty": "宋",
        "collection_info": null
    },
    {
        "title": "感雁来红",
        "author": "释永颐",
        "content": "落落云中雁，亭亭阶下草。\n草心将变红，雁声来已早。\n霜风日夜催，对此忘吾老。\n玲珑叶数层，次第颜色好。\n燕脂染尽时，倚栏如醉倒。\n年年秋雁来，每被吟情恼。",
        "dynasty": "宋",
        "collection_info": null
    },
    {
        "title": "寄姚赣州",
        "author": "释永颐",
        "content": "雪蓬生剡溪，家近放鹤岑。\n晋士有遗风，爱寻支遁林。\n得善忘形服，率然披素襟。\n功名亦偶尔，王戴非无心。\n今人异古昔，贱义而怀琛。\n萧条石门咏，浩荡东山吟。\n如何昌黎翁，醉乡讥湎沈。\n玉带与金鱼，刘毕非所钦。",
        "dynasty": "宋",
        "collection_info": null
    },
    {
        "title": "秋馆",
        "author": "释永颐",
        "content": "林暑渐消歇，爽气浮高松。\n风蝉有遗响，露花结秋红。\n微月出东岭，碧云散遐穹。\n暮馆正虚寂，泉声杂鸣蛩。",
        "dynasty": "宋",
        "collection_info": null
    },
    {
        "title": "送别",
        "author": "释永颐",
        "content": "送别春湖动客心，荇花无浪飐寒金。\n晴山望极连江郡，沙鸟风樯度远林。",
        "dynasty": "宋",
        "collection_info": null
    },
    {
        "title": "宿永安潭上",
        "author": "释永颐",
        "content": "子规啼在乱山中，废寺春深暮阁重。\n门外永安潭上水，朝昏惟送一楼钟。",
        "dynasty": "宋",
        "collection_info": null
    },
    {
        "title": "水仙花",
        "author": "释永颐",
        "content": "洛浦香销佩解时，荆台归去峡云迟。\n绿罗湘带无心迭，玉坠头花一半垂。",
        "dynasty": "宋",
        "collection_info": null
    },
    {
        "title": "送天竺僧还乡",
        "author": "释永颐",
        "content": "月冷云深天上寺，桂花千树遶楼台。\n归时若对閒人说，莫道身从月裏来。",
        "dynasty": "宋",
        "collection_info": null
    },
    {
        "title": "废宫",
        "author": "释永颐",
        "content": "渺渺笙歌散石筵，霓旌吹断网蛛悬。\n经年不锁青鸾殿，野鹤飞来玉几前。",
        "dynasty": "宋",
        "collection_info": null
    },
    {
        "title": "溪上",
        "author": "释永颐",
        "content": "休文壠上阴云起，雨涨定安桥下水。\n渔人莫倚满溪流，见说长蛟剑为齿。",
        "dynasty": "宋",
        "collection_info": null
    },
    {
        "title": "看梅杂兴  其一",
        "author": "释永颐",
        "content": "春动晴山照野扉，早梅开后失归期。\n夕阳无柰山邮路，过尽行人雪满枝。",
        "dynasty": "宋",
        "collection_info": null
    },
    {
        "title": "看梅杂兴  其二",
        "author": "释永颐",
        "content": "挂头方帽与乌纱，兄自看梅弟煮茶。\n閒问水边行乐去，向阳浑有几株花。",
        "dynasty": "宋",
        "collection_info": null
    },
    {
        "title": "看梅杂兴  其三",
        "author": "释永颐",
        "content": "青松古院一株梅，寒殿无人花自开。\n日暮老僧清梵罢，夜深偷照月华来。",
        "dynasty": "宋",
        "collection_info": null
    },
    {
        "title": "野棠花",
        "author": "释永颐",
        "content": "野火回飈掩旧株，新丛满眼临征途。\n绿攒深棘欲自蔽，千朵万朵争敷腴。\n新晴远客过林坂，烟涨吴船春泊晚。\n冶艳空摇荡子情，繁香暗逐吴姬远。\n吴姬漂泊行人愁，年年此花开不休。\n半压坏墙荒馆外，乱生春蕻野池头。\n人间买花贵纨绮，一世争知异朝市。\n曲槛朱栏转首空，野棠无主自成丛。",
        "dynasty": "宋",
        "collection_info": null
    },
    {
        "title": "春暮怀伯弜",
        "author": "释永颐",
        "content": "篔筜深谷近青霄，春尽思君梦自劳。\n歌鸟不来香室掩，绶花空结紫藤高。\n荒池瓦砾迷芳草，晓案烟云拥墨袍。\n山近响潭多胜好，论诗无处觅刘曹。",
        "dynasty": "宋",
        "collection_info": null
    },
    {
        "title": "苎渎夜泊",
        "author": "释永颐",
        "content": "吴城水冷秋风高，迎霜枫叶飘城壕。\n吴侬射利如射虏，高帆大艑横江涛。\n黄昏不顾风水恶，篙儿怒击何轻豪。\n苎渎人家惯迎接，憧憧来往无停艘。\n水上悬灯招夜泊，沙头认客相呼号。\n人生富贵多不足，亦有稗贩当勤劳。\n万斛高装谋重利，斗升未给浮轻舠。\n吾生最爱鲁仲连，封侯不受海上逃。\n轻世肆志甘贫贱，谁能富贵诎辱遭。\n夜歌新诗喜达旦，起看征雁飞云皋。",
        "dynasty": "宋",
        "collection_info": null
    },
    {
        "title": "悼赵宰紫芝甫",
        "author": "释永颐",
        "content": "紫芝昔赋天台日，桐柏宫诗老更成。\n梦断玉楼春帐晓，蝶迷花院夕魂轻。\n钱郎旧体终难并，姚贾新裁近有声。\n有子无家须弔问，故交谁不为伤情。",
        "dynasty": "宋",
        "collection_info": null
    },
    {
        "title": "果熟",
        "author": "释永颐",
        "content": "方池曲沼动林花，竹院僧閒日又斜。\n西崦果园方晚熟，一双乌臼打乌鸦。",
        "dynasty": "宋",
        "collection_info": null
    },
    {
        "title": "观小鱼",
        "author": "释永颐",
        "content": "藻间相失復相寻，水面争浮力未禁。\n隔岸木兰船欲去，浪花摇动一时沈。",
        "dynasty": "宋",
        "collection_info": null
    },
    {
        "title": "潭上",
        "author": "释永颐",
        "content": "落叶寒潭上，秋风钓艇閒。\n片云移晚渡，孤浪兀晴山。\n败栅寒芜拥，高枫夕照还。\n一鸥飞起处，烟霭暮溪湾。",
        "dynasty": "宋",
        "collection_info": null
    },
    {
        "title": "龙岫南窗书怀",
        "author": "释永颐",
        "content": "茅堂犹未卜，幽兴日迟回。\n带雨听昏笛，和灯看落梅。\n春风三月近，客鬓二毛催。\n忆得初来日，山寒暝叶堆。",
        "dynasty": "宋",
        "collection_info": null
    },
    {
        "title": "葺唐栖旧庐",
        "author": "释永颐",
        "content": "矫时无峻节，立行亏众美。\n远岳惮孤征，徘徊就乡里。\n人情好愉悦，我老齐贤鄙。\n娓娓听乡言，时时容侧耳。\n前修不可见，法社渐凋毁。\n名山半征徭，祖塔乱獐麂。\n林筑无清资，泽居循旧址。\n凿牖纳晴曦，莳竹临幽泚。\n时将了岁寒，闭户春风裏。",
        "dynasty": "宋",
        "collection_info": null
    },
    {
        "title": "裴六书堂",
        "author": "释永颐",
        "content": "数峯相对夕阴遮，新占书堂旧竹斜。\n地冷石阶秋菊小，一丛开得两三花。",
        "dynasty": "宋",
        "collection_info": null
    },
    {
        "title": "西湖日暮",
        "author": "释永颐",
        "content": "渺渺春湖夕霭浮，落花飞燕打兰舟。\n游人半入烟城去，月照笙歌上水楼。",
        "dynasty": "宋",
        "collection_info": null
    },
    {
        "title": "夜归",
        "author": "释永颐",
        "content": "昨夜溪上归，云下扣松扉。\n老褐启重钥，瘦厖循我衣。\n院静雨声大，气寒灯晕微。\n叨叨听林鸟，春歇诉无依。",
        "dynasty": "宋",
        "collection_info": null
    },
    {
        "title": "秋晚",
        "author": "释永颐",
        "content": "拒霜花落碧潭秋，懒向山巅水际游。\n自看夕阳乌臼树，白云红叶乱溪流。",
        "dynasty": "宋",
        "collection_info": null
    },
    {
        "title": "送僧之金陵",
        "author": "释永颐",
        "content": "秋鍼感线溪，云衲几回披。\n陇月当窗夜，钟山入句时。\n梦依红树宿，寒渡碧江迟。\n吴楚繁幽胜，相逢苦未期。",
        "dynasty": "宋",
        "collection_info": null
    },
    {
        "title": "将别旧山寄伯弜",
        "author": "释永颐",
        "content": "吾道贵日损，纪纲付有力。\n誓舍耕凿资，生以给信食。\n岁晏民物耗，霜枯鹰隼击。\n寂士无丰姿，空田罄尘积。\n小臧别我去，晚瓢先挂壁。\n饥寒併一身，舍下无遗迹。\n穷达不异趣，死生共短息。\n硕友谅难舍，他山终易适。",
        "dynasty": "宋",
        "collection_info": null
    },
    {
        "title": "鹫峰  其一",
        "author": "释永颐",
        "content": "山后山前行遍了，倚阑不是动秋吟。\n从头自较山中石，烟雨苔痕几片深。",
        "dynasty": "宋",
        "collection_info": null
    },
    {
        "title": "鹫峰  其二",
        "author": "释永颐",
        "content": "苔峯只就阶基列，卧榻云窗烟翠凉。\n老去山中贪胜赏，只应迢递负三湘。",
        "dynasty": "宋",
        "collection_info": null
    },
    {
        "title": "次韵伯弜值雨见留",
        "author": "释永颐",
        "content": "涧谷饶春雨，烹茶近石池。\n竹鸡鸣野壍，山雉出荒篱。\n草长藏初笋，花空只旧枝。\n旅怀吟不尽，刻竹记幽期。",
        "dynasty": "宋",
        "collection_info": null
    },
    {
        "title": "送僧归霅寺坐夏",
        "author": "释永颐",
        "content": "道会三旬满，乡山九夏初。\n蝶移金鼓梦，龙护宝莲书。\n日落沙洲迥，苹香水殿虚。\n闭门溪上寺，好好自安居。",
        "dynasty": "宋",
        "collection_info": null
    },
    {
        "title": "月夜游冷泉亭",
        "author": "释永颐",
        "content": "地灵泉上寺，松壑定深清。\n独听子规叫，况逢山月明。\n树藏春洞黑，石拥夜泉鸣。\n日出喧车马，终非隠者情。",
        "dynasty": "宋",
        "collection_info": null
    },
    {
        "title": "寄友",
        "author": "释永颐",
        "content": "闻君萧散在田庐，想见琴书足自娱。\n欲挈瓶盂就茅屋，桃源图上有僧无。",
        "dynasty": "宋",
        "collection_info": null
    },
    {
        "title": "听琴",
        "author": "释永颐",
        "content": "蘼芜香散楚江头，湘竹丛边泪不收。\n莫把朱丝写离恨，夜深帘外鬼神愁。",
        "dynasty": "宋",
        "collection_info": null
    },
    {
        "title": "咏怀",
        "author": "释永颐",
        "content": "落日重云下，哀哀闻子规。\n荆玉化为土，湘泪摧空枝。\n彼禽復何怨，岁岁号春时。\n春风自无情，众芳日夜衰。\n冉冉无终极，哀乐徒尔为。\n睇彼川上流，浩荡无前期。",
        "dynasty": "宋",
        "collection_info": null
    },
    {
        "title": "春日泛舟",
        "author": "释永颐",
        "content": "野外苔矶好，孤舟未可抛。\n碧溪沿谷口，晴柳护塘坳。\n波静鱼吹沫，林深鹊隠巢。\n轻云障暖日，閒思渺春郊。",
        "dynasty": "宋",
        "collection_info": null
    },
    {
        "title": "庭心草",
        "author": "释永颐",
        "content": "兀坐转流光，见尔庭心草。\n亭亭花未开，靡靡叶先老。\n潜荄几化萤，芳蕤暂妍好。\n悁虑果徒劳，吾言非计早。",
        "dynasty": "宋",
        "collection_info": null
    },
    {
        "title": "山乐官",
        "author": "释永颐",
        "content": "古来歌舞者，乐极总幽沈。\n山鬼昼无影，春禽歌好音。\n梨园虚宝閟，玉树慢荒淫。\n一曲烟萝外，伤哉悲乐心。",
        "dynasty": "宋",
        "collection_info": null
    },
    {
        "title": "过青芝村观晚梅",
        "author": "释永颐",
        "content": "梅花树下春风静，苔荒荠老围春井。\n山翁汲泉来点茶，触残花下玲珑影。",
        "dynasty": "宋",
        "collection_info": null
    },
    {
        "title": "送别韶溪权上人",
        "author": "释永颐",
        "content": "溪行逢雪后，明月照孤身。\n夜榜闻烟艇，春耕见穑人。\n早梅容易落，征路往来频。\n应感随阳雁，年年度柳津。",
        "dynasty": "宋",
        "collection_info": null
    },
    {
        "title": "松陵答友人",
        "author": "释永颐",
        "content": "鬰罗天上挹星躔，拾羽编衣泛碧莲。\n长笛乱吹明月夜，秋风濯足太湖边。",
        "dynasty": "宋",
        "collection_info": null
    },
    {
        "title": "忆旧隠付柔上人",
        "author": "释永颐",
        "content": "遥忆荒阶碧藓生，木兰露重滴归情。\n秋山松桂皆森爽，夜馆星河几晦明。\n溪色乍凉双鹭下，雨声纔绝一蝉鸣。\n经房旧掩青枫老，此夜无人月影清。",
        "dynasty": "宋",
        "collection_info": null
    },
    {
        "title": "寄凤山满上人",
        "author": "释永颐",
        "content": "空生久不来，端居常掩室。\n缅怀旧林社，泉壑翳清密。\n古凤閟灵音，野竹无花实。\n动植皆营营，忘言消永日。",
        "dynasty": "宋",
        "collection_info": null
    },
    {
        "title": "周令自江夏归郜溪",
        "author": "释永颐",
        "content": "芳草萋迷征骑归，且依张负入书帷。\n家园懒记閒花草，蔬豆重甘旧藿葵。\n崔颢能吟有陈迹，祢衡作赋想当时。\n才能往往为身累，好读渊明饮酒诗。",
        "dynasty": "宋",
        "collection_info": null
    },
    {
        "title": "春至  其一",
        "author": "释永颐",
        "content": "松鸣山欲浮，昨夜春风过。\n晓户启晴光，早鶑啼一箇。",
        "dynasty": "宋",
        "collection_info": null
    },
    {
        "title": "春至  其二",
        "author": "释永颐",
        "content": "朝吟还自酬，暮吟还自酢。\n年光整整来，山房人亦乐。",
        "dynasty": "宋",
        "collection_info": null
    },
    {
        "title": "吕晋叔着作遗新茶",
        "author": "释永颐",
        "content": "四叶及王游，共家原坂岭。\n岁摘建溪春，争先取晴景。\n大窠有壮液，所发必奇颖。\n一朝团焙成，价与黄金逞。\n吕侯得乡人，分赠我已幸。\n其赠几何多，六色十五餠。\n每餠包青蒻，红籤缠素苘。\n屑之云雪轻，啜已神魄惺。\n会待佳客来，侑谈当昼永。",
        "dynasty": "宋",
        "collection_info": null
    },
    {
        "title": "游张园观海棠戏作",
        "author": "释永颐",
        "content": "春色都将付海棠，羣仙会处锦屏张。\n约斋妙出春风手，子美无情为发扬。",
        "dynasty": "宋",
        "collection_info": null
    },
    {
        "title": "雪中海棠",
        "author": "释永颐",
        "content": "蜀妃夜谒紫虚皇，玉凤差参促晓妆。\n讌罢瑶台魂未醒，臙脂脸上白云香。",
        "dynasty": "宋",
        "collection_info": null
    },
    {
        "title": "夏夜怀洞霄  其一",
        "author": "释永颐",
        "content": "跣足曾穿古洞，衲衣挂在长松。\n一别烟霄十载，夜来梦入西峯。",
        "dynasty": "宋",
        "collection_info": null
    },
    {
        "title": "夏夜怀洞霄  其二",
        "author": "释永颐",
        "content": "凉夜宛游清境，归时尚爱攀松。\n回首云烟满目，尽遮九锁寒峯。",
        "dynasty": "宋",
        "collection_info": null
    },
    {
        "title": "荒城",
        "author": "赵葵",
        "content": "城荒叶落风飕飕，淮水茫茫古渡头。\n回首不堪行乐地，黄花点点是离愁。",
        "dynasty": "宋",
        "collection_info": null
    },
    {
        "title": "春  其一",
        "author": "赵葵",
        "content": "檀板且教停，花娇不耐惊。\n日融鶑语滑，风软蝶身轻。\n缕篆销春昼，游丝弄晚晴。\n谁家杨柳院，笑语杂棋声。",
        "dynasty": "宋",
        "collection_info": null
    },
    {
        "title": "春  其二",
        "author": "赵葵",
        "content": "绿竹移阴抹画墙，倚栏红药殿春光。\n风开帘幙催香篆，坐听鶑声春昼长。",
        "dynasty": "宋",
        "collection_info": null
    },
    {
        "title": "春  其三",
        "author": "赵葵",
        "content": "点点残红缬燕泥，画堂春暖日初迟。\n绿杨影裏鶑声碎，正是南窗梦觉时。",
        "dynasty": "宋",
        "collection_info": null
    },
    {
        "title": "春游",
        "author": "赵葵",
        "content": "载酒寻春二月天，子规啼破绿杨烟。\n日斜醉倚秋韆柱，石上桃花红欲然。",
        "dynasty": "宋",
        "collection_info": null
    },
    {
        "title": "初夏  其一",
        "author": "赵葵",
        "content": "院宇沈沈雨四垂，博山香断未多时。\n驱除春事风姨怨，贴水新荷又满池。",
        "dynasty": "宋",
        "collection_info": null
    },
    {
        "title": "初夏  其二",
        "author": "赵葵",
        "content": "梅子留酸溅齿牙，芭蕉分绿映窗纱。\n日高睡起无情思，闲看儿童捉柳花。",
        "dynasty": "宋",
        "collection_info": null
    },
    {
        "title": "初夏  其三",
        "author": "赵葵",
        "content": "樱笋方夭麦报秋，梅黄雨过水平畴。\n春归欲带春风韵，枝上一声黄栗留。",
        "dynasty": "宋",
        "collection_info": null
    },
    {
        "title": "上元",
        "author": "赵葵",
        "content": "翡翠帘开舞袖轻，寒星万点下蓬瀛。\n清尊对月酌不已，也向蓬窗坐到明。",
        "dynasty": "宋",
        "collection_info": null
    },
    {
        "title": "春寒",
        "author": "赵葵",
        "content": "春草平芜烟雨迷，秋韆寂寞旧园池。\n江南也是东风恶，花骨经寒瘦不支。",
        "dynasty": "宋",
        "collection_info": null
    },
    {
        "title": "雪夜",
        "author": "赵葵",
        "content": "酒力欺寒浅，心清睡较迟。\n梅花擎雪影，和月度疏篱。",
        "dynasty": "宋",
        "collection_info": null
    },
    {
        "title": "赏花  其一",
        "author": "赵葵",
        "content": "人乐清明三月天，也随人赏万花园。\n偷闲把酒簪花去，不似儿童笑语喧。",
        "dynasty": "宋",
        "collection_info": null
    },
    {
        "title": "赏花  其二",
        "author": "赵葵",
        "content": "昨日新园去看花，路边郎女阿谁家。\n香车宝马相追逐，笑语归来日未斜。",
        "dynasty": "宋",
        "collection_info": null
    },
    {
        "title": "落花",
        "author": "赵葵",
        "content": "他乡桃李为谁栽，逗晓轻红带露开。\n一夜风姨妬颜色，落花无数点苍苔。",
        "dynasty": "宋",
        "collection_info": null
    },
    {
        "title": "十月见桃",
        "author": "赵葵",
        "content": "匼匝新园一径通，荷经霜尽野塘空。\n桃花错认东风暖，却与芙蓉斗小红。",
        "dynasty": "宋",
        "collection_info": null
    },
    {
        "title": "十月见菊",
        "author": "赵葵",
        "content": "落拓山园载酒来，江梅含雪倚春台。\n黄花无藉秋光老，犹自离披带雨开。",
        "dynasty": "宋",
        "collection_info": null
    },
    {
        "title": "雪",
        "author": "赵葵",
        "content": "玉龙昨夜起天涯，晓看团花一尺围。\n莫放妆台帘捲上，怕惊钗畔宝鸾飞。",
        "dynasty": "宋",
        "collection_info": null
    },
    {
        "title": "郊野",
        "author": "赵葵",
        "content": "白鸟衝烟去，山僧渡水来。\n竹篱茅舍外，忽见野梅开。",
        "dynasty": "宋",
        "collection_info": null
    },
    {
        "title": "江行",
        "author": "赵葵",
        "content": "霜清月冷雁声秋，今古江流不尽愁。\n风捲芦花漫雪裏，夜深鼓棹落汀洲。",
        "dynasty": "宋",
        "collection_info": null
    },
    {
        "title": "舟  其一",
        "author": "赵葵",
        "content": "雨过平芜带落晖，芦花飘泊点征衣。\n舟人忽报东风急，万斛龙骧喷雪飞。",
        "dynasty": "宋",
        "collection_info": null
    },
    {
        "title": "舟  其二",
        "author": "赵葵",
        "content": "橹声伊轧下滩来，惊起沙鸥去又回。\n小艇暂停曲江浒，推篷和雪看寒梅。",
        "dynasty": "宋",
        "collection_info": null
    },
    {
        "title": "舟  其三",
        "author": "赵葵",
        "content": "鼓棹过前湾，推篷破旅颜。\n山回流水转，烟逐晓云闲。",
        "dynasty": "宋",
        "collection_info": null
    },
    {
        "title": "楼",
        "author": "赵葵",
        "content": "等闲携酒上南楼，楼占东州古渡头。\n翼瓦拂天翔碧凤，危栏隠雾锁苍虬。\n湖山环据三吴会，江汉雄吞四蜀流。\n醉裏浩歌天地阔，橹声摇月上汀洲。",
        "dynasty": "宋",
        "collection_info": null
    },
    {
        "title": "寺  其一",
        "author": "赵葵",
        "content": "古木萧森映绿苔，嵯峨楼阁倚天开。\n山僧不问朝天客，自注冰泉浸野梅。",
        "dynasty": "宋",
        "collection_info": null
    },
    {
        "title": "寺  其二",
        "author": "赵葵",
        "content": "溪绕青山山绕溪，溪山胜处只僧知。\n云闲古木禅关静，不到禅关又几时。",
        "dynasty": "宋",
        "collection_info": null
    },
    {
        "title": "墨梅",
        "author": "赵葵",
        "content": "须知造物元无物，刚被花光强造端。\n认得色空都是幻，南枝非暖北枝寒。",
        "dynasty": "宋",
        "collection_info": null
    },
    {
        "title": "丰年",
        "author": "赵葵",
        "content": "一犁春雨足生涯，黍稷桑麻已满畧。\n只愿今年风景好，村村社酒乐农家。",
        "dynasty": "宋",
        "collection_info": null
    },
    {
        "title": "梅花",
        "author": "赵葵",
        "content": "夜深梅印横窗月，纸帐魂清梦亦香。\n莫谓道人无一事，也随疏影伴寒光。",
        "dynasty": "宋",
        "collection_info": null
    },
    {
        "title": "芍药",
        "author": "赵葵",
        "content": "芍药殿春春几许，帘幙风轻飞絮舞。\n昨宵酒醉玉楼春，一声画角吹残雨。",
        "dynasty": "宋",
        "collection_info": null
    },
    {
        "title": "海棠",
        "author": "赵葵",
        "content": "依依杨柳已藏鸦，风度鶑声到碧纱。\n洗尽春光连夜雨，海棠赢得两三花。",
        "dynasty": "宋",
        "collection_info": null
    },
    {
        "title": "桃木",
        "author": "赵葵",
        "content": "谁家有女腰如束，双眸剪水肌凝玉。\n褪红香汗湿鲛绡，低压娇花鬓云绿。\n春光潋滟春昼长，春风扑面春花香。\n一声环佩鸣丁当，自临鸾镜匀新粧。",
        "dynasty": "宋",
        "collection_info": null
    },
    {
        "title": "菊花",
        "author": "赵葵",
        "content": "黄花照眼又经秋，山自青青江自流。\n多谢龙头鰲禁客，年年把酒到江楼。",
        "dynasty": "宋",
        "collection_info": null
    },
    {
        "title": "柳花",
        "author": "赵葵",
        "content": "三月名园草色青，梦回犹听卖花声。\n春光不管人憔悴，飞絮纷纷弄晚晴。",
        "dynasty": "宋",
        "collection_info": null
    },
    {
        "title": "竹  其一",
        "author": "赵葵",
        "content": "一抹轻烟隔小桥，新篁摇翠两三梢。\n惜春不觉归来晚，花压重门带月敲。",
        "dynasty": "宋",
        "collection_info": null
    },
    {
        "title": "竹  其二",
        "author": "赵葵",
        "content": "风竹萧萧梧叶黄，相思寸寸断人肠。\n一声塞管来何处，鴈带秋声入故乡。",
        "dynasty": "宋",
        "collection_info": null
    },
    {
        "title": "秋浦楼",
        "author": "赵葵",
        "content": "丽谯岧峣壮城关，万里关河归目睫。\n雨余渔钓玉奁开，烟生芙蓉翠屏列。\n吴头楚尾二十秋，满耳絃歌声未绝。\n不才滥缀鸳鹭行，夜梦时还许归谒。\n萧晨振策来翠微，母怜吾儿倍怡悦。\n昔偕汝父居是邦，旧事辛苦为儿话。\n星星鹤髮簪霞冠，笑者朱衣拥金节。\n一门和气皆君恩，恩与天同酬未得。\n生平区区忠孝心，岁晚愿为松与柏。\n可怜清赏属登临，风景不殊人事别。\n徘徊徙倚十二阑，啸声吹上梅梢月。",
        "dynasty": "宋",
        "collection_info": null
    },
    {
        "title": "惠山寺",
        "author": "赵葵",
        "content": "古木森森映碧苔，嵯峨楼阁倚天开。\n山僧不问朝天客，自注冰泉浸野梅。",
        "dynasty": "宋",
        "collection_info": null
    },
    {
        "title": "贞义女咏",
        "author": "赵葵",
        "content": "白首辞廊庙，投閒濑水隈。\n因观贞女传，深仰谪仙才。\n击漂名犹在，沉渊事可哀。\n清魂招不得，偷俗挽教回。\n直笔遗青史，□矶锁绿苔。\n凭将一杯酒，浇向浪花堆。",
        "dynasty": "宋",
        "collection_info": null
    },
    {
        "title": "祝融峰",
        "author": "赵葵",
        "content": "祝融万仞拔地起，欲见不见青霄裏。\n山翁爱山不肯去，为山醉卧松根底。\n家童寻着不敢惊，沉吟恐怕山翁嗔。\n梦回抖擞下山去，一径萝月松风清。",
        "dynasty": "宋",
        "collection_info": null
    },
    {
        "title": "荒城  其一",
        "author": "赵葵",
        "content": "万里黄云冻不飞，碛烟烽火夜深微。\n胡儿移帐寒笳绝，云路时闻探马归。",
        "dynasty": "宋",
        "collection_info": null
    },
    {
        "title": "荒城  其二",
        "author": "赵葵",
        "content": "乌桓城下雨初晴，紫菊金莲漫地生。\n最爱多情白翎雀，一双飞近马边鸣。",
        "dynasty": "宋",
        "collection_info": null
    },
    {
        "title": "塞曲",
        "author": "赵葵",
        "content": "鸿传霜信入边州，目障烟尘昏戍楼。\n多少征夫南北恨，玉关人老玉关秋。",
        "dynasty": "宋",
        "collection_info": null
    },
    {
        "title": "过小浆市",
        "author": "赵葵",
        "content": "人生南北与东西，几度云山几度溪。\n我亦欲归归未得，子规从此不须啼。",
        "dynasty": "宋",
        "collection_info": null
    },
    {
        "title": "题金山",
        "author": "赵葵",
        "content": "紫金千仞鬰崔嵬，四面惊涛捲雪堆。\n屹立中流天柱壮，高标双阙海门开。\n江流今古几分合，日月东西自往来。\n一览象山皆㟝嵝，不知身世是蓬莱。",
        "dynasty": "宋",
        "collection_info": null
    },
    {
        "title": "避暑水亭作",
        "author": "赵葵",
        "content": "水亭四面朱阑绕，簇簇游鱼戏萍藻。\n六龙畏热不敢行，海波煎彻蓬莱岛。\n身眠七尺白虾鬚，头枕一枚红玛瑙。\n公子犹嫌扇力微，行人多在红尘道。",
        "dynasty": "宋",
        "collection_info": null
    },
    {
        "title": "赠石牛上人",
        "author": "赵葵",
        "content": "万里江山万里天，疏钟半夜落渔船。\n老来羡杀禅关客，一枕江声抱月眠。",
        "dynasty": "宋",
        "collection_info": null
    },
    {
        "title": "句  其一",
        "author": "赵葵",
        "content": "不问春归自放花。",
        "dynasty": "宋",
        "collection_info": null
    },
    {
        "title": "句  其二",
        "author": "赵葵",
        "content": "多谢君恩好归去，夜来小泊小孤山。",
        "dynasty": "宋",
        "collection_info": null
    },
    {
        "title": "别玉笥何炼师  其一",
        "author": "陈元晋",
        "content": "轩轩黄冠师，胄出水曹后。\n流风尚诗癖，圣处坐参透。\n褰裳红尘外，心赏山水秀。\n浑融入芒端，字字遗氛垢。\n云雾巧裁缝，冰雪工刻镂。\n编成着山岩，光怪射牛斗。",
        "dynasty": "宋",
        "collection_info": null
    },
    {
        "title": "别玉笥何炼师  其二",
        "author": "陈元晋",
        "content": "诚斋已古人，文字上无古。\n云龙渺相从，传家有文武。\n异闻蕲一面，渴予心独苦。\n龙门快先登，羡子赏音遇。\n廖师抱长材，弥明吐奇语。\n牵联千载名，政以韩子序。\n君从萧滩来，我向赣水去。\n饥驱我漫出，可耐尘土污。\n云山固招君，底事闯城府。\n秋凄君且归，我行方出户。\n稻粱亦何味，茯苓自堪煮。\n何时扣白云，借我一坐具。",
        "dynasty": "宋",
        "collection_info": null
    },
    {
        "title": "梅",
        "author": "陈元晋",
        "content": "吾敬林隠君，终老梅花乡。\n孤山足佳处，不愿白玉堂。\n古来贫贱交，富贵渠相忘。\n岁寒谁古心，摇摇桃李场。",
        "dynasty": "宋",
        "collection_info": null
    },
    {
        "title": "竹",
        "author": "陈元晋",
        "content": "吾敬王子猷，傲俗独爱竹。\n行止必与俱，情义均骨肉。\n云龙求友心，上下亦相逐。\n彼哉绝彜伦，乃戒桑下宿。",
        "dynasty": "宋",
        "collection_info": null
    },
    {
        "title": "游罗浮宝积寺  其一",
        "author": "陈元晋",
        "content": "晴峰膏秋容，远骑驻春脚。\n长风载之游，清月此旅酌。\n眼高天围小，语暖云气薄。\n神仙邂逅亲，导客以笙鹤。",
        "dynasty": "宋",
        "collection_info": null
    },
    {
        "title": "游罗浮宝积寺  其二",
        "author": "陈元晋",
        "content": "半生梦罗浮，世事缚两脚。\n仙泉有谁何，生客那得酌。\n君诗挹其腴，水味从此薄。\n清游天所裁，望极南飞鹤。",
        "dynasty": "宋",
        "collection_info": null
    },
    {
        "title": "有感",
        "author": "陈元晋",
        "content": "寒声战梧楸，风色岁行暮。\n谁念天涯人，貂裘敝尘土。\n一饱亦易营，局促良自苦。\n安得八骏蹄，驾言观玄圃。",
        "dynasty": "宋",
        "collection_info": null
    },
    {
        "title": "和留粹中将游南华之什",
        "author": "陈元晋",
        "content": "南来佳山水，清淑如三吾。\n何必二水间，独有八境图。\n秀水饥可餐，清沦渴可𣂏。\n颉颃飞霞佩，簸弄明月珠。\n心闲鸥许知，日远鸿与徂。\n蓬窗苦局促，畧取山川娱。\n是间有意趣，逢人辄周诹。\n一舍两丛林，半点尘埃无。\n顿渐非二门，凡圣同一区。\n见佛心即了，迷者直非夫。\n冥心休外观，来此同僧趺。",
        "dynasty": "宋",
        "collection_info": null
    },
    {
        "title": "寿懒庵赵先生十首  其一",
        "author": "陈元晋",
        "content": "更生青藜杖，长吉古锦囊。\n岂无芝兰馨，终少蒹葭霜。\n精深师友渐，磨琢金玉相。\n凛此宗姓杰，高掩汉与唐。",
        "dynasty": "宋",
        "collection_info": null
    },
    {
        "title": "寿懒庵赵先生十首  其二",
        "author": "陈元晋",
        "content": "曩时吴畏斋，槃槃极宏毅。\n今时叶水心，表表负经济。\n公游二老间，圣处心独契。\n人物方眇然，甚矣夫子似。",
        "dynasty": "宋",
        "collection_info": null
    },
    {
        "title": "寿懒庵赵先生十首  其三",
        "author": "陈元晋",
        "content": "皎皎畴昔心，睠焉本根计。\n一鸣惊万喑，独醒阅众醉。\n勇指非种锄，有胆竟成事。\n彼哉称国师，千载有余媿。",
        "dynasty": "宋",
        "collection_info": null
    },
    {
        "title": "寿懒庵赵先生十首  其四",
        "author": "陈元晋",
        "content": "医国药万金，补衮线五色。\n谁令落江湖，刺史六百石。\n众万沟壑濒，援手公一力。\n平生富青州，关心岂官职。",
        "dynasty": "宋",
        "collection_info": null
    },
    {
        "title": "寿懒庵赵先生十首  其五",
        "author": "陈元晋",
        "content": "嘉师固秉彝，祥刑尽生德。\n惠文恣弹治，此意谁復识。\n雨露既天覆，刀剑亦俗革。\n活人不言功，所愿长我国。",
        "dynasty": "宋",
        "collection_info": null
    },
    {
        "title": "寿懒庵赵先生十首  其六",
        "author": "陈元晋",
        "content": "王气鬰东南，兵尘莽关洛。\n事会岂有极，祇恐元气弱。\n折衝樽俎余，欠着一谔谔。\n如公胡不归，儒用鲁何削。",
        "dynasty": "宋",
        "collection_info": null
    },
    {
        "title": "寿懒庵赵先生十首  其七",
        "author": "陈元晋",
        "content": "垂弧正大夏，明炳肖火德。\n仙源毓英灵，帝赍扶社稷。\n恩波溢西江，酿作寿觞碧。\n一饮千斯年，福与宋无极。",
        "dynasty": "宋",
        "collection_info": null
    },
    {
        "title": "寿懒庵赵先生十首  其八",
        "author": "陈元晋",
        "content": "书生栖大厦，燕贺媿无从。\n嵩高乏嘉颂，何以祝我公。\n一节贯岁寒，愿似南山松。\n下有千岁苓，尝许气味同。",
        "dynasty": "宋",
        "collection_info": null
    },
    {
        "title": "寿懒庵赵先生十首  其九",
        "author": "陈元晋",
        "content": "开济平生学，忠精一寸心。\n时危添白髮，意远寄清吟。\n河洛风埃满，江湖岁月深。\n眼明天柱壮，𤃩渌对渠斟。",
        "dynasty": "宋",
        "collection_info": null
    },
    {
        "title": "寿懒庵赵先生十首  其一○",
        "author": "陈元晋",
        "content": "楚望环宗岳，湘源远派浯。\n山川钟气异，宇宙要贤扶。\n晚遍朱轩辙，春饶绿野腴。\n遥知初度日，歌舞沸重湖。",
        "dynasty": "宋",
        "collection_info": null
    },
    {
        "title": "朱明洞天",
        "author": "陈元晋",
        "content": "南来大艑凌空浮，卸帆试畧罗浮秋。\n胸中无机神仙喜，笔底光怪山灵愁。\n山泉夜作糟床滴，风松闪冉青旗色。\n招我三啜玻璃觥，峯头飞上八千尺。\n星微月壮海茫茫，蓬莱仙袂遥相望。\n铜龙夜吼风雾香，石桥跨空河汉长。\n千岩笙籁奏清曲，万树醴露如天浆。\n金鸦海底初刷翮，云拥扶桑一枝出。\n羣仙拍手嘆绝奇，坐中相顾属谁笔。\n阿翁曾是夹日飞，公孙请赋五色日。",
        "dynasty": "宋",
        "collection_info": null
    },
    {
        "title": "田家谣",
        "author": "陈元晋",
        "content": "长年饭不足，背裂赤日中。\n忍饥不肯懒，辛苦求年丰。\n今秋幸一熟，天意亦惮穷。\n庶几债可了，或有余粟舂。\n团栾共妻子，糠粃一笑同。\n焚香答天赐，力作人何功。\n君不见前年三百青铜米一斗，又不见去年蕨根掘尽不充口。\n妻孥长恐不相守，敢拟如今苏息否。",
        "dynasty": "宋",
        "collection_info": null
    },
    {
        "title": "和冯眉州九日无酒韵",
        "author": "陈元晋",
        "content": "蜀日曀曀风凄凄，有美人兮愁楚羁。\n白衣不来负佳节，士穷使我增歔欷。\n锦鞯屡踏秦关月，宝刀尚染健儿血。\n寻思往事玩浮云，目送孤鸿互明灭。\n醉乡广大无何有，无事唯当学犀首。\n不应来弔独醒魂，却嫌閒却持螯手。\n吾侪臭味草木同，但须多植寒花丛。\n遇花开时即重九，天岂教人樽屡空。",
        "dynasty": "宋",
        "collection_info": null
    },
    {
        "title": "赠符药朱道士",
        "author": "陈元晋",
        "content": "君不见许旌阳，飞符走剑蛟龙降。\n一朝功行满仙籍，宝册金丹来帝旁。\n又不见孙思邈，玉函方出千金药。\n栖迟犹作地行仙，良以活人恩施博。\n要知天地德好生，鬼谋客邪胡由乘。\n有符有药解济世，此心即可通神明。\n桃椎耳孙乐虚静，符水能灵药能圣。\n呼雷麾电缚魑魅，二竖三彭俱听命。\n困者以醒病者苏，孳孳予岂为利图。\n梓人作室橐驼树，治民相国非殊涂。\n降魔要竖大法幢，起死要下黄昏汤。\n更频物色合谁属，请起江湖登庙堂。",
        "dynasty": "宋",
        "collection_info": null
    },
    {
        "title": "胡文昌和东坡子由彭城月诗併录澹庵新州以所和见示索和",
        "author": "陈元晋",
        "content": "澹庵眼似坡仙高，眇视轩冕如秋毫。\n忠臣要作社稷计，那知平陆生风涛。\n当时盖亦轻余子，富贵转头真逝水。\n汗青不朽姓字香，百世闻风尚兴起。\n函关正要封泥丸，金陵王气开龙蟠。\n一书乞借尚方剑，搢绅环睨心为寒。\n要扶銮驾还都汴，鼎镬在前颜不变。\n低头办了着南冠，敛手笑还丞相板。\n飞鸢跕跕古锦山，气老益壮穷益坚。\n银河流空月照地，肺肝洞作冰玉看。\n缅怀坡仙亦大好，诗比离骚兴香草。\n持杯满满贺素娥，岭海百年逢二老。\n闻孙趾美德不贫，清文高节犹前人。\n何当佳话重拈出，只惭授简梁园客。",
        "dynasty": "宋",
        "collection_info": null
    },
    {
        "title": "采莲",
        "author": "陈元晋",
        "content": "春山懒妇忻昼眠，门前女伴邀采莲。\n含嚬行过寒烟浦，瞥上兰舟悄无语。\n寻花不见花深深，见花不折空愁心。\n停桡看花红更腻，却自低头照秋水。\n娟娟沙际月一痕，催归几棹菱歌喧。\n叶底忽逢花并蒂，折归月下乞郎看。",
        "dynasty": "宋",
        "collection_info": null
    },
    {
        "title": "杨南仲寓湖",
        "author": "陈元晋",
        "content": "纷纷市道交，翻覆云雨手。\n不如清风与明月，情分却于人耐久。\n夫君不受尘土污，湖上结茅谁与处。\n坐中只着风月我，有客敲门卿且去。\n凉生几席影沉杯，困眠醉舞相追陪。\n此时一笑真莫逆，中边洞彻无纤埃。\n须知箇裏非久计，时来携手青云裏。\n蓬莱山顶广寒宫，放出清光满天地。",
        "dynasty": "宋",
        "collection_info": null
    },
    {
        "title": "上姚赣州镛寿",
        "author": "陈元晋",
        "content": "东南之镇曰会稽，扶舆清淑拱帝畿。\n千岩万壑气盘礴，更有寿桧天与齐。\n托根后土阅千古，黛色苍皮天一柱。\n钟为人杰堪栋国，恰似嵩高降申甫。\n君侯胸中百万兵，年未四十俄专城。\n精神满腹秋水莹，谈笑两颊春风生。\n崎岖赣右三百里，蛟鰐垂涎波浪起。\n遡流张胆作风帆，信如王尊乃勇耳。\n脱畧边幅柔凶顽，解除苛娆绥创残。\n唤回和气豁氛祲，事有至难谈笑间。\n人口如碑沸传诵，帝曰吾徒得君重。\n天风吹下紫泥封，趣入班行作仪凤。\n大夫何以假守为，真除属厌民所期。\n虎头岌嶪要弹压，凝香森戟聊娱嬉。\n璇杓插子日南至，黄钟飞灰雷出地。\n崆峒春早梅已香，酿入黄堂寿觞裏。\n醉来含笑看吴鈎，龙光夜半干斗牛。\n关河北望令人老，忠臣心与天为谋。\n潢池正尔兵不弄，又说边尘时澒洞。\n筹边筦钥宁无人，知待人豪为国用。\n貂蝉冠高剑拄颐，丹青正与绿鬓宜。\n碧油幢下白羽扇，貔虎百万惟指麾。\n雍容传檄定三辅，颈缚单于归衅鼓。\n手扶銮驾还东都，宫殿千门总如故。\n摩挲与问金城柳，颇尝见有此举否。\n策勋饮至未央宫，腰下悬金印如斗。\n万年觞捧月氐头，虎拜稽首扬王休。\n功高福与宋无极，紫枢黄阁三千秋。",
        "dynasty": "宋",
        "collection_info": null
    },
    {
        "title": "上刘计使",
        "author": "陈元晋",
        "content": "水心吾师今昌黎，如椽巨笔光虹蜺。\n先公潜德粲碑版，却恨不识嵇中散。\n九苞五彩丹穴雏，不巢阿阁翔海隅。\n南来隻影方自笑，天假之逢挹光耀。\n一寒顿坐春风温，贱子亦许扳龙门。\n子期九原不可叫，筝琶纷纷不同调。\n明公派自南轩来，祇今砥柱狂澜回。\n一麾两节岭南北，尽是周程旧扬历。\n书生彊附善类心，莫道冶跃非祥金。\n偶然短簿令公喜，上下云龙固其志。\n山谷昔见苏长公，自比小草依长松。\n牵联名字香闻素，未必今人不如古。",
        "dynasty": "宋",
        "collection_info": null
    },
    {
        "title": "和胡文昌嘉禾篇",
        "author": "陈元晋",
        "content": "鄮山东翼帝王州，使君来自白鹭洲。\n下车三月课最优，赋办不扰讼不留。\n哦诗卧阁政令修，和声上畅天畀休。\n六丁下执旱魃囚，蛮琛航远归怀柔。\n向来疮痏稍稍瘳，雨应六月如膏流。\n有禾双穗来西畴，观者喜气同春浮。\n老父再拜千骑头，此帝所赉非人求。\n三边未靖哀虔刘，向来根本虑甚周。\n安得卖剑都买牛，丰年一饱百不忧。\n转头西风催敛揫，鼠雀亦觉欢啾啾。\n更令北望烟燧收，铁衣更戍休葵丘。\n富民有诏封千秋，我生谁嘆命不犹。\n黄鷄白酒相献酬，老翁市井儿嬉游。\n擎香仰祝十二旒，垂拱万年百禄遒。\n伟哉姬旦忠国谋，艰难民事陈嘉猷。\n仙人飞空白玉辀，霓旌来下风飕飕。\n手持五穟遗君侯，瑞图合命椽笔修。\n晋之东序方天球，连理木颂那得俦。\n午窗香篆销金虬，和公诗罢茶七瓯。",
        "dynasty": "宋",
        "collection_info": null
    },
    {
        "title": "代饯转运判官赵帑辖  其一",
        "author": "陈元晋",
        "content": "今代汉宗英，如公不数人。\n清标高岳柱，和气蔼湘春。\n宣室思才子，甘泉欠侍臣。\n平生刘子政，晚节更精神。",
        "dynasty": "宋",
        "collection_info": null
    },
    {
        "title": "代饯转运判官赵帑辖  其二",
        "author": "陈元晋",
        "content": "憔悴湘滨客，怀哉有此逢。\n二星欣照映，三月惬游从。\n公事如羹沸，归心似酒醲。\n从今殊出处，别语且从容。",
        "dynasty": "宋",
        "collection_info": null
    },
    {
        "title": "和蔡铁窗韵",
        "author": "陈元晋",
        "content": "铁窗诗价远，应是到鷄林。\n修月有妙手，伴云无出心。\n调高追郢曲，意古和虞琴。\n触境勿多语，希声是大音。",
        "dynasty": "宋",
        "collection_info": null
    },
    {
        "title": "峡山",
        "author": "陈元晋",
        "content": "帆落榕根暮，禅扉半尚开。\n逢僧如旧识，问我几时来。\n潭静鸥眠稳，云深猿叫哀。\n篝灯看碑石，今古半苍苔。",
        "dynasty": "宋",
        "collection_info": null
    },
    {
        "title": "严陵市",
        "author": "陈元晋",
        "content": "暝色低平野，霜风放霁天。\n买杯逢竹所，索句立梅前。\n山曲云归寺，溪寒水带烟。\n茅檐听残雪，愁绝拥衾眠。",
        "dynasty": "宋",
        "collection_info": null
    },
    {
        "title": "帅节留先生两年粤服氓獠安之一日疏十宜归欲袖手板还丞相言者犹不之置上命以釐廷之禄解印东归门生临川陈元晋援后山送坡仙故事至惠之海丰而别作诗四章云  其一",
        "author": "陈元晋",
        "content": "手疏宜归十，心知昨梦非。\n鸿冥空费弋，鸥舞早知机。\n风急推潮落，云闲剩雨归。\n攀辕多少泪，海岸湿斜晖。",
        "dynasty": "宋",
        "collection_info": null
    },
    {
        "title": "帅节留先生两年粤服氓獠安之一日疏十宜归欲袖手板还丞相言者犹不之置上命以釐廷之禄解印东归门生临川陈元晋援后山送坡仙故事至惠之海丰而别作诗四章云  其二",
        "author": "陈元晋",
        "content": "描画终无说，归来岂不荣。\n事难工拙较，我自去留轻。\n过眼风波恶，悬空日月明。\n人生只恁是，孤鹤九皋声。",
        "dynasty": "宋",
        "collection_info": null
    },
    {
        "title": "帅节留先生两年粤服氓獠安之一日疏十宜归欲袖手板还丞相言者犹不之置上命以釐廷之禄解印东归门生临川陈元晋援后山送坡仙故事至惠之海丰而别作诗四章云  其三",
        "author": "陈元晋",
        "content": "拙无谐俗韵，老眼独相奇。\n寒谷迟春到，东风尽日吹。\n身将三尺律，心不一毫欺。\n公与梅花外，南来谁我知。",
        "dynasty": "宋",
        "collection_info": null
    },
    {
        "title": "帅节留先生两年粤服氓獠安之一日疏十宜归欲袖手板还丞相言者犹不之置上命以釐廷之禄解印东归门生临川陈元晋援后山送坡仙故事至惠之海丰而别作诗四章云  其四",
        "author": "陈元晋",
        "content": "木种十年计，苓培千岁根。\n三生疑宿植，九殒志酬恩。\n远送竟须别，百怀难具论。\n任安穷自分，义不辱公门。",
        "dynasty": "宋",
        "collection_info": null
    },
    {
        "title": "饯余倅鼎叟官满东归",
        "author": "陈元晋",
        "content": "丙年同佐牧，相与最情亲。\n乘月登楼夜，随风步屧春。\n报来升转速，归去召除新。\n一剑旧肝胆，持将问大钧。",
        "dynasty": "宋",
        "collection_info": null
    },
    {
        "title": "晚步",
        "author": "陈元晋",
        "content": "鼓钟灯火后，袖手过栏干。\n素月空中寂，踈星竹裏看。\n溪毛行步湿，潭影古心寒。\n此意我方适，亭亭夜未残。",
        "dynasty": "宋",
        "collection_info": null
    },
    {
        "title": "过桐庐县",
        "author": "陈元晋",
        "content": "严陵耕钓处，清淑故依然。\n楼馆危临水，人烟近倚天。\n客行桑下路，晨垦岭头田。\n迟我风帆便，津头更觅钱。",
        "dynasty": "宋",
        "collection_info": null
    },
    {
        "title": "雪作",
        "author": "陈元晋",
        "content": "帘捲虚堂晓，儿童笑语譁。\n恍疑开月窟，浑是散天花。\n竹裏闻清响，江边看玉槎。\n访梅乘好兴，着屐过邻家。",
        "dynasty": "宋",
        "collection_info": null
    },
    {
        "title": "送邓帅参文举得南雄守归",
        "author": "陈元晋",
        "content": "风流耆旧传，悃愊静无华。\n来重青油幙，归乘皂盖车。\n离筵倾柏叶，客路看梅花。\n闻有南来信，门前迓骑譁。",
        "dynasty": "宋",
        "collection_info": null
    },
    {
        "title": "雨后  其一",
        "author": "陈元晋",
        "content": "忽雨干坤变，将秋气候宽。\n林亭欣濯濯，柳岸渺漫漫。\n一饭饱无那，连村枕可安。\n举觞属明月，急雨放云端。",
        "dynasty": "宋",
        "collection_info": null
    },
    {
        "title": "雨后  其二",
        "author": "陈元晋",
        "content": "一雨郊原足，神功不作难。\n向知天道迩，今幸物情安。\n童稚沾衣走，人家傍户看。\n翻令五六月，春意转江干。",
        "dynasty": "宋",
        "collection_info": null
    },
    {
        "title": "喜雨",
        "author": "陈元晋",
        "content": "六月乃有此，丰年定可书。\n真成天雨粟，到处水成渠。\n䆉稏香连亩，污邪载满车。\n所忻同一饱，未用嘆无鱼。",
        "dynasty": "宋",
        "collection_info": null
    },
    {
        "title": "輓饶武博二首  其一",
        "author": "陈元晋",
        "content": "方客戎幢右，俄旌墓道傍。\n堂虚空老桂，星冷落魁芒。\n留世程文样，传家奏稿香。\n乡评偕李谢，虽死有幽光。",
        "dynasty": "宋",
        "collection_info": null
    },
    {
        "title": "輓饶武博二首  其二",
        "author": "陈元晋",
        "content": "内集侪甥舅，同登齿弟兄。\n忘年情好密，开口肺肝倾。\n恍尔同醒醉，伤哉隔死生。\n朔风吹老泪，哀些不成声。",
        "dynasty": "宋",
        "collection_info": null
    },
    {
        "title": "代挽寺丞吴公",
        "author": "陈元晋",
        "content": "国事须才急，如公亦古人。\n江淮老麾节，俎豆哭军民。\n图忆筹边旧，官传结绶新。\n朔风吹老泪，泉路湿寒燐。",
        "dynasty": "宋",
        "collection_info": null
    },
    {
        "title": "赠欧阳承务",
        "author": "陈元晋",
        "content": "谈天多巧中，名在士夫间。\n行遍西江路，来游南岳山。\n病侵心绪懒，穷惯面皮顽。\n莫说功名事，禄书从捲还。",
        "dynasty": "宋",
        "collection_info": null
    },
    {
        "title": "挽德庆涂守二首  其一",
        "author": "陈元晋",
        "content": "九京嗟已矣，今吏孰如君。\n律己严三尺，活人宽一分。\n清名寒蜀雪，嘉诵蔼南云。\n杉柏风凄切，黄陂原上坟。",
        "dynasty": "宋",
        "collection_info": null
    },
    {
        "title": "挽德庆涂守二首  其二",
        "author": "陈元晋",
        "content": "乡枌生也晚，岭外偶同寅。\n齿我子侄行，情如兄弟亲。\n不嫌同幕辩，要作一州春。\n满涧多题字，回头更怆神。",
        "dynasty": "宋",
        "collection_info": null
    },
    {
        "title": "题罗浮山中阁",
        "author": "陈元晋",
        "content": "大海漫天驾叶舟，来登中阁问仙游。\n泉声急泻三更雨，云气深藏六月秋。\n雾湿中天龙出洞，日腾沧海蜃收楼。\n禅床静数愔愔息，身在清都最上头。",
        "dynasty": "宋",
        "collection_info": null
    },
    {
        "title": "七月初十夜对月呈留粹中",
        "author": "陈元晋",
        "content": "人间寒信到阶蛩，天外清商入井桐。\n孤馆无人同夜月，长年作客又秋风。\n想君局促重帘底，似我栖迟逆旅中。\n何事人生苦拘束，得闲来此一樽同。",
        "dynasty": "宋",
        "collection_info": null
    },
    {
        "title": "越王台",
        "author": "陈元晋",
        "content": "南州胜观越王台，天与诗人醉眼开。\n云漠漠边蕃路远，水茫茫处海潮回。\n人家一半藏烟树，往事千重问石苔。\n料得清秋尤好在，一樽重约月明来。",
        "dynasty": "宋",
        "collection_info": null
    },
    {
        "title": "庆涂权尉三首  其一",
        "author": "陈元晋",
        "content": "袖中光焰吐青蛇，献策军门鬓未华。\n岂是轻身探虎穴，要将赤手拔鲸牙。\n向来笔研浑无力，此去功名正未涯。\n小试柳营新号令，六花排阵寂无譁。",
        "dynasty": "宋",
        "collection_info": null
    },
    {
        "title": "庆涂权尉三首  其二",
        "author": "陈元晋",
        "content": "岁月遒于赴壑蛇，功名政要及年华。\n平淮犹自须裴度，钓渭那能老子牙。\n舞袖巧悬嫌地褊，酒杯相属记天涯。\n期君酣战秋风裏，鼓率衔枚阵不譁。",
        "dynasty": "宋",
        "collection_info": null
    },
    {
        "title": "庆涂权尉三首  其三",
        "author": "陈元晋",
        "content": "朝忧猛虎夕长蛇，弔战场文忆李华。\n自笑病来宽带眼，那能老去植幢牙。\n如君政合登东阁，顾我惟堪老北涯。\n宾主秋风南浦路，旗铃好听捷音譁。",
        "dynasty": "宋",
        "collection_info": null
    },
    {
        "title": "王推官载酒来会于逍遥堂",
        "author": "陈元晋",
        "content": "路入烟萝杳霭中，良宵一笑美人同。\n壶觞尽揽平湖月，絃管时飘别岸风。\n三宿未忘缘境胜，一灯相对坐诗穷。\n姓名要共青山久，看取当年玉局翁。",
        "dynasty": "宋",
        "collection_info": null
    },
    {
        "title": "喜雨上项帅",
        "author": "陈元晋",
        "content": "精祈三日竟成霖，一瓣心香格帝歆。\n苖若遂枯无此水，粟将暴贵涌于金。\n时方多垒农为急，公在三湘泽已深。\n自媿侏儒叨一饱，愿推德意答天心。",
        "dynasty": "宋",
        "collection_info": null
    },
    {
        "title": "李徽猷病后许赏莲而未酬小诗发一笑",
        "author": "陈元晋",
        "content": "僧夏分来一榻凉，爱莲更擅水云乡。\n露融初日敷朝采，雨捲凉飈送晚香。\n天女羣参青叶髻，水仙争护紫荷囊。\n一丝不挂根尘凈，莫怪先生久覆觞。",
        "dynasty": "宋",
        "collection_info": null
    },
    {
        "title": "和留少微丰湖怀坡仙韵",
        "author": "陈元晋",
        "content": "弔古谁翻楚些歌，百年陈迹怆怀多。\n春风草绿松根寺，夜雨灯寒窣堵波。\n老鹤旧曾陪杖履，闲鸥今尚护烟莎。\n凭君莫忆当时事，惆怅人间春梦婆。",
        "dynasty": "宋",
        "collection_info": null
    },
    {
        "title": "仓檄出惠阳督诸邑捕蝗",
        "author": "陈元晋",
        "content": "古来传说驱蝗法，近岁惊闻田有蝗。\n无耐吏饕甘地恶，何辜民病重天殃。\n秋风要满扶犁望，夏日宁辞走檄忙。\n高廪更令无雀鼠，使星尸祝几炉香。",
        "dynasty": "宋",
        "collection_info": null
    },
    {
        "title": "题新昌蔡尉比春园四时载酒亭",
        "author": "陈元晋",
        "content": "蔡家亭子锦江涯，长约春风作岁华。\n拚却百年浑是醉，莫教一日不开花。\n称觞随获慈颜悦，问字时容客语譁。\n我若有园如箇样，肯将双鬓抗风沙。",
        "dynasty": "宋",
        "collection_info": null
    },
    {
        "title": "纪游再用前韵",
        "author": "陈元晋",
        "content": "松篁一径夹长蛇，云锦重重肃九华。\n长夏飞泉倾石眼，半空悬磴啄檐牙。\n要知酒兴并诗料，不在山巅即水涯。\n记取松间休喝道，山灵应怕俗声譁。",
        "dynasty": "宋",
        "collection_info": null
    },
    {
        "title": "过南安道中  其一",
        "author": "陈元晋",
        "content": "暑涂明发正愁予，伫立风檐气不苏。\n拟戴星行方叱驭，谁驱雨至忽随车。\n岂怜行道暍欲死，直恐良苗涸且枯。\n早觉南来盐米贱，趁墟归去总欢呼。",
        "dynasty": "宋",
        "collection_info": null
    },
    {
        "title": "过南安道中  其二",
        "author": "陈元晋",
        "content": "火乘金伏势方骄，天地围炉万物焦。\n那信炎蒸天六月，却闻优渥雨三朝。\n顿添秋思生庭树，颇觉春痕涨市桥。\n分我清风陪独夜，又愁明月渺难招。",
        "dynasty": "宋",
        "collection_info": null
    },
    {
        "title": "得主管仙都之命",
        "author": "陈元晋",
        "content": "头衔清甚管仙都，吏责全无出有车。\n老去心情酬应懒，闲来亲友往还踈。\n每嗤人作囚山赋，莫劝侬通光范书。\n只把穷愁博强健，世间得失本乘除。",
        "dynasty": "宋",
        "collection_info": null
    },
    {
        "title": "击毬口号戏陈统制",
        "author": "陈元晋",
        "content": "筑场千步柳营东，樽俎精神坐折衝。\n星弹流空惊过鸟，霜蹄追电捷游龙。\n身轻鞍马人如画，胆落猩鼯穴已空。\n归去翠眉环玉帐，钗儿多乞锦缠红。",
        "dynasty": "宋",
        "collection_info": null
    },
    {
        "title": "题颜秀才夔诗编",
        "author": "陈元晋",
        "content": "延年一印付闻孙，文采风流今尚存。\n生长见闻诚叟里，交游唱和澹庵门。\n苦思那有酸寒气，妙斲浑无斧凿痕。\n问子何为暗投璧，令吾端欲竖降旛。",
        "dynasty": "宋",
        "collection_info": null
    },
    {
        "title": "和项帅交帅印招十二邑令韵",
        "author": "陈元晋",
        "content": "同时制锦七宗英，更有珠联五舜臣。\n瞩望诸贤皆邑最，和衷一语见情真。\n方时艰棘难为政，随事斟量可及民。\n缓急之中权阖闢，政须不失本心仁。",
        "dynasty": "宋",
        "collection_info": null
    },
    {
        "title": "信国鲁夫人挽诗二首  其一",
        "author": "陈元晋",
        "content": "讵有陈平解久贫，共看眉案久如宾。\n从夫荣荷西清橐，承祖恪共南涧苹。\n玉树庭前双使节，金花天上九恩纶。\n绣衣綵服今非昔，忍见堂萱雪后春。",
        "dynasty": "宋",
        "collection_info": null
    },
    {
        "title": "信国鲁夫人挽诗二首  其二",
        "author": "陈元晋",
        "content": "曾是王珪坐上人，孰知孟母德无邻。\n长怀就养板舆日，一笑能回花县春。\n诗感棘风知痛苦，歌翻薤露亦酸辛。\n送车千两瑶塘路，奔走无从愧负薪。",
        "dynasty": "宋",
        "collection_info": null
    },
    {
        "title": "判府大帅督参宝谟户部先生持漕节来长沙继升帅守追惟平庵先生分教是邦越四十有九年而多士尊仰说服如一日乃市地立祠以慰士心祠成门下士陈某拜手稽首而诗之曰",
        "author": "陈元晋",
        "content": "佩璐骑麟返帝旁，屐痕所在尚芬芳。\n泉行地脉家家井，月到天心处处光。\n模范百年垂藻泮，蒸尝千古奉桐乡。\n教忠况有无穷泽，衮衮湘流一派长。",
        "dynasty": "宋",
        "collection_info": null
    },
    {
        "title": "罗浮山多有道人倚嵚岩为室仅可容膝引泉贯其间以供烹濯凿山种豆人不满二亩可了岁计油然自得也为予言夜深月明时有虎触户山前后多黄鹂终日睍睆可爱与留粹中各赋诗",
        "author": "陈元晋",
        "content": "山家境界无畦畛，住处随人意所便。\n涧汲岩栖忘世累，石耕畧种尽天年。\n时惊虎触柴扉月，长听鶑啼绿树烟。\n不信却无人种杏，知从何处觅神仙。",
        "dynasty": "宋",
        "collection_info": null
    },
    {
        "title": "甲申乙酉丙戌四过钓台有感",
        "author": "陈元晋",
        "content": "三年四过子陵台，老我风霜两鬓催。\n望见云山心已愧，梦登钓石眼为开。\n干坤清气长如许，钟鼎元勋安在哉。\n近百年来几帆过，登临多是觅官来。",
        "dynasty": "宋",
        "collection_info": null
    },
    {
        "title": "上留提刑寿  其一",
        "author": "陈元晋",
        "content": "中秋清绝冠秋天，间气生贤得月先。\n一念来从金粟洞，三生曾伴赤松仙。\n绣衣踏遍江湖上，线履催归雨露边。\n且别崆峒朝帝去，它年来拍广成肩。",
        "dynasty": "宋",
        "collection_info": null
    },
    {
        "title": "上留提刑寿  其二",
        "author": "陈元晋",
        "content": "展开南极老人图，是处青烟鹊尾炉。\n秋露九原沦厚泽，春风一道泳康衢。\n万金药散疲羸活，三尺刑清怨嘆苏。\n只此阴功谁比大，中书有考可酬无。",
        "dynasty": "宋",
        "collection_info": null
    },
    {
        "title": "和邓帅参追和东坡雪韵  其一",
        "author": "陈元晋",
        "content": "学舞腰支束素纤，回旋似怯晓风严。\n飘窗淅沥暗投璧，洒研纷披冻着盐。\n应有饮羔围暖帐，谁怜饥雀啅寒檐。\n凭栏独耸诗肩瘦，对立西山玉几尖。",
        "dynasty": "宋",
        "collection_info": null
    },
    {
        "title": "和邓帅参追和东坡雪韵  其二",
        "author": "陈元晋",
        "content": "破寒有喜报晨鸦，忽送诗筒雪赋车。\n占岁便同天雨粟，宽忧解遣笔生花。\n琼枝夸丽羞陈苑，玉树争妍比谢家。\n腊白纔呈春已动，扶桑霁影晓相叉。",
        "dynasty": "宋",
        "collection_info": null
    },
    {
        "title": "和陈守喜雨诗  其一",
        "author": "陈元晋",
        "content": "垤鹳无声口舌干，谁驱雷雨遍千山。\n顿苏赤地千里旱，特出黄堂一念间。\n泽物功深无德色，丰年愿遂有欢颜。\n为霖祇恐思贤佐，千骑东随凤诏还。",
        "dynasty": "宋",
        "collection_info": null
    },
    {
        "title": "和陈守喜雨诗  其二",
        "author": "陈元晋",
        "content": "谁念东南膏血干，文移督迫积如山。\n平时素号镬汤底，不雨岂逃沟壑间。\n民病向来犹在耳，天威此去不违颜。\n从容宣室如前席，乞与枯荄生意还。",
        "dynasty": "宋",
        "collection_info": null
    },
    {
        "title": "再和涂宣义喜雨",
        "author": "陈元晋",
        "content": "郡邑同寅祷旱干，风霆来会雨千山。\n真成雨粟从天下，只在为云翻手间。\n神不素餐无愧色，农期一饱足欢颜。\n丰年酒熟鸡豚社，二老从今请往还。",
        "dynasty": "宋",
        "collection_info": null
    },
    {
        "title": "挽刘金部",
        "author": "陈元晋",
        "content": "忠清家法见闻中，蜀产凋零又到公。\n抗僞一门诚节谊，明伦数语最精忠。\n郎潜勇退声名重，使传贤劳惠利丰。\n时事方艰人物眇，可堪收泪洒悲风。",
        "dynasty": "宋",
        "collection_info": null
    },
    {
        "title": "赠刘贤良",
        "author": "陈元晋",
        "content": "十二书言天下事，气如蕡直语加遒。\n谁当心耻四郊垒，子独眉攒万国愁。\n刺手拔鲸何倜傥，剧谈扪虱自风流。\n悠然且作新丰醉，定有人能说马周。",
        "dynasty": "宋",
        "collection_info": null
    },
    {
        "title": "安抚徽猷郎中被召欲东赋诗见志乃以得归闲退为喜门人小子知先生之心也辄和严韵用畅高风  其一",
        "author": "陈元晋",
        "content": "莫管声名草木知，人生待足是何时。\n兴纔尽处须回棹，涂到迷时漫泣岐。\n老我昨非今似是，笑渠小黠大还痴。\n山林晚觉中多味，不怪商颜只茹芝。",
        "dynasty": "宋",
        "collection_info": null
    },
    {
        "title": "安抚徽猷郎中被召欲东赋诗见志乃以得归闲退为喜门人小子知先生之心也辄和严韵用畅高风  其二",
        "author": "陈元晋",
        "content": "聱叟挥车倦且归，钓游旧处足娱嬉。\n客怀自分三宜去，世事那无一可为。\n昼日高眠甘茗乳，秋风清饮饱莼丝。\n何当为背奚奴锦，收拾潭州归后诗。",
        "dynasty": "宋",
        "collection_info": null
    },
    {
        "title": "和柴大监留郎中游鬰孤及喜雨之什  其一",
        "author": "陈元晋",
        "content": "冰壶清对玉衡秋，台府同时尽胜流。\n南国恩波如海阔，西江和气接天浮。\n山川真借两贤重，翰墨仍为八境留。\n见说九重思魏笏，书帷更欲学君畴。",
        "dynasty": "宋",
        "collection_info": null
    },
    {
        "title": "和柴大监留郎中游鬰孤及喜雨之什  其二",
        "author": "陈元晋",
        "content": "农亩皇皇望有秋，肩赪背裂汗衣流。\n疲甿不得一饭饱，我辈应惭多食浮。\n乌尾督逋无迫遽，鼠牙有讼怕淹留。\n两君一念回天速，天雨看看粟满畴。",
        "dynasty": "宋",
        "collection_info": null
    },
    {
        "title": "韶石使君年丈扁舟过我于松桂林敬哦小诗留为一日款就寄石洲主人以发千里外一笑也  其一",
        "author": "陈元晋",
        "content": "十五年前会五羊，都门再别九年强。\n君荣韶石州麾出，我窘文江县债偿。\n人世能消几离别，征涂何用许奔忙。\n梅前菊后风光好，且为侬留共一觞。",
        "dynasty": "宋",
        "collection_info": null
    },
    {
        "title": "韶石使君年丈扁舟过我于松桂林敬哦小诗留为一日款就寄石洲主人以发千里外一笑也  其二",
        "author": "陈元晋",
        "content": "黄雀长行万里余，烦渠就寄数行书。\n常怀李白诗无敌，莫怪韦郎迹也踈。\n玉节荣光何恨速，石洲风物正关渠。\n同年相逐云龙处，应念吾侬乃一猪。",
        "dynasty": "宋",
        "collection_info": null
    },
    {
        "title": "春日",
        "author": "陈元晋",
        "content": "金旛胜裏唤春归，却后新正八日期。\n红紫莫嫌春较晚，开迟应是落还迟。",
        "dynasty": "宋",
        "collection_info": null
    },
    {
        "title": "题曾审言所寓僧舍梅屋  其一",
        "author": "陈元晋",
        "content": "作屋延梅更凿池，是花最与水相宜。\n横斜清浅黄昏月，画出孤山两句诗。",
        "dynasty": "宋",
        "collection_info": null
    },
    {
        "title": "题曾审言所寓僧舍梅屋  其二",
        "author": "陈元晋",
        "content": "倾盖知心两玉人，竹君邂逅更情亲。\n能同此味花君子，来共团栾一笑春。",
        "dynasty": "宋",
        "collection_info": null
    },
    {
        "title": "独夜  其一",
        "author": "陈元晋",
        "content": "月转庭除夜未央，坐看梧影上东墙。\n金风玉露方清绝，只欠探枝桂子香。",
        "dynasty": "宋",
        "collection_info": null
    },
    {
        "title": "独夜  其二",
        "author": "陈元晋",
        "content": "雨作寒声落枕边，搅人愁绪不成眠。\n非关独夜难排遣，为怕秋风在眼前。",
        "dynasty": "宋",
        "collection_info": null
    },
    {
        "title": "题西斋",
        "author": "陈元晋",
        "content": "唔咿一室特蘧庐，要读人间未见书。\n快着先鞭问前路，西昆玉府富珍储。",
        "dynasty": "宋",
        "collection_info": null
    },
    {
        "title": "梅仙峰",
        "author": "陈元晋",
        "content": "文陛无阶寄履声，骖鸾有路学仙灵。\n长安宫殿今何处，祇有梅峯万古青。",
        "dynasty": "宋",
        "collection_info": null
    },
    {
        "title": "谢童帅干送滴酥",
        "author": "陈元晋",
        "content": "滴成诗句巧相粘，料得堂深冻未忺。\n剪水染云天上手，何因得见玉纤纤。",
        "dynasty": "宋",
        "collection_info": null
    },
    {
        "title": "入庾岭",
        "author": "陈元晋",
        "content": "梅花迎路客平安，此是江南尽处山。\n霜月正高花下饮，酒阑长啸过梅关。",
        "dynasty": "宋",
        "collection_info": null
    },
    {
        "title": "宁都上元有作  其一",
        "author": "陈元晋",
        "content": "一觉翛然已五更，窗横梅影月偏明。\n年时记得嬉游罢，犹为梅花梦不成。",
        "dynasty": "宋",
        "collection_info": null
    },
    {
        "title": "宁都上元有作  其二",
        "author": "陈元晋",
        "content": "卖薪买酒旧家时，人乐昇平岂自知。\n节物如今不堪说，丘墟满眼更啼饥。",
        "dynasty": "宋",
        "collection_info": null
    },
    {
        "title": "宁都上元有作  其三",
        "author": "陈元晋",
        "content": "刃剑尤为花木灾，园林不贷一株梅。\n呼童徧县无寻处，安得成丛插烛来。",
        "dynasty": "宋",
        "collection_info": null
    },
    {
        "title": "即事",
        "author": "陈元晋",
        "content": "庭草茸茸书带碧，槛榴粲粲舞裙红。\n静观物化机无息，又转熏琴一信风。",
        "dynasty": "宋",
        "collection_info": null
    },
    {
        "title": "田间",
        "author": "陈元晋",
        "content": "高田拍拍水连塍，早稻将齐晚稻深。\n闭粜人家争发贷，丰年也有债相寻。",
        "dynasty": "宋",
        "collection_info": null
    },
    {
        "title": "鴈字",
        "author": "陈元晋",
        "content": "超然圣处过张颠，整整斜斜落照边。\n好写人间不平事，叫开阊阖为笺天。",
        "dynasty": "宋",
        "collection_info": null
    },
    {
        "title": "题陈氏镜湖  其一",
        "author": "陈元晋",
        "content": "贺监归欤百不求，问天只觅鑑湖秋。\n夫君剩有闲田地，凿破天悭得自由。",
        "dynasty": "宋",
        "collection_info": null
    },
    {
        "title": "题陈氏镜湖  其二",
        "author": "陈元晋",
        "content": "水上观心即是禅，此心如镜察天渊。\n一尘不着风波静，俯水何惭镜裏天。",
        "dynasty": "宋",
        "collection_info": null
    },
    {
        "title": "过南雄调木倅  其一",
        "author": "陈元晋",
        "content": "句法清严旧有声，亲传诗学自趋庭。\n添丁只解供耘耔，不似卢仝独抱经。",
        "dynasty": "宋",
        "collection_info": null
    },
    {
        "title": "过南雄调木倅  其二",
        "author": "陈元晋",
        "content": "道远胡为至此哉，班行见说正须才。\n多应诗兴清无奈，特为观梅故一来。",
        "dynasty": "宋",
        "collection_info": null
    },
    {
        "title": "别留少微兼呈玉堂先生  其一",
        "author": "陈元晋",
        "content": "天涯万里同为客，先自悲秋更送君。\n归路明朝好萧索，一声鴈断几重云。",
        "dynasty": "宋",
        "collection_info": null
    },
    {
        "title": "别留少微兼呈玉堂先生  其二",
        "author": "陈元晋",
        "content": "客中未醉难为别，别后无书但寄诗。\n俗物眼前谁可意，思君无奈鬓成丝。",
        "dynasty": "宋",
        "collection_info": null
    },
    {
        "title": "别留少微兼呈玉堂先生  其三",
        "author": "陈元晋",
        "content": "四海弟兄能有几，平生臭味许谁同。\n遥知夜雨连床际，应说南中有客穷。",
        "dynasty": "宋",
        "collection_info": null
    },
    {
        "title": "别留少微兼呈玉堂先生  其四",
        "author": "陈元晋",
        "content": "云麓先生坐山癖，脚头尚欠到罗浮。\n藏山欲作千载计，试问书成可寄不。",
        "dynasty": "宋",
        "collection_info": null
    },
    {
        "title": "别留少微兼呈玉堂先生  其五",
        "author": "陈元晋",
        "content": "君家伯仲尽英妙，笔势夭矫人中龙。\n池中我亦自云雨，四方上下长相从。",
        "dynasty": "宋",
        "collection_info": null
    },
    {
        "title": "自遣用鲁山老僧韵",
        "author": "张即之",
        "content": "心期万未一能偿，海角连宵梦帝乡。\n白髮易生时序短，青云难致道途长。\n有方却病还吞药，无事消閒只点香。\n谁道官居寥落甚，许多风月满诗囊。",
        "dynasty": "宋",
        "collection_info": null
    },
    {
        "title": "腊八日早漫成",
        "author": "张即之",
        "content": "簿书应接一身兼，减却新诗上笔尖。\n媿我世无分寸补，为农忧有岁时占。\n客因年近思家切，人到心閒饮水甜。\n昨夜一番乡屋梦，寒梅香处短筇拈。",
        "dynasty": "宋",
        "collection_info": null
    },
    {
        "title": "怀保叔寺镛公",
        "author": "张即之",
        "content": "华严阁上夜谈经，虎啸风生月正横。\n茶笋家常原有分，簪缨世路本无情。\n住閒石屋堪容膝，遇箇诗翁便记名。",
        "dynasty": "宋",
        "collection_info": null
    },
    {
        "title": "句",
        "author": "张即之",
        "content": "十载几番闲往返，镛公为我添眼青。",
        "dynasty": "宋",
        "collection_info": null
    },
    {
        "title": "诗一首",
        "author": "赵葵姬",
        "content": "柝声默报早朝回，满院春风绣户开。\n怪得无人理丝竹，绿阴深处摘青梅。",
        "dynasty": "宋",
        "collection_info": null
    },
    {
        "title": "送赵南仲出视江淮",
        "author": "郭庭芝",
        "content": "剑戟翩翩铁骑攒，前军飞渡润州湾。\n烽连淮陆胡尘远，月照金山汉垒寒。\n虎旅亦知平□易，龙庭不数靖边难。\n来威显允歌方叔，愿附诗人唱凯还。",
        "dynasty": "宋",
        "collection_info": null
    },
    {
        "title": "佛牙寺看桂因赠许秀才",
        "author": "郭庭芝",
        "content": "何来仙女散天花，剩得余香伴佛牙。\n留取高枝青汉上，秋风吹送到君家。",
        "dynasty": "宋",
        "collection_info": null
    },
    {
        "title": "自然仙井  其一",
        "author": "郭庭芝",
        "content": "仙翁去不还，石井烟雾白。\n谁能蹑其踪，勾漏良吾宅。",
        "dynasty": "宋",
        "collection_info": null
    },
    {
        "title": "自然仙井  其二",
        "author": "郭庭芝",
        "content": "井空寒不流，汲取不知夏。\n披襟醉瑶华，白榆历历下。",
        "dynasty": "宋",
        "collection_info": null
    },
    {
        "title": "访景山",
        "author": "许伯诩",
        "content": "奉陪南极老，来慕北山名。\n凿石浓书墨，流觞款叙情。\n问谁挹仙袂，笑我缚尘缨。\n知是龙门客，终难卧孔明。",
        "dynasty": "宋",
        "collection_info": null
    },
    {
        "title": "和许伯翊访景山",
        "author": "陈师服",
        "content": "仙溪七十里，半世始闻名。\n一日见山面，千年怀友情。\n古匏浮晋醁，清水照尘缨。\n霜月亭亭白，连床话到明。",
        "dynasty": "宋",
        "collection_info": null
    },
    {
        "title": "冷泉亭看放水",
        "author": "陆垕",
        "content": "泉声飞出闸，委折绿阴间。\n此地原无暑，多时不入山。\n草欹疑石坠，水定见鱼还。\n难得同龟鹤，游吟半日闲。",
        "dynasty": "宋",
        "collection_info": null
    },
    {
        "title": "句",
        "author": "朱天锡",
        "content": "百里欢声歌扇底，万家和气酒杯中。",
        "dynasty": "宋",
        "collection_info": null
    },
    {
        "title": "浯溪  其一",
        "author": "林访",
        "content": "灵武储皇识事端，解将权术济艰难。\n当时若徇区区节，宗社何由获再安。",
        "dynasty": "宋",
        "collection_info": null
    },
    {
        "title": "浯溪  其二",
        "author": "林访",
        "content": "文士相轻自古然，堪嗟嘲咏费雕镌。\n元颜文笔非余子，未可毛疵议昔贤。",
        "dynasty": "宋",
        "collection_info": null
    },
    {
        "title": "无题",
        "author": "方元吉",
        "content": "一穗香烟到日斜，静听蜂报二时衙。\n老僧不解伤春意，多采梨花作供花。",
        "dynasty": "宋",
        "collection_info": null
    },
    {
        "title": "题姚司户万翠亭",
        "author": "崔起之",
        "content": "名山绕旌川，未易千百计。\n栖真耸其西，二幕相扞蔽。\n柳山与龙山，连亘殆无际。\n大鳌从东出，石鼓凿奇瑞。\n华容接鸡形，蔓衍若难制。\n维南有梓山，盘屹万里势。\n有殿曰甘露，崒嵂插天地。\n玉壶枕其北，鳬山復相比。\n碜岭介凤凰，大洞阐天秘。\n无奈分布广，一蹴不可至。\n姚君天韵奇，气概高一世。\n胸中饱丘壑，作亭非壮丽。\n独能极遐观，领略万山翠。\n苍玉无遁形，秀色归一视。\n却笑昔人非，所见殊无异。\n东亭乱清晖，仅得翠微意。\n东山罗红裙，未免声色累。\n唯君别幽趣，徜徉乐清致。\n青山不改旧，领客时一醉。",
        "dynasty": "宋",
        "collection_info": null
    },
    {
        "title": "游登高山",
        "author": "黄麟",
        "content": "上至登高眼界宽，蜜陀僧舍富琅玕。\n天雄峻塔凌穹漠，泽泻巍阶铁护栏。\n虎脑已回仙枕梦，鸡头宁愧国香兰。\n登临岂止黄花日，川练常随夜月寒。",
        "dynasty": "宋",
        "collection_info": null
    },
    {
        "title": "和骆萝宪分水岭诗  其一",
        "author": "林致诚",
        "content": "一自端明去外台，修途松盖属谁栽。\n仁心既许推仁政，玉笋清班趁早排。",
        "dynasty": "宋",
        "collection_info": null
    },
    {
        "title": "和骆萝宪分水岭诗  其二",
        "author": "林致诚",
        "content": "莫言种木事平平，多少行人上玉京。\n岂惮炎途依密荫，云天大芘尽蒙成。",
        "dynasty": "宋",
        "collection_info": null
    },
    {
        "title": "和骆萝宪分水岭诗  其三",
        "author": "林致诚",
        "content": "照人风骨清如玉，振祖家声远若雷。\n想对旅窗贪读易，不知门外使车来。",
        "dynasty": "宋",
        "collection_info": null
    },
    {
        "title": "书至鹅湖访先祖简肃诗扁岁久不復存矣月老重饰一板令余书楬芝兰室因题二十八字",
        "author": "林致诚",
        "content": "忆昔先翁此地经，曾挥诗笔扫青冥。\n我来徧索前修句，雷电何年敕六丁。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其一",
        "author": "骆罗宪",
        "content": "山路相随步步高，忘怀携手上嵯峨。\n掀髯长啸青云去，回首跻攀有许劳。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其二",
        "author": "骆罗宪",
        "content": "世上平生懒所更，有怀真欲仿渊明。\n无端唤作铅山尉，刚替渠人负弩行。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其三",
        "author": "骆罗宪",
        "content": "山从顶上分闽越，四面群峰簇仗齐。\n自是心同天广大，不妨眼趁地高低。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其四",
        "author": "骆罗宪",
        "content": "尽道今年雨意稠，踏歌芒时偏东畴。\n微官祇有年丰愿，一饱高眠万事休。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其五",
        "author": "骆罗宪",
        "content": "勉强驱驰力不堪，笋车肱曲睡方酣。\n思归梦逐来时路，无奈杜鹃声两三。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其六",
        "author": "骆罗宪",
        "content": "数声猿叫闽山月，千里思家欠羽翰。\n疑怪五更衾枕冷，霜壶凛凛逼人寒。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其七",
        "author": "骆罗宪",
        "content": "天开万象真图画，日照千林古锦机。\n立马溪边看不足，夷犹直待月生辉。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其八",
        "author": "骆罗宪",
        "content": "楼前山色古今景，楼外溪声日夜雷。\n静坐焚香读周易，丁宁莫放俗人来。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其九",
        "author": "骆罗宪",
        "content": "端明遗爱在南台，百万乔松手自栽。\n欲唤清风满江左，峥嵘头角且安排。",
        "dynasty": "宋",
        "collection_info": null
    },
    {
        "title": "与廖检法同行口占分水岭诗  其一○",
        "author": "骆罗宪",
        "content": "驿路新安掌面平，扬尘从此去朝京。\n清风只欠苍松立，留待他时我种成。",
        "dynasty": "宋",
        "collection_info": null
    },
    {
        "title": "憾金南伐",
        "author": "吕之鹏",
        "content": "缝掖无由挂铁衣，剑花生涩马空肥。\n灯前草就平南策，一夜江神涕泣归。",
        "dynasty": "宋",
        "collection_info": null
    },
    {
        "title": "青山",
        "author": "史弥宁",
        "content": "青山见我喜可掬，我喜青山重盍簪。\n石鼎车声煎玉乳，竹鑪云缕试花沉。\n三杯暖热渊明酒，一曲凄清叔夜琴。\n莫怪相看能冷淡，交游如此却情深。",
        "dynasty": "宋",
        "collection_info": null
    },
    {
        "title": "觅句",
        "author": "史弥宁",
        "content": "山院清吟雪作堆，锦囊开口等诗来。\n尚嫌句裏欠平淡，忍冷巡檐看老梅。",
        "dynasty": "宋",
        "collection_info": null
    },
    {
        "title": "客舍瓦池",
        "author": "史弥宁",
        "content": "片石玲珑水抱根，巧栽松竹间兰荪。\n怕人触弄鱼儿活，疎织筠笼护瓦盆。",
        "dynasty": "宋",
        "collection_info": null
    },
    {
        "title": "读杜诗",
        "author": "史弥宁",
        "content": "满地干戈老厌逢，酒杯诗卷託孤忠。\n自从风雅离骚后，数到而今无此翁。",
        "dynasty": "宋",
        "collection_info": null
    },
    {
        "title": "东还",
        "author": "史弥宁",
        "content": "及瓜剩喜发南州，纳纳春光销客忧。\n细麦风前蓝袖举，新秧水面绿鍼浮。\n行程又过山深处，归梦还寻天尽头。\n收拾怀乡旧诗藁，探先封寄与沙鸥。",
        "dynasty": "宋",
        "collection_info": null
    },
    {
        "title": "啼鹃",
        "author": "史弥宁",
        "content": "点检园禽谁口多，错嫌百舌逞喽啰。\n春归怪见难留驻，撺掇元来却是他。",
        "dynasty": "宋",
        "collection_info": null
    },
    {
        "title": "晓望云气平凝前山遮尽仅余翠峰数点因赋",
        "author": "史弥宁",
        "content": "障山可奈白云何，露出峰尖能几多。\n宛似羣僊粉墙外，髻环历历见青螺。",
        "dynasty": "宋",
        "collection_info": null
    },
    {
        "title": "送伍启之赴严陵比较务",
        "author": "史弥宁",
        "content": "又作中年别，西征难强留。\n挂帆衝雪浪，怀牒董糟丘。\n严濑未为远，陟云良易收。\n功名吾拭目，老气尚横秋。",
        "dynasty": "宋",
        "collection_info": null
    },
    {
        "title": "南湖静寄",
        "author": "史弥宁",
        "content": "绵蕝南湖屋数椽，鸥边一壑许侬专。\n小轩东面云生树，曲槛前头水接天。\n饷客清风无尽藏，可人明月不论钱。\n爱闲闻取身顽健，逸老祠旁理钓船。",
        "dynasty": "宋",
        "collection_info": null
    },
    {
        "title": "夏日小酌",
        "author": "史弥宁",
        "content": "拓窗一粲俯晴川，尽放熏风到酒边。\n小待夜深清月上，藕花影裏榜渔船。",
        "dynasty": "宋",
        "collection_info": null
    },
    {
        "title": "火云",
        "author": "史弥宁",
        "content": "酷甚骄阳似杜周，火云焰焰雨悠悠。\n平畴龟兆何曾润，蒸得田夫汗转流。",
        "dynasty": "宋",
        "collection_info": null
    },
    {
        "title": "寄屈英发",
        "author": "史弥宁",
        "content": "好在灵均几叶孙，栖迟何事尚衡门。\n骚章愤世今谁嗣，忠槩传家君独存。\n夜雨短檠能搰搰，春风逸翮定轩轩。\n有书难倩南征鴈，巫水黔山劳梦魂。",
        "dynasty": "宋",
        "collection_info": null
    },
    {
        "title": "东湖泛舟",
        "author": "史弥宁",
        "content": "扁舟去稳似乘槎，瞥眼轻鸥掠浪花。\n绝爱陶公山尽处，淡烟斜日几渔家。",
        "dynasty": "宋",
        "collection_info": null
    },
    {
        "title": "诗髯",
        "author": "史弥宁",
        "content": "薄劣东风性叵常，欺人老去顿炎凉。\n夜来解尽池塘冻，不到诗髯点检霜。",
        "dynasty": "宋",
        "collection_info": null
    },
    {
        "title": "张氏溪馆",
        "author": "史弥宁",
        "content": "景物自相投，茅檐俯碧流。\n镜中双鹭下，画裏几山秋。\n日落谁横笛，江寒独倚楼。\n有人过裴迪，问是辋川不。",
        "dynasty": "宋",
        "collection_info": null
    },
    {
        "title": "春宵",
        "author": "史弥宁",
        "content": "角声和月透窗纱，惊起啼晴半树鸦。\n搅乱先生眠不得，一庭春露湿梨花。",
        "dynasty": "宋",
        "collection_info": null
    },
    {
        "title": "酬黄云夫用所寄诗卷中韵",
        "author": "史弥宁",
        "content": "诗编旅吾前，火齐间木难。\n读书二十载，勖哉师阿瞒。\n相期籋正始，可但黄初间。\n想当醉吟时，意觉潇湘宽。\n吾庐切东溟，迟子同遐观。",
        "dynasty": "宋",
        "collection_info": null
    },
    {
        "title": "寄云夫",
        "author": "史弥宁",
        "content": "黔国相逢地，苍灯共夜篝。\n云龙念东野，柏马叹之罘。\n邮传一分手，河山再见秋。\n交情如缱绻，不在寄书稠。",
        "dynasty": "宋",
        "collection_info": null
    },
    {
        "title": "维则庵追凉题月湖屏间诗后",
        "author": "史弥宁",
        "content": "淋漓醉墨洒屏间，逃暑祇园闯一斑。\n小阮诗怀饱丘壑，可无隻句饷江山。",
        "dynasty": "宋",
        "collection_info": null
    },
    {
        "title": "送邬文伯",
        "author": "史弥宁",
        "content": "一世邬文伯，三生钟子期。\n风流到尊俎，酬倡迭埙箎。\n去棹趋兰养，来鞯趁菊时。\n南湖清镜裏，明日欠君诗。",
        "dynasty": "宋",
        "collection_info": null
    },
    {
        "title": "江亭晚思二首  其一",
        "author": "史弥宁",
        "content": "风烟酬酢费吟笺，剩句残章尚满前。\n际晚奚囊收未尽，一时寄在白鸥边。",
        "dynasty": "宋",
        "collection_info": null
    },
    {
        "title": "江亭晚思二首  其二",
        "author": "史弥宁",
        "content": "有底江鸥不耐烦，月明连夜送诗还。\n沙头接得重搜句，推与侬忙渠倒闲。",
        "dynasty": "宋",
        "collection_info": null
    },
    {
        "title": "郑中卿惠蝤蛑",
        "author": "史弥宁",
        "content": "客窗不作侯鲭梦，随分鱼虾荐一杯。\n食指怪生连夜动，敲门郭索送诗来。",
        "dynasty": "宋",
        "collection_info": null
    },
    {
        "title": "野塘秋鹭",
        "author": "史弥宁",
        "content": "玉立秋塘一振衣，竦肩莫是为寻诗。\n近来绝少元和样，岛瘦郊寒渠得之。",
        "dynasty": "宋",
        "collection_info": null
    },
    {
        "title": "紫笑",
        "author": "史弥宁",
        "content": "芳苞暗解紫罗囊，香杀东风一味狂。\n试问花神缘底笑，笑他鶑蝶为春忙。",
        "dynasty": "宋",
        "collection_info": null
    },
    {
        "title": "过临江",
        "author": "史弥宁",
        "content": "嘉定有八禩，三月哉生明。\n史子脱吏鞅，超然若登瀛。\n酾酒渡清江，风帆引归程。\n僮奴忽报我，重客来相迎。\n推篷惊且喜，火急问姓名。\n云是远近山，江湖旧有声。\n各欲贽韵语，藉手论交情。\n倒屣延见之，驩甚如平生。\n近山属思久，竚立诗未成。\n意者事工緻，一字百炼精。\n远山得句易，奔走随东征。\n颇似夸隽捷，搀先求献呈。\n顾予虽不敏，尝试与子评。\n自古文章士，大率多相轻。\n二君富丘壑，气象俱峥嵘。\n万世所宗仰，尹任夷之清。\n譬彼兰与菊，春媚或秋荣。\n底用角迟速，区区尚争衡。\n端盍如奏雅，迭和韶钧鸣。\n愿言酬嘉惠，託身与齐盟。\n扁舟劈箭飞，怀抱何由倾。\n感子意勤拳，写作江上行。",
        "dynasty": "宋",
        "collection_info": null
    },
    {
        "title": "归航",
        "author": "史弥宁",
        "content": "春岸移舟雪半消，长年忍冷转塘坳。\n数声鸦轧催归艣，属玉惊飞上柳梢。",
        "dynasty": "宋",
        "collection_info": null
    },
    {
        "title": "即事",
        "author": "史弥宁",
        "content": "翠屏珠幌水沉烟，日日春风醉筦絃。\n得似南湖老渔隠，短蓑铜斗白鸥前。",
        "dynasty": "宋",
        "collection_info": null
    },
    {
        "title": "闻笛",
        "author": "史弥宁",
        "content": "卸帆沽酒荻花村，水色天光凈不分。\n霜月凄凉何许笛，一声吹裂洞庭云。",
        "dynasty": "宋",
        "collection_info": null
    },
    {
        "title": "红雪",
        "author": "史弥宁",
        "content": "金衣花裏亸春寒，桃杏墙头正耐看。\n苦被东风爱装景，借些红雪打阑干。",
        "dynasty": "宋",
        "collection_info": null
    },
    {
        "title": "舟中",
        "author": "史弥宁",
        "content": "西风吹上木兰船，人讶今时李郭仙。\n一抹烟光粘远树，十分山翠滴晴川。\n夕阳半在寒鸦外，秋色全归过鴈边。\n纵有清诗费摹写，楮生为我唤龙眠。",
        "dynasty": "宋",
        "collection_info": null
    },
    {
        "title": "翟簿示似中秋高作命意着语殆与商素争清读至人与月忘年之句不觉击节借五言为韵赋诗答谢  其一",
        "author": "史弥宁",
        "content": "饮月漱吟齿，心事何轮囷。\n醉舞影凌乱，子其谪僊人。",
        "dynasty": "宋",
        "collection_info": null
    },
    {
        "title": "翟簿示似中秋高作命意着语殆与商素争清读至人与月忘年之句不觉击节借五言为韵赋诗答谢  其二",
        "author": "史弥宁",
        "content": "老蟾挂青冥，寒影堕秋渚。\n流声到楚泽，千古相溶与。",
        "dynasty": "宋",
        "collection_info": null
    },
    {
        "title": "翟簿示似中秋高作命意着语殆与商素争清读至人与月忘年之句不觉击节借五言为韵赋诗答谢  其三",
        "author": "史弥宁",
        "content": "露气粟我肤，弃捐掌中月。\n高眼没云鸿，澄辉眇穷髮。",
        "dynasty": "宋",
        "collection_info": null
    },
    {
        "title": "翟簿示似中秋高作命意着语殆与商素争清读至人与月忘年之句不觉击节借五言为韵赋诗答谢  其四",
        "author": "史弥宁",
        "content": "天风来广寒，吹下云锦裳。\n虽无金错刀，缇革余敢忘。",
        "dynasty": "宋",
        "collection_info": null
    },
    {
        "title": "翟簿示似中秋高作命意着语殆与商素争清读至人与月忘年之句不觉击节借五言为韵赋诗答谢  其五",
        "author": "史弥宁",
        "content": "歌子秋风迭，诵子明月篇。\n信有习凿齿，胜读书十年。",
        "dynasty": "宋",
        "collection_info": null
    },
    {
        "title": "按图志去城而南有岩曰金紫昔萧千岩擅一世诗声干道间尝寓家郡之西湖意其必有题咏镵之崖壁一日访之则了无所睹方重为此岩太息而别乘示似佳篇勉之着语以纪其胜赋五十六字",
        "author": "史弥宁",
        "content": "去城不隔五七里，云窦谁镵能怪奇。\n石屋尽头天罅坼，林柯缺处日光垂。\n山禽上下有余乐，僊鼠往来无倦时。\n惜许千岩旧游所，摩挱藓壁欠渠诗。",
        "dynasty": "宋",
        "collection_info": null
    },
    {
        "title": "题清湘管善甫青云楼",
        "author": "史弥宁",
        "content": "湘山诗眼两争高，醉墨淋浪湿斗杓。\n说似元龙彻栏楯，恐妨纵武上曾霄。",
        "dynasty": "宋",
        "collection_info": null
    },
    {
        "title": "晴江观鸭",
        "author": "史弥宁",
        "content": "鸭鸭新晴出翠蒲，春江水暖互相呼。\n避人深入苍烟去，莫是乔僊双履无。",
        "dynasty": "宋",
        "collection_info": null
    },
    {
        "title": "啜茗",
        "author": "史弥宁",
        "content": "瞢腾午困懒吟哦，鼎沸枪旗不厌多。\n战退睡魔三十里，安知门外有诗魔。",
        "dynasty": "宋",
        "collection_info": null
    },
    {
        "title": "秋兰三绝  其一",
        "author": "史弥宁",
        "content": "叶叶低垂翠带长，花清榦瘦吐微香。\n西风劣相添寒色，簇立蜻蜓冻欲僵。",
        "dynasty": "宋",
        "collection_info": null
    },
    {
        "title": "秋兰三绝  其二",
        "author": "史弥宁",
        "content": "杜若江蓠汝弟兄，楚骚经裏总知名。\n虽然臭味略相似，毕竟还他骨格清。",
        "dynasty": "宋",
        "collection_info": null
    },
    {
        "title": "秋兰三绝  其三",
        "author": "史弥宁",
        "content": "砌蜡成花浅带黄，紫茎绿叶媚秋光。\n不吟尚自清羸甚，怪得诗腰肖沈郎。",
        "dynasty": "宋",
        "collection_info": null
    },
    {
        "title": "檐滴",
        "author": "史弥宁",
        "content": "过雨秋檐不住声，敲盆滴砌带诗清。\n料渠要学侬搜句，旋迭平平仄仄平。",
        "dynasty": "宋",
        "collection_info": null
    },
    {
        "title": "陆放翁画像",
        "author": "史弥宁",
        "content": "诗酒江南剑外身，眼惊幻墨逼天真。\n是谁不道君无对，世上元来更有人。",
        "dynasty": "宋",
        "collection_info": null
    },
    {
        "title": "评诗",
        "author": "史弥宁",
        "content": "筹量节物细评诗，诗要天然莫强为。\n蛩韵酸寒东野句，鶑吟富贵小山词。",
        "dynasty": "宋",
        "collection_info": null
    },
    {
        "title": "怀白石",
        "author": "史弥宁",
        "content": "秋堂风露夜沉沉，頼有寒螀伴苦吟。\n诗句未苍人自老，十年山水负知音。",
        "dynasty": "宋",
        "collection_info": null
    },
    {
        "title": "双清楼赋水云分韵得斋字",
        "author": "史弥宁",
        "content": "湘水衡云画轴开，天将此本勘诗才。\n我无健句可题品，包寄江西曾撙斋。",
        "dynasty": "宋",
        "collection_info": null
    },
    {
        "title": "题刘君鼎臣盘谷图",
        "author": "史弥宁",
        "content": "崖壁开张半幅悭，权名人见若为颜。\n那知别有真丘壑，不在区区纸上山。",
        "dynasty": "宋",
        "collection_info": null
    },
    {
        "title": "怀归",
        "author": "史弥宁",
        "content": "全家索米又边头，冷落南湖一镜秋。\n了却眼前儿女债，买蓑烟际伴闲鸥。",
        "dynasty": "宋",
        "collection_info": null
    },
    {
        "title": "荷恩堂",
        "author": "史弥宁",
        "content": "不才只合老林丘，也玷班行也典州。\n惭愧一家都饱暖，君恩海样若为酬。",
        "dynasty": "宋",
        "collection_info": null
    },
    {
        "title": "弔和靖",
        "author": "史弥宁",
        "content": "风林辊雪冷惊鸦，来弔孤山处士家。\n只有寒泉欠秋菊，一杯聊復荐梅花。",
        "dynasty": "宋",
        "collection_info": null
    },
    {
        "title": "菊",
        "author": "史弥宁",
        "content": "癖好秋光劝不回，挥金一䴮买诗材。\n寒花也自矜前辈，曾与柴桑保社来。",
        "dynasty": "宋",
        "collection_info": null
    },
    {
        "title": "萸",
        "author": "史弥宁",
        "content": "不入湘纍俎豆閒，也分半席缀诗坛。\n杜陵老眼明于镜，醉捻西风子细看。",
        "dynasty": "宋",
        "collection_info": null
    },
    {
        "title": "燕",
        "author": "史弥宁",
        "content": "管鲍交情已矣夫，君看门上翟公书。\n茅檐不鄙频来往，叔末衣冠得似渠。",
        "dynasty": "宋",
        "collection_info": null
    },
    {
        "title": "寺中观梅",
        "author": "史弥宁",
        "content": "慈尊宴坐众香国，环列毗耶彼上人。\n老子也揩凡肉眼，来瞻清凈法王身。",
        "dynasty": "宋",
        "collection_info": null
    },
    {
        "title": "云山诗境",
        "author": "史弥宁",
        "content": "天公收画底论钱，借与山人换样看。\n云巘浮春晴嶂暖，烟崖积雪晓屏寒。\n平林淡抹精神妩，小景横陈气象宽。\n定自米家船上买，不然那得许多般。",
        "dynasty": "宋",
        "collection_info": null
    },
    {
        "title": "鸠",
        "author": "史弥宁",
        "content": "着诗催得雨垂垂，连累林鸠逐妇归。\n为汝赋晴休怨望，自今已后免分飞。",
        "dynasty": "宋",
        "collection_info": null
    },
    {
        "title": "蛩螀",
        "author": "史弥宁",
        "content": "声作饥鸢吟未休，蛩螀斗合赋清秋。\n被他聒得浑无句，独力难胜众楚咻。",
        "dynasty": "宋",
        "collection_info": null
    },
    {
        "title": "和黄云夫武攸见寄韵",
        "author": "史弥宁",
        "content": "诗名千古杜陵翁，身不胜穷道不穷。\n编简湛酣君有味，江山弹压我无功。\n穉凉庭院梧桐雨，晚照陂塘蓼荻风。\n如此秋光欠料理，故人缘底尚东蒙。",
        "dynasty": "宋",
        "collection_info": null
    },
    {
        "title": "大阅",
        "author": "史弥宁",
        "content": "擐甲边城教即戎，三军锦绣晓光中。\n影摇澬水旌旗动，声震文山鼓角雄。\n马惯挥戈翻塞雪，鴈惊鸣镝响天风。\n十行忍负君王意，同向燕然勒隽功。",
        "dynasty": "宋",
        "collection_info": null
    },
    {
        "title": "次韵黄倅喜雨",
        "author": "史弥宁",
        "content": "唤起神龙泽楚乡，午天转首失炎光。\n怪生未到秋深处，早有萧萧叶响廊。",
        "dynasty": "宋",
        "collection_info": null
    },
    {
        "title": "六亭为邵阳登览之胜识其名于千岩之诗稔矣乃今仅存其一方欲次第寻访以仍旧贯不谓簿领得我心之所同然舂容大篇率先作倡而令君和章亦復继至闵免赓酢用肩吾人相与祈成之意",
        "author": "史弥宁",
        "content": "晨光泫露华，秋声乱风叶。\n翛然步中庭，诗瘦单衣怯。\n尘销玉宇浄，西爽浮双睫。\n围绕簿书丛，颇觉汗欲浃。\n吏散仍心清，窗泛鑪香浥。\n生平耆幽讨，此意若为惬。\n沧浪楚名郡，江澄山嵬嶪。\n流派潇湘分，气脉衡庐接。\n四序春无边，万象光有晔。\n阁束范宽手，天开画屏摺。\n怡融田野间，夫耕而妇馌。\n林鸡鸣喈喈，沙禽堕跕跕。\n千里趋农桑，渠肯事游侠。\n不晚刈黄云，腰鎌忙劫劫。\n年丰多暇时，陈迹旋搜猎。\n六亭仅一存，感慨思足蹑。\n访古亟临眺，乐此忘疲薾。\n腾身一柱峰，俯首百雉堞。\n怀哉千岩翁，骚坛未易躐。\n昼览五言城，中宵劳梦蝶。\n词锋摧泰华，畴敢撄其铗。\n有来二妙吟，骊珠粲盈笈。\n格律守萧规，欲和可容辄。\n荒园竚更新，成趣期日涉。\n旧贯仍追还，轮奂顿增烨。\n绣谷酒一尊，杏冈琴三迭。\n苍雪清肺肝，寒碧漱牙颊。\n凌虚及遐观，崇成頼谋叶。\n废兴端有数，鲜裳换须捷。\n公余约遨嬉，倘不负随牒。",
        "dynasty": "宋",
        "collection_info": null
    },
    {
        "title": "僧窗",
        "author": "史弥宁",
        "content": "朝市踆踆走利名，道人许样不关情。\n西窗梦破梅花晓，敲月数声钟磬清。",
        "dynasty": "宋",
        "collection_info": null
    },
    {
        "title": "赋鴈",
        "author": "史弥宁",
        "content": "云惨胡天倦客程，西风失喜到江城。\n自传属国书来后，猎猎声名动汉京。",
        "dynasty": "宋",
        "collection_info": null
    },
    {
        "title": "通守黄子说解印造朝之日江梅辄花天其或者以相行色耶取风人託物之义赋诗饯别致缱绻意",
        "author": "史弥宁",
        "content": "鹓甃霜明欺晓色，一笑巡檐梅摘索。\n犯寒小队出郊垧，攀折南枝饯行客。\n此客端的梅样清，秋水为神月为魄。\n瑶葩粲日耿林园，玉树凌空挺标格。\n悬知僊种出闽峤，分得幽姿来楚泽。\n蘼芜蘅芷逊孤芳，万绿千红俱避席。\n共惟别驾东閤郎，战退膏粱凛冰檗。\n流传好语到前村，是谁不道君清白。\n手调金鼎升庙廊，稳继大门名烜赫。\n朅来得此岁寒友，气味深长殊莫逆。\n相期嚼蕊吐瑰词，更拟浮香醉琼液。\n天飈吹起朝玉皇，香案前头颜咫尺。\n回班烂熳赏西湖，不妨频着孤山屐。\n明朝风月半凄凉，老我沧浪尚萍迹。\n满城稚耋重相思，江路攀辕累千百。\n归骢蹋雪度关山，有句先春寄来驿。",
        "dynasty": "宋",
        "collection_info": null
    },
    {
        "title": "登鴈峰",
        "author": "史弥宁",
        "content": "□□□□□□□，□句挥毫手不停。\n□鴈旁观偷笔法，仓忙书破楚天青。",
        "dynasty": "宋",
        "collection_info": null
    },
    {
        "title": "溪桥",
        "author": "史弥宁",
        "content": "冻吟肩耸学刘叉，痴坐山房井底蛙。\n财过溪桥风景别，淡烟和月罩梅花。",
        "dynasty": "宋",
        "collection_info": null
    },
    {
        "title": "绝湖",
        "author": "史弥宁",
        "content": "一湖春渌万山围，着我兰舟自在飞。\n老子行藏有神助，顺风出去顺风归。",
        "dynasty": "宋",
        "collection_info": null
    },
    {
        "title": "读楚骚",
        "author": "史弥宁",
        "content": "一蕊青镫手自挑，霜风木叶下亭皋。\n篆香销尽寒灰塌，细嚼梅花味楚骚。",
        "dynasty": "宋",
        "collection_info": null
    },
    {
        "title": "郡圃红白莲竞放斐然短歌呈似席间诸丈",
        "author": "史弥宁",
        "content": "东园水亭良佳哉，红白藕花前后开。\n千机织就云锦段，万玉琢成风露杯。\n南隣女儿学淡抹，强嫌傅粉无艳色。\n北隣女儿学淡妆，刚道施朱涴天质。\n红儿雪儿俱绝奇，安用底苦相嘲嗤。\n道人明眼付一笑，绿尊唤客花前嬉。",
        "dynasty": "宋",
        "collection_info": null
    },
    {
        "title": "题湘西廖次高水南真趣",
        "author": "史弥宁",
        "content": "买他盘石作比隣，谁道风烟不属君。\n占断好山犹可在，无端吞併一江云。",
        "dynasty": "宋",
        "collection_info": null
    },
    {
        "title": "王令君惠示用少陵韵奉和",
        "author": "史弥宁",
        "content": "邵陵壁立三奇峰，温泉云山接长龙。\n西北谽谺几崖谷，烟霏深琐文僊屋。\n黄冠祷雨蹑瑶坛，锵然环佩松风寒。\n阿香驱雷天地转，灵虬激水潇湘翻。\n将迎鹤驭谁来往，恻恻勤民贤令长。\n已欣一稔宽百忧，更读君诗毛骨爽。",
        "dynasty": "宋",
        "collection_info": null
    },
    {
        "title": "题临川晏子直百花林",
        "author": "史弥宁",
        "content": "溪园歌筦日纷纷，锦绣香中扶醉人。\n斗酒不嫌呼李白，倩渠品藻一林春。",
        "dynasty": "宋",
        "collection_info": null
    },
    {
        "title": "寄慥斋弟",
        "author": "史弥宁",
        "content": "鸥鹭逢人问归信，三年作客负沧洲。\n诗袍醉帽黄埃底，羞见扶风马少游。",
        "dynasty": "宋",
        "collection_info": null
    },
    {
        "title": "绣衣行送赵道中寺丞",
        "author": "史弥宁",
        "content": "东门祖帐何骈阗，绣衣使者发汝川。\n星轺未远竹坡侧，风采已驰梅岭边。\n潢池带刀吾赤子，威信凭渠半幅纸。\n寸兵尺铁曾不烦，坐令悔悟安田里。\n化顽一日归吾仁，此特细事胡足云。\n频年惨惨楚氛恶，旱潦呼天天莫闻。\n民须粒食缾无粟，非公谁捄沟壑辱。\n倾囷倒廪不遐遗，十一州人均谷腹。\n安得天下使者心公心，尽变愁叹为讴吟。\n君不见乡来使蜀韩忠献，起危饥民七百万。\n又不见傅公拥节京西时，狱讼不苛传经典。\n公今阴德能穹崇，活人手段如两翁。\n于嗟活人手段如两翁，名位它日将无同。",
        "dynasty": "宋",
        "collection_info": null
    },
    {
        "title": "赋桂隠用王从周韵",
        "author": "史弥宁",
        "content": "诗禅在在谈风月，未抵江西龙象窟。\n尔来结习莲社丛，谁欤超出行辈中。\n我知桂隠传衣处，玄机参透涪仙句。\n萧萧吟鬓天风吹，有酒唤客斟酌之。\n渠伊放浪真达者，诗成醉卧清阴下。\n只恐香名吹上天，不容花底长陶然。",
        "dynasty": "宋",
        "collection_info": null
    },
    {
        "title": "次韵陈慈明五绝句  其一",
        "author": "史弥宁",
        "content": "几年枉挂右丞图，未办家山瓜芋区。\n骑马红尘归计晚，逢人嗫嗫话江湖。",
        "dynasty": "宋",
        "collection_info": null
    },
    {
        "title": "次韵陈慈明五绝句  其二",
        "author": "史弥宁",
        "content": "小春梅玉点烟村，花信从今第一番。\n缘底吟窗印疎影，梢梢偃月破黄昏。",
        "dynasty": "宋",
        "collection_info": null
    },
    {
        "title": "次韵陈慈明五绝句  其三",
        "author": "史弥宁",
        "content": "南湖经雨绿瀰漫，偏照诗人两眼寒。\n一笑鸥边时独速，吟魂飞不到愁端。",
        "dynasty": "宋",
        "collection_info": null
    },
    {
        "title": "次韵陈慈明五绝句  其四",
        "author": "史弥宁",
        "content": "买得湖阴数顷秋，斩新窗户俯清流。\n了无俗子溷人意，况有清尊浇客愁。",
        "dynasty": "宋",
        "collection_info": null
    },
    {
        "title": "次韵陈慈明五绝句  其五",
        "author": "史弥宁",
        "content": "羡子寻诗盟未寒，鼎来健句压还还。\n不妨小缓丹霄步，雨笠烟蓑伴我闲。",
        "dynasty": "宋",
        "collection_info": null
    },
    {
        "title": "次韵王令君祷雨用杜草堂韵",
        "author": "史弥宁",
        "content": "疲甿吾所矜，可忍浚膏血。\n每事既厥心，其敢惮烦屑。\n旱魃偶挻灾，慨念肠欲热。\n笺天走羣望，精神重澡雪。\n一雨斗清凉，炎歊随荡灭。\n多稼復如云，指日看秀结。\n感通翻覆手，田里洗愁绝。\n祷禜荷同寅，肝胆无楚越。",
        "dynasty": "宋",
        "collection_info": null
    },
    {
        "title": "邵阳郡圃梅坡",
        "author": "史弥宁",
        "content": "粲玉梢头出小亭，忍寒索笑太清生。\n楚山活脱青屏样，影得疎花分外明。",
        "dynasty": "宋",
        "collection_info": null
    },
    {
        "title": "和黄倅怀归",
        "author": "史弥宁",
        "content": "鴈声切切楚乡来，似唤秋光入酒杯。\n好景欠人同历览，归程为我小迟回。\n一天风月诗囊富，千里江山画轴开。\n祇恐黄华簪未了，日边丹检已相催。",
        "dynasty": "宋",
        "collection_info": null
    },
    {
        "title": "题萧氏竹坡",
        "author": "史弥宁",
        "content": "鲜碧缘坡古径深，夜窗风雨作龙吟。\n自从八叶传芳后，数到孙枝玉满林。",
        "dynasty": "宋",
        "collection_info": null
    },
    {
        "title": "读千岩续藁",
        "author": "史弥宁",
        "content": "诗老毫端别有春，岩前草木也精神。\n锦囊留得灵犀在，辟尽人间俗子尘。",
        "dynasty": "宋",
        "collection_info": null
    },
    {
        "title": "丁丑岁中秋日劭农于城南得五绝句  其一",
        "author": "史弥宁",
        "content": "楚俗秋来也劝耕，西风招我出郊垧。\n此行不负寻诗眼，队队云山拥画屏。",
        "dynasty": "宋",
        "collection_info": null
    },
    {
        "title": "丁丑岁中秋日劭农于城南得五绝句  其二",
        "author": "史弥宁",
        "content": "说似田家好着忙，剩培宿麦接青黄。\n定知不落熏风后，万垄晴催煮餠香。",
        "dynasty": "宋",
        "collection_info": null
    },
    {
        "title": "丁丑岁中秋日劭农于城南得五绝句  其三",
        "author": "史弥宁",
        "content": "人事当先莫靠天，蚤修陂堰贮清泉。\n来年未必晴明久，万一晴明溉得田。",
        "dynasty": "宋",
        "collection_info": null
    },
    {
        "title": "丁丑岁中秋日劭农于城南得五绝句  其四",
        "author": "史弥宁",
        "content": "家家童穉笑迎门，接得翁归酒半醺。\n邻舍相呼来屋裏，听翁解说劝农文。",
        "dynasty": "宋",
        "collection_info": null
    },
    {
        "title": "丁丑岁中秋日劭农于城南得五绝句  其五",
        "author": "史弥宁",
        "content": "箯舆幸自到山南，尚有清杯可共衔。\n何似更行三二里，大家相伴看云岩。",
        "dynasty": "宋",
        "collection_info": null
    },
    {
        "title": "送武冈法曹江叔文",
        "author": "史弥宁",
        "content": "赪乌喷晓金溶溶，入檐涨帽梅花风。\n寒香唤我度篱落，蹋破藓碧巡芳丛。\n弥襟清兴不可柰，瓮云渴想佳人同。\n长须急走喘且汗，曰有重客过匆匆。\n撑犂颇亦眷岑绝，跫音满尉逃虚空。\n出门一粲辄倾盖，岩电烂烂惊王戎。\n长笺衔袖照屋壁，明珠大贝来龙宫。\n建安昔者富奇士，迄今代有文章公。\n儿童惯见此客否，气象盍求古人中。\n翻思槐市出处异，一官何幸俱湘东。\n夜阑秉烛浮大白，款接软语春怡融。\n公车荐墨行蜚动，腾身稳去陪鸳鸿。\n得时要不负所学，鼎鼎事业摩苍穹。\n平生琢句肯浪与，持此饯别今文通。",
        "dynasty": "宋",
        "collection_info": null
    },
    {
        "title": "静吟",
        "author": "史弥宁",
        "content": "居官役役簿书间，及到家山困往还。\n若欲静吟无俗累，算来却是客中闲。",
        "dynasty": "宋",
        "collection_info": null
    },
    {
        "title": "小轩窠石",
        "author": "史弥宁",
        "content": "密傍轩窗开小池，巧安窠石俯清漪。\n道人不爱闲花草，祇种缾蕉和水栀。",
        "dynasty": "宋",
        "collection_info": null
    },
    {
        "title": "和邵阳张茂才青莲花韵  其一",
        "author": "史弥宁",
        "content": "清标别是一家春，风帽飘飘翠染匀。\n贪向波间弄明月，谪僊居士□前身。",
        "dynasty": "宋",
        "collection_info": null
    },
    {
        "title": "和邵阳张茂才青莲花韵  其二",
        "author": "史弥宁",
        "content": "昨夜羣僊宴十洲，再三招我伴清游。\n酒酣忽跨长鲸去，碧玉杯盘散不收。",
        "dynasty": "宋",
        "collection_info": null
    },
    {
        "title": "赠苏道士",
        "author": "史弥宁",
        "content": "一卷麻衣易洗心，絃琴山水是知音。\n有时槃礴晴窗下，随手云烟喷晓林。",
        "dynasty": "宋",
        "collection_info": null
    },
    {
        "title": "雨中觅句",
        "author": "史弥宁",
        "content": "舂鉏似厌觅诗材，飞向溪心唤不回。\n頼有渔翁相尉荐，雨中撑得一篇来。",
        "dynasty": "宋",
        "collection_info": null
    },
    {
        "title": "过梅坞",
        "author": "史弥宁",
        "content": "此老胸襟玉雪清，逃禅画裏着茅亭。\n箇般雅淡须吾辈，俗子何曾有半星。",
        "dynasty": "宋",
        "collection_info": null
    },
    {
        "title": "题它山善政侯庙",
        "author": "史弥宁",
        "content": "粲晓轻舠掠水飞，趁闲来款长官祠。\n云峦着色四时画，石濑有声千古诗。\n华黍几沾膏泽润，甘棠长起后人思。\n渠伊不尽为霖意，除却梅龙谁得知。",
        "dynasty": "宋",
        "collection_info": null
    },
    {
        "title": "竹所夜思",
        "author": "史弥宁",
        "content": "保社荒寒欠主盟，此君却解以诗鸣。\n风窗满耳吟秋句，比似侬诗渠更清。",
        "dynasty": "宋",
        "collection_info": null
    },
    {
        "title": "再次王宰翟簿喜雨联句韵",
        "author": "史弥宁",
        "content": "旱魃重为妖，点雨如点血。\n一念神所矜，蜚廉变骚屑。\n灵螭卷天河，千里洗袢热。\n二妙喜欲颠，饮豪赓白雪。\n云烟落溪藤，传玩几漫灭。\n韩孟不可作，吟社谁与结。\n頼有飞鳬僊，鸾栖等超绝。\n娱我清庙音，熏蕤听疏越。",
        "dynasty": "宋",
        "collection_info": null
    },
    {
        "title": "妙峰亭晚望",
        "author": "史弥宁",
        "content": "峭峰顶上着危亭，四面山开云锦屏。\n秾淡浅深多变态，天公浪费几丹青。",
        "dynasty": "宋",
        "collection_info": null
    },
    {
        "title": "次韵黄贰车三绝句  其一",
        "author": "史弥宁",
        "content": "菩提坊裏着诗豪，佳木繁阴暑易逃。\n不用移文勒回驾，箇中境界尽清高。",
        "dynasty": "宋",
        "collection_info": null
    },
    {
        "title": "次韵黄贰车三绝句  其二",
        "author": "史弥宁",
        "content": "我本无心山上山，随风聊復过沧湾。\n等闲偿了为霖愿，却敛神功紫翠间。",
        "dynasty": "宋",
        "collection_info": null
    },
    {
        "title": "次韵黄贰车三绝句  其三",
        "author": "史弥宁",
        "content": "了却文书可是痴，幅巾行散任风吹。\n挥毫飒飒诗惊雨，洒面萧萧雨送诗。",
        "dynasty": "宋",
        "collection_info": null
    },
    {
        "title": "赋栖真观月季",
        "author": "史弥宁",
        "content": "茶芗从臾访栖真，闯户蔫红绝可人。\n不逐羣芳更代谢，一生享用四时春。",
        "dynasty": "宋",
        "collection_info": null
    },
    {
        "title": "六亭",
        "author": "史弥宁",
        "content": "我不能如叔子登岘首，名配此山垂不朽。\n又不能如少陵登吹台，酒酣怀古胸崔嵬。\n但见穹崖翠阜清绝处，爱此出奇不尽之诗材。\n邵阳城中景何好，峻屏四面森围绕。\n西南诸峰尤蔚然，地接衡庐青未了。\n天将图画开湘堧，云木罗立呈鲜妍。\n上有蝉联百雉之粉堞，下有鳞差万瓦之晴烟。\n人指山形似龙跃，绣谷峥嵘露头角。\n遐观捧出颔底珠，背负凌虚势腾踔。\n一爪突起扶杏冈，一爪盘踞苍雪傍。\n翘尾蜿蜒卷寒碧，便拟为霖苏八荒。\n老我跻攀兴不浅，醉吟拍拍诗瓢满。\n祇言此乐与人同，谁子看山能具眼。",
        "dynasty": "宋",
        "collection_info": null
    },
    {
        "title": "诗禅",
        "author": "史弥宁",
        "content": "诗家活法类禅机，悟处工夫谁得知。\n寻着这些关{捩犬=友}子，国风雅颂不难追。",
        "dynasty": "宋",
        "collection_info": null
    },
    {
        "title": "吟天",
        "author": "史弥宁",
        "content": "流水孤村三两家，夕阳牛背载寒鸦。\n扶筇笑入梅花去，箇样吟天嘉不嘉。",
        "dynasty": "宋",
        "collection_info": null
    },
    {
        "title": "东林云上人见过",
        "author": "史弥宁",
        "content": "瘦藤十载别康庐，五老山中安稳无。\n霜后诗禅来访我，为言面目带清臞。",
        "dynasty": "宋",
        "collection_info": null
    },
    {
        "title": "西风",
        "author": "史弥宁",
        "content": "干了岩犀奔拒霜，又催茱菊趁重阳。\n白苹红蓼仓黄染，冷笑西风有底忙。",
        "dynasty": "宋",
        "collection_info": null
    },
    {
        "title": "木犀  其一",
        "author": "史弥宁",
        "content": "一段长长寂寞秋，着鞭芙菊尚包羞。\n搀先饱绽黄金粟，不落西风第二筹。",
        "dynasty": "宋",
        "collection_info": null
    },
    {
        "title": "木犀  其二",
        "author": "史弥宁",
        "content": "寿藤伴我倚秋风，老去无诗意转慵。\n只是看花非觅句，清香错认恼冲龙。",
        "dynasty": "宋",
        "collection_info": null
    },
    {
        "title": "观画",
        "author": "史弥宁",
        "content": "江山梅竹好精神，渔父畦丁也逼真。\n终是有些堪恨处，画中更欠着诗人。",
        "dynasty": "宋",
        "collection_info": null
    },
    {
        "title": "次邬文伯城南夜归韵",
        "author": "史弥宁",
        "content": "孤屿清江落木天，十分诗思满归船。\n岩犀稛载香浮鼻，一味书窗恼夜眠。",
        "dynasty": "宋",
        "collection_info": null
    },
    {
        "title": "送陈法曹文卿兼柬松窗",
        "author": "史弥宁",
        "content": "幸无风雨窘重阳，且唤龙丘倒菊觞。\n糜样交情愁隔阔，酒般归兴笑奔忙。\n郎君足下云霄近，阿母堂前日月长。\n若见南闽旧同社，为言诗鬓已苍浪。",
        "dynasty": "宋",
        "collection_info": null
    },
    {
        "title": "偶述",
        "author": "史弥宁",
        "content": "农忻膏泽了春耕，客免深泥阻去程。\n日裏放晴终夜雨，天公两下做人情。",
        "dynasty": "宋",
        "collection_info": null
    },
    {
        "title": "送苏道士",
        "author": "史弥宁",
        "content": "七十臞僊鬓未秋，肯来为我说真休。\n归欤恐负青山约，跨鹤吹笙挽不留。",
        "dynasty": "宋",
        "collection_info": null
    },
    {
        "title": "怀归",
        "author": "史弥宁",
        "content": "倚阁南湖一钓舟，西风将梦到乡州。\n蛙蝇名利苦多事，薄有田园归去休。",
        "dynasty": "宋",
        "collection_info": null
    },
    {
        "title": "访孤山",
        "author": "史弥宁",
        "content": "曾把梅诗细品题，逋僊去后可容追。\n君看疎影暗香句，二百年来无此诗。",
        "dynasty": "宋",
        "collection_info": null
    },
    {
        "title": "霜柳",
        "author": "史弥宁",
        "content": "十分冬暖学春华，袅袅垂杨映日斜。\n一色淡黄霜染就，看来祇欠带栖鸦。",
        "dynasty": "宋",
        "collection_info": null
    },
    {
        "title": "灯夕",
        "author": "史弥宁",
        "content": "东风劫劫趁芳辰，调柳唆梅着处新。\n翠筦声中千里月，银花影裏万家春。\n楼台拚饮夜不夜，罗绮飘香人看人。\n抖擞吟怀歌乐岁，江山分外长精神。",
        "dynasty": "宋",
        "collection_info": null
    },
    {
        "title": "老境",
        "author": "史弥宁",
        "content": "老境寻诗一字无，锦囊枵腹怨奚奴。\n多君俎豆庚桑子，不省今吾非故吾。",
        "dynasty": "宋",
        "collection_info": null
    },
    {
        "title": "再入湖南境",
        "author": "史弥宁",
        "content": "我本人间有髮僧，只堪林下续传灯。\n君恩强遣司民社，千里江山笑不能。",
        "dynasty": "宋",
        "collection_info": null
    },
    {
        "title": "暑夕泛月次王令君韵  其一",
        "author": "史弥宁",
        "content": "趁凉延客早，待月放船迟。\n河朔一尊酒，湘干六月时。\n鶑喉翻白纻，兔颖扫乌丝。\n羡杀王明府，长城五字诗。",
        "dynasty": "宋",
        "collection_info": null
    },
    {
        "title": "暑夕泛月次王令君韵  其二",
        "author": "史弥宁",
        "content": "吟社有如此，终当让一头。\n功名吾已晚，富贵子何愁。\n努力看书最，偷闲且拍浮。\n清游未可负，只尺荻花秋。",
        "dynasty": "宋",
        "collection_info": null
    },
    {
        "title": "无诗",
        "author": "史弥宁",
        "content": "合向青林岸幅巾，却来闹裏着吟身。\n竹君门外私相语，两日无诗羞杀人。",
        "dynasty": "宋",
        "collection_info": null
    },
    {
        "title": "周晦叔所宅之左一坡隠然而高有竹万箇架小轩于翠雾苍雪间日弹琴读书其下轩外鸣泉清驶若与弦诵之声相答爱其境胜为赋一绝",
        "author": "史弥宁",
        "content": "竹根碧涧落寒声，竹外双溪抵镜明。\n满袖天风吟不彻，坡头直有许多清。",
        "dynasty": "宋",
        "collection_info": null
    },
    {
        "title": "浮骖",
        "author": "史弥宁",
        "content": "天凈风平水不痕，浮骖带雪繫篱根。\n欺寒酒兴峥嵘甚，又访梅花过别村。",
        "dynasty": "宋",
        "collection_info": null
    },
    {
        "title": "书苏道士江行图后  其一",
        "author": "史弥宁",
        "content": "叟也胸中天地宽，云烟衮衮出毫端。\n如何万里经行处，不费晴窗半日看。",
        "dynasty": "宋",
        "collection_info": null
    },
    {
        "title": "书苏道士江行图后  其二",
        "author": "史弥宁",
        "content": "诗酒漂零自在身，吴樯楚柂往来频。\n拂开数匹临川纸，一一江山是故人。",
        "dynasty": "宋",
        "collection_info": null
    },
    {
        "title": "书苏道士江行图后  其三",
        "author": "史弥宁",
        "content": "飘然云鹤老江湖，匠出烟波绝世无。\n一见昏眸为渠豁，半生空挂辋川图。",
        "dynasty": "宋",
        "collection_info": null
    },
    {
        "title": "有惠庐山图者",
        "author": "史弥宁",
        "content": "生平岩岫饱跻攀，忽得云峦挂壁间。\n不怕老来无脚力，闭门端坐看庐山。",
        "dynasty": "宋",
        "collection_info": null
    },
    {
        "title": "香涧老衲示似玉林首倡极道竹溪宴月之乐玉林勉以属和  其一",
        "author": "史弥宁",
        "content": "长松翠竹拱晴波，不饮其如月色何。\n珍重阿连能好事，高轩携酒夜深过。",
        "dynasty": "宋",
        "collection_info": null
    },
    {
        "title": "香涧老衲示似玉林首倡极道竹溪宴月之乐玉林勉以属和  其二",
        "author": "史弥宁",
        "content": "孤令青莲欠所亲，月边和影是三人。\n何如洗醆溪光裏，弟劝兄酬泛玉轮。",
        "dynasty": "宋",
        "collection_info": null
    },
    {
        "title": "琮上人以诗惠茶笋",
        "author": "史弥宁",
        "content": "解道碧云句，三生汤惠休。\n试春辍鹰爪，斸雨饷猫头。\n梦境可容到，馋涎那復流。\n舌端吾荐取，倘不负珍投。",
        "dynasty": "宋",
        "collection_info": null
    },
    {
        "title": "又次韵杨梅三绝句  其一",
        "author": "史弥宁",
        "content": "财到南村六月时，累累红紫玉低垂。\n筠笼送似露犹湿，更费支郎七字诗。",
        "dynasty": "宋",
        "collection_info": null
    },
    {
        "title": "又次韵杨梅三绝句  其二",
        "author": "史弥宁",
        "content": "桃李漫山等俗流，诸杨汝是荔支俦。\n当时若贡长生殿，又得真妃笑点头。",
        "dynasty": "宋",
        "collection_info": null
    },
    {
        "title": "又次韵杨梅三绝句  其三",
        "author": "史弥宁",
        "content": "酿蜜搓成绛雪团，莫嫌风味欠儒酸。\n此诗此果君知么，一样骊珠粲玉盘。",
        "dynasty": "宋",
        "collection_info": null
    },
    {
        "title": "和翟主簿",
        "author": "史弥宁",
        "content": "太史骚坛峙豫章，诗豪角立壮颜行。\n遗风凛凛清人骨，飞露娟娟洒我裳。\n五字顾惭非应物，一灯今幸属仇香。\n玉堂蚤晚须椽笔，快写平生锦绣肠。",
        "dynasty": "宋",
        "collection_info": null
    },
    {
        "title": "催花",
        "author": "史弥宁",
        "content": "梅怨霜欺春未知，商量着蕊尚迟疑。\n戏将诗句催花看，催得花开转费诗。",
        "dynasty": "宋",
        "collection_info": null
    },
    {
        "title": "看李成画",
        "author": "史弥宁",
        "content": "岩壑蟠胸秦太虚，辋川一见病全苏。\n可愁地僻无医药，绕屋营丘山水图。",
        "dynasty": "宋",
        "collection_info": null
    },
    {
        "title": "木犀重开",
        "author": "史弥宁",
        "content": "不见岩犀整一秋，厌厌对我诉清愁。\n公筵余沥何曾见，两度开花只暗投。",
        "dynasty": "宋",
        "collection_info": null
    },
    {
        "title": "晓发严濑舟中和戴叔振韵",
        "author": "史弥宁",
        "content": "子陵滩下放船开，老我经行知几回。\n别岸舂鉏殊解事，衝烟冉冉送诗来。",
        "dynasty": "宋",
        "collection_info": null
    },
    {
        "title": "丫头岩",
        "author": "史弥宁",
        "content": "山前露立几时休，老大垂髫羞不羞。\n与汝云冠别梳洗，免教人唤作丫头。",
        "dynasty": "宋",
        "collection_info": null
    },
    {
        "title": "题两岩",
        "author": "史弥宁",
        "content": "月殿双鬟整镜台，俄然拂下玉梳来。\n失惊怕触姮娥怒，走奔人间不敢回。",
        "dynasty": "宋",
        "collection_info": null
    },
    {
        "title": "新喻道上",
        "author": "史弥宁",
        "content": "翠分浓淡山开画，红晕浅深花弄妆。\n诗料自来寻老子，句成浑不费思量。",
        "dynasty": "宋",
        "collection_info": null
    },
    {
        "title": "和潘帐干二首  其一",
        "author": "史弥宁",
        "content": "洋洋雅颂几遗篇，删后求诗类一偏。\n直下谢陶能出手，就中李杜亦差肩。\n多君句好堪呈佛，老我时来未得僊。\n两地河山费蘧栩，吟窗何日勘尘编。",
        "dynasty": "宋",
        "collection_info": null
    },
    {
        "title": "和潘帐干二首  其二",
        "author": "史弥宁",
        "content": "铁研磨穿志未伸，也叨朝蹟也临民。\n九关犹记钧天梦，一舸重寻湘水春。\n自笑装怀多倥偬，从知满腹欠精神。\n调高郢曲终难和，羞杀歈歌籋后尘。",
        "dynasty": "宋",
        "collection_info": null
    },
    {
        "title": "次韵观音寺访木犀已过",
        "author": "史弥宁",
        "content": "金粟如来翠葆中，天香飘堕梵王宫。\n西风一帚无留迹，印证浮生色是空。",
        "dynasty": "宋",
        "collection_info": null
    },
    {
        "title": "林园",
        "author": "史弥宁",
        "content": "情知天也眷诗人，借与林园别样春。\n竹影因风多态度，梅花得月更精神。",
        "dynasty": "宋",
        "collection_info": null
    },
    {
        "title": "炊烟",
        "author": "史弥宁",
        "content": "丝丝古柳网罗鸦，拍拍平田鼓吹鼃。\n不是青烟出林杪，得知山崦有人家。",
        "dynasty": "宋",
        "collection_info": null
    },
    {
        "title": "鹭鸶林",
        "author": "史弥宁",
        "content": "驿路逢梅香满襟，携家又过鹭鸶林。\n含风野水琉璃软，沐雨春山翡翠深。",
        "dynasty": "宋",
        "collection_info": null
    },
    {
        "title": "闲居",
        "author": "史弥宁",
        "content": "山云送我丹青幅，花气撩人兰麝香。\n诗债幸然逢入务，被渠催索又奔忙。",
        "dynasty": "宋",
        "collection_info": null
    },
    {
        "title": "懒不作诗觉文房四友俱有愠色谩赋",
        "author": "史弥宁",
        "content": "一毛不拔管城子，冷眼相看石丈人。\n急性陈玄楮居士，未分皂白也生嗔。",
        "dynasty": "宋",
        "collection_info": null
    },
    {
        "title": "过槠洲行散",
        "author": "史弥宁",
        "content": "羊肠归路若为程，财过槠洲掌样平。\n客舍笼烟炊早顿，田家带月喝春耕。\n青林绿水画千尺，白鹭乌鸢棋一枰。\n坐倦笋舆呼穉子，野花径裏说诗行。",
        "dynasty": "宋",
        "collection_info": null
    },
    {
        "title": "赠临汝曾医士",
        "author": "史弥宁",
        "content": "有客谭医惊四座，指下玄微应识破。\n药市栖迟三十年，安知不是伯休那。",
        "dynasty": "宋",
        "collection_info": null
    },
    {
        "title": "孤山",
        "author": "史弥宁",
        "content": "孤山数幅古名画，着在暗香疎影边。\n不是逋僊有梅癖，梅花清韵似逋僊。",
        "dynasty": "宋",
        "collection_info": null
    },
    {
        "title": "春莫同社会饮张园小楼分韵得飞字",
        "author": "史弥宁",
        "content": "残红委地水平池，杨柳阴阴鶑乱飞。\n山色满楼新雨后，一帘风絮卷春归。",
        "dynasty": "宋",
        "collection_info": null
    },
    {
        "title": "参政宣献楼公挽歌辞  其一",
        "author": "史弥宁",
        "content": "欲知天意属英奇，端为斯文待发挥。\n挺挺魏謩祖风烈，堂堂伏湛国光辉。\n久参机政儒臣贵，未到公台物论违。\n丹旐东风马鞍袅，送车谁不泪襟衣。",
        "dynasty": "宋",
        "collection_info": null
    },
    {
        "title": "参政宣献楼公挽歌辞  其二",
        "author": "史弥宁",
        "content": "子公书问走舆台，公独山林挽不回。\n人道旬瑜须径去，谁知李泌却重来。\n传芳谢砌芝兰粲，在处膺门桃李开。\n无媿可攻心事好，底教生死不荣哀。",
        "dynasty": "宋",
        "collection_info": null
    },
    {
        "title": "参政宣献楼公挽歌辞  其三",
        "author": "史弥宁",
        "content": "无边膏馥丐儒林，可但天台掷地金。\n文不琱镌翻婉切，诗如平淡实高深。\n春风和气生毫末，秋月华星烂古今。\n所发由来关所养，丹青难状晋公心。",
        "dynasty": "宋",
        "collection_info": null
    },
    {
        "title": "参政宣献楼公挽歌辞  其四",
        "author": "史弥宁",
        "content": "耆英续续閟重泉，好在灵光独岿然。\n入侍已成鸿鹄羽，退休俄值白鸡年。\n伤心藏笈书无恙，盥手开缄墨尚鲜。\n刮目相期良不薄，可无斗酒奠桥玄。",
        "dynasty": "宋",
        "collection_info": null
    },
    {
        "title": "庵居",
        "author": "史弥宁",
        "content": "倒影晴溪蘸碧峰，庵居活计尽从容。\n懒能着眼看时事，相约梅花住过冬。",
        "dynasty": "宋",
        "collection_info": null
    },
    {
        "title": "伊谁",
        "author": "史弥宁",
        "content": "伊谁闯我小窗关，偷却西楼一面山。\n谇语白云猜是汝，秋风出意急追还。",
        "dynasty": "宋",
        "collection_info": null
    },
    {
        "title": "和叔振晓上梅坡小亭",
        "author": "史弥宁",
        "content": "巡檐诗袖涨寒香，日炙南枝泫晓霜。\n凈洗宫妆转明洁，恰如汤餠试何郎。",
        "dynasty": "宋",
        "collection_info": null
    },
    {
        "title": "六亭宴雪",
        "author": "史弥宁",
        "content": "雪天领客倚清狂，战退玄冥酒百缸。\n柳絮辊风粘冻壁，梨花撒雨响寒窗。\n琼田隠隠迷翘鹭，玉砌狺狺走吠尨。\n一稔明年宽万虑，更催三白瑞澬江。",
        "dynasty": "宋",
        "collection_info": null
    },
    {
        "title": "喜闲",
        "author": "史弥宁",
        "content": "过眼光阴髮样多，几年客路叹奔波。\n已抛南楚云千嶂，旋买东湖雨一蓑。\n好景剩将诗料理，闲愁全靠酒消磨。\n如今世事都看破，冷笑侯王梦螘窠。",
        "dynasty": "宋",
        "collection_info": null
    },
    {
        "title": "纸帐",
        "author": "史弥宁",
        "content": "高卧羲皇万虑空，吟怀剥落杳无踪。\n恨渠纸帐关诗梦，勾引梅花搅一冬。",
        "dynasty": "宋",
        "collection_info": null
    },
    {
        "title": "十里",
        "author": "史弥宁",
        "content": "十里樵风自一村，草庵挨拶小林园。\n霜严古木正当路，玉立晴峰新表门。\n诗境销磨闲日月，醉乡整顿别干坤。\n浮名浮利非吾愿，时把黄庭漱六根。",
        "dynasty": "宋",
        "collection_info": null
    },
    {
        "title": "再赋晏子直百花林",
        "author": "史弥宁",
        "content": "为报风流元献家，丁宁百卉驻春华。\n侬归载酒溪园去，一首诗吟一种花。",
        "dynasty": "宋",
        "collection_info": null
    },
    {
        "title": "溪流",
        "author": "史弥宁",
        "content": "谁障溪流贴岸边，若为挽得上高田。\n机筩卷起倾横枧，竖笕盛来水接连。",
        "dynasty": "宋",
        "collection_info": null
    },
    {
        "title": "弔湘纍",
        "author": "史弥宁",
        "content": "莫讶灵均苦费词，骚章炳炳日星垂。\n身虽楚泽有遗恨，名与湘流无尽期。\n一笑底关渔父事，此心惟有洛阳知。\n是非付与羣鸥判，不上先生弔古诗。",
        "dynasty": "宋",
        "collection_info": null
    },
    {
        "title": "夜窗书事",
        "author": "史弥宁",
        "content": "一烬银镫两架书，十年伴我夜窗虚。\n不因见性明心后，定自人呼作蠹鱼。",
        "dynasty": "宋",
        "collection_info": null
    },
    {
        "title": "送邬文伯归侍临川  其一",
        "author": "史弥宁",
        "content": "莫管东风归路长，但将绮句答春光。\n候门儿女应相讶，满袖离骚草木香。",
        "dynasty": "宋",
        "collection_info": null
    },
    {
        "title": "送邬文伯归侍临川  其二",
        "author": "史弥宁",
        "content": "易学寥寥一綫然，谁人口裏说先天。\n近来惟有朴斋老，白首焚芗尚草玄。",
        "dynasty": "宋",
        "collection_info": null
    },
    {
        "title": "楚望",
        "author": "史弥宁",
        "content": "楼上诗声缭屋梁，楼前寒叶舞秋光。\n明霞点破莫江碧，断鴈叫羣惊夕阳。",
        "dynasty": "宋",
        "collection_info": null
    },
    {
        "title": "邵阳界上同友人山行",
        "author": "史弥宁",
        "content": "杜宇声中历翠微，涧泉决决泻幽奇。\n与君笑入白云去，柱杖前头尽是诗。",
        "dynasty": "宋",
        "collection_info": null
    },
    {
        "title": "醴陵道上饮别故人被酒困坐竹舆因赋",
        "author": "史弥宁",
        "content": "鸡声催起度江乡，病酒无憀客路长。\n掩上轿窗无隻句，着何面目见春光。",
        "dynasty": "宋",
        "collection_info": null
    },
    {
        "title": "夏日游九龙岩",
        "author": "刘梦符",
        "content": "突兀灵岩古，纡迴石磴升。\n地幽忘日烈，壁峭喜云蒸。\n峰顶池如月，山根水欲冰。\n摩挲可镌处，大字纪中兴。",
        "dynasty": "宋",
        "collection_info": null
    },
    {
        "title": "游月岩书二绝以纪其清  其一",
        "author": "赵虞臣",
        "content": "兰着秋花分外奇，月岩清坐听枰棋。\n笑谭相与同心处，更近新凉八月时。",
        "dynasty": "宋",
        "collection_info": null
    },
    {
        "title": "游月岩书二绝以纪其清  其二",
        "author": "赵虞臣",
        "content": "兹游闲适实清奇，恍对柯山一局棋。\n兴尽相呼下山去，归途犹趁日西时。",
        "dynasty": "宋",
        "collection_info": null
    },
    {
        "title": "题北高峰石松",
        "author": "范师孟",
        "content": "根盘巨石四时青，陌上香泥岂敢侵。\n不但咏夸奇异迹，也须珍重岁寒心。",
        "dynasty": "宋",
        "collection_info": null
    },
    {
        "title": "龙多山",
        "author": "文师敬",
        "content": "我家龙多西，出门山在目。\n杖履三十里，兄弟穿云宿。\n山上有顷田，岩洞多重复。\n石囤如内空，可容万亿斛。\n奇古一仙台，清绝三梵屋。\n千岁大夫松，万竿君子竹。\n四时风飕飕，多寒而少燠。\n天低星日近，举首心自肃。\n不敢高声呼，恐帝谓予黩。\n转盼四方宽，万山皆俯伏。\n幽人来避世，松柏可充腹。\n何劳苦煎炮，自有云蒸熟。\n朝易暮楞严，随意伴幽独。\n天下真乐在，安用名利逐。\n我亦知此乐，倚门望良速。\n入山未要深，且归问寝餗。\n男儿天下志，未忍同草木。\n他时素志遂，人进我则缩。\n来此寄余生，分此山林福。\n吾心与道俱，出处应可卜。",
        "dynasty": "宋",
        "collection_info": null
    },
    {
        "title": "玉蝶泉",
        "author": "张珪",
        "content": "仙人修炼地，玉井着神功。\n日月双轮见，阴阳两窍通。\n可堪清澈底，那更施无穷。\n尚冀丹砂力，当浇尘念空。",
        "dynasty": "宋",
        "collection_info": null
    },
    {
        "title": "石门峰",
        "author": "吴弘钰",
        "content": "横石架广门，天风自来去。\n夜半闻洞箫，知是神游处。",
        "dynasty": "宋",
        "collection_info": null
    },
    {
        "title": "题赵千里夜潮图卷",
        "author": "笃世南",
        "content": "风涛汹涌千堆雪，拍岸翻空倒银阙。\n雁声惊起一江秋，万里无云挂明月。",
        "dynasty": "宋",
        "collection_info": null
    },
    {
        "title": "白石山",
        "author": "林斗南",
        "content": "路迥萦纡行木杪，脚力穷时山更好。\n苦吟转觉嘉句悭，远望方知众山小。\n登临自昔知几人，留题石暗苍苔新。\n吁嗟开闢岁时久，名字湮没多无闻。\n细观天地无穷极，百岁浮生真一息。\n少和灵运纵垂名，俯仰之间亦陈迹。\n何如大人能达观，古今等视犹晨昏。\n朝菌灵芝皆死尔，彼有修短何足言。\n往来盘薄何为者，祇为幽怀未渠舍。\n凭阑一览万境空，辙迹何须遍天下。",
        "dynasty": "宋",
        "collection_info": null
    },
    {
        "title": "止止庵即事",
        "author": "詹琰夫",
        "content": "小结茅庵倚薜萝，主人心事定如何。\n春风枕上邯郸梦，夜雨灯前云水歌。\n岁月不堪频把玩，山林偏称小婆娑。\n年来欲问长生诀，止止庵中养太和。",
        "dynasty": "宋",
        "collection_info": null
    },
    {
        "title": "题三贤堂",
        "author": "嘉定太学生",
        "content": "和靖东坡白乐天，几年秋菊荐寒泉。\n如今往事都休问，且为官司趁酒钱。",
        "dynasty": "宋",
        "collection_info": null
    },
    {
        "title": "送袁侍郎",
        "author": "嘉定太学生",
        "content": "天眷频年惜挂冠，谁令今日远长安。\n举幡莫遂诸生愿，祖帐应多行路难。\n去草岂知因害稼，弹乌何事却惊鸾。\n韩非老子还同传，凭仗时人品藻看。",
        "dynasty": "宋",
        "collection_info": null
    },
    {
        "title": "咏马当山宁江庙",
        "author": "章劼",
        "content": "惊涛汹涌江势恶，一山屹立真瓌奇。\n正如匹马勇赴敌，万夫辟易莫敢支。\n氤氲山腋云气聚，焜耀庙貌神灵栖。\n风帆浪舶香火盛，旱魃雨厉牛羊刲。\n三元水府各雄据，此实上元开府处。\n阴兵擐甲扬灵旗，绍兴勤王宽北顾。\n涂金大扁于湖书，八法森森鬼神护。\n通犀宝带酾龙珠，罗献渠渠严掌故。\n我曹一拜王之庭，坎坎击鼓牲酒陈。\n萧骚古木云四合，路左怪石蹲麒麟。\n人心倾止形势壮，区区马迹何庸神。\n秋风愿借一帆便，笠潭正好羹鲈莼。",
        "dynasty": "宋",
        "collection_info": null
    },
    {
        "title": "别母",
        "author": "苗氏女",
        "content": "桃花飞尽马塍春，此日辞家泪满巾。\n岂是比邻无嫁处，千山万水逐行人。",
        "dynasty": "宋",
        "collection_info": null
    },
    {
        "title": "送刘正甫赴南徐幕府",
        "author": "江西举老",
        "content": "此翁文彩自权奇，抹过盐车十万蹄。\n笔下何多春草句，胸中定有辟尘犀。\n戴公山下竹三径，米老庵前云一溪。\n莲幕退思湖上客，一编为我赋新诗。",
        "dynasty": "宋",
        "collection_info": null
    },
    {
        "title": "与客九日游龙山以尘世难逢开口笑分韵得口字",
        "author": "刘汝进",
        "content": "纵步龙山颠，放舟龙荡口。\n羣然雁鹜行，杂之牛马走。\n我拙不能诗，我病不能酒。\n试问赏花人，还有菊花否。",
        "dynasty": "宋",
        "collection_info": null
    },
    {
        "title": "三贤祠",
        "author": "郑子思",
        "content": "飞凤屹立万仞壁，下有深渊不可测。\n问讯深渊有何物，骄然桀鷔护巢穴。\n寻常任意自出没，砥柱中流喷涛雪。\n舟人偶有毫厘失，挫手婴鳞即粉骨。\n每到王正上七日，昂头掉尾见金脊。\n霁严收怒了无迹，共与邦人供踏蹟。\n滩头鸡卜人得吉，鼓吹秋韆总春色。\n但见五采文焕发，尽是前贤醉鸦墨。\n今来古往几风月，要之勿用果何益。\n莫邪尚不终磨灭，筇杖一跃肯跼蹐。\n我龙会见乘霹雳，起作甘霖沛天泽。",
        "dynasty": "宋",
        "collection_info": null
    },
    {
        "title": "送郑严州四首  其一",
        "author": "陈鉴之",
        "content": "诸贤适江海，梧竹孤凤吟。\n愿言正王度，祈招嗣清音。\n亦为胶西董，反慰及物心。\n未可赋柏舟，天眷宗社深。",
        "dynasty": "宋",
        "collection_info": null
    },
    {
        "title": "送郑严州四首  其二",
        "author": "陈鉴之",
        "content": "父老迎使君，舟楫桐江波。\n那知使君心，一片烟雨蓑。\n杖藜对客星，清风双嵯峨。\n沙鸥公故人，应为小婆娑。",
        "dynasty": "宋",
        "collection_info": null
    },
    {
        "title": "送郑严州四首  其三",
        "author": "陈鉴之",
        "content": "严山少平田，严俗稀惰民。\n书生坐黄堂，肯诧硎刃新。\n定以清凈化，坐啸物自春。\n绿野人荷锄，使君聊岸巾。",
        "dynasty": "宋",
        "collection_info": null
    },
    {
        "title": "送郑严州四首  其四",
        "author": "陈鉴之",
        "content": "善端谁独无，所化有兰鲍。\n时容拜床下，孺子似可教。\n山川顿修阻，心折东去棹。\n徘徊堤柳春，帆腹风欲饱。",
        "dynasty": "宋",
        "collection_info": null
    },
    {
        "title": "遣兴",
        "author": "陈鉴之",
        "content": "踏遍苕溪石，梅花又满林。\n山川春入望，宇宙月知心。\n一纪别乡井，八年无雁音。\n危巢老松顶，日暮有归禽。",
        "dynasty": "宋",
        "collection_info": null
    },
    {
        "title": "会稽秋日观山",
        "author": "陈鉴之",
        "content": "荒塍间流水，蠹叶风飕飗。\n前山与幽人，亭亭共清秋。\n远近日明晦，隠见云去留。\n木末一叟归，犬鸣茅舍幽。\n忆昔典午东，剑佩森名流。\n胜地慰远怀，兹焉久绸缪。\n渔矶与樵径，今有斯人不。\n池石老苔髮，空余螺蚌游。\n世有古今异，郢歌聊自酬。\n醉眼时摩挲，此山即前修。",
        "dynasty": "宋",
        "collection_info": null
    },
    {
        "title": "过吴江",
        "author": "陈鉴之",
        "content": "垂虹四年别，淼淼来梦境。\n今晨整芒屦，柳风吹鬓影。\n春光彻重渊，蛟困绿波静。\n远帆有无处，小立为徐领。\n浩歌翁自得，白髮乱垂颈。\n一室世谁如，三万六千顷。\n平生卜邻意，此际味差永。\n翁肯平分欤，吾其办渔艇。",
        "dynasty": "宋",
        "collection_info": null
    },
    {
        "title": "暮登蓬莱阁",
        "author": "陈鉴之",
        "content": "危栏散湮鬰，已暮亦登临。\n鼓角孤城月，山川万古心。\n鹳栖松雾重，鸥卧渚烟深。\n客子终何託，婆娑且醉吟。",
        "dynasty": "宋",
        "collection_info": null
    },
    {
        "title": "秋晚",
        "author": "陈鉴之",
        "content": "瘦尽芙蓉菊又残，客游怀抱更登山。\n秋光老矣归何处，只在愁人双鬓间。",
        "dynasty": "宋",
        "collection_info": null
    },
    {
        "title": "晚登京口倅厅富览二首  其一",
        "author": "陈鉴之",
        "content": "穷途逢伟观，小阁江万里。\n薄暮岸幅巾，寒烟四山起。\n天河注平淮，斗柄卧芦苇。\n欲返还少留，灯青客船尾。",
        "dynasty": "宋",
        "collection_info": null
    },
    {
        "title": "晚登京口倅厅富览二首  其二",
        "author": "陈鉴之",
        "content": "孙刘昔虎视，铁骑如风雷。\n白水列苍嶂，今焉侑予杯。\n功名诧一时，空云暂崔嵬。\n衲子真英雄，一龛老岩隈。",
        "dynasty": "宋",
        "collection_info": null
    },
    {
        "title": "古诗四首奉寄陈宗之兼简敖臞翁  其一",
        "author": "陈鉴之",
        "content": "雌雄乌一色，烈焰玉石分。\n子桑十日雨，英概君摩云。\n麈尾失羁思，襟裾兰茝芬。\n是岂如蟨驉，书圃同锄芸。",
        "dynasty": "宋",
        "collection_info": null
    },
    {
        "title": "古诗四首奉寄陈宗之兼简敖臞翁  其二",
        "author": "陈鉴之",
        "content": "君隠万人海，啸咏足胜流。\n我堕寂寞滨，嵌岩一筇秋。\n蟠鬰向谁吐，天围芦荻洲。\n劈箭客帆去，何日回吾舟。",
        "dynasty": "宋",
        "collection_info": null
    },
    {
        "title": "古诗四首奉寄陈宗之兼简敖臞翁  其三",
        "author": "陈鉴之",
        "content": "甘旨娱母颜，雍雍春满室。\n咿哑索梨枣，诸儿争绕膝。\n波明再茁桐，露涤清吟笔。\n人生如此足，富贵刀头蜜。",
        "dynasty": "宋",
        "collection_info": null
    },
    {
        "title": "古诗四首奉寄陈宗之兼简敖臞翁  其四",
        "author": "陈鉴之",
        "content": "亭亭会山阁，四面秋澄鲜。\n槃礴一代英，披衣俯飞鸢。\n迩来几星聚，清樽压云烟。\n九转得奇诀，分惠毋独仙。",
        "dynasty": "宋",
        "collection_info": null
    },
    {
        "title": "西湖晚望",
        "author": "陈鉴之",
        "content": "过雨长堤葱翠湿，小桥人静支筇立。\n一缕竿头颤霜鲫，风动青蒲见蓑笠。",
        "dynasty": "宋",
        "collection_info": null
    },
    {
        "title": "京口江阁和友人韵",
        "author": "陈鉴之",
        "content": "良辰仍我辈，斗酒大江边。\n小阁纳万里，一帆来九天。\n世尘黄鹄外，诗兴白鸥前。\n地胜吾衰矣，长怀李谪仙。",
        "dynasty": "宋",
        "collection_info": null
    },
    {
        "title": "题郑承事所作蕙兰三首  其一",
        "author": "陈鉴之",
        "content": "兰如君子蕙如士，此评吾得之涪翁。\n有余不足姑勿论，毕竟清幽气类同。",
        "dynasty": "宋",
        "collection_info": null
    },
    {
        "title": "题郑承事所作蕙兰三首  其二",
        "author": "陈鉴之",
        "content": "托迹不辞岩谷深，异于萧艾亦何心。\n清风披拂自多事，斜日淡云香满林。",
        "dynasty": "宋",
        "collection_info": null
    },
    {
        "title": "题郑承事所作蕙兰三首  其三",
        "author": "陈鉴之",
        "content": "郑君欲与兰写真，心神暗与兰俱春。\n诗家三昧正如此，境融意会今何人。",
        "dynasty": "宋",
        "collection_info": null
    },
    {
        "title": "晚凉湖边放步",
        "author": "陈鉴之",
        "content": "暑气湖山薄，晚风巾袂凉。\n蝉鸣便柳荫，鹭立领荷香。\n大舸鼓声远，小轩茶味长。\n独游元更好，细细踏斜阳。",
        "dynasty": "宋",
        "collection_info": null
    },
    {
        "title": "有感",
        "author": "陈鉴之",
        "content": "淋雨何人记子桑，朱门车马涨尘黄。\n百年友谊须英概，画虎何妨效季良。",
        "dynasty": "宋",
        "collection_info": null
    },
    {
        "title": "月下见桂花欣然会心赋二十八字",
        "author": "陈鉴之",
        "content": "万卉千葩春事足，一岩桂自壮秋光。\n清泠风露月侵午，天上人间相对香。",
        "dynasty": "宋",
        "collection_info": null
    },
    {
        "title": "同刘叔泰放步湖边入灵芝寺坐依光良久叔泰诵坡仙好把西湖比西子之句予因赋古风一首",
        "author": "陈鉴之",
        "content": "刘郎唤我出，胜处意所便。\n清寒柳桃风，浓淡杉桧烟。\n僧庐自生香，步绕古佛前。\n依光偶不扃，坐数禽联翩。\n平林度清磬，遥堤簇归船。\n湖山露真态，鸥点溶溶天。\n形容几吟笔，刚道妆抹妍。\n莫作西子看，正如姑射仙。\n相知喜值予，微笑生清涟。",
        "dynasty": "宋",
        "collection_info": null
    },
    {
        "title": "探梅",
        "author": "陈鉴之",
        "content": "驴蹇飈寒猎帽裙，吟肩山耸酒微醺。\n弯弯竹径霏霏雪，小小溪桥淡淡云。\n忽邂逅时真得侣，向空蒙处细飘芬。\n回天力量知谁似，笑挽春来首策勋。",
        "dynasty": "宋",
        "collection_info": null
    },
    {
        "title": "再到京口",
        "author": "陈鉴之",
        "content": "问讯金焦亡恙否，双鳌依旧据寒流。\n塔边浪战嵌岩石，木末云扶缥缈楼。\n枫叶蓼花新醉雨，山容客鬓两添秋。\n海天一镜舟如豆，忘却尘缁季子裘。",
        "dynasty": "宋",
        "collection_info": null
    },
    {
        "title": "与客夜饮蜡烛有花客请赋之",
        "author": "陈鉴之",
        "content": "圆蒲促坐话情真，蜡炬能花似有神。\n毕竟蜂鬚膏馥在，酒边依旧十分春。",
        "dynasty": "宋",
        "collection_info": null
    },
    {
        "title": "蒋实斋出示孟浩然画像因赋二绝  其一",
        "author": "陈鉴之",
        "content": "吟鞭遥指鹿门归，水色山光件件诗。\n缩项鳊鱼元自好，当年应悔识王维。",
        "dynasty": "宋",
        "collection_info": null
    },
    {
        "title": "蒋实斋出示孟浩然画像因赋二绝  其二",
        "author": "陈鉴之",
        "content": "诵诗纵不忤龙颜，荣贵无过是好官。\n未必一僮随瘦马，千年传作画图看。",
        "dynasty": "宋",
        "collection_info": null
    },
    {
        "title": "送方粹仲适会稽",
        "author": "陈鉴之",
        "content": "正好鑪亭语夜分，朔风征帽浙江濆。\n天低雁带参差树，山远舟横黯淡云。\n龟解不妨时换酒，鲸呿元自妙为文。\n千岩万壑心如水，二尺檠边剩着勋。",
        "dynasty": "宋",
        "collection_info": null
    },
    {
        "title": "到三圣庙坐池亭久之记以四十字",
        "author": "陈鉴之",
        "content": "倦踏软尘陌，琳宫取次行。\n红桃窥潋滟，翠柳立虚明。\n眼底得诗料，耳根犹市声。\n黄冠邀啜茗，犹有旧交情。",
        "dynasty": "宋",
        "collection_info": null
    },
    {
        "title": "同潘孔时饮总宜园孔时出宝晋数帖呼道人吹箫次日有诗予用韵答之",
        "author": "陈鉴之",
        "content": "六桥秋新宜醉吟，举杯共听岩鹤音。\n危亭三面立老竹，宝晋数帖清人心。\n凉蝉不敢喧夕曛，洞箫声绕山腰云。\n摇摇归艇水纹裂，山紫天青河汉白。\n想君独立对空阔，一鹭毛寒藕花月。",
        "dynasty": "宋",
        "collection_info": null
    },
    {
        "title": "包家山和潘孔时",
        "author": "陈鉴之",
        "content": "危阑纳纳万里天，此景不作西子妍。\n荒蹊斗折乔木末，小亭棋布层崖巅。\n阳侯作意娱我醉，潮头百尺来樽前。\n游蜂低回殢花露，一鸟急去拖林烟。\n年来祇可作橘隠，四人聊学商山仙。",
        "dynasty": "宋",
        "collection_info": null
    },
    {
        "title": "送陈仁叔之越",
        "author": "陈鉴之",
        "content": "生世可无友，吾友得仁叔。\n行己严尺度，色夷气清穆。\n蝇头观世态，麈尾露心曲。\n大江渺愁人，风欲饱帆腹。\n重阳两日是，不共一杯菊。\n吾侪迹浮萍，同是客京毂。\n作讨俱出此，正尔未免俗。\n倘有廪可指，一笑如鲁肃。\n寒窗共短檠，何用戒征轴。\n所以穷杜陵，恨欠突兀屋。\n波寒凈沙石，露重老林木。\n莫言衣带水，后会殊未卜。\n越山君旧游，我亦曾寄目。\n迩来平安否，细与问修竹。",
        "dynasty": "宋",
        "collection_info": null
    },
    {
        "title": "寄题长溪杨耻斋梅楼楼乃其先世读书之所",
        "author": "陈鉴之",
        "content": "乃翁爱书书满楼，万轴插架堪汗牛。\n乃翁爱梅梅绕楼，千年老干如苍虬。\n梅护群书俗尘绝，书对梅梢滋味别。\n有时掩卷静倚阑，檐角一枝擎淡月。\n雁行编简相从久，笔砚收功竟无负。\n儿孙登楼凛生敬，谓此梅花乃先友。\n一新丹雘焕枅栱，黄卷依然对姬孔。\n汲泉不是灌梅花，培养君家读书种。\n袍香青紫云路同，盛事何翅继乃翁。\n后来应有跨竈者，百花头上文正公。\n吾知乃翁好梅意，不独区区为名第。\n霜飈天地惨无色，谁得东皇第一义。\n惟梅气禀独超卓，首送春风入书幄。\n对之心地悟理学，此是天民尹先觉。",
        "dynasty": "宋",
        "collection_info": null
    },
    {
        "title": "春晚野步",
        "author": "陈鉴之",
        "content": "容易老春工，扶藜趁好风。\n蛙跳蒲细细，燕没絮蒙蒙。\n沽酒亦可醉，有怀谁与同。\n长松古须鬣，无语对繁红。",
        "dynasty": "宋",
        "collection_info": null
    },
    {
        "title": "客新安赋喜雨歌呈守斋倪史君",
        "author": "陈鉴之",
        "content": "良苗正要雨肥绿，火伞张空驱日毂。\n枝头忽作少女风，转眼排檐万银竹。\n为新安民殊可怜，插空乱巘无多田。\n雨纔终日水半壁，方晴又望霓横天。\n是邦若要宜稼穑，好似婴儿调乳食。\n祇今田甫渴甘澍，贤侯忧民见颜色。\n鼓声坎坎神来临，不歆牲酒歆侯心。\n睡龙苏醒听约束，拏攫云雾层崖阴。\n涧泉将涸兮乱流，嘉颖欲槁兮光浮。\n田翁戴笠儿跨牛，欣欣相对歌贤侯。\n争言一雨神所赐，非侯何以蒙神休。\n天惠贤侯福吾土，长是五日一风兮十日一雨。",
        "dynasty": "宋",
        "collection_info": null
    },
    {
        "title": "守斋和张倅古岩诗予用韵赋三绝呈守斋  其一",
        "author": "陈鉴之",
        "content": "天然石屋两三僧，趺坐寒云几上生。\n想见瓦鑪烟断处，一函经对万松清。",
        "dynasty": "宋",
        "collection_info": null
    },
    {
        "title": "守斋和张倅古岩诗予用韵赋三绝呈守斋  其二",
        "author": "陈鉴之",
        "content": "贰车林下喜逢僧，眼底千峰逸兴生。\n五马未游心已到，吟笺零乱岫云清。",
        "dynasty": "宋",
        "collection_info": null
    },
    {
        "title": "守斋和张倅古岩诗予用韵赋三绝呈守斋  其三",
        "author": "陈鉴之",
        "content": "澹泊贤侯似衲僧，功深心地枣梨生。\n画堂歌舞聊娱客，客退依然禅榻清。",
        "dynasty": "宋",
        "collection_info": null
    },
    {
        "title": "题问政山",
        "author": "陈鉴之",
        "content": "冯轼邦君侈画熊，却来问政翠崖翁。\n祇应兄念玄真子，不是堂无齐盖公。\n千载棣华垂盛事，两丛慈竹亦清风。\n跨鸾时过宣平老，明月箫声在半空。",
        "dynasty": "宋",
        "collection_info": null
    },
    {
        "title": "守斋示予游问政山和陈广文诗予用韵呈守斋",
        "author": "陈鉴之",
        "content": "小队名山访古归，雪云不解听招麾。\n琼瑶千嶂插空阔，珠璧一诗争崛奇。\n兴逸聊兹游赤石，民安何待化潢池。\n妓围如画心如水，鬒髮从渠映玉碑。",
        "dynasty": "宋",
        "collection_info": null
    },
    {
        "title": "夏夜",
        "author": "陈鉴之",
        "content": "鹊影翻高树，萤光出浅莎。\n墙低天宇阔，楼小月明多。\n清吹徐徐至，微云缓缓过。\n欲谈无与共，默坐养天和。",
        "dynasty": "宋",
        "collection_info": null
    },
    {
        "title": "题陈景说诗稿后  其一",
        "author": "陈鉴之",
        "content": "今人宗晚唐，琢句亦清好。\n碧海掣长鲸，君慕杜陵老。",
        "dynasty": "宋",
        "collection_info": null
    },
    {
        "title": "题陈景说诗稿后  其二",
        "author": "陈鉴之",
        "content": "月明孤屿云，一鹤唳清夜。\n和之以君诗，竹牖寒灯下。",
        "dynasty": "宋",
        "collection_info": null
    },
    {
        "title": "题陈景说诗稿后  其三",
        "author": "陈鉴之",
        "content": "倚马挥万言，跨馿哦一字。\n迟速不须论，纫云看奇思。",
        "dynasty": "宋",
        "collection_info": null
    },
    {
        "title": "和守斋户部家居书怀",
        "author": "陈鉴之",
        "content": "抽身龙尾外，一壑本来心。\n书卷竹阴润，笔床花气侵。\n耿光增魏笏，雅趣寓陶琴。\n隠几时搜句，忘言兀似瘖。",
        "dynasty": "宋",
        "collection_info": null
    },
    {
        "title": "同倪善之纳凉寿芳",
        "author": "陈鉴之",
        "content": "沿阶草软翠流长，境静蒲荷觉更香。\n清坐小亭丛竹近，暂停团扇受风凉。",
        "dynasty": "宋",
        "collection_info": null
    },
    {
        "title": "和友人题唐明皇杨太真对弈图",
        "author": "陈鉴之",
        "content": "风流阵退却围棋，心醉妖妍落子迟。\n还记兵行南诏否，输赢应不到双眉。",
        "dynasty": "宋",
        "collection_info": null
    },
    {
        "title": "京口甘露寺登眺",
        "author": "陈鉴之",
        "content": "吹帽海风鸦背起，冯夷知我酒微醺。\n楼台气压金焦浪，钟鼓声飞淮浙云。\n戈甲虎争余块石，榛芜鼪啸几斜曛。\n山僧不管兴亡事，清坐闲披贝叶文。",
        "dynasty": "宋",
        "collection_info": null
    },
    {
        "title": "陪守斋至玉湖书院作",
        "author": "陈鉴之",
        "content": "天垂大溪碧，近树齐远山。\n水气涵野色，缥缈亭数间。\n维昔文节公，孤标凛群姦。\n飘然两屐齿，云岩遍跻攀。\n此地足佳致，差不远市阛。\n寿峰顾而喜，筑屋娱亲颜。\n吴兴富台榭，往往携歌鬟。\n公独抱书来，小舟破潺湲。\n花澹水纹丽，鸟啼人意闲。\n读易发妙藴，不惟评马班。\n着述五百卷，星芒照人寰。\n天街几绣鞍，蹀躞趋豹关。\n河来砥柱立，一老菰蒲湾。\n守斋领客游，秋风韵枯菅。\n我诵壁间文，徙倚藓石斑。\n德人不可见，月白渔舟还。",
        "dynasty": "宋",
        "collection_info": null
    },
    {
        "title": "题严子陵钓台",
        "author": "陈鉴之",
        "content": "渭滨一叟髮垂素，西伯与之无雅故。\n幡然为舍钓鱼竿，八极风云生指顾。\n先生少与文叔游，眼看日角兴炎刘。\n胡为掉头不肯住，垂纶依旧披羊裘。\n周文虚己师贤哲，光武规模欠宏阔。\n三公清坐台阁尊，先生回首桐江月。\n桐江月色无古今，白波苍嶂幽人心。",
        "dynasty": "宋",
        "collection_info": null
    },
    {
        "title": "题村学图",
        "author": "陈鉴之",
        "content": "田父龙钟雪色髯，送儿来学尚腰鎌。\n先生莫厌村醪薄，醴酒虽醲有楚钳。",
        "dynasty": "宋",
        "collection_info": null
    },
    {
        "title": "毕履和惠端砚余以大歙砚报之佐以一诗",
        "author": "陈鉴之",
        "content": "履和惠端砚，玉质马肝色。\n我有大砚卧蚕纹，元是新安龙尾石。\n持以答佳贶，聊尔见此心。\n极知不是双南金，未足报君绿绮琴。\n我得履和砚，清润如履和。\n天然粹德非琢磨，秋江印月平不波。\n君得刚甫砚，朴钝若刚甫。\n不能轻捷随人后，默默寒窗守愚鲁。\n端砚入手喜有余，展开古帖聊学书。\n大砚知君不负渠，墨池飞出北溟鱼。",
        "dynasty": "宋",
        "collection_info": null
    },
    {
        "title": "题画梅水仙山矾三友图",
        "author": "曾由基",
        "content": "野梅清靖节，水仙韵坡公。\n山谷秀而野，厥有山矾风。\n陶苏黄三君，时异风味同。\n后人思典刑，写入画图中。",
        "dynasty": "宋",
        "collection_info": null
    },
    {
        "title": "赠贵官家小姬",
        "author": "曾由基",
        "content": "小蛮初按曲，趁拍入凉州。\n宫羽偶失次，回眸顾部头。\n部头色微嗔，面赭含娇羞。\n低鬟语同伴，周郎曾顾不。",
        "dynasty": "宋",
        "collection_info": null
    },
    {
        "title": "用坡仙鬰孤台韵送郑绣使还朝",
        "author": "曾由基",
        "content": "人人羡登仙，去作上界游。\n谁知世蒙恩，公其晦叔流。\n众芳正回春，一叶偶似秋。\n灵修岂数化，宿莽休槛洲。\n却怜贪荣人，前后几蜃楼。\n策今陈洛阳，疏肯谀沧州。\n阊阖浮云开，台阁清风留。\n所期共推庆历车，可復偏重元佑舟。",
        "dynasty": "宋",
        "collection_info": null
    },
    {
        "title": "贺林正字",
        "author": "曾由基",
        "content": "道山羣玉聚，前辈说干淳。\n近代岂乏士，清时頼有君。\n谁传艾轩派，喜得嫡孙亲。\n所欠非荣进，名流万古芬。",
        "dynasty": "宋",
        "collection_info": null
    },
    {
        "title": "游益公平园怀宜春周宰颂诗",
        "author": "曾由基",
        "content": "丞相非嗔客，名流每举樽。\n鱼烹惟沼在，鹤化有轩存。\n惜欠尧夫子，幸生夷简孙。\n平泉落谁手，文献说平园。",
        "dynasty": "宋",
        "collection_info": null
    },
    {
        "title": "病起幽园检校",
        "author": "曾由基",
        "content": "病起无情绪，池边日几回。\n虫声低覆草，螺殻细生苔。\n暑退芦将变，秋残蓼续开。\n久消环绕迹，全若未尝来。",
        "dynasty": "宋",
        "collection_info": null
    },
    {
        "title": "送广西郑经干并简经略",
        "author": "曾由基",
        "content": "五岭宜人地，君今捧檄行。\n但拚穷彻骨，不到黯无声。\n婉画从违裏，编氓休戚情。\n祖筵谁执爵，三祝石先生。",
        "dynasty": "宋",
        "collection_info": null
    },
    {
        "title": "古寺",
        "author": "曾由基",
        "content": "残经闲竹几，瀹茗供花瓷。\n法窟寂无语，禅容晚带饥。\n虫萦道子画，蛩响外孙碑。\n风定闻疎磬，玄关却自知。",
        "dynasty": "宋",
        "collection_info": null
    },
    {
        "title": "赵岁寒昆季三人拉李学谕余同游南湖次岁寒韵",
        "author": "曾由基",
        "content": "紫麒麟楦岂身荣，腹有诗书气便清。\n野酌雅宜招胜士，贵游大半是宗英。\n主翁旧有登堂约，古树今知夹道迎。\n剩欲索梅同一笑，却随画角弄初更。",
        "dynasty": "宋",
        "collection_info": null
    },
    {
        "title": "宦辙",
        "author": "曾由基",
        "content": "宦辙驰驱尘满襟，解鞍呼酒小登临。\n天垂碧处秋江浄，山弄紫时西日沉。\n韩记合还渠老手，王诗似不要新吟。\n撑天拄地吾儒事，过耳飞禽空好音。",
        "dynasty": "宋",
        "collection_info": null
    },
    {
        "title": "与中朝故人",
        "author": "曾由基",
        "content": "自怜骨相太邅迍，为米折腰依旧贫。\n古史多看多警省，新诗愈改愈精神。\n与游造物真知己，怕说天朝多故人。\n兰菊有时忙不得，世间桃李几番新。",
        "dynasty": "宋",
        "collection_info": null
    },
    {
        "title": "胡讲书赴张国录讲席之招良月也",
        "author": "曾由基",
        "content": "初日融霜泮水清，鹄袍翔集宿中庭。\n先生有道如阳月，太白占祥聚德星。\n安定重来阐湖学，横渠端坐讲西铭。\n自怜一唯无传久，避席何时觌典刑。",
        "dynasty": "宋",
        "collection_info": null
    },
    {
        "title": "送玉堂守永嘉",
        "author": "曾由基",
        "content": "衮衮诸公塞要津，独当椽笔演丝纶。\n久陪清禁聊均佚，谁道明河不可亲。\n畿郡喜迎贤太守，帝旁却欠直词臣。\n逸才毕竟九天忆，应谓禁中须此人。",
        "dynasty": "宋",
        "collection_info": null
    },
    {
        "title": "余秋责余不归责之诚是也余非敢忘乡井而答以诗",
        "author": "曾由基",
        "content": "兔狡应多穴，狐妖解首丘。\n一巢鸠样拙，何计老菟裘。",
        "dynasty": "宋",
        "collection_info": null
    },
    {
        "title": "西湖冰合忽见小舟",
        "author": "曾由基",
        "content": "四望黯同云，平湖堕银汉。\n一叶柳边来，应是寒澌泮。",
        "dynasty": "宋",
        "collection_info": null
    },
    {
        "title": "嘲蜡梅",
        "author": "曾由基",
        "content": "孤芳不被雪霜欺，占得南枝最崛奇。\n气骨不凡风韵少，吕医初见退之诗。",
        "dynasty": "宋",
        "collection_info": null
    },
    {
        "title": "聚景园追凉",
        "author": "曾由基",
        "content": "五云缥缈护檐牙，不是寻常富贵家。\n树树风蝉凉意足，衣巾时復堕槐花。",
        "dynasty": "宋",
        "collection_info": null
    },
    {
        "title": "题昌黎传后",
        "author": "曾由基",
        "content": "唐治百年生退之，行藏端的系兴衰。\n三书何用干时宰，天使斯人欲有知。",
        "dynasty": "宋",
        "collection_info": null
    },
    {
        "title": "题潘庭坚乐府后奉简陈佥书",
        "author": "曾由基",
        "content": "性灵底物堪陶冶，郢曲弥高和弥寡。\n锦囊勿使六丁偷，会有昌黎赏东野。",
        "dynasty": "宋",
        "collection_info": null
    },
    {
        "title": "晚思",
        "author": "曾由基",
        "content": "风号谷应树声喧，阴雨潇潇南北村。\n倦翼投林舟宿港，满怀秋思立黄昏。",
        "dynasty": "宋",
        "collection_info": null
    },
    {
        "title": "题陈陟屺寺",
        "author": "曾由基",
        "content": "幽泉落窦碎琼声，疑是朝天环佩鸣。\n遶寺杉松皆雨露，不应秋叶似恩轻。",
        "dynasty": "宋",
        "collection_info": null
    },
    {
        "title": "题御爱牡丹",
        "author": "曾由基",
        "content": "天香不数魏姚家，玉砌雕栏护绛纱。\n闻说弓旌遍岩穴，怜才应是胜怜花。",
        "dynasty": "宋",
        "collection_info": null
    },
    {
        "title": "西湖夜景",
        "author": "曾由基",
        "content": "閒窗放入四山青，古篆无烟气自清。\n风不鸣条花着露，一湖春月万蛙声。",
        "dynasty": "宋",
        "collection_info": null
    },
    {
        "title": "偶作  其一",
        "author": "曾由基",
        "content": "才退愁无友，时艰悔有家。\n乡心惭杜宇，世事付杨花。",
        "dynasty": "宋",
        "collection_info": null
    },
    {
        "title": "偶作  其二",
        "author": "曾由基",
        "content": "故山荏苒失归期，颜尚如丹鬓已丝。\n忆昔师门传拙赋，迄今客路懒工诗。\n不伤迟暮无豪举，却喜聪明减旧时。\n便把蜗庐题退隠，何时买得草堂基。",
        "dynasty": "宋",
        "collection_info": null
    },
    {
        "title": "偶作  其三",
        "author": "曾由基",
        "content": "遣愁时復赋篇章，此是书生习未忘。\n小吏岂堪人看觑，酒边生怕带诗狂。",
        "dynasty": "宋",
        "collection_info": null
    },
    {
        "title": "与陈刚父论诗",
        "author": "曾由基",
        "content": "少陵久矣跨鲸游，近说西江沸不休。\n双井发源注南海，百川分港失东流。\n君怀正印高悬眼，我抉玄关笑点头。\n半世工夫缘底事，旁人却作等闲求。",
        "dynasty": "宋",
        "collection_info": null
    },
    {
        "title": "答诗友征近诗",
        "author": "曾由基",
        "content": "寄傲西峰未肯东，论文旧约几时同。\n不知杰句真何用，便有虚名岂疗穷。\n珍重远书征近作，疎芜故我欠新功。\n每惭时辈多豪逸，点笔成章杯酒中。",
        "dynasty": "宋",
        "collection_info": null
    },
    {
        "title": "题杨敬之赠项斯诗后",
        "author": "曾由基",
        "content": "今古销沉几项斯，由来作者不祈知。\n看渠一片怜才意，合把黄金铸敬之。",
        "dynasty": "宋",
        "collection_info": null
    },
    {
        "title": "西湖夜景",
        "author": "曾由基",
        "content": "处处芙蕖处处堂，闲行何地不清香。\n归舟又趁晚凉急，十里湖光蘸夕阳。",
        "dynasty": "宋",
        "collection_info": null
    },
    {
        "title": "游宜春北岩",
        "author": "曾由基",
        "content": "宦躯真沐漆，放怀北岩去。\n行行如蔍境，渐入幽绝处。\n湿翠欲霑衣，晴云乱生屦。\n滩声时抑扬，岚气互吞吐。\n松寒韵笙竽，碣石状钟虡。\n朱实袅碧藤，白羽明翠坞。\n提壶忌人醒，市醑邀我沽。\n野果枝头寻，水乐空中度。\n饮少辄颓玉，山灵劳拱护。\n起来一凭栏，件件是佳句。\n此景几百年，却待予全付。\n吟成石点头，喜极石应语。\n何处一鸣鹤，而作赏音和。\n仰峯人所仰，隔江不受呼。\n正如山中人，九诏不一顾。\n传闻唐卫公，挟册曾此寓。\n皋夔读何书，瑰誉响千古。\n一生拗介甫，政坐读书误。\n公乎傥可作，同草遂初赋。",
        "dynasty": "宋",
        "collection_info": null
    },
    {
        "title": "元夕同友街游",
        "author": "曾由基",
        "content": "月韵梅梢漏未央，缓寻梦境小相羊。\n万家灯火天无夜，十里绮罗风自香。\n胜友何如罗粉黛，清谈端可厌笙簧。\n吴侬休作筑城舞，胡越年来共一疆。",
        "dynasty": "宋",
        "collection_info": null
    },
    {
        "title": "元夕酒倦",
        "author": "曾由基",
        "content": "解酲贡浪语，欲困且长谣。\n古篆生春霭，新汤响夜潮。\n喜寻搜句伴，怕有看灯招。\n背却笙歌闹，鸣琴慰寂寥。",
        "dynasty": "宋",
        "collection_info": null
    },
    {
        "title": "中书程先生委校勘春秋分纪大参李雁湖文集因元夕戏成一绝",
        "author": "曾由基",
        "content": "雪柳梢头闹玉梅，万家灯火月楼台。\n校雠幸不开天上，省得扶藜太乙来。",
        "dynasty": "宋",
        "collection_info": null
    },
    {
        "title": "春日田家三首  其一",
        "author": "黄大受",
        "content": "凛寒陵熙春，谁为御其侮。\n酸风吹积雪，浓云洒飞雨。\n农夫荷耒耜，俶载耕斥卤。\n为其有身累，宁免自辛苦。\n妻儿送中饭，冻凌强欲吐。\n晚归极困倦，倒睡带泥土。\n朝来天光开，红紫新媚妩。\n南园踏青人，日暮犹歌舞。",
        "dynasty": "宋",
        "collection_info": null
    },
    {
        "title": "春日田家三首  其二",
        "author": "黄大受",
        "content": "二月祭社时，相呼过前林。\n磨刀向猪羊，穴地安釜鬵。\n老幼相后先，再拜整衣襟。\n酾酒卜筊杯，庶知神灵歆。\n得吉共称好，足慰今年心。\n祭余就广坐，不间富与贫。\n所会虽里闾，亦有连亲姻。\n持殽相遗献，聊以通殷勤。\n共说天气佳，晴暖宜蚕春。\n且愿雨水匀，秋熟还相亲。\n酒酣归路暄，桑柘影在身。\n倾欹半人扶，大笑亦大嗔。\n勿谓浊世中，而无羲皇民。",
        "dynasty": "宋",
        "collection_info": null
    },
    {
        "title": "春日田家三首  其三",
        "author": "黄大受",
        "content": "清明百草春，家家上丘墓。\n南邻去年冬，祸痛及翁妪。\n酒殽罗新阡，蹙頞见追慕。\n旧时细君坟，望见泪已注。\n纸钱风飘飘，世用此文具。\n其间无纸者，已无子孙故。\n有纸与无纸，百步五十步。",
        "dynasty": "宋",
        "collection_info": null
    },
    {
        "title": "偶成  其一",
        "author": "黄大受",
        "content": "高唐作梦时，宋玉乃得见。\n那知赋说梦，梦外云雨怨。\n此赋苟不作，应无列女传。",
        "dynasty": "宋",
        "collection_info": null
    },
    {
        "title": "偶成  其二",
        "author": "黄大受",
        "content": "蕨薇生山巅，长不踰蓬蒿。\n松柏生涧底，岁久还干霄。\n禀质自不同，托身奚必高。",
        "dynasty": "宋",
        "collection_info": null
    },
    {
        "title": "偶成  其三",
        "author": "黄大受",
        "content": "绿草何自来，蔓延满中庭。\n前朝方芟夷，兹视忽已盈。\n竹间幽兰花，数四移乃成。",
        "dynasty": "宋",
        "collection_info": null
    },
    {
        "title": "读四皓传",
        "author": "黄大受",
        "content": "白云茫茫歌紫芝，人间无路瞻尨眉。\n太子介使招忽往，高祖问省心先知。\n翁身商山名八极，此时不出汉事危。\n敢惜双足惜汉鼎，非私刘氏私黔黎。\n欠呵千年橘中棋，华阴堕馿者为谁。",
        "dynasty": "宋",
        "collection_info": null
    },
    {
        "title": "老寋行",
        "author": "黄大受",
        "content": "朔风狂惊岷峨流，帝敕云螭藩四州。\n颔珠千载化老寋，一变为回鐍川键。\n蚕丛簸弄几为翻，欲捲全蜀沦腥膻。\n瞿塘下连沧海脉，愁积溟涨牵鰲极。\n臣冰呼天天不闻，快斥金翅清江氛。\n连环不解万古铁，阳侯依旧千江月。\n紫庭登奏尤其元，西州之功不补愆。\n清源血食天地久，其于冰兮亦何有。",
        "dynasty": "宋",
        "collection_info": null
    },
    {
        "title": "昭潭寄内人",
        "author": "黄大受",
        "content": "不接安书动隔年，二千里外极悬悬。\n老亲强健知勤馔，诸子痴顽恐费鞭。\n幸有田园堪卒岁，使知诗礼可无钱。\n客中亦有风流罪，长伴梅花对月眠。",
        "dynasty": "宋",
        "collection_info": null
    },
    {
        "title": "由洞庭入五田",
        "author": "黄大受",
        "content": "一汀红糁蓼花天，滴滴清寒晓露圆。\n回首洞庭山半点，伤心桂岭路三千。\n诗魂夜寄青林月，渔唱声回绿树烟。\n却笑陶朱不如我，我无西子与同船。",
        "dynasty": "宋",
        "collection_info": null
    },
    {
        "title": "油口夜饮醉卧一室及觉三鼓矣秋夜新冷雨湿虫鸣展转不能成寐于是浩然有归志",
        "author": "黄大受",
        "content": "一榻翛然着醉侬，沉沉清夜大槐宫。\n梦回作恶酒气重，枕上不眠归兴浓。\n点滴落阶添闷雨，清哀遶壁诉寒虫。\n计行良未成端绪，何处高楼撞晓钟。",
        "dynasty": "宋",
        "collection_info": null
    },
    {
        "title": "沙头秋晚",
        "author": "黄大受",
        "content": "霜风吹冻玉池冰，留滞周南尚未行。\n病久故园千里梦，夜寒孤舍一枝灯。\n愁缘南贾归舟影，心断黄芦落雁声。\n老剑已闲头已白，祇堪吟咏课归程。",
        "dynasty": "宋",
        "collection_info": null
    },
    {
        "title": "竹",
        "author": "黄大受",
        "content": "虚心怀月明，劲节挺玉立。\n岂是外春风，春风无处入。",
        "dynasty": "宋",
        "collection_info": null
    },
    {
        "title": "宿岳阳张漕书堂",
        "author": "黄大受",
        "content": "云低风转冷，黯黯起秋阴。\n薄暮细雨过，小窗寒气侵。\n关山千里梦，骨肉十年心。\n病意兼归意，攒眉写万金。",
        "dynasty": "宋",
        "collection_info": null
    },
    {
        "title": "廉泉",
        "author": "黄大受",
        "content": "一泓落古寺，三赤开方池。\n怀山决渎后，烁石流金时。\n君看此廉泉，不增亦不亏。\n炯炯玉色透，灿灿金沙辉。\n朅来临古亭，石铫行相随。\n呼童试春芽，活火烹新奇。\n一咽利喉吻，再啜心神怡。\n泠然清风来，玉液通华池。\n忆我心地初，与水同一几。\n心泉本无事，何必希夷齐。\n曰泉已强名，况復有是非。\n一笑付自然，贪廉吾不知。",
        "dynasty": "宋",
        "collection_info": null
    },
    {
        "title": "宁化白水磜甲子春",
        "author": "黄大受",
        "content": "雪瀑从天下，余流亦建瓴。\n双崖秋气逼，九地殷雷声。\n虎穴山川险，蛟涎草木腥。\n负鹾由此径，异日不堪行。",
        "dynasty": "宋",
        "collection_info": null
    },
    {
        "title": "晚步",
        "author": "黄大受",
        "content": "扇小葛衣轻，风清草路平。\n水声逢石怒，烟素近山明。\n唤犊牛回顾，惊人犬倒行。\n耨夫方到屋，月已屋头生。",
        "dynasty": "宋",
        "collection_info": null
    },
    {
        "title": "荆州人种秧击缶于田间以乐农者呜呼其犹有先王之世之遗意欤",
        "author": "黄大受",
        "content": "鼓声响答缶声喧，歌笑声多日易昏。\n尚有乐农遗意在，要知此地近中原。",
        "dynasty": "宋",
        "collection_info": null
    },
    {
        "title": "呈鲁斋提刑伯",
        "author": "黄大受",
        "content": "散尽黄金与客休，田园不为子孙谋。\n白头更自嫌多累，尚有潇湘万卷楼。",
        "dynasty": "宋",
        "collection_info": null
    },
    {
        "title": "江行万里图",
        "author": "黄大受",
        "content": "雪山西来接海白，天之所以限南北。\n谁人胸裏着舆图，挥斥荆吴入绡墨。\n浓浓淡淡两岸山，烟波瀰茫江面宽。\n水空漠漠鸟飞绝，渐看渐远天漫漫。\n客舟泝流先后去，风帆饱腹如飞舞。\n有时小艇绝波来，不知何处横江渡。\n钟山隠隠开金陵，雨花台前留玉京。\n汀洲劣处小孤出，垂杨绿引浔阳城。\n蕲黄紫翠照卷雪，武昌楼台半明灭。\n周郎赤壁杳难凭，洞庭寒烟蒙孤月。\n西江耿耿沙籀清，三十六湾斜照明。\n黄陵庙深楚山阔，九疑成削黏天青。\n我来展轴惊快覩，恍然对面水仙府。\n片时行尽江南天，吊古何劳出门去。\n南巡真人忘却归，轩辕龙去眇难追。\n咸池曲绝谁奏乐，风雨啼痕满竹枝。\n六朝虎士工设险，蹴踏沧波当挥剑。\n血流不惜惜江流，肯放飞埃过天堑。\n滥觞曾闻荡雍丘，楫声若为空悠悠。\n江声至今恨不尽，枉白万古英雄头。\n两阶干羽享波后，八公草木今健否。\n长安正在碧云边，斜日西风重回首。",
        "dynasty": "宋",
        "collection_info": null
    },
    {
        "title": "梅川呈同舟游仲发时中流失舟故云",
        "author": "黄大受",
        "content": "投晚钟公渡放船，急流送我转千山。\n羣犀戏浴江含石，饥雁悲鸣橹下滩。\n吟骨欲投鱼腹葬，梦魂那许蝶身闲。\n可怜八尺奇男子，不作当年跛足看。",
        "dynasty": "宋",
        "collection_info": null
    },
    {
        "title": "遣载入闽从李守约",
        "author": "黄大受",
        "content": "考亭高弟说乌洲，小子何妨作远游。\n问学再三勤讲贯，立身第一在操修。\n机心仅可文章用，邪说毋从释老求。\n更做程文须典实，年来华藻近轻浮。",
        "dynasty": "宋",
        "collection_info": null
    },
    {
        "title": "即事",
        "author": "黄大受",
        "content": "路转欹桥曲，阴阴石磴低。\n紫藤藟碧树，红叶绣清溪。\n草露明侵径，秋香暗刺衣。\n前滩水声好，欲趁钓鱼矶。",
        "dynasty": "宋",
        "collection_info": null
    },
    {
        "title": "织女虫",
        "author": "黄大受",
        "content": "灏气逼星河，佳期匝眼过。\n草间闻织急，天上想寒多。\n烛裏颦挑锦，边头冷枕戈。\n终宵弄机杼，柰此月明何。",
        "dynasty": "宋",
        "collection_info": null
    },
    {
        "title": "早作",
        "author": "黄大受",
        "content": "星光欲没晓光连，霞晕红浮一角天。\n干尽小园花上露，日痕恰恰到窗前。",
        "dynasty": "宋",
        "collection_info": null
    },
    {
        "title": "归来",
        "author": "黄大受",
        "content": "近日多骚客，吾衰不可追。\n松间哦鲁颂，花下看唐诗。\n好鸟山深语，寒蝉日暮悲。\n此声良叶律，新句总堪疑。",
        "dynasty": "宋",
        "collection_info": null
    },
    {
        "title": "公安",
        "author": "黄大受",
        "content": "市人屋井底，栋与江堤平。\n大江压堤来，浩浩势欲倾。\n古堤腾长蛇，独与江争衡。\n积流增巨涨，飘突万马惊。\n油河与之合，盘涡沸淜腾。\n折旋声汹涌，吞汲翻长鲸。\n微茫隔岸村，百尺崩沙赪。\n中流有行舟，来往如飞蝇。\n巨风推银山，性命鸿毛轻。\n设险护东南，天巧如揭绳。\n用武莫若荆，豪雄所交争。\n玄德欲兴刘，于焉深经营。\n坐据此要湍，进退窥敌情。\n时事一阨塞，拂衣开西扃。\n至今闻西偏，城治余丘陵。\n汤汤横乎前，何畏百万兵。\n善卫保其吭，坐待其师崩。\n更能用吾长，谈笑收其赢。\n何者非神机，用之须人英。\n机略失所用，山川无常形。\n休兵不敢论，凄咽含余情。",
        "dynasty": "宋",
        "collection_info": null
    },
    {
        "title": "中秋舟次沙津",
        "author": "黄大受",
        "content": "去年中秋月，照我入桂城。\n今年中秋月，送我到江陵。\n桂林二千八百里，城边买船发春水。\n潇湘六月寒如冰，洞庭湖中秋气生。\n峡江西来雪波急，片帆带雨烟中湿。\n胡雁不来芦苇秋，风林淅沥生人愁。\n反思前年风露好，月入金罇醉将倒。\n如今飘落千万山，烟波瀰漫几时还。\n露香堂中千百瓮，玉瓶取醉风吹梦。\n今宵弦管闹繁华，灯火沙头一万家。\n争似诗翁弄江月，微吟还自汲江花。",
        "dynasty": "宋",
        "collection_info": null
    },
    {
        "title": "鬰孤",
        "author": "黄大受",
        "content": "台高日欲暝，晚眺眼增明。\n迭嶂罗云树，双流抱粉城。\n低浮烟万栋，清送月三更。\n尚约秋吟夜，江声带雨听。",
        "dynasty": "宋",
        "collection_info": null
    },
    {
        "title": "病起",
        "author": "黄大受",
        "content": "煮药炉边过一春，瘦骸唯与病相亲。\n雨多药裹易生晕，润透巾纱懒拂尘。\n枕上最宜思过眚，静中倒得养精神。\n不辞小现维摩诘，只恐今无问病人。",
        "dynasty": "宋",
        "collection_info": null
    },
    {
        "title": "枝江九日简周宰",
        "author": "黄大受",
        "content": "日车不照出郊车，门外天阴云尚麤。\n青州未有居士供，白衣知是谁家奴。\n江山有恨横饥眼，茱菊无情对卧壶。\n赢得闲关吟苦句，定无人敢唤催租。",
        "dynasty": "宋",
        "collection_info": null
    },
    {
        "title": "公安寓馆夜立观前用载韵",
        "author": "黄大受",
        "content": "翛翛一古观，我到夜何其。\n仙磬吟风殿，幽人汲露池。\n星沉萤聚水，月倒兔悬篱。\n四起钟声乱，凌风欲化肌。",
        "dynasty": "宋",
        "collection_info": null
    },
    {
        "title": "秋夜读书",
        "author": "黄大受",
        "content": "青灯敞虚堂，微风动衣襟。\n兀坐耽尘编，起观星河沉。\n古人岂可见，所希见其心。\n终然发永叹，不寐鸣床琴。",
        "dynasty": "宋",
        "collection_info": null
    },
    {
        "title": "梅",
        "author": "黄大受",
        "content": "自见梅开后，相看不暂离。\n只因愁落去，不忍看繁时。\n佳实羹堪味，遗音角可期。\n牡丹专富贵，春尽却空枝。",
        "dynasty": "宋",
        "collection_info": null
    },
    {
        "title": "谒九江赵守",
        "author": "阳枋",
        "content": "浮舟湓浦春，民谣举欣欣。\n问民宁底乐，州有贤使君。\n帝胄擢清班，江国烦慇懃。\n仪型金玉相，肝肠锦绣纹。\n周南蔼忠厚，大雅卓不羣。\n固本屹盘石，理兵无丝棼。\n城坚万里长，气壮三边军。\n短吟亟搜枯，弄斧当郢斤。\n聊此窥一斑，所见谐所闻。\n愿公慨神州，边腹久中分。\n五岳判地气，三光离天文。\n倒竭五湖波，一洗九陵氛。\n钟彝勒伟晔，汗史照芳芬。\n此烈丈夫耳，循常奚足云。",
        "dynasty": "宋",
        "collection_info": null
    },
    {
        "title": "沥鼻峡",
        "author": "阳枋",
        "content": "双穴流清泉，古来名有自。\n至今存一息，呼吸窍万类。\n山以泉为津，石以穴为鼻。\n无形本诸天，有质着乎地。",
        "dynasty": "宋",
        "collection_info": null
    },
    {
        "title": "游下竺飞来峰和存子侄韵",
        "author": "阳枋",
        "content": "嵯峨擅北高，幽静还西竺。\n虎蹲石根奇，龙蟠藤蔓曲。\n面横白水湖，背列浓岚谷。\n鸟碎山逾空，起予诗不俗。",
        "dynasty": "宋",
        "collection_info": null
    },
    {
        "title": "过九江望见庐山立雪一峰和全父弟韵",
        "author": "阳枋",
        "content": "阻风桑落洲，悠然见庐山。\n白雪满莲峰，皓矗九霄间。\n新晴破积阴，天宇豁开颜。\n玩图仰斯人，怀古涕潸潸。\n准拟进扁舟，蹑屐登螺鬟。\n饱谙风月归，庶几无虚还。",
        "dynasty": "宋",
        "collection_info": null
    },
    {
        "title": "和赵景贤使君入昌溪即事",
        "author": "阳枋",
        "content": "东出峡如筒，北行溪似线。\n晨发怯春寒，午炊喜破晛。\n滩高石嵚𡼭，浪急珠玑溅。\n平生忧患心，对此倍兢战。\n棹夫捷如风，舞篙接飞縴。\n昔观武陵图，今见武陵面。\n岩丛放斧斤，挂壁发葱蒨。\n半天矗乱峰，横烟锁寒练。\n猿鸟生意深，诗笔写豪健。\n先生岩壑姿，对此聊自厌。\n险极復推奇，一览嗟未遍。\n老眼仰贪看，花生浑欲焰。\n人唤不回头，决眦强自勉。\n造化藏秘奇，人生能几见。\n夙昔困尘埃，比来得清玩。\n异境延高吟，胜览惬幽念。\n直疑紫雾深，秘隠丰城剑。\n便欲于此中，遯世真无闷。\n朝餐色䰐鬖鬖，暮游光潋滟。\n还恐利名牵，回首成健羡。",
        "dynasty": "宋",
        "collection_info": null
    },
    {
        "title": "峡州程彦彪签判赋桃花菊读之良有佳致嗣韵敬呈觉其东涂西抹也",
        "author": "阳枋",
        "content": "羣芳发天机，妍媸太纷竞。\n秋菊繁有徒，色以黄为正。\n渊明具卓识，主一无多柄。\n日锄三径荒，取友霜松劲。\n后人悦纷华，逐物情其性。\n不见黄居中，方隅靡从令。\n绿衣尊间色，心忧切吟咏。\n陶菊抱幽姿，汉广绝游泳。\n红紫杂赋形，变化理难竟。\n妖娆妬端庄，超乘夸捷径。\n黄花秋露中，心与晚色凈。\n品类富脂铅，盛服粧亦靓。\n佛头诧奇装，桃花卑异姓。\n殿荷呼是兄，先梅可称孟。\n就中甘作君，今古有同敬。\n伊其标上药，隠居重题评。\n汲泉撷芬英，神功治未病。\n味真乏佳色，苦坐芳筵屏。\n轻身引华年，蓍龟堪鑑镜。\n独立傲秋霜，高风谁景行。\n嘉哉夷齐贤，不仕西周盛。\n解约紫茱君，梗桧延福庆。\n登高睨八荒，期活苍生命。\n君家瓮头春，胚腪归酒圣。",
        "dynasty": "宋",
        "collection_info": null
    },
    {
        "title": "绍庆府教厅瑞麦",
        "author": "阳枋",
        "content": "耕稼问黔巑，禾黍悭培塿。\n秀实仅有之，嘉祥藐乌睹。\n府主金华仙，农事躬缅缕。\n暖律笑吹邹，长府肯为鲁。\n节用寓封殖，宽征从字抚。\n去年民病穫，公把漏天补。\n今年趁春耕，公有月额雨。\n至和委来牟，两岐分艺圃。\n双秀可奇观，三颖骇珍吐。\n一如荀氏龙，头角森踽踽。\n一如贾氏虎，伟彪称最怒。\n友于好弟兄，长岐支伛偻。\n芒颖乍峥嵘，襁褓辞妪姆。\n苗脉共根株，万物本乎祖。\n见说西家牛，二犊同一乳。\n琐碎众难并，异闻杳前古。\n归功二千石，为言物有主。\n忆昔辛丑间，红尘飞白羽。\n陆海沈炊烟，原田没榛楛。\n殿角深顾忧，宅西命山甫。\n太平登九年，鱼鳬蔼生聚。\n长啸孤云端，汉中我疆宇。\n片心天地通，助顺知已许。\n畜繁田不芜，麦瑞富高庾。\n万竈饱貔貅，余勇洵可贾。\n坐缚长桥蛟，行却九关虎。\n挈还天子地，醉言执童羖。\n衮衣逐归禾，上瑞此焉取。\n癯儒嘉闻言，中夜长起舞。\n欲补嘉禾篇，俚咏惊瓦甒。",
        "dynasty": "宋",
        "collection_info": null
    },
    {
        "title": "寿李夔州乃翁",
        "author": "阳枋",
        "content": "干月生真贤，老子其犹龙。\n主静以观动，万籁鸣秋虫。\n片心閒渊明，结社同远公。\n俯仰身世浮，妍华收晴虹。\n堂迥妙香凝，超然天地通。\n至怀三釜外，真味一瓯中。\n震长可代父，物生辰与同。\n正东权发育，造化谁能穷。\n艮居东北隅，生意来重重。\n高枝翔凤凰，𡄸喈鸣梧风。\n尝闻干一气，禀付人稀逢。\n公全六画阳，何始復何终。\n杞菊不足蔬，芝苓非所供。\n刚健自无息，天人知共宗。\n世无飞昇客，浪说吕仙翁。\n世无武陵源，异境空蟠胸。\n惟公秉干德，七十元舂容。\n举家秀而贤，无非干所钟。\n生生之谓易，笑言支长筇。\n举杯问苍天，天高杳无从。\n我欲携羲篇，相随鹤山峰。",
        "dynasty": "宋",
        "collection_info": null
    },
    {
        "title": "昆岳有佳人四章寿黄循斋  其一",
        "author": "阳枋",
        "content": "昆岳有佳人，婀娜苍松姿。\n金石结根柯，绿叶琼瑶枝。\n抱阳炉峰春，毓英巴水滋。\n丝苓濯繁霜，清樾摇坤陲。\n亭亭拔烟萝，渠厦谁当支。\n工师胡弗来，岁寒心自知。",
        "dynasty": "宋",
        "collection_info": null
    },
    {
        "title": "昆岳有佳人四章寿黄循斋  其二",
        "author": "阳枋",
        "content": "昆岳有佳人，猗猗凌霜竹。\n丛篠列委翳，萧森散清郁。\n常虚君子心，而耸高人目。\n袅袅鸾凤栖，浓浓露华沐。\n玉兔投西隅，金乌出晹谷。\n瑟僴不可谖，聊尔为君祝。",
        "dynasty": "宋",
        "collection_info": null
    },
    {
        "title": "昆岳有佳人四章寿黄循斋  其三",
        "author": "阳枋",
        "content": "昆岳有佳人，神龟支其床。\n问龟生何年，太素含混茫。\n问龟何所餐，沆瀣凝秋阳。\n问龟何所知，一理周八荒。\n佳人拊龟笑，我心非汝量。\n大化难浅测，缩首宜深藏。",
        "dynasty": "宋",
        "collection_info": null
    },
    {
        "title": "昆岳有佳人四章寿黄循斋  其四",
        "author": "阳枋",
        "content": "昆岳有佳人，挺挺云中鹤。\n帝乡迴鹜心，人寰寓其託。\n仰云引圆吭，九皋穷碧落。\n瀛湘沧海身，稻粱寄情薄。\n昨梦世未醒，清唳不容寞。\n鸣阴子必和，天理亦昭灼。",
        "dynasty": "宋",
        "collection_info": null
    },
    {
        "title": "开庆元年二儿自白水之江陵閒作数语送行且劝归也",
        "author": "阳枋",
        "content": "举家出三峡，去乡二千里。\n卜筑罄囊资，苟全留白水。\n诛茅炊赤稻，稊稗日嵌齿。\n芥根充鼎实，屡空啜清泚。\n残编发空箱，矮窗聊復尔。\n昼诵夜无灯，早寝接晏起。\n江国多雪霜，木火谢司毁。\n冻冱袭重茅，刮肌復侵髓。\n瓶储斗升粒，食聚三百指。\n子行其谓何，艰难急生理。\n轻财性则然，苦节此时矣。\n荆江萃交朋，酬答宁容已。\n长语废百事，频游迷短晷。\n接䍦防倒着，拍手儿童耻。\n食息在顾养，交抨繫金柅。\n有怀赵乙囊，勿错孟尝履。\n泉竭云自中，风惊吹戍垒。\n廪粟不可縻，市门亦难倚。\n我老惊太衰，孙稚要提耳。\n来岁属庚申，上旬逢丙子。\n人事顾天时，沟壑虞近止。\n梅腊早还家，浊醪同酌兕。",
        "dynasty": "宋",
        "collection_info": null
    },
    {
        "title": "与存子侄王南运上风联句",
        "author": "阳枋",
        "content": "舟行缓东去，波蹙疑西流。\n尘扬频闭目，草偃付回眸。\n翩翩泝岸鹭，缓缓沿波鸥。\n聚沱留积滓，逆浪集浮沤。\n门窥雨斜入，窗望山相留。\n棹苦掌痕肿，烟回眦泪浮。\n客舟上急急，我楫去悠悠。\n一程分两日，半月仅三州。\n仆嗔粮易竭，客怨利难谋。\n柁斜横水面，人宿避沙头。\n啸想武陵虎，化催西海虬。\n欲寄风伯语，聊以吾诗投。\n何如还借顺，咫尺登瀛洲。",
        "dynasty": "宋",
        "collection_info": null
    },
    {
        "title": "送谢方伯赴试",
        "author": "阳枋",
        "content": "春桑催蚕日迟迟，春蚕食叶开文闱。\n桃源虽好不可住，高人梦绕故山薇。\n金鸡啁哳唤出日，轻舟短棹风吹衣。\n莫问虹梁春燕入，莫吟西堂春草萋。\n水光山色二千里，助君笔底龙蛇飞。\n丹成九转天上去，五云胶轕黄金扉。\n回首故乡烟霭暮，城郭如故人民非。\n年来世事转头改，不见华表丁令威。\n送君南浦祝此语，伫立江干背夕晖。",
        "dynasty": "宋",
        "collection_info": null
    },
    {
        "title": "回陆主簿贺生日诗",
        "author": "阳枋",
        "content": "南华眇弥夸灵椿，八千为秋八千春。\n要是循名须责实，人生三万六千日。\n世间修短皆自然，造化到底难为言。\n一十二万九千岁，更加五百干之兑。\n安乐老仙穷象数，三哥笑言讥浅露。\n只如三百六十五，天运从来周一度。\n太羹玄酒常浑浑，何人于中罗八珍。\n八珍向裏有真味，未可以天而废人。\n神数自一而至十，万物生成由此出。\n坤兑无首干无终，阴阳为用常虚一。\n颜子闻一以知十，清明气禀不苟畀。\n六德六行惟俱全，只向纲常穷所止。\n人能陋巷乐箪瓢，践行即是奇男子。\n看尽古今为圣贤，底事有经还有权。\n纷纭杂扰语不尽，匠斤扁斲惟心传。\n道至无言而止矣，此外如何别有旨。\n万灵昭灼会寸心，须使爱之若桐梓。\n朅来城市辞山林，萧萧两鬓雪山侵。\n感甚秋高华晚节，搜枯聊作寒蛩吟。",
        "dynasty": "宋",
        "collection_info": null
    },
    {
        "title": "寿邓子西知县",
        "author": "阳枋",
        "content": "猗猗竹绕邓家湾，亭亭屋背摩围山。\n当轩水花日喷薄，覆户云叶时斓斑。\n中有高士金闺客，元从洞府生人间。\n捧觞天爵役人爵，戏彩前班罗后班。\n不妨花县春风晚，且对萱堂白日閒。\n剩将千卷课儿习，博取一笑开慈颜。\n和气向晚薄葱蒨，书声半夜随潺湲。\n只恐天上妬人暇，催公拔宅离尘寰。\n玉堂将母奉珍鼎，锵听羣仙鸣佩环。\n丹砂九转戒独善，刀圭分遣扶艰关。\n功成麟阁归来早，笋舆随步羞桃荐菊纫兰蕳。",
        "dynasty": "宋",
        "collection_info": null
    },
    {
        "title": "用昌黎赋鸣雁韵劝蹇从叔出峡与乃兄相依",
        "author": "阳枋",
        "content": "楚天空阔雁南飞，整整秋来春又归。\n肠断孤鸿鸣失依，重云片影俦侣稀。\n野老吟情託兴微，樊笼休羡稻粱肥。\n岷峨回首寸心违，华亭清唳昔人非。\n湖北湖南秋水多，洲渚星稀无网罗，平沙雪落声相和。\n俛仰尘世应无他，君于此处意如何。",
        "dynasty": "宋",
        "collection_info": null
    },
    {
        "title": "和赵使君喜雨",
        "author": "阳枋",
        "content": "举头日日云如血，遍走羣祠腰漫折。\n恻隠存君一念间，造物于人岂终绝。\n天眼豁随公道开，宵人于此何有哉。\n烦歊陡逐苛条去，甘泽端从德意来。\n公心与天同一宇，那是经生分别处。\n佳句催成头上云，仁言散作空中雨。\n开轩对雨卜香秔，铃阁无风还自凉。\n新诗写出天人际，赓歌细与问苍苍。",
        "dynasty": "宋",
        "collection_info": null
    },
    {
        "title": "黄池舟中和全父弟韵",
        "author": "阳枋",
        "content": "江上平堤堤上路，隻轮来往舟沿泝。\n林疎风叶坠轻黄，征雁声中秋暗度。\n来踏东风归岁暮，佳山好水无重数。\n揩摩老眼待冬深，更看霜林排雪树。\n岸木稠边屋作邻，港鱼多处鸥成聚。\n竿蓑拟欲箇中留，却恨冬风催我去。",
        "dynasty": "宋",
        "collection_info": null
    },
    {
        "title": "和存子侄上风嘆",
        "author": "阳枋",
        "content": "家在岷峨峰六六，文章李杜追芳躅。\n有诗吟破雪飞花，无酒斟来体生粟。\n观光上国肩共摩，舟下长江尾相触。\n行行得意买湖天，携手风凉曾点浴。",
        "dynasty": "宋",
        "collection_info": null
    },
    {
        "title": "云山避地",
        "author": "阳枋",
        "content": "依山茅屋两三间，与世相遗尽日閒。\n背拥蓝屏半天碧，面对参差横架山。\n径草蒙头云覆屋，泉甘土肥似盘谷。\n剑峰林密杳无边，绵峡潭深幽莫烛。\n有鲜可食美可茹，康乐和平长自饫。\n有时拂石弄泉声，有时策杖登山去。\n山中日沈山月出，岩暝林晦总佳适。\n平石如台倚山隈，准拟结茅閒读易。\n尚论古人得我心，商傅周姜汉子陵。\n好共栽桃艷长春，却恐渔父来相寻。",
        "dynasty": "宋",
        "collection_info": null
    },
    {
        "title": "寿程彦彪签判乃翁",
        "author": "阳枋",
        "content": "黄钟宫动夏秋分，夜来一雨如倾盆。\n炎云洗尽金天浑，老人星见程家门。\n老人降生叙南村，昔日闻名今共论。\n耆英侍坐聆嘉言，八窗玲珑笑语温。\n千载一朝逢漆园，夹拶小涧开窗轩。\n云鸡月犬闻朝昏，衰情晚态常相存。\n翠竹紫凤高腾骞，梧枝袅娜栖雏鹓。\n琴弹碧玉箜篌蕃，炉养白砂贤弟昆。\n胎仙三迭舞翩翻，玉液九转朝昆崙。\n沆瀣为饮霞为餐，菊酒酌客香盈樽。\n欲随枕石漱潺湲，只恐鼎养归天阍。\n九老图中姓字尊，月倦指点诗轻扪。\n莫学刘阮穷溪源，尽教亲见眼前七世森仍孙。",
        "dynasty": "宋",
        "collection_info": null
    },
    {
        "title": "回程宣义贺生日诗",
        "author": "阳枋",
        "content": "锦章卷遗书八分，独茧抽绪浮金盆。\n太羹玄酒淳风浑，秋草得暖生华门。\n隔溪来往如幽村，百年时叙从君论。\n直谊高情无绮言，寒陬冷宇回春温。\n郑公耆英思陶园，顾我芒屐羞高轩。\n感君昭昭排昏昏，心期好语饶温存。\n惠然长风来孤骞，九苞后乘彤庭鹓。\n肯令穉榻依陈蕃，相对怡愉谐弟昆。\n跋红坐久金炉翻，天鸡不觉鸣昆崙。\n清萧满腹烟霞餐，归来捧枵哦空樽。\n新题壮笔流飞湲，欲持此诗排帝阍。\n祈我友君同寿尊，座间谈笑舌莫扪。\n伊洛派脉探其源，与世无穷振振绳绳之子孙。",
        "dynasty": "宋",
        "collection_info": null
    },
    {
        "title": "送文大监赴召",
        "author": "阳枋",
        "content": "云门大卷声铿锵，不比寒谷号蛩螀。\n长笑归来书满床，着眼不用垂簪裳。\n夤缘仕版亦逢场，一鼎热处元清凉。\n年来道心包干刚，鑑凈水止无迎将。\n付物大公齐混茫，玲珑窗牖开八荒。\n霁月海东悬秋霜，照破蒙昧横津梁。\n不才赋资如点狂，柱倚宝瑟心陶唐。\n冰轮玉井情徜徉，祥云丽日希余光。\n布帛菽粟味尤长，寻绎此乐徒激昂。\n颀然美人天西方，许我立雪来其旁。\n欲坐春风吸余芳，听说夜话摅中膓。\n又闻催归侍玉皇，挈提北斗斟天浆。\n凈洗世表尘昏黄，席此广宇归康庄。\n起舞掉头帆飞扬，誓鸣急桨随乌樯，参同希传魏伯阳。",
        "dynasty": "宋",
        "collection_info": null
    },
    {
        "title": "送云山文先生吏部赴召",
        "author": "阳枋",
        "content": "云山至宝非和璧，光耀烛天难毖密。\n一朝天子阐坤珍，此宝肯为蜀人出。\n宝生蜀东六十年，蜀势关吴妙陈述。\n蜀为头目吴腹心，头目清明腹心佚。\n蜀为藩篱吴奥堂，藩篱坚固奥堂实。\n蜀若颠危忧在吴，夔峡岂能遏迸溢。\n自从蜀口弃三关，托裏金城更崷崒。\n戎马衝奔二十年，此城处处皆屹立。\n虔刘俘掠技已穷，羣聚宝峰频出入。\n抵碍坚城不得战，转攻云诏谋虚袭。\n欲践辰沅闯广南，后顾有蜀还恧尼。\n留屯汉中缀秘师，计俟万全无一失。\n我向嘉渝增重屯，大理垂军须缩绖。\n夷陵近闻列守戍，似谓蜀险为难必。\n或言东晋不用蜀，是时南北只守一。\n如今敌人斡腹来，不思保蜀更何术。\n莫虞海道要先防，云涛涌沸蛟鼋栗。\n臣宝一战振天威，至今敌胆犹惕怵。\n莫忧淮堧近建康，万柁舟师人素习。\n踏车横江臣世忠，北人言之魂凛凓。\n荆南虽云瞰大江，曹瞒百万几禽执。\n赵公堰匮孟公湖，有如弱水蓬莱岌。\n当今重势在蜀川，蜀事艰难今转急。\n井络丘墟烟火空，荆棘漫弥虎窟室。\n频年旱暵民流亡，褚无完裳瓶无粒。\n兵将愿战民效死，彼此交病财不给。\n就中活着犹可为，民心戴宋元一日。\n益兵降财劳蜀民，旒冕周咨宜委悉。\n射干狼毒漫战吻，芝朮参苓难愈疾。\n恳切深惟保蜀方，蜀苟措安国宁谧。",
        "dynasty": "宋",
        "collection_info": null
    },
    {
        "title": "和存子侄长吟酆都韵",
        "author": "阳枋",
        "content": "江肥石没浪壮激，水瘦石露滩无声。\n丛深鹿来平都重，林槁鹿去平都轻。\n消息盛衰有如此，是理见处须分明。\n孟叟晚年尽心作，孔圣垂老春秋成。\n当知血气命于志，不同万物殊枯荣。\n好向先生问心极，万里浮舟入帝城。",
        "dynasty": "宋",
        "collection_info": null
    },
    {
        "title": "长风峡避风和全父弟韵",
        "author": "阳枋",
        "content": "惨舒异气无异机，交朋论心不论迹。\n诗书一酌饮芝兰，风雨连宵听萧瑟。\n旋调诗律破愁城，閒弄局棊消短日。\n酒来思逸吟转高，笑罢江横颜自怿。\n坐久那知风袂寒，眠酣未问霜衾湿。\n四时翻转无停机，一理浑融何所适。\n佳山好水看已多，江乡谁作莼鲈忆。\n天人之际妙復微，莫事空言须践实。",
        "dynasty": "宋",
        "collection_info": null
    },
    {
        "title": "读易书怀",
        "author": "阳枋",
        "content": "家家住坐长安道，日问长安何草草。\n春到骊山渭水深，拂石临流苦不早。\n万户千门镇日开，无边风月随人好。\n满城花柳断鶑肠，芳菲易歇天难老。",
        "dynasty": "宋",
        "collection_info": null
    },
    {
        "title": "赋赵守接竹引岩泉",
        "author": "阳枋",
        "content": "冰丝宝瑟无胶柱，事省庭空引泉注。\n为爱心随水色清，从教竹傍山腰去。\n循除㶁㶁听潺湲，华襟湛彻生灵根。\n纵使波深池自满，尚嫌鲤跃圆荷翻。\n破除崖岸非落泊，虚室融融自出白。\n通塞默知箇裏心，媸妍各付水中色。\n自来道体如泉流，昼夜不舍无春秋。\n希音解入幽人听，世间俗耳徒箜篌。\n沈沈夜永寒声出，宫商寡和鸣琮璧。\n山高月冷天地空，寸地希夷无畛域。\n架竹主人还记年，山下出泉常不干。\n凡物有本自无息，对泉玩理高怀宽。\n先生仁念泉初达，苍生镇尔铜乌渴。\n太空一滴着人清，生意汪洋湖海阔。\n野人不作名利贪，饮水曲肱心自甘。\n时乞一瓯空煮茗，快读羲经井九三。",
        "dynasty": "宋",
        "collection_info": null
    },
    {
        "title": "少年看花行寄示谊儒侄",
        "author": "阳枋",
        "content": "少年看花日千遭，黄金买笑侠气豪。\n醆斟西凉绿蒲萄，燕歌赵舞纷绮罗。\n插花上马玉颜酡，鞭马如风花底过。\n九天阊阖手可摩，扬眉不怕金吾诃。\n杜鹃一声啼山阿，门掩绿苔愁秦娥。\n春树红颜能几何，万里封侯成蹉跎。\n河南布衣正婆娑，却笑因风想玉珂。\n未肯岩前扪翠萝，商丘不唱采芝歌。\n独深于易如邹轲，紫阳真人声相和。\n莲荡归来扬其波，我傍梅花读遗书，不知纷纷坐久落花多。",
        "dynasty": "宋",
        "collection_info": null
    },
    {
        "title": "丙寅八月旦晨兴尚早坐而假寐梦与客诵诗云藜羹藿啜蔬园芳黄花晚节凌秋霜因增成十韵寄壬儿",
        "author": "阳枋",
        "content": "偻指寅年已半强，烦歊能几还凄凉。\n风叶有声宵鸣廊，试拥衾紬眠藤床。\n晓钲铮铮楼点长，清梦了了哦诗章。\n藜羹藿啜蔬园芳，黄花晚节凌秋霜。\n起挑木火然心香，晴云收雨烟黄江。",
        "dynasty": "宋",
        "collection_info": null
    },
    {
        "title": "谢涪陵刘君举使君见委北岩堂长诗",
        "author": "阳枋",
        "content": "雪片冬深玩易编，正公和气理尤浑。\n八分写就龙蛇走，岩藤涧树常蜒蜿。\n莲荡飘裾紫阳学，归来拂拭莓苔痕。\n岩前世事几兴废，道无今古终长存。\n新来五马栽桃李，生平伊洛期穷源。\n下车一笑抚江阁，片心飞度苍崖根。\n生香动荡满幽谷，秋丛濯雨抽兰荪。\n露华滴晴舞夜鹤，云叶卷霁吟朝猿。\n衰翁白首野人服，不爱市井怜山村。\n太守招来说好语，翠萝有路犹堪扪。\n听终不敢谢疲苶，瘦筇强拄岩檐门。\n遗书欲傍梅花读，祇恐使人昭昭己昏昏。",
        "dynasty": "宋",
        "collection_info": null
    },
    {
        "title": "和夔州李约斋灯宵",
        "author": "阳枋",
        "content": "蚕丛今岁看灯宵，可人只有峡中州。\n白帝纶巾隠敌国，胜势蜀尾连吴头。\n竹枝歌舞喧城市，春声泛鸥臈浮蚁。\n府主山村耕稼心，挈客衔杯聊尔尔。\n咿哑蛮唱杂𪔳冬，老者前导幼者从。\n不贪嬉惰乐游冶，只记时序还桑农。\n村村蓑笠儿童队，桑上鷄声花底吠。\n春归野烧雪初融，日上高峰寒早退。\n生意着人人莫知，但见绿草生清凄。\n雪戍坐敛荆江北，月华静照峨眉西。\n此意洪蒙不可道，张皇恐被春风恼。\n酒浇象滪石无言，春不生荣冬不槁。\n穿花燕曲弄繁絃，来寻故垒画堂前。\n呢喃似与游人语，今宵行乐宁徒然。\n得贤千里只须一，大公方寸无他术。\n厚地不填无底谷，万流岂涨沧溟溢。\n我谈此语费形容，有似樵声箇箇同。\n野蚕作茧自缠缚，拈弄轻丝大巧中。\n君不见隣女效颦人爱少，万目睽睽分丑好。",
        "dynasty": "宋",
        "collection_info": null
    },
    {
        "title": "宝佑三年上巳风雨连日成短歌寄谊儒侄",
        "author": "阳枋",
        "content": "风雨飘摇三月三，绮罗罢游客停骖。\n满城春树烟䰐鬖，朱户绿窗愁不堪。\n香芹刺泥燕争衔，杜鹃欲啼情正含。\n舞雩儿童笑鸰䳺，尧舜气象此中涵。\n鼓瑟高人手可探，淡音非雅亦非南。\n太守风期神与参，我解此意谁为谈，但觉满怀春酣酣。\n花柳蒙迷不可贪，芳菲易歇随浮岚。\n閒闭阁门何所耽，惟见千山万山秀色郁如蓝。",
        "dynasty": "宋",
        "collection_info": null
    },
    {
        "title": "寿制置夏节使",
        "author": "阳枋",
        "content": "丙申蚩尤临蜀口，三十年余遭践蹂。\n当时五十四郡全，兵与民财堪着手。\n锋旗戊午肆长驱，江北江南分战守。\n雕瘵仅存六七州，鸿鴈飞鸣狐夜吼。\n先生受任势凌兢，仓扁视证亦惊走。\n无麫馎饦难支撑，将勇兵强民力阜。\n前贤用蜀当优游，先生端力排纷纠。\n农炊岂暇劝加餐，春风未始一杯酒。\n公心只有天地知，虽处艰关安且久。\n事不辞难功不矜，节度枢垣亦廉取。\n天下都统捧霞觞，先生一人更谁有。",
        "dynasty": "宋",
        "collection_info": null
    },
    {
        "title": "寿李使君宣义父子同日",
        "author": "阳枋",
        "content": "黄梅雨阵歇窗纱，庚梦醒来槐月斜。\n拜后拜前懽陆续，老君谪仙同一家。\n蝉冠醉倒金貂客，异香飘随青犊车。\n旋呼五马博一笑，酒酣逸气凌苍霞。\n培椿植桂弄梧碧，生香不断树交花。\n清凈何须餐沆瀣，抱素肯养琼田鸦。\n伯阳参同窃造化，高风海客空乘槎。\n武陵溪深自流水，天台云渺维胡麻。\n神游八极亦汗漫，大鹏希有争雄夸。\n藤床经卷得真谛，五鼎三釜轻豪奢。\n静桃宿火熏百和，閒引山泉烹粟芽。\n自行自坐脚力轻，瘦筇掷弃龙槎枒。\n从来参苓不到口，双瞳镜碧颜春华。\n我向关头伴尹喜，共乞刀圭期修遐。\n阿谁疑年问甲子，纯干一气健而无息孰测其津涯。",
        "dynasty": "宋",
        "collection_info": null
    },
    {
        "title": "和王季行制干昌溪即事  其一",
        "author": "阳枋",
        "content": "异境破清愁，狂吟日点头。\n前峰方极目，远岭又迎眸。\n石乱屡支舫，滩高常负舟。\n心亨行有尚，习坎自安流。",
        "dynasty": "宋",
        "collection_info": null
    },
    {
        "title": "和王季行制干昌溪即事  其二",
        "author": "阳枋",
        "content": "盐米溪中艇，桑麻云外村。\n岩重稀鸟道，石劲少篙痕。\n赤甲此微峡，温泉兹小轩。\n绝怜鷄唱罢，近午日方暾。",
        "dynasty": "宋",
        "collection_info": null
    },
    {
        "title": "过下沱",
        "author": "阳枋",
        "content": "迤衍鱼盐地，清明花柳天。\n江平拖雾縠，山远带霜铅。\n景好辄作画，心閒连得篇。\n泛舟随暮霭，明月冷浮川。",
        "dynasty": "宋",
        "collection_info": null
    },
    {
        "title": "瞿唐峡",
        "author": "阳枋",
        "content": "壁绝昼昏明，猿高髣髴音。\n不关天宇窄，自是峡流深。\n既晓迟朝日，未西还夕阴。\n扁舟平涉险，凭取有孚心。",
        "dynasty": "宋",
        "collection_info": null
    },
    {
        "title": "和全父弟立秋喜雨",
        "author": "阳枋",
        "content": "造化仁民意，潇潇夜雨声。\n焦原欣得润，枯黍喜更生。\n染出林阴密，濯余天气清。\n秋河从此挽，尽洗北来兵。",
        "dynasty": "宋",
        "collection_info": null
    },
    {
        "title": "茅屋",
        "author": "阳枋",
        "content": "情契居连屋，炊斋溜合烟。\n放怀行共出，得语坐相传。\n竹户云深入，芦窗月半穿。\n桃源今得趣，堪赋拟前贤。",
        "dynasty": "宋",
        "collection_info": null
    },
    {
        "title": "和黄循斋送景正辅户曹之夔三首  其一",
        "author": "阳枋",
        "content": "要路倦登临，渊明径好寻。\n卷收名利帜，揭示圣贤心。\n月使千家满，霜从两鬓侵。\n逃空三峡客，属耳听蛩音。",
        "dynasty": "宋",
        "collection_info": null
    },
    {
        "title": "和黄循斋送景正辅户曹之夔三首  其二",
        "author": "阳枋",
        "content": "自脱樊笼役，潜心克己私。\n是求从此日，非莫问前时。\n郡改山元在，江流石不移。\n人心日澜倒，先觉仰扶持。",
        "dynasty": "宋",
        "collection_info": null
    },
    {
        "title": "和黄循斋送景正辅户曹之夔三首  其三",
        "author": "阳枋",
        "content": "浅见论成败，先几烛是非。\n端倪还眇眇，勋绩自巍巍。\n学僻门常掩，诗枯毫懒挥。\n何时住岩下，质问此心微。",
        "dynasty": "宋",
        "collection_info": null
    },
    {
        "title": "輓黄循斋  其一",
        "author": "阳枋",
        "content": "桂剩炉峰月，香飘字水春。\n姓名天下客，抱负洛中人。\n膴仕方三纪，徂年未六旬。\n循斋余售用，何必叹穷民。",
        "dynasty": "宋",
        "collection_info": null
    },
    {
        "title": "輓黄循斋  其二",
        "author": "阳枋",
        "content": "忆昔论文友，如今舐鼎仙。\n周经谈正印，易学话真传。\n一乐堂中语，三生石上缘。\n莲峰望昆岳，惆怅白云连。",
        "dynasty": "宋",
        "collection_info": null
    },
    {
        "title": "挽故人  其一",
        "author": "阳枋",
        "content": "公生百载下，学契五峰心。\n崇鼎屹重器，洪钟希太音。\n词源擅翻海，句律善舂金。\n材古谁人识，清歌和惨吟。",
        "dynasty": "宋",
        "collection_info": null
    },
    {
        "title": "挽故人  其二",
        "author": "阳枋",
        "content": "卓世轻财易，悬知种德难。\n有贫皆粟帛，无骼不衾棺。\n红树悲春早，孤松忍岁寒。\n轻飔生宰木，多少鼻成酸。",
        "dynasty": "宋",
        "collection_info": null
    },
    {
        "title": "挽郑广安",
        "author": "阳枋",
        "content": "壮节从丁卯，奇功岁转新。\n有征皆鼓勇，无战不鏖尘。\n棠国香凝月，榆关梦熟春。\n吁嗟河北地，今日尚终臣。",
        "dynasty": "宋",
        "collection_info": null
    },
    {
        "title": "挽武龙蹇巡检  其一",
        "author": "阳枋",
        "content": "仁者寿宜得，王臣忠可嘉。\n功名虽有约，云月自为家。\n义粟饥中粜，慈梁雨后斜。\n百年回首处，溪冷欲梅花。",
        "dynasty": "宋",
        "collection_info": null
    },
    {
        "title": "挽武龙蹇巡检  其二",
        "author": "阳枋",
        "content": "叩户忆曾识，升堂期再寻。\n仙游诚绝往，俗虑苦盈襟。\n菡萏晚犹好，荼䕷霜不侵。\n思君望阡陇，远树白云深。",
        "dynasty": "宋",
        "collection_info": null
    },
    {
        "title": "挽伏德华主簿  其一",
        "author": "阳枋",
        "content": "黉堂深惜昔，六典共寻源。\n合遂齐飞鹗，嘉逾竞化鵾。\n红颜君早去，白髮我空存。\n方寸千年事，悽然谁与论。",
        "dynasty": "宋",
        "collection_info": null
    },
    {
        "title": "挽伏德华主簿  其二",
        "author": "阳枋",
        "content": "豁达千人杰，巍峨七尺躯。\n天边期阔武，意外失华途。\n堕泪一人足，伤心二女孤。\n西溪桥畔冢，多少为嗟呼。",
        "dynasty": "宋",
        "collection_info": null
    },
    {
        "title": "和前人韵赋昌溪洞口",
        "author": "阳枋",
        "content": "洞口天容黯，灵宫暂洁斋。\n中宵轻霢霂，向晚捲云霾。\n岩削苍璆璧，峰攒碧玉钗。\n水花纷迸峡，石乳溜垂崖。\n喷浪迟归舫，穿涛急去𥱼。\n布飞千丈直，屏立半空排。\n木任岩藤束，花从涧草埋。\n高猿枝袅袅，幽鸟韵喈喈。\n亭午烟光冷，深春风色飁。\n便疑尘世隔，直与洞仙偕。\n意得诗偏好，情閒乐可涯。\n寄言轩冕客，名利莫装怀。",
        "dynasty": "宋",
        "collection_info": null
    },
    {
        "title": "椶花",
        "author": "阳枋",
        "content": "满株擐甲诧椶榈，叶展蒲葵冬不枯。\n鬼髮擘开纤玉掌，蚌胎剖破细琼珠。\n熟煨炉火香于笋，白饤盘银美似酥。\n珍膳莫充禅客供，恐猜鱼子放江湖。",
        "dynasty": "宋",
        "collection_info": null
    },
    {
        "title": "别宇文丈",
        "author": "阳枋",
        "content": "满耳声称蓦浣沙，萍根云叶际天涯。\n襟扃喷扑芝兰气，韵味清修诗礼家。\n剩把香编消岁月，点无浮叶靓春华。\n西归人问簪朋得，将作东南第一夸。",
        "dynasty": "宋",
        "collection_info": null
    },
    {
        "title": "寿韩司理",
        "author": "阳枋",
        "content": "不因春酒驻红颜，都是心清事弗关。\n草为囹空随意绿，花缘客少笑人閒。\n幽情倚棹暂随水，爽气拄颐常看山。\n共指武陵槃涧地，桃花深处屋三间。",
        "dynasty": "宋",
        "collection_info": null
    },
    {
        "title": "寿绍庆金守",
        "author": "阳枋",
        "content": "神光高射斗牛墟，知是龙泉瑞气舒。\n彩映北堂霜后桧，辉连东馆月中书。\n江流丽水描来似，峡束棠溪画得如。\n为报鲸鲵休陆走，剑芒元是发硎初。",
        "dynasty": "宋",
        "collection_info": null
    },
    {
        "title": "庚子叨第贽合州甘守  其一",
        "author": "阳枋",
        "content": "吴门扞蔽重夔渝，两地藩篱属钓鱼。\n自昔无城当蜀屏，从今有柱壮坤舆。\n军心铁石高深裏，敌胆灰尘筑凿余。\n看偃天戈閒夜月，朗声读破磨崖书。",
        "dynasty": "宋",
        "collection_info": null
    },
    {
        "title": "庚子叨第贽合州甘守  其二",
        "author": "阳枋",
        "content": "欲陈礼乐字三千，起趁东风万里船。\n戎马不禁文未丧，石鱼间出瑞开先。\n人知制梃摧坚甲，政比黄钟缓急絃。\n愿借风云乘快便，一声雷爆九重天。",
        "dynasty": "宋",
        "collection_info": null
    },
    {
        "title": "贺李万州守夔  其一",
        "author": "阳枋",
        "content": "骑鲸汁漫谪仙臞，一世龙门只汉儒。\n天下文章从古有，人间勋业即今无。\n鹤山往事心存蜀，象滪新功力蔽吴。\n留取道宗辽外策，共为炎宋巩皇图。",
        "dynasty": "宋",
        "collection_info": null
    },
    {
        "title": "贺李万州守夔  其二",
        "author": "阳枋",
        "content": "渊渊圣道浩津涯，万里寻师暮景斜。\n滥吹丛中情懒散，弹冠镜裏髮爬髿。\n苍龟已卜林间屋，青犊还逢关上车。\n未得乞符求换骨，借閒读易傍梅花。",
        "dynasty": "宋",
        "collection_info": null
    },
    {
        "title": "寿蹇从叔制干",
        "author": "阳枋",
        "content": "黄钟大吕播年华，簪盍城南捧九霞。\n共说贤寮心似镜，何妨幕府事如麻。\n纷纷吏坌空迷目，蹇蹇王臣岂计家。\n共约岁寒松竹友，好携周易傍梅花。",
        "dynasty": "宋",
        "collection_info": null
    },
    {
        "title": "寿蹇用叔姻翁总干",
        "author": "阳枋",
        "content": "明知少府是神仙，金水何须挂彩鞭。\n喜喜欢欢游两幕，平平稳稳过三年。\n红莲照水香仍旧，绯枣团秋味正圆。\n兰玉已堪华晚节，更寻小圃菊花天。",
        "dynasty": "宋",
        "collection_info": null
    },
    {
        "title": "寿狄知录",
        "author": "阳枋",
        "content": "熟读周官知几冬，染人袍就彩丝缝。\n生当永日三三夏，数应西岷六六峰。\n囚放尽言公活汝，民期无復鼠穿墉。\n笼中上药芝苓富，却笑频看镜裏容。",
        "dynasty": "宋",
        "collection_info": null
    },
    {
        "title": "贺田都统再帅夔  其一",
        "author": "阳枋",
        "content": "十乘由夔入钓鱼，饮江无马鴈安居。\n瞿唐催要金城壁，即墨争迎铁裹车。\n八阵旌旗蛇势整，九关风月虎符虚。\n白盐万丈齐天石，揭日奇功大字书。",
        "dynasty": "宋",
        "collection_info": null
    },
    {
        "title": "贺田都统再帅夔  其二",
        "author": "阳枋",
        "content": "桃李三生黄口儿，春回桑梓放埙吹。\n燕依旧主今还再，兔守空株懒未移。\n暂对少陵堂下瀼，远怀靖节菊边篱。\n好风借与一帆饱，归趁江空水落时。",
        "dynasty": "宋",
        "collection_info": null
    },
    {
        "title": "谒夔门桂帅  其一",
        "author": "阳枋",
        "content": "阃歌整暇化清夷，笑把宗师正印提。\n绣腑文章开剩馥，锦江桃李烂成蹊。\n旌摇蜀水春浮峡，柝静蛮天月满溪。\n衣衮归欤近宸极，殊勋嘉叹殿头西。",
        "dynasty": "宋",
        "collection_info": null
    },
    {
        "title": "谒夔门桂帅  其二",
        "author": "阳枋",
        "content": "志欲商伊学欲颜，寻师梦遶五湖间。\n不违誓至仁三月，亲炙宁辞雪万山。\n流海浪浮蜗战角，排云应许豹窥斑。\n还丹知换尘凡骨，趁得先生未出关。",
        "dynasty": "宋",
        "collection_info": null
    },
    {
        "title": "贽鄂帅张仁简  其一",
        "author": "阳枋",
        "content": "八牖玲珑义理天，復斋心印妙亲传。\n化炉点处金非铁，吏坌清余否亦贤。\n吠息蒹芦湖外月，炊生榆柳竈中烟。\n水浮鄂渚连牛渚，公子行行天上僊。",
        "dynasty": "宋",
        "collection_info": null
    },
    {
        "title": "贽鄂帅张仁简  其二",
        "author": "阳枋",
        "content": "不为名缰浪出山，朱门桃李恐阑珊。\n师寻湖海胸怀阔，道满干坤耳目宽。\n水驿已终三楚尾，天阍犹向五云端。\n登楼便欲骑黄鹤，乞与书生换骨丹。",
        "dynasty": "宋",
        "collection_info": null
    },
    {
        "title": "赴大宁司理贽俞帅  其一",
        "author": "阳枋",
        "content": "见说三关息虎貔，风高白帝卷旌旗。\n擎天砥柱瞿唐险，保蜀规模阵石奇。\n誓出祁山禽仲达，肯屯汉口学姜维。\n枕戈心事闻鷄起，未必閒眠听竹枝。",
        "dynasty": "宋",
        "collection_info": null
    },
    {
        "title": "赴大宁司理贽俞帅  其二",
        "author": "阳枋",
        "content": "入手青衫愧壮颜，悠悠底事白云閒。\n有心文字几千卷，适意茅茨三两间。\n可奈红尘飞白羽，不容黄叟卧青山。\n欲从宁水成仙骨，趁得先生未出关。",
        "dynasty": "宋",
        "collection_info": null
    },
    {
        "title": "寿绍庆王守谨礼",
        "author": "阳枋",
        "content": "燕寝凝香事自无，祝釐何用饮酴酥。\n袴歌雪外暖传曲，社酒人间春满壶。\n客到竞夸逢子晋，我来甚喜见夷吾。\n摩围山下閒摩诘，他日添归九老图。",
        "dynasty": "宋",
        "collection_info": null
    },
    {
        "title": "寿刘节判",
        "author": "阳枋",
        "content": "昨夜天香两袖中，转头人日又桑蓬。\n云龙风虎千年遇，圣主贤臣此际同。\n翠竹西来方嫩绿，夭桃栽后未繁红。\n人间正喜洪钧转，莫问天台有路通。",
        "dynasty": "宋",
        "collection_info": null
    },
    {
        "title": "寿涪州李汉辅使君",
        "author": "阳枋",
        "content": "见得州如斗大轻，閒将五马繫榕阴。\n两江波上千家月，万卷堂中一片心。\n尚笑龚黄为计浅，更寻伊洛问鈎深。\n莫悭仙李盘根实，可与轻红种作林。",
        "dynasty": "宋",
        "collection_info": null
    },
    {
        "title": "乙丑除夕衍少陵韵成七言寄示任儿于珍南",
        "author": "阳枋",
        "content": "边隅守岁莫思家，有酒盈樽即颂花。\n爱尔和鸣同野鹤，起予返哺学林鸦。\n生香不断炉烟袅，绛蜡长明跋晕斜。\n时序推迁休问当，何思何虑乐无涯。",
        "dynasty": "宋",
        "collection_info": null
    },
    {
        "title": "丙辰病起示儿",
        "author": "阳枋",
        "content": "采薪背夏见书云，世我相遗思转清。\n识箇凝阴消又长，喜些真火熄还生。\n百年好梦黄粱短，一片閒心白鹤轻。\n独拥寒衾长不寐，听吹梅角动江城。",
        "dynasty": "宋",
        "collection_info": null
    },
    {
        "title": "舟过三游洞知遂脱兵火矣喜赋",
        "author": "阳枋",
        "content": "万里扁舟归自东，干戈满地路难通。\n弟兄一榻聊相对，叔侄双头未许同。\n峡入三游千丈险，水连西蜀百忧空。\n家山桃李期堪数，共约花间酌晚风。",
        "dynasty": "宋",
        "collection_info": null
    },
    {
        "title": "泊舟洞庭云薄天空湖光可爱恨未登岳阳楼耳",
        "author": "阳枋",
        "content": "昨日兰桡逐顺流，今朝湖口泊归舟。\n千山日暖雪花散，万里风高云叶收。\n江影曲通西蜀远，湖光横与北溟浮。\n岳阳奇眺嗟犹欠，付与他年稳上楼。",
        "dynasty": "宋",
        "collection_info": null
    },
    {
        "title": "寿邓子西提干与乃堂相距八日",
        "author": "阳枋",
        "content": "碧梧清梦绕红萱，袖橘归来人倚门。\n七日喜称王母寿，经旬还捧谪仙尊。\n松知得算霜中树，梅报和羹雪外村。\n拄杖金鱼消息好，慇懃拜舞劝加飱。",
        "dynasty": "宋",
        "collection_info": null
    },
    {
        "title": "遣季子寿黄循斋二首  其一",
        "author": "阳枋",
        "content": "五峰高处五云新，黄石先生非避秦。\n圯上未容书出袖，岩前元自易无尘。\n烟霞窟冷苦留客，云雾窗虚亦可人。\n好为苍生彻蒸暑，天边散与一襟春。",
        "dynasty": "宋",
        "collection_info": null
    },
    {
        "title": "遣季子寿黄循斋二首  其二",
        "author": "阳枋",
        "content": "自得遗书学子房，拟来辟谷并山阳。\n仙乡不秘眼前道，俗相惭无肘后方。\n经叶再传新雨露，桃花重发旧门墙。\n呼儿莫怕蓬莱远，勤爇南丰不尽香。",
        "dynasty": "宋",
        "collection_info": null
    },
    {
        "title": "谒同年许使君德开  其一",
        "author": "阳枋",
        "content": "人人属目快星凰，倚棹溪头起漫郎。\n强仕惯闻纡郡绂，缀班希有擅文场。\n剩栽棠荫两江绿，重着蓝袍再世光。\n人物西清自华选，未应琴鹤久松岗。",
        "dynasty": "宋",
        "collection_info": null
    },
    {
        "title": "谒同年许使君德开  其二",
        "author": "阳枋",
        "content": "欲造诗坛夺锦标，几回蹑足愧还休。\n君提妙律都先手，我漫家吟浪出头。\n济世自怜无绝力，叩阍刚道有嘉猷。\n先生若动出关兴，便尔挑包逐去舟。",
        "dynasty": "宋",
        "collection_info": null
    },
    {
        "title": "谒九江周元公祠嗣性善度先生韵",
        "author": "阳枋",
        "content": "圣贤随遇即成都，仰止宗师谒故居。\n面揖光风江渚远，心涵霁月海天舒。\n图由自得前无画，道未尝亡今有书。\n共立斜阳归去晚，当年与点意何如。",
        "dynasty": "宋",
        "collection_info": null
    },
    {
        "title": "挽乐应乃堂",
        "author": "阳枋",
        "content": "高堂忆昨燕春风，双老怡愉桂棹东。\n蓝袖归时饶榜绿，橘香怀处少萱红。\n悲缠忍见舟藏壑，德感还知月在空。\n有子天教优好善，五花不日贲泉宫。",
        "dynasty": "宋",
        "collection_info": null
    },
    {
        "title": "挽南平赵化卿",
        "author": "阳枋",
        "content": "昔游曾到万山峰，赵氏楼台紫翠中。\n六艺近夸三世学，四贤争显一家风。\n不堪顾影怜孤鴈，恰喜摩天有阿鸿。\n好是生香元不断，灵椿虽老桂成丛。",
        "dynasty": "宋",
        "collection_info": null
    },
    {
        "title": "挽何深甫",
        "author": "阳枋",
        "content": "羡君底事过时人，一点閒愁不到心。\n笑语屡陪桃李酒，诗书曾对竹松林。\n已惊别鹤江天远，何事骑鲸岁月侵。\n五桂联芳知有日，去寻萧侣碧云深。",
        "dynasty": "宋",
        "collection_info": null
    },
    {
        "title": "挽赵飞卿",
        "author": "阳枋",
        "content": "万翠亭边山鬰葱，书声散出五云重。\n红萱色改宦情薄，绿酒杯深客话浓。\n鴈起秋空从整整，鸥閒野水自溶溶。\n谁人为作坡仙传，弟似颍滨文似邕。",
        "dynasty": "宋",
        "collection_info": null
    },
    {
        "title": "寿张方叔表弟",
        "author": "阳枋",
        "content": "闻说书台百世张，燕山来数窦家郎。\n含容寸念侔焚券，正直生平等发藏。\n丹桂香浮森驷马，碧梧翠织引双凰。\n松萝岁晚陪真喜，染得卿云烂有光。",
        "dynasty": "宋",
        "collection_info": null
    },
    {
        "title": "和杨提刑喜雨  其一",
        "author": "阳枋",
        "content": "蝼蚁何能格上穹，况于三伏藴隆中。\n瓣香载走神龙庙，法象俱来大梵宫。\n出岫金身能普济，临池玉醮可幽通。\n尚凭使者疎寃狱，歌舞丰年与众同。",
        "dynasty": "宋",
        "collection_info": null
    },
    {
        "title": "和杨提刑喜雨  其二",
        "author": "阳枋",
        "content": "诏许归耕荷圣王，又扶衰病过南方。\n幸亲博洽前无辈，每叹平反后必昌。\n请雨頼公诚独至，回天愧我德多凉。\n作诗志喜亲衔袖，玩把浑如七宝装。",
        "dynasty": "宋",
        "collection_info": null
    },
    {
        "title": "和苏提举喜雨  其一",
        "author": "阳枋",
        "content": "瞻仰虽勤隔壤穹，此诚何自达天中。\n幸凭今日皇华使，不假当年帝释宫。\n人道苏天真广大，岁逢商旱得流通。\n欲知八郡生灵喜，七月兴歌我稼同。",
        "dynasty": "宋",
        "collection_info": null
    },
    {
        "title": "和苏提举喜雨  其二",
        "author": "阳枋",
        "content": "皇上焦劳冠百王，精求肤使惠南方。\n驱驰靡惮周原隰，敛散尤高汉寿昌。\n属邑近方忧水涝，单车不復待秋凉。\n公余更有惊人句，为解尘怀倥偬装。",
        "dynasty": "宋",
        "collection_info": null
    },
    {
        "title": "和知宗喜雨  其一",
        "author": "阳枋",
        "content": "灾祥何必问圆穹，自是承流得失中。\n旱魃凭谁投远裔，灵科聊復启仙宫。\n天怜南国人民困，雨走西郊畎浍通。\n多谢宗英相慰劳，也应休戚略相同。",
        "dynasty": "宋",
        "collection_info": null
    },
    {
        "title": "和知宗喜雨  其二",
        "author": "阳枋",
        "content": "赫赫炎官未退藏，祈禳已尽别无方。\n忽施润泽环千里，再使荣华及百昌。\n未问民天无欠阙，且欣心地得清凉。\n一杯预作秋成庆，草草盘飱不用装。",
        "dynasty": "宋",
        "collection_info": null
    },
    {
        "title": "再和知宗喜雨",
        "author": "阳枋",
        "content": "旱魃为灾百念关，瓢中一滴奈天悭。\n讲求碧玉仙科秘，叱起苍龙洞府间。\n神赐甘霖三日往，人欣和气一朝还。\n凭公大手为民贺，五色笺中蜀锦斑。",
        "dynasty": "宋",
        "collection_info": null
    },
    {
        "title": "三和知宗喜雨  其一",
        "author": "阳枋",
        "content": "藴隆尤更觉天穹，谁道滂沱正伏中。\n风捲海潮雷助势，夜占星毕月移宫。\n黄云轇轕村村喜，碧玉淙琤处处通。\n前日勤民均此念，尊前一笑大家同。",
        "dynasty": "宋",
        "collection_info": null
    },
    {
        "title": "三和知宗喜雨  其二",
        "author": "阳枋",
        "content": "江海人推百谷王，可无膏泽惠炎方。\n五龙行水苏将槁，万顷秧田喜寖昌。\n不用饮冰祛内热，急须沽酒做新凉。\n却愁好雨催诗句，愧乏良材取次装。",
        "dynasty": "宋",
        "collection_info": null
    },
    {
        "title": "和陈提举喜雨  其一",
        "author": "阳枋",
        "content": "愁叹何繇达灏穹，秋成恐堕渺茫中。\n五龙偃蹇藏深庙，六佛慈悲会一宫。\n帝勅名山诸洞闭，醮开太乙独函通。\n应怜赤子车中鲋，为激西江遍处同。",
        "dynasty": "宋",
        "collection_info": null
    },
    {
        "title": "和陈提举喜雨  其二",
        "author": "阳枋",
        "content": "周家重谷业陈王，天亦哀民救此方。\n一雨如倾过众望，三登可卜见时昌。\n固知福地长无歉，尤喜炎天预借凉。\n耆老首为乡曲贺，唾成珠玉巧于装。",
        "dynasty": "宋",
        "collection_info": null
    },
    {
        "title": "再和陈提举喜雨  其一",
        "author": "阳枋",
        "content": "了无和气格清穹，天意难回执热中。\n骤雨起从南海庙，雄风到自楚王宫。\n却愁水府丹瓢注，解使银河赤岸通。\n急趁好晴催刈谷，坻京相庆万家同。",
        "dynasty": "宋",
        "collection_info": null
    },
    {
        "title": "再和陈提举喜雨  其二",
        "author": "阳枋",
        "content": "十万农租要纳王，望霓虽切雨何方。\n桑林敬体皇心祷，云汉终歌国祚昌。\n坐使里闾消叹息，幻成境界得清凉。\n欲知千里人情共，盈袖新诗已可装。",
        "dynasty": "宋",
        "collection_info": null
    },
    {
        "title": "贽袁茶使",
        "author": "阳枋",
        "content": "天隅把袖立春风，井络民情许上通。\n暖到夜郎安静裏，寒消白帝抚摩中。\n摘山岂必溪芽尽，市骏何须冀种空。\n月渚扁舟书好读，琅琅声与大江东。",
        "dynasty": "宋",
        "collection_info": null
    },
    {
        "title": "买舟过太湖口入小港",
        "author": "阳枋",
        "content": "连天白水渺无涯，短涉湖湾五里赊。\n箇样船腰穿浪急，片来帆腹饱风斜。\n日随飞鹭几程水，心逐浮鸥何处家。\n日落荒溪无繫缆，荻丛深处傍渔槎。",
        "dynasty": "宋",
        "collection_info": null
    },
    {
        "title": "咏黄池诗",
        "author": "阳枋",
        "content": "姑苏平野入黄池，烟树重重绿涨迷。\n肆列门前喧坌俗，稻临屋背尽幽栖。\n路长车马南还北，水远帆樯东復西。\n小寺江心閒繫缆，周迴看尽柳盈堤。",
        "dynasty": "宋",
        "collection_info": null
    },
    {
        "title": "中秋黄池舟中独酌五首  其一",
        "author": "阳枋",
        "content": "秋深客棹倚吴头，喜见江乡素月浮。\n水墨画成洲渚远，神仙宅尽水云幽。\n心閒最与趣相会，句拙常怜景莫收。\n多少楼台罗绮席，未知真是赏中秋。",
        "dynasty": "宋",
        "collection_info": null
    },
    {
        "title": "中秋黄池舟中独酌五首  其二",
        "author": "阳枋",
        "content": "画桥杨柳繫船儿，蟾魄飞来光满溪。\n有水连云疑地阔，无山碍月觉天低。\n鱼堪寄信应时见，鴈欲横霜犹未齐。\n白酒堪沽鸡中割，呼樽独酌画桥西。",
        "dynasty": "宋",
        "collection_info": null
    },
    {
        "title": "中秋黄池舟中独酌五首  其三",
        "author": "阳枋",
        "content": "赏月东西两地遥，一轮千里共今宵。\n心中至乐成真得，分外閒愁不復摇。\n江寺饶吾观白水，郡亭喜弟看洪潮。\n世间欢赏由人尔，天地何曾有寂寥。",
        "dynasty": "宋",
        "collection_info": null
    },
    {
        "title": "中秋黄池舟中独酌五首  其四",
        "author": "阳枋",
        "content": "居家赏月天常雨，远客逢秋月倍明。\n世事美时难两得，化工好处少双成。\n诗如遇兴须重赋，酒若逢辰且再倾。\n不是衰迟废拘检，良心随寓自忘情。",
        "dynasty": "宋",
        "collection_info": null
    },
    {
        "title": "中秋黄池舟中独酌五首  其五",
        "author": "阳枋",
        "content": "一年十二月华圆，何事今宵到处看。\n春夏暖时无底白，雪霜凝处不胜寒。\n酒肠缓放金罇倒，诗兴何妨玉漏残。\n莫学时人贪酩酊，清光未澈已阑单。",
        "dynasty": "宋",
        "collection_info": null
    },
    {
        "title": "久留黄池待弟侄不至九日独酌",
        "author": "阳枋",
        "content": "将道花黄醉彭泽，又还茱紫酌平湖。\n诗因得意时时赋，酒为无宾浅浅沽。\n蓝色已残千岸柳，霜花催满万汀芦。\n閒行閒坐云和水，不识天工怪我无。",
        "dynasty": "宋",
        "collection_info": null
    },
    {
        "title": "喜雨贺黄叔厚判县",
        "author": "阳枋",
        "content": "去年精祷雨随至，今日熏香雨便来。\n人事只从无僞见，天心端可至诚回。\n溜匙即此知翻雪，枵腹何由更隠雷。\n若使边臣充此意，凶残到处岂难摧。",
        "dynasty": "宋",
        "collection_info": null
    },
    {
        "title": "贽何总领",
        "author": "阳枋",
        "content": "中兴赋用倚江淮，兼裕良筹仰隽才。\n民社有歌耕足雨，伍符无腹隠枵雷。\n塞边粟积汉而上，地上钱流唐以来。\n相业理财余事耳，安能鬰鬰此居哉。",
        "dynasty": "宋",
        "collection_info": null
    },
    {
        "title": "别黔中赵尉",
        "author": "阳枋",
        "content": "好风吹雪点征衣，认得东君巧转机。\n北渚燕鸿从背立，前滩鸂鶒喜双飞。\n梅中有味不妨隠，莲本无心何待依。\n到处江山生意满，呼尊判倒是和非。",
        "dynasty": "宋",
        "collection_info": null
    },
    {
        "title": "寄桃源尉赵谦之",
        "author": "阳枋",
        "content": "桃源洞口送春归，欲换渔蓑傍钓矶。\n火着高林鸦又散，弦鸣中泽鴈还飞。\n萧萧空雨晨光润，耿耿笼灯夜色微。\n休对痴人獃说梦，野花啼鸟恁天机。",
        "dynasty": "宋",
        "collection_info": null
    },
    {
        "title": "江干览镜",
        "author": "阳枋",
        "content": "千重滩浅身曾过，万顷湖深也去来。\n平地雪中萧店宿，掀天浪裏片帆开。\n干戈鼎沸舟还失，炎暑甑蒸师正灾。\n小艇随人偷入峡，笑开菱匣亦顽哉。",
        "dynasty": "宋",
        "collection_info": null
    },
    {
        "title": "寿邓提干母  其一",
        "author": "阳枋",
        "content": "争似瑶仙捧玉觞，一堂四世聚簪裳。\n閒中尊俎江山久，静裏襟怀日月长。\n蓂紫烂连庭桂紫，橘香浓引诰花香。\n陵溪种得桃无限，乞与渔郎半核尝。",
        "dynasty": "宋",
        "collection_info": null
    },
    {
        "title": "寿邓提干母  其二",
        "author": "阳枋",
        "content": "尝桃不祇似东方，三度浓熏竹院香。\n眼底儿孙青琐客，镜中颜色碧琳房。\n山屏绣出方壶稳，峡线拖余翠水长。\n醉问羣仙休拍手，谁人翻得九霞觞。",
        "dynasty": "宋",
        "collection_info": null
    },
    {
        "title": "贽赵广安",
        "author": "阳枋",
        "content": "先生早矣袖熏弦，趁取南风入皛然。\n燕稳不妨辞阃幕，鱼枯应喜活民编。\n万家吟赏知微月，千里依栖刺史天。\n河汉定应思黼黻，大宗宁许久藩宣。",
        "dynasty": "宋",
        "collection_info": null
    },
    {
        "title": "中秋微月和彭水赵文卿韵",
        "author": "阳枋",
        "content": "剩雨顽云乍解围，清光此夜拟依稀。\n天工不许厌厌饮，月姊终悭皎皎辉。\n离合随缘都是乐，阴晴任理两忘机。\n谢君好语无貂续，题拙惭随赵璧归。",
        "dynasty": "宋",
        "collection_info": null
    },
    {
        "title": "曹都统诗",
        "author": "阳枋",
        "content": "胸中陈法久堂堂，卯岁边戎真漫狂。\n伫看胜齐归一鼓，未饶破魏说三当。\n弓刀早落风云会，衮绣行依日月光。\n已撰磨崖碑万字，为君题破碧苔苍。",
        "dynasty": "宋",
        "collection_info": null
    },
    {
        "title": "挽心友李应之判县  其一",
        "author": "阳枋",
        "content": "书剑追随徧蜀西，归来窗月听朝鸡。\n相期岁晚林中约，忍见佳城石上题。\n锦里人稀烟冉冉，横川路迥草萋萋。\n黔南愧我催瓜戍，泪落巴山望欲迷。",
        "dynasty": "宋",
        "collection_info": null
    },
    {
        "title": "挽心友李应之判县  其二",
        "author": "阳枋",
        "content": "妙岁麟经得兴微，名成四十壮心违。\n半生于德归门驷，一节夷清在首薇。\n古礼事亲轮月晓，新诗易箦片云飞。\n九京他日如堪作，见说非公谁与归。",
        "dynasty": "宋",
        "collection_info": null
    },
    {
        "title": "和郭广文喜雨",
        "author": "阳枋",
        "content": "随轩好雨决渠深，生意挽回天地心。\n不是一麾贤出守，何缘三日往为霖。\n勤农袯襫田头影，幽鸟间关花底吟。\n紫陌桑麻连菽粟，从教鼓腹曳裾衿。",
        "dynasty": "宋",
        "collection_info": null
    },
    {
        "title": "见欧制干  其一",
        "author": "阳枋",
        "content": "殿西歌彻采薇声，记室烦君为一行。\n窦幕有班燕刻重，裴寮得愈蔡功成。\n文书昼静旌旗捲，筹画宵閒鼓角清。\n今日元戎前长史，步趋脚迹好门生。",
        "dynasty": "宋",
        "collection_info": null
    },
    {
        "title": "见欧制干  其二",
        "author": "阳枋",
        "content": "寻师万里走东南，性学精微闻两三。\n风月归来深体认，箪瓢自乐细沈涵。\n岩前静索龟图秘，蜀口惊呼蚁战酣。\n欲觅底寮整残断，峡天分借一屏岚。",
        "dynasty": "宋",
        "collection_info": null
    },
    {
        "title": "挽垓山陈宣义",
        "author": "阳枋",
        "content": "升堂曾得话从容，骨相清癯七十翁。\n唧唧爱人皆语妙，迟迟留客屡杯空。\n眼分青白斯文外，手作推敲雅咏中。\n我忝金兰三世契，颇堪溪浒忆清风。",
        "dynasty": "宋",
        "collection_info": null
    },
    {
        "title": "池口下小港遇大风  其一",
        "author": "阳枋",
        "content": "万雷豗击一江声，本是风从水上行。\n断港不妨寻住计，修涂未信阻归程。\n閒中已会性天静，忙裏依然心地平。\n险阻怪崖行半百，扁舟肯学夜多惊。",
        "dynasty": "宋",
        "collection_info": null
    },
    {
        "title": "池口下小港遇大风  其二",
        "author": "阳枋",
        "content": "诗翁下语写心声，说破云涛阻客行。\n得意快吟三两句，放怀休数八千程。\n时因极冻方回暖，水若无风还自平。\n一点阳和消息好，江边柳眼又眠惊。",
        "dynasty": "宋",
        "collection_info": null
    },
    {
        "title": "池口下小港遇大风  其三",
        "author": "阳枋",
        "content": "水本无声风作声，何心坎止与流行。\n掀天不碍翻洪浪，到海须知有去程。\n可以东西形暂激，不容轩轾性元平。\n悬知读易如程子，舟压银涛胆不惊。",
        "dynasty": "宋",
        "collection_info": null
    },
    {
        "title": "挽李致政",
        "author": "阳枋",
        "content": "鸥閒伴侣子夔边，锡类宗盟计百年。\n准拟归来寻旧约，不堪相送苾新阡。\n芝兰笑语龙山事，桃李樽罍象滪天。\n钟作数行临老泪，为君滴向碧溪渊。",
        "dynasty": "宋",
        "collection_info": null
    },
    {
        "title": "绍庆罗巡检",
        "author": "阳枋",
        "content": "蕉溪烟水似罗浮，君着轩亭瞰碧流。\n东馆听鷄书伴月，南边休马铎沈秋。\n怜人得饱仓捐粟，送客登山岸倚舟。\n种玉前村春意早，梅花带雪满枝头。",
        "dynasty": "宋",
        "collection_info": null
    },
    {
        "title": "送田使君都统离夔赴合州",
        "author": "阳枋",
        "content": "英雄才略暂临夔，泛绿依红诧小儿。\n肯向稠人识毛遂，甘从走督得神师。\n鱼城人喜景星出，象滪猿惊仙仗移。\n七十老翁怕趋走，峡江亭上倍临歧。",
        "dynasty": "宋",
        "collection_info": null
    },
    {
        "title": "和桃源宰赵存礼韵",
        "author": "阳枋",
        "content": "三时不害试鸠工，筑凿轮舆职自攻。\n利器祇因盘错见，淳风须信古今同。\n野桃川谷逢人好，春草池塘待雪融。\n洞口果教花似旧，支筇未肯作衰翁。",
        "dynasty": "宋",
        "collection_info": null
    },
    {
        "title": "回奉节宰阳季明",
        "author": "阳枋",
        "content": "只缘心地乐宽平，便把青衫付外心。\n健羡春鶑娇出谷，自惭宿鸟倦投林。\n光阴有限嗟空度，义理无穷要极深。\n七十老翁闻好语，一回吟咏一回斟。",
        "dynasty": "宋",
        "collection_info": null
    },
    {
        "title": "腊月二十八日与知宗提举分岁郡中啜茶于北楼赏梅于忠献堂知宗即席有诗次韵并简提舶",
        "author": "阳枋",
        "content": "老病踰年卧晋江，耽诗性癖未能降。\n园林牢落梅经眼，岁月峥嵘酒满缸。\n堂上焚香敬勋德，楼头回首念家乡。\n黄柑未拜萧嵩赐，乡味分珍漫一双。",
        "dynasty": "宋",
        "collection_info": null
    },
    {
        "title": "癸亥守岁聪儿桃源黄溪村居  其一",
        "author": "阳枋",
        "content": "贪看子舍筑溪滨，屈指除宵又及辰。\n七八再逢新甲子，十三重记旧庚申。\n一杯春酒红衰脸，四世斑衣悦老身。\n爆竹声听桃洞晓，举家疑是避秦人。",
        "dynasty": "宋",
        "collection_info": null
    },
    {
        "title": "癸亥守岁聪儿桃源黄溪村居  其二",
        "author": "阳枋",
        "content": "今年爆竹楚江滨，别岁迎春仅隔辰。\n小筑地偏聊尔尔，幽居心远自申申。\n儿从豹变当斯世，我得鸥閒着此身。\n学易假年天若许，横书长作傍梅人。",
        "dynasty": "宋",
        "collection_info": null
    },
    {
        "title": "癸未守岁",
        "author": "阳枋",
        "content": "岁宜乡里守，杯共弟兄衔。\n明日人相问，行年五十三。",
        "dynasty": "宋",
        "collection_info": null
    },
    {
        "title": "逆风返顺和东翔侄韵",
        "author": "阳枋",
        "content": "观国丹心切，横舟绿水迟。\n东君如有意，风返晓江吹。",
        "dynasty": "宋",
        "collection_info": null
    },
    {
        "title": "北高峰",
        "author": "阳枋",
        "content": "上到北高峰，京城一方册。\n天边极双眸，云阔海门白。",
        "dynasty": "宋",
        "collection_info": null
    },
    {
        "title": "湖口和全父弟韵",
        "author": "阳枋",
        "content": "鄱阳湖口县，山合锁人烟。\n石壁排屏翠，临江障百川。",
        "dynasty": "宋",
        "collection_info": null
    },
    {
        "title": "秤锤峡",
        "author": "阳枋",
        "content": "秤锤盘巨石，藏重亦藏轻。\n待出持衡手，一匡天下平。",
        "dynasty": "宋",
        "collection_info": null
    },
    {
        "title": "避地云山全父弟诗寄梅花  其一",
        "author": "阳枋",
        "content": "入秋烽火无虚日，问谷寻岩陪隠逸。\n水冷山深梅已花，忙中不觉年华易。",
        "dynasty": "宋",
        "collection_info": null
    },
    {
        "title": "避地云山全父弟诗寄梅花  其二",
        "author": "阳枋",
        "content": "地僻人稀花自妍，世衰学丧道终传。\n天机妙处人难解，一局閒棊学洞仙。",
        "dynasty": "宋",
        "collection_info": null
    },
    {
        "title": "避地云山全父弟诗寄梅花  其三",
        "author": "阳枋",
        "content": "看花岩下兴偏长，不减西湖水月光。\n镇坐绝无尘一点，寿阳深笑靓宫粧。",
        "dynasty": "宋",
        "collection_info": null
    },
    {
        "title": "避地云山全父弟诗寄梅花  其四",
        "author": "阳枋",
        "content": "骨中香彻骨中清，着雨问花不作声。\n一气本同形色异，人花清杰两忘情。",
        "dynasty": "宋",
        "collection_info": null
    },
    {
        "title": "避地云山全父弟诗寄梅花  其五",
        "author": "阳枋",
        "content": "久荒诗律废陶钧，妙句佳君语意新。\n便欲支筇到岩底，不须折赠陇头春。",
        "dynasty": "宋",
        "collection_info": null
    },
    {
        "title": "石筒峡",
        "author": "阳枋",
        "content": "槎枒怪石乱撑空，岸脚无沙到石筒。\n春水溶溶迟日丽，扁舟荡桨稳朝东。",
        "dynasty": "宋",
        "collection_info": null
    },
    {
        "title": "瞿唐峡  其一",
        "author": "阳枋",
        "content": "曾闻滟滪屹瞿唐，雪浪摧山势独当。\n我至韶融方二月，水平石出映斜阳。",
        "dynasty": "宋",
        "collection_info": null
    },
    {
        "title": "瞿唐峡  其二",
        "author": "阳枋",
        "content": "万丈危屏水墨图，江流带窄映云衢。\n莫怪波平澜不倒，回狂滟滪一峰孤。",
        "dynasty": "宋",
        "collection_info": null
    },
    {
        "title": "井口镇石牛诗",
        "author": "阳枋",
        "content": "巨石如牛泝绿漪，象名为物本无知。\n休言神禹忘疏凿，付与冯夷日棰笞。",
        "dynasty": "宋",
        "collection_info": null
    },
    {
        "title": "登六和塔",
        "author": "阳枋",
        "content": "钱塘江上撑空塔，塔外遥山翠作堆。\n酒罢凭栏呼落日，水云深处子陵台。",
        "dynasty": "宋",
        "collection_info": null
    },
    {
        "title": "杨居士送眼药",
        "author": "阳枋",
        "content": "云来云去不干山，花落花开春又还。\n世事总归明眼裏，皇王帝伯恁催班。",
        "dynasty": "宋",
        "collection_info": null
    },
    {
        "title": "赠蔺道士",
        "author": "阳枋",
        "content": "入水大虫出火龙，一生看守赞神工。\n知行例作等閒话，三尺儿童八十翁。",
        "dynasty": "宋",
        "collection_info": null
    },
    {
        "title": "艘人误同行钱文作诗解之  其一",
        "author": "阳枋",
        "content": "胯下当年甚可羞，身藏宝剑岂无谋。\n暂时俯首依人去，赢取堂堂万户侯。",
        "dynasty": "宋",
        "collection_info": null
    },
    {
        "title": "艘人误同行钱文作诗解之  其二",
        "author": "阳枋",
        "content": "自反仁而自反忠，芳莲开向火光中。\n同君九万抟扶去，薄尽浮云出太空。",
        "dynasty": "宋",
        "collection_info": null
    },
    {
        "title": "文昌醮灯牌",
        "author": "阳枋",
        "content": "牡丹枝上先春蕊，翠杏坛边未雨虹。\n知有文章光万丈，钟成佳气满黔中。",
        "dynasty": "宋",
        "collection_info": null
    },
    {
        "title": "丁家洲",
        "author": "阳枋",
        "content": "水云留住觉无计，杞菊催归知有涯。\n百丈黄昏牵月色，长洲湾处宿丁家。",
        "dynasty": "宋",
        "collection_info": null
    },
    {
        "title": "惊雷骤雨",
        "author": "阳枋",
        "content": "今年春晚天气寒，桃李村村犹未吐。\n豗击雷声送五更，江皋一阵催花雨。",
        "dynasty": "宋",
        "collection_info": null
    },
    {
        "title": "谒赵漕  其一",
        "author": "阳枋",
        "content": "山头云麦杂烧畬，桃李层层山半家。\n讴轧蛮歌声满峡，春生龙节烂光华。",
        "dynasty": "宋",
        "collection_info": null
    },
    {
        "title": "谒赵漕  其二",
        "author": "阳枋",
        "content": "槎星烂照玉堂明，楼雪晴融白帝城。\n鸥狎不知菱荡转，漫随瀼水泛春声。",
        "dynasty": "宋",
        "collection_info": null
    },
    {
        "title": "谒赵漕  其三",
        "author": "阳枋",
        "content": "文公桃李笋班中，问学心旌日夜东。\n时序催人烟水远，临流愿借一帆风。",
        "dynasty": "宋",
        "collection_info": null
    },
    {
        "title": "社日过洞庭",
        "author": "阳枋",
        "content": "社风吹雨楚江晴，舟叶轻飞过洞庭。\n万里湖天天外水，君山一点望中青。",
        "dynasty": "宋",
        "collection_info": null
    },
    {
        "title": "固城湖  其一",
        "author": "阳枋",
        "content": "掌似平芜远际空，湾湾曲曲水相通。\n芦汀蓼渚新秋裏，一段浓蓝一段红。",
        "dynasty": "宋",
        "collection_info": null
    },
    {
        "title": "固城湖  其二",
        "author": "阳枋",
        "content": "有户尽开杨影底，无轩不在水光中。\n浓蓝染就秋空碧，只欠斜飞几点鸿。",
        "dynasty": "宋",
        "collection_info": null
    },
    {
        "title": "固城湖  其三",
        "author": "阳枋",
        "content": "溪平岸阔柳侵沙，泼泼游鳞弄月华。\n柔橹数声深夜悄，渔人相唤隔芦葭。",
        "dynasty": "宋",
        "collection_info": null
    },
    {
        "title": "涪州北岩书院别王东卿归乐邑",
        "author": "阳枋",
        "content": "雨前雨后山俱好，江瘦江肥水尽佳。\n一见论心无久近，休言眼底各天涯。",
        "dynasty": "宋",
        "collection_info": null
    },
    {
        "title": "别王叔俨",
        "author": "阳枋",
        "content": "会得箇中无两重，笑棚傀儡虚拈弄。\n水云佳处看回来，少听痴人多说梦。",
        "dynasty": "宋",
        "collection_info": null
    },
    {
        "title": "庚寅予自莲荡泝流全甫弟顺流赴性善之招舟行不相值有感",
        "author": "阳枋",
        "content": "君意已驰涪水下，我心犹望字川归。\n只差一唤逍遥地，顿失几年离别机。",
        "dynasty": "宋",
        "collection_info": null
    },
    {
        "title": "鄂渚大雪",
        "author": "阳枋",
        "content": "横堤疎柳啸寒风，吹起黄云一色同。\n鹦鹉洲边家十万，晓来都在水晶宫。",
        "dynasty": "宋",
        "collection_info": null
    },
    {
        "title": "用赵教授韵谢程签判春雪  其一",
        "author": "阳枋",
        "content": "看来川泳与云飞，道着两间无隠微。\n须信眼前都是易，若求高远又还非。",
        "dynasty": "宋",
        "collection_info": null
    },
    {
        "title": "用赵教授韵谢程签判春雪  其二",
        "author": "阳枋",
        "content": "肖形可惜被形驱，浪说懽娱未足娱。\n心大如天无不有，何人剖蚌出明珠。",
        "dynasty": "宋",
        "collection_info": null
    },
    {
        "title": "和存子侄赋雪",
        "author": "阳枋",
        "content": "花飞六出瑞方春，不待翦裁开恁真。\n稚子未谙天意好，漫山笑道玉成尘。",
        "dynasty": "宋",
        "collection_info": null
    },
    {
        "title": "和郑季南喜雪  其一",
        "author": "阳枋",
        "content": "心閒无绪息纷纷，看尽山头护雪云。\n何事被他风月恼，诗坛随分较功勋。",
        "dynasty": "宋",
        "collection_info": null
    },
    {
        "title": "和郑季南喜雪  其二",
        "author": "阳枋",
        "content": "玉树琼林万壑奇，从他乌鹊踏交枝。\n邵瓶无酒辜心赏，更看敲门一首诗。",
        "dynasty": "宋",
        "collection_info": null
    },
    {
        "title": "和郑季南喜雪  其三",
        "author": "阳枋",
        "content": "避地身穷道不穷，溪山好处句尤工。\n水僊会得人心意，粧点茅茨画轴中。",
        "dynasty": "宋",
        "collection_info": null
    },
    {
        "title": "和郑季南喜雪  其四",
        "author": "阳枋",
        "content": "青女轻抛万宝粧，梨花庭院冷无香。\n欲题好语觑天巧，搅尽枯儒几曲肠。",
        "dynasty": "宋",
        "collection_info": null
    },
    {
        "title": "和郑季南喜雪  其五",
        "author": "阳枋",
        "content": "天机流转一回头，览镜何须空自羞。\n雪尽草生春意好，人心不解漫閒愁。",
        "dynasty": "宋",
        "collection_info": null
    },
    {
        "title": "和郑季南喜雪  其六",
        "author": "阳枋",
        "content": "木火盈炉破夜阑，茅庵烘暖觉身安。\n骄儿鼾寝僮眠却，些子天真不奈欢。",
        "dynasty": "宋",
        "collection_info": null
    },
    {
        "title": "晓起四山积雪",
        "author": "阳枋",
        "content": "寒透重衾可折胶，雨声瑟瑟风飕飕。\n安排雪句吟春晓，果见青山尽白头。",
        "dynasty": "宋",
        "collection_info": null
    },
    {
        "title": "和王南运八阵碛",
        "author": "阳枋",
        "content": "常山蛇势少能明，治法还从阵法寻。\n先正后奇严自胜，堂堂真是武侯心。",
        "dynasty": "宋",
        "collection_info": null
    },
    {
        "title": "问赵存礼分竹",
        "author": "阳枋",
        "content": "南墙曾记极幽寻，午簟凉铺琐碎金。\n小筑江干无限暑，西窗乞与半檐阴。",
        "dynasty": "宋",
        "collection_info": null
    },
    {
        "title": "咏江南景物  其一",
        "author": "阳枋",
        "content": "几千里地香秔绿，百亿条溪高柳青。\n簇簇人烟富鸡犬，太平原野喜初经。",
        "dynasty": "宋",
        "collection_info": null
    },
    {
        "title": "咏江南景物  其二",
        "author": "阳枋",
        "content": "有水青阴浓覆地，无山绿稼远连天。\n垂杨影裏风帆乱，知有回溪曲护田。",
        "dynasty": "宋",
        "collection_info": null
    },
    {
        "title": "咏江南景物  其三",
        "author": "阳枋",
        "content": "幽深岛屿乱参差，溪水迢遥横復斜。\n鹅鸭驯人不怕棹，閒随小艇过芦花。",
        "dynasty": "宋",
        "collection_info": null
    },
    {
        "title": "鸡冠滩",
        "author": "阳枋",
        "content": "滩边奇石象鸡冠，上下舟人侧目看。\n但使此心存坦易，涉川履险亦非难。",
        "dynasty": "宋",
        "collection_info": null
    },
    {
        "title": "谢惠小鲜",
        "author": "阳枋",
        "content": "得鱼怅望白云远，怜我盘鲜久乏烹。\n恰喜新橙具双美，金虀催趁玉丝羹。",
        "dynasty": "宋",
        "collection_info": null
    },
    {
        "title": "辛卯三月金沙道中",
        "author": "阳枋",
        "content": "八九雨点青春老，三两鶑声绿荫深。\n眼界无尘归路稳，丹青难画此中心。",
        "dynasty": "宋",
        "collection_info": null
    },
    {
        "title": "同存子侄造莲荡舟中作",
        "author": "阳枋",
        "content": "此行为爱荡中莲，万里清风驾客船。\n两壁青山看不尽，举头天际有飞鸢。",
        "dynasty": "宋",
        "collection_info": null
    },
    {
        "title": "舟过碛江同存子侄论易",
        "author": "阳枋",
        "content": "行行晚到碛江天，閒把干坤仔细论。\n流水不知何处去，渔樵一饱两忘言。",
        "dynasty": "宋",
        "collection_info": null
    },
    {
        "title": "和陈希舜浊醪二首又次为谋深远之作一首  其一",
        "author": "阳枋",
        "content": "心地虚时来则受，德新要似汤盘又。\n浊醪妙理少人知，所以伯禹恶旨酒。",
        "dynasty": "宋",
        "collection_info": null
    },
    {
        "title": "和陈希舜浊醪二首又次为谋深远之作一首  其二",
        "author": "阳枋",
        "content": "几年龙技学勤劳，准拟丰餐嗜炙肴。\n庖刃如新惊岁晚，亦无蛙鳝荐松醪。",
        "dynasty": "宋",
        "collection_info": null
    },
    {
        "title": "和陈希舜浊醪二首又次为谋深远之作一首  其三",
        "author": "阳枋",
        "content": "人心显着道心微，体认深时始得知。\n若不沈潜格至理，虽多言语亦奚为。",
        "dynasty": "宋",
        "collection_info": null
    },
    {
        "title": "古木",
        "author": "阳枋",
        "content": "古木撑空万丈青，铺排峡险与江深。\n浓岚欲滴春烟暝，画出骚人一片心。",
        "dynasty": "宋",
        "collection_info": null
    },
    {
        "title": "云游",
        "author": "阳枋",
        "content": "走遍天涯地角来，流沙弱水接蓬莱。\n风轮空坐观浮世，明镜亭亭不用台。",
        "dynasty": "宋",
        "collection_info": null
    },
    {
        "title": "和全父弟九华峰",
        "author": "阳枋",
        "content": "舟子偏惊拍岸风，不论蜀艇与南𦨰。\n片帆催落梅根渚，天际池山出九峰。",
        "dynasty": "宋",
        "collection_info": null
    },
    {
        "title": "桑落洲望见庐山立雪一峰和全父弟韵  其一",
        "author": "阳枋",
        "content": "春风小立爱莲时，仓卒狂吟壁上题。\n岁晚归来无一事，好拚旬浃玩湓溪。",
        "dynasty": "宋",
        "collection_info": null
    },
    {
        "title": "桑落洲望见庐山立雪一峰和全父弟韵  其二",
        "author": "阳枋",
        "content": "新晴破雨浪犹激，暂卸蒲帆泊短湾。\n桑落洲前凝睇远，尖天白雪是庐山。",
        "dynasty": "宋",
        "collection_info": null
    },
    {
        "title": "和全父弟巫山峰韵",
        "author": "阳枋",
        "content": "巫峰十二最高头，岚色烟光翠欲流。\n举首半空不可到，依稀绛阙与琼楼。",
        "dynasty": "宋",
        "collection_info": null
    },
    {
        "title": "为清溪邓茂林督工筑室",
        "author": "阳枋",
        "content": "欲话秋宵度两三，被人閒与担来担。\n鸠工夜夜思筹北，命仆时时费指南。",
        "dynasty": "宋",
        "collection_info": null
    },
    {
        "title": "收弟侄书自中都",
        "author": "阳枋",
        "content": "优优至道贵居宽，休把浮名着意看。\n身在九宵牢着步，些儿下了上应难。",
        "dynasty": "宋",
        "collection_info": null
    },
    {
        "title": "徐毅斋为东翔侄改字为存子",
        "author": "阳枋",
        "content": "心酬万事好深惟，来不须迎去莫随。\n天理面前还仔细，梦醒休似梦酣时。",
        "dynasty": "宋",
        "collection_info": null
    },
    {
        "title": "巫山十二峰  其一",
        "author": "阳枋",
        "content": "真灵间气巧蟠融，天下应无似此峰。\n笑杀襄王凡俗骨，妄生狂梦想仙踪。",
        "dynasty": "宋",
        "collection_info": null
    },
    {
        "title": "巫山十二峰  其二",
        "author": "阳枋",
        "content": "心与巫山异境融，危岑天际骇奇峰。\n苍茫草木晴云外，有似乘鸾跨鹤踪。",
        "dynasty": "宋",
        "collection_info": null
    },
    {
        "title": "和峡州赵教授春后雪中惠酒  其一",
        "author": "阳枋",
        "content": "义理无穷岁月飞，有言难尽易精微。\n梅花带雪春将半，龙战爻中辩是非。",
        "dynasty": "宋",
        "collection_info": null
    },
    {
        "title": "和峡州赵教授春后雪中惠酒  其二",
        "author": "阳枋",
        "content": "多君不许利名驱，官冷瓢空日自娱。\n犹有小槽春夜滴，呼僮踏雪遣红珠。",
        "dynasty": "宋",
        "collection_info": null
    },
    {
        "title": "诸公招饮不赴诗谢送酒  其一",
        "author": "阳枋",
        "content": "双桨浮波日夜催，胥涛不到子陵台。\n为怜摘菊空盈把，故遣鸱夷送酒来。",
        "dynasty": "宋",
        "collection_info": null
    },
    {
        "title": "诸公招饮不赴诗谢送酒  其二",
        "author": "阳枋",
        "content": "薨薨飞蠓哦空檐，跃马官尘日上船。\n故步明知浑失却，剡溪兴尽不须前。",
        "dynasty": "宋",
        "collection_info": null
    },
    {
        "title": "端午自乐温往垫江道中作",
        "author": "阳枋",
        "content": "端午人间拟醉眠，旅情茅店独萧然。\n起寻诗句记佳节，万里无云月满天。",
        "dynasty": "宋",
        "collection_info": null
    },
    {
        "title": "端平甲午踏槐前记梦中作",
        "author": "阳枋",
        "content": "莫学寒蛩窗下吟，嗤嗤不作两般声。\n大千世界都闻了，管甚痴龙睡不惊。",
        "dynasty": "宋",
        "collection_info": null
    },
    {
        "title": "和全母弟题㬊重三丈居",
        "author": "阳枋",
        "content": "眼前皆易未尝东，祇恐援弓逐过鸿。\n认得羲皇心上画，箪瓢何必问颜空。",
        "dynasty": "宋",
        "collection_info": null
    },
    {
        "title": "包家园",
        "author": "阳枋",
        "content": "众绿争齐敷夏荫，老红犹自驻春粧。\n閒红浪绿俱休问，争似岩松一色苍。",
        "dynasty": "宋",
        "collection_info": null
    },
    {
        "title": "咏丝桐",
        "author": "阳枋",
        "content": "地阔天宽人一般，琴心会得语言难。\n高山流水知音少，月白风清时自弹。",
        "dynasty": "宋",
        "collection_info": null
    },
    {
        "title": "下沱张西叔牡丹号奇品以诗寄花因用韵谢  其一",
        "author": "阳枋",
        "content": "天香吹落五云来，满眼浮花只浪开。\n国色不关朝得酒，粧台漫饮紫金杯。",
        "dynasty": "宋",
        "collection_info": null
    },
    {
        "title": "下沱张西叔牡丹号奇品以诗寄花因用韵谢  其二",
        "author": "阳枋",
        "content": "主人骨相花难比，折赠双花副丽辞。\n为报此花香第一，何须铅粉巧粧褫。",
        "dynasty": "宋",
        "collection_info": null
    },
    {
        "title": "句  其一",
        "author": "阳枋",
        "content": "五载弹冠尚觉忙。",
        "dynasty": "宋",
        "collection_info": null
    },
    {
        "title": "句  其二",
        "author": "阳枋",
        "content": "文章不数向歆辈，姓字须教班马香。",
        "dynasty": "宋",
        "collection_info": null
    },
    {
        "title": "句  其三",
        "author": "阳枋",
        "content": "岂但流王泽，应须沃朕心。",
        "dynasty": "宋",
        "collection_info": null
    },
    {
        "title": "句  其四",
        "author": "阳枋",
        "content": "霹雳一声风卷去，谁家水馆夕阳天。",
        "dynasty": "宋",
        "collection_info": null
    },
    {
        "title": "句  其五",
        "author": "阳枋",
        "content": "饱谙风月归，庶几无虚还。",
        "dynasty": "宋",
        "collection_info": null
    },
    {
        "title": "句  其六",
        "author": "阳枋",
        "content": "可奈红尘飞白羽，不容黄叟卧青山。",
        "dynasty": "宋",
        "collection_info": null
    },
    {
        "title": "句  其七",
        "author": "阳枋",
        "content": "白云无心閒渡水，清风何意自开花。",
        "dynasty": "宋",
        "collection_info": null
    },
    {
        "title": "赠阳子",
        "author": "王济之",
        "content": "阳子穷居在颜巷，有田一廛宅一区。\n师门立雪得心传，归来兀兀哦古书。",
        "dynasty": "宋",
        "collection_info": null
    },
    {
        "title": "郭璞墓",
        "author": "刘克庄",
        "content": "先生精数学，卜穴未应疎。\n因捋虎鬚死，还寻鱼腹居。\n如何师鬼谷，却去友灵胥。\n此理凭谁诘，人方宝葬书。",
        "dynasty": "宋",
        "collection_info": null
    },
    {
        "title": "魏太武庙",
        "author": "刘克庄",
        "content": "荒凉瓜步市，尚有佛狸祠。\n俚俗传来久，行人信復疑。\n乱鸦争祭处，万马饮江时。\n意气今安在，城笳暮更悲。",
        "dynasty": "宋",
        "collection_info": null
    },
    {
        "title": "徐孺子墓",
        "author": "刘克庄",
        "content": "今晓安坟意，梅仙旧廨傍。\n醢成龙不至，罗设凤高翔。\n党锢人俱烬，先生骨尚香。\n小诗拈未出，何以侑椒浆。",
        "dynasty": "宋",
        "collection_info": null
    },
    {
        "title": "北来人二首  其一",
        "author": "刘克庄",
        "content": "试说东都事，添人白髮多。\n寝园残石马，废殿泣铜驼。\n胡运占难久，边情听易讹。\n凄凉旧京女，粧髻尚宣和。",
        "dynasty": "宋",
        "collection_info": null
    },
    {
        "title": "北来人二首  其二",
        "author": "刘克庄",
        "content": "十口同离北，今成独鴈飞。\n饥鉏荒寺菜，贫着陷蕃衣。\n甲第歌钟沸，沙场探骑稀。\n老身闽地死，不见翠銮归。",
        "dynasty": "宋",
        "collection_info": null
    },
    {
        "title": "北山作",
        "author": "刘克庄",
        "content": "骨法枯闲甚，惟堪作隠君。\n山行忘路脉，野坐认天文。\n字瘦偏题石，诗寒半说云。\n近来仍喜聩，闲事不曾闻。",
        "dynasty": "宋",
        "collection_info": null
    },
    {
        "title": "早行",
        "author": "刘克庄",
        "content": "店妪明灯送，前村认未真。\n山头云似雪，陌上树如人。\n渐觉高星少，纔分远烧新。\n何烦看堠子，来往暗知津。",
        "dynasty": "宋",
        "collection_info": null
    },
    {
        "title": "黄檗山",
        "author": "刘克庄",
        "content": "出县半程遥，松间认粉标。\n峯排神女峡，寺创德宗朝。\n鹳老巢高木，僧寒晒堕樵。\n早知人世淡，来住退居寮。",
        "dynasty": "宋",
        "collection_info": null
    },
    {
        "title": "第三龙湫",
        "author": "刘克庄",
        "content": "绝顶谒龙公，森寒石作宫。\n路盘青壁上，瀑泻白云中。\n僧说闻雷出，人疑与海通。\n几时阴晦夜，来此看拏空。",
        "dynasty": "宋",
        "collection_info": null
    },
    {
        "title": "客中作",
        "author": "刘克庄",
        "content": "漂泊何须远，离乡即旅人。\n吹薪尝海品，书刺谒田邻。\n家寄寒衣少，山来晓梦频。\n小儿仍病疟，诗句竟无神。",
        "dynasty": "宋",
        "collection_info": null
    },
    {
        "title": "小寺",
        "author": "刘克庄",
        "content": "小寺无蹊径，行时认藓痕。\n犬寒鸣似豹，僧老瘦于猿。\n涧水来旋磨，山童出闭门。\n城中梅未见，已有数株繁。",
        "dynasty": "宋",
        "collection_info": null
    },
    {
        "title": "晚春",
        "author": "刘克庄",
        "content": "花事匆匆了，人家割麦初。\n雨多田有鹳，潮小市无鱼。\n秃笔回僧简，褒衣看古书。\n经年稀见客，磬折转生疎。",
        "dynasty": "宋",
        "collection_info": null
    },
    {
        "title": "哭叶孝锡教授",
        "author": "刘克庄",
        "content": "瘴云深处死，太息柰君何。\n诗友俱来弔，埋铭久未磨。\n箕裘无子继，书画落人多。\n旧宅今移主，斜阳掩涕过。",
        "dynasty": "宋",
        "collection_info": null
    },
    {
        "title": "夜过瑞香庵作",
        "author": "刘克庄",
        "content": "夜深扪绝顶，童子旋开扉。\n问客来何暮，云僧去未归。\n山空闻瀑泻，林黑见萤飞。\n此境惟予爱，他人到想稀。",
        "dynasty": "宋",
        "collection_info": null
    },
    {
        "title": "送薛明府",
        "author": "刘克庄",
        "content": "长官三载内，屡被督邮嗔。\n镇静笞刑少，公清县库贫。\n减租霑野老，扫榻待诗人。\n祇恐鳬飞后，民间事事新。",
        "dynasty": "宋",
        "collection_info": null
    },
    {
        "title": "蒜岭",
        "author": "刘克庄",
        "content": "到此思家切，寒衣半泪痕。\n烧余山顶秃，潮至海波浑。\n仆怕昏无店，人言近有村。\n吾生输野老，笑语掩柴门。",
        "dynasty": "宋",
        "collection_info": null
    },
    {
        "title": "示观老",
        "author": "刘克庄",
        "content": "住山仍黑瘦，瓶锡极萧然。\n顶髮千茎雪，跏趺一缕烟。\n禅堪拈出众，诗亦长于前。\n烧尽西窗烛，相看各不眠。",
        "dynasty": "宋",
        "collection_info": null
    },
    {
        "title": "武涉道中",
        "author": "刘克庄",
        "content": "一路荒凉极，无端过此频。\n官于盐起税，俗事蛊为神。\n暝色初逢驿，溪声只隔林。\n留题空满壁，不见有诗人。",
        "dynasty": "宋",
        "collection_info": null
    },
    {
        "title": "浦城道中",
        "author": "刘克庄",
        "content": "纔入僊霞路，重裘尚不支。\n居人收桕实，客子办梅诗。\n地湿然萁坐，霜寒隔被知。\n向来真错计，不买草堂基。",
        "dynasty": "宋",
        "collection_info": null
    },
    {
        "title": "幽居寺",
        "author": "刘克庄",
        "content": "相传有儒者，唐季隠兹峯。\n电已收遗藁，云方锁暮钟。\n木碑无世次，石洞断人踪。\n此士何曾死，林深不可逢。",
        "dynasty": "宋",
        "collection_info": null
    },
    {
        "title": "大目寺",
        "author": "刘克庄",
        "content": "来人云虎出，留此到昏钟。\n寺小于诸剎，山高似众峯。\n未寒先得雪，已夏尚如冬。\n老子曾游浙，微微有辨锋。",
        "dynasty": "宋",
        "collection_info": null
    },
    {
        "title": "哭容倅舅氏二首  其一",
        "author": "刘克庄",
        "content": "老赴容州辟，移书劝不回。\n客迎萧寺哭，丧附海舟来。\n瘴雨铭旌暗，空山梵磬哀。\n未知坟上柏，此去几时栽。",
        "dynasty": "宋",
        "collection_info": null
    },
    {
        "title": "哭容倅舅氏二首  其二",
        "author": "刘克庄",
        "content": "尚记陪言笑，如今叫不譍。\n儿分身后俸，僧上殡前灯。\n宅有遗基在，田无一亩增。\n问天何至此，在日以廉称。",
        "dynasty": "宋",
        "collection_info": null
    },
    {
        "title": "吴大帝庙",
        "author": "刘克庄",
        "content": "露坐空山裏，英灵唤不迴。\n久无祠祭至，曾作帝王来。\n坏壁虫伤画，残炉鼠印灰。\n今人浑忘却，江左是谁开。",
        "dynasty": "宋",
        "collection_info": null
    },
    {
        "title": "铁塔寺",
        "author": "刘克庄",
        "content": "细认苔间字，方知铸塔时。\n不因兵废坏，似有物扶持。\n古殿人开少，深窗日上迟。\n僧言明受事，相对各攒眉。",
        "dynasty": "宋",
        "collection_info": null
    },
    {
        "title": "聪老",
        "author": "刘克庄",
        "content": "聪老才堪将，髠缁意未平。\n僧中能结客，禅外又谈兵。\n喜听诗家话，多知虏地情。\n何当长鬚髮，遣戍国西营。",
        "dynasty": "宋",
        "collection_info": null
    },
    {
        "title": "哭薛子舒二首  其一",
        "author": "刘克庄",
        "content": "医自金坛至，犹言疾可为。\n濒危人未信，闻死世皆疑。\n友共收残藁，妻能读殓仪。\n借来书册子，掩泪付孤儿。",
        "dynasty": "宋",
        "collection_info": null
    },
    {
        "title": "哭薛子舒二首  其二",
        "author": "刘克庄",
        "content": "忍死教磨墨，留书诀父兄。\n读来堪下泪，寄去怕伤情。\n墓要师为志，诗于世有名。\n夜阑秋枕上，犹梦共山行。",
        "dynasty": "宋",
        "collection_info": null
    },
    {
        "title": "赠川郭",
        "author": "刘克庄",
        "content": "川郭颠狂甚，平生挟术游。\n老犹携侍女，贫不谄公侯。\n用药多投病，酬钱或掉头。\n金陵官酒贵，应典旧貂裘。",
        "dynasty": "宋",
        "collection_info": null
    },
    {
        "title": "赠钱道人",
        "author": "刘克庄",
        "content": "除了布裘外，都无物自随。\n跣能行大雪，饥但嚥华池。\n说相言多验，嫌钱事更奇。\n一般难晓处，装背贵人诗。",
        "dynasty": "宋",
        "collection_info": null
    },
    {
        "title": "张丽华墓",
        "author": "刘克庄",
        "content": "台上柏萧萧，空堂闭寂寥。\n芳魂三尺土，往事几迴潮。\n堕翠寻难见，埋红恨未销。\n犹胜江令在，白首入隋朝。",
        "dynasty": "宋",
        "collection_info": null
    },
    {
        "title": "送邹景仁",
        "author": "刘克庄",
        "content": "衝寒何处去，新戍尚来年。\n客劝休辞幙，君言已买船。\n霜清江有蟹，叶脱木无蝉。\n若过东林寺，携家往问禅。",
        "dynasty": "宋",
        "collection_info": null
    },
    {
        "title": "二将",
        "author": "刘克庄",
        "content": "二将同时死，路人闻亦哀。\n力穷鏖转急，围厚突难开。\n战骨寻应在，残兵间有迴。\n伤心邮递裏，隔日捷书来。",
        "dynasty": "宋",
        "collection_info": null
    },
    {
        "title": "陈虚一",
        "author": "刘克庄",
        "content": "几载皖山耕，忽提孤剑行。\n战场中有骨，尺籍上无名。\n马自寻归路，身空试贼营。\n却疑兵解去，曾说炼丹成。",
        "dynasty": "宋",
        "collection_info": null
    },
    {
        "title": "扬州作",
        "author": "刘克庄",
        "content": "几多精甲没黄沙，野哭遥怜战士家。\n瓜渡月明空粉堞，芜城烟断只昏鸦。\n似闻汉使攽王醢，尚喜胡儿剖帝羓。\n怊怅两淮蚕织地，春风不復长桑芽。",
        "dynasty": "宋",
        "collection_info": null
    },
    {
        "title": "南浦亭寄所思",
        "author": "刘克庄",
        "content": "只是从前瘦病身，官卑活计大清贫。\n买来晋帖多成贋，吟得唐诗转逼真。\n生拟弃家寻剑客，死当移冢近骚人。\n秋风烂熳吹双鬓，目送停云欲怆神。",
        "dynasty": "宋",
        "collection_info": null
    },
    {
        "title": "蒜岭夜行",
        "author": "刘克庄",
        "content": "岭头无復一人来，渔店收灯户不开。\n松气满山凉似雨，海声中夜近如雷。\n拟披醉髮横箫去，只寄乡书与剑迴。\n他日有人传肘后，尚堪收拾作诗材。",
        "dynasty": "宋",
        "collection_info": null
    },
    {
        "title": "别敖器之",
        "author": "刘克庄",
        "content": "旧说闽人苦节稀，先生独抱岁寒姿。\n老年绛帐聊开讲，当日乌台要勘诗。\n东閤不游缘有气，草堂未架为无赀。\n轻烟小雪孤山路，折剩梅花寄一枝。",
        "dynasty": "宋",
        "collection_info": null
    },
    {
        "title": "哭杨吏部通老",
        "author": "刘克庄",
        "content": "白首除郎已晚哉，民间桑柘手亲栽。\n盖棺只着深衣去，行李空担语录迴。\n主祭遗孤犹未冠，着书残藁漫成堆。\n可怜薄命飘蓬客，虚事江西莫府来。",
        "dynasty": "宋",
        "collection_info": null
    },
    {
        "title": "老叹",
        "author": "刘克庄",
        "content": "肘后奇书懒更开，只今年鬓已相催。\n但闻方士腾空去，不见童男入海迴。\n无药能留炎帝在，有人曾哭老聃来。\n醉乡一路差堪向，终拟刘伶冢畔埋。",
        "dynasty": "宋",
        "collection_info": null
    },
    {
        "title": "答友生",
        "author": "刘克庄",
        "content": "读易参禅事事奇，高情已恨挂冠迟。\n清于楚客滋兰日，贫似唐人乞米时。\n家为买琴添旧债，厨因养鹤减晨炊。\n君看江表英雄传，何似孤山一卷诗。",
        "dynasty": "宋",
        "collection_info": null
    },
    {
        "title": "赵清献墓",
        "author": "刘克庄",
        "content": "南渡先贤迹已稀，萧然华表立山陂。\n可曾长吏修祠宇，便恐樵人落树枝。\n几度过坟偏下马，向来出蜀只携龟。\n自怜日暮天寒客，不到林间读隧碑。",
        "dynasty": "宋",
        "collection_info": null
    },
    {
        "title": "乌石山",
        "author": "刘克庄",
        "content": "客子家山亦此峯，可堪投宿听疎钟。\n旋沽村酒开霜柿，欲访禅扉隔暮松。\n乡信写成无便寄，寒衣着绽倩人缝。\n远来只为营瓜圃，不是贪渠万户封。",
        "dynasty": "宋",
        "collection_info": null
    },
    {
        "title": "除夕",
        "author": "刘克庄",
        "content": "忆昔都城值岁除，高楼张烛戏呼卢。\n久依凈社参尊宿，难向新丰认酒徒。\n天子未知工草赋，邻人或倩写桃符。\n夜寒别有穷生活，点勘离骚拥地炉。",
        "dynasty": "宋",
        "collection_info": null
    },
    {
        "title": "呈袁秘监",
        "author": "刘克庄",
        "content": "近日频闻有峻除，人传君相重师儒。\n细旃坐稳方轮讲，羣玉峯高未要扶。\n别后曾过东閤否，新来亦乞鑑湖无。\n几时供帐都门外，真写先生作画图。",
        "dynasty": "宋",
        "collection_info": null
    },
    {
        "title": "渔梁",
        "author": "刘克庄",
        "content": "春泥滑滑雨丝丝，一路阴寒少霁时。\n水入陂渠喧似瀑，云从山崦上如炊。\n燎衣去傍田家火，炙烛来看野店诗。\n落尽梅花心事恶，独搔蓬鬓遶残枝。",
        "dynasty": "宋",
        "collection_info": null
    },
    {
        "title": "小梓人家",
        "author": "刘克庄",
        "content": "生来拙性嗜清幽，因过山家为小留。\n顶笠儿归行树杪，提瓶妇去汲溪头。\n参天老竹当门碧，尽日寒泉遶舍流。\n我料草堂犹未架，规模已被野人偷。",
        "dynasty": "宋",
        "collection_info": null
    },
    {
        "title": "送拄杖还僧",
        "author": "刘克庄",
        "content": "头白高僧行脚懒，一枝筇竹久生苔。\n不逢太乙然藜照，时借山翁荷莜回。\n夜挂多寻萧寺壁，晓拈恐化葛陂雷。\n还师此物禅须进，曾入诗人手内来。",
        "dynasty": "宋",
        "collection_info": null
    },
    {
        "title": "雪峰寺",
        "author": "刘克庄",
        "content": "七里深林集暮鸦，插空金碧被林遮。\n华堂何止容千衲，菜地犹堪置万家。\n虎去有灵知伏弩，僧来叙旧约分茶。\n世人要识峯头冷，六月重绵坐结跏。",
        "dynasty": "宋",
        "collection_info": null
    },
    {
        "title": "盖竹庙",
        "author": "刘克庄",
        "content": "借榻丛祠日已曛，瓣香频此谒灵君。\n傥来梦事休重卜，向去诗材进几分。\n明主不消人谏猎，故山空使客移文。\n寄书报与荆妻说，十袭荷衣莫要焚。",
        "dynasty": "宋",
        "collection_info": null
    },
    {
        "title": "瓜洲城",
        "author": "刘克庄",
        "content": "先朝筑此要防边，不遣胡儿见战船。\n遮断难传河朔檄，修来大费水衡钱。\n书生空抱闻鸡志，故老能言饮马年。\n惭愧戍兵身手健，箔楼各占一间眠。",
        "dynasty": "宋",
        "collection_info": null
    },
    {
        "title": "送仲白",
        "author": "刘克庄",
        "content": "官舍萧条苇盖檐，拾薪独有一长髯。\n同来社友因饥瘦，远作参军得俸廉。\n国士交情穷乃见，古人诗律晚方严。\n中年各要身强健，别后寒衣切记添。",
        "dynasty": "宋",
        "collection_info": null
    },
    {
        "title": "凤凰台晚眺",
        "author": "刘克庄",
        "content": "经月疎行台上路，秣陵城郭忽秋风。\n马嘶卫霍空营裏，萤起齐梁废苑中。\n野寺旧曾开玉帐，翠华久不幸离宫。\n小儒记得隆兴事，闲对山僧说魏公。",
        "dynasty": "宋",
        "collection_info": null
    },
    {
        "title": "赠玉隆刘道士",
        "author": "刘克庄",
        "content": "观中曾访老黄冠，尔尚为童立醮坛。\n新染氅衣披得称，旧泥丹竈出来寒。\n诗非易作须勤读，琴亦难精莫废弹。\n忆上洪崖题瀑布，因游试为拂尘看。",
        "dynasty": "宋",
        "collection_info": null
    },
    {
        "title": "晋元帝庙",
        "author": "刘克庄",
        "content": "元帝新祠西郭外，野人吊古独来游。\n阴阴画壁开冠剑，寂寂丝窠上璪旒。\n势比龙盘犹在眼，事随鸿去不迴头。\n叶碑廊下无人看，欲去摩挲又少留。",
        "dynasty": "宋",
        "collection_info": null
    },
    {
        "title": "清凉寺",
        "author": "刘克庄",
        "content": "塔庙当年甲一方，千层金碧万缁郎。\n开山佛已成胡鬼，住院僧犹说李王。\n遗像有尘龛坏壁，断碑无首立斜阳。\n惟应驻马坡头月，曾见金舆夜纳凉。",
        "dynasty": "宋",
        "collection_info": null
    },
    {
        "title": "冶城",
        "author": "刘克庄",
        "content": "断镞遗鎗不可求，西风古意满原头。\n孙刘数子如春梦，王谢千年有旧游。\n高塔不知何代作，暮笳似说昔人愁。\n神州只在阑干北，度度来时怕上楼。",
        "dynasty": "宋",
        "collection_info": null
    },
    {
        "title": "雨华台",
        "author": "刘克庄",
        "content": "昔日讲师何处在，高台犹以雨华名。\n有时宝向泥寻得，一片山无草敢生。\n落日磬残邻寺闭，晴天牛上废陵耕。\n登临不用深怀古，君看钟山几箇争。",
        "dynasty": "宋",
        "collection_info": null
    },
    {
        "title": "新亭",
        "author": "刘克庄",
        "content": "此是晋人游集处，当时风景与今同。\n不干铁鏁楼船力，似是蒲葵麈柄功。\n几簇旌旗秋色裏，百年陵阙泪痕中。\n兴亡毕竟缘何事，专罪清谈恐未公。",
        "dynasty": "宋",
        "collection_info": null
    },
    {
        "title": "魏胜庙",
        "author": "刘克庄",
        "content": "天与精忠不与时，堂堂心在路人悲。\n龙颜帝子方推毂，猨臂将军忽死绥。\n洒泣我来瞻画像，断头公耻立降旗。\n海州故老凋零尽，重见王师定几时。",
        "dynasty": "宋",
        "collection_info": null
    },
    {
        "title": "真州北山",
        "author": "刘克庄",
        "content": "忆昔胡儿入控弦，官军迎战北山边。\n笳箫有主安新葬，蓑笠无人垦废田。\n兵散荒营吹戍笛，僧从败屋起茶烟。\n遥怜钟阜诸峯好，闲锁行宫九十年。",
        "dynasty": "宋",
        "collection_info": null
    },
    {
        "title": "故宅",
        "author": "刘克庄",
        "content": "恰则炎炎未百年，今看枯柳着疎蝉。\n庄田置后频移主，书画残来亦卖钱。\n春日有花开废圃，岁时无酒滴荒阡。\n朱门从古多如此，想见魂归也怆然。",
        "dynasty": "宋",
        "collection_info": null
    },
    {
        "title": "送余子寿",
        "author": "刘克庄",
        "content": "去岁与君同聘召，何曾杯酒暂相离。\n兵谋元帅多亲访，心事同官尽得知。\n三釜忽怀归去檄，一枰未了着残棋。\n此生聚散须牢记，记上扬州战舰时。",
        "dynasty": "宋",
        "collection_info": null
    },
    {
        "title": "送周监门",
        "author": "刘克庄",
        "content": "一领青衫似败荷，奈君母老秩卑何。\n三年幕府无人荐，常日柴门有客过。\n身畔担轻藏俸少，江头船重载书多。\n故人若问军中事，为说防秋夜枕戈。",
        "dynasty": "宋",
        "collection_info": null
    },
    {
        "title": "挽黄岩赵郎中二首  其一",
        "author": "刘克庄",
        "content": "朱公徒弟丘公壻，标致虽高气宇和。\n心向奏篇尤暴白，髮因时事欲苍皤。\n讣传淮甸边情惜，路出萧山巷祭多。\n最长郎君师友盛，我知墓碣有人磨。",
        "dynasty": "宋",
        "collection_info": null
    },
    {
        "title": "挽黄岩赵郎中二首  其二",
        "author": "刘克庄",
        "content": "青衫昔作督邮时，赏鉴除公更有谁。\n勘狱不嫌人守法，撰文常对众称奇。\n筑台虚辱生前意，穿冢难酬地下知。\n欲写哀思传挽者，身今戎服不能诗。",
        "dynasty": "宋",
        "collection_info": null
    },
    {
        "title": "寄赵昌父",
        "author": "刘克庄",
        "content": "世上久无遗逸礼，此翁白首不弹冠。\n一生官职监南岳，四海诗盟主玉山。\n经岁着书人少见，有时入郭俗争看。\n何因樵服供薪水，得附高名野史间。",
        "dynasty": "宋",
        "collection_info": null
    },
    {
        "title": "寄韩仲止",
        "author": "刘克庄",
        "content": "昨仕京华豪未减，脱鞾不问贵游嗔。\n诗家争欲推盟主，丞相差教作散人。\n闭户自为千载计，入山又忍十年贫。\n几思投劾从公去，背笈肩琴涧水滨。",
        "dynasty": "宋",
        "collection_info": null
    },
    {
        "title": "戊辰书事",
        "author": "刘克庄",
        "content": "诗人安得有春衫，今岁和戎百万缣。\n从此西湖休插柳，剩栽桑树养吴蚕。",
        "dynasty": "宋",
        "collection_info": null
    },
    {
        "title": "晚春",
        "author": "刘克庄",
        "content": "书幌泠泠子夜风，杜鹃啼月小墙东。\n江南词客惜春老，清晓披衣拾堕红。",
        "dynasty": "宋",
        "collection_info": null
    },
    {
        "title": "临溪寺二首  其一",
        "author": "刘克庄",
        "content": "绿染庭芜一尺深，老师阅世几驹阴。\n自言不看传灯了，只读楞严见佛心。",
        "dynasty": "宋",
        "collection_info": null
    },
    {
        "title": "临溪寺二首  其二",
        "author": "刘克庄",
        "content": "一径松花飐紫苔，东风落尽佛前梅。\n道人深掩禅关坐，莫听鶑声出定来。",
        "dynasty": "宋",
        "collection_info": null
    },
    {
        "title": "即事",
        "author": "刘克庄",
        "content": "自汲新泉养牡丹，银壶满贮怕春残。\n画檐一饷东风恶，为掩窗绡护晚寒。",
        "dynasty": "宋",
        "collection_info": null
    },
    {
        "title": "孺子祠",
        "author": "刘克庄",
        "content": "孺子祠堂插酒旗，游人那解荐江蓠。\n白鸥欲下还惊起，曾见陈蕃解榻时。",
        "dynasty": "宋",
        "collection_info": null
    },
    {
        "title": "碧波亭",
        "author": "刘克庄",
        "content": "了却文书上马迟，白苹洲畔有心期。\n斜阳忽到传觞处，落尽梨花啼子规。",
        "dynasty": "宋",
        "collection_info": null
    },
    {
        "title": "豫章沟二首  其一",
        "author": "刘克庄",
        "content": "沟水泠泠草树香，独穿支径入垂杨。\n荠花满地无人见，唯有山蜂度短墙。",
        "dynasty": "宋",
        "collection_info": null
    },
    {
        "title": "豫章沟二首  其二",
        "author": "刘克庄",
        "content": "野店萧萧掩竹门，岸沙犹记履綦痕。\n东风枉是吹花急，绿尽平芜却断魂。",
        "dynasty": "宋",
        "collection_info": null
    },
    {
        "title": "题寺壁二首  其一",
        "author": "刘克庄",
        "content": "柏子熏衣眉晕销，女垣榆影冷萧萧。\n屏山一枕游方梦，横锡飘然过石桥。",
        "dynasty": "宋",
        "collection_info": null
    },
    {
        "title": "题寺壁二首  其二",
        "author": "刘克庄",
        "content": "素练宽裁白社衣，普陀烟裏现幽姿。\n日长读彻楞伽了，闲折柑花供祖师。",
        "dynasty": "宋",
        "collection_info": null
    },
    {
        "title": "西山",
        "author": "刘克庄",
        "content": "绝顶遥知有隠君，餐芝种朮鹿为羣。\n多应午竈茶烟起，山下看来是白云。",
        "dynasty": "宋",
        "collection_info": null
    },
    {
        "title": "宫词四首  其一",
        "author": "刘克庄",
        "content": "出海新蟾玉半鈎，风翻荷荡起栖鸥。\n女郎定有穿针约，偷看明河记立秋。",
        "dynasty": "宋",
        "collection_info": null
    },
    {
        "title": "宫词四首  其二",
        "author": "刘克庄",
        "content": "凉殿吹笙露满天，木犀花发月初圆。\n君王少御珊瑚枕，多就宫人玉臂眠。",
        "dynasty": "宋",
        "collection_info": null
    },
    {
        "title": "宫词四首  其三",
        "author": "刘克庄",
        "content": "一夜秋风入碧梧，蝉声永巷月华孤。\n几回梦裏羊车过，又是银床转辘轳。",
        "dynasty": "宋",
        "collection_info": null
    },
    {
        "title": "宫词四首  其四",
        "author": "刘克庄",
        "content": "先帝宫人总道粧，遥瞻陵柏泪成行。\n旧恩恰似蔷薇水，滴在罗衣到死香。",
        "dynasty": "宋",
        "collection_info": null
    },
    {
        "title": "秋风",
        "author": "刘克庄",
        "content": "黄叶萧萧忽满街，独骑瘦马豫章台。\n莫将宋玉心中事，吹向潘郎鬓畔来。",
        "dynasty": "宋",
        "collection_info": null
    },
    {
        "title": "跋小寺旧题",
        "author": "刘克庄",
        "content": "禅几曾陪白氎巾，柑花似雪斗芳新。\n而今柑子圆如弹，不见浇花供佛人。",
        "dynasty": "宋",
        "collection_info": null
    },
    {
        "title": "忆殇女",
        "author": "刘克庄",
        "content": "灵照覊魂章水西，冷风残雪古招提。\n老怀已作空花看，更把楞严晓病妻。",
        "dynasty": "宋",
        "collection_info": null
    },
    {
        "title": "报恩寺",
        "author": "刘克庄",
        "content": "一抹斜阳上缭垣，芫花满地柏阴繁。\n城中客子闻钟去，独立空山听断猿。",
        "dynasty": "宋",
        "collection_info": null
    },
    {
        "title": "归至武阳渡作",
        "author": "刘克庄",
        "content": "夹岸盲风扫楝花，高城已近被云遮。\n遮时留取城西塔，篷底归人要认家。",
        "dynasty": "宋",
        "collection_info": null
    },
    {
        "title": "舟中寄景建",
        "author": "刘克庄",
        "content": "低篷小雨梦残时，忽忆同寻楚老祠。\n夜过丰城占斗气，想公别后有新诗。",
        "dynasty": "宋",
        "collection_info": null
    },
    {
        "title": "书山壁",
        "author": "刘克庄",
        "content": "斸地栽林自起坟，一灯精舍疏玄文。\n诗成莫洒酒家壁，题徧青山题白云。",
        "dynasty": "宋",
        "collection_info": null
    },
    {
        "title": "华严寺逢旧苍头",
        "author": "刘克庄",
        "content": "曾向丛林寄幅巾，十年尘涴卧云身。\n侍琴童子长于竹，去礼山僧作主人。",
        "dynasty": "宋",
        "collection_info": null
    },
    {
        "title": "田舍",
        "author": "刘克庄",
        "content": "稚子呼牛女拾薪，莱妻自鲙小溪鳞。\n安知曝背庭中老，不是渊明辈行人。",
        "dynasty": "宋",
        "collection_info": null
    },
    {
        "title": "古墓",
        "author": "刘克庄",
        "content": "石麟阙耳笋生苔，要读丰碑与客来。\n精舍荒凉僧已出，瓦墙一朵佛桑开。",
        "dynasty": "宋",
        "collection_info": null
    },
    {
        "title": "题本草",
        "author": "刘克庄",
        "content": "勤读方书不为身，里中耆旧半成尘。\n几时作箇荒山主，多种黄精售与人。",
        "dynasty": "宋",
        "collection_info": null
    },
    {
        "title": "下蜀驿",
        "author": "刘克庄",
        "content": "幄殿荒凉屋欠扶，绍兴遗老故应无。\n旧来曾识高皇帝，尚有庭前柳一株。",
        "dynasty": "宋",
        "collection_info": null
    },
    {
        "title": "出郭",
        "author": "刘克庄",
        "content": "江边一雨洗秋容，北郭东郊野意浓。\n老大怕它人检点，隔溪隔柳看芙蓉。",
        "dynasty": "宋",
        "collection_info": null
    },
    {
        "title": "病起",
        "author": "刘克庄",
        "content": "病起登楼怯晓风，爱他残雪映前峯。\n傍人休问何郎瘦，不见梅花过一冬。",
        "dynasty": "宋",
        "collection_info": null
    },
    {
        "title": "再赠钱道人二首  其一",
        "author": "刘克庄",
        "content": "拙貌惭君子细看，镜中我自觉神寒。\n直从杜甫编排起，几箇吟人作大官。",
        "dynasty": "宋",
        "collection_info": null
    },
    {
        "title": "再赠钱道人二首  其二",
        "author": "刘克庄",
        "content": "寻师入蜀未曾逢，要看罗浮晓日红。\n若见仙人知去处，却来相引到山中。",
        "dynasty": "宋",
        "collection_info": null
    },
    {
        "title": "蒙恩监南岳庙",
        "author": "刘克庄",
        "content": "久问嫖姚乞退闲，今朝准敕放生还。\n人欺解罢青油幕，帝遣监临紫盖山。\n营卒展辞回玉帐，林僧讲贺到柴关。\n丈夫不办封侯事，犹要名标处士间。",
        "dynasty": "宋",
        "collection_info": null
    },
    {
        "title": "乌石山",
        "author": "刘克庄",
        "content": "儿时逃学频来此，一一重寻尽有踪。\n因漉戏鱼羣下水，缘敲响石斗登峯。\n熟知旧事惟邻叟，催去韶华是暮钟。\n毕竟世间何物寿，寺前雷仆百年松。",
        "dynasty": "宋",
        "collection_info": null
    },
    {
        "title": "葺居一首",
        "author": "刘克庄",
        "content": "兵火间关鬓欲丝，归来聊卜草堂基。\n架留手泽书堪看，爨有躬耕米可炊。\n畏湿先开通水窦，贪明稍斫近檐枝。\n旋移梅树临窗下，准备花时要索诗。",
        "dynasty": "宋",
        "collection_info": null
    },
    {
        "title": "挽郭处士",
        "author": "刘克庄",
        "content": "昔闻东郭先生者，处士宁非是远孙。\n空有新诗喧一邑，竟无明诏老孤村。\n雷琴酷爱应同殉，草字尤工惜不存。\n復说归从葱岭去，骚成何路可招魂。",
        "dynasty": "宋",
        "collection_info": null
    },
    {
        "title": "老将一首",
        "author": "刘克庄",
        "content": "昨解兵符归故里，耳听边事几番新。\n偶逢戏下来犹识，欲说辽阳记不真。\n儿觅宝刀偏爱惜，奴吹芦管辄悲辛。\n夜寒忽作关山梦，万一君王起旧人。",
        "dynasty": "宋",
        "collection_info": null
    },
    {
        "title": "老马一首",
        "author": "刘克庄",
        "content": "脊疮蹄蹇瘦阑干，火印年深字已漫。\n野磵有冰朝洗怯，破坊无壁夜嘶寒。\n身同退卒支残料，眼见新驹鞁宝鞍。\n昔走塞垣如抹电，安知末路出门难。",
        "dynasty": "宋",
        "collection_info": null
    },
    {
        "title": "老妓一首",
        "author": "刘克庄",
        "content": "籍中歌舞昔驰声，憔悴犹存态与情。\n爱说旧官当日宠，偏呼狎客小时名。\n薄鬟易脱梳难就，半被常空睡不成。\n却羡邻姬门户热，隔楼张烛到天明。",
        "dynasty": "宋",
        "collection_info": null
    },
    {
        "title": "挽赵仲白二首  其一",
        "author": "刘克庄",
        "content": "生被才名谴，摧残到死休。\n家留遗藁在，棺问故人求。\n对月悲孤咏，逢山忆共游。\n昔年携手地，今送入松楸。",
        "dynasty": "宋",
        "collection_info": null
    },
    {
        "title": "挽赵仲白二首  其二",
        "author": "刘克庄",
        "content": "昨吊寝门外，莱妻泣最悲。\n因言儿上学，復为墓求碑。\n零落烧丹诀，凄凉哭鹤诗。\n託孤朋友事，非谓九泉知。",
        "dynasty": "宋",
        "collection_info": null
    },
    {
        "title": "赠风水僧",
        "author": "刘克庄",
        "content": "向人说葬又谈空，郭璞瞿昙併入宗。\n背得山经如诵呪，顶将禅笠去寻龙。\n徧为檀越裁生圹，预定公侯出某峯。\n想亦自营归寂处，一丘卵塔种青松。",
        "dynasty": "宋",
        "collection_info": null
    },
    {
        "title": "挽郑夫人二首  其一",
        "author": "刘克庄",
        "content": "九秩復何憾，生荣没更哀。\n闺门天下则，地位佛中来。\n贝叶从头看，庭槐一手栽。\n侍儿闻晓磬，犹恐坐禅迴。",
        "dynasty": "宋",
        "collection_info": null
    },
    {
        "title": "挽郑夫人二首  其二",
        "author": "刘克庄",
        "content": "昔事征西幕，年年拜寿闱。\n那知丹旐至，曾劝板舆归。\n元帅抛金印，诸生返布衣。\n感恩惟有泪，来向路傍挥。",
        "dynasty": "宋",
        "collection_info": null
    },
    {
        "title": "除夕",
        "author": "刘克庄",
        "content": "除夕阴寒怕卷帘，雨声断续下疎檐。\n壁穿自和干泥补，窗损教寻废纸粘。\n祇有青灯相守定，纵无白髮亦生添。\n更残自算明年事，不就君平卦肆占。",
        "dynasty": "宋",
        "collection_info": null
    },
    {
        "title": "挽郑淑人",
        "author": "刘克庄",
        "content": "忆在军中为记室，谢公门馆事皆知。\n谦卑若妇初嫔日，俭素犹夫未贵时。\n病了死生惟点首，晚忧家国每颦眉。\n旧人独有任安在，揽涕西风献些词。",
        "dynasty": "宋",
        "collection_info": null
    },
    {
        "title": "悼阿昇",
        "author": "刘克庄",
        "content": "宝惜吾儿如拱璧，那知变灭只须臾。\n畏啼尚宿通宵火，涂顖犹残隔日朱。\n坐客相宽云梦幻，故人来吊讶清癯。\n荒山岁晚无行迹，心折原头树影孤。",
        "dynasty": "宋",
        "collection_info": null
    },
    {
        "title": "送真舍人帅江西八首  其一",
        "author": "刘克庄",
        "content": "谏书元不为求名，上有穹苍鉴至诚。\n索虏传观皆动色，岂知难悟汉公卿。",
        "dynasty": "宋",
        "collection_info": null
    },
    {
        "title": "送真舍人帅江西八首  其二",
        "author": "刘克庄",
        "content": "闻道泉人截𩍐留，翰林从此去吾州。\n村中父老相持泣，但祝今侯似故侯。",
        "dynasty": "宋",
        "collection_info": null
    },
    {
        "title": "送真舍人帅江西八首  其三",
        "author": "刘克庄",
        "content": "舶客珠犀凑郡城，向来点涴几名卿。\n海神亦叹公清德，少见归舟箇样轻。",
        "dynasty": "宋",
        "collection_info": null
    },
    {
        "title": "送真舍人帅江西八首  其四",
        "author": "刘克庄",
        "content": "应对诙谐路亦开，汉家天子日招徕。\n当时惟有胶西相，不向平津閤裏来。",
        "dynasty": "宋",
        "collection_info": null
    },
    {
        "title": "送真舍人帅江西八首  其五",
        "author": "刘克庄",
        "content": "淮汉沄沄战血腥，蜀山鬼哭不堪听。\n如何一綫江西路，独现奎星併福星。",
        "dynasty": "宋",
        "collection_info": null
    },
    {
        "title": "送真舍人帅江西八首  其六",
        "author": "刘克庄",
        "content": "自昔安危等置棋，繫人着数匪天为。\n何因国手来当局，要看开奁布子时。",
        "dynasty": "宋",
        "collection_info": null
    },
    {
        "title": "送真舍人帅江西八首  其七",
        "author": "刘克庄",
        "content": "少小闻人说復雠，至今禾黍徧宗周。\n自怜谢病离军去，始听王师下海州。",
        "dynasty": "宋",
        "collection_info": null
    },
    {
        "title": "送真舍人帅江西八首  其八",
        "author": "刘克庄",
        "content": "身已为民与世疎，的无一步离村居。\n昨朝出郭迟公至，废了窗间数叶书。",
        "dynasty": "宋",
        "collection_info": null
    },
    {
        "title": "与客送仲白葬回登石室",
        "author": "刘克庄",
        "content": "绝顶荒寒断客过，偶携之子共扪萝。\n纵观天外皆鲸浸，下视城中等螘窠。\n悼友孤怀方濩落，逢僧逆境暂销磨。\n夜归剩乞松明火，霜满前山滑处多。",
        "dynasty": "宋",
        "collection_info": null
    },
    {
        "title": "立春二首  其一",
        "author": "刘克庄",
        "content": "恰归旧隠再逢春，村巷荒凉草没人。\n犬坏园中门作窦，盗规坟上树为薪。\n官如巫祝难羞贱，家似樵渔敢讳贫。\n闻说邻醅低价卖，病夫一滴未沾唇。",
        "dynasty": "宋",
        "collection_info": null
    },
    {
        "title": "立春二首  其二",
        "author": "刘克庄",
        "content": "今岁春盘始住家，也胜覊旅走天涯。\n圃晴菜拆经霜甲，林暖梅飞徧地花。\n闲有工夫忧世事，老无勋业惜年华。\n近来死尽吟诗者，得句聊从野叟夸。",
        "dynasty": "宋",
        "collection_info": null
    },
    {
        "title": "去春",
        "author": "刘克庄",
        "content": "去春烽火照江边，曾草军书夕废眠。\n万里旌旗真属命，一丘耕钓且随缘。\n偶然谢客元非病，间亦寻僧不为禅。\n尚有惜花情味在，铜瓶终日玩芳妍。",
        "dynasty": "宋",
        "collection_info": null
    },
    {
        "title": "灯夕",
        "author": "刘克庄",
        "content": "千炬金栀映玉蕖，台城昨梦又年余。\n断无絃索鸣华屋，惟见炊烟起草庐。\n儿报瓶空因止酒，婢言油尽暂停书。\n蓬窗亦有精勤士，何必然藜向石渠。",
        "dynasty": "宋",
        "collection_info": null
    },
    {
        "title": "戏孙季蕃",
        "author": "刘克庄",
        "content": "少日逢春一味痴，轻鞭小袖趁芳时。\n常过茶邸租船出，或在禅林借枕欹。\n名妓难呼多占定，好花易落况开迟。\n身今惟悴投空谷，悔不当年秉烛嬉。",
        "dynasty": "宋",
        "collection_info": null
    },
    {
        "title": "匹马",
        "author": "刘克庄",
        "content": "匹马曾经小店炊，一株玉雪映疎篱。\n无言谁识含情处，有韵全看背面时。\n乍见心方惊绝艷，重来人已折繁枝。\n断烟残照山村路，消得刘郎一首诗。",
        "dynasty": "宋",
        "collection_info": null
    },
    {
        "title": "宿囊山怀洪岳二上人",
        "author": "刘克庄",
        "content": "忆在山中识二僧，一亡一已拂衣行。\n壁间笠徙名蓝挂，寺外松过寿塔生。\n陇月定知今夕恨，涧泉犹咽旧时声。\n隔房侍者皆新剃，不似闲人却有情。",
        "dynasty": "宋",
        "collection_info": null
    },
    {
        "title": "访辟支岩绝顶二僧值雨",
        "author": "刘克庄",
        "content": "闻有比丘隠绝巅，多年无迹下山前。\n僧称功行几如佛，樵说神通復近僊。\n食少仅炊盈握米，身寒不挂半铢绵。\n重岩风雨妨游陟，回眺苍烟一惘然。",
        "dynasty": "宋",
        "collection_info": null
    },
    {
        "title": "送王实之赴长沙幕",
        "author": "刘克庄",
        "content": "贾傅遗踪在，君于此泛莲。\n不应卑湿地，犹着广寒仙。\n策好人争诵，名高士责全。\n衡山余所管，拟结草鞵缘。",
        "dynasty": "宋",
        "collection_info": null
    },
    {
        "title": "哭丰宅之吏部二首  其一",
        "author": "刘克庄",
        "content": "江表依公稍自强，讣闻朝野共凄凉。\n纛移北府兵皆散，笳返西州宅已荒。\n旧戍交锋淮水赤，新坟埋剑越山苍。\n此身虚作田横客，血泪无因滴壠旁。",
        "dynasty": "宋",
        "collection_info": null
    },
    {
        "title": "哭丰宅之吏部二首  其二",
        "author": "刘克庄",
        "content": "康时才业未全伸，晚建油幢白髮新。\n畚土为城尘满面，握拳犹战胆通身。\n一生偏任公家怨，四海皆知后事贫。\n多少贵交方厚禄，恤孤吊墓属何人。",
        "dynasty": "宋",
        "collection_info": null
    },
    {
        "title": "深村",
        "author": "刘克庄",
        "content": "身老深村负岁华，青苔径裏是贫家。\n晚风一阵无端急，不为山人惜柚花。",
        "dynasty": "宋",
        "collection_info": null
    },
    {
        "title": "挽林进士",
        "author": "刘克庄",
        "content": "一门皆擢第，君独老儒冠。\n试卷年年纳，经书日日看。\n文为前辈赏，命合主司难。\n遥想泉台恨，铭旌未写官。",
        "dynasty": "宋",
        "collection_info": null
    },
    {
        "title": "柬人求馿子",
        "author": "刘克庄",
        "content": "闻在江宁得小馿，价高人说是名驹。\n行时亦肯过桥否，饥后还能饮涧无。\n不称金鞍驮侍女，只宜席帽载贫儒。\n灞陵雨雪诗家事，乞与它年做画图。",
        "dynasty": "宋",
        "collection_info": null
    },
    {
        "title": "寄汉阳守王中甫",
        "author": "刘克庄",
        "content": "自辞莫府径归耕，同舍分携阙寄声。\n帐下飞书空有草，军中上级独无名。\n山深仆不闻时事，塞近君应得虏情。\n闻道汉东堪卧治，讯来依旧说招兵。",
        "dynasty": "宋",
        "collection_info": null
    },
    {
        "title": "与客登壶山绝顶",
        "author": "刘克庄",
        "content": "十里稀逢寸地平，且无木影荫人行。\n鳬飞难学王乔舄，鱼贯全如邓艾兵。\n樵子献花簪帽重，山灵供水入瓢清。\n扪萝莫怪匆匆下，恐赚林僧束炬迎。",
        "dynasty": "宋",
        "collection_info": null
    },
    {
        "title": "戏答同游",
        "author": "刘克庄",
        "content": "君到中峯力不加，却疑绝顶事皆夸。\n烟含晚市微分塔，日照邻州近隔沙。",
        "dynasty": "宋",
        "collection_info": null
    },
    {
        "title": "次方武成壶山韵",
        "author": "刘克庄",
        "content": "图经云此有神仙，曾见壶公跳入年。\n斫木人多山渐瘦，结庵僧去石谁眠。\n鸟归半岭衔斜日，樵返疎村起远烟。\n君若能抛尘裏事，一龛共占野云边。",
        "dynasty": "宋",
        "collection_info": null
    },
    {
        "title": "挽林推官内方孺人",
        "author": "刘克庄",
        "content": "身畔无钗泽，何由葬礼奢。\n明时选人妇，先帝近臣家。\n白首持巾帨，青灯缉苎麻。\n寺西同窆处，风日怆寒笳。",
        "dynasty": "宋",
        "collection_info": null
    },
    {
        "title": "方湖泛舟得南字",
        "author": "刘克庄",
        "content": "湖波烟雨绿如蓝，小𦩘闲携客二三。\n坠絮飐萍生细浪，惊鱼避鹭没深潭。\n入荷似觉傍无岸，穿石方知上有岩。\n却凭朱楼同望海，一规寒玉帖西南。",
        "dynasty": "宋",
        "collection_info": null
    },
    {
        "title": "空寂院",
        "author": "刘克庄",
        "content": "院名谁遣称空寂，入得门来寂又空。\n旧有田园官户占，别无衣钵老尼穷。\n砌倾苔色侵堂上，厨废炊烟起草中。\n或说古碑巢寇写，栖禽不下似伤弓。",
        "dynasty": "宋",
        "collection_info": null
    },
    {
        "title": "紫泽观",
        "author": "刘克庄",
        "content": "修持尽是女黄冠，自小辞家学住山。\n帘影静垂斜日裏，磬声徐出落花间。\n祭星绿简亲书字，避客青衣密掩关。\n最爱粉墙堪试笔，苦无才思又空还。",
        "dynasty": "宋",
        "collection_info": null
    },
    {
        "title": "灵宝道院",
        "author": "刘克庄",
        "content": "两行松绕垣，数箇竹当轩。\n山主出何处，道人知不言。\n只携诗草至，尚觉磬声烦。\n俗奉医僊谨，儒家亦舍旛。",
        "dynasty": "宋",
        "collection_info": null
    },
    {
        "title": "方寺丞新第二首  其一",
        "author": "刘克庄",
        "content": "宅成天下借图看，始笑书生眼力悭。\n地占百弓多是水，楼无一面不当山。\n荷深似入苕溪路，石怪疑行鴈荡间。\n只恐中原方鼎沸，天心未遣主人闲。",
        "dynasty": "宋",
        "collection_info": null
    },
    {
        "title": "方寺丞新第二首  其二",
        "author": "刘克庄",
        "content": "一生不蓄买田钱，华屋何心亦偶然。\n客至多逢僧在坐，钓归惟许鹤随船。\n按行花木皆僚友，主掌湖山即事权。\n京洛贵人金谷裏，安知世上有林泉。",
        "dynasty": "宋",
        "collection_info": null
    },
    {
        "title": "小斋",
        "author": "刘克庄",
        "content": "小斋自理画并琴，匣贮香熏怕蠹侵。\n出塞已忘传檄梦，入山犹有着书心。\n南船不至城无米，北货难通药阙参。\n却为贫居还往少，门前留得绿芜深。",
        "dynasty": "宋",
        "collection_info": null
    },
    {
        "title": "东岩寺避暑",
        "author": "刘克庄",
        "content": "若非来寺裏，无地避炎蒸。\n经雨房基润，依山井气冰。\n榻虚凉睡客，松湿滴归僧。\n对此专宜静，为诗亦不应。",
        "dynasty": "宋",
        "collection_info": null
    },
    {
        "title": "方寺丞𦩘子初成",
        "author": "刘克庄",
        "content": "船成莫厌野人过，久欲从公具钓蓑。\n积雨晴来湖面阔，残花落尽树阴多。\n新营小店皆依柳，旧有危亭尚隔荷。\n所恨前峯含暝色，不然和月宿烟波。",
        "dynasty": "宋",
        "collection_info": null
    },
    {
        "title": "友人病疮",
        "author": "刘克庄",
        "content": "自检方书坐一床，教寻蒿白采蒲黄。\n画眉连日疎粧閤，炼气通宵住道房。\n倦听瀑声令睡醒，闷拈诗卷遣心凉。\n犹胜华髮从军客，归卧茅檐养战疮。",
        "dynasty": "宋",
        "collection_info": null
    },
    {
        "title": "乍暑一首",
        "author": "刘克庄",
        "content": "南州四月气如蒸，却忆吴中始卖冰。\n绿浦游船常载妓，画廊浴鼓或随僧。\n梦过水榭闻凉笛，身在山房伴晓灯。\n怊怅乌丝栏上笔，蓬窗学写字如蝇。",
        "dynasty": "宋",
        "collection_info": null
    },
    {
        "title": "卫生",
        "author": "刘克庄",
        "content": "卫生草草昧周防，小郡无医自处方。\n采下菊宜为枕睡，碾来芎可入茶尝。\n身因病转添萧飒，人到衰难再盛强。\n旧喜读书今亦懒，铜鑪慢炷一铢香。",
        "dynasty": "宋",
        "collection_info": null
    },
    {
        "title": "先儒",
        "author": "刘克庄",
        "content": "先儒绪业有师承，非谓闻风便服膺。\n康节易传于隠者，濂溪学得自高僧。\n众宗虚誉相贤圣，独守遗编当友朋。\n门掩荒村人扫迹，空钞小字对孤灯。",
        "dynasty": "宋",
        "collection_info": null
    },
    {
        "title": "同孙季蕃游浄居诸庵  其一",
        "author": "刘克庄",
        "content": "舍俗依空事梵王，韶颜寂寂度年芳。\n门前草色迷行径，院裏花阴接步廊。\n弓样展来靴尚窄，黛痕剃出顶应凉。\n当时若使窥鸾镜，一步何因出洞房。",
        "dynasty": "宋",
        "collection_info": null
    },
    {
        "title": "同孙季蕃游浄居诸庵  其二",
        "author": "刘克庄",
        "content": "满院静沉沉，微闻有梵音。\n不来陪客语，应恐坏禅心。\n母处归全少，师边悟已深。\n戒衣皆自衲，因讲始停针。",
        "dynasty": "宋",
        "collection_info": null
    },
    {
        "title": "孟夏泛方湖得同字",
        "author": "刘克庄",
        "content": "长笛横吹露满空，柂行浑不辨西东。\n岸回初见遥峯出，浦尽新疏别港通。\n月照鹭身明石畔，风翻萤影没荷中。\n书生此乐关时命，叹息无因夜夜同。",
        "dynasty": "宋",
        "collection_info": null
    },
    {
        "title": "又得湖字",
        "author": "刘克庄",
        "content": "帝赐先生一曲湖，画船领客泛菰蒲。\n覆茅亭子寻犹远，隔柳人家看似无。\n渴嗜瀑泉频遣汲，醉行钓岸屡嗔扶。\n假令不立功名死，史笔须编入酒徒。",
        "dynasty": "宋",
        "collection_info": null
    },
    {
        "title": "问友人病",
        "author": "刘克庄",
        "content": "病来清瘦欲通僊，深炷香篝扫地眠。\n野客劝寻廉药买，外人偷出近诗传。\n术庸难靠医求效，俗陋多依鬼乞怜。\n鸥鹭如欺行迹少，分明溪上占渔船。",
        "dynasty": "宋",
        "collection_info": null
    },
    {
        "title": "偶赋",
        "author": "刘克庄",
        "content": "身已深藏畏俗知，客来邻曲善为辞。\n偶弹冠起成何事，径拂衣归自一奇。\n村饮妇常留烛待，山行童亦挟书随。\n明时性学尤通显，却悔从初业小诗。",
        "dynasty": "宋",
        "collection_info": null
    },
    {
        "title": "沧浪馆夜归二首  其一",
        "author": "刘克庄",
        "content": "万疋沙场似电奔，轰天笳吹簇辕门。\n而今出借东家马，烟雨孤行小麦村。",
        "dynasty": "宋",
        "collection_info": null
    },
    {
        "title": "沧浪馆夜归二首  其二",
        "author": "刘克庄",
        "content": "立马飞书万众看，雪花满砚指皆寒。\n自怜衰惫今如此，枕上裁诗字未安。",
        "dynasty": "宋",
        "collection_info": null
    },
    {
        "title": "赠翁定",
        "author": "刘克庄",
        "content": "相逢乍似生朋友，坐久方惊隔阔余。\n徧问诸郎皆冠带，自言别业可樵渔。\n住邻秦系曾居里，老读文公所着书。\n十七年间如电瞥，君鬚我鬓两萧疎。",
        "dynasty": "宋",
        "collection_info": null
    },
    {
        "title": "送孙季蕃",
        "author": "刘克庄",
        "content": "家在吴中处处移，的于何地结茅茨。\n囊空不肯投笺乞，程远多应税马骑。\n短剑易钱平近债，长瓶倾酒话余悲。\n衡山老祝凄凉甚，明日无人共讲诗。",
        "dynasty": "宋",
        "collection_info": null
    },
    {
        "title": "哭毛易甫",
        "author": "刘克庄",
        "content": "至尊殿上主文衡，谁料台中有异评。\n垂二十年犹入幙，后三四榜尽登瀛。\n白头亲痛终天诀，丹穴雏方隔岁生。\n策比诸儒无媿色，自缘命不到公卿。",
        "dynasty": "宋",
        "collection_info": null
    },
    {
        "title": "月下听孙季蕃吹笛",
        "author": "刘克庄",
        "content": "孙郎痛饮横长笛，玉雪胸襟铁石颜。\n解喷清霜飞座上，能呼凉月出云间。\n病创冻马嘶荒塞，失侣穷猿叫乱山。\n可惜调高无听者，紫髯白尽鬓毛斑。",
        "dynasty": "宋",
        "collection_info": null
    },
    {
        "title": "哀陈璹",
        "author": "刘克庄",
        "content": "满怀干世策，自请戍边城。\n不得兵书力，翻成礼部名。\n妓方调锦瑟，客已吊丹旌。\n都下人来说，还因喜丧生。",
        "dynasty": "宋",
        "collection_info": null
    },
    {
        "title": "题方武成诗草",
        "author": "刘克庄",
        "content": "性僻爱诗如至宝，借君诗卷百迴看。\n吟来体犯诸家少，改定人移一字难。\n束瀑为题犹夭矫，吞山入句尚苍寒。\n嗟余老钝资磨琢，安得同衾语夜阑。",
        "dynasty": "宋",
        "collection_info": null
    },
    {
        "title": "送刘连江之官",
        "author": "刘克庄",
        "content": "旧说土风淳，今闻未易驯。\n势侵官府弱，税去县衙贫。\n幞印辞州远，开轩与海邻。\n中朝峩豸者，多用满归人。",
        "dynasty": "宋",
        "collection_info": null
    },
    {
        "title": "挽柯东海",
        "author": "刘克庄",
        "content": "不持寸铁霸斯文，畴昔曾将胆许君。\n撰出骚词奴宋玉，写成帖字婢羊欣。\n丧无归费人争赙，诗有高名虏亦闻。\n昨览埋铭增感怆，纍纍旧友去为坟。",
        "dynasty": "宋",
        "collection_info": null
    },
    {
        "title": "送客",
        "author": "刘克庄",
        "content": "骑馿送客一壶随，汗透中单热似炊。\n客又不来天落雨，路边茅舍坐移时。",
        "dynasty": "宋",
        "collection_info": null
    },
    {
        "title": "哭王宗可",
        "author": "刘克庄",
        "content": "昨现官身往，今迎影子迴。\n总云鳬入觐，谁料鵩为灾。\n巷静公人去，门荒吊客来。\n故园花满架，犹似去年开。",
        "dynasty": "宋",
        "collection_info": null
    },
    {
        "title": "书考一首",
        "author": "刘克庄",
        "content": "香火精勤阅一朞，孤臣无路答鸿私。\n衔如已废陈人样，俸比初开小学时。\n世上升沉姑付酒，考中功状是吟诗。\n五钱买得羊毛笔，自写年劳送有司。",
        "dynasty": "宋",
        "collection_info": null
    },
    {
        "title": "哭常权",
        "author": "刘克庄",
        "content": "曾佐下风山县裏，长官贵重若神明。\n行香野寺徐方至，白事琴堂久始迎。\n远递无书悲契阔，老襟有泪怆生平。\n郎君如玉闻先夭，谁护丹旌问去程。",
        "dynasty": "宋",
        "collection_info": null
    },
    {
        "title": "穴蚁一首",
        "author": "刘克庄",
        "content": "穴蚁能防患，常于未雨移。\n聚如营洛日，散似去邠时。\n断续缘高壁，周遭避浅池。\n谁为谋国者，见事反伤迟。",
        "dynasty": "宋",
        "collection_info": null
    },
    {
        "title": "方寺丞除云台观",
        "author": "刘克庄",
        "content": "河岳腥羶愤未忘，羡公遥领旧灵光。\n草荒太白骑馿迹，云冷希夷委蜕裳。\n定有遗民来献土，可无散吏去焚香。\n吾闻同华多奇观，不比炎州寂寞乡。",
        "dynasty": "宋",
        "collection_info": null
    },
    {
        "title": "哭方主簿伋",
        "author": "刘克庄",
        "content": "鹑衣不似拥千金，用破灯窗一世心。\n太学空闻能赋久，春官未察读书深。\n柴车巾出身犹健，槐简拈归病已侵。\n寂寞殡宫来客少，故人野外独沾襟。",
        "dynasty": "宋",
        "collection_info": null
    },
    {
        "title": "陈寺丞续荔枝谱",
        "author": "刘克庄",
        "content": "蔡公绝笔山川歇，荔子萧条二百年。\n选貌略如唐进士，慕名几似晋诸贤。\n岂无品劣声虚得，亦有形佳味不然。\n题徧贵家台沼后，请君物色到林泉。",
        "dynasty": "宋",
        "collection_info": null
    },
    {
        "title": "棋",
        "author": "刘克庄",
        "content": "十年学弈天机浅，技不能高谩自娱。\n远听子声疑有着，近看局势始知输。\n危如巡远支孤垒，狭似孙刘保一隅。\n未肯人间称拙手，夜斋明烛按新图。",
        "dynasty": "宋",
        "collection_info": null
    },
    {
        "title": "宿千岁庵听泉",
        "author": "刘克庄",
        "content": "因爱庵前一脉泉，幞衾来此借房眠。\n骤闻将谓溪当户，久听翻疑屋是船。\n变作怒声犹壮伟，滴成细点更清圆。\n君看昔日兰亭帖，亦把湍流替管絃。",
        "dynasty": "宋",
        "collection_info": null
    },
    {
        "title": "题方寺丞西重山瀑布亭",
        "author": "刘克庄",
        "content": "与客穷源上尽山，林霏初卷岭泥干。\n似嫌甲第施朱戟，别筑茅亭俯碧湍。\n龙怒岂容缘磴汲，雹寒不敢近崖看。\n平生粗有登临胆，今日凭高立未安。",
        "dynasty": "宋",
        "collection_info": null
    },
    {
        "title": "秋夜有怀傅至叔太博父子",
        "author": "刘克庄",
        "content": "忆昔游君父子间，高才穷力莫追攀。\n读书众壑归沧海，下笔微云起太山。\n幼嗣尚存宗武在，遗文难附所忠还。\n荒丘衰草埋双璧，兀坐空斋涕自潸。",
        "dynasty": "宋",
        "collection_info": null
    },
    {
        "title": "书小窗所见",
        "author": "刘克庄",
        "content": "干接枝分整復斜，随缘装点野人家。\n小窗有喜无人见，兰在林中出一花。",
        "dynasty": "宋",
        "collection_info": null
    },
    {
        "title": "哭宋君辅",
        "author": "刘克庄",
        "content": "早题淡墨魁多士，晚着青衫事护军。\n方见叔孙来议礼，已传子夏去修文。\n先朝缫藉为圭璧，近世摧残用斧斤。\n回首冶城棋饮地，鴈悽蝉咽不堪闻。",
        "dynasty": "宋",
        "collection_info": null
    },
    {
        "title": "曝书一首",
        "author": "刘克庄",
        "content": "秋斋近午气尤炎，命仆开箱更发奁。\n虫蚀阙文劳注乙，岚侵脱叶费装黏。\n云迷玉帝藏书府，日在山人炙背檐。\n谁道闲居无一事，袒衣挥扇曝芸籤。",
        "dynasty": "宋",
        "collection_info": null
    },
    {
        "title": "观元佑党籍碑",
        "author": "刘克庄",
        "content": "岭外瘴魂多不返，冢中枯骨亦加刑。\n稍宽末后因奎宿，暂仆中间得彗星。\n蚤日大程知反覆，莫年小范要调停。\n书生几点残碑泪，一弔诸贤地下灵。",
        "dynasty": "宋",
        "collection_info": null
    },
    {
        "title": "答翁定",
        "author": "刘克庄",
        "content": "牢落祠官冷似秋，頼诗消遣一襟愁。\n喜延明月常开户，贪对青山懒下楼。\n客诧瀑奇邀往看，僧夸寺僻约来游。\n何当与子分峯隠，饥嗅岩花渴饮流。",
        "dynasty": "宋",
        "collection_info": null
    },
    {
        "title": "挽陈潮州伯霆",
        "author": "刘克庄",
        "content": "当年舍选最居优，上到青云亦白头。\n律赋数篇天下诵，遗书几卷馆中留。\n入游太乙曾临地，出牧昌黎所典州。\n耆旧凋零今欲尽，伤心笳吹掩新丘。",
        "dynasty": "宋",
        "collection_info": null
    },
    {
        "title": "闻城中募兵有感二首  其一",
        "author": "刘克庄",
        "content": "调发年多籍半空，虎符招补至闽中。\n庄农戎服来操戟，太守儒装学拍弓。\n去日初辞乡树绿，到时愁见戍旗红。\n募金莫作缠头费，留制衣袍御北风。",
        "dynasty": "宋",
        "collection_info": null
    },
    {
        "title": "闻城中募兵有感二首  其二",
        "author": "刘克庄",
        "content": "昔在军中日募兵，万夫鱼贯列行营。\n悬金都市招徕广，立的辕门去取精。\n二石开弓犹恨少，双重被铠尚嫌轻。\n伍符今属他人手，历历空能记姓名。",
        "dynasty": "宋",
        "collection_info": null
    },
    {
        "title": "哭张玉父",
        "author": "刘克庄",
        "content": "华髮客朱门，文高道又尊。\n十分穷不屈，一片气长存。\n篱掩湖边宅，坟依郭外村。\n二孤弹旧铗，泣感孟尝恩。",
        "dynasty": "宋",
        "collection_info": null
    },
    {
        "title": "友人病痁",
        "author": "刘克庄",
        "content": "昔闻诗可驱痁疾，今日诗人疾自婴。\n势似边兵鏖未解，根同野草刬还生。\n能蠲热障惟山色，解洗烦襟只涧声。\n溪友祝君如虎健，督僧栽种课奴耕。",
        "dynasty": "宋",
        "collection_info": null
    },
    {
        "title": "书事二首  其一",
        "author": "刘克庄",
        "content": "黄旗旁午责军需，括匠搜船遍里闾。\n士稚去时无铠仗，武侯屯处有储胥。\n粟空都内忧难继，甲出民间策恐疎。\n昔补戎行今简汰，空搔短髮看兵书。",
        "dynasty": "宋",
        "collection_info": null
    },
    {
        "title": "书事二首  其二",
        "author": "刘克庄",
        "content": "人道山东入职方，书生胆小虑空长。\n遗民似蚁饥难给，侠士如鹰饱易扬。\n未见驰车修寝庙，先闻铸印拜侯王。\n青齐父老应流涕，何日鸾旗驻路旁。",
        "dynasty": "宋",
        "collection_info": null
    },
    {
        "title": "李文饶一首",
        "author": "刘克庄",
        "content": "画取维州如槁叶，策禽潞将似婴儿。\n九原精爽人犹畏，想见中书秉笔时。",
        "dynasty": "宋",
        "collection_info": null
    },
    {
        "title": "西风二首  其一",
        "author": "刘克庄",
        "content": "性爱芙蓉淡復秾，倚栏日日待西风。\n池边数本无消息，愁绝东家半树红。",
        "dynasty": "宋",
        "collection_info": null
    },
    {
        "title": "西风二首  其二",
        "author": "刘克庄",
        "content": "老业犹存是苦吟，或投野店憩寒林。\n西风何处无诗料，水际山颠亦去寻。",
        "dynasty": "宋",
        "collection_info": null
    },
    {
        "title": "昔仕",
        "author": "刘克庄",
        "content": "昔仕年伤早，今归计恨迟。\n頼存南岳草，可答北山移。",
        "dynasty": "宋",
        "collection_info": null
    },
    {
        "title": "九日次方寺丞韵",
        "author": "刘克庄",
        "content": "木落山凋水见涯，感时短髮半苍华。\n人陪桓大将军宴，谁管陶潜处士家。\n砧动寒衣贫未剪，杯空邻酒贵难赊。\n病身索漠如黄蝶，绕匝篱边未有花。",
        "dynasty": "宋",
        "collection_info": null
    },
    {
        "title": "戏郑闽清灼艾",
        "author": "刘克庄",
        "content": "点穴不须医，针经手自披。\n既云丹熟后，焉用火攻为。\n简出创牵步，端居痛上眉。\n闭门功行满，应有解飞时。",
        "dynasty": "宋",
        "collection_info": null
    },
    {
        "title": "暝色",
        "author": "刘克庄",
        "content": "暝色千村静，遥峯带浅霞。\n荷锄归别墅，乞火到邻家。\n疎鼓闻更远，昏灯见字斜。\n小轩风露冷，自起灌兰花。",
        "dynasty": "宋",
        "collection_info": null
    },
    {
        "title": "示宝上人",
        "author": "刘克庄",
        "content": "昔寻老岳到庵西，岳死庵空路已迷。\n师举旧诗余不记，茫然恐是梦中题。",
        "dynasty": "宋",
        "collection_info": null
    },
    {
        "title": "海口官舍",
        "author": "刘克庄",
        "content": "晓起斋中望，千家未启扉。\n潮能驱海走，风欲挟人飞。\n烟寺钟初定，霜林叶半稀。\n客身偏畏冷，着尽带来衣。",
        "dynasty": "宋",
        "collection_info": null
    },
    {
        "title": "瑞峰寺",
        "author": "刘克庄",
        "content": "寺在高山顶，天寒偶一登。\n孤僧营粥饭，诸佛阙香灯。\n潮落洲分派，林疎塔见层。\n危栏宜老眼，欲去几迴凭。",
        "dynasty": "宋",
        "collection_info": null
    },
    {
        "title": "瑞岩",
        "author": "刘克庄",
        "content": "金碧千间尽，惟庵免劫灰。\n佛归何国去，僧自别峯来。\n巨石神鞭至，悬崖帝凿开。\n幽寻情未已，木杪夕阳催。",
        "dynasty": "宋",
        "collection_info": null
    },
    {
        "title": "答汤升伯因悼紫芝",
        "author": "刘克庄",
        "content": "紫芝曾说子能诗，开卷如亲玉树枝。\n古佛写成翻水偈，天仙遗下步虚词。\n的然沈谢何难识，逝矣应刘不可追。\n寂寞西湖三尺墓，谁携斗酒一浇之。",
        "dynasty": "宋",
        "collection_info": null
    },
    {
        "title": "挽林宜人",
        "author": "刘克庄",
        "content": "曾究西方学，儒书亦有闻。\n赐金存日施，遗珥病时分。\n白首夫同穴，青山子结坟。\n吾诗非溢美，字字考埋文。",
        "dynasty": "宋",
        "collection_info": null
    },
    {
        "title": "送叶知郡",
        "author": "刘克庄",
        "content": "家在春风住二年，借侯无路意悽然。\n到来不饮官中水，归去难谋郭外田。\n灯远村民多点塔，担轻津吏易排船。\n壶公亦似追程送，青过囊山古寺前。",
        "dynasty": "宋",
        "collection_info": null
    },
    {
        "title": "送人赴庐陵尉",
        "author": "刘克庄",
        "content": "闻说江西路，而今不宿师。\n省民来着业，少府去吟诗。\n夜月营门鼓，春风射圃旗。\n虽然溪峒事，闲暇要先知。",
        "dynasty": "宋",
        "collection_info": null
    },
    {
        "title": "别翁定宿瀑上",
        "author": "刘克庄",
        "content": "偶送诗人共宿山，拥炉吹烛听潺湲。\n已修茗事将安枕，因看梅花復启关。\n崖色无苔通磵底，月光如练抹林间。\n平生所历同邮寄，独到庵中不忍还。",
        "dynasty": "宋",
        "collection_info": null
    },
    {
        "title": "身在一首",
        "author": "刘克庄",
        "content": "身在樵村钓濑行，秋豪不与市朝争。\n目云嗜酒相绳急，谤到吟诗所犯轻。\n沉水一铢销永昼，蠹书数叶伴残更。\n闭门孤学无穷味，笑杀韩公接后生。",
        "dynasty": "宋",
        "collection_info": null
    },
    {
        "title": "腊月十日至外祖尚书家",
        "author": "刘克庄",
        "content": "古树暗朱门，空阶篆藓痕。\n昔容万间屋，今止数家村。\n泉少池因废，田荒廪尚存。\n遗书零落尽，身愧史迁孙。",
        "dynasty": "宋",
        "collection_info": null
    },
    {
        "title": "命拙",
        "author": "刘克庄",
        "content": "命拙躬耕逢歉岁，旋营水菽度晨昏。\n晴天田舍禾归窖，腊日山家酒满盆。\n护竹短墙修復坏，浇花小井汲来浑。\n早知不是封侯相，蓑笠何因肯出村。",
        "dynasty": "宋",
        "collection_info": null
    },
    {
        "title": "忆真州梅园",
        "author": "刘克庄",
        "content": "当年飞盖此追随，惨澹淮天月上时。\n树密径铺毡共饮，花寒常怕笛先吹。\n心怜玉雪空存梦，尘暗关山阻寄诗。\n纵使京东兵暂过，可无一二斫残枝。",
        "dynasty": "宋",
        "collection_info": null
    },
    {
        "title": "岁晚书事十首  其一",
        "author": "刘克庄",
        "content": "荒苔野蔓上篱笆，客至多疑不在家。\n病眼看人殊草草，隔林迢递见梅花。",
        "dynasty": "宋",
        "collection_info": null
    },
    {
        "title": "岁晚书事十首  其二",
        "author": "刘克庄",
        "content": "日日抄书懒出门，小窗弄笔到黄昏。\n丫头婢子忙匀粉，不管先生砚水浑。",
        "dynasty": "宋",
        "collection_info": null
    },
    {
        "title": "岁晚书事十首  其三",
        "author": "刘克庄",
        "content": "踏破侬家一径苔，双鱼去换隻鸡回。\n幸然不识聱牙字，省得闲人载酒来。",
        "dynasty": "宋",
        "collection_info": null
    },
    {
        "title": "岁晚书事十首  其四",
        "author": "刘克庄",
        "content": "书生元不信禨祥，老去无端虑事详。\n白髮社巫云日吉，明朝渫井更苫墙。",
        "dynasty": "宋",
        "collection_info": null
    },
    {
        "title": "岁晚书事十首  其五",
        "author": "刘克庄",
        "content": "鬰垒钟馗尚改更，青云变幻几公卿。\n人间止有章泉叟，扑断衡山了一生。",
        "dynasty": "宋",
        "collection_info": null
    },
    {
        "title": "岁晚书事十首  其六",
        "author": "刘克庄",
        "content": "细君炊秫婢缲丝，綵胜酥花总不知。\n窗下老儒衣露肘，挑灯自拣一年诗。",
        "dynasty": "宋",
        "collection_info": null
    },
    {
        "title": "岁晚书事十首  其七",
        "author": "刘克庄",
        "content": "门冷如冰尽不妨，由来富贵属苍苍。\n谁能却学痴儿女，深夜潜烧祭竈香。",
        "dynasty": "宋",
        "collection_info": null
    },
    {
        "title": "岁晚书事十首  其八",
        "author": "刘克庄",
        "content": "岁晚郊居苦寂寥，日高盐酪去城遥。\n深深榕径苔墙裏，忽有银钗叫卖樵。",
        "dynasty": "宋",
        "collection_info": null
    },
    {
        "title": "岁晚书事十首  其九",
        "author": "刘克庄",
        "content": "主公晚节治家宽，婢惯奴骄号令难。\n圃在屋边慵种菜，井临砌畔怕浇兰。",
        "dynasty": "宋",
        "collection_info": null
    },
    {
        "title": "岁晚书事十首  其一○",
        "author": "刘克庄",
        "content": "丐客鹑衣立户前，岂知侬自窘残年。\n染人酒媪逋犹缓，且送添丁上学钱。",
        "dynasty": "宋",
        "collection_info": null
    },
    {
        "title": "元日",
        "author": "刘克庄",
        "content": "元日家童催蚤起，起搔冷髮惜残眠。\n未将柏叶簪新岁，且与梅花叙隔年。\n甥侄拜多身老矣，亲朋来少屋萧然。\n人生智力难求处，惟有称觞阿母前。",
        "dynasty": "宋",
        "collection_info": null
    },
    {
        "title": "寄题李尚书秀野堂一首",
        "author": "刘克庄",
        "content": "江上归来两鬓丝，倒囊惟剩草堂赀。\n云山有态争呈献，天海无边入指麾。\n怪石远从商舶至，名花多自别州移。\n寄声独乐先生说，世事而今尚可为。",
        "dynasty": "宋",
        "collection_info": null
    },
    {
        "title": "又真止堂一首",
        "author": "刘克庄",
        "content": "作堂肯以止为名，出处遥知讲已精。\n纵使胸中横绿野，未应度外置苍生。\n波颓公独能山立，漏尽人方喜夜行。\n千载英雄须冷笑，孔明回首学渊明。",
        "dynasty": "宋",
        "collection_info": null
    },
    {
        "title": "晚悟",
        "author": "刘克庄",
        "content": "晚悟才为祟，深居学养生。\n乃知景升子，差胜少游兄。\n绝涧携瓶汲，空山抱耒耕。\n儿孙听苦语，世世勿谈兵。",
        "dynasty": "宋",
        "collection_info": null
    },
    {
        "title": "书灯",
        "author": "刘克庄",
        "content": "童子糊新就，笼纱碧色深。\n唤回少年梦，照见古人心。\n每对忘甘寝，频挑伴苦吟。\n与君交到老，莫虑弃墙阴。",
        "dynasty": "宋",
        "collection_info": null
    },
    {
        "title": "书感",
        "author": "刘克庄",
        "content": "髧髦驰逐少年场，晚向深山学老庄。\n名以马牛犹不校，嘲为豚犬极何妨。\n性疎熟客来难记，意懒生书读易忘。\n却笑痴人误标榜，贤愚千古共茫茫。",
        "dynasty": "宋",
        "collection_info": null
    },
    {
        "title": "山茶",
        "author": "刘克庄",
        "content": "青女行霜下晓空，山茶独殿众花丛。\n不知户外千林缟，且看盆中一本红。\n性晚每经寒始拆，色深却爱日微烘。\n人言此树尤难养，暮溉晨浇自课僮。",
        "dynasty": "宋",
        "collection_info": null
    },
    {
        "title": "落梅  其一",
        "author": "刘克庄",
        "content": "一片能教一断肠，可堪平砌更堆墙。\n飘如迁客来过岭，坠似骚人去赴湘。\n乱点莓苔多莫数，偶黏衣袖久犹香。\n东风谬掌花权柄，却忌孤高不主张。",
        "dynasty": "宋",
        "collection_info": null
    },
    {
        "title": "落梅  其二",
        "author": "刘克庄",
        "content": "昨夜尖风几阵寒，心知尤物久留难。\n枝疎似被金刀剪，片细疑经玉杵残。\n痛叱山童持帚去，苛留野客坐苔看。\n月中徙倚凭空树，也胜吴儿赏牡丹。",
        "dynasty": "宋",
        "collection_info": null
    },
    {
        "title": "野性",
        "author": "刘克庄",
        "content": "野性无覊束，人间毁誉轻。\n客言诗惹谤，妻谏酒伤生。\n窗纳邻峯碧，瓢分远涧清。\n近来尤少睡，打坐到钟声。",
        "dynasty": "宋",
        "collection_info": null
    },
    {
        "title": "怀保宁聪老",
        "author": "刘克庄",
        "content": "秣陵一见叹魁梧，每恨斯人不业儒。\n几度剧谈俱抵掌，有时大醉劝留鬚。\n探梅尚忆陪山屐，煨芋何因共地炉。\n我已休官师退院，肯来林下卓庵无。",
        "dynasty": "宋",
        "collection_info": null
    },
    {
        "title": "哭五一弟先辈二首  其一",
        "author": "刘克庄",
        "content": "未冠辞家出，麻衣不肯迴。\n瘦因身久客，贫为性疎财。\n精力书中去，科名病裏来。\n空传场屋义，留与铺家开。",
        "dynasty": "宋",
        "collection_info": null
    },
    {
        "title": "哭五一弟先辈二首  其二",
        "author": "刘克庄",
        "content": "自小即相依，天涯影伴飞。\n共灯抄细字，分俸赎寒衣。\n已痛身长诀，犹疑客未归。\n素帏惟幼女，断续哭声稀。",
        "dynasty": "宋",
        "collection_info": null
    },
    {
        "title": "腰痛",
        "author": "刘克庄",
        "content": "偶得休文病，行迟卧不安。\n益绵身尚怯，加剂脉犹寒。\n扶出看山易，驱教立雪难。\n边头方募士，自愧已衰残。",
        "dynasty": "宋",
        "collection_info": null
    },
    {
        "title": "上冢",
        "author": "刘克庄",
        "content": "落梅万点晓泥干，擘纸携家去上山。\n宁与先君游地下，肯随谄子乞墦间。\n墼墙渍雨颓偏易，沙土栽松长极艰。\n毕竟有惭庐墓士，林扉夜只付僧关。",
        "dynasty": "宋",
        "collection_info": null
    },
    {
        "title": "平床岭",
        "author": "刘克庄",
        "content": "一动非容易，三年议始成。\n倩人挑旅橐，买纸札山程。\n下岭峯如拜，登崖树若迎。\n暂无尘事汩，便觉长吟情。",
        "dynasty": "宋",
        "collection_info": null
    },
    {
        "title": "溪西",
        "author": "刘克庄",
        "content": "暮止溪西宿，喧呼聒四邻。\n满村无别姓，比屋喜生人。\n解榻勤为黍，烘衣许觅薪。\n客房惟有月，偏照不眠身。",
        "dynasty": "宋",
        "collection_info": null
    },
    {
        "title": "夹漈草堂",
        "author": "刘克庄",
        "content": "岭绝瀑源穷，曾于此筑宫。\n得知千载上，因住万山中。\n废址苔荒尽，遗书电取空。\n高皇南渡始，却议及招弓。",
        "dynasty": "宋",
        "collection_info": null
    },
    {
        "title": "祺山院",
        "author": "刘克庄",
        "content": "昔日祺山院，今惟认土丘。\n有僧逃债去，无主施钱修。\n野叟樵难禁，岩僊弈未休。\n何须悲幻境，佛比作浮沤。",
        "dynasty": "宋",
        "collection_info": null
    },
    {
        "title": "西林寺",
        "author": "刘克庄",
        "content": "将谓如庐阜，因迂数里行。\n问俱无古迹，来等慕虚名。\n借榻眠难熟，逢碑眼暂明。\n残僧逃似鼠，难结社中盟。",
        "dynasty": "宋",
        "collection_info": null
    },
    {
        "title": "兴化县",
        "author": "刘克庄",
        "content": "绕县百千峯，初疑路不通。\n居民犹太古，令尹似春风。\n筝远呼难至，杯寒吸易空。\n却从归路望，飞榭半天中。",
        "dynasty": "宋",
        "collection_info": null
    },
    {
        "title": "麦斜",
        "author": "刘克庄",
        "content": "谚比武夷君，来游称所闻。\n岩开花似染，洞出气如云。\n屋老残诗在，崖枯小篆焚。\n只疑龛室内，犹有艾轩文。",
        "dynasty": "宋",
        "collection_info": null
    },
    {
        "title": "鲤湖",
        "author": "刘克庄",
        "content": "凡是龙居处，皆难敌此泉。\n下穷源至海，上有穴通天。\n小派犹成瀑，低峯亦起烟。\n莫疑乘鲤事，能住即能僊。",
        "dynasty": "宋",
        "collection_info": null
    },
    {
        "title": "蔡溪岩",
        "author": "刘克庄",
        "content": "爱瀑恋苔矶，难招出翠微。\n死因岩作墓，生以石为扉。\n已叹逃名是，犹嫌学佛非。\n后来无此士，不但鹤书稀。",
        "dynasty": "宋",
        "collection_info": null
    },
    {
        "title": "九座山",
        "author": "刘克庄",
        "content": "化尽开山物，惟存窣堵坡。\n俗传潭出雨，僧说火因魔。\n旧给唐绫暗，新镌蔡字讹。\n岩前观蟒石，尤觉可疑多。",
        "dynasty": "宋",
        "collection_info": null
    },
    {
        "title": "香山寺",
        "author": "刘克庄",
        "content": "佛废何关儒者事，要知开创亦辛勤。\n居人公拆纯椤柱，巨室深藏旧记文。\n钟已毁楼移出寺，石犹镌字徙为坟。\n吾诗句句通阴骘，安得檀那子细闻。",
        "dynasty": "宋",
        "collection_info": null
    },
    {
        "title": "仙游县",
        "author": "刘克庄",
        "content": "不见层岗与复岩，眼中夷旷似江南。\n烟收绿野连青嶂，树阙朱桥映碧潭。\n丞相无家曾住寺，聘君有字尚留庵。\n荒山数亩如堪买，径欲诛茆老一龛。",
        "dynasty": "宋",
        "collection_info": null
    },
    {
        "title": "观溪西子弟降僊",
        "author": "刘克庄",
        "content": "似有物凭箕，傍观竞卜疑。\n曾从师授易，肯问鬼求诗。\n岩穴虽高枕，干坤尚弈碁。\n老儒心下事，未必紫姑知。",
        "dynasty": "宋",
        "collection_info": null
    },
    {
        "title": "自昔",
        "author": "刘克庄",
        "content": "自昔英豪忌苟同，此身易尽学难穷。\n习为联绝真唐体，讲到玄虚有晋风。\n螘子尽云参妙喜，乞儿自许识荆公。\n安知斯世无颜闵，到死浮沉里巷中。",
        "dynasty": "宋",
        "collection_info": null
    },
    {
        "title": "耕仕一首",
        "author": "刘克庄",
        "content": "耕不逢年仕背时，萧然井臼掩茅茨。\n贫求生墓为谋早，病学还丹见事迟。\n马上功名成画餠，林间身世似持棋。\n未应对客呈饥面，尚有荒园可种葵。",
        "dynasty": "宋",
        "collection_info": null
    },
    {
        "title": "真母吴氏挽词二首  其一",
        "author": "刘克庄",
        "content": "系出自华宗，来嫔隠约中。\n贫能安苦节，贵愈积阴功。\n立志如欧母，生儿似富公。\n如闻新窆处，神告在溪东。",
        "dynasty": "宋",
        "collection_info": null
    },
    {
        "title": "真母吴氏挽词二首  其二",
        "author": "刘克庄",
        "content": "族昔多名壻，今观子更奇。\n他年槐树谶，早岁柏舟诗。\n割股延姑寿，抽簪活众饥。\n事皆堪入史，何必墓傍碑。",
        "dynasty": "宋",
        "collection_info": null
    },
    {
        "title": "兰",
        "author": "刘克庄",
        "content": "深林不语抱幽贞，頼有微风递远馨。\n开处何妨依藓砌，折来未肯恋金瓶。\n孤高可挹供诗卷，素淡堪移入卧屏。\n莫笑门无佳子弟，数枝濯濯映阶庭。",
        "dynasty": "宋",
        "collection_info": null
    },
    {
        "title": "感昔二首  其一",
        "author": "刘克庄",
        "content": "谈攻说守漫多端，谁把先朝事细看。\n弃夏西陲忘险要，失燕北面受风寒。\n傍无公议扶种李，中有流言沮范韩。\n寄语深衣挥麈者，身经目击始知难。",
        "dynasty": "宋",
        "collection_info": null
    },
    {
        "title": "感昔二首  其二",
        "author": "刘克庄",
        "content": "先皇立国用文儒，奇士多为礼法拘。\n澶水归来边奏少，熙河捷外战功无。\n生前上亦知强至，死后人方诔尹洙。\n蝼蚁小臣孤愤意，夜窗和泪看舆图。",
        "dynasty": "宋",
        "collection_info": null
    },
    {
        "title": "山丹",
        "author": "刘克庄",
        "content": "偶然避雨过民舍，一本山丹恰盛开。\n种久树身樛似盖，浇频花面大如杯。\n怪疑朱草非时出，惊问红云甚处来。\n可惜书生无事力，千金移入画栏栽。",
        "dynasty": "宋",
        "collection_info": null
    },
    {
        "title": "燕二首  其一",
        "author": "刘克庄",
        "content": "曾客乌衣看落花，春风吹影傍天涯。\n茅檐亦有安巢地，何必王家与谢家。",
        "dynasty": "宋",
        "collection_info": null
    },
    {
        "title": "燕二首  其二",
        "author": "刘克庄",
        "content": "野老柴门日日开，且无栏槛碍飞迴。\n劝君莫入珠帘去，羯鼓如雷打出来。",
        "dynasty": "宋",
        "collection_info": null
    },
    {
        "title": "过永福精舍有怀仲白二首  其一",
        "author": "刘克庄",
        "content": "求福招提小步廊，忆携诗卷共追凉。\n年来行处常迂路，纔近君家即断肠。",
        "dynasty": "宋",
        "collection_info": null
    },
    {
        "title": "过永福精舍有怀仲白二首  其二",
        "author": "刘克庄",
        "content": "一树梅花掩旧居，主人僊去客来疎。\n白头留得吟诗友，每见郎君勉读书。",
        "dynasty": "宋",
        "collection_info": null
    },
    {
        "title": "咏史二首  其一",
        "author": "刘克庄",
        "content": "虏入中原力不支，洛阳名胜浪相推。\n可怜挥麈人如璧，半夜排墙尚未知。",
        "dynasty": "宋",
        "collection_info": null
    },
    {
        "title": "咏史二首  其二",
        "author": "刘克庄",
        "content": "保惜金瓯未必非，台城至竟亦灰飞。\n隠侯老任梁朝事，却为闲情减带围。",
        "dynasty": "宋",
        "collection_info": null
    },
    {
        "title": "韩曾一首",
        "author": "刘克庄",
        "content": "道散斯文体尚浮，韩曾力与化工侔。\n山瞻泰华岩岩耸，河出昆崙混混流。\n长庆从官销不得，熙宁丞相挽难留。\n沧州奏疏潮州表，犹被人拈作话头。",
        "dynasty": "宋",
        "collection_info": null
    },
    {
        "title": "春旱四首  其一",
        "author": "刘克庄",
        "content": "一春闵雨动龙颜，晓殿权停贺雪班。\n林下散人看邸报，也疎把酒废游山。",
        "dynasty": "宋",
        "collection_info": null
    },
    {
        "title": "春旱四首  其二",
        "author": "刘克庄",
        "content": "去冬玉塞静无埃，春雪虽迟亦压灾。\n大士送归天竺去，相公宣入浙江来。",
        "dynasty": "宋",
        "collection_info": null
    },
    {
        "title": "春旱四首  其三",
        "author": "刘克庄",
        "content": "屋山无笋圃无蔬，釜冷樽空客至疎。\n说与厨人稀作粥，老夫留腹要盛书。",
        "dynasty": "宋",
        "collection_info": null
    },
    {
        "title": "春旱四首  其四",
        "author": "刘克庄",
        "content": "清明未雨下秧难，小麦低低似剪残。\n穷巷萧然惟饮水，家童忽报井源干。",
        "dynasty": "宋",
        "collection_info": null
    },
    {
        "title": "黄天谷赠诗次韵二首  其一",
        "author": "刘克庄",
        "content": "浪迹徧齐州，曾从剑侠游。\n尚嫌秦政臭，肯要郅支头。\n客礼朝三殿，儿嬉弄五侯。\n吾犹看不破，何况道家流。",
        "dynasty": "宋",
        "collection_info": null
    },
    {
        "title": "黄天谷赠诗次韵二首  其二",
        "author": "刘克庄",
        "content": "世无仙则已，有必属斯人。\n丹熟将分友，云游每念亲。\n小窗时读易，静室夜修真。\n符篆皆余事，题诗亦出尘。",
        "dynasty": "宋",
        "collection_info": null
    },
    {
        "title": "得曾景建书一首",
        "author": "刘克庄",
        "content": "闻君别后买倾城，酒戒中年亦放行。\n远使忽来知病起，近书全未说丹成。\n莫嫌身去依刘表，曾有人甘杀祢衡。\n何日断原荒涧畔，一间茅屋对寒檠。",
        "dynasty": "宋",
        "collection_info": null
    },
    {
        "title": "示儿",
        "author": "刘克庄",
        "content": "瓜芋村边一亩宫，闭门不復问穷通。\n生羞奏技伶人裏，死怕标名狎客中。\n讲学有谁明太极，吟诗无路和熏风。\n身今老矣空追悔，但祝吾儿勿似翁。",
        "dynasty": "宋",
        "collection_info": null
    },
    {
        "title": "撷阳塘",
        "author": "刘克庄",
        "content": "塘水年时似练湖，春来亦已化平芜。\n农官久废存遗址，樵子公行作坦途。\n苇折鹭藏身不得，萍干鱼以沫相濡。\n桔槔伊轧声如泣，借问龙公睡稳无。",
        "dynasty": "宋",
        "collection_info": null
    },
    {
        "title": "春日二首  其一",
        "author": "刘克庄",
        "content": "睡起无人小院空，南华一卷磬声中。\n鼻端老去齐香臭，分别柑花是晚风。",
        "dynasty": "宋",
        "collection_info": null
    },
    {
        "title": "春日二首  其二",
        "author": "刘克庄",
        "content": "隙地新鉏一径通，野中手自植芳丛。\n生来不惯游金谷，屋角花开也自红。",
        "dynasty": "宋",
        "collection_info": null
    },
    {
        "title": "忆毛易甫薛子舒",
        "author": "刘克庄",
        "content": "昔在江东会集时，二君独许话心期。\n春风萧寺同登塔，落日荒台共读碑。\n百吏染毫供草檄，万花围席看题诗。\n那知数尺无情土，别后双埋玉树枝。",
        "dynasty": "宋",
        "collection_info": null
    },
    {
        "title": "有感",
        "author": "刘克庄",
        "content": "残羯如蜂暂寄窠，十年南北问干戈。\n穹庐昔少曾居汴，莫府今犹未过河。\n越石不生谁可将，奉春再出亦难和。\n忧时元是诗人职，莫怪吟中感慨多。",
        "dynasty": "宋",
        "collection_info": null
    },
    {
        "title": "哭赵紫芝",
        "author": "刘克庄",
        "content": "夺到斯人处，词林亦可悲。\n世间空有字，天下便无诗。\n尽出香分妓，惟留砚付儿。\n伤心湖上冢，谁葬復谁碑。",
        "dynasty": "宋",
        "collection_info": null
    },
    {
        "title": "哭周晋仙",
        "author": "刘克庄",
        "content": "君在诗人裏，功夫用最深。\n古如神禹铸，清似鬼仙吟。\n死定无高冢，生惟有破衾。\n长安酒楼上，犹记昔相寻。",
        "dynasty": "宋",
        "collection_info": null
    },
    {
        "title": "中𡼢先茔",
        "author": "刘克庄",
        "content": "昔遇重华席屡前，因排贵近去翩然。\n叩墀袖有驰毬疏，易箦囊无沐椁钱。\n当日传家惟谏草，至今赡族頼祠田。\n原头宰木苍如此，纔见山庵葺数椽。",
        "dynasty": "宋",
        "collection_info": null
    },
    {
        "title": "被酒",
        "author": "刘克庄",
        "content": "酒户当年颇着声，可堪病起困飞觥。\n醉呼褚令为伧父，狂唤桓公作老兵。\n旧有峥嵘皆铲去，新无垒块可浇平。\n投床懒取骚经看，只嗅梨花解宿酲。",
        "dynasty": "宋",
        "collection_info": null
    },
    {
        "title": "小园即事二首  其一",
        "author": "刘克庄",
        "content": "何处瑶姬款户来，蔷薇花下暂裴徊。\n分明粉蝶通消息，未有人知一朵开。",
        "dynasty": "宋",
        "collection_info": null
    },
    {
        "title": "小园即事二首  其二",
        "author": "刘克庄",
        "content": "因听箫声一念差，碧云遮断阿环家。\n春来无遣闲愁处，玉面纱巾出看花。",
        "dynasty": "宋",
        "collection_info": null
    },
    {
        "title": "梦丰宅之二首  其一",
        "author": "刘克庄",
        "content": "一别茫茫隔九京，梦中慷慨语如生。\n老犹奋笔排和议，病尚登陴募捄兵。\n天夺伟人关气数，时无好汉共功名。\n残胡仍在王师老，宝剑虽埋愤未平。",
        "dynasty": "宋",
        "collection_info": null
    },
    {
        "title": "梦丰宅之二首  其二",
        "author": "刘克庄",
        "content": "斯人古少况于今，每恨诸贤识未深。\n朝给赙钱方掩骨，家无余帛可为衾。\n向来夫子真知己，近世门生喜负心。\n惟有天涯华髮掾，独挥衰涕望山阴。",
        "dynasty": "宋",
        "collection_info": null
    },
    {
        "title": "汉儒二首  其一",
        "author": "刘克庄",
        "content": "执㦸浮沉亦未迂，无端着颂美新都。\n白头所得能多少，枉被人书莽大夫。",
        "dynasty": "宋",
        "collection_info": null
    },
    {
        "title": "汉儒二首  其二",
        "author": "刘克庄",
        "content": "卖赋长安偶遇知，后车归载远山眉。\n可怜犬子真穷相，不见刘郎过沛时。",
        "dynasty": "宋",
        "collection_info": null
    },
    {
        "title": "暮春",
        "author": "刘克庄",
        "content": "燕子来时春事空，杖藜来往绿阴中。\n静怜朱槿无根蔕，开落惟销一阵风。",
        "dynasty": "宋",
        "collection_info": null
    },
    {
        "title": "哭吴杞",
        "author": "刘克庄",
        "content": "七十未升舍，目深双鬓残。\n病中依佛寺，死处近严滩。\n俗薄挥金少，家贫返骨难。\n遗言令火葬，闻者鼻皆酸。",
        "dynasty": "宋",
        "collection_info": null
    },
    {
        "title": "橘花",
        "author": "刘克庄",
        "content": "一种灵根有异芬，初开尤胜结丹蕡。\n白于薝卜林中见，清似旃檀国裏闻。\n淡月珠胎明璀粲，微风玉屑撼缤纷。\n平生荀令熏衣癖，露坐花间至夜分。",
        "dynasty": "宋",
        "collection_info": null
    },
    {
        "title": "蔷薇花",
        "author": "刘克庄",
        "content": "浥露含风匝树开，呼童浄扫架边苔。\n湘红染就高张起，蜀锦机成乍剪来。\n公子但贪桃夹道，贵人自爱药翻阶。\n宁知野老茅茨下，亦有繁英送一杯。",
        "dynasty": "宋",
        "collection_info": null
    },
    {
        "title": "答郑闽清",
        "author": "刘克庄",
        "content": "多着襦裙少裹巾，形容苍槁意清真。\n旧时论语都忘记，难做深衣社裏人。",
        "dynasty": "宋",
        "collection_info": null
    },
    {
        "title": "前辈",
        "author": "刘克庄",
        "content": "前辈日以远，斯文吁可悲。\n古人皆尚友，近世例无师。\n晚节初寮集，中年务观诗。\n虽云南渡体，俗子未容窥。",
        "dynasty": "宋",
        "collection_info": null
    },
    {
        "title": "铁塔院",
        "author": "刘克庄",
        "content": "铁塔荒凉院，年深失主名。\n昔游基已废，今至屋皆成。\n人出私钱施，僧凭愿力营。\n如何榆塞上，却有未包城。",
        "dynasty": "宋",
        "collection_info": null
    },
    {
        "title": "柬方寺丞病足",
        "author": "刘克庄",
        "content": "西北名山未徧经，讵宜倚杖立竛竮。\n脉通气数医难晓，病在皮肤药易灵。\n昔走战场常纵靶，今居内屋更施屏。\n平生受用嵇康论，欲献公为座右铭。",
        "dynasty": "宋",
        "collection_info": null
    },
    {
        "title": "赠徐相师",
        "author": "刘克庄",
        "content": "许负遗书果是非，子凭何处说精微。\n使君岂必如椰大，丞相元来要瓠肥。\n袖阔日常笼短刺，肩寒春未换单衣。\n半头布袋挑诗卷，也道游方卖术归。",
        "dynasty": "宋",
        "collection_info": null
    },
    {
        "title": "送孙梦宫",
        "author": "刘克庄",
        "content": "大帝开江左，无锥与远孙。\n自言埋战地，也胜活侯门。\n短褐边风紧，孤舟海浪翻。\n知他三尺剑，携去报谁恩。",
        "dynasty": "宋",
        "collection_info": null
    },
    {
        "title": "寄何立可提刑",
        "author": "刘克庄",
        "content": "故人握节守齐安，闻说边头事愈难。\n赤手募丁修险隘，白头擐甲御风寒。\n半腰城甫包围毕，一把兵皆点摘残。\n收得去年书在架，忆君灯下展来看。",
        "dynasty": "宋",
        "collection_info": null
    },
    {
        "title": "和曾史君喜雨",
        "author": "刘克庄",
        "content": "雄乌忽变作雌霓，太守为坛水畔祠。\n多谢龙公来挹彼，寄声风伯莫吹之。\n麦残黑穟差伤晚，秧出青鍼未过期。\n想见铃斋闻点滴，银鈎满纸又成诗。",
        "dynasty": "宋",
        "collection_info": null
    },
    {
        "title": "送饶司理端学",
        "author": "刘克庄",
        "content": "一郡夸饶掾，才名果不虚。\n忽闻归去勇，极恨往还疎。\n囚戴公平德，奴担性理书。\n京华逢友旧，为说闭门居。",
        "dynasty": "宋",
        "collection_info": null
    },
    {
        "title": "赠防江卒六首  其一",
        "author": "刘克庄",
        "content": "陌上行人甲在身，营中少妇泪痕新。\n边城柳色连天碧，何必家山始有春。",
        "dynasty": "宋",
        "collection_info": null
    },
    {
        "title": "赠防江卒六首  其二",
        "author": "刘克庄",
        "content": "壮士如驹出渥洼，死眠牖下等虫沙。\n老儒细为儿郎说，名将皆因战起家。",
        "dynasty": "宋",
        "collection_info": null
    },
    {
        "title": "赠防江卒六首  其三",
        "author": "刘克庄",
        "content": "昨者邳徐表奏通，圣朝除吏遍山东。\n新来调卒防秋浦，又与山东报不同。",
        "dynasty": "宋",
        "collection_info": null
    },
    {
        "title": "赠防江卒六首  其四",
        "author": "刘克庄",
        "content": "身属嫖姚性命轻，君看一蚁尚贪生。\n无因唤取谈兵者，来向桥边听哭声。",
        "dynasty": "宋",
        "collection_info": null
    },
    {
        "title": "赠防江卒六首  其五",
        "author": "刘克庄",
        "content": "战地春来血尚流，残烽缺堠满淮头。\n明时颇牧居深禁，若见关山也自愁。",
        "dynasty": "宋",
        "collection_info": null
    },
    {
        "title": "赠防江卒六首  其六",
        "author": "刘克庄",
        "content": "一炬曹瞒仅脱身，谢郎棋畔走苻秦。\n年年拈起防江字，地下诸贤会笑人。",
        "dynasty": "宋",
        "collection_info": null
    },
    {
        "title": "哭黄直卿寺丞二首  其一",
        "author": "刘克庄",
        "content": "久在文公几杖旁，暮年所得最精详。\n贫甘香火辞符竹，病整衣冠坐箦床。\n壮士军中悲亮死，先师地下惜回亡。\n法云破寺三间屋，却有门人远赴丧。",
        "dynasty": "宋",
        "collection_info": null
    },
    {
        "title": "哭黄直卿寺丞二首  其二",
        "author": "刘克庄",
        "content": "当年出塞共临戎，箭满行营戍火红。\n督府凯旋先请去，坚城筑就独无功。\n身谋彼此皆迂阔，国事中间偶异同。\n莫怪些词含哽噎，在时曾赏小诗工。",
        "dynasty": "宋",
        "collection_info": null
    },
    {
        "title": "不寐",
        "author": "刘克庄",
        "content": "万户千门尽拥衾，据梧展转看横参。\n不知身已成衰证，枉被人疑是苦吟。\n周汉前书盲记忆，干坤外事彊思寻。\n华山老子差堪语，安得呼来论此心。",
        "dynasty": "宋",
        "collection_info": null
    },
    {
        "title": "寄夔漕王中甫",
        "author": "刘克庄",
        "content": "旧岁书犹至汉阳，新年梦已隔瞿唐。\n西人久苦供军费，南士专营出峡装。\n尘暗三边途尚梗，身游万里鬓应苍。\n蜀山闻说多僊者，试为余求辟谷方。",
        "dynasty": "宋",
        "collection_info": null
    },
    {
        "title": "送章通判",
        "author": "刘克庄",
        "content": "半刺已官尊，常时读鲁论。\n身居恭叔里，心在晦翁门。\n贫士来遮路，诗人送出村。\n君能齐得丧，何必恋华轩。",
        "dynasty": "宋",
        "collection_info": null
    },
    {
        "title": "旱莲",
        "author": "刘克庄",
        "content": "晴久方池可跣行，萍枯惟有草纵横。\n朱葩未见丛丛拆，绿柄纔看寸寸生。\n悴若放臣临楚泽，厄于学士蹈秦坑。\n输他杭越花如锦，画舫名姝夜按笙。",
        "dynasty": "宋",
        "collection_info": null
    },
    {
        "title": "辞桂帅辟书作",
        "author": "刘克庄",
        "content": "一昨闻公莫府开，梦魂频绕岭头梅。\n久抛鞾袴辞军去，忽有弓旌扣户来。\n茅舍相过争借问，荷衣欲出却徘徊。\n旧时檄笔今焚弃，孤负黄金百尺台。",
        "dynasty": "宋",
        "collection_info": null
    },
    {
        "title": "闻何立可李茂钦讣二首  其一",
        "author": "刘克庄",
        "content": "初闻边报暗吞声，想见登谯与虏争。\n世俗今犹疑许远，君王元未识真卿。\n伤心百口同临穴，极目孤城绝捄兵。\n多少虎臣提将印，谁知战死是书生。",
        "dynasty": "宋",
        "collection_info": null
    },
    {
        "title": "闻何立可李茂钦讣二首  其二",
        "author": "刘克庄",
        "content": "何老长身李白鬚，传闻死尚握州符。\n战场便合营双庙，太学今方出二儒。\n史馆何人征逸事，羽林无日访遗孤。\n病夫畴昔曾同幕，西望关山涕自濡。",
        "dynasty": "宋",
        "collection_info": null
    },
    {
        "title": "夏旱",
        "author": "刘克庄",
        "content": "满望梅天雨，谁知日转骄。\n畦蔬新住摘，盆树久停浇。\n米贵粮囷尽，泉干汲路遥。\n未遑忧世事，灾已到颜瓢。",
        "dynasty": "宋",
        "collection_info": null
    },
    {
        "title": "忆藕",
        "author": "刘克庄",
        "content": "昔过临平召伯时，小舟就买藕尤奇。\n如拈玉麈凉双手，似泻金茎嚥上池。\n好事染红无意绪，痴人蒸熟减风姿。\n炎州地狭陂塘少，渴死相如欠药医。",
        "dynasty": "宋",
        "collection_info": null
    },
    {
        "title": "夜饮方湖",
        "author": "刘克庄",
        "content": "贪听月下小丛歌，掷去金蕉吸碧荷。\n四面凉如浮震泽，五更渴欲挽斜河。\n古称贤达谁存者，今不懽娱柰老何。\n长笑岘山空感慨，羊公湛辈两消磨。",
        "dynasty": "宋",
        "collection_info": null
    },
    {
        "title": "哀江帅张常二首  其一",
        "author": "刘克庄",
        "content": "关破垒犹坚，伤心援不前。\n生居诸将下，死在众人先。\n愤极拳双握，创多体少全。\n岂无人策应，拥纛坐江边。",
        "dynasty": "宋",
        "collection_info": null
    },
    {
        "title": "哀江帅张常二首  其二",
        "author": "刘克庄",
        "content": "昔我居戎幕，为侯论战勋。\n斋旄俄烜赫，书札尚殷勤。\n国难忠方见，天高事未闻。\n九江残部曲，暗哭故将军。",
        "dynasty": "宋",
        "collection_info": null
    },
    {
        "title": "瀑上值雨",
        "author": "刘克庄",
        "content": "绝顶岚烟合，危亭略见檐。\n不知山雨过，但觉瀑流添。\n悲壮张瑶瑟，迷蒙展画缣。\n野人双草屦，来往任泥霑。",
        "dynasty": "宋",
        "collection_info": null
    },
    {
        "title": "懒",
        "author": "刘克庄",
        "content": "病入中年百事阑，颓然一榻倦衣冠。\n客方接话俄辞起，书未终编已辍看。\n架坏尽教花卧藓，砌荒亦任草侵兰。\n力求香火非无意，疎散明知涉事难。",
        "dynasty": "宋",
        "collection_info": null
    },
    {
        "title": "送沈僴",
        "author": "刘克庄",
        "content": "建学多通显，何为尚布衣。\n不闻行聘久，始悟设科非。\n落日君寻店，深山我掩扉。\n几时残烛下，重听讲精微。",
        "dynasty": "宋",
        "collection_info": null
    },
    {
        "title": "紫薇花",
        "author": "刘克庄",
        "content": "风标雅合对词臣，映砚窥窗伴演纶。\n忽发一枝深谷裏，似知茅屋有诗人。",
        "dynasty": "宋",
        "collection_info": null
    },
    {
        "title": "书第二考",
        "author": "刘克庄",
        "content": "遥领丛祠又一年，何功月请水衡钱。\n江南塞北虽无分，林下山间尚有缘。\n兵去未妨行酒令，印收不碍掌诗权。\n祇嫌海峤登临少，梦绕朱陵紫盖边。",
        "dynasty": "宋",
        "collection_info": null
    },
    {
        "title": "送郑君瑞知闽清",
        "author": "刘克庄",
        "content": "兹邑犹淳古，君行作长官。\n假令三尺密，终有一分宽。\n栗里归差易，桐乡爱极难。\n千峯青绕郭，暇日想凭栏。",
        "dynasty": "宋",
        "collection_info": null
    },
    {
        "title": "猫捕燕",
        "author": "刘克庄",
        "content": "文采如彪胆智非，画堂巧伺燕雏微。\n梁空宾客来俱讶，巢破雌雄去不归。\n鶑闭深笼防鸷性，蝶飞高树远危机。\n主人寘在花墩上，饱卧徐行自养威。",
        "dynasty": "宋",
        "collection_info": null
    },
    {
        "title": "次方寺丞方湖韵",
        "author": "刘克庄",
        "content": "晚来吉语到茅椽，太华诗翁约泛莲。\n况有邹枚同预讌，可能李郭独如仙。\n帝犹给我还山俸，天不需人买月钱。\n挥手闯门冠盖客，急归勿搅瓮间眠。",
        "dynasty": "宋",
        "collection_info": null
    },
    {
        "title": "邻家孔雀",
        "author": "刘克庄",
        "content": "初来毛羽锦青葱，今与家鸡饮啄同。\n童子有时偷剪翅，主人常日少开笼。\n峤南岁月幽囚裏，陇右山川梦寐中。\n因笑世间真贋错，绣身翻得上屏风。",
        "dynasty": "宋",
        "collection_info": null
    },
    {
        "title": "答傅监仓",
        "author": "刘克庄",
        "content": "少豪颇似括谈兵，老去方惭理未明。\n窗下残书千遍读，卷中一字几回更。\n捻髭人尽嗤吾拙，歃血谁当豫此盟。\n肯啖菜根抄脱粟，许君十载共经营。",
        "dynasty": "宋",
        "collection_info": null
    },
    {
        "title": "蟾蜍砚滴",
        "author": "刘克庄",
        "content": "铸出爬沙状，儿童竞抚摩。\n背如千岁者，腹柰一轮何。\n器较瓶罂小，功于几砚多。\n所盛涓滴水，后世頼余波。",
        "dynasty": "宋",
        "collection_info": null
    },
    {
        "title": "读崇宁后长编二首  其一",
        "author": "刘克庄",
        "content": "自入崇宁政已荒，由来治忽繫毫芒。\n初为御笔行中旨，渐取兵权付左珰。\n玉带解来攽贵倖，珠袍脱下赐降羌。\n诸公日侍钧天讌，不道流人死瘴乡。",
        "dynasty": "宋",
        "collection_info": null
    },
    {
        "title": "读崇宁后长编二首  其二",
        "author": "刘克庄",
        "content": "陈迹分明断简中，纔看卷首可占终。\n兵来尚恐妨恭谢，事去徒知悔夹攻。\n丞相自言芝产第，太师频奏鹤翔空。\n如何直到宣和季，始忆元城与了翁。",
        "dynasty": "宋",
        "collection_info": null
    },
    {
        "title": "午窗",
        "author": "刘克庄",
        "content": "恩赋支离粟一囊，午窗卧看世人忙。\n东家学究穷于我，六月褒衣上讲堂。",
        "dynasty": "宋",
        "collection_info": null
    },
    {
        "title": "书感",
        "author": "刘克庄",
        "content": "仲尼已没世无师，新学专门各自私。\n死守不为它说胜，秘藏似恐外人窥。\n欲招程子看通典，兼起欧公讲繫辞。\n浩叹迩来耆旧尽，绪言分付与羣儿。",
        "dynasty": "宋",
        "collection_info": null
    },
    {
        "title": "答客",
        "author": "刘克庄",
        "content": "谁谓贫难忍，三年闭户居。\n老兵能合药，小仆会抄书。\n白髮羞弹铗，青山去荷鉏。\n既于吟得趣，功业合乘除。",
        "dynasty": "宋",
        "collection_info": null
    },
    {
        "title": "邛杖",
        "author": "刘克庄",
        "content": "珍重邛山鹤膝枝，十年南北惯携持。\n扶登石壁宁嫌峻，拄过溪桥肯避危。\n昔涉畏途麾不去，今行平地弃如遗。\n主人尚要防衰老，会有重拈入手时。",
        "dynasty": "宋",
        "collection_info": null
    },
    {
        "title": "寄泉僧真济",
        "author": "刘克庄",
        "content": "师邃于医者，闻诸谏议然。\n若非禅性悟，必有脉书传。\n药贵逢人施，方灵克日痊。\n西风瓶锡冷，傥肯访沉绵。",
        "dynasty": "宋",
        "collection_info": null
    },
    {
        "title": "羊毫笔",
        "author": "刘克庄",
        "content": "拔到髯生族，多因兔颖稀。\n只宜茅舍用，难向玉堂挥。\n弄翰虚名似，吹毛本质非。\n儿曹贪价贱，鸦蚓扫如飞。",
        "dynasty": "宋",
        "collection_info": null
    },
    {
        "title": "空村",
        "author": "刘克庄",
        "content": "弃置在空村，浮名岂復论。\n因思戎服窄，方悟缊袍尊。\n城远鸡司晓，家贫犬守阍。\n常怜刘越石，辛苦戍并门。",
        "dynasty": "宋",
        "collection_info": null
    },
    {
        "title": "题斋壁",
        "author": "刘克庄",
        "content": "浩如烟海积如山，纸上陈人叫不还。\n白首书生无事业，一生精力费窗间。",
        "dynasty": "宋",
        "collection_info": null
    },
    {
        "title": "题繫年录",
        "author": "刘克庄",
        "content": "炎绍诸贤虑未精，今追遗恨尚难平。\n区区王谢营南渡，草草江徐议北征。\n往日中丞甘结好，暮年都督始知兵。\n可怜白髮宗留守，力请銮舆幸旧京。",
        "dynasty": "宋",
        "collection_info": null
    },
    {
        "title": "晚出",
        "author": "刘克庄",
        "content": "晚出别村干，夜深徒步归。\n饭犹悬早稼，衣尚在邻机。\n关塞秋防急，田园岁入微。\n喟然投耒叹，事事与心违。",
        "dynasty": "宋",
        "collection_info": null
    },
    {
        "title": "伏日",
        "author": "刘克庄",
        "content": "屋山竹树带疎蝉，浄扫风轩散髮眠。\n老子平生无长物，陶诗一卷枕屏边。",
        "dynasty": "宋",
        "collection_info": null
    },
    {
        "title": "自警",
        "author": "刘克庄",
        "content": "笔枯砚燥自伤悲，文体全关气盛衰。\n倚马纵难挥万字，骑馿尚足课千诗。\n奉盘谁可推盟主，撼树人方谤老师。\n疑有更深于此者，入山十载试精思。",
        "dynasty": "宋",
        "collection_info": null
    },
    {
        "title": "咏邻人兰花",
        "author": "刘克庄",
        "content": "两盆去岁共移来，一置雕阑一委苔。\n我拙事持令叶瘦，君能调护遣花开。\n隶人挑蠹巡千匝，稚子浇泉走几迴。\n亦欲效颦耘小圃，地荒终恐费栽培。",
        "dynasty": "宋",
        "collection_info": null
    },
    {
        "title": "夏夜",
        "author": "刘克庄",
        "content": "热极不可度，起行林影中。\n开窗需过月，移簟就来风。\n豪鼠喧深夜，高蝉响半空。\n永言时物变，露已湿莎丛。",
        "dynasty": "宋",
        "collection_info": null
    },
    {
        "title": "书田舍所见",
        "author": "刘克庄",
        "content": "漠漠晴埃起远畴，占相云日几家愁。\n细民方虑填中壑，巨室何心堰上流。\n斩木由来基小衅，浇瓜谁为解私仇。\n宁知送老茅檐下，犹抱书生畎亩忧。",
        "dynasty": "宋",
        "collection_info": null
    },
    {
        "title": "郊垧",
        "author": "刘克庄",
        "content": "所住在郊垧，田园事遍经。\n浅沟晴后塞，高壠雨余青。\n屋润邻翁富，祠新社鬼灵。\n南州无酒禁，十户九旗亭。",
        "dynasty": "宋",
        "collection_info": null
    },
    {
        "title": "客过",
        "author": "刘克庄",
        "content": "客过柴门叹寂寥，旋挑野菜拾风樵。\n无钱辍赠开衣笈，有病来求探药瓢。\n偶憇荒郊思种树，每逢断涧欲营桥。\n书生一念终迂阔，犹闵苍黔与肖翘。",
        "dynasty": "宋",
        "collection_info": null
    },
    {
        "title": "孟浩然骑馿图",
        "author": "刘克庄",
        "content": "坏墨残缣阅几春，灞桥风味尚如真。\n摩挲只可夸同社，装饰应难奉贵人。\n旧向集中窥一面，今于画裏识前身。\n世间老手惟工部，曾伏先生句句新。",
        "dynasty": "宋",
        "collection_info": null
    },
    {
        "title": "有兴",
        "author": "刘克庄",
        "content": "有兴驾柴车，无心起草庐。\n浅倾家酿酒，细读手抄书。\n门巷慵耘草，园篱课种蔬。\n虽非黄叔度，未易得亲疎。",
        "dynasty": "宋",
        "collection_info": null
    },
    {
        "title": "闻笛二首  其一",
        "author": "刘克庄",
        "content": "少年毬马逐秋风，笛起连营响裂空。\n今夕梦回村墅冷，一枝孤奏月明中。",
        "dynasty": "宋",
        "collection_info": null
    },
    {
        "title": "闻笛二首  其二",
        "author": "刘克庄",
        "content": "初如废将哭穷边，又似孤臣诉左迁。\n何必谢公双泪落，野人听罢亦凄然。",
        "dynasty": "宋",
        "collection_info": null
    },
    {
        "title": "健忘一首",
        "author": "刘克庄",
        "content": "昏昏健忘废专精，默坐空斋忽自惊。\n少作回看如两手，旧书重读似前生。\n却疑安世知三箧，不晓睢阳记一城。\n莫怪诗成呼烛写，晓窗追忆欠分明。",
        "dynasty": "宋",
        "collection_info": null
    },
    {
        "title": "宿庄家二首  其一",
        "author": "刘克庄",
        "content": "初秋风露变，偶出憇庄家。\n原稼无全穗，陂荷有晚花。\n疎钟踰涧响，微月转林斜。\n邻媪头如雪，灯前自绩麻。",
        "dynasty": "宋",
        "collection_info": null
    },
    {
        "title": "宿庄家二首  其二",
        "author": "刘克庄",
        "content": "茅茨迷诘曲，度谷復踰陂。\n世上事如许，山中人不知。\n牛羊晴卧野，鹅鹜晚归池。\n粗识为农意，秋输每及时。",
        "dynasty": "宋",
        "collection_info": null
    },
    {
        "title": "妄想",
        "author": "刘克庄",
        "content": "妄想如冰已尽消，朱颜日向镜中凋。\n玉关万里曾投笔，草市三家却负樵。\n弱水古来无路到，小山岁晚有人招。\n吾庐寂寂何须笑，君看闲僧住退寮。",
        "dynasty": "宋",
        "collection_info": null
    },
    {
        "title": "白杜迓客一首",
        "author": "刘克庄",
        "content": "贫食官仓不自由，强扶衰病坐荒邮。\n送迎不是祠官事，偶见青山急下头。",
        "dynasty": "宋",
        "collection_info": null
    },
    {
        "title": "七月九日二首  其一",
        "author": "刘克庄",
        "content": "海激天翻电雹嗔，苍松十丈劈为薪。\n须臾龙卷它山去，误杀田头望雨人。",
        "dynasty": "宋",
        "collection_info": null
    },
    {
        "title": "七月九日二首  其二",
        "author": "刘克庄",
        "content": "樵子俄从间路迴，因言溪谷响如雷。\n分明雨怕城中去，只隔前峯不过来。",
        "dynasty": "宋",
        "collection_info": null
    },
    {
        "title": "梦赏心亭",
        "author": "刘克庄",
        "content": "梦与诸贤会赏心，恍然佳日共登临。\n酒边多说乌衣事，曲裏犹残玉树音。\n江水淮山明历历，孙陵晋庙冷沉沉。\n晓钟呼觉俱忘却，独记千门柳色深。",
        "dynasty": "宋",
        "collection_info": null
    },
    {
        "title": "郊行",
        "author": "刘克庄",
        "content": "一雨饯残热，忻然思杖藜。\n野田沙鹳立，古木庙鸦啼。\n失仆行迷路，逢樵负过溪。\n独游吾有趣，何必问栖栖。",
        "dynasty": "宋",
        "collection_info": null
    },
    {
        "title": "怀友",
        "author": "刘克庄",
        "content": "老鹤孤飞久失羣，天涯怀友寸心勤。\n狂生似腻宁堪近，佳士如香故可熏。\n无復拏舟乘大雪，有时倚杖送停云。\n秋来径草深三尺，谁伴青灯缉旧闻。",
        "dynasty": "宋",
        "collection_info": null
    },
    {
        "title": "牢落",
        "author": "刘克庄",
        "content": "牢落吾何恨，先贤未免穷。\n宁为田舍子，不作国师公。\n萤影穿窗隙，蛩声出壁中。\n残书殊有味，读到角吹终。",
        "dynasty": "宋",
        "collection_info": null
    },
    {
        "title": "跋方云台文藁二十韵",
        "author": "刘克庄",
        "content": "文人何琐碎，夫子独雄尊。\n击水移南海，追风出大宛。\n黑潭龙怒起，碧宇鹘孤鶱。\n翕曶波涛涌，须臾电雹奔。\n笔锋山突兀，墨渖雨倾翻。\n轩豁青天露，凄迷白昼昏。\n至微该草树，极大括干坤。\n金鼓条侯壁，旌旗渭上屯。\n聚如羣玉圃，散似建章门。\n览岱亲临顶，穷河直至源。\n檄书传绝漠，诗句落中原。\n猛虎堪鬚捋，修鲸可气吞。\n寂寥时数语，浩荡或千言。\n神与经营力，谁窥斧凿痕。\n流行通象桂，模刻遍湘沅。\n欲拣皆逢宝，将芟不见繁。\n居然开穾奥，讵肯闯篱籓。\n坎井疑天大，溪流笑海浑。\n不妨儿辈撼，姑付后人论。\n拙咏虽卑弱，因公傥并存。",
        "dynasty": "宋",
        "collection_info": null
    },
    {
        "title": "云",
        "author": "刘克庄",
        "content": "农家望汝卜年丰，似絮如峯𨺗不同。\n纵有浓阴工阁雨，略无定态喜随风。\n往来与月为仇敌，舒卷和天尽蔽蒙。\n安得竦身腾汗漫，叫开阊阖扫长空。",
        "dynasty": "宋",
        "collection_info": null
    },
    {
        "title": "椶冠",
        "author": "刘克庄",
        "content": "羽士过门卖，新翻样愈奇。\n坚如龟屋制，精似鹿胎为。\n邛杖扶相称，唐衣戴最宜。\n笑他蝉冕客，忧畏白鬚眉。",
        "dynasty": "宋",
        "collection_info": null
    },
    {
        "title": "方寺丞招宿瀑上不果",
        "author": "刘克庄",
        "content": "久与瀑泉疎，劳公下檄书。\n极知居陋巷，不似宿精庐。\n奴客辞看犊，邻人畏借馿。\n何时儿子壮，聊为举篮舆。",
        "dynasty": "宋",
        "collection_info": null
    },
    {
        "title": "诗境楼观月",
        "author": "刘克庄",
        "content": "人世应无第二楼，暮云飞不到帘鈎。\n未开宝鑑青冥裏，先涌冰轮碧海头。\n白似雪涛翻赤壁，壮如夜日出罗浮。\n酒醒何处吹横玉，径欲乘风万里游。",
        "dynasty": "宋",
        "collection_info": null
    },
    {
        "title": "野望",
        "author": "刘克庄",
        "content": "稍有西风起，孤筇挟自随。\n名山多着寺，古木必为祠。\n鸟过投林急，樵归度嶂迟。\n相寻惟有月，搔首待移时。",
        "dynasty": "宋",
        "collection_info": null
    },
    {
        "title": "西淙山观雨",
        "author": "刘克庄",
        "content": "与客同登万仞崖，蔽天风雨蓦然来。\n六丁白昼诛炎魃，百怪苍渊起蛰雷。\n毒蟒喷时林尽黑，怒龙裂处石中开。\n吾生不及观河决，得赋斯游亦壮哉。",
        "dynasty": "宋",
        "collection_info": null
    },
    {
        "title": "宿山中十首  其一",
        "author": "刘克庄",
        "content": "城中人怪我，清旦买芒鞋。\n君若知其趣，还应日日来。",
        "dynasty": "宋",
        "collection_info": null
    },
    {
        "title": "宿山中十首  其二",
        "author": "刘克庄",
        "content": "玉辔上沙堤，金鞍戍碛西。\n何如寒涧底，落日蹇馿嘶。",
        "dynasty": "宋",
        "collection_info": null
    },
    {
        "title": "宿山中十首  其三",
        "author": "刘克庄",
        "content": "就泉为碓屋，纍石作书龛。\n有意耕汾曲，无心起水南。",
        "dynasty": "宋",
        "collection_info": null
    },
    {
        "title": "宿山中十首  其四",
        "author": "刘克庄",
        "content": "市脯店犹远，刈刍人未归。\n夜深语童子，且掩半边扉。",
        "dynasty": "宋",
        "collection_info": null
    },
    {
        "title": "宿山中十首  其五",
        "author": "刘克庄",
        "content": "路危防陟远，溪黑阻穷深。\n凉月如高士，频招未出林。",
        "dynasty": "宋",
        "collection_info": null
    },
    {
        "title": "宿山中十首  其六",
        "author": "刘克庄",
        "content": "岩僧殊好事，绝顶庙龙君。\n勿笑一泓水，能生六合云。",
        "dynasty": "宋",
        "collection_info": null
    },
    {
        "title": "宿山中十首  其七",
        "author": "刘克庄",
        "content": "崖居供给少，不用犬防篱。\n只恐偷儿黠，来窥壁上诗。",
        "dynasty": "宋",
        "collection_info": null
    },
    {
        "title": "宿山中十首  其八",
        "author": "刘克庄",
        "content": "山中无价宝，月色与泉声。\n莫向贵人说，将为有力争。",
        "dynasty": "宋",
        "collection_info": null
    },
    {
        "title": "宿山中十首  其九",
        "author": "刘克庄",
        "content": "玉筯篆文古，银鈎楷法精。\n得知千载下，时有打碑声。",
        "dynasty": "宋",
        "collection_info": null
    },
    {
        "title": "宿山中十首  其一○",
        "author": "刘克庄",
        "content": "凄风转林杪，露坐感衣单。\n不道山中冷，翻忧世上寒。",
        "dynasty": "宋",
        "collection_info": null
    },
    {
        "title": "七月二十日自瀑上先归方寺丞遣诗夸雷雨之壮次韵一首",
        "author": "刘克庄",
        "content": "城裏遥看雨出时，想公笔墨发雄奇。\n山深龙虎飞腾变，海运鲲鹏瞬息移。\n凛凛前锋如赴敌，堂堂迴势似归师。\n驱还始悟山灵意，怕向苍崖写恶诗。",
        "dynasty": "宋",
        "collection_info": null
    },
    {
        "title": "秋望二首  其一",
        "author": "刘克庄",
        "content": "暮色苍然上野台，废塘尚有数荷开。\n望中爱杀城南柳，只怕霜风一夜来。",
        "dynasty": "宋",
        "collection_info": null
    },
    {
        "title": "秋望二首  其二",
        "author": "刘克庄",
        "content": "舍南舍北种芙蓉，及到秋来次第红。\n自是诗人才思窘，清风明月有何穷。",
        "dynasty": "宋",
        "collection_info": null
    },
    {
        "title": "村校书",
        "author": "刘克庄",
        "content": "短衣穿结半瓢空，所住茅檐仅蔽风。\n久诵经书皆默记，试挑史传亦旁通。\n青灯窗下研孤学，白首山中聚小童。\n却羡安昌师弟子，只谈论语至三公。",
        "dynasty": "宋",
        "collection_info": null
    },
    {
        "title": "圣贤",
        "author": "刘克庄",
        "content": "圣贤自牧极卑谦，后学才高胆力兼。\n悔赋不妨排贾谊，谤诗遂至劾陶潜。\n取人最忌规模狭，绝物常因议论严。\n君看国风三百首，小夫贱隶采何嫌。",
        "dynasty": "宋",
        "collection_info": null
    },
    {
        "title": "怀李敬子",
        "author": "刘克庄",
        "content": "此士今徐孺，柴扉肯妄开。\n空闻羔鴈去，不见凤麟来。\n庐阜寻僧出，东湖赴讲迴。\n何由操杖屦，林下再相陪。",
        "dynasty": "宋",
        "collection_info": null
    },
    {
        "title": "华严知客寮",
        "author": "刘克庄",
        "content": "檐外苍榕六月秋，小年来此爱深幽。\n坏墙萤出如渔火，古壁蜂穿似射侯。\n涉世昏昏忘旧话，入山历历记前游。\n故人埋玉僧归塔，独听疎钟起暮愁。",
        "dynasty": "宋",
        "collection_info": null
    },
    {
        "title": "闻黄德常除德安倅",
        "author": "刘克庄",
        "content": "幕下相从若弟兄，当年曾悔误谈兵。\n足行江北生重趼，髮为山东白几茎。\n病拥琴书专一壑，老携檄笔赴孤城。\n暮云不见关山路，空有天涯故旧情。",
        "dynasty": "宋",
        "collection_info": null
    },
    {
        "title": "闲居即事",
        "author": "刘克庄",
        "content": "性偶安林薮，元非慕独清。\n米从仁祖乞，粟是伯夷耕。\n废井通邻汲，深墙隔市声。\n却因虚澹极，亦自觉身轻。",
        "dynasty": "宋",
        "collection_info": null
    },
    {
        "title": "自勉",
        "author": "刘克庄",
        "content": "海滨荒浅幼无师，前哲藩篱尚未窥。\n玄咏易流西晋学，苦吟不脱晚唐诗。\n远僧庵就勤求记，亡友坟成纍索碑。\n天若假余金石寿，所为讵肯止于斯。",
        "dynasty": "宋",
        "collection_info": null
    },
    {
        "title": "少日",
        "author": "刘克庄",
        "content": "少日关河要指呼，晚归田里似囚拘。\n气衰不敢高声语，腕弱纔能小楷书。\n座有老兵持共饮，路逢醉尉避前驱。\n子元兄弟何为者，自是嵇康处世疎。",
        "dynasty": "宋",
        "collection_info": null
    },
    {
        "title": "贫病",
        "author": "刘克庄",
        "content": "默默守柴荆，人间事颇更。\n病方知养性，贫始欲谋生。\n尚有狂奴态，元无老婢声。\n迩来尘虑尽，勿怪小诗清。",
        "dynasty": "宋",
        "collection_info": null
    },
    {
        "title": "示同志一首",
        "author": "刘克庄",
        "content": "满身秋月满襟风，敢叹栖迟一壑中。\n除目解令丹竈坏，诏书能使草堂空。\n岂无高士招难出，曾有先贤隠不终。\n说与同袍二三子，下山未可太匆匆。",
        "dynasty": "宋",
        "collection_info": null
    },
    {
        "title": "和方孚若瀑上种梅五首  其一",
        "author": "刘克庄",
        "content": "仙翁小试春风手，高拂茅檐矮映窗。\n选胜多依岩罅种，爱奇或併树身扛。\n海山大士寒蒙衲，月殿仙姝夜拥幢。\n商略此花宜茗饮，不销银烛綵缠缸。",
        "dynasty": "宋",
        "collection_info": null
    },
    {
        "title": "和方孚若瀑上种梅五首  其二",
        "author": "刘克庄",
        "content": "天赐梅花为受用，缤纷玉雪被层矼。\n素芳林下超羣匹，繁蘂枝头巧迭双。\n陇月照时霜剪剪，涧风吹处水淙淙。\n主人笔力迴元化，催发何须杖鼓腔。",
        "dynasty": "宋",
        "collection_info": null
    },
    {
        "title": "和方孚若瀑上种梅五首  其三",
        "author": "刘克庄",
        "content": "瀑映梅华何所似，蚌胎蟾彩浴寒江。\n梦回东阁频牵兴，吟到西湖始树降。\n雪屋恋香开纸帐，月窗怜影掩书釭。\n若将汉晋间人比，不是渊明即老庞。",
        "dynasty": "宋",
        "collection_info": null
    },
    {
        "title": "和方孚若瀑上种梅五首  其四",
        "author": "刘克庄",
        "content": "百匝千迴看不足，管他急雪溅奔泷。\n瑶林错立明梁苑，宝璐横陈照楚邦。\n爱杀嚼芳仍嗅蘂，吟狂哆口更疎厖。\n晓来翠羽惊飞去，应为烟钟树杪撞。",
        "dynasty": "宋",
        "collection_info": null
    },
    {
        "title": "和方孚若瀑上种梅五首  其五",
        "author": "刘克庄",
        "content": "欲赋梅花材藻尽，公分生意到枯桩。\n鉅题昔只韩联孟，妙手今惟羿愈逄。\n守谷尚烦看杏虎，护花难少吠篱尨。\n丹崖翠壁宜挥扫，止要游人笔似杠。",
        "dynasty": "宋",
        "collection_info": null
    },
    {
        "title": "再和五首  其一",
        "author": "刘克庄",
        "content": "先生多在山中宿，为爱横斜影上窗。\n茁髮僧从深涧徙，赪肩奴过别峯扛。\n和羹宰相调金鼎，止渴将军拥碧幢。\n空谷不知如许事，沽来村酒且开缸。",
        "dynasty": "宋",
        "collection_info": null
    },
    {
        "title": "再和五首  其二",
        "author": "刘克庄",
        "content": "厌看花开平地上，故攀绝磴履危矼。\n节方静女尤专一，韵比高人更少双。\n堪伴愚公居北谷，宜偕漫叟隠南淙。\n素标尚恐诗轻媟，敢犯人间曲子腔。",
        "dynasty": "宋",
        "collection_info": null
    },
    {
        "title": "再和五首  其三",
        "author": "刘克庄",
        "content": "手选千株高下种，似行庾岭泛湘江。\n只销一朵南枝拆，尽受羣花北面降。\n自爱空山吹缟袂，绝羞华屋照银釭。\n主林神禁人残毁，深夜应无斫树庞。",
        "dynasty": "宋",
        "collection_info": null
    },
    {
        "title": "再和五首  其四",
        "author": "刘克庄",
        "content": "绝巅岁晚无人到，但见山风激岭泷。\n高蘤恍如珠照乘，深葩还似宝迷邦。\n巢居公未甘枯槁，鼎实朝方起硕厖。\n诗在简斋和靖裏，追攀真以寸筳撞。",
        "dynasty": "宋",
        "collection_info": null
    },
    {
        "title": "再和五首  其五",
        "author": "刘克庄",
        "content": "杖屦暇时常检点，细分枝干数株桩。\n试呼童子调霜弄，绝胜奴兵擂晓逄。\n色映岩松寒引鹤，根连园杞夜闻尨。\n社中作者铦锋颖，甘树降旛束短杠。",
        "dynasty": "宋",
        "collection_info": null
    },
    {
        "title": "赋西淙瀑布得断字",
        "author": "刘克庄",
        "content": "苍山七百亩，主人新买断。\n于时积雾开，素瀑挂青汉。\n泠泠瑟初铿，璀璀珠乍贯。\n久晴雨瓢翻，忽暖冰柱泮。\n恍如白浪涌，翔舞下凫鴈。\n又疑黄河决，禜祭沉玉瓒。\n不然蟒出穴，或是虹吸涧。\n客言下有潭，龙伏不可玩。\n攫拏起云气，喷薄苏岁旱。\n平生爱奇心，欲此筑飞观。\n沿流踏浅清，陟巘腾汗漫。\n低头拜主人，分我华山半。",
        "dynasty": "宋",
        "collection_info": null
    },
    {
        "title": "送陈寺丞守延平",
        "author": "刘克庄",
        "content": "诏免延英对，轻装见吏民。\n极知忙捄旱，岂是急颁春。\n邑为搜空坏，州因献羡贫。\n此行休戚繫，未敢贺朱轮。",
        "dynasty": "宋",
        "collection_info": null
    },
    {
        "title": "送丁元晖知南海",
        "author": "刘克庄",
        "content": "不用急符催，先行要看梅。\n岁时亲祭海，休沐必登台。\n鲍井聊供饮，韩碑待拭苔。\n遥知蛮俗喜，令尹带琴来。",
        "dynasty": "宋",
        "collection_info": null
    },
    {
        "title": "黄檗道中崖居者",
        "author": "刘克庄",
        "content": "种竹成林橘满园，牛归童子掩篱门。\n主人虽不知名氏，想见孤高可与言。",
        "dynasty": "宋",
        "collection_info": null
    },
    {
        "title": "横塘",
        "author": "刘克庄",
        "content": "水松百本映门栽，池上荷花似锦开。\n记取横塘风景好，归程摹入小诗来。",
        "dynasty": "宋",
        "collection_info": null
    },
    {
        "title": "蒜溪",
        "author": "刘克庄",
        "content": "日烁千山草树然，海乡极目少炊烟。\n蒜溪一脉涓涓水，只绿庵西数丈田。",
        "dynasty": "宋",
        "collection_info": null
    },
    {
        "title": "哭囊山觉初长老  其一",
        "author": "刘克庄",
        "content": "岂谓茶毗速，龛前一怆情。\n空留尊宿貌，难问小师名。\n骨已迎归塔，衣多唱入城。\n百年如此过，何异不曾生。",
        "dynasty": "宋",
        "collection_info": null
    },
    {
        "title": "哭囊山觉初长老  其二",
        "author": "刘克庄",
        "content": "雪峯寺裏曾相识，面皱颧高五十余。\n削髮入山参最久，白头出世瘦如初。\n觉心不共真身坏，遗偈犹能战手书。\n何必塔铭并语录，吾诗自可表幽墟。",
        "dynasty": "宋",
        "collection_info": null
    },
    {
        "title": "赠萧高士",
        "author": "刘克庄",
        "content": "玉笥萧高士，超然物外姿。\n能弹广陵操，会作豫章诗。\n紫府非无分，丹房未有基。\n西山多隠者，何必远求师。",
        "dynasty": "宋",
        "collection_info": null
    },
    {
        "title": "挽李端",
        "author": "刘克庄",
        "content": "要识君操履，全如字画真。\n病能妨献赋，穷不废修身。\n月旦推先辈，春官失此人。\n如闻埋玉速，里巷共酸辛。",
        "dynasty": "宋",
        "collection_info": null
    },
    {
        "title": "海口三首  其一",
        "author": "刘克庄",
        "content": "暂游不得久婆娑，柰此龙江景物何。\n天势去随帆际尽，海声来傍枕边多。\n昏窗微见灯明屿，霁阁遥看日浴波。\n定有后人寻旧迹，已留小篆识山阿。",
        "dynasty": "宋",
        "collection_info": null
    },
    {
        "title": "海口三首  其二",
        "author": "刘克庄",
        "content": "岛烟常至晏方开，沙际参差辨远桅。\n风挟寒声从树起，潮分末势过桥来。\n吏人不禁山排闼，客子思倾海入杯。\n归忆斯游非冷淡，如尝橄榄味初迴。",
        "dynasty": "宋",
        "collection_info": null
    },
    {
        "title": "海口三首  其三",
        "author": "刘克庄",
        "content": "人烟穷处屋三间，目断寒云接浅山。\n石塔有风铃自语，水亭无税印常闲。\n沙晴火伏如棋布，浪急渔舟似洗还。\n自古诗从登览得，莫辞绝境共追攀。",
        "dynasty": "宋",
        "collection_info": null
    },
    {
        "title": "黄檗寺一首",
        "author": "刘克庄",
        "content": "犹记垂髫到此山，重游客鬓已雕残。\n寺经水后增轮奂，僧比年时减钵单。\n绝壑云兴潭影黑，疎林霜下叶声干。\n平生酷嗜朱翁字，细看荒碑倚石栏。",
        "dynasty": "宋",
        "collection_info": null
    },
    {
        "title": "和西外赵知宗",
        "author": "刘克庄",
        "content": "斤妙斲如神，源深汲愈新。\n岱宗疑有趾，海若忽无津。\n传远须公等，钻坚尽此身。\n平生师友意，非为雨中巾。",
        "dynasty": "宋",
        "collection_info": null
    },
    {
        "title": "悼秦医",
        "author": "刘克庄",
        "content": "最晓阴阳证，于身独不灵。\n有妻持旧肆，无子学遗经。\n虫蚀抄方箧，莎生晒药庭。\n城中医绝少，堪惜尔雕零。",
        "dynasty": "宋",
        "collection_info": null
    },
    {
        "title": "十月二十二夜同方寺丞宿瀑庵读刘宾客集",
        "author": "刘克庄",
        "content": "瀑山木落霜寒夜，共读吾家梦得诗。\n坐对遗篇忘漏尽，手遮残烛怕风吹。\n森严似听元戎令，机警如看国手棋。\n千载愚溪相对垒，未应地下友微之。",
        "dynasty": "宋",
        "collection_info": null
    },
    {
        "title": "戍妇词三首  其一",
        "author": "刘克庄",
        "content": "织锦为书寄鴈飞，功名从古恨无机。\n良人白首沙场裏，何日封侯建节归。",
        "dynasty": "宋",
        "collection_info": null
    },
    {
        "title": "戍妇词三首  其二",
        "author": "刘克庄",
        "content": "昨日人迴问塞垣，阵前多有未招魂。\n营司不许分明哭，寒月家家照泪痕。",
        "dynasty": "宋",
        "collection_info": null
    },
    {
        "title": "戍妇词三首  其三",
        "author": "刘克庄",
        "content": "九月严霜塞下飞，连营回首望寒衣。\n将军纵上移屯奏，无柰公卿半是非。",
        "dynasty": "宋",
        "collection_info": null
    },
    {
        "title": "游水南一首",
        "author": "刘克庄",
        "content": "九马如飞不用鞭，微尘一道起晴川。\n有司误谤为山贼，好事俄传是地仙。\n何处名楼风月爽，谁家修竹主人贤。\n橐诗三百高无价，难向旗亭当酒钱。",
        "dynasty": "宋",
        "collection_info": null
    },
    {
        "title": "哭陈钥主簿",
        "author": "刘克庄",
        "content": "不但心孤介，生形亦怪奇。\n在为官长駡，没使邑人思。\n魂远乡犹隔，名微世未知。\n空存朋友谊，到此力何施。",
        "dynasty": "宋",
        "collection_info": null
    },
    {
        "title": "傅谏议和予所赠傅监仓诗復用前韵一首",
        "author": "刘克庄",
        "content": "谏草如山不论兵，当年出处最分明。\n中朝安可无耆旧，故事犹应问老更。\n敢与凤毛评句法，素知牛耳执文盟。\n诗坛亦合先生筑，遥望偏师已拔营。",
        "dynasty": "宋",
        "collection_info": null
    },
    {
        "title": "宿别瀑上二首  其一",
        "author": "刘克庄",
        "content": "十里荒荆手共开，屐痕历历在青苔。\n山中猿鸟愁予去，争问先生几日迴。",
        "dynasty": "宋",
        "collection_info": null
    },
    {
        "title": "宿别瀑上二首  其二",
        "author": "刘克庄",
        "content": "两日相疎鄙吝生，今当远别若为情。\n夜窗看到千峰黑，枕上犹贪落涧声。",
        "dynasty": "宋",
        "collection_info": null
    },
    {
        "title": "初宿囊山和方云台韵一首",
        "author": "刘克庄",
        "content": "客游万里践霜冰，旦旦披衣坐待明。\n絫黍功名成未易，跳丸岁月去堪惊。\n即今纸被携寻宿，当日油幢听报更。\n頼有云台公好事，追程来送老门生。",
        "dynasty": "宋",
        "collection_info": null
    },
    {
        "title": "白鹿寺",
        "author": "刘克庄",
        "content": "岁晚霜林落叶稠，携家来作鹿门游。\n偈言恍似前生说，诗稾犹烦侍者收。\n身上征衫抛未得，山中灵药采无由。\n十年不独行人老，入定高僧白尽头。",
        "dynasty": "宋",
        "collection_info": null
    },
    {
        "title": "答妇兄林公遇四首  其一",
        "author": "刘克庄",
        "content": "霜下石桥滑，蛩吟茅店清。\n梦回残月在，错认是天明。",
        "dynasty": "宋",
        "collection_info": null
    },
    {
        "title": "答妇兄林公遇四首  其二",
        "author": "刘克庄",
        "content": "恨余行李速，愧子酒杯长。\n日暮于谁屋，天寒陟彼冈。",
        "dynasty": "宋",
        "collection_info": null
    },
    {
        "title": "答妇兄林公遇四首  其三",
        "author": "刘克庄",
        "content": "自笑如穷鬼，相从不记年。\n每烦诗饯送，不止办车船。",
        "dynasty": "宋",
        "collection_info": null
    },
    {
        "title": "答妇兄林公遇四首  其四",
        "author": "刘克庄",
        "content": "挹君如玉雪，未易得亲疎。\n何日深山裏，同灯共读书。",
        "dynasty": "宋",
        "collection_info": null
    },
    {
        "title": "发枕峰",
        "author": "刘克庄",
        "content": "苍头奉辟书，严装犯萧辰。\n岂不谋出处，岁俭水菽贫。\n曛黑投山中，明发趋江滨。\n渔父隠者欤，叶舟方垂缗。\n相逢飘然逝，似笑来往频。\n白鸥我同盟，青山吾故人。\n即之欲与言，邈若不可亲。\n昔迎归轩喜，今见行橐嗔。\n素愿怅未谐，抱惭终此身。\n先贤远志喻，千载犹如新。",
        "dynasty": "宋",
        "collection_info": null
    },
    {
        "title": "嵩溪驿",
        "author": "刘克庄",
        "content": "舟子初辞去，风吹薄酒醒。\n一茎新鬓白，数点晚山青。\n潦倒弹长铗，荒凉宿短亭。\n邻鸡空喔喔，不似昔年听。",
        "dynasty": "宋",
        "collection_info": null
    },
    {
        "title": "环翠阁",
        "author": "刘克庄",
        "content": "大陆题诗小陆和，宝鞍画戟传呼过。\n两片顽碑未百年，已有牧儿来打破。",
        "dynasty": "宋",
        "collection_info": null
    },
    {
        "title": "崇化麻沙道中",
        "author": "刘克庄",
        "content": "经行爱此人烟好，面俯清溪背负山。\n半𦩘何妨呼渡去，小桥不碍负薪还。\n远闻清磬来林杪，忽有朱栏出竹间。\n深处安知无隠者，卜邻容我设柴关。",
        "dynasty": "宋",
        "collection_info": null
    },
    {
        "title": "过刘尚书墓",
        "author": "刘克庄",
        "content": "士林方卜道穷通，一旦骑鲸万事空。\n帷下有人师董相，墓傍无客哭乔公。\n白头稍得谈经力，青简尤高绝币功。\n尚记长衣横麈柄，今看华表立西风。",
        "dynasty": "宋",
        "collection_info": null
    },
    {
        "title": "谢坟",
        "author": "刘克庄",
        "content": "一月山行未有梅，晓来戏着小诗催。\n谢家坟寺更衣处，初见墙西半树开。",
        "dynasty": "宋",
        "collection_info": null
    },
    {
        "title": "大干记梦",
        "author": "刘克庄",
        "content": "昔梦游湘水，琴书寄叶舟。\n安知三十载，真作梦中游。",
        "dynasty": "宋",
        "collection_info": null
    },
    {
        "title": "馆头",
        "author": "刘克庄",
        "content": "雨雪萧萧驿堠长，不堪流潦入车箱。\n抚州城外黄泥路，即是人间小太行。",
        "dynasty": "宋",
        "collection_info": null
    },
    {
        "title": "发临川",
        "author": "刘克庄",
        "content": "始予丱角来，家君绾铜墨。\n县斋多休暇，县圃足戏剧。\n虽云嗜梨栗，亦颇窥简册。\n弟妹俱孩幼，亲髮方如漆。\n后予捧檄至，轩盖候广陌。\n于时志气锐，门户况烜赫。\n郡花照席红，湖柳拂鞍碧。\n耆老互问讯，酒饩纷狼籍。\n今予挑包过，城郭宛如昔。\n高年凋落尽，满眼少朋识。\n管子仕瘴烟，屈叟掩泉穸。\n荜门访旧师，目闇面黧黑。\n买醪与之酌，往事话历历。\n既生异县感，遂起故乡忆。\n吾翁墓草深，高堂已斑白。\n贫居滫髓空，远游温凊隔。\n二季官海滨，女子各有适。\n曾不如阿奴，碌碌在母侧。\n回思盛壮时，去矣復难得。\n因成临川吟，吟罢泪横臆。",
        "dynasty": "宋",
        "collection_info": null
    },
    {
        "title": "曾景建自临川送予至丰城示诗为别次韵一首",
        "author": "刘克庄",
        "content": "追程送我剑池边，亹亹清谈晋宋前。\n岂意白头趋幕日，乃逢紫气出关年。\n夜深续炬俱忘寝，地冷吹薪久未然。\n临别祝君加帽絮，高峯雪后尚童颠。",
        "dynasty": "宋",
        "collection_info": null
    },
    {
        "title": "自抚至袁连日雨霰风雪一首",
        "author": "刘克庄",
        "content": "穷腊天地闭，云气匝野垂。\n何况袁抚间，积潦盈路歧。\n寸晷拔寸步，一堠费一时。\n忽跌落深淖，有似鸟着𥻿。\n寒日已西匿，游子方南驰。\n孤店渺烟际，僮马饥以羸。\n霏霏雪没骭，憯憯风裂肌。\n古人贵遗体，不肯临深危。\n儿行风雪中，慈母安得知。\n终当投绂去，重补南陔诗。",
        "dynasty": "宋",
        "collection_info": null
    },
    {
        "title": "安仁驿",
        "author": "刘克庄",
        "content": "偶向溪边洗客尘，数株如玉照青苹。\n凄风冷雨分宜县，頼有梅花管领人。",
        "dynasty": "宋",
        "collection_info": null
    },
    {
        "title": "萍乡",
        "author": "刘克庄",
        "content": "闻说萍乡县，家家有绢机。\n荒年丝价贵，未敢议寒衣。",
        "dynasty": "宋",
        "collection_info": null
    },
    {
        "title": "牛田铺大雪",
        "author": "刘克庄",
        "content": "暝色蟠空起，狞飈激地吹。\n渐看云布濩，稍有霰纷披。\n蔌蔌初飘瓦，轻轻已点墀。\n居人朝未觉，客子夜先知。\n巧似庄严就，匀如剪刻为。\n充庭冰氏喜，缟户染人疑。\n洒密苔缄遍，擎多树压垂。\n高峰迷顶踵，远渡失津涯。\n窘兔低蹲草，僵禽默堕枝。\n马难分牝牡，乌不辨雄雌。\n倏忽斜还整，冥蒙合又离。\n半埋官路堠，乱打寺廊碑。\n猛势欺袍絮，寒光照鬓丝。\n店荒敲尽闭，桥滑步尤危。\n破釜羹霜菜，残炉燎湿萁。\n废粧怜妇怯，露骭笑儿痴。\n乍起毛皆猬，深藏手亦龟。\n犬惊邻吠急，鸡噤野鸣迟。\n偏滞南辕路，翻思北戍时。\n旌旗鸣鴈塞，刁斗乱鹅池。\n呵笔堪飞檄，收灯可覆棋。\n暮营蒙虎卧，晓猎臂鹰随。\n浴铁成何事，披簑自一奇。\n空山吟忍冻，穷巷啮充饥。\n授简悲才退，烘衣感气衰。\n稍欣茅瘴薄，已觉麦畦滋。\n病怕村茶冷，愁嫌市酒醨。\n带间三十韵，聊补昔人遗。",
        "dynasty": "宋",
        "collection_info": null
    },
    {
        "title": "醴陵客店",
        "author": "刘克庄",
        "content": "县郭依稀隔渡头，解鞍来倚店家楼。\n已攀桂树吟招隠，因看梅花赋远游。\n市上俚音多楚语，桥边碧色是湘流。\n直南乡国三千里，目送覊鸿起暮愁。",
        "dynasty": "宋",
        "collection_info": null
    },
    {
        "title": "湘潭道中即事二首  其一",
        "author": "刘克庄",
        "content": "败絮龙钟拥病身，十分寒事在湘滨。\n若非野店黏官历，不记今朝是立春。",
        "dynasty": "宋",
        "collection_info": null
    },
    {
        "title": "湘潭道中即事二首  其二",
        "author": "刘克庄",
        "content": "傩鼓冬冬匝庙门，可怜楚俗至今存。\n屈原章句无人诵，别有山歌侑桂尊。",
        "dynasty": "宋",
        "collection_info": null
    },
    {
        "title": "谒南岳",
        "author": "刘克庄",
        "content": "中原昔分裂，五岳仅存一。\n嗟余生东南，有眼乃未觌。\n清晨犯寒栗，马上青历历。\n怪云何处来，对面失崷崒。\n午投胜业寺，僧讶余不怿。\n茗余因献嘲，君定非韩匹。\n彼来既轩露，君至若封鐍。\n余谓僧无躁，兹可以理诘。\n止僧坐悦亭，霾翳忽冰释。\n石廪先呈身，岣嵝俄见脊。\n须臾天柱开，最后祝融出。\n高峰七十二，固已得彷佛。\n邺侯何尝死，懒残元非寂。\n恍疑在山中，明当往寻觅。\n咄哉三尺雪，孤此一双屐。\n驾言款灵琐，楼堞晃丹赤。\n柏深不见人，画妙如新笔。\n珠珑千娉婷，弹棋拊瑶瑟。\n茫茫鬼神事，荒幻难究悉。\n吾师太史公，江淮徧浪迹。\n兹焉又浮湘，汗漫恣游陟。\n虽然乏毫端，亦颇增目力。\n规模五字体，蟠屈万丈碧。\n诗成投褚中，何必题庙壁。",
        "dynasty": "宋",
        "collection_info": null
    },
    {
        "title": "胜业寺",
        "author": "刘克庄",
        "content": "寺创于何代，问僧皆不知。\n槎牙夏后柏，残缺柳侯碑。\n雪过禅堂冷，冰余岳路危。\n上封犹未到，太息负心期。",
        "dynasty": "宋",
        "collection_info": null
    },
    {
        "title": "发岳市三首  其一",
        "author": "刘克庄",
        "content": "岳下无耆老，何从访旧闻。\n不知紫岩墓，更隔几重云。",
        "dynasty": "宋",
        "collection_info": null
    },
    {
        "title": "发岳市三首  其二",
        "author": "刘克庄",
        "content": "明仲窜蛮烟，钦夫弃盛年。\n空令后死者，有泪滴遗编。",
        "dynasty": "宋",
        "collection_info": null
    },
    {
        "title": "发岳市三首  其三",
        "author": "刘克庄",
        "content": "昔者监香火，今焉裂芰荷。\n祝融应冷笑，还肯再来么。",
        "dynasty": "宋",
        "collection_info": null
    },
    {
        "title": "湘江一首",
        "author": "刘克庄",
        "content": "屈贾死将千载，刘君来泛湘江。\n沽酒偶留村店，看山不掩船窗。",
        "dynasty": "宋",
        "collection_info": null
    },
    {
        "title": "烟竹铺",
        "author": "刘克庄",
        "content": "野迥村疎起暮寒，偶逢废驿卸征鞍。\n主人家比渔舟小，客子房如鹤栅宽。\n灯与邻通眠未易，风从壁入避尤难。\n似闻南去加萧索，一夜披衣坐不安。",
        "dynasty": "宋",
        "collection_info": null
    },
    {
        "title": "衡永道中二首  其一",
        "author": "刘克庄",
        "content": "一舍常分作两程，雪鞭两袖少逢晴。\n平生不识终南径，来傍湖南堠子行。",
        "dynasty": "宋",
        "collection_info": null
    },
    {
        "title": "衡永道中二首  其二",
        "author": "刘克庄",
        "content": "过了衡阳鴈北迴，乡书迢递託谁哉。\n岳山石鼓皆辞去，惟有湘江作伴来。",
        "dynasty": "宋",
        "collection_info": null
    },
    {
        "title": "黄罴岭",
        "author": "刘克庄",
        "content": "黄茅迷远近，不见一人行。\n信步未知险，迴头方可惊。\n路由高顶过，云在半腰生。\n落日无栖止，飘飘自问程。",
        "dynasty": "宋",
        "collection_info": null
    },
    {
        "title": "祁阳县",
        "author": "刘克庄",
        "content": "入境少人烟，寒江碧际天。\n小留因买石，久立待呼船。\n笛起渔汀上，鸥飞县郭前。\n若无州帖至，令尹即神仙。",
        "dynasty": "宋",
        "collection_info": null
    },
    {
        "title": "零陵",
        "author": "刘克庄",
        "content": "画图曾识零陵郡，今日方知画未如。\n城郭恰临潇水上，山川犹是柳侯余。\n驿亭幽绝堪垂钓，岩室虚明可读书。\n欲买冉溪三亩地，手苫茅栋径移居。",
        "dynasty": "宋",
        "collection_info": null
    },
    {
        "title": "深溪驿",
        "author": "刘克庄",
        "content": "苔满朱扉半阖开，更无人迹独徘徊。\n湘江临别如相语，早买扁舟出岭来。",
        "dynasty": "宋",
        "collection_info": null
    },
    {
        "title": "全州",
        "author": "刘克庄",
        "content": "寂寞全州路，家家荻竹扉。\n异僧留塔在，过客入城稀。\n传舍临清泚，官亭占翠微。\n沙头泊船者，多自岭南归。",
        "dynasty": "宋",
        "collection_info": null
    },
    {
        "title": "炎关",
        "author": "刘克庄",
        "content": "关北关南气候分，雪飞不过古来云。\n若非曾发看山愿，老大何因入瘴云。",
        "dynasty": "宋",
        "collection_info": null
    },
    {
        "title": "秦城",
        "author": "刘克庄",
        "content": "缺甓残砖无处寻，当年筑此虑尤深。\n君王自向沙丘死，何必区区戍桂林。",
        "dynasty": "宋",
        "collection_info": null
    },
    {
        "title": "来至桂州叶潜仲以诗相迎次韵一首",
        "author": "刘克庄",
        "content": "柘冈西路别君时，几见天涯柳弄丝。\n横草壮心空忼慨，覆蕉残梦懒寻思。\n羞将白髮趋新府，却忆青山领旧祠。\n犹有南来奇特事，马头先得故人诗。",
        "dynasty": "宋",
        "collection_info": null
    },
    {
        "title": "游水东诸洞次同游韵二首  其一",
        "author": "刘克庄",
        "content": "桂山前未到，今日是初游。\n招鹤登青巘，呼龙俯碧湫。\n深蹊通秉炬，小窦劣容舟。\n岂敢轻题咏，同官尽柳刘。",
        "dynasty": "宋",
        "collection_info": null
    },
    {
        "title": "游水东诸洞次同游韵二首  其二",
        "author": "刘克庄",
        "content": "旧闻岩洞胜，欲往自髫年。\n耸秀过灵隠，幽深似善权。\n远环州堞外，近献屋檐边。\n傥有登临约，甘为子执鞭。",
        "dynasty": "宋",
        "collection_info": null
    },
    {
        "title": "春日五首  其一",
        "author": "刘克庄",
        "content": "眼边桃李过匆匆，镜裏衰颜岂再红。\n久觉胃寒疎建焙，新因血热戒郫筒。",
        "dynasty": "宋",
        "collection_info": null
    },
    {
        "title": "春日五首  其二",
        "author": "刘克庄",
        "content": "步入西峰不见人，数声涧鸟自啼春。\n下山欲与唐碑语，先遣奴兵细拂尘。",
        "dynasty": "宋",
        "collection_info": null
    },
    {
        "title": "春日五首  其三",
        "author": "刘克庄",
        "content": "归到城门欲发更，马头惟有暮鸦迎。\n小窗了却观书课，几首残诗旋补成。",
        "dynasty": "宋",
        "collection_info": null
    },
    {
        "title": "春日五首  其四",
        "author": "刘克庄",
        "content": "老懒何心更出嬉，闭门终日读陶诗。\n湘南二月花如扫，恰似扶疎遶屋时。",
        "dynasty": "宋",
        "collection_info": null
    },
    {
        "title": "春日五首  其五",
        "author": "刘克庄",
        "content": "晓风细细雨斜斜，僝僽书生屋角花。\n想见水南僧寺裏，一株落尽病山茶。",
        "dynasty": "宋",
        "collection_info": null
    },
    {
        "title": "訾家洲二首  其一",
        "author": "刘克庄",
        "content": "来访唐时事，荒洲暮霭青。\n遍生新草棘，难认旧池亭。\n毁记欺无主，存祠怕有灵。\n今人轻古迹，此地少曾经。",
        "dynasty": "宋",
        "collection_info": null
    },
    {
        "title": "訾家洲二首  其二",
        "author": "刘克庄",
        "content": "裴柳英灵渺莽中，鹤归应不记辽东。\n遗基只有蛬鸣雨，往事全如鸟印空。\n溪水无情流㶁㶁，海山依旧碧丛丛。\n断碑莫怪千迴读，今代何人笔力同。",
        "dynasty": "宋",
        "collection_info": null
    },
    {
        "title": "舜庙",
        "author": "刘克庄",
        "content": "粤俗安知帝，遗祠亦至今。\n青山人寂寂，朱户柏森森。\n雨打荒碑缺，苔封古洞深。\n曾闻张侍讲，来此想韶音。",
        "dynasty": "宋",
        "collection_info": null
    },
    {
        "title": "得家讯一首",
        "author": "刘克庄",
        "content": "不觉离乡久，南来驿使疎。\n羁臣一掬泪，慈母两行书。\n租税闻输毕，田园说歉余。\n何时真宦达，处处奉潘舆。",
        "dynasty": "宋",
        "collection_info": null
    },
    {
        "title": "湘南楼",
        "author": "刘克庄",
        "content": "偶陪羣彦赋登楼，一笑聊宽故国愁。\n近郭山来晴槛裏，待船人立晚沙头。\n春天晴雨常多变，晦日文书得小休。\n尚有残钱沽老酒，落花时节约重游。",
        "dynasty": "宋",
        "collection_info": null
    },
    {
        "title": "上巳与二客游水月洞分韵得事字",
        "author": "刘克庄",
        "content": "胜践造物悭，贫交世情弃。\n昔戒十客来，旦无一人至。\n惟余暨两君，鼎足坐水次。\n欢言天气佳，谁谓风土异。\n高吟杂骚选，序酌逮髫穉。\n涤崖去恶诗，扪石认缺字。\n古来几禊饮，传者纔一二。\n兰亭感慨多，未了生死事。\n杜陵更酸辛，穷眼眩珠翠。\n旨哉兹日游，超然遗尘累。\n消摇千载后，尚有浴沂意。\n岩扉滑如玉，岁月可镌识。",
        "dynasty": "宋",
        "collection_info": null
    },
    {
        "title": "出城二绝  其一",
        "author": "刘克庄",
        "content": "日日铜瓶插数枝，瓶空颇讶折来稀。\n出城忽见樱桃熟，始信无花可买归。",
        "dynasty": "宋",
        "collection_info": null
    },
    {
        "title": "出城二绝  其二",
        "author": "刘克庄",
        "content": "小憇城西卖酒家，绿阴深处有啼鸦。\n主人叹息官来晚，谢了酴醾一架花。",
        "dynasty": "宋",
        "collection_info": null
    },
    {
        "title": "三月十四日陪帅卿出游一首",
        "author": "刘克庄",
        "content": "未出尧山云，既出云徐开。\n君侯与天通，造化力可回。\n驾言访岩扉，羣彦森然陪。\n旗钺映川原，笳吹喧蒿莱。\n扫石坐夷旷，扪葛窥崔嵬。\n訾洲久芜没，草树皆新培。\n范张数君子，遗刻苍藓埋。\n方羊不忍去，返照明千崖。\n沙禽就栖宿，綵鹢犹泝洄。\n眷焉宇宙间，此乐何常哉。\n邺都会应刘，梁园命邹枚。\n主公富贵人，襟抱尤雄猜。\n当年篇翰存，往往邻俳谐。\n英英大都督，羔鴈招遗才。\n云烟生妙笔，冰雪悬灵台。\n况復是夕霁，素魄海上来。\n一碧九万里，空洞无纤埃。\n临风惜饮量，孤负黄金罍。\n座中尽文豪，授简奚徘徊。\n吾诗固拙速，聊为石生媒。",
        "dynasty": "宋",
        "collection_info": null
    },
    {
        "title": "武冈叶使君寄诗次韵二首  其一",
        "author": "刘克庄",
        "content": "词客纷纷载后车，谁能远寄病相如。\n双旌已拜湖南牧，尺素犹题岭外书。\n诗句骑馿游蜀后，情怀赋鵩吊湘余。\n似闻阖郡春风暖，便拟移家占籍居。",
        "dynasty": "宋",
        "collection_info": null
    },
    {
        "title": "武冈叶使君寄诗次韵二首  其二",
        "author": "刘克庄",
        "content": "北戍逢君岁建寅，岂知今作落南人。\n瘴来客病邻山鬼，舶去乡书託海神。\n目送飞鸢偏恋土，梦随画隼共行春。\n谢家兄弟如双璧，交契宁非有宿因。",
        "dynasty": "宋",
        "collection_info": null
    },
    {
        "title": "移居二首  其一",
        "author": "刘克庄",
        "content": "庭下蔷薇树，花开玉雪毬。\n主人明日去，相对似含愁。",
        "dynasty": "宋",
        "collection_info": null
    },
    {
        "title": "移居二首  其二",
        "author": "刘克庄",
        "content": "邻曲无还往，何由有别情。\n惟应小窗月，长记读书声。",
        "dynasty": "宋",
        "collection_info": null
    },
    {
        "title": "弔锦鸡一首呈叶任道",
        "author": "刘克庄",
        "content": "炎州产文鸡，毛羽固天禀。\n朱丹饰尾距，綵绣错衿衽。\n主人极珍怜，龠合分俸廪。\n置诸后园中，小奴司啄饮。\n地荒笼栅疎，客见辄危懔。\n点狸出没精，豪鼠窥伺稔。\n谅垂彼馋涎，或瞯君高枕。\n骇机中夕发，果以毙来谂。\n裂冠首立碎，啮嗉声已噤。\n酷哉三尺喙，残此一段锦。\n长嗟命瘗埋，讵忍付烹饪。\n始为文采累，终欠智虑审。\n老瞒戕孔公，千载愤凛凛。\n黄祖杀处士，麤暴犯流品。\n况兹毒鸷物，尤索防闲甚。\n善视双翠衣，夜凉勿嗜寝。",
        "dynasty": "宋",
        "collection_info": null
    },
    {
        "title": "哭孙行之二首  其一",
        "author": "刘克庄",
        "content": "已了灯窗债，心知举业非。\n立朝多谏草，取友必深衣。\n虀瓮贫时共，书筒贵后稀。\n病身偏惜泪，一为故人挥。",
        "dynasty": "宋",
        "collection_info": null
    },
    {
        "title": "哭孙行之二首  其二",
        "author": "刘克庄",
        "content": "世上高科众，君尤自贵珍。\n如何一夕裏，忽尽百年身。\n双旐齐眉友，孤灯拥髻人。\n伤心惟孟母，头白送归闽。",
        "dynasty": "宋",
        "collection_info": null
    },
    {
        "title": "即事",
        "author": "刘克庄",
        "content": "峤南气候异中州，多病谁令作远游。\n瘴土不因梅亦湿，飓风能变夏为秋。\n方眠坏絮俄敷簟，已着轻絺又索裘。\n自叹幻身非铁石，天涯岂得久淹留。",
        "dynasty": "宋",
        "collection_info": null
    },
    {
        "title": "楮树",
        "author": "刘克庄",
        "content": "楮树婆娑覆小斋，更无日影午窗开。\n一端能败幽人意，夜夜墙西碍月来。",
        "dynasty": "宋",
        "collection_info": null
    },
    {
        "title": "象弈一首呈叶潜仲",
        "author": "刘克庄",
        "content": "小艺无难精，上智有未解。\n君看橘中戏，妙不出局外。\n屹然两国立，限以大河界。\n连营禀中权，四壁设坚械。\n三十二子者，一一具变态。\n先登如挑敌，分布如备塞。\n尽锐贾吾勇，持重伺彼怠。\n或迟如围莒，或速如入蔡。\n远炮勿虚发，冗卒要精汰。\n负非繇寡少，胜岂繫彊大。\n昆阳以象奔，陈涛以车败。\n匹马郭令来，一士汲黯在。\n献俘将策勋，得隽众称快。\n我欲筑坛场，孰可建旗盖。\n叶侯天机深，临陈识向背。\n纵未及国手，其高亦可对。\n狃捷敢饶先，讳输每索再。\n宁为握节死，安肯屈膝拜。\n有时横槊吟，句法尤雄迈。\n愚虑仅一得，君才乃十倍。\n霸图务并弱，兵志贵攻昧。\n虽然屡剋获，讵可自侈忲。\n吕蒙能馘羽，卫瓘足缚艾。\n南师未宜轻，夜半防斫寨。",
        "dynasty": "宋",
        "collection_info": null
    },
    {
        "title": "送陶仁父",
        "author": "刘克庄",
        "content": "自古送行情味恶，君行快似泛仙槎。\n新班人少先投卷，下水船轻易到家。\n南浦不堪看草色，西湖尚可及荷花。\n诸公若问栖栖者，为说吟诗两鬓华。",
        "dynasty": "宋",
        "collection_info": null
    },
    {
        "title": "书壁",
        "author": "刘克庄",
        "content": "綀衣蒲屦小纶巾，四壁清风一榻尘。\n谁谓先生贫到骨，百金新聘竹夫人。",
        "dynasty": "宋",
        "collection_info": null
    },
    {
        "title": "栽竹",
        "author": "刘克庄",
        "content": "借居未定先栽竹，为爱疎声与薄阴。\n一日暂无能鄙吝，数竿虽少亦萧森。\n窗间对了添诗料，郭外移来费俸金。\n自笑明年何处在，虚檐风至且披襟。",
        "dynasty": "宋",
        "collection_info": null
    },
    {
        "title": "癸水亭观荷花一首",
        "author": "刘克庄",
        "content": "执热屏人事，偃卧慵巾裳。\n过门二三友，失喜跣下床。\n鸣驺出华陌，联辔遵野塘。\n崇轩俯万荷，濯濯涵波光。\n都忘瘴海中，疑堕玉井傍。\n远无膏粉气，近有冰雪凉。\n制叶可以衣，采菂可以尝。\n离骚谱灵草，品尔列众芳。\n似曾识三闾，安肯肖六郎。\n词人更儇薄，比咏犹妃嫱。\n曷不观兹华，意色和而庄。\n风吹月露洗，岂若冶与倡。\n众方慕绝艷，谁能参微香。\n余诗纵枯淡，一扫时世粧。",
        "dynasty": "宋",
        "collection_info": null
    },
    {
        "title": "栖霞洞",
        "author": "刘克庄",
        "content": "往闻耆老言，兹洞深无际。\n闇中或识路，尘外别有世。\n几思绝人事，赍粮穷所诣。\n棋终出易迷，炬绝入难继。\n孤亭渺云端，于焉小休憇。\n凭高眺城阙，扰扰如聚蚋。\n尽捐滓秽念，遂有飞举势。\n山灵媢清游，雨意来极锐。\n蒙蒙湿莎草，浥浥凉松桂。\n暝色不可留，怅望崖扉闭。",
        "dynasty": "宋",
        "collection_info": null
    },
    {
        "title": "尧庙",
        "author": "刘克庄",
        "content": "帝与天同大，天存帝亦存。\n桑麻通绝徼，箫鼓出深村。\n水至孤亭合，山居列岫尊。\n尚余土阶意，樵牧践篱藩。",
        "dynasty": "宋",
        "collection_info": null
    },
    {
        "title": "五月二十七日游诸洞",
        "author": "刘克庄",
        "content": "来南百虑拙，所得惟幽寻。\n矧余玉雪友，共此丘壑心。\n江亭俯虚旷，穴室穷邃深。\n是时薄雨收，白霭笼青岑。\n弃筇追野步，却扇开风襟。\n炎方岂必好，差远鼙鼓音。\n且愿海道清，莫问神州沉。\n徘徊惜景短，留滞畏老侵。\n昨游感鶑咔，今至闻蝉吟。\n常恐官事絷，佳日妨登临。\n譬如逃学儿，汲汲贪寸阴。\n何因释胶扰，把臂偕入林。",
        "dynasty": "宋",
        "collection_info": null
    },
    {
        "title": "泛西湖",
        "author": "刘克庄",
        "content": "桂湖亦在西，岂减颍与杭。\n丹桥抗崇榭，渌波浮轻航。\n休沐陪胜饯，轩盖何炜煌。\n停桡藕华中，一目千红裳。\n讵知白昼永，但觉朱夏凉。\n古洞半芜废，仙人今在亡。\n踞石散醉髮，吸涧浇吟肠。\n延缘缭溪步，诘曲经禅房。\n野鸟啼密竹，高蝉嘒疎杨。\n虽无丝管乐，谈论谐宫商。\n诸君敏于诗，援笔如蜚翔。\n顾予乏华藻，山鷄追鸾皇。\n颇能读古碑，所恨侵夕阳。\n明发復扰扰，前游未可忘。",
        "dynasty": "宋",
        "collection_info": null
    },
    {
        "title": "题许介之诗草",
        "author": "刘克庄",
        "content": "我留鸢跕外，君住鴈迴边。\n走仆行千里，敲门授一编。\n真妍非粉黛，至巧谢雕镌。\n何必周丞相，男儿要自传。",
        "dynasty": "宋",
        "collection_info": null
    },
    {
        "title": "慈氏阁",
        "author": "刘克庄",
        "content": "阁建五季时，丹碧晃层纍。\n吾行半区中，鉅丽莫与比。\n想方营综时，霸心极雄侈。\n但思穷耳目，宁论竭膏髓。\n一朝陵谷变，飞电扫僣垒。\n湘波日夜流，不洗争篡耻。\n惟存浮屠居，愿力久未毁。\n夕阳吊陈迹，危槛聊徙倚。\n遥怜下界热，高处凉如水。\n若非逼严钥，坐待钟声起。",
        "dynasty": "宋",
        "collection_info": null
    },
    {
        "title": "翛然亭",
        "author": "刘克庄",
        "content": "每到阑干畔，徘徊暮始还。\n为怜临水寺，尽见隔城山。\n墙缭青苔裏，舟藏绿树间。\n松扉宜步月，只是限重关。",
        "dynasty": "宋",
        "collection_info": null
    },
    {
        "title": "辰山",
        "author": "刘克庄",
        "content": "一峯迭三洞，乃似弘景楼。\n下洞初俯入，藓室寒飕飕。\n中洞忽跃出，有径通玄幽。\n豁然崖谷判，万态谁鑴锼。\n或如植宝幢，或如缀珠旒。\n或如鲲鲸飞，或如龙麟游。\n石桥状天台，木栈疑蜀州。\n稍憇大士岩，遂经羽人丘。\n力穷至上洞，身载云气浮。\n未毕山水缘，勉为尘世留。\n平生避地心，兹焉宜菟裘。\n长斧樵青壁，短簑耘绿畴。\n独恨汲路远，溪涧皆背流。\n会当逢异人，卓锡成灵湫。",
        "dynasty": "宋",
        "collection_info": null
    },
    {
        "title": "千山观",
        "author": "刘克庄",
        "content": "西巘林峦擅一城，渺然飞观入青冥。\n于湖数字题华栋，阳朔千山献画屏。\n境胜小诗难写尽，天寒薄酒易吹醒。\n独游不恨无人语，满壑松声可细听。",
        "dynasty": "宋",
        "collection_info": null
    },
    {
        "title": "曾公岩",
        "author": "刘克庄",
        "content": "广室内嵌空，层峰外巍嵬。\n仰视骇悬石，俯践愁滑苔。\n古窦风肃肃，阴涧泉洄洄。\n飞梁跨其间，上可陈尊罍。\n爱凉復畏湿，当暑重裘来。\n名岩者谁欤，兄固弟子开。\n忆昔建中初，国论几一迴。\n惜也祖荆舒，卒为清议排。\n至今出牧地，姓字留苍崖。\n踌躇增叹慨，日入禽声哀。",
        "dynasty": "宋",
        "collection_info": null
    },
    {
        "title": "郊行",
        "author": "刘克庄",
        "content": "薄有西风意，郊行得自娱。\n山晴全体出，树老半身枯。\n林转亭方见，江侵路欲无。\n何妨桥缆断，小𦩘故堪呼。",
        "dynasty": "宋",
        "collection_info": null
    },
    {
        "title": "秋日会远华馆呈胡仲威",
        "author": "刘克庄",
        "content": "岭表岂必热，庚伏频滂沱。\n薄暮辱招要，盆李参瓶荷。\n君侯如长松，折节交藤萝。\n奇字识夏鼎，古音弹云和。\n今日素商至，高屋凉意多。\n夜清群籁息，已有蛩鸣莎。\n人生不饮酒，贤愚同销磨。\n拍手问湘纍，独醒欲如何。\n谬承青眼顾，讵惜苍颜酡。\n客散我亦归，耿耿看斜河。",
        "dynasty": "宋",
        "collection_info": null
    },
    {
        "title": "老大",
        "author": "刘克庄",
        "content": "老大重登聘士台，客怀牢落可曾开。\n临流往往看鸢堕，入署时时见马来。\n有约青山何日去，无根白髮是谁栽。\n自嫌不带功名骨，只合眠莎与坐苔。",
        "dynasty": "宋",
        "collection_info": null
    },
    {
        "title": "伏波岩",
        "author": "刘克庄",
        "content": "悬壁万仞余，江流绕其趾。\n仰视不见天，森秀拔地起。\n中洞既深豁，旁窦皆奇诡。\n惜哉题识多，苍玉半镵毁。\n安得巨灵凿，永削崖谷耻。\n缅怀两伏波，往事可追纪。\n铜柱戍浪泊，楼船下湟水。\n时异非一朝，地去亦万里。\n山头博德庙，今为文渊矣。\n谓予诗弗信，君请订诸史。",
        "dynasty": "宋",
        "collection_info": null
    },
    {
        "title": "诘猫",
        "author": "刘克庄",
        "content": "古人养客乏车鱼，今汝何功客不如。\n饭有溪鳞眠有毯，忍教鼠啮案头书。",
        "dynasty": "宋",
        "collection_info": null
    },
    {
        "title": "八桂堂呈叶潜仲",
        "author": "刘克庄",
        "content": "之子初度日，畏客如避仇。\n朱门禁入谒，青山招出游。\n置醴泉石间，凉意生觥筹。\n风槛绛华馥，冰盆丹实浮。\n起诵眉寿篇，酌君介千秋。\n煌煌丞相孙，少也宜袭侯。\n黑头去云远，白髮来何稠。\n君言权位盛，孰若志意修。\n静观钟鼎族，起灭犹轻沤。\n祝君象韩吕，不羡熺与攸。",
        "dynasty": "宋",
        "collection_info": null
    },
    {
        "title": "挽聂孺人",
        "author": "刘克庄",
        "content": "已病犹蔬素，西归不復疑。\n飞鳬踰岭远，别鹤返乡迟。\n箴史传贤女，巾褠付侍姬。\n白头潘令在，应有悼亡诗。",
        "dynasty": "宋",
        "collection_info": null
    },
    {
        "title": "题胡仲威文藁",
        "author": "刘克庄",
        "content": "熟读执事文，恍如入宝山。\n瑰异千万种，一一无可删。\n瑶草既俯拾，珠树亦仰攀。\n美玉不知数，照映穹壤间。\n大者中圭瓒，小者堪佩环。\n居然郊庙器，胡为委荆菅。\n嗟余颇识宝，对之清涕潸。\n携寘蔀屋内，虹气惊市阛。\n常恐阳虎辈，窃去亡繇还。\n何当变姓名，袖出函谷关。",
        "dynasty": "宋",
        "collection_info": null
    },
    {
        "title": "戴秀岩",
        "author": "刘克庄",
        "content": "兹岩视诸峰，厥状尤峥嵘。\n旧为碧藓封，新有朱栈横。\n縻腰尚恐坠，束炬劣可行。\n外狭中乃宽，始闇俄忽明。\n仰视神魄悸，俯顾形殻轻。\n遂览丹炉基，微闻玉鼓声。\n源深足力尽，路黑云气生。\n不辨昼夜分，恍疑世代更。\n尝闻学神仙，所得由专精。\n岂吾诸名士，羡彼一老兵。\n欣然约同志，嗣此将寻盟。\n安知无白鹿，绝顶来相迎。",
        "dynasty": "宋",
        "collection_info": null
    },
    {
        "title": "寄左次魏二首  其一",
        "author": "刘克庄",
        "content": "多谢齐安牧，交情未阔疎。\n方筹江北事，肯寄海南书。\n开幙交锋处，修城劫火余。\n别来各添岁，筋力近何如。",
        "dynasty": "宋",
        "collection_info": null
    },
    {
        "title": "寄左次魏二首  其二",
        "author": "刘克庄",
        "content": "同事征西府，闻君已绣衣。\n小侵今视昔，大捷是耶非。\n酋长舆尸返，偏裨奏凯归。\n六关天样险，莫遣贼能飞。",
        "dynasty": "宋",
        "collection_info": null
    },
    {
        "title": "中秋湘南楼饯张昭州",
        "author": "刘克庄",
        "content": "台使选良牧，诏下帝曰俞。\n高牙植华舰，饯者来倾郛。\n明月满丽谯，寒光映尊壶。\n桂人愿少留，昭人望疾驱。\n一室可为政，况乃有国都。\n岭民日以耗，丁口彊半无。\n洋洋紫云诏，侯其勒座隅。\n道乡游息处，暇日披榛芜。\n鄙拙忝投分，临风独踌躇。\n颇念友离索，宁论鬼揶揄。\n何繇扣铃阁，百榼倾兵厨。",
        "dynasty": "宋",
        "collection_info": null
    },
    {
        "title": "榕溪阁",
        "author": "刘克庄",
        "content": "榕声竹影一溪风，迁客曾来繫短篷。\n我与竹君俱晚出，两榕犹及识涪翁。",
        "dynasty": "宋",
        "collection_info": null
    },
    {
        "title": "哭谭户录二首  其一",
        "author": "刘克庄",
        "content": "读过书皆记，非惟善属文。\n有名登进士，无命作参军。\n白髮行秋暑，青衫殓瘴云。\n可怜膏火下，虚费一生勤。",
        "dynasty": "宋",
        "collection_info": null
    },
    {
        "title": "哭谭户录二首  其二",
        "author": "刘克庄",
        "content": "胸次有千年，囊中乏一钱。\n客来临旅殡，官为雇归船。\n通德梳新髻，童乌拾旧编。\n伤心邻巷裏，废宅锁寒烟。",
        "dynasty": "宋",
        "collection_info": null
    },
    {
        "title": "风",
        "author": "刘克庄",
        "content": "风于天地间，惟桂尤其雄。\n将由岩窍多，或是地形穹。\n不知起何处，但觉来无穷。\n浮埃晦白昼，奇响激半空。\n一怒动旬浃，小亦数日中。\n城堞凛欲压，况此半亩宫。\n尝闻古至人，御气犹轻鸿。\n刘季晚可怜，击筑悲沛丰。\n我老断恐怖，视身等枯蓬。\n飘掷付大块，奚必分西东。",
        "dynasty": "宋",
        "collection_info": null
    },
    {
        "title": "观射",
        "author": "刘克庄",
        "content": "浪箭束如林，傍观笑不禁。\n蛮平无事久，卒惰可忧深。\n各自分牛{炙火=肉}，何曾贯虱心。\n种侯青涧法，能费几黄金。",
        "dynasty": "宋",
        "collection_info": null
    },
    {
        "title": "荔支岩",
        "author": "刘克庄",
        "content": "异境閟神奇，一罅通深阻。\n呀然张蟾吻，光怪腹中贮。\n始来尚觌面，稍进但聆语。\n迴头失尘世，束缊行里所。\n石房容十客，石柱径丈许。\n眠獒若将吠，坠果疑可咀。\n平生闻化城，今见玉楼橹。\n陟高既趫捷，循狭或伛偻。\n忽逢路穷处，浅浪隔洲渚。\n心知仙圣居，欲到无飞羽。\n向非薪烛力，往返何异瞽。\n重游傥未卜，聊向诗中覩。",
        "dynasty": "宋",
        "collection_info": null
    },
    {
        "title": "再游栖霞洞",
        "author": "刘克庄",
        "content": "直路幽阴侧路明，玉为墙壁雪为城。\n殷勤报有诗翁到，万一仙人肯出迎。",
        "dynasty": "宋",
        "collection_info": null
    },
    {
        "title": "佛子岩",
        "author": "刘克庄",
        "content": "环郭洞府多，所患在卑湿。\n斯岩独虚敞，他境未易及。\n穹如层屋构，广可百客集。\n开窦送云出，扫壑延月入。\n穴居倘堪谋，径欲老樵汲。\n绝颠尤玲珑，苔磴不计级。\n惜为僧所涴，飞栋缘嶪岌。\n佞佛堕痴想，明鬼趋陋习。\n遂令登眺者，欲往足若絷。\n何当一燎空，尽见万仞立。",
        "dynasty": "宋",
        "collection_info": null
    },
    {
        "title": "刘仙岩",
        "author": "刘克庄",
        "content": "绝顶来寻炼药踪，老仙端的是吾宗。\n寄声月白风清夜，定许相期第几峯。",
        "dynasty": "宋",
        "collection_info": null
    },
    {
        "title": "龙隠洞",
        "author": "刘克庄",
        "content": "先贤评桂山，推尔居第一。\n豁然碧瑶户，夹以苍玉壁。\n中有无底渊，黑浪常荡潏。\n谅当剖判初，倍费造化力。\n雷嗔斧山开，龙怒裂石出。\n至今绝顶上，千丈留尾脊。\n宁论儿女子，壮夫股为栗。\n我来欲题名，腕弱墨不食。\n摩挲狄李碑，文字尚简质。\n今人未知贵，后代始宝惜。\n洑流工骇舟，久游觉萧瑟。\n岩屋宽如家，迴棹聊愒息。",
        "dynasty": "宋",
        "collection_info": null
    },
    {
        "title": "哭梁运管",
        "author": "刘克庄",
        "content": "忆共游山犹昨日，奄归白昼隔存亡。\n宅深外不知何病，医杂人争试一方。\n弔客伤心同沥酒，爱姬收泪各分香。\n淳熙丞相潭潭府，今日门庭冷似霜。",
        "dynasty": "宋",
        "collection_info": null
    },
    {
        "title": "琴潭",
        "author": "刘克庄",
        "content": "山形若覆奁，潭面如拭镜。\n奇哉几案物，千古弃荒敻。\n了无扳跻劳，坐惬幽野性。\n泉源黑难穷，崖色碧相映。\n闯深畏龙蛰，窥浅见鱼泳。\n可怜风水声，空山谁来听。\n我欲买兹丘，扫迹逃嚣竞。\n未言葺茅斋，先可理渔𦩘。",
        "dynasty": "宋",
        "collection_info": null
    },
    {
        "title": "清惠庙",
        "author": "刘克庄",
        "content": "来访古祠宫，迢迢过水东。\n一条溪不断，数里竹方通。\n巫拜分余胙，商行祷顺风。\n粧楼空百尺，半仆夕阳中。",
        "dynasty": "宋",
        "collection_info": null
    },
    {
        "title": "辰山道人",
        "author": "刘克庄",
        "content": "道人何为者，寒暑一破衫。\n髮白具老态，口讷稀冗谈。\n我陪小队来，猿鸟窥层岚。\n道人方掩户，燕坐弥陁龛。\n迎客不下山，送客不出庵。\n即之疑槁木，面目寒巉岩。\n赠钱漠然谢，有若投诸潭。\n微言岁计熟，收芋已满篮。\n斯人未识字，岂必曾遍参。\n所立偶自高，可儆佞与贪。",
        "dynasty": "宋",
        "collection_info": null
    },
    {
        "title": "玄山观",
        "author": "刘克庄",
        "content": "来瞻石像看唐碑，一径苍松映碧漪。\n闻说宋公曾住此，寄声过客细吟诗。",
        "dynasty": "宋",
        "collection_info": null
    },
    {
        "title": "榕溪隠者",
        "author": "刘克庄",
        "content": "榕溪有隠者，幽事在溪曲。\n治地可十亩，方整如弈局。\n始行入荆扉，渐进至茅屋。\n树之百盆兰，缭以万竿竹。\n解衣憇繁阴，拥鼻参微馥。\n主人闻客来，引避若骇鹿。\n却询守舍儿，云已出卖墨。\n壁间见其像，绦褐巾一幅。\n安知非回仙，寄迹混尘俗。\n矢诗慕高风，君归傥肯读。",
        "dynasty": "宋",
        "collection_info": null
    },
    {
        "title": "禊亭",
        "author": "刘克庄",
        "content": "年年春草上亭基，父老犹能说左司。\n寂寞当时修禊处，一间老屋两残碑。",
        "dynasty": "宋",
        "collection_info": null
    },
    {
        "title": "自用台字韵一首",
        "author": "刘克庄",
        "content": "脱了荷衣事将台，羁留又见岭梅开。\n诗因癸水辰山作，讼自雷州电县来。\n架上书从人借读，墙边竹是俸移栽。\n小窗睡起无情味，闲听饥禽啄砌苔。",
        "dynasty": "宋",
        "collection_info": null
    },
    {
        "title": "簪带亭",
        "author": "刘克庄",
        "content": "上到青林杪，凭栏尽桂州。\n千峯环野立，一水抱城流。\n沙际分渔𦩘，烟中见寺楼。\n不知垂去客，更得几迴游。",
        "dynasty": "宋",
        "collection_info": null
    },
    {
        "title": "程公岩",
        "author": "刘克庄",
        "content": "石室外甚狭，中广如毬场。\n伟哉鉅丽居，天造无栋梁。\n严冬既深燠，盛夏尤虚凉。\n偶至不忍去，杖屦聊方羊。\n人能专此壑，何必政事堂。\n先须置禅龛，次第营丹房。\n烟霞入几席，尘土麾门墙。\n学道纵未得，着书亦可藏。",
        "dynasty": "宋",
        "collection_info": null
    },
    {
        "title": "哭林晋之判官晋",
        "author": "刘克庄",
        "content": "去岁衝寒赴辟时，感君骑马远追随。\n一春不得梅花信，万里空题薤露诗。\n小简佩壶邀士友，大铛煮粥活流移。\n平生二事尤堪记，应有名公与撰碑。",
        "dynasty": "宋",
        "collection_info": null
    },
    {
        "title": "鹊",
        "author": "刘克庄",
        "content": "久不闻乌鹊，朝来噪不休。\n殊乡无喜事，应为买归舟。",
        "dynasty": "宋",
        "collection_info": null
    },
    {
        "title": "榕台二绝  其一",
        "author": "刘克庄",
        "content": "拔地高崖如铁色，拂天老树作寒声。\n他年记宿榕台夜，便是南归第一程。",
        "dynasty": "宋",
        "collection_info": null
    },
    {
        "title": "榕台二绝  其二",
        "author": "刘克庄",
        "content": "囊无金累贫如故，镜有丝生老柰何。\n一事尚堪夸北客，来时诗少去时多。",
        "dynasty": "宋",
        "collection_info": null
    },
    {
        "title": "严关新洞",
        "author": "刘克庄",
        "content": "羽客初寻见，因于此葺庐。\n未能平险峻，先拟架空虚。\n磴路樵相引，山名尉自书。\n看来临驿道，未必有仙居。",
        "dynasty": "宋",
        "collection_info": null
    },
    {
        "title": "乳洞",
        "author": "刘克庄",
        "content": "千峰梦裏尚崔嵬，不记青鞋走几迴。\n天恐锦囊犹欠阙，又添乳洞入诗来。",
        "dynasty": "宋",
        "collection_info": null
    },
    {
        "title": "发湘潭驿寄府公",
        "author": "刘克庄",
        "content": "走本山中人，感激趋燕台。\n谬辱弓旌招，愧乏谋议陪。\n先生如春风，盎然嘘陈荄。\n晓入开玉帐，夕话扃铃斋。\n下榻惊一府，撰杖穷千崖。\n岂曰君畜伋，实惟子视回。\n岁晚谋北辕，凄其难为怀。\n欲言先菀结，既决犹徘徊。\n是日戒行李，送者皆邹枚。\n兵厨遗珍饷，祖席罗宝钗。\n下令许卜夜，宁畏街鼓催。\n诘旦枉牙纛，山亭陈金罍。\n都人如堵墙，谓我何荣哉。\n未闻从事去，亲致元戎来。\n缱绻谈至夜，霜月照露苔。\n长跪抱马足，离绪焉能裁。\n丽谯落天杪，怅望空倚桅。\n昔人死知己，骨朽名不埋。\n公有管乐姿，愚非温石才。\n他时倘后凋，安敢忘栽培。",
        "dynasty": "宋",
        "collection_info": null
    },
    {
        "title": "铧觜",
        "author": "刘克庄",
        "content": "世传灵渠自秦始，南引灕江会湘水。\n楚山忧赭石畏鞭，凿崖通堑三百里。\n篙师安知有史禄，割牲沈币祀渎鬼。\n我舟阁浅怀若人，要是天下奇男子。\n只今渠废无人修，嗟乎秦吏未易訾。",
        "dynasty": "宋",
        "collection_info": null
    },
    {
        "title": "书堂山",
        "author": "刘克庄",
        "content": "子厚文章宗，仲涂岂后身。\n不肯作昆体，宁来牧湘滨。\n诛茅翠麓颠，日与书卷亲。\n刬去五季衰，挽回六籍醇。\n欧尹相继出，孤唱繇伊人。\n风流喟已远，尚喜栋宇新。\n千峯高丛丛，一江碧粼粼。\n禽鱼暨草树，纤悉几案陈。\n涧泉既可汲，山木亦可薪。\n熟读壁间藏，痛扫毫端尘。\n勖哉山中友，勿厌泉石贫。",
        "dynasty": "宋",
        "collection_info": null
    },
    {
        "title": "湘中口占四首  其一",
        "author": "刘克庄",
        "content": "少年裘马事清狂，晚看梅花到瘴乡。\n一任海风吹面黑，免教人谤作何郎。",
        "dynasty": "宋",
        "collection_info": null
    },
    {
        "title": "湘中口占四首  其二",
        "author": "刘克庄",
        "content": "船头吹火卢仝婢，马后肩书颖士奴。\n安得世间名画手，写予出岭泛湘图。",
        "dynasty": "宋",
        "collection_info": null
    },
    {
        "title": "湘中口占四首  其三",
        "author": "刘克庄",
        "content": "江边金碧谩层层，户口稀疎塔庙增。\n楚俗不知黄面老，家家香火事湘僧。",
        "dynasty": "宋",
        "collection_info": null
    },
    {
        "title": "湘中口占四首  其四",
        "author": "刘克庄",
        "content": "津吏沙边立指呼，放船出锁要州符。\n书生行李堪抽点，薏苡明珠一例无。",
        "dynasty": "宋",
        "collection_info": null
    },
    {
        "title": "见方云台题壁",
        "author": "刘克庄",
        "content": "寄书迢递梦参差，每见留题尉所思。\n不论驿亭僧寺裏，有山水处有君诗。",
        "dynasty": "宋",
        "collection_info": null
    },
    {
        "title": "土马村",
        "author": "刘克庄",
        "content": "村墟薪湿米如金，犹记来时腊雪深。\n曾有小诗题岁月，店荒无壁可追寻。",
        "dynasty": "宋",
        "collection_info": null
    },
    {
        "title": "祁阳道中",
        "author": "刘克庄",
        "content": "昨过知岑寂，重来况雪天。\n人居鸡栅裏，路在鸟巢边。\n草市开还闭，茅山断復连。\n潇江清似镜，悔不问归船。",
        "dynasty": "宋",
        "collection_info": null
    },
    {
        "title": "愚溪二首  其一",
        "author": "刘克庄",
        "content": "草圣木奴安在哉，荒榛无处认池台。\n伤心惟有溪头月，曾识仪曹半面来。",
        "dynasty": "宋",
        "collection_info": null
    },
    {
        "title": "愚溪二首  其二",
        "author": "刘克庄",
        "content": "青云失脚谪零陵，十载溪边意未平。\n溪不预人家国事，可能一例受愚名。",
        "dynasty": "宋",
        "collection_info": null
    },
    {
        "title": "浯溪二首  其一",
        "author": "刘克庄",
        "content": "上置书堂下钓矶，漫郎陈迹尚依稀。\n无端一首黄诗在，长与江山起是非。",
        "dynasty": "宋",
        "collection_info": null
    },
    {
        "title": "浯溪二首  其二",
        "author": "刘克庄",
        "content": "形容唐事片言中，元子文犹有古风。\n莫管看碑人指点，写碑人是太师公。",
        "dynasty": "宋",
        "collection_info": null
    },
    {
        "title": "石鼓",
        "author": "刘克庄",
        "content": "石鼓名天下，州庠画不如。\n古祠犹汉旧，石刻半唐余。\n翠巘供凭几，寒江照读书。\n恨余非楚产，来借一房居。",
        "dynasty": "宋",
        "collection_info": null
    },
    {
        "title": "湖南江西道中十首  其一",
        "author": "刘克庄",
        "content": "独醒公子去沉湘，未识人间有醉乡。\n酒与离骚难捏合，不如痛饮是单方。",
        "dynasty": "宋",
        "collection_info": null
    },
    {
        "title": "湖南江西道中十首  其二",
        "author": "刘克庄",
        "content": "贾生废宅草芊芊，路出长沙一怅然。\n今日洛阳归不得，招魂合在楚江边。",
        "dynasty": "宋",
        "collection_info": null
    },
    {
        "title": "湖南江西道中十首  其三",
        "author": "刘克庄",
        "content": "少陵阻水诗难继，子厚游山记绝工。\n断璧残圭零落尽，新碑无数满湘中。",
        "dynasty": "宋",
        "collection_info": null
    },
    {
        "title": "湖南江西道中十首  其四",
        "author": "刘克庄",
        "content": "去年冬至投僧寺，今岁阳生宿店家。\n独夜无人堪晤语，青灯相对结寒花。",
        "dynasty": "宋",
        "collection_info": null
    },
    {
        "title": "湖南江西道中十首  其五",
        "author": "刘克庄",
        "content": "蛮府参军鬓髮苍，自调欵乃答渔郎。\n从今诗律应超脱，新吸潇湘入肺肠。",
        "dynasty": "宋",
        "collection_info": null
    },
    {
        "title": "湖南江西道中十首  其六",
        "author": "刘克庄",
        "content": "丁男放犊草间嬉，少妇看蚕不画眉。\n岁暮家家禾绢熟，萍乡风物似豳诗。",
        "dynasty": "宋",
        "collection_info": null
    },
    {
        "title": "湖南江西道中十首  其七",
        "author": "刘克庄",
        "content": "每嘲介甫行新法，常恨欧公不读书。\n浩叹诸刘今已矣，路傍乔木日凋疎。",
        "dynasty": "宋",
        "collection_info": null
    },
    {
        "title": "湖南江西道中十首  其八",
        "author": "刘克庄",
        "content": "茫茫衰草与云平，斗气千年不復明。\n惟有多情篷上月，相随客子过丰城。",
        "dynasty": "宋",
        "collection_info": null
    },
    {
        "title": "湖南江西道中十首  其九",
        "author": "刘克庄",
        "content": "派裏人人有集开，竞师山谷友诚斋。\n只饶白下骑馿叟，不敢勾牵入社来。",
        "dynasty": "宋",
        "collection_info": null
    },
    {
        "title": "湖南江西道中十首  其一○",
        "author": "刘克庄",
        "content": "上封已失岳僧期，客问丹霞谢不知。\n懒到登山临水处，始惊筋力减来时。",
        "dynasty": "宋",
        "collection_info": null
    },
    {
        "title": "晓鸡",
        "author": "刘克庄",
        "content": "绛帻昂然韵节清，不因风雪废长鸣。\n初闻烟岫犹衔月，久听山城渐杀更。\n惊起征夫茅店梦，唤回老将玉关情。\n年来无復中宵舞，自笑功名一念轻。",
        "dynasty": "宋",
        "collection_info": null
    },
    {
        "title": "哭裘司直",
        "author": "刘克庄",
        "content": "筑室西山下，孤标未易亲。\n长闲如野鹤，偶出似祥麟。\n属者陪髦士，嗟呼瘗玉人。\n北风吹老泪，空滴暮江滨。",
        "dynasty": "宋",
        "collection_info": null
    },
    {
        "title": "豫章二首  其一",
        "author": "刘克庄",
        "content": "湖光如镜了无尘，照见先生白髮新。\n岁晚骑馿行万里，始知孺子是高人。",
        "dynasty": "宋",
        "collection_info": null
    },
    {
        "title": "豫章二首  其二",
        "author": "刘克庄",
        "content": "交游回首散如烟，重过洪州隔世然。\n手种垂杨皆合抱，朱颜安得似当年。",
        "dynasty": "宋",
        "collection_info": null
    },
    {
        "title": "还杜子野诗卷",
        "author": "刘克庄",
        "content": "老眼昏花废课程，小窗久矣断书声。\n夜来忽得君诗卷，自起挑灯读到明。",
        "dynasty": "宋",
        "collection_info": null
    },
    {
        "title": "访李公晦山居",
        "author": "刘克庄",
        "content": "乌洲在桥北，我仆云路迂。\n语仆尔何知，彼有高士庐。\n问樵得处所，林樾尤扶疎。\n修竹仅万箇，古梅非一株。\n小畦植蔬果，復有沼可渔。\n下马式篱藩，摄袂循庭除。\n不闻鸡犬声，茶烟起庖厨。\n伊人道义富，岂比山泽臞。\n萧然蓬蒿中，尚友泗与洙。\n古来连云第，翕赫众竞趋。\n渐台暨郿坞，变灭纔须臾。\n圣门不朽事，乃属陋巷儒。\n愿君长保此，是亦颜之徒。",
        "dynasty": "宋",
        "collection_info": null
    },
    {
        "title": "道傍梅花",
        "author": "刘克庄",
        "content": "风吹千片点征裘，犹记相逢在岭头。\n岁晚建州城外见，向人似欲诉离愁。",
        "dynasty": "宋",
        "collection_info": null
    },
    {
        "title": "戏书客舍",
        "author": "刘克庄",
        "content": "已去光阴挽不迴，渐惊老态逼人来。\n决河犹有方堪塞，脱髮应无术可栽。\n圯戍宝藏惟檄草，南游稇载是诗材。\n客愁何物禁当得，聊向旗亭买一杯。",
        "dynasty": "宋",
        "collection_info": null
    },
    {
        "title": "怀安道中",
        "author": "刘克庄",
        "content": "闽溪瘴岭客程赊，晓泊怀安喜近家。\n大屋书旗夸酒米，小舟鸣艣竞鱼虾。\n溪移驿已临高岸，潮退帆多聚浅沙。\n快着征衫鞭瘦马，要看二十里梅花。",
        "dynasty": "宋",
        "collection_info": null
    },
    {
        "title": "哭泽孺方先生二首  其一",
        "author": "刘克庄",
        "content": "弟子成名众，先生独命穷。\n广场双鬓秃，陋巷一瓢空。\n鷄馔为亲设，牛衣与妇同。\n嗟乎犹啬寿，神理竟难通。",
        "dynasty": "宋",
        "collection_info": null
    },
    {
        "title": "哭泽孺方先生二首  其二",
        "author": "刘克庄",
        "content": "方讶书来少，殊乡讣忽闻。\n素帏无祭主，破笥散遗文。\n已闭三间屋，谁封四尺坟。\n旧曾传业者，南北各离群。",
        "dynasty": "宋",
        "collection_info": null
    },
    {
        "title": "真隠寺",
        "author": "刘克庄",
        "content": "出郭斜阳已在山，夜深乘月到江干。\n奴敲小店牢扃户，僧借虚堂径挂单。\n骇浪急回因胆薄，逆风小住为心宽。\n投床一枕潇湘梦，无柰霜钟苦唤残。",
        "dynasty": "宋",
        "collection_info": null
    },
    {
        "title": "道傍松一首",
        "author": "刘克庄",
        "content": "入闽多古松，夹道疎復密。\n未尝识兵火，既久蔽云日。\n蠢兹惰游民，深夜腰斧出。\n斸根取脂肪，窃负如鬼疾。\n譬诸人刖趾，僵仆立可必。\n供君一瞬光，夭彼千岁质。\n暴殄圣垂诫，樵采官着律。\n徼吏嗜鸡豚，熟视不诃诘。\n登高抚逵路，巨干日萧瑟。\n哀哉暑行人，暍死谁汝恤。",
        "dynasty": "宋",
        "collection_info": null
    },
    {
        "title": "枕峰寺",
        "author": "刘克庄",
        "content": "夜深投寺解行装，一点寒灯照上方。\n老宿问余何处去，年年来此借禅床。",
        "dynasty": "宋",
        "collection_info": null
    },
    {
        "title": "乍归九首  其一",
        "author": "刘克庄",
        "content": "官满无南物，飘然匹马还。\n惟应诗卷裏，偷画桂州山。",
        "dynasty": "宋",
        "collection_info": null
    },
    {
        "title": "乍归九首  其二",
        "author": "刘克庄",
        "content": "儿童娱膝下，母子话灯前。\n却忆江湖上，家书动隔年。",
        "dynasty": "宋",
        "collection_info": null
    },
    {
        "title": "乍归九首  其三",
        "author": "刘克庄",
        "content": "北戍边城下，南游瘴海头。\n不知天地内，何处可逃愁。",
        "dynasty": "宋",
        "collection_info": null
    },
    {
        "title": "乍归九首  其四",
        "author": "刘克庄",
        "content": "绝爱墙阴橘，花开满院香。\n邻人欺不在，稍觉北枝伤。",
        "dynasty": "宋",
        "collection_info": null
    },
    {
        "title": "乍归九首  其五",
        "author": "刘克庄",
        "content": "孚若如天马，轩昂不可羁。\n为贫疎饮客，因病出名姬。",
        "dynasty": "宋",
        "collection_info": null
    },
    {
        "title": "乍归九首  其六",
        "author": "刘克庄",
        "content": "弛檐逢除夕，檀栾共拥鑪。\n把如为客看，还得似家无。",
        "dynasty": "宋",
        "collection_info": null
    },
    {
        "title": "乍归九首  其七",
        "author": "刘克庄",
        "content": "架书多散乱，信手偶拈开。\n匹似前生读，茫然记不来。",
        "dynasty": "宋",
        "collection_info": null
    },
    {
        "title": "乍归九首  其八",
        "author": "刘克庄",
        "content": "手种梅无恙，苍苔满树身。\n可怜开较早，不待远归人。",
        "dynasty": "宋",
        "collection_info": null
    },
    {
        "title": "乍归九首  其九",
        "author": "刘克庄",
        "content": "格力穷方进，功夫老始知。\n尽教人贬驳，唤作岭南诗。",
        "dynasty": "宋",
        "collection_info": null
    },
    {
        "title": "题坡公赠郑介夫诗三首  其一",
        "author": "刘克庄",
        "content": "玉座见图叹，纍纍菜色民。\n如何崔白辈，只写蔡奴真。",
        "dynasty": "宋",
        "collection_info": null
    },
    {
        "title": "题坡公赠郑介夫诗三首  其二",
        "author": "刘克庄",
        "content": "向来与相国，投分自钟山。\n不入翘材馆，甘为老抱关。",
        "dynasty": "宋",
        "collection_info": null
    },
    {
        "title": "题坡公赠郑介夫诗三首  其三",
        "author": "刘克庄",
        "content": "下吏语尤硬，投荒身转轻。\n不然玉局老，肯唤作先生。",
        "dynasty": "宋",
        "collection_info": null
    },
    {
        "title": "蔡忠惠家观墨蹟",
        "author": "刘克庄",
        "content": "维蔡郡之望，过者必式闾。\n严严端明厅，遗像犹肃如。\n颇闻手泽富，傥许窥珍储。\n主人命发笥，棐几同卷舒。\n比颜倍秀丽，视柳加敷腴。\n亳杭两记在，妙与蜡本殊。\n洛桥字尤佳，其大径尺余。\n班班名臣帖，煌煌昭陵书。\n坐令承学士，若覩庆历初。\n向来故家物，聚散何忽诸。\n祭器抱它适，玉轴弃路隅。\n端明梦奠时，譍门惟一孤。\n厥裔日以蕃，庙院蜂房居。\n寸纸惜如命，不博明月珠。\n乃知儒泽远，浮荣无根株。\n勖哉守视者，巾袭防蠹鱼。",
        "dynasty": "宋",
        "collection_info": null
    },
    {
        "title": "昔方孚若主管云台予监衡岳每岁瑞庆节常聚广化寺拈香癸未此日独至寺中辄题一绝",
        "author": "刘克庄",
        "content": "同作祠官荷圣朝，年年相待放生桥。\n精庐此日来无伴，稽首炉熏自祝尧。",
        "dynasty": "宋",
        "collection_info": null
    },
    {
        "title": "有感",
        "author": "刘克庄",
        "content": "策策秋声起树枝，遥怜塞下鴈来时。\n宁闻中夜荒鸡舞，肯拾他人竹马骑。\n短剑旧曾交侠客，小诗犹足将偏师。\n无情却是青铜镜，刚照书生两鬓丝。",
        "dynasty": "宋",
        "collection_info": null
    },
    {
        "title": "挽水心先生二首  其一",
        "author": "刘克庄",
        "content": "一梦孝皇初，悽然四纪余。\n国人莫知我，天下孰宗予。\n散地虽无柄，名山尽有书。\n乌虖传万世，犹足矫玄虚。",
        "dynasty": "宋",
        "collection_info": null
    },
    {
        "title": "挽水心先生二首  其二",
        "author": "刘克庄",
        "content": "所学如山海，吁嗟不一施。\n未闻访箕子，但见诔宣尼。\n空郡来陪哭，无人敢撰碑。\n纷纷门弟子，若箇解称师。",
        "dynasty": "宋",
        "collection_info": null
    },
    {
        "title": "林容州别墅",
        "author": "刘克庄",
        "content": "出郭五里强，治地十亩宽。\n奇峰面朝挹，高阜背屈蟠。\n忽献若神授，久閟由天悭。\n兹焉卜寿宫，朱垩浮林端。\n使君世虑澹，出岭颜如丹。\n静思三窟危，孰如一丘安。\n莳松既森秀，引泉亦甘寒。\n愿言奉巾屦，暇日来盘桓。",
        "dynasty": "宋",
        "collection_info": null
    },
    {
        "title": "哭林山人",
        "author": "刘克庄",
        "content": "僵卧茅檐下，怡然八十春。\n竟无衾覆首，惟有钟随身。\n赙吊稀来客，封崇託外亲。\n自言坟出贵，后必产奇人。",
        "dynasty": "宋",
        "collection_info": null
    },
    {
        "title": "挽方孚若寺丞二首  其一",
        "author": "刘克庄",
        "content": "使君神隽似龙麟，行地飞空不可驯。\n诗裏得朋卿与我，酒边争霸世无人。\n宝钗去尽中年病，珠履来疎晚节贫。\n昔共诛茅听瀑处，溪云谷月亦悲辛。",
        "dynasty": "宋",
        "collection_info": null
    },
    {
        "title": "挽方孚若寺丞二首  其二",
        "author": "刘克庄",
        "content": "斯人讵意掩斯丘，六合茫茫不可求。\n射虎山中如昨日，骑鲸海上忽千秋。\n帝方欲老长沙傅，虏尚能言博望侯。\n回首濑溪溪畔路，跛馿无復从公游。",
        "dynasty": "宋",
        "collection_info": null
    },
    {
        "title": "挽方武成二首  其一",
        "author": "刘克庄",
        "content": "颇有翁标致，唐衣折角巾。\n虽疑头小锐，极爱腹精神。\n阔矣云霄志，悲哉露电身。\n世间无妙质，一恸惜斯人。",
        "dynasty": "宋",
        "collection_info": null
    },
    {
        "title": "挽方武成二首  其二",
        "author": "刘克庄",
        "content": "丱角诗名出，流传海内夸。\n师称起予者，翁问倩人邪。\n惜未参诸老，犹堪擅一家。\n从今崖瀑上，谁共访梅花。",
        "dynasty": "宋",
        "collection_info": null
    },
    {
        "title": "福州道山亭",
        "author": "刘克庄",
        "content": "绝顶烟开霁色新，万家台观密如鳞。\n城中楚楚银袍子，来读曾碑有几人。",
        "dynasty": "宋",
        "collection_info": null
    },
    {
        "title": "建州",
        "author": "刘克庄",
        "content": "风紧云高雪尚悭，建州城北倚阑干。\n林梢淡日红如綫，应为梅花暖晚寒。",
        "dynasty": "宋",
        "collection_info": null
    },
    {
        "title": "起来",
        "author": "刘克庄",
        "content": "起来呵手检衣篝，烛影蛩声伴小楼。\n頼有梦中堪细说，锦笺写不尽离愁。",
        "dynasty": "宋",
        "collection_info": null
    },
    {
        "title": "入浙",
        "author": "刘克庄",
        "content": "浦城南畔只轻阴，入浙方惊雪许深。\n梅皜枫丹三百里，笑人短幅写寒林。",
        "dynasty": "宋",
        "collection_info": null
    },
    {
        "title": "寄人",
        "author": "刘克庄",
        "content": "老携诗卷入京华，觅店先须近酒家。\n白髮但能妨进取，未妨痛饮插梅花。",
        "dynasty": "宋",
        "collection_info": null
    },
    {
        "title": "寿昌",
        "author": "刘克庄",
        "content": "山路泥深雪未干，病身初怕浙西寒。\n新年台历无人寄，且就村翁壁上看。",
        "dynasty": "宋",
        "collection_info": null
    },
    {
        "title": "桐庐",
        "author": "刘克庄",
        "content": "桐庐道上雪花飞，一客骑馿觅雪诗。\n亦有扁舟蓑笠兴，江行却怕子陵知。",
        "dynasty": "宋",
        "collection_info": null
    },
    {
        "title": "富阳",
        "author": "刘克庄",
        "content": "便着羊裘也不难，山林未有一枝安。\n富春耕种桐江钓，却羡先生别墅宽。",
        "dynasty": "宋",
        "collection_info": null
    },
    {
        "title": "记梦",
        "author": "刘克庄",
        "content": "父兄诲我髧髦初，老不成名鬓髮疎。\n纸帐铁檠风雪夜，梦中犹诵小时书。",
        "dynasty": "宋",
        "collection_info": null
    },
    {
        "title": "出都",
        "author": "刘克庄",
        "content": "客子来时腊雪飞，出城忽已试单衣。\n湖边移店非无意，要共林逋话别归。",
        "dynasty": "宋",
        "collection_info": null
    },
    {
        "title": "题砚",
        "author": "刘克庄",
        "content": "吾砚平生极自珍，涂云抹月发清新。\n临归携就西湖洗，不受东华一点尘。",
        "dynasty": "宋",
        "collection_info": null
    },
    {
        "title": "杜丞",
        "author": "刘克庄",
        "content": "忆冒重围入，孤城頼不亡。\n战功何日赏，檄草至今藏。\n旧事归诗卷，新寒入箭创。\n江边逢杜杲，鬓髮各苍苍。",
        "dynasty": "宋",
        "collection_info": null
    },
    {
        "title": "久客",
        "author": "刘克庄",
        "content": "久客长安市，人情薄似云。\n宁为绝交论，不着送穷文。\n白髮长千丈，黄金尽百斤。\n故山春事动，深恐废耕耘。",
        "dynasty": "宋",
        "collection_info": null
    },
    {
        "title": "赠陈起",
        "author": "刘克庄",
        "content": "陈侯生长纷华地，却以芸香自沐熏。\n炼句岂非林处士，鬻书莫是穆参军。\n雨檐兀坐忘春去，雪案清谈至夜分。\n何日我闲君闭肆，扁舟同泛北山云。",
        "dynasty": "宋",
        "collection_info": null
    },
    {
        "title": "赠翁卷",
        "author": "刘克庄",
        "content": "非止擅唐风，尤于选体工。\n有时千载事，祇在一联中。\n世自轻前辈，天犹活此翁。\n江湖不相见，纔见又西东。",
        "dynasty": "宋",
        "collection_info": null
    },
    {
        "title": "路傍桃树",
        "author": "刘克庄",
        "content": "为爱桥边半树斜，解衣贳酒隔桥家。\n唐人苦死无标致，只识玄都观裏花。",
        "dynasty": "宋",
        "collection_info": null
    },
    {
        "title": "题壁",
        "author": "刘克庄",
        "content": "儿时挟弹长安市，不信人间果有愁。\n行遍江南江北路，始知愁会白人头。",
        "dynasty": "宋",
        "collection_info": null
    },
    {
        "title": "马上口占",
        "author": "刘克庄",
        "content": "陌上秋韆索渐收，金鞭懒逐少年游。\n晚风细落梨花点，飞上春衫总是愁。",
        "dynasty": "宋",
        "collection_info": null
    },
    {
        "title": "挽李尚书二首  其一",
        "author": "刘克庄",
        "content": "韩范止如此，公乎事又艰。\n不陪冶城庙，合殉定军山。\n玺出千官贺，弓藏一老闲。\n琱戈提十万，犹记凯歌还。",
        "dynasty": "宋",
        "collection_info": null
    },
    {
        "title": "挽李尚书二首  其二",
        "author": "刘克庄",
        "content": "幕下多材隽，于今尽策勋。\n可怜狂处士，曾揖大将军。\n久戍儿郎老，新招部曲分。\n此生甘寂寞，有泪湿高坟。",
        "dynasty": "宋",
        "collection_info": null
    },
    {
        "title": "桥西",
        "author": "刘克庄",
        "content": "昔饮桥西岁月多，梨花深处待郎过。\n垂鞭欲访湔裙约，奈此萧萧鬓雪何。",
        "dynasty": "宋",
        "collection_info": null
    },
    {
        "title": "黄田人家别墅缭山种海棠为赋二绝  其一",
        "author": "刘克庄",
        "content": "万红扶路笑相迎，彷佛前身石曼卿。\n若向花中论富贵，芙蓉城劣海棠城。",
        "dynasty": "宋",
        "collection_info": null
    },
    {
        "title": "黄田人家别墅缭山种海棠为赋二绝  其二",
        "author": "刘克庄",
        "content": "海棠妙处有谁知，全在臙脂乍染时。\n试问玉环堪比否，玉环犹自觉离披。",
        "dynasty": "宋",
        "collection_info": null
    },
    {
        "title": "郭熙山水障子",
        "author": "刘克庄",
        "content": "高为峯岚下涛江，极目森秀涵苍凉。\n始知着色未造极，壹似丑女施铅黄。\n惊泉骇石聚幽怪，巨楠穹柏蟠老苍。\n鹿门寺，华子冈，是耶非耶远莫详。\n疑闻钟声起晻霭，似有帆影来微茫。\n陌穷渡绝雪满坂，馿鞍钓笠分毫芒。\n炎曦亭午试展玩，坐觉烟雨生缣缃。\n古来绝艺必名士，俗史辟易安敢当。\n大年脂粉米老狂，先朝仅数燕侍郎。\n吾闻汾阳子，贵购父画一笔不许它人藏。\n矮屏短轴已可宝，况此四幅垂华堂。\n呜呼主人谨护守，神雷鬼电或取将。",
        "dynasty": "宋",
        "collection_info": null
    },
    {
        "title": "挽林夫人",
        "author": "刘克庄",
        "content": "奉使年三十，声名满四夷。\n奇哉何物媪，生此丈夫儿。\n墓竟同孙窆，家犹有妇持。\n向来称寿地，忍听鼓箫悲。",
        "dynasty": "宋",
        "collection_info": null
    },
    {
        "title": "挽叶夫人",
        "author": "刘克庄",
        "content": "年与藁砧齐，来嫔自始笄。\n典刑丞相子，礼法大夫妻。\n怪鵩惊频集，离鸾忍隻栖。\n伤心衾含等，犹是嫁时赍。",
        "dynasty": "宋",
        "collection_info": null
    },
    {
        "title": "题洪使君诗卷",
        "author": "刘克庄",
        "content": "刻于芹泮士争披，传到茅庐我窃窥。\n突过韦郎森戟句，高如柳恽采苹诗。\n日惟坐啸熏沉水，间亦摇毫品荔支。\n况有太丘为小序，遥知流布满京师。",
        "dynasty": "宋",
        "collection_info": null
    },
    {
        "title": "关仝骤雨图",
        "author": "刘克庄",
        "content": "四山昏昏如泼墨，行人对面不相觌。\n凄乎太阴布肃杀，闇然混沌未开闢。\n千丈拏空蛰龙起，一声破柱春雷疾。\n我疑人间瓠子决，或是天上银河溢。\n异哉烟霏变态中，山川墟市明历历。\n茅寮竹寺互掩映，疎舂残磬渺愁寂。\n叟提鱼出寒裂面，童叱牛归泥没膝。\n羊肠峻坂去天尺，馿饥仆瘦行安适。\n林僧卸笠窘迴步，海商抛矴忧形色。\n纵览鲲鹏信奇伟，戏看凫鴈亦萧瑟。\n乃知画妙与天通，模写万殊由寸笔。\n大而海岳既尽包，细如针粟皆可识。\n向来关生何似人，想见丘壑横胸臆。\n呜呼使移此手为文章，岂不擅场称巨擘。",
        "dynasty": "宋",
        "collection_info": null
    },
    {
        "title": "哭左次魏二首  其一",
        "author": "刘克庄",
        "content": "少日一编书，中年丈二殳。\n乃知杜预智，谁谓狄山愚。\n小试飞箝策，方为进筑图。\n到头麟阁上，终不着臞儒。",
        "dynasty": "宋",
        "collection_info": null
    },
    {
        "title": "哭左次魏二首  其二",
        "author": "刘克庄",
        "content": "甫痛何郎夭，丘明亦復然。\n因思题墓上，不若斗樽前。\n剑马为谁得，琴书有女传。\n惟应千载下，配食雪堂僊。",
        "dynasty": "宋",
        "collection_info": null
    },
    {
        "title": "寄永嘉王侍郎",
        "author": "刘克庄",
        "content": "珍重西清老，书来访薜萝。\n为邦应好在，作佛竟如何。\n花押常衙少，柑香静坐多。\n闻公鬚尚黑，未害小婆娑。",
        "dynasty": "宋",
        "collection_info": null
    },
    {
        "title": "秋热忆旧游二首  其一",
        "author": "刘克庄",
        "content": "忆昔浮江更涉淮，早秋天气最佳哉。\n塞垣榆落蝉初少，泽国芦疎鴈已来。\n风露入怀诗笔健，关山满目笛声哀。\n南州九月犹絺绤，纵有清樽底处开。",
        "dynasty": "宋",
        "collection_info": null
    },
    {
        "title": "秋热忆旧游二首  其二",
        "author": "刘克庄",
        "content": "塞上秋光冷似冰，当年豪举气凭陵。\n打毬不用炎方马，按猎初调异国鹰。\n山寨凄凉闻戍鼓，水村摇落见渔灯。\n而今病暍茅檐底，追记犹堪洗鬰蒸。",
        "dynasty": "宋",
        "collection_info": null
    },
    {
        "title": "哭李景温架阁",
        "author": "刘克庄",
        "content": "挟策说荆州，那知亦闇投。\n漫招温处士，几杀杜参谋。\n出幕有清议，还乡空白头。\n人间容不得，下与阿翁游。",
        "dynasty": "宋",
        "collection_info": null
    },
    {
        "title": "送郑端州",
        "author": "刘克庄",
        "content": "想入漳潮境，牙旗夹路红。\n帝方忧瘴俗，君可惠清风。\n海有沉珠户，岩无斲砚工。\n它年循吏传，要杂古人中。",
        "dynasty": "宋",
        "collection_info": null
    },
    {
        "title": "送方子约赴衢教",
        "author": "刘克庄",
        "content": "博士非如吏，巍然道自居。\n诸生趋避席，太守揖升车。\n朱笔浓批卷，青灯细勘书。\n汉廷重文藻，行矣召严徐。",
        "dynasty": "宋",
        "collection_info": null
    },
    {
        "title": "李园有怀孚若",
        "author": "刘克庄",
        "content": "曾与山公醉不归，李园水竹尚依稀。\n钿车疾取春鶑唱，铁笛潜惊宿鸟飞。\n昔把蟹螯同酒琖，今持马策叩城扉。\n溪头一片无情月，偏照愁人泪满衣。",
        "dynasty": "宋",
        "collection_info": null
    },
    {
        "title": "送方阜高赴衡州法掾",
        "author": "刘克庄",
        "content": "仕不论高下，丝毫要及民。\n君其守三尺，古有活千人。\n岳树侵云杪，江蓠满水滨。\n楚芳饥可荐，切莫叹清贫。",
        "dynasty": "宋",
        "collection_info": null
    },
    {
        "title": "答敖茂才",
        "author": "刘克庄",
        "content": "太傅品胡儿，樊川誉阿宜。\n既为诸父赏，焉用外人知。\n晓月家山梦，秋风客舍诗。\n桐城逢汝伯，一为说相思。",
        "dynasty": "宋",
        "collection_info": null
    },
    {
        "title": "失猫",
        "author": "刘克庄",
        "content": "饲养年深性已驯，攀墙上树可曾嗔。\n击鲜偶羡邻翁富，食淡因嫌旧主贫。\n蛙跳阶庭殊得意，鼠行几案若无人。\n篱间薄荷堪谋醉，何必区区慕细鳞。",
        "dynasty": "宋",
        "collection_info": null
    },
    {
        "title": "送张应斗还番昜",
        "author": "刘克庄",
        "content": "蕉荔漫山雾雨繁，虬鬚客子悔南辕。\n久留闽囝谁堪语，却忆番君可与言。\n豪杰虽穷留气在，圣贤不死有书存。\n归时洗换征衣了，拣箇深山紧闭门。",
        "dynasty": "宋",
        "collection_info": null
    },
    {
        "title": "为圃二首  其一",
        "author": "刘克庄",
        "content": "屋边废地稍平治，装点风光要自怡。\n爱敬古梅如宿士，护持新笋似婴儿。\n花窠易买姑添价，亭子难营且筑基。\n老矣四科无入处，旋鉏小圃学樊迟。",
        "dynasty": "宋",
        "collection_info": null
    },
    {
        "title": "为圃二首  其二",
        "author": "刘克庄",
        "content": "衰病归来占把茅，譬如僧葺退居寮。\n因存橘树斜通径，怕碍荷花小着桥。\n古有功名兴钓筑，今无物色到渔樵。\n可怜岁晚闲双手，种罢芜菁撷菊苗。",
        "dynasty": "宋",
        "collection_info": null
    },
    {
        "title": "送黄舒文赴钦教",
        "author": "刘克庄",
        "content": "博士文中虎，垂髫已定交。\n雅宜对红药，胡乃涉黄茅。\n薄有先生饭，全无弟子嘲。\n犹胜迂阔者，荷锸垦荒郊。",
        "dynasty": "宋",
        "collection_info": null
    },
    {
        "title": "挽袁侍郎二首  其一",
        "author": "刘克庄",
        "content": "华髮始遭逢，其如道不同。\n可曾留孟叟，俄已罢申公。\n谏草多传出，经疑尽解通。\n岂无南董氏，奋笔纪孤忠。",
        "dynasty": "宋",
        "collection_info": null
    },
    {
        "title": "挽袁侍郎二首  其二",
        "author": "刘克庄",
        "content": "遗诰兼新讣，同时至荜门。\n龙髯先帝远，鲐背几公存。\n方恨三旌晚，俄惊一鑑昏。\n潸然关世道，不是哭私恩。",
        "dynasty": "宋",
        "collection_info": null
    },
    {
        "title": "敖器之宅子落成",
        "author": "刘克庄",
        "content": "臞翁卜筑向东皋，小憩江湖半世劳。\n遶屋树阴供杖屦，登楼山色发诗骚。\n客来贺厦杯行阔，市写抛梁纸价高。\n白虎渐台何处在，不如茅舍尚坚牢。",
        "dynasty": "宋",
        "collection_info": null
    },
    {
        "title": "答陈珍",
        "author": "刘克庄",
        "content": "寂寂少游从，斯人未易逢。\n清贫今仲子，疎隽小元龙。\n君谨提诗笔，吾当避箭锋。\n勉旃鸣盛世，切勿效寒蛩。",
        "dynasty": "宋",
        "collection_info": null
    },
    {
        "title": "挽表叔赵君任安抚二首  其一",
        "author": "刘克庄",
        "content": "丞相规恢策，家庭已习闻。\n宁论乘一障，真可帅中军。\n玉麈无能对，金钱有即分。\n心知伏波病，多半为忠勤。",
        "dynasty": "宋",
        "collection_info": null
    },
    {
        "title": "挽表叔赵君任安抚二首  其二",
        "author": "刘克庄",
        "content": "叔在兵间日，书常笑我孱。\n初云机会易，晚叹事功难。\n寂寞郎官省，荒凉上将坛。\n遥怜会稽窆，新种短松寒。",
        "dynasty": "宋",
        "collection_info": null
    },
    {
        "title": "池上榴花一本盛开",
        "author": "刘克庄",
        "content": "炎州气序异，十月榴始华。\n是谁初植此，石罅抽根斜。\n绿阴蔽朝曦，朱艷夺暮霞。\n始犹一二枝，俄已千百葩。\n染人不能就，画史无以加。\n洛阳擅牡丹，久矣埋胡沙。\n蜀州夸海棠，邈然隔夔巴。\n安知篱壁间，亦有尤物耶。\n坐令农圃室，化为金张家。\n诗人好模拟，冻蕊并寒槎。\n斯篇傥令见，无乃讥吾奢。",
        "dynasty": "宋",
        "collection_info": null
    },
    {
        "title": "苏李泣别图",
        "author": "刘克庄",
        "content": "风云惨悽，草树枯死。\n笳鸣马嘶，弦惊鹘起。\n熟看境色非人间，祁连山下想如此。\n手持尊酒别故人，此生再面真无因。\n胡儿汉儿俱动色，路傍观者为悲辛。\n归来暗洒茂陵泪，子孟少叔方用事。\n白头属国冷如冰，空使穹庐叹忠义。\n茫茫事往頼画存，每愁岁久缣素昏。\n即今画亦落人手，古意凄凉谁復论。",
        "dynasty": "宋",
        "collection_info": null
    },
    {
        "title": "芙蓉二绝  其一",
        "author": "刘克庄",
        "content": "湖上秋风起棹歌，万株映柳更依荷。\n老来不作繁华梦，一树池边已觉多。",
        "dynasty": "宋",
        "collection_info": null
    },
    {
        "title": "芙蓉二绝  其二",
        "author": "刘克庄",
        "content": "池上秋开一两丛，未妨冷淡伴诗翁。\n而今纵有看花意，不爱深红爱浅红。",
        "dynasty": "宋",
        "collection_info": null
    },
    {
        "title": "邹莆田见传葬书",
        "author": "刘克庄",
        "content": "令君葬说其传远，一字真堪直一缣。\n惜似辨材藏禊帖，爱如房相笔楞严。\n略疏脱误烦重校，尽扣精微恐不廉。\n欲卜寝丘何处是，凭高试为指东崦。",
        "dynasty": "宋",
        "collection_info": null
    },
    {
        "title": "挽郑参议",
        "author": "刘克庄",
        "content": "同牓飞腾尽，君初拜小侯。\n地寒推易去，天远借难留。\n新壠家山畔，生祠岭海头。\n历官如杜老，白首止参谋。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其一",
        "author": "刘克庄",
        "content": "汗血名驹白玉鞭，本初父子喜华鲜。\n只今无復狂游侣，自卸馿鞍古店前。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其二",
        "author": "刘克庄",
        "content": "妓有香分客有鱼，主君头白总因渠。\n枯杨此日悲风起，寂寞无人哭墓庐。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其三",
        "author": "刘克庄",
        "content": "元凯平生以智推，今看往事一何痴。\n山头螭首犹芜没，那有人观水底碑。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其四",
        "author": "刘克庄",
        "content": "昔结精庐在半崖，苔扉无主阖还开。\n近闻有虎为看守，应是防闲俗子来。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其五",
        "author": "刘克庄",
        "content": "豪士宁沦鬼趣中，曼卿昔去管芙蓉。\n君今定作梅花主，来往山间傥一逢。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其六",
        "author": "刘克庄",
        "content": "虆梩而掩古无讥，何必封崇揭祸机。\n到得珠襦金椀出，始知臝葬不为非。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其七",
        "author": "刘克庄",
        "content": "古于生死验交情，何况台欹沼渐平。\n不是刘君同郑老，苔深草合断人行。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其八",
        "author": "刘克庄",
        "content": "铁马防秋记昔曾，晚涂消缩似寒蝇。\n同时校尉俱封拜，谁伴将军猎霸陵。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其九",
        "author": "刘克庄",
        "content": "北耗而今杳不知，路傍羽檄走无时。\n自怜满镜星星髮，羞见官中募士旗。",
        "dynasty": "宋",
        "collection_info": null
    },
    {
        "title": "同郑君瑞出濑溪即事十首  其一○",
        "author": "刘克庄",
        "content": "老奴昔逐我西东，捷似猿猱跳绝峯。\n今日道旁扶一拐，汝公安得不龙钟。",
        "dynasty": "宋",
        "collection_info": null
    },
    {
        "title": "敖茂才论诗",
        "author": "刘克庄",
        "content": "诗道不胜玄，难于问性天。\n莫求邻媪诵，姑付后儒笺。\n至质翻如俚，尤癯始似僊。\n吾非肝肺异，先得子同然。",
        "dynasty": "宋",
        "collection_info": null
    },
    {
        "title": "锁谏图",
        "author": "刘克庄",
        "content": "谠言直触大单于，頼有阏氏上谏书。\n若把汉唐宫苑比，玉环飞燕总输渠。",
        "dynasty": "宋",
        "collection_info": null
    },
    {
        "title": "哭刘连江",
        "author": "刘克庄",
        "content": "晚唐才调晋风期，一片胸襟颇涉奇。\n每过邻家因贳酒，偶添别墅为赢碁。\n议郎秩浅无超拜，令尹官清有去思。\n种得花成身不见，江边父老至今悲。",
        "dynasty": "宋",
        "collection_info": null
    },
    {
        "title": "明皇按乐图",
        "author": "刘克庄",
        "content": "鶑啼花开春昼迟，掖庭无事方遨嬉。\n广平策免曲江去，十郎谈笑居台司。\n屏间无逸不復覩，教鸡能斗马能舞。\n戏呼宁哥吹玉笛，催唤花奴打羯鼓。\n南衙群臣朝见疎，老伶巨珰前后趋。\n阿瞒半醉倚玉座，袖有曲谱无谏书。\n金盆皇孙真龙种，浴罢六宫竞围拥。\n惜哉傍有锦綳儿，蹴破咸秦跳河陇。\n古来治乱本无常，东封未了西幸忙。\n辇边贵人亦何罪，祸胎似在偃月堂。\n今人不识前朝事，但见断缣粧束异。\n岂知当日乱离人，说着开元总垂泪。",
        "dynasty": "宋",
        "collection_info": null
    },
    {
        "title": "哭李公晦二首  其一",
        "author": "刘克庄",
        "content": "不会苍天意，令君死五溪。\n少曾游洛下，晚乃相胶西。\n白首尊师说，丹心对御题。\n悲乎成底事，路远客魂迷。",
        "dynasty": "宋",
        "collection_info": null
    },
    {
        "title": "哭李公晦二首  其二",
        "author": "刘克庄",
        "content": "洲边三亩宅，有竹有梅花。\n岂不堪名世，何如勿起家。\n身纔着朱绶，州谩出丹砂。\n渺渺重湖外，悲风咽暮笳。",
        "dynasty": "宋",
        "collection_info": null
    },
    {
        "title": "送邹莆田",
        "author": "刘克庄",
        "content": "日日焚香出，天知令尹心。\n租符环境少，花判入人深。\n发路惟诗卷，般家亦俸金。\n极为乡井惜，不是怆分襟。",
        "dynasty": "宋",
        "collection_info": null
    },
    {
        "title": "即事四首  其一",
        "author": "刘克庄",
        "content": "买得荒郊五亩余，旋营花木置琴书。\n柳能樊圃犹须种，兰纵当门亦不锄。\n无力改墙姑覆草，多方存井要浇蔬。\n区区才志聊如此，谁谓先生广且疎。",
        "dynasty": "宋",
        "collection_info": null
    },
    {
        "title": "即事四首  其二",
        "author": "刘克庄",
        "content": "目为诗客不胜惭，唤作园翁定自堪。\n抱瓮荷锄非鄙事，栽花移竹似清谈。\n野人只识羹芹美，相国安知食笋甘。\n晚觉齐民书最要，惜无幽士肯同参。",
        "dynasty": "宋",
        "collection_info": null
    },
    {
        "title": "即事四首  其三",
        "author": "刘克庄",
        "content": "墙角新开白版扉，时寻樵牧弄烟霏。\n代耕岂若收躬稼，赐帛何如出自机。\n湖海浪游今已倦，山林独往未全非。\n百年只愿身强健，长为慈亲负米归。",
        "dynasty": "宋",
        "collection_info": null
    },
    {
        "title": "即事四首  其四",
        "author": "刘克庄",
        "content": "待凿新池引一湾，更规高阜敞三间。\n缩墙恐犯邻家地，减树图看屋后山。\n身隠免贻千载笑，书成犹要十年闲。\n门前蓦有相寻者，但说翁今怕往还。",
        "dynasty": "宋",
        "collection_info": null
    },
    {
        "title": "梅花五首  其一",
        "author": "刘克庄",
        "content": "髣髴瑶姬拥仗来，茆檐化作玉楼台。\n平明遶砌圆残梦，元是梅花数树开。",
        "dynasty": "宋",
        "collection_info": null
    },
    {
        "title": "梅花五首  其二",
        "author": "刘克庄",
        "content": "糁地纷纷着树稀，岁华摇落惨将归。\n世间尤物难调护，寒怕开迟暖怕飞。",
        "dynasty": "宋",
        "collection_info": null
    },
    {
        "title": "梅花五首  其三",
        "author": "刘克庄",
        "content": "篱边屋角立多时，试为骚人拾弃遗。\n不信西湖高士死，梅花寂寞便无诗。",
        "dynasty": "宋",
        "collection_info": null
    },
    {
        "title": "梅花五首  其四",
        "author": "刘克庄",
        "content": "肯因冷澹怨年芳，霜满寒林月满塘。\n至白世间惟玉雪，不如伊处为无香。",
        "dynasty": "宋",
        "collection_info": null
    },
    {
        "title": "梅花五首  其五",
        "author": "刘克庄",
        "content": "夜来几阵隔窗风，便恐明朝已扫空。\n点在青苔真可惜，不如吹入酒杯中。",
        "dynasty": "宋",
        "collection_info": null
    },
    {
        "title": "送邢仙游",
        "author": "刘克庄",
        "content": "彼美邢侯者，逢人满口夸。\n有恩霑小户，无势挠公家。\n拔尽民间薤，栽添境内花。\n吾诗采清论，一字不曾加。",
        "dynasty": "宋",
        "collection_info": null
    },
    {
        "title": "夜登甘露山二首  其一",
        "author": "刘克庄",
        "content": "小家三两户，荒巘万千重。\n有月犬时吠，无人泉自舂。",
        "dynasty": "宋",
        "collection_info": null
    },
    {
        "title": "夜登甘露山二首  其二",
        "author": "刘克庄",
        "content": "月落宿禽起，幽人殊未迴。\n不知何处磬，迢递过山来。",
        "dynasty": "宋",
        "collection_info": null
    },
    {
        "title": "书事二首  其一",
        "author": "刘克庄",
        "content": "竭海夷山气力雄，只愁无术驻颜红。\n却须擘划千余岁，多买丹砂置女僮。",
        "dynasty": "宋",
        "collection_info": null
    },
    {
        "title": "书事二首  其二",
        "author": "刘克庄",
        "content": "因治陶朱术太精，世间无物足经营。\n更将郭璞书频看，只恐青山尽凿平。",
        "dynasty": "宋",
        "collection_info": null
    },
    {
        "title": "送权郡詹通判",
        "author": "刘克庄",
        "content": "镇静一如无，颁条甫月余。\n来惟居传舍，去不识兵厨。\n健判风生笔，精祈雨洒车。\n丈夫何必假，行矣两轮朱。",
        "dynasty": "宋",
        "collection_info": null
    },
    {
        "title": "再题钟贤良咏归堂",
        "author": "刘克庄",
        "content": "伏戏以来凡几年，六经之外凡几书。\n人间简册渺烟海，君以约法包无余。\n往年华毂临敝庐，舌端霆卷俄电舒。\n平欺贾董等下驷，冷笑服郑真蠹鱼。\n千询万扣答如响，扪腹始媿吾空虚。\n伯高辟易季度走，六论三策何时摅。\n又言诸子皆丈夫，经笥武库随所须。\n观君毛骨老犹尔，惜也未见雏与驹。\n方今主相求极谏，君曷不携轼辙俱。\n自云素鄙从横学，尚友洙泗谈古初。\n堂堂冕辂岂不好，却慕点也宁非迂。\n行当端委秉周礼，未可春服从鲁儒。",
        "dynasty": "宋",
        "collection_info": null
    },
    {
        "title": "送洪使君",
        "author": "刘克庄",
        "content": "虽拥朱轓贵，清臞两鬓霜。\n判花人竞诵，诗草士深藏。\n农饱因蠲赋，州贫为捄荒。\n公归无媿面，应可见严光。",
        "dynasty": "宋",
        "collection_info": null
    },
    {
        "title": "送陈鲁叟使君赴广西漕  其一",
        "author": "刘克庄",
        "content": "阖郡留无计，匆匆夺父师。\n使君三月政，遗老百年思。\n远宦生华髮，轻装载旧碑。\n海山应有恨，未得谢公诗。",
        "dynasty": "宋",
        "collection_info": null
    },
    {
        "title": "送陈鲁叟使君赴广西漕  其二",
        "author": "刘克庄",
        "content": "韩杜曾游处，君行得细寻。\n那知瘴烟裏，忽有福星临。\n竭海求珠蚌，搜山采翠禽。\n定将冰与檗，一洗浊夫心。",
        "dynasty": "宋",
        "collection_info": null
    },
    {
        "title": "永嘉黄九万见访",
        "author": "刘克庄",
        "content": "避暑惟高卧，柴门闭不通。\n子来佩明月，予起濯清风。\n有墅犹当赠，无城可得攻。\n灵舒如见问，今作灌园翁。",
        "dynasty": "宋",
        "collection_info": null
    },
    {
        "title": "别宋斌文叔",
        "author": "刘克庄",
        "content": "天下书无数，君专治四书。\n因留精舍久，遂向举场疎。\n山路挑包去，秋风罢讲余。\n故园荒草合，似欠一番锄。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其一",
        "author": "刘克庄",
        "content": "万蘂千葩染似红，停杯无语恨东风。\n薄寒且为花愁恼，何况开时值雨中。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其二",
        "author": "刘克庄",
        "content": "红点霏霏似撒沙，荒园幻作五侯家。\n自怜改尽青青鬓，无力栽花且看花。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其三",
        "author": "刘克庄",
        "content": "几树繁红映碧湾，苎萝山下见芳颜。\n分明消得黄金屋，却堕荒蹊野径间。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其四",
        "author": "刘克庄",
        "content": "颠风猛雨阻追攀，欲问春留数日间。\n过眼红云成白雪，到晴祇恐没花看。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其五",
        "author": "刘克庄",
        "content": "梅太酸寒兰太清，海棠方可入丹青。\n赵昌骨朽徐熙死，谁写春风上锦屏。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其六",
        "author": "刘克庄",
        "content": "特以秾纤压众芳，痴人痴杀恨无香。\n问渠妩媚房栊裏，何似庄严几研傍。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其七",
        "author": "刘克庄",
        "content": "共倒残尊过日西，重来花事想参差。\n建阳主簿今才子，焉可无诗补杜诗。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其八",
        "author": "刘克庄",
        "content": "归骑何须抵死催，且拈落蕊藉苍苔。\n平生酷喜坡长句，笔力今谁可夺胎。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其九",
        "author": "刘克庄",
        "content": "暮雨廉纤似入梅，一春花月欠攀陪。\n草生后圃深三尺，也道身为县令来。",
        "dynasty": "宋",
        "collection_info": null
    },
    {
        "title": "熊主簿示梅花十绝诗至梅花已过因观海棠辄次其韵  其一○",
        "author": "刘克庄",
        "content": "海棠洞下醉忘归，岁月如驰不可追。\n想得千株今合抱，此生未卜再游时。",
        "dynasty": "宋",
        "collection_info": null
    },
    {
        "title": "再和十首  其一",
        "author": "刘克庄",
        "content": "色深乍捣守宫红，片细俄随蛱蝶风。\n到得离披无意绪，精神全在半开中。",
        "dynasty": "宋",
        "collection_info": null
    },
    {
        "title": "再和十首  其二",
        "author": "刘克庄",
        "content": "蔷薇难比况金沙，一种风标富贵家。\n我有公评君记取，惜花须惜海棠花。",
        "dynasty": "宋",
        "collection_info": null
    },
    {
        "title": "再和十首  其三",
        "author": "刘克庄",
        "content": "千株绛雪照沧湾，应笑刘郎带老颜。\n尚有少年情味在，戏搜绮语续花间。",
        "dynasty": "宋",
        "collection_info": null
    },
    {
        "title": "再和十首  其四",
        "author": "刘克庄",
        "content": "凤州宫柳昔曾攀，亦醉琼花芍药间。\n独有海棠心未足，每逢多处必来看。",
        "dynasty": "宋",
        "collection_info": null
    },
    {
        "title": "再和十首  其五",
        "author": "刘克庄",
        "content": "刘园水竹绝幽清，花径繁红藓砌青。\n何处贵游开步障，谁家生色画深屏。",
        "dynasty": "宋",
        "collection_info": null
    },
    {
        "title": "再和十首  其六",
        "author": "刘克庄",
        "content": "徙倚溪亭惜坠芳，恨无异域返魂香。\n残枝併恐风吹去，插在金瓶置坐傍。",
        "dynasty": "宋",
        "collection_info": null
    },
    {
        "title": "再和十首  其七",
        "author": "刘克庄",
        "content": "忽忆联鞍过水西，重寻前约未参差。\n祇愁人议风流罪，屡出看花数赋诗。",
        "dynasty": "宋",
        "collection_info": null
    },
    {
        "title": "再和十首  其八",
        "author": "刘克庄",
        "content": "淡赏无烦羯鼓催，解鞍便可坐莓苔。\n莫将花与杨妃比，能与三郎作祸胎。",
        "dynasty": "宋",
        "collection_info": null
    },
    {
        "title": "再和十首  其九",
        "author": "刘克庄",
        "content": "旋挑野菜拾青梅，又向花边得暂陪。\n各选一枝簪白髮，明年知与阿谁来。",
        "dynasty": "宋",
        "collection_info": null
    },
    {
        "title": "再和十首  其一○",
        "author": "刘克庄",
        "content": "君忆东湖不久归，我思陈迹恍难追。\n殷勤为报鶑花说，止有诗情似旧时。",
        "dynasty": "宋",
        "collection_info": null
    },
    {
        "title": "水心先生为赵振文作马堘歌次韵",
        "author": "刘克庄",
        "content": "洛阳牡丹隔万里，棘荒姚魏扶不起。\n马堘近在杭州陌，野人只向诗中识。\n匀朱傅粉初窥墙，海棠为屋辛夷房。\n千林春色已呈露，一株国艷犹閟藏。\n多情荀令香透袖，俊游恐落都人后。\n摇鞭深入红云乡，解衣旋贳黄縢酒。\n淮南芍药初过兵，人生何必塞上行。\n坠裀委壤各有命，肯学冻士鸣不平。\n移家欲傍园翁住，手开芜地通苹渚。\n寻芳栩栩趁蝶飞，逐臭纷纷怜蚋聚。\n君不见玄都吟笔妙燕许，诗人却遣世人怒。\n君若拏舟独往时，我亦荷锄相随去。",
        "dynasty": "宋",
        "collection_info": null
    },
    {
        "title": "赠高九万并寄孙季蕃二首  其一",
        "author": "刘克庄",
        "content": "诸人凋落尽，高叟亦中年。\n行世有千首，买山无一钱。\n紫髯长拂地，白眼冷看天。\n古道微如綫，吾侪各勉旃。",
        "dynasty": "宋",
        "collection_info": null
    },
    {
        "title": "赠高九万并寄孙季蕃二首  其二",
        "author": "刘克庄",
        "content": "菊磵说花翁，飘蓬向浙中。\n无书上皇帝，有句恼天公。\n世事年年异，诗人箇箇穷。\n筑台并下榻，今岂乏英雄。",
        "dynasty": "宋",
        "collection_info": null
    },
    {
        "title": "题何秀才诗禅方丈",
        "author": "刘克庄",
        "content": "景建谈之子，诗禅丈室宽。\n能将铅椠事，止作葛藤看。\n坏衲蒙头易，玄机得髓难。\n何因清夜话，分我一蒲团。",
        "dynasty": "宋",
        "collection_info": null
    },
    {
        "title": "挽邵武洪倅",
        "author": "刘克庄",
        "content": "不识监州面，闻名似旧知。\n空余商榷恨，竟失合并时。\n昔作大苏客，今观小谢诗。\n西风丹旐过，一为士林悲。",
        "dynasty": "宋",
        "collection_info": null
    },
    {
        "title": "挽夔漕王中甫二首  其一",
        "author": "刘克庄",
        "content": "羽书堆裏挟遗编，往古来今尽粲然。\n白髮晚持川口节，丹旌暑下峡门船。\n生前多半游榆塞，身后纔方领木天。\n老去一双怀旧泪，谁知滴向建溪边。",
        "dynasty": "宋",
        "collection_info": null
    },
    {
        "title": "挽夔漕王中甫二首  其二",
        "author": "刘克庄",
        "content": "半瓢丹药一邛枝，万里西来抚事悲。\n绶着藏中公事定，剑鸣匣内我年衰。\n可怜檄笔今零落，尚记纶巾共指麾。\n身在沧洲搔白首，断肠吟就八哀诗。",
        "dynasty": "宋",
        "collection_info": null
    },
    {
        "title": "挽叶潜仲运干二首  其一",
        "author": "刘克庄",
        "content": "虽出自貂蝉，清贫雪满颠。\n若无槐简后，一似布衣然。\n读久遗编绝，藏深拱璧全。\n悲乎如此士，不贵又无年。",
        "dynasty": "宋",
        "collection_info": null
    },
    {
        "title": "挽叶潜仲运干二首  其二",
        "author": "刘克庄",
        "content": "俱入平蛮幙，同登出岭舟。\n交情倾盖尽，世事阖棺休。\n客致生刍去，家惟断藁留。\n遥知风雨夜，愁绝老参谋。",
        "dynasty": "宋",
        "collection_info": null
    },
    {
        "title": "送熊主簿",
        "author": "刘克庄",
        "content": "邑事多商榷，惟诗未暇论。\n母慈催扇枕，父老谩攀辕。\n新戍谋何地，初程宿某村。\n西风有来鴈，书札傥相存。",
        "dynasty": "宋",
        "collection_info": null
    },
    {
        "title": "送徐夏叔",
        "author": "刘克庄",
        "content": "昔与长君亲，今方识少君。\n极知皆造理，何止并能文。\n读照湘中雪，吟开岳顶云。\n老余才思竭，搔首念离羣。",
        "dynasty": "宋",
        "collection_info": null
    },
    {
        "title": "和答北山",
        "author": "刘克庄",
        "content": "北山当代文章祖，孔思周情幸未泯。\n弟子力疲心尚在，先生齿宿意逾新。\n今无斲鼻成风手，古有埋腰立雪人。\n不向师门勤稽首，一生怀抱对谁伸。",
        "dynasty": "宋",
        "collection_info": null
    },
    {
        "title": "挽楼旸叔二首  其一",
        "author": "刘克庄",
        "content": "白首临凋瘵，虀盐似旧时。\n仅持一麾止，安用五车为。\n库有留州赋，家无葬地资。\n空余清俭字，长使郡人思。",
        "dynasty": "宋",
        "collection_info": null
    },
    {
        "title": "挽楼旸叔二首  其二",
        "author": "刘克庄",
        "content": "平生所历最崎嵚，不觉周南岁月深。\n拙宦元无金润屋，悼亡新有雪盈簪。\n凄凄德曜齐眉案，草草黔娄覆首衾。\n曾忝郡民渐教化，眼看双旐一沾襟。",
        "dynasty": "宋",
        "collection_info": null
    },
    {
        "title": "劳农二首  其一",
        "author": "刘克庄",
        "content": "江浙膏腴动渺然，惟闽硗薄少平川。\n可怜老子扶凋邑，绝似吾民垦瘠田。\n稍喜一犂翻宿雨，聊为三爵礼高年。\n太平主相调元气，春在桑畦麦壠边。",
        "dynasty": "宋",
        "collection_info": null
    },
    {
        "title": "劳农二首  其二",
        "author": "刘克庄",
        "content": "画檐一夜雨飘萧，际晓阴霾扫碧霄。\n有日暂看旗脚展，无风初觉鼓声调。\n纷纷竭作趋南亩，稍稍新粧出北桥。\n白髮长官尘土杀，尚能觅句补风谣。",
        "dynasty": "宋",
        "collection_info": null
    },
    {
        "title": "答惠州曾使君韵二首  其一",
        "author": "刘克庄",
        "content": "潇洒使君风度峻，神仙谪堕在人间。\n只今坐啸凝香处，帝赐罗浮作镇山。",
        "dynasty": "宋",
        "collection_info": null
    },
    {
        "title": "答惠州曾使君韵二首  其二",
        "author": "刘克庄",
        "content": "先贤平易以观诗，不晓尖新与崛奇。\n若似后儒穿凿说，占人字字总堪疑。",
        "dynasty": "宋",
        "collection_info": null
    },
    {
        "title": "送参议滕告院挂冠",
        "author": "刘克庄",
        "content": "由来恬退士，史册亦稀疎。\n唐有杨少尹，汉惟疏大夫。\n翁能辞禄去，我欲杀青书。\n今世无名笔，谁为写作图。",
        "dynasty": "宋",
        "collection_info": null
    },
    {
        "title": "挽建昌詹使君二首  其一",
        "author": "刘克庄",
        "content": "南渡钧枢后，宣和节义门。\n依然窭人子，不似贵公孙。\n苦李无谁采，甘棠在处存。\n遥知宦游地，巷哭更招魂。",
        "dynasty": "宋",
        "collection_info": null
    },
    {
        "title": "挽建昌詹使君二首  其二",
        "author": "刘克庄",
        "content": "稍喜佩铜鱼，邅迴四纪余。\n早无人料理，晚有鬼揶揄。\n把酒言犹在，凝香梦竟虚。\n斯人止如此，恐坐太清臞。",
        "dynasty": "宋",
        "collection_info": null
    },
    {
        "title": "和叶尚书解印二首  其一",
        "author": "刘克庄",
        "content": "郡人不识疾呼声，甘雨和风徧一城。\n岁久偏多遗爱事，天高未察借留情。\n舟行精舍渔歌晚，家近华亭鹤唳清。\n莫比归云并倦翼，先生此念素来轻。",
        "dynasty": "宋",
        "collection_info": null
    },
    {
        "title": "和叶尚书解印二首  其二",
        "author": "刘克庄",
        "content": "倦入承明听履声，朱轓今復厌专城。\n荡胸太华供吟兴，照眼伊川洗宦情。\n莼鲙何惭高士决，琴龟不减昔贤清。\n未应便葺东山墅，出处方关世重轻。",
        "dynasty": "宋",
        "collection_info": null
    },
    {
        "title": "送叶尚书奉祠二首  其一",
        "author": "刘克庄",
        "content": "先生清梦绕林泉，黄纸除书拜地僊。\n报答吾君吾相了，徜徉某水某丘边。\n事光白傅求闲后，衔似温公约史年。\n笑向故山猨鹤说，古来晚节几人全。",
        "dynasty": "宋",
        "collection_info": null
    },
    {
        "title": "送叶尚书奉祠二首  其二",
        "author": "刘克庄",
        "content": "身于七邑最孤寒，每辱黄堂刮眼看。\n乍可郡无九年蓄，要令民受一分宽。\n公闲去伴种司谏，我懒思寻靖长官。\n曾出龙门称弟子，感知惟有寸心丹。",
        "dynasty": "宋",
        "collection_info": null
    },
    {
        "title": "挽卢母黄太孺人",
        "author": "刘克庄",
        "content": "太孺贤声众论推，府君经学里人师。\n牛衣隠约能偕老，萤火凄凉自课儿。\n畴昔黄齑曾百瓮，只今丹桂已双枝。\n乌虖卢母哀荣甚，何必人题墓上碑。",
        "dynasty": "宋",
        "collection_info": null
    },
    {
        "title": "寄熊主簿",
        "author": "刘克庄",
        "content": "一出悬知计已非，更堪留滞未成归。\n即今白首负松菊，何处青山无蕨薇。\n不恨老从中岁至，但悲事与素心违。\n当斋寂寞生秋草，几度临风忆杜微。",
        "dynasty": "宋",
        "collection_info": null
    },
    {
        "title": "寄徐夏叔",
        "author": "刘克庄",
        "content": "曾识徐卿二子奇，秋来往往梦琼枝。\n明时莫作沉湘赋，暇日应题望岳诗。\n主爱客卿宁忍舍，兄嗟予季若为思。\n湖南岁晚多迴鴈，频寄书归尉别离。",
        "dynasty": "宋",
        "collection_info": null
    },
    {
        "title": "赠赵医立之",
        "author": "刘克庄",
        "content": "世医多孟浪，赵子独专精。\n术稳常无误，能高素有名。\n方书真烂熟，裘马极鲜明。\n自笑贫兼病，将何赠宋清。",
        "dynasty": "宋",
        "collection_info": null
    },
    {
        "title": "与北山陈龙图",
        "author": "刘克庄",
        "content": "小儿胆大说文章，萤火难争两曜光。\n侍讲先生今寂寂，龙图老子尚堂堂。\n邻无羊仲并求仲，家有元方与季方。\n想见瘦梅疎竹下，深衣如雪鬓鬚苍。",
        "dynasty": "宋",
        "collection_info": null
    },
    {
        "title": "答陈龙图",
        "author": "刘克庄",
        "content": "耆旧凋零尽，吾犹及太丘。\n岂云清易挹，自是广难周。\n尚絅烦翁教，书绅到老休。\n何由陪几杖，共看海山秋。",
        "dynasty": "宋",
        "collection_info": null
    },
    {
        "title": "和赵吉州三首  其一",
        "author": "刘克庄",
        "content": "学者当穷理，工诗岂美名。\n不能禆采访，徒自取讥评。\n责己希韦孟，休官慕尚平。\n如今成病鹤，垂首噤无声。",
        "dynasty": "宋",
        "collection_info": null
    },
    {
        "title": "和赵吉州三首  其二",
        "author": "刘克庄",
        "content": "憔悴东阳令，区区谩自疲。\n断无问牛智，宁受放鱼欺。\n俭陋交游笑，低平父老知。\n向来子元子，髣髴是吾师。",
        "dynasty": "宋",
        "collection_info": null
    },
    {
        "title": "和赵吉州三首  其三",
        "author": "刘克庄",
        "content": "今代庐陵牧，苍生属意深。\n胸中丝补衮，肘后药成金。\n仆自操齐瑟，公宜和舜琴。\n篝灯精舍裏，何日共论心。",
        "dynasty": "宋",
        "collection_info": null
    },
    {
        "title": "挽傅谏议三首  其一",
        "author": "刘克庄",
        "content": "昔事先皇帝，堂堂立玉墀。\n进怀伏蒲疏，退诵考槃诗。\n哀郢遗言切，忧周素髮垂。\n它年耆旧传，此笔属诸谁。",
        "dynasty": "宋",
        "collection_info": null
    },
    {
        "title": "挽傅谏议三首  其二",
        "author": "刘克庄",
        "content": "今上龙飞始，先生驿召频。\n颇闻曾草疏，终不就蒲轮。\n勘破邯郸梦，抽回洛社身。\n也令千载下，知世有全人。",
        "dynasty": "宋",
        "collection_info": null
    },
    {
        "title": "挽傅谏议三首  其三",
        "author": "刘克庄",
        "content": "忆昔南山寺，微言叩未终。\n晚犹温荐语，病尚寄书筒。\n骏廐谁收我，蟇陵合殉公。\n春风溪上泪，还与海潮东。",
        "dynasty": "宋",
        "collection_info": null
    },
    {
        "title": "寄二徐",
        "author": "刘克庄",
        "content": "珍重渠家大小君，分明二陆是前身。\n遥知洛下倾城看，锦样文章玉样人。",
        "dynasty": "宋",
        "collection_info": null
    },
    {
        "title": "答留通判元崇",
        "author": "刘克庄",
        "content": "不见龙骧与骥驰，纷纷虫篆斗蛛丝。\n君侯杰出南方者，老仆终当北面之。\n忆玉树枝劳远梦，熏蔷薇水读来诗。\n自惭眼力非关令，紫气浮空懵不知。",
        "dynasty": "宋",
        "collection_info": null
    },
    {
        "title": "以王家酒寄陈北山得二绝句诮酒味不如旧日之劲峭用韵二首  其一",
        "author": "刘克庄",
        "content": "先生诗酒令俱严，一扫哇簧与市帘。\n户大才高今吏部，故应笑小更嫌甜。",
        "dynasty": "宋",
        "collection_info": null
    },
    {
        "title": "以王家酒寄陈北山得二绝句诮酒味不如旧日之劲峭用韵二首  其二",
        "author": "刘克庄",
        "content": "醇醪易入醉人乡，劲酒难逢醒者尝。\n王媪区区真小黠，随时增损瓮中方。",
        "dynasty": "宋",
        "collection_info": null
    },
    {
        "title": "和北山一首",
        "author": "刘克庄",
        "content": "幅巾高蹈挹洪崖，闲洒银钩着玉杯。\n文律不论先汉后，诗源远自国风来。\n却愁小子方攻冉，未必吾师肯铸回。\n极欲去修床下拜，扁舟归梦绕南台。",
        "dynasty": "宋",
        "collection_info": null
    },
    {
        "title": "送建安郑尉",
        "author": "刘克庄",
        "content": "路人能说尉，壹似建溪清。\n寸锦不携去，束书相伴行。\n无心干举将，有面见贤兄。\n应笑东阳令，淹留白髮生。",
        "dynasty": "宋",
        "collection_info": null
    },
    {
        "title": "答范叔范",
        "author": "刘克庄",
        "content": "阔矣别离久，飒焉颜髮苍。\n殷勤大范子，问讯老刘郎。\n渴睡添新懒，清谈减昔狂。\n今无望气者，宝剑且深藏。",
        "dynasty": "宋",
        "collection_info": null
    },
    {
        "title": "送杨休文",
        "author": "刘克庄",
        "content": "寂寞鳏翁揜县斋，吏传刺字睡惊回。\n自从黄鹤仙人去，谁遣青牛道士来。\n适梦羽衣良有征，共吟石鼎愧无才。\n殷勤问讯西山老，何日山中伴访梅。",
        "dynasty": "宋",
        "collection_info": null
    },
    {
        "title": "答罗天骥",
        "author": "刘克庄",
        "content": "乃祖曾吞凤，郎君岂后身。\n颇闻精选理，何必慕唐人。\n玉麈王夷甫，乌绦吕洞宾。\n客谈溪墅胜，终拟卜比邻。",
        "dynasty": "宋",
        "collection_info": null
    },
    {
        "title": "太守林太博赠瑞香花  其一",
        "author": "刘克庄",
        "content": "一树婆娑整復斜，使君辍赠到田家。\n自惭瓮牖绳枢子，不称香囊锦伞花。\n小借暖风为破萼，旋浇新水待抽芽。\n丁宁童子勤封植，留与甘棠一样夸。",
        "dynasty": "宋",
        "collection_info": null
    },
    {
        "title": "太守林太博赠瑞香花  其二",
        "author": "刘克庄",
        "content": "坏径泥深古槛斜，居然幻作贵游家。\n小亭自课僮鉏草，空室俄惊女散花。\n便觉麝囊无远韵，频挑蚁蠹有新芽。\n紫薇红药催公去，独许诗留野老夸。",
        "dynasty": "宋",
        "collection_info": null
    },
    {
        "title": "太守林太博赠瑞香花  其三",
        "author": "刘克庄",
        "content": "吏散庭空戟影斜，吟笺飞到野人家。\n隋珠和璧难酬价，禅榻茶瓯忒负花。\n谱欠名人为品藻，诗因尤物始萌芽。\n近公匹似熏班马，荀令风流未足夸。",
        "dynasty": "宋",
        "collection_info": null
    },
    {
        "title": "太守林太博赠瑞香花  其四",
        "author": "刘克庄",
        "content": "吟讽攀翻到月斜，众惊奇宝聚贫家。\n高才盍视宫中草，退士聊看屋角花。\n未必园丁谙树性，更愁墨客笑姜芽。\n画堂金鼎熏兰麝，岂有天然韵可夸。",
        "dynasty": "宋",
        "collection_info": null
    },
    {
        "title": "太守林太博赠瑞香花  其五",
        "author": "刘克庄",
        "content": "几点朝来小雨斜，未应造物妬山家。\n陡惊春报千林信，拟问天留数日花。\n写物祇今须老笔，染根何处有灵芽。\n彩云过眼真如梦，着意追摹岂好夸。",
        "dynasty": "宋",
        "collection_info": null
    },
    {
        "title": "太守林太博赠瑞香花  其六",
        "author": "刘克庄",
        "content": "拙笔芜辞字半斜，情知见笑大方家。\n放教吉甫独哦句，除却微之谁别花。\n勾引亲朋需果核，堤防风日损根芽。\n玉津应制须公等，林下樵歌敢自夸。",
        "dynasty": "宋",
        "collection_info": null
    },
    {
        "title": "太守林太博赠瑞香花  其七",
        "author": "刘克庄",
        "content": "短笺小草墨痕斜，句法来从和靖家。\n吟赏岂无神助笔，护持疑有物司花。\n莫因山鸟啼榕树，便忆河豚饱荻芽。\n多少邦人沾剩馥，愿碑遗爱永传夸。",
        "dynasty": "宋",
        "collection_info": null
    },
    {
        "title": "和赵南塘离支五绝  其一",
        "author": "刘克庄",
        "content": "侧生海畔远难将，风日尤能变色浆。\n借问驿驰丞相府，何如辇致道山堂。",
        "dynasty": "宋",
        "collection_info": null
    },
    {
        "title": "和赵南塘离支五绝  其二",
        "author": "刘克庄",
        "content": "却贡无因送上天，漫山如锦但堪怜。\n罗浮所产真奴隶，只为曾逢玉局僊。",
        "dynasty": "宋",
        "collection_info": null
    },
    {
        "title": "和赵南塘离支五绝  其三",
        "author": "刘克庄",
        "content": "十颗千钱品最珍，北人鲐背未濡唇。\n若生京洛豪华土，买断丹林肯算缗。",
        "dynasty": "宋",
        "collection_info": null
    },
    {
        "title": "和赵南塘离支五绝  其四",
        "author": "刘克庄",
        "content": "辇毂尝新着价高，土人弃掷梗弁髦。\n不嗔园客工偷窃，绝喜天公享老饕。",
        "dynasty": "宋",
        "collection_info": null
    },
    {
        "title": "和赵南塘离支五绝  其五",
        "author": "刘克庄",
        "content": "风韵能令百果低，难将卢橘斗新奇。\n品题自合还诗祖，模写何须觅画师。",
        "dynasty": "宋",
        "collection_info": null
    },
    {
        "title": "筑城行",
        "author": "刘克庄",
        "content": "万夫喧喧不停杵，杵声丁丁惊后土。\n徧村开田起窑竈，望青斫木作楼橹。\n天寒日短工役急，白棒诃责如风雨。\n汉家丞相方忧边，筑城功高除美官。\n旧时广野无城处，而今烽火列屯戍。\n君不见高城齾齾如鱼鳞，城中萧疎空无人。",
        "dynasty": "宋",
        "collection_info": null
    },
    {
        "title": "开壕行",
        "author": "刘克庄",
        "content": "前人筑城官已高，后人下车来开壕。\n画图先至中书省，诸公聚看称贤劳。\n壕深数丈周十里，役兵太半化为鬼。\n传闻又起旁县夫，凿教四面皆成水。\n何时此地不为边，使我地脉重相连。",
        "dynasty": "宋",
        "collection_info": null
    },
    {
        "title": "运粮行",
        "author": "刘克庄",
        "content": "极边官军守战场，次边丁壮俱运粮。\n县符旁午催调发，大车小车声轧轧。\n霜寒晷短路又滑，檐夫肩穿牛蹏脱。\n呜呼汉军何日屯渭滨，营中子弟皆耕人。",
        "dynasty": "宋",
        "collection_info": null
    },
    {
        "title": "苦寒行",
        "author": "刘克庄",
        "content": "十月边头风色恶，官军身上衣裘薄。\n押衣敕使来不来，夜长甲冷睡难着。\n长安城中多热官，朱门日高未启关。\n重重帏箔施屏山，中酒不知屏外寒。",
        "dynasty": "宋",
        "collection_info": null
    },
    {
        "title": "国殇行",
        "author": "刘克庄",
        "content": "官军半夜血战来，平明军中收遗骸。\n埋时先剥身上甲，标成丛冢高崔嵬。\n姓名虚挂阵亡籍，家寒无俸孤无泽。\n乌虖诸将官日穹，岂知万鬼号阴风。",
        "dynasty": "宋",
        "collection_info": null
    },
    {
        "title": "军中乐",
        "author": "刘克庄",
        "content": "行营面面设刁斗，帐门深深万人守。\n将军贵重不据鞍，夜夜发兵防隘口。\n自言虏畏不敢犯，射麋捕鹿来行酒。\n更阑酒醒山月落，綵缣百段支女乐。\n谁知营中血战人，无钱得合金疮药。",
        "dynasty": "宋",
        "collection_info": null
    },
    {
        "title": "寄衣曲",
        "author": "刘克庄",
        "content": "征夫去时着纻葛，征夫未回天雨雪。\n夜呵刀尺制寒衣，儿小却倩人封题。\n上有泪痕不教洗，征夫见时认针指。\n殷勤着向边城裏，莫遣寒风吹腠理。\n江南江北一水间，古人万里戍玉关。",
        "dynasty": "宋",
        "collection_info": null
    },
    {
        "title": "大梁老人行",
        "author": "刘克庄",
        "content": "大梁宫中设毡屋，大梁少年胡结束。\n少年嘻笑老人悲，尚记二帝蒙尘时。\n乌虖国君之雠通百世，无人按剑决大议。\n何当偏师缚颉利，一馿驮载送都市。",
        "dynasty": "宋",
        "collection_info": null
    },
    {
        "title": "朝陵行",
        "author": "刘克庄",
        "content": "国家诸陵陷河北，盗发宝衣斧陵木。\n或言陵下往来人，夜闻翁仲草间哭。\n何年却遣朝陵官，含桃璀粲登金槃。\n悲哉，人家坟墓各有主，谁修永昌一抔土。",
        "dynasty": "宋",
        "collection_info": null
    },
    {
        "title": "破阵曲",
        "author": "刘克庄",
        "content": "黄旗一片边头迴，两河百郡送款来。\n至尊御殿受捷奏，六军张凯声如雷。\n元戎剑履云台上，麾下偏禆皆将相。\n腐儒笔力尚跌宕，燕山之铭高十丈。",
        "dynasty": "宋",
        "collection_info": null
    },
    {
        "title": "村居书事四首  其一",
        "author": "刘克庄",
        "content": "有客相逢说坎离，葫芦中药不容窥。\n扣头无力营丹竈，聊奉先生一醉资。",
        "dynasty": "宋",
        "collection_info": null
    },
    {
        "title": "村居书事四首  其二",
        "author": "刘克庄",
        "content": "新剃阇梨顶尚青，满村看说法华经。\n安知世有弥天释，万衲如云座下听。",
        "dynasty": "宋",
        "collection_info": null
    },
    {
        "title": "村居书事四首  其三",
        "author": "刘克庄",
        "content": "卜叟囊书繫肘边，儿童尊信等神仙。\n立谈算尽平生事，问到封侯拜相年。",
        "dynasty": "宋",
        "collection_info": null
    },
    {
        "title": "村居书事四首  其四",
        "author": "刘克庄",
        "content": "刮膜神方直万金，国医曾费一生心。\n可怜髽髻提篮者，也有盲人问点鍼。",
        "dynasty": "宋",
        "collection_info": null
    },
    {
        "title": "挽陈北山二首  其一",
        "author": "刘克庄",
        "content": "虽拜龙图号，自称槃涧翁。\n生难招此老，死可见文公。\n断简功夫久，深衣笑语终。\n空余藏藁在，虹气贯山中。",
        "dynasty": "宋",
        "collection_info": null
    },
    {
        "title": "挽陈北山二首  其二",
        "author": "刘克庄",
        "content": "握笔临池惯，残书映雪勤。\n今宁无古篆，宋復有唐文。\n荒草周颙宅，空山董相坟。\n何时携斗酒，一酹墨溪云。",
        "dynasty": "宋",
        "collection_info": null
    },
    {
        "title": "送五六弟赴四明仓官",
        "author": "刘克庄",
        "content": "子去为仓氏，人应重客卿。\n须怜舂簸苦，勿爱釜钟赢。\n羊贵脾神厄，参佳肺气平。\n亲闱最关念，频寄鴈传声。",
        "dynasty": "宋",
        "collection_info": null
    },
    {
        "title": "挽龚汀州二首  其一",
        "author": "刘克庄",
        "content": "早日曾庐墓，中年懒建牙。\n的无金遗子，仅有笏传家。\n穷巷观时事，丛祠阅岁华。\n天乎清白吏，名位止斯耶。",
        "dynasty": "宋",
        "collection_info": null
    },
    {
        "title": "挽龚汀州二首  其二",
        "author": "刘克庄",
        "content": "所守老尤刚，清风凛不亡。\n洞房无粉黛，垩室屏缁黄。\n东阁遵遗令，南山献吉藏。\n百年耆旧尽，里社转凄凉。",
        "dynasty": "宋",
        "collection_info": null
    },
    {
        "title": "送戴復古谒陈延平",
        "author": "刘克庄",
        "content": "仓部当今第一流，艰难有诏起分忧。\n城危如卵支群盗，胆大于身蔽上游。\n应是孔明亲治事，岂无子美可参谋。\n君行必上辕门谒，为说披簑弄钓舟。",
        "dynasty": "宋",
        "collection_info": null
    },
    {
        "title": "挽外舅林明道二首  其一",
        "author": "刘克庄",
        "content": "闹处功名少，闲中岁月长。\n汉曾招绮季，鲁仅有灵光。\n玉雪生难涴，渊冰死未忘。\n两州残父老，怀惠各悲凉。",
        "dynasty": "宋",
        "collection_info": null
    },
    {
        "title": "挽外舅林明道二首  其二",
        "author": "刘克庄",
        "content": "少小亲函丈，而今白髮生。\n居然明我秽，久矣愧翁清。\n川逝悲贤淑，山颓惜老成。\n年来得瘖疾，相挽不能鸣。",
        "dynasty": "宋",
        "collection_info": null
    },
    {
        "title": "柬陈寺丞筑城",
        "author": "刘克庄",
        "content": "事变相寻智亦新，烂泥堆起石嶙峋。\n断无余力谋蒸土，颇有傍观哂寘薪。\n自古虚心容议者，即今枵腹役耕民。\n姑尤聊摄皆齐境，莫遣郊封有诅人。",
        "dynasty": "宋",
        "collection_info": null
    },
    {
        "title": "答杨𢌹",
        "author": "刘克庄",
        "content": "一生忠孝发于诗，不为桃根与柳枝。\n枣本流传容有僞，笺家穿凿苦求奇。\n偶全要领惭轻典，虚呕心肝悔少时。\n泽畔纍臣搔白首，孤吟不敢累亲知。",
        "dynasty": "宋",
        "collection_info": null
    },
    {
        "title": "挽方岳倅",
        "author": "刘克庄",
        "content": "昨解巴陵绂，将寻洛社盟。\n璧埋真可惜，玉立尚如生。\n旧辙冰天远，新茔雪濑清。\n惟应带来鹤，解作断肠声。",
        "dynasty": "宋",
        "collection_info": null
    },
    {
        "title": "梅雨隳城自用前韵",
        "author": "刘克庄",
        "content": "迭石黏灰事尚新，忽因霑渍减嶙峋。\n晋阳昔仅存三板，瓠子今谁助束薪。\n恃陋窃忧难御寇，加工却恐倍劳民。\n狂生亦岂前知者，曾是边城荷杵人。",
        "dynasty": "宋",
        "collection_info": null
    },
    {
        "title": "跋某人诗卷",
        "author": "刘克庄",
        "content": "元佑赋律古，熙宁经义新。\n请君忙改艺，诗好误终身。",
        "dynasty": "宋",
        "collection_info": null
    },
    {
        "title": "城坏復修又赋",
        "author": "刘克庄",
        "content": "补罅扶倾手段新，举头千丈又嶙峋。\n主谋何止堪尸祝，妄议真当抵鬼薪。\n见说传更增逻卒，已闻犯夜少姦民。\n小偷不办公输械，遥望须惊彼有人。",
        "dynasty": "宋",
        "collection_info": null
    },
    {
        "title": "留山间种艺十绝  其一",
        "author": "刘克庄",
        "content": "鄙事关人智浅深，漆堪成器楮堪衾。\n自怜到死犹迂阔，纯种梅花作墓林。",
        "dynasty": "宋",
        "collection_info": null
    },
    {
        "title": "留山间种艺十绝  其二",
        "author": "刘克庄",
        "content": "羞与春华艷冶同，殷勤培溉待秋风。\n不须牵引渊明比，随分篱边要几丛。",
        "dynasty": "宋",
        "collection_info": null
    },
    {
        "title": "留山间种艺十绝  其三",
        "author": "刘克庄",
        "content": "一生着数落人先，白髮栽松故可怜。\n待得伏菟堪采掘，此翁久矣作飞僊。",
        "dynasty": "宋",
        "collection_info": null
    },
    {
        "title": "留山间种艺十绝  其四",
        "author": "刘克庄",
        "content": "萧艾敷荣各有时，深藏芳洁欲奚为。\n世间鼻孔无凭据，且伴幽窗读楚辞。",
        "dynasty": "宋",
        "collection_info": null
    },
    {
        "title": "留山间种艺十绝  其五",
        "author": "刘克庄",
        "content": "岁岁春风花覆墙，摘来红实亦甘香。\n当时若种瑶池本，却恐河清未得尝。",
        "dynasty": "宋",
        "collection_info": null
    },
    {
        "title": "留山间种艺十绝  其六",
        "author": "刘克庄",
        "content": "谗言自昔架空虚，薏苡非珠偶似珠。\n半夜庭中金屑满，老夫明日费分疎。",
        "dynasty": "宋",
        "collection_info": null
    },
    {
        "title": "留山间种艺十绝  其七",
        "author": "刘克庄",
        "content": "两树亭亭藓砌傍，未论包贡奉君王。\n世无班马堪熏炙，且嗅幽花亦自香。",
        "dynasty": "宋",
        "collection_info": null
    },
    {
        "title": "留山间种艺十绝  其八",
        "author": "刘克庄",
        "content": "春风满面喜津津，纵有嗔拳不忍嗔。\n尚恐傍观安注脚，笑他何事与何人。",
        "dynasty": "宋",
        "collection_info": null
    },
    {
        "title": "留山间种艺十绝  其九",
        "author": "刘克庄",
        "content": "一卉能令一室香，炎天尤觉玉肌凉。\n野人不敢烦天女，自折琼枝置枕傍。",
        "dynasty": "宋",
        "collection_info": null
    },
    {
        "title": "留山间种艺十绝  其一○",
        "author": "刘克庄",
        "content": "搅醉妨眠挟雨声，碧丛宜看不宜听。\n而今一任萧萧滴，华髮鳏翁彻夜醒。",
        "dynasty": "宋",
        "collection_info": null
    },
    {
        "title": "寄题邵武死事胡将祠堂",
        "author": "刘克庄",
        "content": "士各全躯命，惟侯视死轻。\n张巡鬚尽怒，先轸面如生。\n短刃犹枭寇，空弮尚背城。\n新祠箫鼓盛，人敬比神明。",
        "dynasty": "宋",
        "collection_info": null
    },
    {
        "title": "寄题沙县死事祝将祠堂",
        "author": "刘克庄",
        "content": "淮右多良将，吾犹识祝侯。\n虎生能肉食，豹死有皮留。\n铁汉为挥涕，冰翁与雪雠。\n标名忠义传，荣甚復何求。",
        "dynasty": "宋",
        "collection_info": null
    },
    {
        "title": "挽王简卿侍郎三首  其一",
        "author": "刘克庄",
        "content": "先帝初更化，公曾以谏闻。\n身虽迁柱史，袖尚有弹文。\n晚境图成佛，它山预作坟。\n那知非变幻，止在石桥云。",
        "dynasty": "宋",
        "collection_info": null
    },
    {
        "title": "挽王简卿侍郎三首  其二",
        "author": "刘克庄",
        "content": "末着尤奇特，杯行忽坐亡。\n无香分侍女，有砚遗诸郎。\n长乐旌旗改，平泉竹石荒。\n公今呼不应，浮议果何伤。",
        "dynasty": "宋",
        "collection_info": null
    },
    {
        "title": "挽王简卿侍郎三首  其三",
        "author": "刘克庄",
        "content": "已矣孤知己，颜苍鬓髮稀。\n虽曾参话柄，终未契禅机。\n尚欲扁舟访，俄传隻履归。\n无因拜公墓，稽首忏前非。",
        "dynasty": "宋",
        "collection_info": null
    },
    {
        "title": "题高九万菊磵",
        "author": "刘克庄",
        "content": "胡公饮菊潭，八十冠貂蝉。\n高叟饮菊磵，六十雪满颠。\n胡公死无名，高叟生无权。\n权随粪土尽，名与穹壤传。\n刘生劝高叟，世事不两全。\n饥且拾落英，渴且𣂏寒泉。\n快吟三千篇，多活五百年。",
        "dynasty": "宋",
        "collection_info": null
    },
    {
        "title": "挽陈师復寺丞二首  其一",
        "author": "刘克庄",
        "content": "已奏囊封墨尚新，又携袖疏榻前陈。\n小臣忧国言无隠，先帝如天笑不嗔。\n阙下举幡空太学，路傍卧辙几遗民。\n愚儒未解天公意，偏寿它人夭此人。",
        "dynasty": "宋",
        "collection_info": null
    },
    {
        "title": "挽陈师復寺丞二首  其二",
        "author": "刘克庄",
        "content": "岁晚沧洲筑草堂，却将逢掖换轩裳。\n市朝共叹凤高翥，世俗或疑麟不祥。\n童子举扶犹忼慨，门人要绖各凄凉。\n衰残无復相镌切，遗墨常留几案傍。",
        "dynasty": "宋",
        "collection_info": null
    },
    {
        "title": "别高九万",
        "author": "刘克庄",
        "content": "花翁徒步悲诗境，菊磵舂粮哭復斋。\n众客食鱼弹铗去，几人白马素车来。\n寻思旧事成三叹，断送诸贤入八哀。\n信矣两生俱烈士，有金当为筑高台。",
        "dynasty": "宋",
        "collection_info": null
    },
    {
        "title": "赠建阳医士杨椿老二首  其一",
        "author": "刘克庄",
        "content": "当年琴调绝平平，妄意先贤宰武城。\n邑有澹台犹欠识，始知令尹未聪明。",
        "dynasty": "宋",
        "collection_info": null
    },
    {
        "title": "赠建阳医士杨椿老二首  其二",
        "author": "刘克庄",
        "content": "晚爱聃书义味长，无身始与患相忘。\n残年颇觉饥难忍，未敢贪君不死方。",
        "dynasty": "宋",
        "collection_info": null
    },
    {
        "title": "挽潘柄",
        "author": "刘克庄",
        "content": "復斋之客潘夫子，生死相从未忍分。\n薛守颇曾参道洁，志完何可欠承君。\n鲁生邀饮犹同去，庞嫂来呼已不闻。\n菆舍一巵真永诀，老无脚力拜翁坟。",
        "dynasty": "宋",
        "collection_info": null
    },
    {
        "title": "赠辉书记二首  其一",
        "author": "刘克庄",
        "content": "野老柴门不惯开，有僧飞锡自天台。\n前身莫是寒山子，携得清诗满袖来。",
        "dynasty": "宋",
        "collection_info": null
    },
    {
        "title": "赠辉书记二首  其二",
        "author": "刘克庄",
        "content": "棒喝机锋捷似飞，推敲事业费寻思。\n师归定被丛林笑，腹裏无禅却有诗。",
        "dynasty": "宋",
        "collection_info": null
    },
    {
        "title": "答黄镛",
        "author": "刘克庄",
        "content": "少年妄意假韶鸣，忧患欺人两鬓星。\n此去真当盟社友，向来不合诳山灵。\n百年如夜何由旦，万古惟天只么青。\n若到桐城逢旧友，为言多醉少曾醒。",
        "dynasty": "宋",
        "collection_info": null
    },
    {
        "title": "答陈珽主簿",
        "author": "刘克庄",
        "content": "主簿佳公子，何曾染绮纨。\n果能磨铁砚，真可歃铜盘。\n君壮雷惊蛰，吾衰月阙团。\n家贫无宝贝，珍贶欲酬难。",
        "dynasty": "宋",
        "collection_info": null
    },
    {
        "title": "寄题南康胡氏春风堂",
        "author": "刘克庄",
        "content": "芋魁菜甲必同食，石田茅屋不忍析。\n有时对床听风雨，有时共灯窥简册。\n大兄独抱古人道，群季各修弟子职。\n一门和气常如春，紫荆花开庭草碧。\n宛然生在舞雩时，又若坐于明道侧。\n吾尝三復棠棣诗，周公千载有惭色。\n共梨分枣能几何，摘瓜煮豆堪太息。\n区区锥刀未足让，伯夷逊国采薇吃。\n君能聚族真卓行，余亦为兄愧凉德。\n莫年有意观庐山，因作春风堂上客。",
        "dynasty": "宋",
        "collection_info": null
    },
    {
        "title": "送孙明府",
        "author": "刘克庄",
        "content": "三年于赤子，摩拊极殷勤。\n令尹留方寸，吾民受一分。\n宛如小滕国，突过大冯君。\n四境风谣美，诸公必采闻。",
        "dynasty": "宋",
        "collection_info": null
    },
    {
        "title": "答陈璘司户",
        "author": "刘克庄",
        "content": "丞相诗高妙，诸孙亦復奇。\n惠连康乐弟，子美审言儿。\n三舍犹当避，偏师未易支。\n老来怯酬唱，欲速反成迟。",
        "dynasty": "宋",
        "collection_info": null
    },
    {
        "title": "辛卯满散天基节即事六首  其一",
        "author": "刘克庄",
        "content": "老作黄冠返旧山，尚支驿料破衙官。\n孤臣毫髮皆君赐，独坐风廊不觉寒。",
        "dynasty": "宋",
        "collection_info": null
    },
    {
        "title": "辛卯满散天基节即事六首  其二",
        "author": "刘克庄",
        "content": "门庑无人殿未开，白头散吏久徘徊。\n年年岁岁千秋节，长占群官第一来。",
        "dynasty": "宋",
        "collection_info": null
    },
    {
        "title": "辛卯满散天基节即事六首  其三",
        "author": "刘克庄",
        "content": "闻说都人竞出嬉，御街箫鼓倍年时。\n相公入奏天颜喜，半夜杨州送捷旗。",
        "dynasty": "宋",
        "collection_info": null
    },
    {
        "title": "辛卯满散天基节即事六首  其四",
        "author": "刘克庄",
        "content": "约己隆亲礼不同，钧天无讌锡臣工。\n太皇勋德侔高帝，陛下谦恭似孝宗。",
        "dynasty": "宋",
        "collection_info": null
    },
    {
        "title": "辛卯满散天基节即事六首  其五",
        "author": "刘克庄",
        "content": "野衲云云祝圣躬，亦拈拂子演宗风。\n恨渠僻陋无闻见，不识光公与杲公。",
        "dynasty": "宋",
        "collection_info": null
    },
    {
        "title": "辛卯满散天基节即事六首  其六",
        "author": "刘克庄",
        "content": "小臣无状挂丹书，还着青袍两载余。\n物色依然如碧鹳，阶衔久矣削绯鱼。",
        "dynasty": "宋",
        "collection_info": null
    },
    {
        "title": "挽王华甫提刑二首  其一",
        "author": "刘克庄",
        "content": "丱角从诸老，麻衣客五侯。\n风云疑反手，江海不迴头。\n寂寂生堪笑，皇皇死未酬。\n空余老知识，闭户着穷愁。",
        "dynasty": "宋",
        "collection_info": null
    },
    {
        "title": "挽王华甫提刑二首  其二",
        "author": "刘克庄",
        "content": "何必求佳传，家庭论自公。\n颍滨碑玉局，曲阜状南丰。\n辔远方追电，筝调每值风。\n深知有遗恨，不见捷旗红。",
        "dynasty": "宋",
        "collection_info": null
    },
    {
        "title": "还黄镛诗卷",
        "author": "刘克庄",
        "content": "曾伴灵芝湖上吟，当年一悟至如今。\n源流不乱知归趣，篇什无多见苦心。\n贯虱功夫须切近，脍鲸力量要雄深。\n暮年谁可谈兹事，盎有村醪且自斟。",
        "dynasty": "宋",
        "collection_info": null
    },
    {
        "title": "徐懋功饷酒用其韵",
        "author": "刘克庄",
        "content": "少时酒伴尽豪雄，岁晚瓶罍一併空。\n方叹独醒吟泽畔，忽勤分饷到篱东。\n鲲鲸有量真溟涬，螟蠃无知妄异同。\n老矣此身何处着，便应埋向醉乡中。",
        "dynasty": "宋",
        "collection_info": null
    },
    {
        "title": "答陈管修职",
        "author": "刘克庄",
        "content": "陈氏源流远，吾犹及纪羣。\n昔惟知伯氏，今又识郎君。\n后学尊师友，先贤贱艺文。\n沧洲书册在，努力缉前闻。",
        "dynasty": "宋",
        "collection_info": null
    },
    {
        "title": "挽陈孺人",
        "author": "刘克庄",
        "content": "昨吊空闺涕未收，忍闻绋翣向斯丘。\n不为尚子了家事，似与庞公圆话头。\n天下断无胶可续，人间最有剑难求。\n潘郎文笔尤宜诔，想见新碑字字愁。",
        "dynasty": "宋",
        "collection_info": null
    },
    {
        "title": "壬辰春上冢五首 城南",
        "author": "刘克庄",
        "content": "一闭幽堂十九年，万松手种已参天。\n懒随人乞郭东祭，自与母耕绵上田。\n试问拂云施鹤表，何如藉地荐豚肩。\n此身只合安闾里，长为先君扫墓阡。",
        "dynasty": "宋",
        "collection_info": null
    },
    {
        "title": "壬辰春上冢五首 西楼",
        "author": "刘克庄",
        "content": "溪草林花争碧红，伤心黄壤閟芳容。\n短松明月易陈迹，断雨残云难觅踪。\n伊昔老盆常共酌，即今败絮倩谁缝。\n臼间一斗仓陈粟，薄暮归来独自舂。",
        "dynasty": "宋",
        "collection_info": null
    },
    {
        "title": "壬辰春上冢五首 郭西",
        "author": "刘克庄",
        "content": "自古佳城属吉人，郭书王谶岂能神。\n扫松稍喜衣冠众，荐芰何妨俎豆贫。\n委巷起家基世德，分山葬友等天伦。\n侧傍即是黄香冢，冥漠之中尚卜邻。",
        "dynasty": "宋",
        "collection_info": null
    },
    {
        "title": "壬辰春上冢五首 中𡼢",
        "author": "刘克庄",
        "content": "忆昨隆干致太平，诸贤耸听凤先鸣。\n奏篇不愧登瀛选，拂袖难留出昼行。\n当日伯夷兄弟瘦，至今杨震子孙清。\n定知千载蟇陵路，尚有行人酹董生。",
        "dynasty": "宋",
        "collection_info": null
    },
    {
        "title": "壬辰春上冢五首 寿溪",
        "author": "刘克庄",
        "content": "水如绶带山如抱，画手难摹一段奇。\n松下可浇三奠去，墓傍安用万家为。\n虹来昂首宁非瑞，蛟徙无踪若有知。\n丱角钓游今白髮，重寻陈迹不胜悲。",
        "dynasty": "宋",
        "collection_info": null
    },
    {
        "title": "访李钢草堂不遇",
        "author": "刘克庄",
        "content": "细路萦纡入野田，遥瞻竹树已欣然。\n青苔地滑跌卢老，苍耳林深迷谪仙。\n不羡玉堂在天上，径须茅屋占云边。\n极知谢客非为亢，贪看林花听涧泉。",
        "dynasty": "宋",
        "collection_info": null
    },
    {
        "title": "题陈遂卿隠居",
        "author": "刘克庄",
        "content": "蚤日称雄翰墨林，暮年里巷且浮沉。\n诸公自负遗贤媿，此士元无谤国心。\n子佩子衿输少俊，某丘某水拣幽深。\n明时莫作逃尧计，忽有弓旌底处寻。",
        "dynasty": "宋",
        "collection_info": null
    },
    {
        "title": "绵亭林逸人扁所居室曰藏晖求诗",
        "author": "刘克庄",
        "content": "先生读易注参同，筑室云山第几重。\n昔遇壶丘疑见怪，今于老子信犹龙。\n方灵有物司丹竈，符验无妖血剑锋。\n只恐欲藏藏未得，世人往往或知踪。",
        "dynasty": "宋",
        "collection_info": null
    },
    {
        "title": "题白渡方氏听蛙亭",
        "author": "刘克庄",
        "content": "塘水拍堤科斗生，想君亭子俯幽清。\n黄梅雨足野田润，牡曲烟收村墅晴。\n莫信人嫌无理闹，颇疑渠有不平鸣。\n画堂方喜听琴阮，谁爱天然律吕声。",
        "dynasty": "宋",
        "collection_info": null
    },
    {
        "title": "赠钟主簿父子",
        "author": "刘克庄",
        "content": "旗铃接迹向西驰，丹桂灵椿并一时。\n竞说郎君能跨竈，顿令老子欲笞儿。\n妙年不患锥无颖，前辈曾言木就规。\n相国晏公元楚产，何须千里远求师。",
        "dynasty": "宋",
        "collection_info": null
    },
    {
        "title": "寄赵简叔知宗",
        "author": "刘克庄",
        "content": "造物方将贵此翁，煌煌三印屈盘红。\n笺天不受珠犀涴，表海新兼鈇钺雄。\n诗满名山留妙墨，舶归外国说清风。\n何当把臂登云榭，共看鲸波浸碧空。",
        "dynasty": "宋",
        "collection_info": null
    },
    {
        "title": "赠豫知子",
        "author": "刘克庄",
        "content": "隔膜能知人肺肝，瞭如烛照与龟钻。\n敏于一行推棋子，妙似尧夫测牡丹。\n道是鬼来疑太黠，蓦然仙去觅应难。\n身今槁木寒灰样，惭愧巫咸子细看。",
        "dynasty": "宋",
        "collection_info": null
    },
    {
        "title": "简叔和诗再寄",
        "author": "刘克庄",
        "content": "弃置而今成秃翁，君恩量给太仓红。\n着鞭纵落诸公后，挥麈犹堪一世雄。\n花月三千篇绝唱，海天九万里刚风。\n胸中本自无冰炭，况读君诗益扫空。",
        "dynasty": "宋",
        "collection_info": null
    },
    {
        "title": "寄章贡姚别驾",
        "author": "刘克庄",
        "content": "赣江当日血成川，谁肯身驰不测渊。\n尺檄约降诸峒静，单车禽畔一城全。\n带刀俗染惟新化，横槊诗刊第几编。\n想与元龙谈世事，亦怜疎拙老林泉。",
        "dynasty": "宋",
        "collection_info": null
    },
    {
        "title": "三寄简叔",
        "author": "刘克庄",
        "content": "屡有诗贻田舍翁，灯花常至夜深红。\n莫嫌云榭文书冗，稍喜冰衔职任雄。\n健吏安知元结事，贪夫愧死伯夷风。\n得君厚禄吾何患，从此樽中酒不空。",
        "dynasty": "宋",
        "collection_info": null
    },
    {
        "title": "寄章贡姚使君",
        "author": "刘克庄",
        "content": "虔在江西尤鉅丽，极知君相选侯难。\n昔多法从怀州绂，今少诗人上将坛。\n敛戍官兵申拆洗，放衙溪洞报平安。\n衰颓欲纳辕门谒，却怕崆峒腊雪寒。",
        "dynasty": "宋",
        "collection_info": null
    },
    {
        "title": "蒋迈说易",
        "author": "刘克庄",
        "content": "新图别义初拈出，四座皆惊昔未闻。\n定是胸中通象数，或于梦裏见羲文。\n向来夫子编三绝，近世名儒说七分。\n自笑腐生尊古注，可能挟册便从君。",
        "dynasty": "宋",
        "collection_info": null
    },
    {
        "title": "读金銮密记",
        "author": "刘克庄",
        "content": "仗下千官走似麕，仓皇谁扈属车尘。\n禁中陆九艰危共，殿上朱三苦死嗔。\n当日横身抗岐汴，暮年避地客瓯闽。\n小窗细读金銮记，始信香奁属别人。",
        "dynasty": "宋",
        "collection_info": null
    },
    {
        "title": "哭郑君瑞长官二首  其一",
        "author": "刘克庄",
        "content": "自解铜章后，终身耻折腰。\n偶然安旧隠，非不恋清朝。\n薪水纔能给，弓旌未易招。\n坟山梅似雪，犹足配清标。",
        "dynasty": "宋",
        "collection_info": null
    },
    {
        "title": "哭郑君瑞长官二首  其二",
        "author": "刘克庄",
        "content": "史着陶潜卒，何妨爵秩卑。\n竟无乞米帖，止有采薇诗。\n旧友谁为诔，新阡尚欠碑。\n中年哭同志，孤立可胜悲。",
        "dynasty": "宋",
        "collection_info": null
    },
    {
        "title": "获砚",
        "author": "刘克庄",
        "content": "二砚温如玉琢成，信知天地有精英。\n马肝紫润尤宜沐，鹆眼青圆宛似生。\n未爱潘郎呼作友，便教米老拜为兄。\n今年几案多奇获，应是穷儒命渐亨。",
        "dynasty": "宋",
        "collection_info": null
    },
    {
        "title": "再获一砚自和",
        "author": "刘克庄",
        "content": "三砚联翩买券成，绝胜玉杵聘云英。\n拊摩无粟向肌起，涂抹有花从笔生。\n韫椟每愁逢暴客，倾囊或笑费方兄。\n古来事业由勤苦，不信磨穿道不亨。",
        "dynasty": "宋",
        "collection_info": null
    },
    {
        "title": "蔡伟叔讲通书",
        "author": "刘克庄",
        "content": "蒋君易学高无助，蔡子重来讲杏坛。\n绛帐先生移席听，青衿学士堵墙观。\n举扬霁月光风易，笺注先天太极难。\n稳坐虎皮挥麈尾，岂知春雨客毡寒。",
        "dynasty": "宋",
        "collection_info": null
    },
    {
        "title": "遗编",
        "author": "刘克庄",
        "content": "短髮萧萧老日侵，遗编未敢废研寻。\n熏莸理慾迷通义，衮斧忠邪害恕心。\n笃信圣贤常事左，稍知治乱每忧深。\n人生有腹当盛酒，谁遣吾侪着古今。",
        "dynasty": "宋",
        "collection_info": null
    },
    {
        "title": "一念",
        "author": "刘克庄",
        "content": "一念纔萌帝已临，岂容纤芥自欺心。\n夜犹养气操存熟，晨偶科头警惧深。\n跌宕少曾希管葛，敛藏晚欲学柴参。\n小窗稍觉春宵冷，自设篝鑪置楮衾。",
        "dynasty": "宋",
        "collection_info": null
    },
    {
        "title": "贫居自警三首  其一",
        "author": "刘克庄",
        "content": "昨者匆匆掷印归，六年岑寂闭柴扉。\n岁荒奴仅拾残穗，日晏婢方羹苦薇。\n宁渴莫赊邻近酒，尽寒不着借来衣。\n中年但祝身强健，要卧松风坐钓矶。",
        "dynasty": "宋",
        "collection_info": null
    },
    {
        "title": "贫居自警三首  其二",
        "author": "刘克庄",
        "content": "赤粟黄虀味最深，此生不恨老云林。\n鬼神每瞰高明室，天地皆知暮夜金。\n夸士燃脐犹殉货，先贤覆首或无衾。\n一瓢千驷同归尽，莫为浮云错动心。",
        "dynasty": "宋",
        "collection_info": null
    },
    {
        "title": "贫居自警三首  其三",
        "author": "刘克庄",
        "content": "客过吾庐语至晡，旋营盐酪刈薪刍。\n酒兼麟脯不时有，饭与鱼羹何处无。\n力穑勿忘家世俭，堆金能使子孙愚。\n俗儿未识贫中乐，妄议书生骨相臞。",
        "dynasty": "宋",
        "collection_info": null
    },
    {
        "title": "寒食清明二首  其一",
        "author": "刘克庄",
        "content": "寂寂柴门村落裏，也教插柳记年华。\n禁烟不到粤人国，上冢亦携庞老家。\n汉寝唐陵无麦饭，山蹊野径有梨花。\n一尊径藉青苔卧，莫管城头奏暮笳。",
        "dynasty": "宋",
        "collection_info": null
    },
    {
        "title": "寒食清明二首  其二",
        "author": "刘克庄",
        "content": "过眼年光疾弹丸，桐华半拆燕初还。\n汉宫有烛朱门暖，墨突无烟白屋寒。\n宁復斗鸡陪戏社，颇思携鹤访孤山。\n今年秫与金同价，偶得茅柴且尽欢。",
        "dynasty": "宋",
        "collection_info": null
    },
    {
        "title": "上巳",
        "author": "刘克庄",
        "content": "樱笋登盘节物新，一筇踏遍九州春。\n似曾山阴访修竹，不记水边观丽人。\n豪饮自怜非少日，俊游亦恐是前身。\n暮归尚有清狂态，乱插山花满角巾。",
        "dynasty": "宋",
        "collection_info": null
    },
    {
        "title": "村墅",
        "author": "刘克庄",
        "content": "村墅溪亭处处嬉，新年海岱悉清夷。\n盗平四野无惊柝，虏去三边有捷旗。\n子美间关离乱际，尧夫生死太平时。\n从今一洗穷愁语，多赋看花饮酒诗。",
        "dynasty": "宋",
        "collection_info": null
    },
    {
        "title": "进德",
        "author": "刘克庄",
        "content": "进德功夫有浅深，一毫间断即差参。\n醉无谬误明持敬，怒亦中和见养心。\n为善岂须朋友责，积勤常若父师临。\n向来岁月悠悠过，垂老方知痛自箴。",
        "dynasty": "宋",
        "collection_info": null
    },
    {
        "title": "答梁文杓",
        "author": "刘克庄",
        "content": "二梁大学同袍旧，晚识郎君亦隽才。\n柳永词堪腔裏唱，刘叉诗自胆中来。\n老夫一榻何曾下，吾子扁舟作么迴。\n见说桐城方调卒，未应能筑礼贤台。",
        "dynasty": "宋",
        "collection_info": null
    },
    {
        "title": "哭章泉二首  其一",
        "author": "刘克庄",
        "content": "自有箪瓢乐，那须璧帛迎。\n后凋仁者寿，独往圣之清。\n古不称千驷，今犹重两生。\n吾衰久无泪，一恸为耆英。",
        "dynasty": "宋",
        "collection_info": null
    },
    {
        "title": "哭章泉二首  其二",
        "author": "刘克庄",
        "content": "小扉通水竹，幽绝少比邻。\n家似巢栖者，诗非火食人。\n于今无宿士，若昔有先民。\n彊作征君诔，居然语未亲。",
        "dynasty": "宋",
        "collection_info": null
    },
    {
        "title": "赠马相士二首  其一",
        "author": "刘克庄",
        "content": "妪貌何妨至辅臣，猴形亦有上麒麟。\n伏波眉目空如画，不是云台剑佩人。",
        "dynasty": "宋",
        "collection_info": null
    },
    {
        "title": "赠马相士二首  其二",
        "author": "刘克庄",
        "content": "荀卿粗了心形者，蒯彻安知背面哉。\n别有精微书不载，待君见了季咸来。",
        "dynasty": "宋",
        "collection_info": null
    },
    {
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其一",
        "author": "刘克庄",
        "content": "向来刀笔充书佐，岁晚衣巾学道流。\n毕竟贤于人一着，醉中梦裏忽迴头。",
        "dynasty": "宋",
        "collection_info": null
    },
    {
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其二",
        "author": "刘克庄",
        "content": "拂袖归来久闭关，道人剥啄访平安。\n要知对面刘高尚，即是翻身靖长官。",
        "dynasty": "宋",
        "collection_info": null
    },
    {
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其三",
        "author": "刘克庄",
        "content": "去去寻师莫远寻，蓬莱何处海深深。\n山房幸有栖身地，且读西山夜气箴。",
        "dynasty": "宋",
        "collection_info": null
    },
    {
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其四",
        "author": "刘克庄",
        "content": "闻说周僊有后身，出山不为两朱轮。\n白云丹竈俱无恙，凭汝殷勤谢主人。",
        "dynasty": "宋",
        "collection_info": null
    },
    {
        "title": "余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访余田间敝裘跣足真为道人矣自言欲谒翁于桐城作五诗送之  其五",
        "author": "刘克庄",
        "content": "或盘碧汉唳清宵，几载山中伴寂寥。\n今日鹤来翁已出，他年却恐费翁招。",
        "dynasty": "宋",
        "collection_info": null
    },
    {
        "title": "和南塘食荔叹",
        "author": "刘克庄",
        "content": "君欲和诗无匆匆，唱首天下文章公。\n今年荔子况倍熟，亭亭锦盖高张空。\n猿偷鸦啄牧童采，林间残颗犹殷红。\n在昔唐家充岁贡，吟讽何止杜陵翁。\n南穷交州西蜀土，快马驮送如飞龙。\n绛裳冰肌初照眼，玉环一笑恩光浓。\n惟闽以远幸免涴，一颗不到温泉宫。\n自从陈紫无真本，皱玉晚出尤称雄。\n迩来鸡舌擅瑰玮，赞香誉味万喙同。\n麟台仙人亲题品，天为此果开遭逢。\n乃知微物似有数，声价亦与时污隆。\n列圣俭德被华戎，微如淮白不敢供。\n奈何置驿奉私室，安得木铎观民风。\n山蹊谷堑日力穷，血肩踠足驰筠笼。\n请公移此食荔叹，置在熏风殿阁中。",
        "dynasty": "宋",
        "collection_info": null
    },
    {
        "title": "送真西山再镇温陵",
        "author": "刘克庄",
        "content": "父老香花夹路催，朱幡那忍更徘徊。\n弓张至此尤宜弛，珠去安知不復迴。\n海上有艘堪致粟，洛中无篚胜生财。\n泉人毕竟修何福，消得西山两度来。",
        "dynasty": "宋",
        "collection_info": null
    },
    {
        "title": "水仙花",
        "author": "刘克庄",
        "content": "岁华摇落物萧然，一种清芬绝可怜。\n不许淤泥侵皓素，全凭风露发幽妍。\n骚魂洒落沉湘客，玉色依稀捉月僊。\n却笑涪翁太脂粉，误将高雅匹婵娟。",
        "dynasty": "宋",
        "collection_info": null
    },
    {
        "title": "葵花二首  其一",
        "author": "刘克庄",
        "content": "植物虽微性有常，人心翻覆至难量。\n李陵卫律阴山死，不似葵花识太阳。",
        "dynasty": "宋",
        "collection_info": null
    },
    {
        "title": "葵花二首  其二",
        "author": "刘克庄",
        "content": "下了江南奏凯迴，曹公鞅鞅未忘怀。\n争知野老门庭冷，旌节无心忽自来。",
        "dynasty": "宋",
        "collection_info": null
    },
    {
        "title": "题郑宁文卷",
        "author": "刘克庄",
        "content": "昔侍西山讲习时，颇于函丈得精微。\n书如逐客犹遭绌，辞取横汾亦恐非。\n筝笛岂能谐雅乐，绮纨元未识深衣。\n嗟余老矣君方少，勤向师门扣指归。",
        "dynasty": "宋",
        "collection_info": null
    },
    {
        "title": "悼阿驹七首  其一",
        "author": "刘克庄",
        "content": "吾老方期汝亢宗，爱怜不与众雏同。\n岂知希世千金产，止作空花赚乃翁。",
        "dynasty": "宋",
        "collection_info": null
    },
    {
        "title": "悼阿驹七首  其二",
        "author": "刘克庄",
        "content": "长兄开卷每随声，大母翻经亦谛听。\n眉目分明无夭法，恐缘了了与惺惺。",
        "dynasty": "宋",
        "collection_info": null
    },
    {
        "title": "悼阿驹七首  其三",
        "author": "刘克庄",
        "content": "北辙南辕有返期，吾儿掣手去何之。\n梦中玉雪来怀抱，愁绝邻钟唤醒时。",
        "dynasty": "宋",
        "collection_info": null
    },
    {
        "title": "悼阿驹七首  其四",
        "author": "刘克庄",
        "content": "隔日犹能唤女兄，儿于孝友殆天成。\n直须见汝莲花上，纔得胸中一点平。",
        "dynasty": "宋",
        "collection_info": null
    },
    {
        "title": "悼阿驹七首  其五",
        "author": "刘克庄",
        "content": "富贵威权得自由，收融二子杀杨修。\n闲人于物无恩怨，那得仓舒只么休。",
        "dynasty": "宋",
        "collection_info": null
    },
    {
        "title": "悼阿驹七首  其六",
        "author": "刘克庄",
        "content": "眼有玄花因悼亡，观书对客两茫洋。\n情知泪是衰翁血，更为童乌滴数行。",
        "dynasty": "宋",
        "collection_info": null
    },
    {
        "title": "悼阿驹七首  其七",
        "author": "刘克庄",
        "content": "人生忧患本无涯，强取瞿聃语自排。\n吾母白头尤念我，吞声不敢恼慈怀。",
        "dynasty": "宋",
        "collection_info": null
    },
    {
        "title": "郑宁示边报走笔戏赠",
        "author": "刘克庄",
        "content": "曾客嫖姚与伏波，惯骑生马拥琱戈。\n金台有命终须筑，铁砚无功亦且磨。\n见说帛书来汝洛，又传毡帐迫淮河。\n只今西北多机会，吾子南归意若何。",
        "dynasty": "宋",
        "collection_info": null
    },
    {
        "title": "挽刘学谕",
        "author": "刘克庄",
        "content": "少游乡校至华颠，常以虀盐养浩然。\n科举法行无誉士，丘园礼废有遗贤。\n刘贲下第人称屈，李汉编文后必传。\n闻道诸郎皆秀孝，拂云华表看它年。",
        "dynasty": "宋",
        "collection_info": null
    },
    {
        "title": "送陈户曹之官襄阳二首  其一",
        "author": "刘克庄",
        "content": "丞相曾参督府谋，郎君今復赞边筹。\n彼哉金谷饮长夜，去矣玉关防盛秋。\n尺度岂能拘快士，功名断不在中州。\n习池水满堤花艷，安得相陪赋远游。",
        "dynasty": "宋",
        "collection_info": null
    },
    {
        "title": "送陈户曹之官襄阳二首  其二",
        "author": "刘克庄",
        "content": "幕府秋风事日生，参军匹马去兼程。\n起为楚舞何其壮，吟退胡兵在此行。\n且喜岘山碑有跋，不愁江表传无名。\n老儒那復封侯梦，止愿躬耕看太平。",
        "dynasty": "宋",
        "collection_info": null
    },
    {
        "title": "旴士张季携所注三略访西山先生既跋其书余復题二绝于卷尾  其一",
        "author": "刘克庄",
        "content": "张生快士非拘儒，袖出一编相斫书。\n扑虱拍蚊吾不忍，断蛇刺虎子何麤。",
        "dynasty": "宋",
        "collection_info": null
    },
    {
        "title": "旴士张季携所注三略访西山先生既跋其书余復题二绝于卷尾  其二",
        "author": "刘克庄",
        "content": "千里从师细讲评，横渠昔亦谒高平。\n自从受得中庸了，止说西铭不说兵。",
        "dynasty": "宋",
        "collection_info": null
    },
    {
        "title": "送汤伯纪归番昜",
        "author": "刘克庄",
        "content": "华宗所产必人英，久见诸贤说父兄。\n荀氏晚添文若出，杨家又有敬之生。\n进堪负荷斯文责，退亦流传后世名。\n身老荒村无可恨，独于佳友尚关情。",
        "dynasty": "宋",
        "collection_info": null
    },
    {
        "title": "病后访梅九绝  其一",
        "author": "刘克庄",
        "content": "梦得因桃数左迁，长源为柳忤当权。\n幸然不识桃并柳，却被梅花累十年。",
        "dynasty": "宋",
        "collection_info": null
    },
    {
        "title": "病后访梅九绝  其二",
        "author": "刘克庄",
        "content": "先生岁晚被人疑，梅畔浑无一字诗。\n明月清风愁併案，野花啼鸟怕随司。",
        "dynasty": "宋",
        "collection_info": null
    },
    {
        "title": "病后访梅九绝  其三",
        "author": "刘克庄",
        "content": "区区毛郑号精专，未必风人意果然。\n犬彘不吞舒亶唾，岂堪与世作诗笺。",
        "dynasty": "宋",
        "collection_info": null
    },
    {
        "title": "病后访梅九绝  其四",
        "author": "刘克庄",
        "content": "和靖林间欬嗽时，一边觅句一边饥。\n而今始会天公意，不惜功名只惜诗。",
        "dynasty": "宋",
        "collection_info": null
    },
    {
        "title": "病后访梅九绝  其五",
        "author": "刘克庄",
        "content": "老子无粮可御冬，强鸣饥吻和寒蛩。\n舍南舍北花如雪，止嚥清香饱杀侬。",
        "dynasty": "宋",
        "collection_info": null
    },
    {
        "title": "病后访梅九绝  其六",
        "author": "刘克庄",
        "content": "与梅交绝几星霜，瞥见南枝喜欲狂。\n便欲佩壶携铁笛，为花痛饮百千场。",
        "dynasty": "宋",
        "collection_info": null
    },
    {
        "title": "病后访梅九绝  其七",
        "author": "刘克庄",
        "content": "一联半首致魁台，前有沂公后简斋。\n自是君诗无警策，梅花穷杀几人来。",
        "dynasty": "宋",
        "collection_info": null
    },
    {
        "title": "病后访梅九绝  其八",
        "author": "刘克庄",
        "content": "春信分明到草庐，呼儿沽酒买溪鱼。\n从前弄月嘲风罪，即日金鸡已赦除。",
        "dynasty": "宋",
        "collection_info": null
    },
    {
        "title": "病后访梅九绝  其九",
        "author": "刘克庄",
        "content": "菊得陶翁名愈重，莲因周子品尤尊。\n后来谁判梅公案，断自孤山迄后村。",
        "dynasty": "宋",
        "collection_info": null
    },
    {
        "title": "陪西山游鼓山一首",
        "author": "刘克庄",
        "content": "先生廊庙姿，非直藩翰才。\n南州彩旗留，北阙丹诏催。\n重臣方暑行，停骖小裴回。\n客中载枚邹，物外寻宗雷。\n遂穷天海观，一豁风云怀。\n眷言此灵山，自判宇宙来。\n登临几朱轮，灭没随飞埃。\n堂堂蔡与赵，继者其谁哉。\n共惟勋业侔，况乃名节偕。\n伊余忝载笔，适值祖帐开。\n虽陪叔子游，独抱湛辈哀。\n饯诗堪覆瓿，不敢镌苍崖。",
        "dynasty": "宋",
        "collection_info": null
    },
    {
        "title": "鼓山用余干赵相韵",
        "author": "刘克庄",
        "content": "城郭区区一聚埃，江山如此信佳哉。\n挟龙相国骑箕去，招鹤仙人弭节来。\n试问炊粱成短梦，何如煨芋拨残灰。\n危亭更着文公扁，日落山空未忍回。",
        "dynasty": "宋",
        "collection_info": null
    },
    {
        "title": "题真仁夫画卷",
        "author": "刘克庄",
        "content": "草木黄落，水云莽苍。\n孤舟卸帆，冻鴈失行。\n昔余远游，沿灕泝湘。\n堠长店疎，仆痡马僵。\n行李萧然，有诗满囊。\n今其老矣，宁志四方。\n抚卷追思，历历不忘。",
        "dynasty": "宋",
        "collection_info": null
    },
    {
        "title": "题龙眠十八尊者",
        "author": "刘克庄",
        "content": "尝闻天台境，肉身往无从。\n仁夫示此图，恍惚游其中。\n应真一一若旧识，或踞怪石临飞淙。\n山鬼投牒何敬恭，天女问法尤丰茸。\n盆鱼鬐鬛等针粟，放去夭矫拏空蒙。\n山深无人地祇出，被服导从侔王公。\n前驱鸷兽后夔魍，徐行殿以一瘦筇。\n巉巉苍壁谡谡松，下有老宿眉雪浓。\n石桥灭没云气断，似是鬼国非天宫。\n层冰融结挟怒瀑，毒虺喷薄含腥风。\n至人于此方入定，坏衲羃首枯株同。\n等闲一坐六十劫，汝技有尽吾无穷。\n书生往往谈性命，怵以祸福犹儿童。\n倒持手版口劝进，对此宁不面发红。\n我知龙眠笔外意，要与浊世鍼盲聋。\n退之云释善变幻，恺之谓画能神通。\n幻耶神耶两莫诘，与子持叩西山翁。",
        "dynasty": "宋",
        "collection_info": null
    },
    {
        "title": "米元章有帖云老弟山林集多于眉阳集然不袭古人一句子瞻南还与之说茫然叹久之似叹渠偷也戏跋二首  其一",
        "author": "刘克庄",
        "content": "大令云亡笔不传，世无行草已千年。\n偶然遗下鹅群帖，生出杨风与米颠。",
        "dynasty": "宋",
        "collection_info": null
    },
    {
        "title": "米元章有帖云老弟山林集多于眉阳集然不袭古人一句子瞻南还与之说茫然叹久之似叹渠偷也戏跋二首  其二",
        "author": "刘克庄",
        "content": "二集一传一不传，可能宝晋胜坡仙。\n苏郎不醉常如醉，米老真颠却辨颠。",
        "dynasty": "宋",
        "collection_info": null
    },
    {
        "title": "跋周忘机画一首",
        "author": "刘克庄",
        "content": "周郎词艺妙天下，似是诗家非画家。\n宁与嵇公写琴操，不为盛尹作梅花。",
        "dynasty": "宋",
        "collection_info": null
    },
    {
        "title": "题林户曹寒斋",
        "author": "刘克庄",
        "content": "举世争驰势利场，君于冷处看人忙。\n不营摩诘散花室，只设苏州听雨床。\n种果园林无虎守，勘书窗几有萤光。\n直须唤起西塘老，来向斋中伴石塘。",
        "dynasty": "宋",
        "collection_info": null
    },
    {
        "title": "呈黄建州",
        "author": "刘克庄",
        "content": "当年虎穴挺身临，匹马平欺万绿林。\n余欲关弓常掩涕，汝能卖剑即回心。\n歌廉民已嗟来暮，微管吾安得至今。\n欲谒铃斋参嫡派，管蠡何敢测高深。",
        "dynasty": "宋",
        "collection_info": null
    },
    {
        "title": "过建阳二首  其一",
        "author": "刘克庄",
        "content": "溪上重来两鬓丝，岂知拙政久犹思。\n旄倪欲见叶公面，香火共存朱邑祠。\n争劝令君持酒琖，不容老子闭车帷。\n谁言俗薄今非古，我与斯民各秉彜。",
        "dynasty": "宋",
        "collection_info": null
    },
    {
        "title": "过建阳二首  其二",
        "author": "刘克庄",
        "content": "白布裙襦雪满颠，携扶伛偻拜车前。\n皆言庾氏相因粟，犹是君侯不饮泉。\n自昔活民须有备，即今去客愧无权。\n愚公老矣痴如故，长把心灯望后贤。",
        "dynasty": "宋",
        "collection_info": null
    },
    {
        "title": "过章戴二首  其一",
        "author": "刘克庄",
        "content": "鲁叟新阡何处寻，桥边感旧独沉吟。\n一生欲唾姦谀面，千古难磨道义心。\n溪昔放鱼晴鱍鱍，门今罗爵冷涔涔。\n发潜頼有西山笔，何日碑成勒碧岑。",
        "dynasty": "宋",
        "collection_info": null
    },
    {
        "title": "过章戴二首  其二",
        "author": "刘克庄",
        "content": "曾向明时雪李邕，又闻名在聘贤中。\n忆言鸱吻施茅屋，忍见龟趺立柏宫。\n杯酒昔常陪贺老，隻鸡终待哭乔公。\n情知客泪先难制，邻笛那堪咽晚风。",
        "dynasty": "宋",
        "collection_info": null
    },
    {
        "title": "答李泉州元善",
        "author": "刘克庄",
        "content": "平生陈无己，白首欠吟债。\n未尝交马吕，况肯见章蔡。\n附热生可鄙，中寒死亦快。\n吾方尚此友，巾车与同载。\n前瞻有膺滂，却顾有融泰。\n要当坚一壁，讵可立两界。\n恕乎行谊亏，希也名节坏。\n史君惠良箴，下走敢不拜。\n怀哉道义交，异彼姑息爱。",
        "dynasty": "宋",
        "collection_info": null
    },
    {
        "title": "送赵信州二首  其一",
        "author": "刘克庄",
        "content": "君于朝列号名流，信在江东亦望州。\n保抱彼民思父母，赍咨吾辈惜交游。\n香凝应物吟诗榻，虹贯元章载画舟。\n涧上泉边今寂寞，岂无遗藁待搜求。",
        "dynasty": "宋",
        "collection_info": null
    },
    {
        "title": "送赵信州二首  其二",
        "author": "刘克庄",
        "content": "贫者惟言可赠行，临分握手尽交情。\n马于辔力穷时骇，鸥向机心动处惊。\n齐士岂无堪客礼，蔡人便遣作牙兵。\n遥知陌上罗敷女，竞看双旌出劝耕。",
        "dynasty": "宋",
        "collection_info": null
    },
    {
        "title": "题赵子固诗卷",
        "author": "刘克庄",
        "content": "紫芝仲白俱仙去，晚秀惟君擅士林。\n字肖率更亲手作，诗疑贾岛后身吟。\n九成合奏音方备，三染为纁色始深。\n老去尤于朋友笃，未忘几研琢磨心。",
        "dynasty": "宋",
        "collection_info": null
    },
    {
        "title": "题汤伯纪程文",
        "author": "刘克庄",
        "content": "诏书选后宫，众女竞媒致。\n拂镜浓画眉，临风高绾髻。\n朝犹东邻居，夕已金屋贵。\n彼姝绝代姿，绰约乘云气。\n箴史合古趣，佩服与今异。\n宜哉寤寐求，惜也憔悴弃。\n君门深復深，岁遣花鸟使。",
        "dynasty": "宋",
        "collection_info": null
    },
    {
        "title": "和高九万雪诗",
        "author": "刘克庄",
        "content": "添尽绵衣体未和，小窗奈此苦寒何。\n极知上竺僊人喜，不道长安贫士多。\n穷巷都无晨噪鹊，边城应有夜惊鹅。\n君才堪续梁台赋，早晚楼船济汴河。",
        "dynasty": "宋",
        "collection_info": null
    },
    {
        "title": "答曾无疑校勘",
        "author": "刘克庄",
        "content": "诗到黄初字永和，半生西望遡明河。\n已招学士来儒馆，更欠山人拜谏坡。\n四库旧书存有几，五朝遗老苦无多。\n传闻将讲临雍礼，小驻骊驹白玉珂。",
        "dynasty": "宋",
        "collection_info": null
    },
    {
        "title": "题袁秘书文藁",
        "author": "刘克庄",
        "content": "场屋声名淳绍初，同时一辈晓星疎。\n举人尚记前乡贡，天子亦呼行秘书。\n出蜀诗堪编杜集，涉湘文可补骚余。\n中朝典册须鸿笔，何必然藜照蠹鱼。",
        "dynasty": "宋",
        "collection_info": null
    },
    {
        "title": "题庐陵罗生诗卷",
        "author": "刘克庄",
        "content": "门巷萧然人迹少，华裾客子袖文过。\n织千机锦非常巧，熏一铢香已觉多。\n持赠白云情厚矣，暗投明月愧如何。\n桃花水暖鲈堪鲙，恨不相携买短蓑。",
        "dynasty": "宋",
        "collection_info": null
    },
    {
        "title": "陈夫人哀诗",
        "author": "刘克庄",
        "content": "龙川天下士，女子节尤奇。\n孟母迁邻训，共姜誓己诗。\n生无封国分，殁有表阡时。\n曾识双珠树，聊为补些辞。",
        "dynasty": "宋",
        "collection_info": null
    },
    {
        "title": "挽连夫人",
        "author": "刘克庄",
        "content": "渡江门户已华簪，嫁得黔娄作藁砧。\n畴昔曾为宾截髮，暮年亲见子腰金。\n泷阡新刻丰碑妙，防墓重封宿草深。\n忆与夏卿联禁路，些辞题罢一酸心。",
        "dynasty": "宋",
        "collection_info": null
    },
    {
        "title": "参预陈公挽诗二首  其一",
        "author": "刘克庄",
        "content": "人叹摛毫妙，天知补衮忠。\n力犹挽元气，身已御长风。\n家谱侔洪氏，官称似范公。\n独怜莼鲫奠，不得至苕中。",
        "dynasty": "宋",
        "collection_info": null
    },
    {
        "title": "参预陈公挽诗二首  其二",
        "author": "刘克庄",
        "content": "圣主初调瑟，烦公数寄声。\n已来周大老，尚致鲁诸生。\n末至余尊尽，西归隻履轻。\n中年知己泪，销得几回倾。",
        "dynasty": "宋",
        "collection_info": null
    },
    {
        "title": "又二首  其一",
        "author": "刘克庄",
        "content": "世道方凭藉，云胡不憗遗。\n重如镇乔岳，宽可纳须弥。\n鸱阁开无日，蟇陵窆有期。\n嗟余衰久矣，告第乏雄辞。",
        "dynasty": "宋",
        "collection_info": null
    },
    {
        "title": "又二首  其二",
        "author": "刘克庄",
        "content": "不谓斯人夭，堂堂在目中。\n曾参黄面老，肯恋黑头公。\n性理天渊彻，荣华露电空。\n独余章奏在，圣主记遗忠。",
        "dynasty": "宋",
        "collection_info": null
    },
    {
        "title": "送王实之",
        "author": "刘克庄",
        "content": "欲去还留每自怜，竟为吾子着先鞭。\n孤忠尽见万言疏，十口同登一叶船。\n屈法相全烦圣主，上书俱贬愧前贤。\n南归定过西山下，细把行藏告墓阡。",
        "dynasty": "宋",
        "collection_info": null
    },
    {
        "title": "重饯赵信州分韵得寝字",
        "author": "刘克庄",
        "content": "近甸骚屑余，当宁焦劳甚。\n剖符寄非轻，弄印择已审。\n盎然春风和，解此寒色凛。\n吾闻守四隣，岂必卫堂寝。\n恶马易调伏，小鲜难烹饪。\n腊前况屡白，秋杪定一稔。\n我侯但凝香，彼州自奠枕。\n英英尚书郎，饯诗丽如锦。\n骊珠忽满轴，继者皆曹沈。\n顾予如病鹤，欲鸣声復噤。\n宁论鬼揶揄，行以亲来谂。\n南归掣斋铃，傥留故人饮。",
        "dynasty": "宋",
        "collection_info": null
    },
    {
        "title": "郑丞相生日口号十首  其一",
        "author": "刘克庄",
        "content": "陌上尘飞敕使来，亲传天语贺元台。\n门庭如水无珍献，惟有黄华伴寿杯。",
        "dynasty": "宋",
        "collection_info": null
    },
    {
        "title": "郑丞相生日口号十首  其二",
        "author": "刘克庄",
        "content": "王吕纷更尚治安，史韩椓杙始凋残。\n乃知元佑调絃易，却是端平变局难。",
        "dynasty": "宋",
        "collection_info": null
    },
    {
        "title": "郑丞相生日口号十首  其三",
        "author": "刘克庄",
        "content": "金坞铜山二纪中，可无玉雪洗贪风。\n从今中外多廉吏，家有钱神赋一通。",
        "dynasty": "宋",
        "collection_info": null
    },
    {
        "title": "郑丞相生日口号十首  其四",
        "author": "刘克庄",
        "content": "小范登庸面稍腴，惟公不以位为娱。\n宅家亦自临朝说，丞相都因国事臞。",
        "dynasty": "宋",
        "collection_info": null
    },
    {
        "title": "郑丞相生日口号十首  其五",
        "author": "刘克庄",
        "content": "舒黯淹留守相间，平津千载有惭颜。\n惜渠不见端平相，召了西山召鹤山。",
        "dynasty": "宋",
        "collection_info": null
    },
    {
        "title": "郑丞相生日口号十首  其六",
        "author": "刘克庄",
        "content": "忤旨婴鳞不自安，明朝密启与迁官。\n百僚举笏私相语，相国胸中得许宽。",
        "dynasty": "宋",
        "collection_info": null
    },
    {
        "title": "郑丞相生日口号十首  其七",
        "author": "刘克庄",
        "content": "旷怀未许众人窥，细行犹堪百世师。\n广厦千间无地起，灵台一片有天知。",
        "dynasty": "宋",
        "collection_info": null
    },
    {
        "title": "郑丞相生日口号十首  其八",
        "author": "刘克庄",
        "content": "转了头厅屡乞归，已将传舍视黄扉。\n江湖不欠鱼羹饭，直为君恩未拂衣。",
        "dynasty": "宋",
        "collection_info": null
    },
    {
        "title": "郑丞相生日口号十首  其九",
        "author": "刘克庄",
        "content": "篚苞不復入修门，民力微苏物渐蕃。\n见说海边停䱹局，介鳞亦被相君恩。",
        "dynasty": "宋",
        "collection_info": null
    },
    {
        "title": "郑丞相生日口号十首  其一○",
        "author": "刘克庄",
        "content": "不用占蓍更讯龟，功成尚有赤松期。\n由来寿与仁相贯，季主君平未必知。",
        "dynasty": "宋",
        "collection_info": null
    },
    {
        "title": "出宿环碧",
        "author": "刘克庄",
        "content": "逐客挑包水榭中，忽闻干鹊噪东风。\n若非闽峤安书至，即是襄州吉语通。",
        "dynasty": "宋",
        "collection_info": null
    },
    {
        "title": "环碧寒甚移宿客邸",
        "author": "刘克庄",
        "content": "香歇朝衣懒更熏，梦残宫漏远难闻。\n漫郎不称青绫被，退士惟堪白布裙。",
        "dynasty": "宋",
        "collection_info": null
    },
    {
        "title": "桐庐舟中即事",
        "author": "刘克庄",
        "content": "车前弯帽同声散，关外华簪一揖休。\n惟有浙江潮好事，肯随逐客到严州。",
        "dynasty": "宋",
        "collection_info": null
    },
    {
        "title": "朱买臣庙",
        "author": "刘克庄",
        "content": "翁子平生最苦贫，晚将丹颈博朱轮。\n老儒五十无章绶，归去何妨且负薪。",
        "dynasty": "宋",
        "collection_info": null
    },
    {
        "title": "江山道中",
        "author": "刘克庄",
        "content": "纯绵未觉中年暖，薄酒难禁二月寒。\n可惜一溪桃李树，贪程不得过桥看。",
        "dynasty": "宋",
        "collection_info": null
    },
    {
        "title": "徐偃王庙",
        "author": "刘克庄",
        "content": "仁暴由来各异施，秦徐至竟孰雄雌。\n君看骊岫今无墓，得似柯山尚有祠。",
        "dynasty": "宋",
        "collection_info": null
    },
    {
        "title": "渔梁",
        "author": "刘克庄",
        "content": "浅溪忽涨寻常水，朽树犹开千百花。\n有酒可沽鱼可买，造门莫问是谁家。",
        "dynasty": "宋",
        "collection_info": null
    },
    {
        "title": "冯唐庙",
        "author": "刘克庄",
        "content": "当馈而今渴将材，岂无枭俊尚沉埋。\n不曾荐得云中守，也道身从省户来。",
        "dynasty": "宋",
        "collection_info": null
    },
    {
        "title": "新蓬二岭",
        "author": "刘克庄",
        "content": "路入云端一綫微，行人窃笑仆交讥。\n空囊非有连城璧，作么携从间道归。",
        "dynasty": "宋",
        "collection_info": null
    },
    {
        "title": "春阴",
        "author": "刘克庄",
        "content": "春阴欺得病夫身，偶值晴天一欠伸。\n客舍无谁相管领，半檐红日苦留人。",
        "dynasty": "宋",
        "collection_info": null
    },
    {
        "title": "宿小寺观主僧升座",
        "author": "刘克庄",
        "content": "静处尤宜策睡勋，径投禅榻炷鑪熏。\n恰为胡蝶春游美，忽吼华鲸曙色分。\n僧袒右肩方说法，我聋左耳若无闻。\n平生不作桑间恋，草草挑包下白云。",
        "dynasty": "宋",
        "collection_info": null
    },
    {
        "title": "田舍即事十首  其一",
        "author": "刘克庄",
        "content": "去年赢粟尚储瓶，又见新秧蘸水青。\n野老逢人说惭愧，长官清白社公灵。",
        "dynasty": "宋",
        "collection_info": null
    },
    {
        "title": "田舍即事十首  其二",
        "author": "刘克庄",
        "content": "村落争看乌角巾，略谈北事向南人。\n百年只有中州乐，世世无为塞下民。",
        "dynasty": "宋",
        "collection_info": null
    },
    {
        "title": "田舍即事十首  其三",
        "author": "刘克庄",
        "content": "古来观社见春秋，茜袂银钗尽出游。\n欲与鲁人同猎较，可怜身世尚它州。",
        "dynasty": "宋",
        "collection_info": null
    },
    {
        "title": "田舍即事十首  其四",
        "author": "刘克庄",
        "content": "蹴踘鞵尖尘不涴，臂鹰袖窄样新裁。\n社中年少相容否，也待鲜衣染鬓来。",
        "dynasty": "宋",
        "collection_info": null
    },
    {
        "title": "田舍即事十首  其五",
        "author": "刘克庄",
        "content": "邻壁嘲啾诵学而，老人睡少听移时。\n它年谨勿如张禹，帝问床前谬不知。",
        "dynasty": "宋",
        "collection_info": null
    },
    {
        "title": "田舍即事十首  其六",
        "author": "刘克庄",
        "content": "田舍诸雏各雅驯，男儿盍有艺资身。\n古来医卜多名世，莫学文章点涴人。",
        "dynasty": "宋",
        "collection_info": null
    },
    {
        "title": "田舍即事十首  其七",
        "author": "刘克庄",
        "content": "条桑女子两鬟垂，车马过门未省窥。\n生长柴门蓬户裏，安知世有二南诗。",
        "dynasty": "宋",
        "collection_info": null
    },
    {
        "title": "田舍即事十首  其八",
        "author": "刘克庄",
        "content": "草草衣装挈自随，壻贫毕竟与齐眉。\n绝胜京洛倾城色，鏁向侯门作侍儿。",
        "dynasty": "宋",
        "collection_info": null
    },
    {
        "title": "田舍即事十首  其九",
        "author": "刘克庄",
        "content": "儿女相携看市优，纵谈楚汉割鸿沟。\n山河不暇为渠惜，听到虞姬直是愁。",
        "dynasty": "宋",
        "collection_info": null
    },
    {
        "title": "田舍即事十首  其一○",
        "author": "刘克庄",
        "content": "溪上渔郎占断春，一川碧浪映红云。\n问渠定是神仙否，艣去如飞语不闻。",
        "dynasty": "宋",
        "collection_info": null
    },
    {
        "title": "寄题赵广文南墅",
        "author": "刘克庄",
        "content": "博士才名贺白流，讵应蚤计到菟裘。\n宫中未索清平调，海上聊为汗漫游。\n隠几饱看山变态，开轩惟对竹清修。\n买邻有志嗟无力，肯与羊昙共赌不。",
        "dynasty": "宋",
        "collection_info": null
    },
    {
        "title": "寄和汤仲能",
        "author": "刘克庄",
        "content": "忆昨桃包返故乡，意君束带侍明光。\n一书似坐穷为祟，百计无如去最长。\n蚁穴梦残何足记，蟇陵愿在莫须偿。\n即今台阁多收召，定有名公雪孝章。",
        "dynasty": "宋",
        "collection_info": null
    },
    {
        "title": "送汤季庸监岳",
        "author": "刘克庄",
        "content": "季子真奇士，声名亚长君。\n尚难友裘牧，何敢吏朱云。\n江国无生业，沙场有异闻。\n临岐各珍重，世故属纷纭。",
        "dynasty": "宋",
        "collection_info": null
    },
    {
        "title": "送徐鼎夫用庐陵通守博士戴文韵",
        "author": "刘克庄",
        "content": "一春风雨郡斋寒，荒了麻姑老子坛。\n吏抱文书排闼至，客携诗卷退衙看。\n愁来镜裏丝难染，老去胸中锦已残。\n若棹扁舟见安道，为言岁晚习申韩。",
        "dynasty": "宋",
        "collection_info": null
    },
    {
        "title": "次韵王元度二诗  其一",
        "author": "刘克庄",
        "content": "留落而今两鬓秋，暮年出处愧前修。\n敢云余补韩公处，极喜君来谢客州。\n奇甚宝镡腾紫气，清于玉瓒荐黄流。\n后生不作先贤远，便合相推出一头。",
        "dynasty": "宋",
        "collection_info": null
    },
    {
        "title": "次韵王元度二诗  其二",
        "author": "刘克庄",
        "content": "向来绮语祸机深，几效灵均欲自沉。\n周庙人曾铭在背，管城子已秃无心。\n今谁伯乐能酬价，后有钟期必赏音。\n老矣尚须君警策，昔人一字答千金。",
        "dynasty": "宋",
        "collection_info": null
    },
    {
        "title": "送赵叔愚赴浔州理掾",
        "author": "刘克庄",
        "content": "未奉三雍对，聊为五筦行。\n乡书踰岭少，诗思入湘清。\n远宦身差稳，中州事日生。\n向来几离别，此别最关情。",
        "dynasty": "宋",
        "collection_info": null
    },
    {
        "title": "离郡五绝  其一",
        "author": "刘克庄",
        "content": "自伤临郡浅，有愧在民深。\n稽首文公庙，由唐直至今。",
        "dynasty": "宋",
        "collection_info": null
    },
    {
        "title": "离郡五绝  其二",
        "author": "刘克庄",
        "content": "既收其印绶，犹送以车船。\n回首柱下史，江边更可怜。",
        "dynasty": "宋",
        "collection_info": null
    },
    {
        "title": "离郡五绝  其三",
        "author": "刘克庄",
        "content": "昨日专城守，今朝失国人。\n干坤如许大，无地着孤臣。",
        "dynasty": "宋",
        "collection_info": null
    },
    {
        "title": "离郡五绝  其四",
        "author": "刘克庄",
        "content": "赫赫戎衣定，区区扣马非。\n如何孤竹子，嫌粟不嫌薇。",
        "dynasty": "宋",
        "collection_info": null
    },
    {
        "title": "离郡五绝  其五",
        "author": "刘克庄",
        "content": "丘笔郑克段，轲言象爱兄。\n回天力不足，削地罚犹轻。",
        "dynasty": "宋",
        "collection_info": null
    },
    {
        "title": "寄徐直翁侍郎二首  其一",
        "author": "刘克庄",
        "content": "锐惰皆由气所为，浩然不屈是男儿。\n未知重入修门后，何似初攀折槛时。\n已有客贻绝交论，岂无人取送行诗。\n勿令一种求疵者，妄议君侯凤德衰。",
        "dynasty": "宋",
        "collection_info": null
    },
    {
        "title": "寄徐直翁侍郎二首  其二",
        "author": "刘克庄",
        "content": "忆昨纷纷众喙鸣，怪君噤齘久无声。\n得非家客留廷尉，或是闺人沮仲卿。\n白璧微瑕终古在，黄金横带霎时荣。\n从来公议无情甚，莫遣蒙斋独擅名。",
        "dynasty": "宋",
        "collection_info": null
    },
    {
        "title": "和仲弟十绝  其一",
        "author": "刘克庄",
        "content": "懒窥户外问晴阴，静向窗前阅古今。\n江国事稀聊袖手，钧天梦断久灰心。",
        "dynasty": "宋",
        "collection_info": null
    },
    {
        "title": "和仲弟十绝  其二",
        "author": "刘克庄",
        "content": "慈母清斋奉竺干，平生功行默通天。\n遥知静坐修禅观，永昼炉中一穗烟。",
        "dynasty": "宋",
        "collection_info": null
    },
    {
        "title": "和仲弟十绝  其三",
        "author": "刘克庄",
        "content": "即今江表尚恬熙，忘却前迴饮马时。\n淝水岂无风鹤助，平凉莫受犬羊欺。",
        "dynasty": "宋",
        "collection_info": null
    },
    {
        "title": "和仲弟十绝  其四",
        "author": "刘克庄",
        "content": "楼头吹彻几寒梅，推枕穿衣晓帐开。\n蚁斗蜗争求予决，老夫身世自难裁。",
        "dynasty": "宋",
        "collection_info": null
    },
    {
        "title": "和仲弟十绝  其五",
        "author": "刘克庄",
        "content": "一春檐溜不曾停，滴破空阶藓晕青。\n便是儿时对床雨，绝怜老大不同听。",
        "dynasty": "宋",
        "collection_info": null
    },
    {
        "title": "和仲弟十绝  其六",
        "author": "刘克庄",
        "content": "行遍高台到曲池，闲将白髮照清漪。\n未应官舍无幽事，亦有临流啸咏时。",
        "dynasty": "宋",
        "collection_info": null
    },
    {
        "title": "和仲弟十绝  其七",
        "author": "刘克庄",
        "content": "少工文字老安施，不但才悭力已疲。\n无復滴泉来上绠，惠连入梦偶成诗。",
        "dynasty": "宋",
        "collection_info": null
    },
    {
        "title": "和仲弟十绝  其八",
        "author": "刘克庄",
        "content": "弟兄虽幸忝朱轮，各是人间五十人。\n只合共娱千岁母，可能少补二州民。",
        "dynasty": "宋",
        "collection_info": null
    },
    {
        "title": "和仲弟十绝  其九",
        "author": "刘克庄",
        "content": "鴈回杳杳浑无报，鹊语啾啾似有凭。\n忽得远书看百过，眼昏自起剔残灯。",
        "dynasty": "宋",
        "collection_info": null
    },
    {
        "title": "和仲弟十绝  其一○",
        "author": "刘克庄",
        "content": "千古堂堂一孔明，尚咨幼宰访州平。\n诸君应悉惓惓意，老子宁希赫赫声。",
        "dynasty": "宋",
        "collection_info": null
    },
    {
        "title": "丁酉重九日宿顺昌步云阁绝句七首呈味道明府  其一",
        "author": "刘克庄",
        "content": "傍邑曾为劫火尘，独兹犹是太平民。\n儿时所历今三纪，便唤溪山作故人。",
        "dynasty": "宋",
        "collection_info": null
    },
    {
        "title": "丁酉重九日宿顺昌步云阁绝句七首呈味道明府  其二",
        "author": "刘克庄",
        "content": "老子痴顽耐远游，平生腹不贮闲愁。\n今年天赐登高地，身在云峰最上头。",
        "dynasty": "宋",
        "collection_info": null
    },
    {
        "title": "丁酉重九日宿顺昌步云阁绝句七首呈味道明府  其三",
        "author": "刘克庄",
        "content": "小休绿树濯清泉，垢尽身轻意欲仙。\n岂必鲁儒知此乐，舞雩风止在溪边。",
        "dynasty": "宋",
        "collection_info": null
    },
    {
        "title": "丁酉重九日宿顺昌步云阁绝句七首呈味道明府  其四",
        "author": "刘克庄",
        "content": "九月南州菊未黄，芙蓉取次献新粧。\n不妨折取繁红插，四海皆知两鬓霜。",
        "dynasty": "宋",
        "collection_info": null
    },
    {
        "title": "丁酉重九日宿顺昌步云阁绝句七首呈味道明府  其五",
        "author": "刘克庄",
        "content": "只了年年作逐臣，衣冠繿缕面埃尘。\n偶逢令尹留连我，不畏狂生点涴人。",
        "dynasty": "宋",
        "collection_info": null
    },
    {
        "title": "丁酉重九日宿顺昌步云阁绝句七首呈味道明府  其六",
        "author": "刘克庄",
        "content": "先倩清风扫水轩，更呼凉月倒金樽。\n定知明府归侵夜，县郭留灯未闭门。",
        "dynasty": "宋",
        "collection_info": null
    },
    {
        "title": "丁酉重九日宿顺昌步云阁绝句七首呈味道明府  其七",
        "author": "刘克庄",
        "content": "长君论事天为动，季子居官水似清。\n双眊不能钞谏草，偏聋尚可听琴声。",
        "dynasty": "宋",
        "collection_info": null
    },
    {
        "title": "友人李先辈丑父尝以夷成诗二帙示余莫知为何人所作心甚爱之过延平客有袖诗一章见访始知夷成者盖叶君之别号也鬚髮皓然矣诗与人皆可重因用其韵为谢",
        "author": "刘克庄",
        "content": "筋力都非少壮时，不烦揽镜觉吾衰。\n展禽出仕曾三已，表圣归休有四宜。\n饱阅交情悲世道，差强人意頼君诗。\n此生到死惭三士，本自难招况易麾。",
        "dynasty": "宋",
        "collection_info": null
    },
    {
        "title": "丁酉九月十四日黄源岭客舍题黄瀛父近诗",
        "author": "刘克庄",
        "content": "不但行吟又卧披，掩编因有感于斯。\n竞为蛙蚓号鸣态，乌覩龙鸾夭矫姿。\n损挹嫌人称大好，琢磨容我指微疵。\n自惭学识非匡鼎，安敢陪君共说诗。",
        "dynasty": "宋",
        "collection_info": null
    },
    {
        "title": "次王元度韵",
        "author": "刘克庄",
        "content": "占尽灵乌顾尽云，君恩宽大放归闽。\n一区二顷生缘薄，万绪千条素髮新。\n铁马即今征战士，金鸡何日赦纍臣。\n殷勤说向西飞鴈，多谢交游与吏民。",
        "dynasty": "宋",
        "collection_info": null
    },
    {
        "title": "送范守仲冶二首  其一",
        "author": "刘克庄",
        "content": "二年田里内，民不识追胥。\n官府绝无事，使君惟读书。\n俭于住家日，臞似下车初。\n太末方凋弊，公行不可徐。",
        "dynasty": "宋",
        "collection_info": null
    },
    {
        "title": "送范守仲冶二首  其二",
        "author": "刘克庄",
        "content": "放逐谙时态，惟侯意味长。\n醴为狂客设，羹许老人尝。\n南国留棠舍，西郊闭草堂。\n临岐先作恶，未可倚刚肠。",
        "dynasty": "宋",
        "collection_info": null
    },
    {
        "title": "挽赵漕简叔二首  其一",
        "author": "刘克庄",
        "content": "虽拥轺车贵，萧然似布韦。\n家依僧舍住，俸买古琴归。\n海内胜流尽，民间廉吏稀。\n空余诗卷在，展玩一沾衣。",
        "dynasty": "宋",
        "collection_info": null
    },
    {
        "title": "挽赵漕简叔二首  其二",
        "author": "刘克庄",
        "content": "恰讶书题少，俄惊讣问临。\n死方抛笔研，贫不涴珠琛。\n劫火难隳节，浮云肯动心。\n悲哉广陵散，旧谱有谁寻。",
        "dynasty": "宋",
        "collection_info": null
    },
    {
        "title": "曹路分赠诗次韵一首",
        "author": "刘克庄",
        "content": "古来诗律推曹氏，不数河梁与董逃。\n唐季三家松最胜，建安七子植尤高。\n短檠尚课儿精选，老笔真堪仆命骚。\n极欲留君横槊赋，舟人苦报粤江涛。",
        "dynasty": "宋",
        "collection_info": null
    },
    {
        "title": "用曹帅侍郎韵赠曹路分",
        "author": "刘克庄",
        "content": "曹侯书满腹，非以剑防身。\n马上檄尤速，橐中诗不贫。\n虏情工变诈，时论主和亲。\n旗鼓何时建，方知国有人。",
        "dynasty": "宋",
        "collection_info": null
    },
    {
        "title": "永嘉曹君赠诗次韵一首",
        "author": "刘克庄",
        "content": "开卷沉吟首屡搔，想提诗律比戎韬。\n清于学士茶烹雪，壮似将军弩射涛。\n再茜三纁由染渍，勺泉卷石可深高。\n蜗庐自笑无巵酒，不得浇君道路劳。",
        "dynasty": "宋",
        "collection_info": null
    },
    {
        "title": "余大父着作尝以所得沈元用给事歙砚遗水南林府君后七十年林氏子大鼎以端研遗余答以小诗",
        "author": "刘克庄",
        "content": "隆干手泽稀疎甚，数帖悽其在水南。\n但看吾翁贻歙石，固应之子饷端岩。\n丁宁后裔藏为好，羞愧先民宝不贪。\n自笑老犹耽笔砚，少年莫也肯同参。",
        "dynasty": "宋",
        "collection_info": null
    },
    {
        "title": "挽郑子敬都承二首  其一",
        "author": "刘克庄",
        "content": "重入修门两鬓丝，延和累疏竭忠规。\n立朝颇慕汲生戆，谋国不知晁氏危。\n老去故人能有几，古来君子例无时。\n传闻近事堪悲慨，说向重泉亦皱眉。",
        "dynasty": "宋",
        "collection_info": null
    },
    {
        "title": "挽郑子敬都承二首  其二",
        "author": "刘克庄",
        "content": "向来俱触相君嗔，里社追随二十春。\n尚记残编灯下共，忽看华表路傍新。\n行车不忍过三步，临穴应难赎百身。\n岁晚空山风雨横，奠刍归去倍伤神。",
        "dynasty": "宋",
        "collection_info": null
    },
    {
        "title": "次韵实之二首  其一",
        "author": "刘克庄",
        "content": "孤臣去国四经春，迹远安知罪尚新。\n蚤亦曾讥秦氏者，晚为与议濮园人。\n懒笺光范干时宰，且伴田家赛社神。\n醉倒不能愁世事，倩他烟柳替含颦。",
        "dynasty": "宋",
        "collection_info": null
    },
    {
        "title": "次韵实之二首  其二",
        "author": "刘克庄",
        "content": "向来岁月半投闲，莫叹朝朝苜蓿盘。\n身后芬芳聊自诳，眼前腥腐饱曾餐。\n虫鸡一笑何须较，花鸟相疎恐被弹。\n清议自为儒者设，未应覊束老黄冠。",
        "dynasty": "宋",
        "collection_info": null
    },
    {
        "title": "再和二首  其一",
        "author": "刘克庄",
        "content": "借屋城中又一春，桃符万口说清新。\n向来曾上庆历颂，老去甘为元佑人。\n健论真堪惊谄子，固穷不肯媚钱神。\n吾评此士西塘比，后进纷纷谩效颦。",
        "dynasty": "宋",
        "collection_info": null
    },
    {
        "title": "再和二首  其二",
        "author": "刘克庄",
        "content": "与君未得便安闲，边警偏能恼涧槃。\n草地枣红犹索斗，田家稻白可能餐。\n谁将铁绠横江锁，莫靠琵琶出塞弹。\n处处衝梯楼上舞，不应诸老自巍冠。",
        "dynasty": "宋",
        "collection_info": null
    },
    {
        "title": "三和二首  其一",
        "author": "刘克庄",
        "content": "主圣时清万宇春，禽鱼花草各怀新。\n如何丹凤楼中手，未作金鸡竿下人。\n家有宁馨堪跨竈，囊无阿堵可通神。\n客谈江北狼烟息，暂展双眉不用颦。",
        "dynasty": "宋",
        "collection_info": null
    },
    {
        "title": "三和二首  其二",
        "author": "刘克庄",
        "content": "厨人无职主君闲，春日惟供菜满槃。\n山下鸱肥聊共饱，堂中羊美得常餐。\n徧尝忧患肱三折，已过光阴指一弹。\n老去有巾宜漉酒，笑它楚客切云冠。",
        "dynasty": "宋",
        "collection_info": null
    },
    {
        "title": "挽戴丞",
        "author": "刘克庄",
        "content": "戴氏多人物，君尤月旦推。\n能传后仓礼，亦擅叔伦诗。\n故里悬车蚤，名场解褐迟。\n它年端有恨，椿桂不同时。",
        "dynasty": "宋",
        "collection_info": null
    },
    {
        "title": "题永福黄生行卷",
        "author": "刘克庄",
        "content": "废诗二十余年矣，忽读来诗眼暂明。\n处士梅曾如许瘦，化人酒莫过于清。\n蛩鸣竞起为唐体，牛耳谁堪主夏盟。\n事阔语长殊未竟，跨馿作么问归程。",
        "dynasty": "宋",
        "collection_info": null
    },
    {
        "title": "送方清孙参学",
        "author": "刘克庄",
        "content": "仆负轻装主倚辕，交游握手若为言。\n须求沂水风雩乐，勿爱沙河夜市繁。\n曩日士曾宗郭太，它时我欲传何蕃。\n殷勤待折津亭柳，老怕春寒不出村。",
        "dynasty": "宋",
        "collection_info": null
    },
    {
        "title": "挽南塘赵尚书二首  其一",
        "author": "刘克庄",
        "content": "起掌端平制，萧萧素髮新。\n更生宗室老，太白谪僊人。\n贵矣狨施马，悲哉笔绝麟。\n谁为篆华表，题作宋词臣。",
        "dynasty": "宋",
        "collection_info": null
    },
    {
        "title": "挽南塘赵尚书二首  其二",
        "author": "刘克庄",
        "content": "自从水心死，麈柄独归公。\n于易疑程氏，惟诗取晦翁。\n二箴家有本，孤论世无同。\n不復重商榷，骑鲸浩渺中。",
        "dynasty": "宋",
        "collection_info": null
    },
    {
        "title": "次韵实之春日二首  其一",
        "author": "刘克庄",
        "content": "向来文字擅中朝，留落而今赋大招。\n才子左迁追屈贾，相君高蹈友松乔。\n山行或与樵争席，涧饮聊将掬代瓢。\n借使终身无一事，亦令千载仰孤标。",
        "dynasty": "宋",
        "collection_info": null
    },
    {
        "title": "次韵实之春日二首  其二",
        "author": "刘克庄",
        "content": "梅醭朝衣尘满靴，曾穿细仗对延和。\n角巾久已寻初服，锦帐何须恋旧窝。\n能读书人天下少，不如意事古来多。\n半生寂寂因迂阔，垂老方惊岁月蹉。",
        "dynasty": "宋",
        "collection_info": null
    },
    {
        "title": "再和二首  其一",
        "author": "刘克庄",
        "content": "荥阳相昔独当朝，曾忝弓旌第一招。\n无力不能捄房管，有书安敢托洪乔。\n如闻徒步轻千驷，未觉堂厨胜一瓢。\n邓禹封侯子陵钓，君看二者孰风标。",
        "dynasty": "宋",
        "collection_info": null
    },
    {
        "title": "再和二首  其二",
        "author": "刘克庄",
        "content": "少小从军事袴鞾，祇今庙算主通和。\n胡来復去兔三窟，民散未收蜂一窝。\n病觉风光于我薄，老知书册误人多。\n罪言着就深藏取，自笑狂生壮志蹉。",
        "dynasty": "宋",
        "collection_info": null
    },
    {
        "title": "三和二首  其一",
        "author": "刘克庄",
        "content": "岂有丝毫补圣朝，去来扰扰费麾招。\n不能履屐供羣谢，未暇纶巾拥二乔。\n着老莱衣侔服冕，食于陵粟胜操瓢。\n臣之少也犹疎懒，何况头今插素标。",
        "dynasty": "宋",
        "collection_info": null
    },
    {
        "title": "三和二首  其二",
        "author": "刘克庄",
        "content": "长剑拄颐刀纳鞾，得如曝背趁阳和。\n买邻底用百万价，好事争为十二窝。\n异日史臣应有考，同时朝士欲无多。\n与君死守西山学，莫遣人讥末路蹉。",
        "dynasty": "宋",
        "collection_info": null
    },
    {
        "title": "四和二首  其一",
        "author": "刘克庄",
        "content": "梦魂久不到清朝，纵遣巫咸未易招。\n塞北今惟一韦叡，江南前此几陈乔。\n扶颠个个无长策，排闷时时引大瓢。\n它日松根深掩骨，何须竹帛有名标。",
        "dynasty": "宋",
        "collection_info": null
    },
    {
        "title": "四和二首  其二",
        "author": "刘克庄",
        "content": "朱门画鼓舞宫靴，应笑狂歌似采和。\n露坐一生无步障，春游是处有行窝。\n绍兴谠议谁当续，元佑全人本不多。\n办取九年同面壁，未应末后话头蹉。",
        "dynasty": "宋",
        "collection_info": null
    },
    {
        "title": "五和二首  其一",
        "author": "刘克庄",
        "content": "尚记诸贤聚本朝，当时君相急旁招。\n箫韶九奏凤谐乐，金弹一声鶑下乔。\n彊项昔尝攀殿槛，饥肠今欲把僧瓢。\n蚤知不得文章力，却悔从初夺锦标。",
        "dynasty": "宋",
        "collection_info": null
    },
    {
        "title": "五和二首  其二",
        "author": "刘克庄",
        "content": "颓然一榻懒巾靴，二月东风尚未和。\n雀闯屋檐来作宿，蜂衔窗纸去为窝。\n牢愁余髮五分白，健思君才十倍多。\n欲访东皋贤鼻祖，几回路与醉乡蹉。",
        "dynasty": "宋",
        "collection_info": null
    },
    {
        "title": "六和二首  其一",
        "author": "刘克庄",
        "content": "那復熏衣事早朝，杖藜时赴野人招。\n谋身不善交韩吕，度世犹堪访贺乔。\n杖有百钱寻酒琖，家无一物止诗瓢。\n君看莘渭三王佐，何似夷齐万世标。",
        "dynasty": "宋",
        "collection_info": null
    },
    {
        "title": "六和二首  其二",
        "author": "刘克庄",
        "content": "生怕将军手涴靴，安能柔软舞灵和。\n艰虞夷甫方谋窟，老懒尧夫少出窝。\n时事纍棋如许急，春愁抽茧未为多。\n终南一径非常捷，自是吾徒问路蹉。",
        "dynasty": "宋",
        "collection_info": null
    },
    {
        "title": "别张季",
        "author": "刘克庄",
        "content": "昔谒西山过里中，谈兵论易气如虹。\n若非遇彼负苓者，必是传于坠履翁。\n至竟白袍无谄屈，何曾黄策有英雄。\n秋风定访蒙斋否，为说冯唐老更穷。",
        "dynasty": "宋",
        "collection_info": null
    },
    {
        "title": "挽淮东丘升抚干",
        "author": "刘克庄",
        "content": "子美曼卿流，远携书剑游。\n惜攀丹桂晚，勇赴白檀秋。\n尚喜前筹壮，聊纾左衽忧。\n时危奇士夭，无泪可供愁。",
        "dynasty": "宋",
        "collection_info": null
    },
    {
        "title": "五月旦日鷄鸣梦袖疏墀下先君问言何事答曰犹素论也先君太息称善闻追班声惊寤以诗识之",
        "author": "刘克庄",
        "content": "梦中候对殿东厢，解后先亲问答详。\n碓磨不能移素论，曝芹终欲献清光。\n触屏训谄生犹臭，攀槛传名死亦香。\n君父临之安所避，凌晨起坐涕淋浪。",
        "dynasty": "宋",
        "collection_info": null
    },
    {
        "title": "和张使君一首",
        "author": "刘克庄",
        "content": "里巷传呼府座来，柴门草户亦荣哉。\n相忘金鲫忽然跃，惯见白鸥浑不猜。\n墨客堵墙观落笔，花神步水出行杯。\n定知入奉吾丘计，万一君王访草莱。",
        "dynasty": "宋",
        "collection_info": null
    },
    {
        "title": "题赵别驾委斋",
        "author": "刘克庄",
        "content": "乍看华扁费寻思，徐叩微言极坦夷。\n无可奈何安命者，吾非恶此欲逃之。\n万羊赋禄渠前定，二鸟蒙恩彼一时。\n总被委斋参透了，不求符竹止求祠。",
        "dynasty": "宋",
        "collection_info": null
    },
    {
        "title": "次张使君韵",
        "author": "刘克庄",
        "content": "欲架茅堂久不成，萧然身世托专城。\n日无车辖非常静，月有餐钱未是清。\n髠首向来输白粲，短衣老去斸黄精。\n绝怜不及梁间燕，岁岁新巢巧自营。",
        "dynasty": "宋",
        "collection_info": null
    },
    {
        "title": "读邸报二首  其一",
        "author": "刘克庄",
        "content": "并驱华毂适通逵，中路安知判两岐。\n邪等惟余尤甚者，好官非汝孰为之。\n纍臣放逐无还理，陛下英明有寤时。\n闻向萧山呼渡急，想追前事亦颦眉。",
        "dynasty": "宋",
        "collection_info": null
    },
    {
        "title": "读邸报二首  其二",
        "author": "刘克庄",
        "content": "瑶编对秉初修笔，粉署同携夜直衾。\n虎既蒙皮甘搏噬，鹤因疮羽久呻吟。\n尽归一网机犹浅，横说三纲害最深。\n想到鄮山多暇日，轲书毋惜细研寻。",
        "dynasty": "宋",
        "collection_info": null
    },
    {
        "title": "自和二首  其一",
        "author": "刘克庄",
        "content": "横身久塞杨朱路，洒泣俄悲墨子岐。\n陋矣射钩而中者，壮哉鸣鼓以攻之。\n侍读自无迁府分，中丞还有僦船时。\n八风舞罢君恩歇，赢得闲愁上两眉。",
        "dynasty": "宋",
        "collection_info": null
    },
    {
        "title": "自和二首  其二",
        "author": "刘克庄",
        "content": "贵豪渠已重金带，贫病侬犹旧布衾。\n钟阜解仇无宿憾，荆江感事有新吟。\n早知余耳交难保，晚觉王何罪未深。\n白首还乡应闭户，断无保社肯追寻。",
        "dynasty": "宋",
        "collection_info": null
    },
    {
        "title": "和实之读邸报四首  其一",
        "author": "刘克庄",
        "content": "祝鮀非是佞，莒仆未为凶。\n鬼谷从横舌，终南诡秘踪。\n断无麟在薮，独有鼠穿墉。\n千古谁俦匹，依稀似敬宗。",
        "dynasty": "宋",
        "collection_info": null
    },
    {
        "title": "和实之读邸报四首  其二",
        "author": "刘克庄",
        "content": "穿凿彊挥麈，跳梁勇执弓。\n矫诬天亦怒，驱逐国为空。\n笑裏刀常有，盟边甲已衷。\n拾遗端可拜，诛佞笔生风。",
        "dynasty": "宋",
        "collection_info": null
    },
    {
        "title": "和实之读邸报四首  其三",
        "author": "刘克庄",
        "content": "外观殊伟岸，内禀极憸柔。\n欲取汉清议，尽投唐浊流。\n鬼车鸣甚恶，猛虎死方羞。\n芳臭须臾判，哀哉不善谋。",
        "dynasty": "宋",
        "collection_info": null
    },
    {
        "title": "和实之读邸报四首  其四",
        "author": "刘克庄",
        "content": "一抨初骇听，双泪谩求哀。\n极口诬贤者，甘心誉彼哉。\n早知豺不食，安用鸩为媒。\n试问高阳里，迎车几两来。",
        "dynasty": "宋",
        "collection_info": null
    },
    {
        "title": "再和四首  其一",
        "author": "刘克庄",
        "content": "狐鸣工作祟，鸦噪每为凶。\n鲁观初尸罪，丘门永削踪。\n谋身真有窟，凿趾欲无墉。\n力击延龄去，堂堂似亢宗。",
        "dynasty": "宋",
        "collection_info": null
    },
    {
        "title": "再和四首  其二",
        "author": "刘克庄",
        "content": "旧知偏下石，远避亦伤弓。\n留落周南众，萧条冀北空。\n万言徒饰诈，双泪却由衷。\n王绩何曾醉，刘蕡本不风。",
        "dynasty": "宋",
        "collection_info": null
    },
    {
        "title": "再和四首  其三",
        "author": "刘克庄",
        "content": "噬人侔虺毒，害物比猫柔。\n清议姑驱逐，宽恩未放流。\n剑诛张禹佞，扇障褚渊羞。\n谏笔非私忿，惓惓为国谋。",
        "dynasty": "宋",
        "collection_info": null
    },
    {
        "title": "再和四首  其四",
        "author": "刘克庄",
        "content": "伏阁何其壮，登舟得许哀。\n人多称快者，上岂少恩哉。\n恶草毋留种，夭桃不待媒。\n九重方远佞，宁放郑詹来。",
        "dynasty": "宋",
        "collection_info": null
    },
    {
        "title": "挽李卿俦老二首  其一",
        "author": "刘克庄",
        "content": "苦说兵财少，臣非怯塞垣。\n上思前语验，人叹左迁冤。\n老大云中守，风寒国北门。\n故交头白尽，空为赋招魂。",
        "dynasty": "宋",
        "collection_info": null
    },
    {
        "title": "挽李卿俦老二首  其二",
        "author": "刘克庄",
        "content": "人物今衰少，惟侯智勇兼。\n悲风起关塞，斜日薄嵫崦。\n老子无从涕，诸贤不及髯。\n知心惟蜀李，应为发幽潜。",
        "dynasty": "宋",
        "collection_info": null
    },
    {
        "title": "挽郑贡士",
        "author": "刘克庄",
        "content": "少日鸣秋赋，中年读古书。\n宁游鲁侯泮，不诣汉公车。\n郑老先生行，申公八十余。\n何妨凤雏小，玉润亢门闾。",
        "dynasty": "宋",
        "collection_info": null
    },
    {
        "title": "梅州杨守铁庵",
        "author": "刘克庄",
        "content": "北客由来惮入南，仆家谏议饱曾谙。\n谁云瘴雾非吾土，曾有魁躔住此庵。\n身重岂容眉斧伐，时危犹要脊梁檐。\n公归未必怀陈迹，留与州人作美谈。",
        "dynasty": "宋",
        "collection_info": null
    },
    {
        "title": "梅州重建中和堂",
        "author": "刘克庄",
        "content": "中和堂昔隳于火，今剪荒榛再落成。\n博士尊师重演说，史君存古不更名。\n渐摩伋学三风熄，流布褒诗五瘴清。\n天子金声兼玉振，会征褚大与儿生。",
        "dynasty": "宋",
        "collection_info": null
    },
    {
        "title": "题张簿尉槎溪集",
        "author": "刘克庄",
        "content": "千载枯槎无主名，才翁子晦各偷撑。\n分明博望昇天诉，不许人间别姓争。",
        "dynasty": "宋",
        "collection_info": null
    },
    {
        "title": "陈景升顷遗余化度寺碑甚佳阙后三行归自龙溪始为余补足记以绝句",
        "author": "刘克庄",
        "content": "端平曾叹阙三行，淳佑重来为补亡。\n收拾一碑劳十载，此生凡事不须忙。",
        "dynasty": "宋",
        "collection_info": null
    },
    {
        "title": "端嘉杂诗二十首  其一",
        "author": "刘克庄",
        "content": "幅裂常包割地羞，扫平忽雪戴天雠。\n穹庐已蹀完颜血，露布新函守绪头。",
        "dynasty": "宋",
        "collection_info": null
    },
    {
        "title": "端嘉杂诗二十首  其二",
        "author": "刘克庄",
        "content": "闻说关河唾掌收，拟为跛子看花游。\n可怜逸少兴公辈，说着中原得许愁。",
        "dynasty": "宋",
        "collection_info": null
    },
    {
        "title": "端嘉杂诗二十首  其三",
        "author": "刘克庄",
        "content": "由北图南有混并，自南取北费经营。\n从今束起书生论，噉饭看人致太平。",
        "dynasty": "宋",
        "collection_info": null
    },
    {
        "title": "端嘉杂诗二十首  其四",
        "author": "刘克庄",
        "content": "不及生前见虏亡，放翁易箦愤堂堂。\n遥知小陆羞时荐，定告王师入洛阳。",
        "dynasty": "宋",
        "collection_info": null
    },
    {
        "title": "端嘉杂诗二十首  其五",
        "author": "刘克庄",
        "content": "少年意气慕横行，不觉蹉跎过一生。\n便脱深衣笼窄袖，去参留守看东京。",
        "dynasty": "宋",
        "collection_info": null
    },
    {
        "title": "端嘉杂诗二十首  其六",
        "author": "刘克庄",
        "content": "巩洛山川几过兵，汉家初遣使修陵。\n可无神物呵豺虎，直护香烟到柏城。",
        "dynasty": "宋",
        "collection_info": null
    },
    {
        "title": "端嘉杂诗二十首  其七",
        "author": "刘克庄",
        "content": "苌尤桀点于坚者，勒固姦雄奈虎何。\n剩制赭袍添曲盖，中原假帝不胜多。",
        "dynasty": "宋",
        "collection_info": null
    },
    {
        "title": "端嘉杂诗二十首  其八",
        "author": "刘克庄",
        "content": "鞠躬解作华人语，辫髮来持虏帐书。\n祇合索绹牵畜狗，不烦伐鼓享鶢鶋。",
        "dynasty": "宋",
        "collection_info": null
    },
    {
        "title": "端嘉杂诗二十首  其九",
        "author": "刘克庄",
        "content": "倴僝将军约早回，楚材相国更频催。\n江东将相真如虎，去报胡雏莫过来。",
        "dynasty": "宋",
        "collection_info": null
    },
    {
        "title": "端嘉杂诗二十首  其一○",
        "author": "刘克庄",
        "content": "全众回军未可非，反旗鸣鼓亦兵机。\n不知三帅扬鞭际，谁为君王殿后归。",
        "dynasty": "宋",
        "collection_info": null
    },
    {
        "title": "端嘉杂诗二十首  其一一",
        "author": "刘克庄",
        "content": "势穷斯变变斯通，局面初更便不同。\n西北怕他小老子，东南有箇太平翁。",
        "dynasty": "宋",
        "collection_info": null
    },
    {
        "title": "端嘉杂诗二十首  其一二",
        "author": "刘克庄",
        "content": "一番旗鼓建行台，勇者投躯富辇财。\n边将不消横草战，国王祇要撒花回。",
        "dynasty": "宋",
        "collection_info": null
    },
    {
        "title": "端嘉杂诗二十首  其一三",
        "author": "刘克庄",
        "content": "不妨割肉餧豺狼，和约依然堕渺茫。\n未必与吾盟夹谷，且须防彼劫平凉。",
        "dynasty": "宋",
        "collection_info": null
    },
    {
        "title": "端嘉杂诗二十首  其一四",
        "author": "刘克庄",
        "content": "蠲除一倍台符下，权借三分督檄传。\n頼已夺麾耕垄上，不然伏锧徇军前。",
        "dynasty": "宋",
        "collection_info": null
    },
    {
        "title": "端嘉杂诗二十首  其一五",
        "author": "刘克庄",
        "content": "说向丁男与小姑，各勤耕织了军需。\n莫教塞北同文轨，却为江南减赋输。",
        "dynasty": "宋",
        "collection_info": null
    },
    {
        "title": "端嘉杂诗二十首  其一六",
        "author": "刘克庄",
        "content": "胡来如鬼去如风，哨骑何曾待枣红。\n岘首一春无使至，兴元六月在围中。",
        "dynasty": "宋",
        "collection_info": null
    },
    {
        "title": "端嘉杂诗二十首  其一七",
        "author": "刘克庄",
        "content": "拥旄佩印各荣华，已贵无官可復加。\n若不扫门丞相府，必曾养马侍中家。",
        "dynasty": "宋",
        "collection_info": null
    },
    {
        "title": "端嘉杂诗二十首  其一八",
        "author": "刘克庄",
        "content": "苏卫灭胡同拜爵，裴韩平蔡亦联镳。\n祇今光范门前客，太半河阳幕下寮。",
        "dynasty": "宋",
        "collection_info": null
    },
    {
        "title": "端嘉杂诗二十首  其一九",
        "author": "刘克庄",
        "content": "元子置人防壁后，穰侯搜客到车中。\n鸩杯定不疑羊傅，匕首何曾害魏公。",
        "dynasty": "宋",
        "collection_info": null
    },
    {
        "title": "端嘉杂诗二十首  其二○",
        "author": "刘克庄",
        "content": "秺侯世世袭蝉冠，庾氏人人筑将坛。\n但见门中俱贵盛，谁怜陛下最孤寒。",
        "dynasty": "宋",
        "collection_info": null
    },
    {
        "title": "洛阳桥三首  其一",
        "author": "刘克庄",
        "content": "周时宫室汉时城，废址遗基刬已平。\n乍见桥名惊老眼，南州安得有西京。",
        "dynasty": "宋",
        "collection_info": null
    },
    {
        "title": "洛阳桥三首  其二",
        "author": "刘克庄",
        "content": "嬴氏曾驱六合人，蔡侯只用一州民。\n立犀岂不贤川守，鞭石何须役海神。",
        "dynasty": "宋",
        "collection_info": null
    },
    {
        "title": "洛阳桥三首  其三",
        "author": "刘克庄",
        "content": "面跨虚空趾没潮，长鲸吹浪莫漂摇。\n向来徒病川难涉，今日方知海可桥。",
        "dynasty": "宋",
        "collection_info": null
    },
    {
        "title": "泉州南郭二首  其一",
        "author": "刘克庄",
        "content": "闽人务本亦知书，若不耕樵必业儒。\n惟有桐城南郭外，朝为原宪莫陶朱。",
        "dynasty": "宋",
        "collection_info": null
    },
    {
        "title": "泉州南郭二首  其二",
        "author": "刘克庄",
        "content": "海贾归来富不赀，以身殉货绝堪悲。\n似闻近日鸡林相，祇博黄金不博诗。",
        "dynasty": "宋",
        "collection_info": null
    },
    {
        "title": "同安",
        "author": "刘克庄",
        "content": "城不能高甫及肩，临风搔首一怀贤。\n当时矮屋今存否，曾着文公住四年。",
        "dynasty": "宋",
        "collection_info": null
    },
    {
        "title": "龙溪道中",
        "author": "刘克庄",
        "content": "旷土茫茫无主名，朱门惟恐籍分明。\n老农犹记淳熙事，太息文公志未行。",
        "dynasty": "宋",
        "collection_info": null
    },
    {
        "title": "木绵铺",
        "author": "刘克庄",
        "content": "庵远人稀行未休，风烟绝不类中州。\n何须更问明朝路，纔出南门极目愁。",
        "dynasty": "宋",
        "collection_info": null
    },
    {
        "title": "灵着祠",
        "author": "刘克庄",
        "content": "甘宁关羽至今传，名将为神自古然。\n生不封侯三万户，死犹庙食数千年。",
        "dynasty": "宋",
        "collection_info": null
    },
    {
        "title": "韩祠三首  其一",
        "author": "刘克庄",
        "content": "柳祠韩庙双碑在，孔思周情万古新。\n不信二公俱绝笔，别无诗可送迎神。",
        "dynasty": "宋",
        "collection_info": null
    },
    {
        "title": "韩祠三首  其二",
        "author": "刘克庄",
        "content": "一宵丑类徙南溟，靡待仙官敕六丁。\n宗闵与绅空并世，可怜不似鳄鱼灵。",
        "dynasty": "宋",
        "collection_info": null
    },
    {
        "title": "韩祠三首  其三",
        "author": "刘克庄",
        "content": "莱相竹今供戍卒，武侯柏亦付胡儿。\n南来独有昌黎木，神物千年尚护持。",
        "dynasty": "宋",
        "collection_info": null
    },
    {
        "title": "留衣庵",
        "author": "刘克庄",
        "content": "老子今年五十三，诸方参了又重参。\n谁能远礼文殊佛，且访颠师海上庵。",
        "dynasty": "宋",
        "collection_info": null
    },
    {
        "title": "潮惠道中",
        "author": "刘克庄",
        "content": "春深绝不见妍华，极目黄茅际白沙。\n几树半天红似染，居人云是木绵花。",
        "dynasty": "宋",
        "collection_info": null
    },
    {
        "title": "循梅路口四首  其一",
        "author": "刘克庄",
        "content": "赣客纷纷露刃过，断无徼吏敢讥诃。\n身今自是牢盆长，较尔能贤得几何。",
        "dynasty": "宋",
        "collection_info": null
    },
    {
        "title": "循梅路口四首  其二",
        "author": "刘克庄",
        "content": "导吏仓忙乞调兵，未应机动遣鸥惊。\n传闻老子单车至，惭愧偷儿让路行。",
        "dynasty": "宋",
        "collection_info": null
    },
    {
        "title": "循梅路口四首  其三",
        "author": "刘克庄",
        "content": "钞法如弓末愈张，可堪于此更求详。\n祇应新执牙筹者，拾得研桑肘后方。",
        "dynasty": "宋",
        "collection_info": null
    },
    {
        "title": "循梅路口四首  其四",
        "author": "刘克庄",
        "content": "三十年来边宿兵，大农无计饱连营。\n元来有箇浮盐策，南渡诸贤未讲明。",
        "dynasty": "宋",
        "collection_info": null
    },
    {
        "title": "白云庵",
        "author": "刘克庄",
        "content": "太行以北海丰南，我与梁公各有惭。\n儿五十余亲八十，可堪来宿白云庵。",
        "dynasty": "宋",
        "collection_info": null
    },
    {
        "title": "叱驭庵",
        "author": "刘克庄",
        "content": "所立未如温太真，讵宜跬步暂忘亲。\n乃知峻坂驱车者，有愧高堂扇枕人。",
        "dynasty": "宋",
        "collection_info": null
    },
    {
        "title": "将至海丰",
        "author": "刘克庄",
        "content": "渔盐旧俗惯恬熙，兵火新民脱乱离。\n石路树阴三十里，今犹髣髴太平时。",
        "dynasty": "宋",
        "collection_info": null
    },
    {
        "title": "东坡故居二首  其一",
        "author": "刘克庄",
        "content": "嘉佑寺荒谁与葺，合江楼是復疑非。\n已为韩子骑驎去，不见苏仙化鹤归。",
        "dynasty": "宋",
        "collection_info": null
    },
    {
        "title": "东坡故居二首  其二",
        "author": "刘克庄",
        "content": "惠州副使是新差，定武端明落旧阶。\n尽遣秦郎晁子去，只携周易鲁论来。",
        "dynasty": "宋",
        "collection_info": null
    },
    {
        "title": "丰湖三首  其一",
        "author": "刘克庄",
        "content": "岷峨一老古来少，杭颍二湖天下无。\n帝恐先生晚牢落，南迁犹得管丰湖。",
        "dynasty": "宋",
        "collection_info": null
    },
    {
        "title": "丰湖三首  其二",
        "author": "刘克庄",
        "content": "小米侍郎生较晚，龙眠居士远难呼。\n不知若箇丹青手，能写微澜玉塔图。",
        "dynasty": "宋",
        "collection_info": null
    },
    {
        "title": "丰湖三首  其三",
        "author": "刘克庄",
        "content": "作桥聊结众生缘，不计全家落瘴烟。\n内翰翻身脱犀带，黄门劝妇助金钱。",
        "dynasty": "宋",
        "collection_info": null
    },
    {
        "title": "罗湖八首  其一",
        "author": "刘克庄",
        "content": "平生不作贾胡留，怪底江边未发舟。\n泷吏不须前白事，更忙定要看罗浮。",
        "dynasty": "宋",
        "collection_info": null
    },
    {
        "title": "罗湖八首  其二",
        "author": "刘克庄",
        "content": "中州无地堪投足，垂老携家泛瘴江。\n不爱朱丹画车毂，且贪紫翠入船窗。",
        "dynasty": "宋",
        "collection_info": null
    },
    {
        "title": "罗湖八首  其三",
        "author": "刘克庄",
        "content": "岁晚南游访稚川，苔封丹竈尚依然。\n不知的在山中否，万一归来说内篇。",
        "dynasty": "宋",
        "collection_info": null
    },
    {
        "title": "罗湖八首  其四",
        "author": "刘克庄",
        "content": "颍水箕山未脱然，直须断尽世间缘。\n野人曾被朱轓涴，不作天仙作地仙。",
        "dynasty": "宋",
        "collection_info": null
    },
    {
        "title": "罗湖八首  其五",
        "author": "刘克庄",
        "content": "异境微茫在半霄，僊人垂手下相招。\n老来尚有君亲念，未敢相陪过铁桥。",
        "dynasty": "宋",
        "collection_info": null
    },
    {
        "title": "罗湖八首  其六",
        "author": "刘克庄",
        "content": "衡岳仙都迹已陈，云台玉局敕犹新。\n暮年拟乞冲虚观，长向山中祝圣人。",
        "dynasty": "宋",
        "collection_info": null
    },
    {
        "title": "罗湖八首  其七",
        "author": "刘克庄",
        "content": "浪迹人间状似颠，草书壁上笔如椽。\n吾评二士皆奇怪，未是真僊亦鬼仙。",
        "dynasty": "宋",
        "collection_info": null
    },
    {
        "title": "罗湖八首  其八",
        "author": "刘克庄",
        "content": "五更海底涌金轮，咫尺蓬莱不远人。\n欲和苏诗临绝顶，可怜汉节尚随身。",
        "dynasty": "宋",
        "collection_info": null
    },
    {
        "title": "扶胥三首  其一",
        "author": "刘克庄",
        "content": "一阵东风扫曀霾，天容海色豁然开。\n何须更网珊瑚树，祇读韩碑也合来。",
        "dynasty": "宋",
        "collection_info": null
    },
    {
        "title": "扶胥三首  其二",
        "author": "刘克庄",
        "content": "旸谷扶桑指顾间，冯夷得得报平安。\n为言博望乘槎至，莫作师襄击磬看。",
        "dynasty": "宋",
        "collection_info": null
    },
    {
        "title": "扶胥三首  其三",
        "author": "刘克庄",
        "content": "前祭京师奉祝词，尊严不比百神祠。\n台家今岁筹边急，黄帕封香已过时。",
        "dynasty": "宋",
        "collection_info": null
    },
    {
        "title": "兼舶一首",
        "author": "刘克庄",
        "content": "鬻筴飞刍瘴海濒，扇遮不断庾公尘。\n而今更遣兼琛节，羞写冰衔寄故人。",
        "dynasty": "宋",
        "collection_info": null
    },
    {
        "title": "兼诸司二首  其一",
        "author": "刘克庄",
        "content": "白头忽有印纍纍，符牒如山退食迟。\n但见旋添庭下事，不知顿减集中诗。",
        "dynasty": "宋",
        "collection_info": null
    },
    {
        "title": "兼诸司二首  其二",
        "author": "刘克庄",
        "content": "只是从前疎拙身，而今结驷昔悬鹑。\n伯鸾老去无遗恨，独忆同操井臼人。",
        "dynasty": "宋",
        "collection_info": null
    },
    {
        "title": "唐子西故居二首  其一",
        "author": "刘克庄",
        "content": "一州两迁客，无地顿奇材。\n方送端明去，还迎博士来。",
        "dynasty": "宋",
        "collection_info": null
    },
    {
        "title": "唐子西故居二首  其二",
        "author": "刘克庄",
        "content": "无尽颇纵横，晚方攻蔡京。\n犹称贤宰相，应为客先生。",
        "dynasty": "宋",
        "collection_info": null
    },
    {
        "title": "风旛堂二首  其一",
        "author": "刘克庄",
        "content": "告子早不动，先师四十余。\n乃知卢行者，暗合秀才书。",
        "dynasty": "宋",
        "collection_info": null
    },
    {
        "title": "风旛堂二首  其二",
        "author": "刘克庄",
        "content": "夜夜各趺坐，朝朝同打斋。\n不知那箇子，曾梦祖师来。",
        "dynasty": "宋",
        "collection_info": null
    },
    {
        "title": "羊城使者庙",
        "author": "刘克庄",
        "content": "山川殊壮丽，井邑亦繁雄。\n独有羊城庙，萧然瓦砾中。",
        "dynasty": "宋",
        "collection_info": null
    },
    {
        "title": "江南五首  其一",
        "author": "刘克庄",
        "content": "已报行营入，犹夸僣垒坚。\n何曾陵谷变，但见市朝迁。",
        "dynasty": "宋",
        "collection_info": null
    },
    {
        "title": "江南五首  其二",
        "author": "刘克庄",
        "content": "鋹也騃孺子，并蛙徒自尊。\n如何南武帝，面缚向夷门。",
        "dynasty": "宋",
        "collection_info": null
    },
    {
        "title": "江南五首  其三",
        "author": "刘克庄",
        "content": "具舰逃安往，焚巢溃不支。\n区区一州力，不足辱王师。",
        "dynasty": "宋",
        "collection_info": null
    },
    {
        "title": "江南五首  其四",
        "author": "刘克庄",
        "content": "宣劝犹疑鸩，龙颜笑引觞。\n络鞍奉明主，执梃长降王。",
        "dynasty": "宋",
        "collection_info": null
    },
    {
        "title": "江南五首  其五",
        "author": "刘克庄",
        "content": "身是假皇帝，国由内太师。\n僞朝旧宫殿，历历有遗基。",
        "dynasty": "宋",
        "collection_info": null
    },
    {
        "title": "即事十首  其一",
        "author": "刘克庄",
        "content": "香火万家市，烟花二月时。\n居人空巷出，去赛海神祠。",
        "dynasty": "宋",
        "collection_info": null
    },
    {
        "title": "即事十首  其二",
        "author": "刘克庄",
        "content": "东庙小儿队，南风大贾舟。\n不知今广市，何似古杨州。",
        "dynasty": "宋",
        "collection_info": null
    },
    {
        "title": "即事十首  其三",
        "author": "刘克庄",
        "content": "俗情重蒲饮，故事按舟师。\n莫倚无山越，闲将作水嬉。",
        "dynasty": "宋",
        "collection_info": null
    },
    {
        "title": "即事十首  其四",
        "author": "刘克庄",
        "content": "占断百花白，摘来三伏凉。\n着身素馨国，荀令未为香。",
        "dynasty": "宋",
        "collection_info": null
    },
    {
        "title": "即事十首  其五",
        "author": "刘克庄",
        "content": "瓜果跽拳祝，㬋罗扑卖声。\n粤人重巧夕，灯火到天明。",
        "dynasty": "宋",
        "collection_info": null
    },
    {
        "title": "即事十首  其六",
        "author": "刘克庄",
        "content": "名荔绝甘冷，与莆争长雄。\n不逢蔡公谱，埋没瘴烟中。",
        "dynasty": "宋",
        "collection_info": null
    },
    {
        "title": "即事十首  其七",
        "author": "刘克庄",
        "content": "吾生分裂后，不到旧京游。\n空作樊楼梦，安知在越楼。",
        "dynasty": "宋",
        "collection_info": null
    },
    {
        "title": "即事十首  其八",
        "author": "刘克庄",
        "content": "突薪初不戒，绠缶始言功。\n累甓为墙壁，前人智未工。",
        "dynasty": "宋",
        "collection_info": null
    },
    {
        "title": "即事十首  其九",
        "author": "刘克庄",
        "content": "復关无雅操，涉洧有遗音。\n未可绳三尺，槟榔当委禽。",
        "dynasty": "宋",
        "collection_info": null
    },
    {
        "title": "即事十首  其一○",
        "author": "刘克庄",
        "content": "沐髮眠常晏，濡唇饮不多。\n谁云五瘴毒，常备四时和。",
        "dynasty": "宋",
        "collection_info": null
    },
    {
        "title": "药洲四首  其一",
        "author": "刘克庄",
        "content": "非有干时策，聊为避地图。\n昔人补勾漏，老子管仙湖。",
        "dynasty": "宋",
        "collection_info": null
    },
    {
        "title": "药洲四首  其二",
        "author": "刘克庄",
        "content": "役民如犬马，国破作降俘。\n往往湖中石，宣和艮岳无。",
        "dynasty": "宋",
        "collection_info": null
    },
    {
        "title": "药洲四首  其三",
        "author": "刘克庄",
        "content": "怪怪奇奇石，谁能辨丑妍。\n莫教赞皇见，定辇入平泉。",
        "dynasty": "宋",
        "collection_info": null
    },
    {
        "title": "药洲四首  其四",
        "author": "刘克庄",
        "content": "观寺临湖上，亭台出柳间。\n都忘来五岭，将谓在孤山。",
        "dynasty": "宋",
        "collection_info": null
    },
    {
        "title": "登城五首  其一",
        "author": "刘克庄",
        "content": "尉佗故秦吏，堪执酇侯鞭。\n箕踞问使者，吾方帝孰贤。",
        "dynasty": "宋",
        "collection_info": null
    },
    {
        "title": "登城五首  其二",
        "author": "刘克庄",
        "content": "已作南夷长，那为北面臣。\n未忘真定冢，毕竟是华人。",
        "dynasty": "宋",
        "collection_info": null
    },
    {
        "title": "登城五首  其三",
        "author": "刘克庄",
        "content": "汉人称劲粤，累世不加兵。\n狂卒纔三百，如何便缒城。",
        "dynasty": "宋",
        "collection_info": null
    },
    {
        "title": "登城五首  其四",
        "author": "刘克庄",
        "content": "漫费人蒸土，常如物溃堤。\n傍疑为息壤，下恐有蟠泥。",
        "dynasty": "宋",
        "collection_info": null
    },
    {
        "title": "登城五首  其五",
        "author": "刘克庄",
        "content": "郭外皆鲸浸，区中等螘窠。\n若无西鴈翅，客子奈愁何。",
        "dynasty": "宋",
        "collection_info": null
    },
    {
        "title": "城南",
        "author": "刘克庄",
        "content": "濒江多海物，比屋尽闽人。\n四野方多垒，三间欲卜邻。",
        "dynasty": "宋",
        "collection_info": null
    },
    {
        "title": "题萧令山则文编二首  其一",
        "author": "刘克庄",
        "content": "茧纸银鈎写一通，殷勤投赠愧空空。\n辙环晚乃交吾子，稛载天将富此翁。\n着论未容符独步，操琴欲与愈争雄。\n儿童错认眉间喜，疑有珠犀满箧中。",
        "dynasty": "宋",
        "collection_info": null
    },
    {
        "title": "题萧令山则文编二首  其二",
        "author": "刘克庄",
        "content": "咄咄人皆怪老夫，奈何此客去难呼。\n招温处士为罗否，待穆先生设醴无。\n我有青刍堪秣马，君言白髮久占乌。\n人生蝉冕腰金印，未抵斑衣膝下娱。",
        "dynasty": "宋",
        "collection_info": null
    },
    {
        "title": "题唐察院诗卷二首  其一",
        "author": "刘克庄",
        "content": "细读公诗屡绝编，心知妙处口难传。\n言言箴儆堪垂世，历历行藏自谱年。\n但觉朱絃余倡嘆，不烦玉斧更雕镌。\n小儒可是通身胆，拟为坡仙注大全。",
        "dynasty": "宋",
        "collection_info": null
    },
    {
        "title": "题唐察院诗卷二首  其二",
        "author": "刘克庄",
        "content": "不见林夫与子方，坦翁健笔亦堂堂。\n孝诚亲有终身慕，忠爱君无一饭忘。\n铭座六章韦作佩，入台五字铁为肠。\n未应径欲投吟社，谏草长留御榻傍。",
        "dynasty": "宋",
        "collection_info": null
    },
    {
        "title": "次黄殿讲鸣佩亭",
        "author": "刘克庄",
        "content": "谁引扶胥水入城，循除终日爱琮琤。\n天风何许佩环响，秋色自然竽籁声。\n尽洗珠犀宁受涴，少留琴鹤未须行。\n它年父老传都漕，名与濂翁一样清。",
        "dynasty": "宋",
        "collection_info": null
    },
    {
        "title": "广州劝驾一首",
        "author": "刘克庄",
        "content": "番禺文物于今盛，闽浙彬彬未足夸。\n丞相宅曾住南郭，鼎魁坊止在东家。\n好陈董子三篇策，莫看唐人一日花。\n珍重诏书相勉意，士先器识后词华。",
        "dynasty": "宋",
        "collection_info": null
    },
    {
        "title": "广州都试",
        "author": "刘克庄",
        "content": "自昔番禺统府雄，君恩暂许领元戎。\n不羞短髮垂肩白，且爱前旌照眼红。\n笔久不灵妨草檄，臂新无力怯开弓。\n即今超距多枭俊，安用辎车载此翁。",
        "dynasty": "宋",
        "collection_info": null
    },
    {
        "title": "灯夕二首呈刘帅  其一",
        "author": "刘克庄",
        "content": "士女如云服珥鲜，暂陪猎较亦欣然。\n清于坡老游杭市，俭似乖崖在剑川。\n使指何功烦卜夜，遨头此念可通天。\n粤人拥道千层看，不见狨鞍三十年。",
        "dynasty": "宋",
        "collection_info": null
    },
    {
        "title": "灯夕二首呈刘帅  其二",
        "author": "刘克庄",
        "content": "陌上游人趁筦絃，岂知君相尚筹边。\n细听野老交谈处，犹记兵端未动前。\n草市收灯如许早，端门瞻跸定何年。\n书生晚抱忧时志，归画残灰理旧编。",
        "dynasty": "宋",
        "collection_info": null
    },
    {
        "title": "次韵二首併呈仓使  其一",
        "author": "刘克庄",
        "content": "晚雾徐收月色鲜，承平物态尚依然。\n断无飓母起吹海，应有蚌胎还媚川。\n远俗熙恬犹乐土，孤臣流落谩忧天。\n夜归听得舆人语，且愿新年胜旧年。",
        "dynasty": "宋",
        "collection_info": null
    },
    {
        "title": "次韵二首併呈仓使  其二",
        "author": "刘克庄",
        "content": "归念常如危柱絃，春来梦绕白云边。\n不知新雪添头上，但见繁星满目前。\n即事有诗聊记节，捄时无策但祈年。\n二公语妙堪传远，严杜何因可共编。",
        "dynasty": "宋",
        "collection_info": null
    },
    {
        "title": "余哭蟾子潮士钟大鸣有诗相宽次韵  其一",
        "author": "刘克庄",
        "content": "愁眉暂展頼君诗，欲以先知觉后知。\n历引竺干宽此老，未甘嬴博窆吾儿。\n寄阿兰若俄经昔，祔短松冈会有期。\n欲访巫咸何处在，忧来自向理中推。",
        "dynasty": "宋",
        "collection_info": null
    },
    {
        "title": "余哭蟾子潮士钟大鸣有诗相宽次韵  其二",
        "author": "刘克庄",
        "content": "彭聃俱未离乎死，况汝孩提未有知。\n自昔丈夫怜少子，即今王母惜孙儿。\n探环尚记曾游处，建鼓应无再见期。\n三纪七挥儿女泪，孰尸寿夭莽难推。",
        "dynasty": "宋",
        "collection_info": null
    },
    {
        "title": "蒲涧寺",
        "author": "刘克庄",
        "content": "齐人陈迹此流传，班史苏诗岂必然。\n故老皆言家即寺，痴儿误入海求僊。\n莫将刘项分羹鼎，来涴巢由洗耳泉。\n欲采菖蒲无觅处，且随箫鼓乐新年。",
        "dynasty": "宋",
        "collection_info": null
    },
    {
        "title": "越台",
        "author": "刘克庄",
        "content": "南帝当年此筑台，称雄亦岂偶然哉。\n谩通异国求阳燧，不道偷儿饮漆杯。\n能使越人存旧迹，始知秦吏有奇才。\n祇今黄屋归何处，但见牛羊夕下来。",
        "dynasty": "宋",
        "collection_info": null
    },
    {
        "title": "次韵刘帅出郊一首",
        "author": "刘克庄",
        "content": "竞逐朱轓载酒行，熙熙物态与人情。\n浴沂我欲寻儒服，涉洧公方厌郑声。\n试问冶容遨夜市，何如赤脚馌春耕。\n故山瓜圃应无恙，老去深知愧邵平。",
        "dynasty": "宋",
        "collection_info": null
    },
    {
        "title": "次韵李仓春游一首",
        "author": "刘克庄",
        "content": "秧马从今渐可行，林鸠未好便呼晴。\n敢云使者乘轺传，聊为君王式耦耕。\n有一日留忧职旷，无三宿恋觉身轻。\n此生不復持高论，愿友台佟与尚平。",
        "dynasty": "宋",
        "collection_info": null
    },
    {
        "title": "挽崔丞相三首  其一",
        "author": "刘克庄",
        "content": "先帝谋元帅，烦公护蜀淮。\n军皆歌范老，民各像乖崖。\n北顾犹关虑，西归已卷怀。\n早令扶日月，宁不扫氛霾。",
        "dynasty": "宋",
        "collection_info": null
    },
    {
        "title": "挽崔丞相三首  其二",
        "author": "刘克庄",
        "content": "麻卷扬庭久，蒲轮就道迟。\n虚传杨绾用，不奈蔡谟辞。\n祝柱从渠诮，摧梁得许悲。\n流传千载下，犹足励清规。",
        "dynasty": "宋",
        "collection_info": null
    },
    {
        "title": "挽崔丞相三首  其三",
        "author": "刘克庄",
        "content": "昔侍琼花宴，回头二纪余。\n嵇康作书懒，魏勃扫门疎。\n尚意开黄阁，安知尾素车。\n萧然旋马第，人指相君居。",
        "dynasty": "宋",
        "collection_info": null
    },
    {
        "title": "陆贾二首  其一",
        "author": "刘克庄",
        "content": "田横死士今亡矣，陈豨从车安在哉。\n独有尉佗尚黄屋，故应两费陆生来。",
        "dynasty": "宋",
        "collection_info": null
    },
    {
        "title": "陆贾二首  其二",
        "author": "刘克庄",
        "content": "郦烹未久蒯几烹，陆子优游享令名。\n南帝称臣橐金返，更推余智教陈平。",
        "dynasty": "宋",
        "collection_info": null
    },
    {
        "title": "浴日亭一首",
        "author": "刘克庄",
        "content": "归客飘然一叶身，尚能飞屐陟嶙峋。\n危亭下瞰嵎夷宅，积水上通河汉津。\n叱驭为臣前有志，乘桴从我更无人。\n暮年笔力全衰退，甘与韩苏作后尘。",
        "dynasty": "宋",
        "collection_info": null
    },
    {
        "title": "又追和坡韵一首",
        "author": "刘克庄",
        "content": "亭傍乔木拂云天，亭下高桅泊晚湾。\n白是张骞曾泛水，青疑徐福所求山。\n羊城隔雾愁回首，鲸浸收风喜见颜。\n却笑金乌并玉兔，辛勤出没雪涛间。",
        "dynasty": "宋",
        "collection_info": null
    },
    {
        "title": "白鹤故居",
        "author": "刘克庄",
        "content": "天稔中原祸，朝分党部争。\n当年谁宰相，此地着先生。\n故国难归去，新巢甫落成。\n如何鲸浸外，更遣打包行。",
        "dynasty": "宋",
        "collection_info": null
    },
    {
        "title": "唐博士祠",
        "author": "刘克庄",
        "content": "博士位尤卑，投名入党碑。\n今观名世作，多在谪官时。\n太史沅湘笔，仪曹永柳诗。\n新祠绵蕞尔，未尽復遗基。",
        "dynasty": "宋",
        "collection_info": null
    },
    {
        "title": "六如亭",
        "author": "刘克庄",
        "content": "吴儿解记真娘墓，杭俗犹存苏小坟。\n谁与惠州耆旧说，可无抔土覆朝云。",
        "dynasty": "宋",
        "collection_info": null
    },
    {
        "title": "再题六如亭",
        "author": "刘克庄",
        "content": "昔人喜说坠楼姬，前辈尤高断臂妃。\n肯伴主君来过岭，不妨扶起六如碑。",
        "dynasty": "宋",
        "collection_info": null
    },
    {
        "title": "十五里沙",
        "author": "刘克庄",
        "content": "只见如山白浪飞，更堪动地黑风吹。\n渺茫直际九州外，汹涌常如八月时。\n河伯岂能穷海若，灵胥仅可吓吴儿。\n惜无散髮骑鲸友，共了南游一段奇。",
        "dynasty": "宋",
        "collection_info": null
    },
    {
        "title": "道中读孚若题壁有感用其韵",
        "author": "刘克庄",
        "content": "淮雪江风裂面寒，往来万里一征鞍。\n三千客谩曾弹铗，十九人谁肯捧盘。\n自古英才多顿挫，只今世运尚艰难。\n空余败壁龙蛇字，黄鹄高飞不復还。",
        "dynasty": "宋",
        "collection_info": null
    },
    {
        "title": "送项使君季约二首  其一",
        "author": "刘克庄",
        "content": "世有凝香乐，君侯总未知。\n清斋灯火夕，闭閤荔支时。\n郡小留难住，民愚去始思。\n两年案头笔，一字不容私。",
        "dynasty": "宋",
        "collection_info": null
    },
    {
        "title": "送项使君季约二首  其二",
        "author": "刘克庄",
        "content": "但见两眉颦，何曾一馔珍。\n节如僧更苦，家比郡尤贫。\n琴鹤均为赘，莼鲈颇切身。\n荡山有来鴈，莫惜寄声频。",
        "dynasty": "宋",
        "collection_info": null
    },
    {
        "title": "送王梅州二首  其一",
        "author": "刘克庄",
        "content": "州境与潮邻，徐行止浃旬。\n瘴乡均一气，盐子亦吾民。\n日晏烟岚敛，兵余户口贫。\n定将田里事，闭閤细条陈。",
        "dynasty": "宋",
        "collection_info": null
    },
    {
        "title": "送王梅州二首  其二",
        "author": "刘克庄",
        "content": "祸始自三枪，菑犹被一方。\n帝将安渤海，君肯薄淮阳。\n老手何忧斲，新眉尚费粧。\n汉庭褒郡最，蚤晚入为郎。",
        "dynasty": "宋",
        "collection_info": null
    },
    {
        "title": "癸卯上元即席次杨使君韵二首  其一",
        "author": "刘克庄",
        "content": "初阳收久雨，淳佑第三春。\n聊与众行乐，稍欣农食新。\n俱蒙青帝力，莫问紫姑神。\n座上遨头作，流传遍郡人。",
        "dynasty": "宋",
        "collection_info": null
    },
    {
        "title": "癸卯上元即席次杨使君韵二首  其二",
        "author": "刘克庄",
        "content": "纵观姑游目，殷忧欲碎心。\n马嘶淮祲恶，鹃叫蜀冤深。\n玉座方停箸，椒涂亦脱簪。\n好为谏臣论，莫作醉翁吟。",
        "dynasty": "宋",
        "collection_info": null
    },
    {
        "title": "辛卯春日",
        "author": "刘克庄",
        "content": "甫报弓旌召，俄闻弹射攻。\n匹如饮甘露，又似斩春风。\n云梦吞伊辈，须弥纳箇中。\n故山多芧栗，不必问狙公。",
        "dynasty": "宋",
        "collection_info": null
    },
    {
        "title": "挽林焕章二首  其一",
        "author": "刘克庄",
        "content": "昔在端平际，临朝想老成。\n但闻辕固召，不见伏生行。\n霜柏无寒暑，朝华有悴荣。\n由来天所靳，上寿与高名。",
        "dynasty": "宋",
        "collection_info": null
    },
    {
        "title": "挽林焕章二首  其二",
        "author": "刘克庄",
        "content": "束帛征诸老，深衣立一儒。\n乡人偕猎较，童子共风雩。\n屑屑羞来往，兢兢迨举扶。\n自惭衰竭久，书墓觉词芜。",
        "dynasty": "宋",
        "collection_info": null
    },
    {
        "title": "送赵阜主簿",
        "author": "刘克庄",
        "content": "罢税无兼局，萧然古廨寒。\n士称为善类，民说是清官。\n力薄难推毂，身轻易起单。\n竹林逢大阮，试为问平安。",
        "dynasty": "宋",
        "collection_info": null
    },
    {
        "title": "挽游勉之侍郎二首  其一",
        "author": "刘克庄",
        "content": "不假横金贵，居然比玉温。\n诸公从上雍，一老立东门。\n伯氏推难弟，先师有嫡孙。\n耆英凋落尽，旧事向谁论。",
        "dynasty": "宋",
        "collection_info": null
    },
    {
        "title": "挽游勉之侍郎二首  其二",
        "author": "刘克庄",
        "content": "昔在高阳里，曾登夫子堂。\n武城愧言偃，畏垒化庚桑。\n病臂书全阙，惊心鑑忽亡。\n平生刍一束，道远不能将。",
        "dynasty": "宋",
        "collection_info": null
    },
    {
        "title": "挽唐伯玉常卿二首  其一",
        "author": "刘克庄",
        "content": "身自无安处，昇州更广州。\n逐教子方去，死到了翁休。\n凤至虞廷喜，麟亡鲁野愁。\n忧时兼悼友，白却九分头。",
        "dynasty": "宋",
        "collection_info": null
    },
    {
        "title": "挽唐伯玉常卿二首  其二",
        "author": "刘克庄",
        "content": "久欲携莼鲫，呻吟去未能。\n甫封陶母墓，俄吊董生陵。\n言立何曾死，骚招更不譍。\n那须论宿草，身尽泪方冰。",
        "dynasty": "宋",
        "collection_info": null
    },
    {
        "title": "送居厚弟堂禀二首  其一",
        "author": "刘克庄",
        "content": "俱被光华遣，同归寂寞滨。\n吾灾因抱椠，子咎在埋轮。\n记忆烦明主，招徕到远臣。\n要须留晚节，它日白先人。",
        "dynasty": "宋",
        "collection_info": null
    },
    {
        "title": "送居厚弟堂禀二首  其二",
        "author": "刘克庄",
        "content": "怕与亲朋别，那堪送子行。\n天威难俟驾，秋暑勿贪程。\n若见知名士，为言不慧兄。\n孤危托君相，耕钓毕残生。",
        "dynasty": "宋",
        "collection_info": null
    },
    {
        "title": "居厚不果行次韵二首  其一",
        "author": "刘克庄",
        "content": "物色来林下，安排起海滨。\n居然蒙锦穽，幸未驾蒲轮。\n非我瑕疵女，云谁毁誉臣。\n只愁从此去，未易致虞人。",
        "dynasty": "宋",
        "collection_info": null
    },
    {
        "title": "居厚不果行次韵二首  其二",
        "author": "刘克庄",
        "content": "祖帐方涓吉，公车已尼行。\n若非露消息，未免迫期程。\n水菽姑娱母，茅柴且酌兄。\n未应天禄阁，便欠一更生。",
        "dynasty": "宋",
        "collection_info": null
    },
    {
        "title": "闻居厚得祠復次韵二首  其一",
        "author": "刘克庄",
        "content": "诸贤谈稷下，孤士卧漳滨。\n母亦为投杼，儿宜勿斲轮。\n无书留逐客，有些吊纍臣。\n一室纔容榻，奚烦问疾人。",
        "dynasty": "宋",
        "collection_info": null
    },
    {
        "title": "闻居厚得祠復次韵二首  其二",
        "author": "刘克庄",
        "content": "稍欣公议白，又报啧言行。\n上漫招东马，人方毁李程。\n迎来新观主，伴取老师兄。\n汉士方云合，何须鲁两生。",
        "dynasty": "宋",
        "collection_info": null
    },
    {
        "title": "赠蜀士卢石受二首  其一",
        "author": "刘克庄",
        "content": "蜀郡卢夫子，沉冥不偶时。\n幽深病梨赋，奇怪磔蟇诗。\n古有严并李，今无旷与夔。\n何当短檠下，历历叩羣疑。",
        "dynasty": "宋",
        "collection_info": null
    },
    {
        "title": "赠蜀士卢石受二首  其二",
        "author": "刘克庄",
        "content": "井络缠兵惨，瞿塘下棹轻。\n命宁一钱直，腹载五车行。\n姑览无诸迹，休听望帝声。\n世无韩十八，谁识玉川生。",
        "dynasty": "宋",
        "collection_info": null
    },
    {
        "title": "送陈霆之官连州",
        "author": "刘克庄",
        "content": "郡接湖南境，孤城若箇边。\n茆寮愁问宿，峡石善惊船。\n官小无迎吏，诗工有续编。\n古人高妙处，不过览山川。",
        "dynasty": "宋",
        "collection_info": null
    },
    {
        "title": "挽林承奉",
        "author": "刘克庄",
        "content": "性与聃书合，平生宝俭慈。\n鹿门妻采药，蟾窟子攀枝。\n君可先贤传，吾惭幼妇碑。\n衰年窘才思，呵冻课哀诗。",
        "dynasty": "宋",
        "collection_info": null
    },
    {
        "title": "挽姚漕贵叔",
        "author": "刘克庄",
        "content": "昔建经离乱，烦公出拊循。\n鲁宫恢故宇，蔡卒即吾人。\n薏苡何伤我，甘棠尚在民。\n悲哉元日召，当宁记名臣。",
        "dynasty": "宋",
        "collection_info": null
    },
    {
        "title": "挽开国陈寺丞二首  其一",
        "author": "刘克庄",
        "content": "昨御祥琴后，多传吉语通。\n虚令占列宿，不料奏悲风。\n华表孙从祖，生刍壻吊翁。\n九原一无憾，全璧见先公。",
        "dynasty": "宋",
        "collection_info": null
    },
    {
        "title": "挽开国陈寺丞二首  其二",
        "author": "刘克庄",
        "content": "伯也不可作，叔兮犹典刑。\n公车玉堂荐，书室鹤山铭。\n久上通侯印，新营太祝厅。\n衰年亲旧少，吟罢涕先零。",
        "dynasty": "宋",
        "collection_info": null
    },
    {
        "title": "挽王居之寺丞二首  其一",
        "author": "刘克庄",
        "content": "元老登庸晚，同年召用初。\n惜哉武公耄，甚矣董生迂。\n汾曲庐旋返，平津閤寖疎。\n空令双鬓白，犹待两轮朱。",
        "dynasty": "宋",
        "collection_info": null
    },
    {
        "title": "挽王居之寺丞二首  其二",
        "author": "刘克庄",
        "content": "忆昔陪真率，华居甫落成。\n坐宾来堕帻，侍女出弹筝。\n无復吴趋曲，空余楚些声。\n九泉见忠简，应问老门生。",
        "dynasty": "宋",
        "collection_info": null
    },
    {
        "title": "挽方𥳞贡士",
        "author": "刘克庄",
        "content": "秋赋曾宾送，春卿偶脱遗。\n离羣嗟老境，同队记儿时。\n终制从家礼，高怀见墓碑。\n亦如陶处士，自作诔兼诗。",
        "dynasty": "宋",
        "collection_info": null
    },
    {
        "title": "题永嘉黄仲炎文卷二首  其一",
        "author": "刘克庄",
        "content": "书坊黄册诱儿童，朝取封侯夕拜公。\n贾董奇材无地立，欧苏精鉴与人同。\n安知李廌麾门外，不觉刘几入彀中。\n蚤晚君王求极谏，莫教豪杰泣途穷。",
        "dynasty": "宋",
        "collection_info": null
    },
    {
        "title": "题永嘉黄仲炎文卷二首  其二",
        "author": "刘克庄",
        "content": "龙泉笔绝文章熄，此作居然可贵珍。\n激处飜嫌董生缓，新来却笑退之陈。\n假令覆瓿无知者，尚可藏山待后人。\n外物区区均粪土，祝君爱取不赀身。",
        "dynasty": "宋",
        "collection_info": null
    },
    {
        "title": "和吴教授投赠二首  其一",
        "author": "刘克庄",
        "content": "三径荒凉手自开，旋移花竹剪蒿莱。\n休休岂不缘迂惰，屑屑何为费往来。\n明主祇今蒐坠典，故人太半客翘材。\n纍臣方卧漳滨疾，错梦钧天听乐迴。",
        "dynasty": "宋",
        "collection_info": null
    },
    {
        "title": "和吴教授投赠二首  其二",
        "author": "刘克庄",
        "content": "衮衮登瀛更上坡，且容老子钓烟波。\n凤麟自合呈祥瑞，凫鴈何曾繫少多。\n时有耦耕人共语，亦无问字客相过。\n倒囊欲答骊珠赠，柰此家徒四壁何。",
        "dynasty": "宋",
        "collection_info": null
    },
    {
        "title": "和张简簿尉韵",
        "author": "刘克庄",
        "content": "旧案依俙在柏台，寄声杭本莫翻开。\n骑馿导从两黥挟，罗爵门庭几客来。\n务观可堪供史草，补之不会作宫梅。\n男儿盍建横行策，免使君王叹乏材。",
        "dynasty": "宋",
        "collection_info": null
    },
    {
        "title": "用王去非侍郎韵二首送林元质提干秩满造朝併呈侍郎  其一",
        "author": "刘克庄",
        "content": "戍满归来薇亦刚，策名不觉十年彊。\n素无沂国三场志，曾有西山一瓣香。\n晁董未能免科举，孔颜方可语行藏。\n要为天下奇男子，宁论区区国与乡。",
        "dynasty": "宋",
        "collection_info": null
    },
    {
        "title": "用王去非侍郎韵二首送林元质提干秩满造朝併呈侍郎  其二",
        "author": "刘克庄",
        "content": "叔季滔滔未见刚，每闻健论意差强。\n向来曾劾灯笼锦，老去聊凝画戟香。\n世运横流安所止，圣朝未舍岂容藏。\n几回欲上铃斋谒，衰病无因可去乡。",
        "dynasty": "宋",
        "collection_info": null
    },
    {
        "title": "送李用之察院赴潮州二首  其一",
        "author": "刘克庄",
        "content": "乌府名臣暂拥麾，霜棱聊復变春熙。\n行人犹谓骢当避，圣世初无鳄可移。\n粤俗相携看上日，韩祠配食付它时。\n极知不作周南滞，禁闼须君补阙遗。",
        "dynasty": "宋",
        "collection_info": null
    },
    {
        "title": "送李用之察院赴潮州二首  其二",
        "author": "刘克庄",
        "content": "昔在番禺鬻筴时，瞽言不敢计从违。\n固知国有三空患，又欲民无再榷讥。\n篛裹为生尤瘠薄，牙筹所积恐纤微。\n公卿文学方矛盾，应待囊封决是非。",
        "dynasty": "宋",
        "collection_info": null
    },
    {
        "title": "贺王实之得第二子",
        "author": "刘克庄",
        "content": "臞翁活计未全迂，老骥新生汗血驹。\n攀桂肯输郎罢否，分梨还让阿兄无。\n应陈俎豆为嬉戏，想见诗书被抹涂。\n报与厨人多酿酒，王家例合有三珠。",
        "dynasty": "宋",
        "collection_info": null
    },
    {
        "title": "送方蒙仲赴省",
        "author": "刘克庄",
        "content": "童年觜距已专场，何况而今益老苍。\n天网恢然罩鸾鹄，朝阳鸣矣革蜩螗。\n士谁与贺争同进，众亦推弘诣太常。\n可惜祠官无气力，不能搢笏诵阿房。",
        "dynasty": "宋",
        "collection_info": null
    },
    {
        "title": "书事二首  其一",
        "author": "刘克庄",
        "content": "谦之绋翣迎归福，平甫灰钉送返莆。\n空累两家营后事，仅留四壁遗诸孤。\n学徒谁是单传者，史藁曾经乙览无。\n贫富皆当终牖下，招魂何处有神巫。",
        "dynasty": "宋",
        "collection_info": null
    },
    {
        "title": "书事二首  其二",
        "author": "刘克庄",
        "content": "二士平生极好修，箪瓢之外尚何求。\n暮年更傍谁门户，故国宁无某水丘。\n华箦殊非爱曾子，短衾自可覆黔娄。\n小车处士差安稳，十二行窝取次游。",
        "dynasty": "宋",
        "collection_info": null
    },
    {
        "title": "送叶士岩二首  其一",
        "author": "刘克庄",
        "content": "曾约还辕访爵罗，几迴扫榻伫经过。\n待先生敬虽如此，与老人期柰后何。\n走马看花消许急，杀鸡为黍误侬多。\n吴中故旧还相问，一臂偏枯两鬓皤。",
        "dynasty": "宋",
        "collection_info": null
    },
    {
        "title": "送叶士岩二首  其二",
        "author": "刘克庄",
        "content": "向来参请徧诸方，恍惚如痴亦似狂。\n雪与膝平犹未退，斤从鼻过了无伤。\n拈花弟子知谁悟，撼树羣儿不自量。\n极欲为君露消息，天寒日短话头长。",
        "dynasty": "宋",
        "collection_info": null
    },
    {
        "title": "甲辰春日二首  其一",
        "author": "刘克庄",
        "content": "买牛搜粟向蛮烟，衰病安知璧偶全。\n使者召归曾四辈，臣之得罪又三年。\n柳刘漏语谁云尔，绛灌怜才定不然。\n纵使有泉堪洗耳，先生此愧若为湔。",
        "dynasty": "宋",
        "collection_info": null
    },
    {
        "title": "甲辰春日二首  其二",
        "author": "刘克庄",
        "content": "学问过时已悍坚，文章垂老未精专。\n熏琴何患无赓载，秋扇明知有弃捐。\n旧读温寻浑不记，新吟锻炼久方圆。\n此生幸不当词翰，免被人嘲上水船。",
        "dynasty": "宋",
        "collection_info": null
    },
    {
        "title": "题小室二首  其一",
        "author": "刘克庄",
        "content": "已向深林卓小庵，是中仅可着禅龛。\n士师何止三无愠，中散居然七不堪。\n一去重华那復得，方当盛汉勿多谈。\n近来弟子俱行脚，谁伴山僧面壁参。",
        "dynasty": "宋",
        "collection_info": null
    },
    {
        "title": "题小室二首  其二",
        "author": "刘克庄",
        "content": "阡陌东西山北南，半生常带散人衔。\n何曾云梦芥八九，一任狙公芧四三。\n閤上大夫投欲死，瓮间吏部寝方酣。\n可怜子骏无家法，下见先人面有惭。",
        "dynasty": "宋",
        "collection_info": null
    },
    {
        "title": "送表弟方时父",
        "author": "刘克庄",
        "content": "弃置空村饱世情，高轩乃肯顾柴荆。\n韩甥殷浩贫亲戚，李益卢纶外弟兄。\n两鬓萧疎惊老大，一灯明灭话平生。\n刺桐花下逢予季，多致诗人未害清。",
        "dynasty": "宋",
        "collection_info": null
    },
    {
        "title": "叶桂发助教从李用之秘监于潮阳李持节使广部叶辞归福唐小诗话别",
        "author": "刘克庄",
        "content": "贺监空多惜别情，木绵花得似三荆。\n打包便是参禅客，垂橐何须使鬼兄。\n小郭今宁无赵子，四门古亦有欧生。\n南辕不涉贪泉境，归去诗肠彻底清。",
        "dynasty": "宋",
        "collection_info": null
    },
    {
        "title": "寄题建阳马氏晚香堂",
        "author": "刘克庄",
        "content": "自鉏空旷汲潺湲，占断清溪第几湾。\n傍九日开侵岁晏，居千花殿觉天悭。\n餐英饮露平生事，遗臭流芳一念间。\n菊不负君君负菊，年年秋不在家山。",
        "dynasty": "宋",
        "collection_info": null
    },
    {
        "title": "赠施道州二首  其一",
        "author": "刘克庄",
        "content": "施先生学有源流，家自长安徙益州。\n畴昔建牙当一面，祇今失国託诸侯。\n身侨岳麓无生计，目断岷峨起暮愁。\n闻道汉廷须黼黻，蜀珍那得此淹留。",
        "dynasty": "宋",
        "collection_info": null
    },
    {
        "title": "赠施道州二首  其二",
        "author": "刘克庄",
        "content": "胡尘突过剑门关，西顾于今尚未宽。\n早晚相如通僰道，苍皇子美问长安。\n拮据自笑营巢拙，枘凿明知合辙难。\n纵有望乡楼百尺，淡烟衰草莫凭栏。",
        "dynasty": "宋",
        "collection_info": null
    },
    {
        "title": "送杨彦极提刑二首  其一",
        "author": "刘克庄",
        "content": "闽蜀相望万里遥，敢图斗垒屈魁杓。\n南州处士蒙殊礼，魏府牙兵不更骄。\n邦伯如今安得结，国人它日会思侨。\n瓣香垂去犹精祷，果有甘霖溉旱苗。",
        "dynasty": "宋",
        "collection_info": null
    },
    {
        "title": "送杨彦极提刑二首  其二",
        "author": "刘克庄",
        "content": "绣斧翩翩向福唐，百城敛衽避风霜。\n梦迴桑下初何恋，手植棠阴故未忘。\n判笔有神皆可录，抄书无数即行装。\n从今病叟牢扃户，莫望严公访草堂。",
        "dynasty": "宋",
        "collection_info": null
    },
    {
        "title": "题陈霆诗卷",
        "author": "刘克庄",
        "content": "读它人作多遗恨，君似连城璧少瑕。\n楮叶国工如许刻，菖蒲灵物偶然花。\n今无摩诘携同宿，后有荆公选百家。\n不惜矮窗残烛下，与将朱笔撷菁华。",
        "dynasty": "宋",
        "collection_info": null
    },
    {
        "title": "梦方孚若二首  其一",
        "author": "刘克庄",
        "content": "仙鬼微茫果是非，不如辽鹤有归期。\n铸成范蠡何嗟及，绣作平原未必知。\n歌扇舞裙风雨散，野田荒草古今悲。\n可怜一觉寒窗梦，犹记联鞍出塞时。",
        "dynasty": "宋",
        "collection_info": null
    },
    {
        "title": "梦方孚若二首  其二",
        "author": "刘克庄",
        "content": "寤寐中原独着鞭，往来绝域几餐毡。\n封侯反出李蔡下，成佛却居灵运先。\n八百里烹飨军炙，九千缣辇作碑钱。\n祇今谁是田横客，回首荒丘一慨然。",
        "dynasty": "宋",
        "collection_info": null
    },
    {
        "title": "哭孙季蕃二首  其一",
        "author": "刘克庄",
        "content": "岁晚湖山寄幅巾，浩然不见两眉颦。\n看花李益无同伴，顾曲周郎有后身。\n厚禄殷勤营葬地，隠君欢喜得吟邻。\n看来造物于君厚，判断风光七十春。",
        "dynasty": "宋",
        "collection_info": null
    },
    {
        "title": "哭孙季蕃二首  其二",
        "author": "刘克庄",
        "content": "每岁鶑花要主盟，一生风月最关情。\n相君未识陈三面，儿女多知柳七名。\n自有菊泉供祭享，不消麦饭作清明。\n老身独殿诸人后，吟罢无端雪涕横。",
        "dynasty": "宋",
        "collection_info": null
    },
    {
        "title": "怀曾景建二首  其一",
        "author": "刘克庄",
        "content": "造物生才自昔难，此君夭矫类龙鸾。\n圣贤本柄藏椰子，佛祖机锋寓棘端。\n畴昔诸人多北面，暮年万里着南冠。\n伤心海内交游尽，箧有遗书不忍看。",
        "dynasty": "宋",
        "collection_info": null
    },
    {
        "title": "怀曾景建二首  其二",
        "author": "刘克庄",
        "content": "曾有舂陵逐客篇，流传哀动紫阳仙。\n安知太白长流处，亦在重华野葬边。\n碎板一如坡贬日，盖棺不见桧薨年。\n谁云老眼枯无涕，闻说临川即泫然。",
        "dynasty": "宋",
        "collection_info": null
    },
    {
        "title": "内翰洪公舜俞哀诗二首  其一",
        "author": "刘克庄",
        "content": "忆昔端平典册新，三麻九制笔如神。\n内庭唤作真学士，晚辈推为老舍人。\n垂死遗言尤苦口，平生谏疏最婴鳞。\n建功不作于潜死，谁为君王说厚伦。",
        "dynasty": "宋",
        "collection_info": null
    },
    {
        "title": "内翰洪公舜俞哀诗二首  其二",
        "author": "刘克庄",
        "content": "回首杨州一梦余，故交已直玉堂庐。\n寒暄未省通君实，穷薄空烦诵子虚。\n甚愧丈人于甫厚，孰云夫子不回如。\n残年无復陪精论，开阖平生几幅书。",
        "dynasty": "宋",
        "collection_info": null
    },
    {
        "title": "送李漕用之二首  其一",
        "author": "刘克庄",
        "content": "斜飞庆历皇华远，捷出熙宁使指新。\n但记欧公更此职，不知赵济是何人。\n剡章徧及孤寒士，奋笔先诛聚敛臣。\n自叹暮年衰飒甚，羡君老手独埋轮。",
        "dynasty": "宋",
        "collection_info": null
    },
    {
        "title": "送李漕用之二首  其二",
        "author": "刘克庄",
        "content": "汉廷盐铁议交攻，有诏姑惟旧法从。\n闻道岭南歌圣主，一如河北感仁宗。\n向舒自是堪王佐，桑孔安知富大农。\n它日公归奉清问，可无鲠论赞烹封。",
        "dynasty": "宋",
        "collection_info": null
    },
    {
        "title": "答谢法曹",
        "author": "刘克庄",
        "content": "二诗简澹扫秾华，作者几无以復加。\n璧十五城方定价，桃三千岁一开花。\n选骚意度卑唐体，晋宋文章让谢家。\n莫道老夫今耄矣，平章此事不应差。",
        "dynasty": "宋",
        "collection_info": null
    },
    {
        "title": "次王实之家塾韵",
        "author": "刘克庄",
        "content": "新敞朱甍映碧岑，高门谁识庆源深。\n畤郊已解传家学，石礼皆堪直禁林。\n七叶文章真有种，二郎官职本无心。\n庭前玉树成阴未，着手栽培昉自今。",
        "dynasty": "宋",
        "collection_info": null
    },
    {
        "title": "喜汤伯纪登第",
        "author": "刘克庄",
        "content": "老觉人间无一忻，怪来干鹊耳边闻。\n休嗔穷鬼揶揄我，绝喜春官摸索君。\n畴昔先生有高第，即今后死与斯文。\n不应也跃看花马，忘却江天树与云。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其一",
        "author": "刘克庄",
        "content": "少游款段何从借，伯厚鸡栖未易求。\n看取后村翁简径，百钱聊税一渔舟。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其二",
        "author": "刘克庄",
        "content": "退之岁晚南溪上，把钓联诗得几迴。\n便与乌衣羣从约，及身强健更频来。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其三",
        "author": "刘克庄",
        "content": "向来平勃颇相知，使粤归来岁月移。\n只以一篙为导从，亦无剑马可相随。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其四",
        "author": "刘克庄",
        "content": "桥低水涨过船难，旋拆船篷復旋安。\n未免屈蟠篷底坐，谁教君爱切云冠。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其五",
        "author": "刘克庄",
        "content": "弟兄玉映更珠联，岂减玄晖与惠连。\n却笑汉人无具眼，羡它李郭作神仙。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其六",
        "author": "刘克庄",
        "content": "眉洲屿隔雪涛中，闻此山川髣髴同。\n但是至人游息地，邦人处处作离宫。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其七",
        "author": "刘克庄",
        "content": "虽沉璧马计安施，倏忽桑田变渺瀰。\n说与神通君看取，潮头不到艮山祠。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其八",
        "author": "刘克庄",
        "content": "溪北溪南一雨通，山村佳处便掀篷。\n老身不怕无安处，着在渔翁保社中。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其九",
        "author": "刘克庄",
        "content": "稚子呼牛妇馌耕，早秧水足麦风清。\n老农喜极还垂涕，白首安知再太平。",
        "dynasty": "宋",
        "collection_info": null
    },
    {
        "title": "三月二十一日泛舟十绝  其一○",
        "author": "刘克庄",
        "content": "本朝耆旧数吾宗，老监轩昂洛社中。\n后五百年人定说，过江復有戴花翁。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其一",
        "author": "刘克庄",
        "content": "纔入中年会面难，安知白首此团栾。\n不妨时驾柴车出，只作初骑竹马看。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其二",
        "author": "刘克庄",
        "content": "伯兄乃汉司徒掾，季子亦唐行秘书。\n只愿荆花常烂熳，莫令瓜蔓稍稀疎。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其三",
        "author": "刘克庄",
        "content": "自古根深枝叶蕃，百年乔木到今存。\n只留谏草传家世，莫着轺车辱户门。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其四",
        "author": "刘克庄",
        "content": "西舍鸣笳索赋诗，东家拽石请书碑。\n眼中除却壶山外，多是新知少旧知。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其五",
        "author": "刘克庄",
        "content": "呼来不许望清光，麾去奚堪作省郎。\n莫是后身刘快活，插花重入少年场。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其六",
        "author": "刘克庄",
        "content": "石室千年不復开，庭花无语委苍苔。\n席间旧客惟枚叟，白髮重将屐齿来。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其七",
        "author": "刘克庄",
        "content": "空留藓石仆斜阳，不见奇章与赞皇。\n何必雍门弹一曲，蝉声极意说凄凉。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其八",
        "author": "刘克庄",
        "content": "百年如电復如风，昨日孩提今日翁。\n乍可生前称醉汉，也胜死后谥愚公。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其九",
        "author": "刘克庄",
        "content": "早退分明胜一筹，年行六十復何求。\n东门瓜与南山豆，谁道君恩薄故侯。",
        "dynasty": "宋",
        "collection_info": null
    },
    {
        "title": "三月二十五日饮方校书园十绝  其一○",
        "author": "刘克庄",
        "content": "后有良工识苦心，今无善听孰知音。\n老来字字趋平易，免被儿童议刻深。",
        "dynasty": "宋",
        "collection_info": null
    },
    {
        "title": "题江贯道山水十绝  其一",
        "author": "刘克庄",
        "content": "世间平远景，万幅在洪家。\n晚至番君国，方知不是夸。",
        "dynasty": "宋",
        "collection_info": null
    },
    {
        "title": "题江贯道山水十绝  其二",
        "author": "刘克庄",
        "content": "一棹微茫裏，孤亭紫翠间。\n恍疑涉彭蠡，又似访庐山。",
        "dynasty": "宋",
        "collection_info": null
    },
    {
        "title": "题江贯道山水十绝  其三",
        "author": "刘克庄",
        "content": "江险不容极，禹功胡可忘。\n向来小龙子，衮冕食千羊。",
        "dynasty": "宋",
        "collection_info": null
    },
    {
        "title": "题江贯道山水十绝  其四",
        "author": "刘克庄",
        "content": "夹立朝羣玉，浓粧列万筓。\n中州不敢顿，抛在瘴云西。",
        "dynasty": "宋",
        "collection_info": null
    },
    {
        "title": "题江贯道山水十绝  其五",
        "author": "刘克庄",
        "content": "茆山千万迭，不得见天全。\n帆出扶胥口，无山只有天。",
        "dynasty": "宋",
        "collection_info": null
    },
    {
        "title": "题江贯道山水十绝  其六",
        "author": "刘克庄",
        "content": "雪冒禹碑石，云埋泌草堂。\n早知抱遗恨，悔不挟干粮。",
        "dynasty": "宋",
        "collection_info": null
    },
    {
        "title": "题江贯道山水十绝  其七",
        "author": "刘克庄",
        "content": "半夜黄天荡，楼船雪浪中。\n当年草檄客，今日负樵翁。",
        "dynasty": "宋",
        "collection_info": null
    },
    {
        "title": "题江贯道山水十绝  其八",
        "author": "刘克庄",
        "content": "太武求溲处，支祁着鏁边。\n淮风晨裂面，淮浪夜惊船。",
        "dynasty": "宋",
        "collection_info": null
    },
    {
        "title": "题江贯道山水十绝  其九",
        "author": "刘克庄",
        "content": "展卷嗟丘也，东西南北人。\n昔还行脚债，今作卧游身。",
        "dynasty": "宋",
        "collection_info": null
    },
    {
        "title": "题江贯道山水十绝  其一○",
        "author": "刘克庄",
        "content": "一匹好东绢，天寒家未温。\n尽教儿拆绣，闲管妇无禈。",
        "dynasty": "宋",
        "collection_info": null
    },
    {
        "title": "杂咏一百首 苌弘",
        "author": "刘克庄",
        "content": "宗周危可悯，苌叔死非难。\n臣血三年碧，臣心一寸丹。",
        "dynasty": "宋",
        "collection_info": null
    },
    {
        "title": "杂咏一百首 柳下惠",
        "author": "刘克庄",
        "content": "不怨穷并佚，能安小与卑。\n何须立奇节，展季即吾师。",
        "dynasty": "宋",
        "collection_info": null
    },
    {
        "title": "杂咏一百首 乐毅",
        "author": "刘克庄",
        "content": "忿怼及韩驷，荒唐入郢鞭。\n乐生端可拜，宁死不谋燕。",
        "dynasty": "宋",
        "collection_info": null
    },
    {
        "title": "杂咏一百首 屈原",
        "author": "刘克庄",
        "content": "芈姓且为虏，纍臣安所逃。\n不能抱祭器，聊復着离骚。",
        "dynasty": "宋",
        "collection_info": null
    },
    {
        "title": "杂咏一百首 贾谊",
        "author": "刘克庄",
        "content": "寄声谢绛灌，勿毁洛阳人。\n岁晚治安策，谆谆礼大臣。",
        "dynasty": "宋",
        "collection_info": null
    },
    {
        "title": "杂咏一百首 虞翻",
        "author": "刘克庄",
        "content": "孝廉已称帝，宾佐尽封侯。\n不道投荒客，交州白了头。",
        "dynasty": "宋",
        "collection_info": null
    },
    {
        "title": "杂咏一百首 颜鲁公",
        "author": "刘克庄",
        "content": "鬼质内持衡，胡雏外握兵。\n一朝临白刃，乞米老儒生。",
        "dynasty": "宋",
        "collection_info": null
    },
    {
        "title": "杂咏一百首 李白",
        "author": "刘克庄",
        "content": "幸自忤将军，那堪触太真。\n世无郭中令，谁赎谪仙人。",
        "dynasty": "宋",
        "collection_info": null
    },
    {
        "title": "杂咏一百首 陆贽",
        "author": "刘克庄",
        "content": "饮食晚由窦，门庭谁敢闚。\n禁中无急诏，不记奉天时。",
        "dynasty": "宋",
        "collection_info": null
    },
    {
        "title": "杂咏一百首 刘蕡",
        "author": "刘克庄",
        "content": "貂珰窃大柄，韦布献孤忠。\n牓出惟风汉，无名在选中。",
        "dynasty": "宋",
        "collection_info": null
    },
    {
        "title": "杂咏一百首 尹伯奇",
        "author": "刘克庄",
        "content": "不愁儿足冻，第恐母心伤。\n所以子范子，惟弹一履霜。",
        "dynasty": "宋",
        "collection_info": null
    },
    {
        "title": "杂咏一百首 宜臼",
        "author": "刘克庄",
        "content": "莫亲于父子，天性有时移。\n竟以妇为厉，空令传作诗。",
        "dynasty": "宋",
        "collection_info": null
    },
    {
        "title": "杂咏一百首 申生",
        "author": "刘克庄",
        "content": "君父如天地，虽逃安所之。\n可怜共世子，死不恨骊姬。",
        "dynasty": "宋",
        "collection_info": null
    },
    {
        "title": "杂咏一百首 曾子",
        "author": "刘克庄",
        "content": "亲劬何以报，子职贵乎勤。\n梨本非难熟，瓜殊未易耘。",
        "dynasty": "宋",
        "collection_info": null
    },
    {
        "title": "杂咏一百首 伍尚",
        "author": "刘克庄",
        "content": "伍奢呼二子，一至一奔焉。\n逃父吾无取，雠君亦未然。",
        "dynasty": "宋",
        "collection_info": null
    },
    {
        "title": "杂咏一百首 扶苏",
        "author": "刘克庄",
        "content": "诏自沙丘至，如何便释兵。\n君王令赐死，公子不求生。",
        "dynasty": "宋",
        "collection_info": null
    },
    {
        "title": "杂咏一百首 东海王彊",
        "author": "刘克庄",
        "content": "圣经非拒父，古谊有传贤。\n据以兵求胜，彊能智自全。",
        "dynasty": "宋",
        "collection_info": null
    },
    {
        "title": "杂咏一百首 姜诗",
        "author": "刘克庄",
        "content": "晨兴风色恶，日晏汲归迟。\n宁与闺中诀，莫令堂上饥。",
        "dynasty": "宋",
        "collection_info": null
    },
    {
        "title": "杂咏一百首 王祥",
        "author": "刘克庄",
        "content": "礼律通称母，宁分继与亲。\n乃知履霜子，绝似卧冰人。",
        "dynasty": "宋",
        "collection_info": null
    },
    {
        "title": "杂咏一百首 宁王",
        "author": "刘克庄",
        "content": "智出建成上，贤于子纠多。\n至今称让帝，当日唤宁哥。",
        "dynasty": "宋",
        "collection_info": null
    },
    {
        "title": "杂咏一百首 伯夷",
        "author": "刘克庄",
        "content": "木主来西土，檀车济孟津。\n只应千万世，瞻仰首阳人。",
        "dynasty": "宋",
        "collection_info": null
    },
    {
        "title": "杂咏一百首 婴臼",
        "author": "刘克庄",
        "content": "贤矣两家臣，存孤极苦辛。\n后来有曹马，亦是受遗人。",
        "dynasty": "宋",
        "collection_info": null
    },
    {
        "title": "杂咏一百首 王蠋",
        "author": "刘克庄",
        "content": "稷下空多士，谁为国重轻。\n列城七十二，死者一书生。",
        "dynasty": "宋",
        "collection_info": null
    },
    {
        "title": "杂咏一百首 鲁仲连",
        "author": "刘克庄",
        "content": "六国钧南面，甘为北面臣。\n向微生一叱，几帝虎狼秦。",
        "dynasty": "宋",
        "collection_info": null
    },
    {
        "title": "杂咏一百首 豫子",
        "author": "刘克庄",
        "content": "纷纷荆聂辈，犹有利而为。\n智氏已无后，先生欲报谁。",
        "dynasty": "宋",
        "collection_info": null
    },
    {
        "title": "杂咏一百首 龚胜",
        "author": "刘克庄",
        "content": "已设床临牖，何须绶着身。\n遂令移鼎贼，知愧饰巾人。",
        "dynasty": "宋",
        "collection_info": null
    },
    {
        "title": "杂咏一百首 陶渊明",
        "author": "刘克庄",
        "content": "卜筑堪容膝，休官免折腰。\n宁书处士卒，不践寄奴朝。",
        "dynasty": "宋",
        "collection_info": null
    },
    {
        "title": "杂咏一百首 甄济",
        "author": "刘克庄",
        "content": "唐德虽中否，犹能愧畔臣。\n尽驱污贼者，往拜诈喑人。",
        "dynasty": "宋",
        "collection_info": null
    },
    {
        "title": "杂咏一百首 何蕃",
        "author": "刘克庄",
        "content": "城去曾联疏，宣收亦举幡。\n向令无太学，安得有何蕃。",
        "dynasty": "宋",
        "collection_info": null
    },
    {
        "title": "杂咏一百首 司空图",
        "author": "刘克庄",
        "content": "节将飞扬去，牙郎卖弄余。\n唐臣不负国，惟有一尚书。",
        "dynasty": "宋",
        "collection_info": null
    },
    {
        "title": "杂咏一百首 许由",
        "author": "刘克庄",
        "content": "一闻尧禅后，洗耳急归休。\n邻叟嫌泉浊，牵牛饮下流。",
        "dynasty": "宋",
        "collection_info": null
    },
    {
        "title": "杂咏一百首 沮溺",
        "author": "刘克庄",
        "content": "皇皇问津者，藐藐耦耕人。\n不识吾夫子，宁非古逸民。",
        "dynasty": "宋",
        "collection_info": null
    },
    {
        "title": "杂咏一百首 荷莜丈人",
        "author": "刘克庄",
        "content": "客云自孔氏，不觉喜逢迎。\n止宿见二子，孰云无世情。",
        "dynasty": "宋",
        "collection_info": null
    },
    {
        "title": "杂咏一百首 接舆",
        "author": "刘克庄",
        "content": "上古闻巢父，衰周有楚狂。\n由来豪杰士，不必待文王。",
        "dynasty": "宋",
        "collection_info": null
    },
    {
        "title": "杂咏一百首 四皓",
        "author": "刘克庄",
        "content": "去避坑焚祸，来成羽翼功。\n留侯不自语，驱使紫芝翁。",
        "dynasty": "宋",
        "collection_info": null
    },
    {
        "title": "杂咏一百首 两生",
        "author": "刘克庄",
        "content": "尚恐公污我，何妨史失名。\n深衣与短制，同召不同行。",
        "dynasty": "宋",
        "collection_info": null
    },
    {
        "title": "杂咏一百首 严光",
        "author": "刘克庄",
        "content": "幸自沉冥去，无端物色求。\n蓑衣亦堪钓，何必被羊裘。",
        "dynasty": "宋",
        "collection_info": null
    },
    {
        "title": "杂咏一百首 梁鸿",
        "author": "刘克庄",
        "content": "肃宗汉明主，犹恶五噫诗。\n一旦拂衣去，世人那得知。",
        "dynasty": "宋",
        "collection_info": null
    },
    {
        "title": "杂咏一百首 庞公",
        "author": "刘克庄",
        "content": "采药栖迟稳，燃萁篡夺危。\n景升不爱子，却念德公儿。",
        "dynasty": "宋",
        "collection_info": null
    },
    {
        "title": "杂咏一百首 汾亭钓者",
        "author": "刘克庄",
        "content": "太公辅西伯，严子客东京。\n独有汾亭者，无人得姓名。",
        "dynasty": "宋",
        "collection_info": null
    },
    {
        "title": "杂咏一百首 荀卿",
        "author": "刘克庄",
        "content": "历历非诸子，骎骎及圣丘。\n乃知焚籍相，亦自有源流。",
        "dynasty": "宋",
        "collection_info": null
    },
    {
        "title": "杂咏一百首 穆生",
        "author": "刘克庄",
        "content": "决去先生勇，怀安二子惭。\n向令犹在坐，楚市赭衣三。",
        "dynasty": "宋",
        "collection_info": null
    },
    {
        "title": "杂咏一百首 伏生",
        "author": "刘克庄",
        "content": "偶脱骊山厄，龙钟九十余。\n谁知汉掌故，传得不全书。",
        "dynasty": "宋",
        "collection_info": null
    },
    {
        "title": "杂咏一百首 辕固",
        "author": "刘克庄",
        "content": "面折公孙子，堂堂负直声。\n安知上前议，那復有黄生。",
        "dynasty": "宋",
        "collection_info": null
    },
    {
        "title": "杂咏一百首 申公",
        "author": "刘克庄",
        "content": "绾臧不自保，强致老先生。\n鲁邸今朝罢，蒲轮昨日迎。",
        "dynasty": "宋",
        "collection_info": null
    },
    {
        "title": "杂咏一百首 儿宽",
        "author": "刘克庄",
        "content": "茂陵轻朴学，宽对乃忻然。\n口谩谈三代，书纔说一篇。",
        "dynasty": "宋",
        "collection_info": null
    },
    {
        "title": "杂咏一百首 刘向",
        "author": "刘克庄",
        "content": "窃弓俱奋臂，窥鼎迭磨牙。\n同姓余中垒，昌言抑外家。",
        "dynasty": "宋",
        "collection_info": null
    },
    {
        "title": "杂咏一百首 周堪",
        "author": "刘克庄",
        "content": "旧𠎝臣学浅，晚召主恩深。\n莫鉴萧张否，重来遂病瘖。",
        "dynasty": "宋",
        "collection_info": null
    },
    {
        "title": "杂咏一百首 郑司农",
        "author": "刘克庄",
        "content": "新笺传后学，古训发先儒。\n不拟狂年少，灯前骂老奴。",
        "dynasty": "宋",
        "collection_info": null
    },
    {
        "title": "杂咏一百首 王通",
        "author": "刘克庄",
        "content": "当时三晋地，已有圣人生。\n不晓河汾氏，为隋策太平。",
        "dynasty": "宋",
        "collection_info": null
    },
    {
        "title": "杂咏一百首 孟之反",
        "author": "刘克庄",
        "content": "弃甲争先去，收兵殿后回。\n但云马不进，应自圣门来。",
        "dynasty": "宋",
        "collection_info": null
    },
    {
        "title": "杂咏一百首 曹沬",
        "author": "刘克庄",
        "content": "数战数败北，宁非将略疎。\n收功一匕首，安用读兵书。",
        "dynasty": "宋",
        "collection_info": null
    },
    {
        "title": "杂咏一百首 廉颇",
        "author": "刘克庄",
        "content": "浪说三遗矢，犹堪一据鞍。\n君王不自试，耳目信人难。",
        "dynasty": "宋",
        "collection_info": null
    },
    {
        "title": "杂咏一百首 李牧",
        "author": "刘克庄",
        "content": "说客为秦谍，君王信郭开。\n向令名将在，兵得到丛台。",
        "dynasty": "宋",
        "collection_info": null
    },
    {
        "title": "杂咏一百首 白起",
        "author": "刘克庄",
        "content": "太息臣无罪，胡为伏剑铓。\n悲哉四十万，宁不诉苍苍。",
        "dynasty": "宋",
        "collection_info": null
    },
    {
        "title": "杂咏一百首 蒙恬",
        "author": "刘克庄",
        "content": "绝漠功虽大，长城怨亦深。\n但知伤地脉，不悟失人心。",
        "dynasty": "宋",
        "collection_info": null
    },
    {
        "title": "杂咏一百首 魏尚",
        "author": "刘克庄",
        "content": "塞外传烽急，云中调守难。\n谁为帝言者，白髮老郎官。",
        "dynasty": "宋",
        "collection_info": null
    },
    {
        "title": "杂咏一百首 李广",
        "author": "刘克庄",
        "content": "飞将无时命，庸奴有战勋。\n谁怜老卫尉，身属大将军。",
        "dynasty": "宋",
        "collection_info": null
    },
    {
        "title": "杂咏一百首 马援",
        "author": "刘克庄",
        "content": "土室不堪处，其如瘴毒何。\n莫年款段马，有愧少游多。",
        "dynasty": "宋",
        "collection_info": null
    },
    {
        "title": "杂咏一百首 刘琨",
        "author": "刘克庄",
        "content": "除却祖生外，余皆在下风。\n老奴口耳小，安得肖司空。",
        "dynasty": "宋",
        "collection_info": null
    },
    {
        "title": "杂咏一百首 广成子",
        "author": "刘克庄",
        "content": "不能战涿鹿，聊復隠崆峒。\n挥手谢轩帝，毋烦顺下风。",
        "dynasty": "宋",
        "collection_info": null
    },
    {
        "title": "杂咏一百首 彭祖",
        "author": "刘克庄",
        "content": "活得如彭老，忧愁八百春。\n频为哭殇叟，屡作悼亡人。",
        "dynasty": "宋",
        "collection_info": null
    },
    {
        "title": "杂咏一百首 老子",
        "author": "刘克庄",
        "content": "了不见矜色，晬然真德容。\n先生新沐髮，弟子叹犹龙。",
        "dynasty": "宋",
        "collection_info": null
    },
    {
        "title": "杂咏一百首 列子",
        "author": "刘克庄",
        "content": "肉身无羽翼，那有许神通。\n会得泠然意，人人可御风。",
        "dynasty": "宋",
        "collection_info": null
    },
    {
        "title": "杂咏一百首 徐甲",
        "author": "刘克庄",
        "content": "白骨因谁活，青牛与尔俱。\n未酬再生德，更索积年逋。",
        "dynasty": "宋",
        "collection_info": null
    },
    {
        "title": "杂咏一百首 王子晋",
        "author": "刘克庄",
        "content": "宿有骖鸾约，飘然遡碧霄。\n不为君主鬯，却伴女吹箫。",
        "dynasty": "宋",
        "collection_info": null
    },
    {
        "title": "杂咏一百首 安期生",
        "author": "刘克庄",
        "content": "子羽徒扛鼎，其如欠转圜。\n不能决王霸，聊去作神仙。",
        "dynasty": "宋",
        "collection_info": null
    },
    {
        "title": "杂咏一百首 刘安",
        "author": "刘克庄",
        "content": "忽弃国中去，疑为方外游。\n早知守都厕，何似莫仙休。",
        "dynasty": "宋",
        "collection_info": null
    },
    {
        "title": "杂咏一百首 梅福",
        "author": "刘克庄",
        "content": "忽去为吴卒，深逃安汉公。\n翻身天地外，脱屣市朝中。",
        "dynasty": "宋",
        "collection_info": null
    },
    {
        "title": "杂咏一百首 孙思邈",
        "author": "刘克庄",
        "content": "药品用昆虫，遂亏全活功。\n至今仙未得，只在蜀山中。",
        "dynasty": "宋",
        "collection_info": null
    },
    {
        "title": "杂咏一百首 瞿昙",
        "author": "刘克庄",
        "content": "世传汉明帝，始梦见金身。\n曷不观列子，西方有圣人。",
        "dynasty": "宋",
        "collection_info": null
    },
    {
        "title": "杂咏一百首 维摩",
        "author": "刘克庄",
        "content": "面色削瓜黄，眉毫覆雪长。\n安知四天下，只在一禅床。",
        "dynasty": "宋",
        "collection_info": null
    },
    {
        "title": "杂咏一百首 善财",
        "author": "刘克庄",
        "content": "放勋访吾叔，鲁叟问弘聃。\n所以此童子，诸方亦遍参。",
        "dynasty": "宋",
        "collection_info": null
    },
    {
        "title": "杂咏一百首 达磨",
        "author": "刘克庄",
        "content": "直以心为佛，西来说最高。\n始知周孔外，别自有英豪。",
        "dynasty": "宋",
        "collection_info": null
    },
    {
        "title": "杂咏一百首 卢能",
        "author": "刘克庄",
        "content": "明镜偷神秀，菩提犯卧轮。\n更将旧衣钵，占断不传人。",
        "dynasty": "宋",
        "collection_info": null
    },
    {
        "title": "杂咏一百首 马祖",
        "author": "刘克庄",
        "content": "若非大气魄，只是小机锋。\n老子一声喝，学人三日聋。",
        "dynasty": "宋",
        "collection_info": null
    },
    {
        "title": "杂咏一百首 德山",
        "author": "刘克庄",
        "content": "此老手中棒，轻轻也有瘢。\n佛来与三十，某甲莫须餐。",
        "dynasty": "宋",
        "collection_info": null
    },
    {
        "title": "杂咏一百首 支遁",
        "author": "刘克庄",
        "content": "若以色见我，几于貌失人。\n林公少鬚髮，澄观欠冠巾。",
        "dynasty": "宋",
        "collection_info": null
    },
    {
        "title": "杂咏一百首 澄公",
        "author": "刘克庄",
        "content": "值乱行何适，随缘住亦安。\n能将石虎辈，只作海鸥看。",
        "dynasty": "宋",
        "collection_info": null
    },
    {
        "title": "杂咏一百首 志公",
        "author": "刘克庄",
        "content": "寺甲于江左，身迎入禁中。\n如何浄居殿，饿杀老萧公。",
        "dynasty": "宋",
        "collection_info": null
    },
    {
        "title": "杂咏一百首 卫姜",
        "author": "刘克庄",
        "content": "俱着锦衣裳，凭谁办绿黄。\n可怜君耄矣，贤嬖不贤姜。",
        "dynasty": "宋",
        "collection_info": null
    },
    {
        "title": "杂咏一百首 阿娇",
        "author": "刘克庄",
        "content": "甫闻阿娇进，又报卫娘留。\n莫倚金为屋，重重只锁愁。",
        "dynasty": "宋",
        "collection_info": null
    },
    {
        "title": "杂咏一百首 乌孙公主",
        "author": "刘克庄",
        "content": "玉座吞声别，毡车触目悲。\n如何汉公主，去作虏阏氏。",
        "dynasty": "宋",
        "collection_info": null
    },
    {
        "title": "杂咏一百首 平后",
        "author": "刘克庄",
        "content": "歆已作佐命，雄甘为大夫。\n独余黄室主，不肯面新都。",
        "dynasty": "宋",
        "collection_info": null
    },
    {
        "title": "杂咏一百首 辟司徒妻",
        "author": "刘克庄",
        "content": "仓皇问君父，忠孝两关心。\n绝胜杞梁妇，惟知哭藁砧。",
        "dynasty": "宋",
        "collection_info": null
    },
    {
        "title": "杂咏一百首 冀缺妻",
        "author": "刘克庄",
        "content": "昔有二人贫，耕田与负薪。\n朱妻恚求去，郄妇敬如宾。",
        "dynasty": "宋",
        "collection_info": null
    },
    {
        "title": "杂咏一百首 黔娄妻",
        "author": "刘克庄",
        "content": "夫节独高古，妇贤传至今。\n既为加美谥，復不用邪衾。",
        "dynasty": "宋",
        "collection_info": null
    },
    {
        "title": "杂咏一百首 齐人妻",
        "author": "刘克庄",
        "content": "不敢怨夫子，徒悲误妾身。\n安知同穴者，乃是乞墦人。",
        "dynasty": "宋",
        "collection_info": null
    },
    {
        "title": "杂咏一百首 儒仲妻",
        "author": "刘克庄",
        "content": "彼雏饰容服，吾穉业耕锄。\n不以贫惭富，贤哉妇儆夫。",
        "dynasty": "宋",
        "collection_info": null
    },
    {
        "title": "杂咏一百首 庐江小吏妻",
        "author": "刘克庄",
        "content": "尊嫜有严命，妾不获从夫。\n去去犹回首，谆谆别小姑。",
        "dynasty": "宋",
        "collection_info": null
    },
    {
        "title": "杂咏一百首 召南媵",
        "author": "刘克庄",
        "content": "贵贱有定分，勤劳无怨心。\n若令逢吕武，亦化作姜任。",
        "dynasty": "宋",
        "collection_info": null
    },
    {
        "title": "杂咏一百首 李夫人",
        "author": "刘克庄",
        "content": "恍惚疑如在，缠绵爱未休。\n明知已仙去，犹欲出神求。",
        "dynasty": "宋",
        "collection_info": null
    },
    {
        "title": "杂咏一百首 冯昭仪",
        "author": "刘克庄",
        "content": "兽不能加害，倾身障赭红。\n安知丁与傅，他日鸷于熊。",
        "dynasty": "宋",
        "collection_info": null
    },
    {
        "title": "杂咏一百首 班婕妤",
        "author": "刘克庄",
        "content": "妾命薄如纸，君恩冷似冰。\n生当事长信，死愿奉延陵。",
        "dynasty": "宋",
        "collection_info": null
    },
    {
        "title": "杂咏一百首 苏秦邻妾",
        "author": "刘克庄",
        "content": "主命亦危矣，媪谋真拙哉。\n烦君赐妾杖，嗔妾覆君杯。",
        "dynasty": "宋",
        "collection_info": null
    },
    {
        "title": "杂咏一百首 樊通德",
        "author": "刘克庄",
        "content": "粧束姑随世，风流亦动人。\n等闲拥髻语，千载尚如新。",
        "dynasty": "宋",
        "collection_info": null
    },
    {
        "title": "杂咏一百首 铜雀妓",
        "author": "刘克庄",
        "content": "谁谓曹瞒智，回头玉座空。\n向来台上妓，尽入洛阳宫。",
        "dynasty": "宋",
        "collection_info": null
    },
    {
        "title": "杂咏一百首 房老",
        "author": "刘克庄",
        "content": "残香犹在笥，旧曲尚书裙。\n不及新歌舞，樽前奉主君。",
        "dynasty": "宋",
        "collection_info": null
    },
    {
        "title": "杂咏一百首 绿珠",
        "author": "刘克庄",
        "content": "向来金谷友，至此散如云。\n却是娉婷者，楼前不负君。",
        "dynasty": "宋",
        "collection_info": null
    },
    {
        "title": "杂咏一百首 柳家婢",
        "author": "刘克庄",
        "content": "忽见牙郎态，吁嗟悔失身。\n不虞小婢子，曾是柳家人。",
        "dynasty": "宋",
        "collection_info": null
    },
    {
        "title": "杂咏一百首 毛遂",
        "author": "刘克庄",
        "content": "两国争衡际，诸君袖手观。\n羣然着珠履，谁肯捧铜盘。",
        "dynasty": "宋",
        "collection_info": null
    },
    {
        "title": "杂咏一百首 荆轲",
        "author": "刘克庄",
        "content": "把袖谋几售，开图计忽穷。\n空遗千古恨，不中祖龙胸。",
        "dynasty": "宋",
        "collection_info": null
    },
    {
        "title": "杂咏一百首 项羽",
        "author": "刘克庄",
        "content": "顿无英霸气，尚有妇儿仁。\n闻汉购吾首，持将赠故人。",
        "dynasty": "宋",
        "collection_info": null
    },
    {
        "title": "杂咏一百首 陈胜",
        "author": "刘克庄",
        "content": "辛苦佣耕久，饥寒谪戍余。\n竟令秦失鹿，首为汉驱鱼。",
        "dynasty": "宋",
        "collection_info": null
    },
    {
        "title": "杂咏一百首 博浪壮士",
        "author": "刘克庄",
        "content": "殿上俄流血，沙中竟脱身。\n乃知燕刺客，有媿汉谋臣。",
        "dynasty": "宋",
        "collection_info": null
    },
    {
        "title": "杂咏一百首 朱家",
        "author": "刘克庄",
        "content": "贵不见渠面，危曾活尔身。\n柰何施一饭，便责翳桑人。",
        "dynasty": "宋",
        "collection_info": null
    },
    {
        "title": "杂咏一百首 田横",
        "author": "刘克庄",
        "content": "南面称孤贵，西京谒帝卑。\n谁能如李密，更望一台司。",
        "dynasty": "宋",
        "collection_info": null
    },
    {
        "title": "杂咏一百首 剧孟",
        "author": "刘克庄",
        "content": "向令从七国，是自列陪臣。\n太尉空称赏，非知剧孟人。",
        "dynasty": "宋",
        "collection_info": null
    },
    {
        "title": "杂咏一百首 孙策",
        "author": "刘克庄",
        "content": "鱼服俄离网，龙泉忽缺铓。\n却将江左业，分付紫髯郎。",
        "dynasty": "宋",
        "collection_info": null
    },
    {
        "title": "杂咏一百首 周戴",
        "author": "刘克庄",
        "content": "戴昔劫名士，周尝暴里人。\n少年一荡子，岁晚两忠臣。",
        "dynasty": "宋",
        "collection_info": null
    },
    {
        "title": "杂咏一百首 鬼谷子",
        "author": "刘克庄",
        "content": "遗书今羽化，传者匪真书。\n此老纵横祖，仪秦得绪余。",
        "dynasty": "宋",
        "collection_info": null
    },
    {
        "title": "杂咏一百首 二衍",
        "author": "刘克庄",
        "content": "虽以宾师待，几于妾妇然。\n不羞君割地，谩对客谈天。",
        "dynasty": "宋",
        "collection_info": null
    },
    {
        "title": "杂咏一百首 韩非",
        "author": "刘克庄",
        "content": "韩子流于惨，聃书妙造微。\n百年同一传，谁是復谁非。",
        "dynasty": "宋",
        "collection_info": null
    },
    {
        "title": "杂咏一百首 庄子",
        "author": "刘克庄",
        "content": "夸大帝传由，形容跖侮丘。\n仅饶聃御寇，共载一虚舟。",
        "dynasty": "宋",
        "collection_info": null
    },
    {
        "title": "杂咏一百首 侯嬴",
        "author": "刘克庄",
        "content": "白髮夷门老，能兴晋鄙师。\n魏王备它盗，曾不备如姬。",
        "dynasty": "宋",
        "collection_info": null
    },
    {
        "title": "杂咏一百首 范雎",
        "author": "刘克庄",
        "content": "不待精神契，惟凭颊舌求。\n莫年荐燕客，差胜似穰侯。",
        "dynasty": "宋",
        "collection_info": null
    },
    {
        "title": "杂咏一百首 苏秦",
        "author": "刘克庄",
        "content": "常产常心论，平生不谓然。\n晚知苏季子，佩印为无田。",
        "dynasty": "宋",
        "collection_info": null
    },
    {
        "title": "杂咏一百首 田光",
        "author": "刘克庄",
        "content": "北面老先生，人间事饱更。\n不闻求乐氏，但见荐荆卿。",
        "dynasty": "宋",
        "collection_info": null
    },
    {
        "title": "杂咏一百首 茅焦",
        "author": "刘克庄",
        "content": "焦子如天胆，秦王似屋嗔。\n如何刀机上，活得解衣人。",
        "dynasty": "宋",
        "collection_info": null
    },
    {
        "title": "杂咏一百首 蒯通",
        "author": "刘克庄",
        "content": "郦生方横死，蒯彻亦阳狂。\n设不逢刘季，同趋一鼎汤。",
        "dynasty": "宋",
        "collection_info": null
    },
    {
        "title": "杂咏一百首 墨翟",
        "author": "刘克庄",
        "content": "墨子城无恙，公输械有穷。\n要须能壁立，未可恃梯攻。",
        "dynasty": "宋",
        "collection_info": null
    },
    {
        "title": "杂咏一百首 樗里子",
        "author": "刘克庄",
        "content": "石马残陵下，金鳬出藏中。\n谁云樗里智，卜墓近秦宫。",
        "dynasty": "宋",
        "collection_info": null
    },
    {
        "title": "杂咏一百首 陈平",
        "author": "刘克庄",
        "content": "巧言愚冒顿，厚赂饵阏氏。\n秘计言之丑，刚云世莫知。",
        "dynasty": "宋",
        "collection_info": null
    },
    {
        "title": "杂咏一百首 鼌错",
        "author": "刘克庄",
        "content": "危晁知不免，削楚虑空长。\n东市哀朝服，西京号智囊。",
        "dynasty": "宋",
        "collection_info": null
    },
    {
        "title": "杂咏一百首 杨修",
        "author": "刘克庄",
        "content": "老贼有肝鬲，多为德祖窥。\n谁令预筹事，更与共观碑。",
        "dynasty": "宋",
        "collection_info": null
    },
    {
        "title": "杂咏一百首 仓舒",
        "author": "刘克庄",
        "content": "全活嚙鞍吏，平章秤象船。\n丕乎真有幸，舒也竟无年。",
        "dynasty": "宋",
        "collection_info": null
    },
    {
        "title": "杂咏一百首 荀彧",
        "author": "刘克庄",
        "content": "杀身明逆顺，濡足救危亡。\n未必荀文若，甘为操子房。",
        "dynasty": "宋",
        "collection_info": null
    },
    {
        "title": "杂咏一百首 刘备",
        "author": "刘克庄",
        "content": "华容芦荻裏，一炬可无遗。\n叹息刘玄德，平生见事迟。",
        "dynasty": "宋",
        "collection_info": null
    },
    {
        "title": "杂咏一百首 杜预",
        "author": "刘克庄",
        "content": "征南满腹智，实似小儿痴。\n汉水有涸日，沉碑无出时。",
        "dynasty": "宋",
        "collection_info": null
    },
    {
        "title": "杂咏一百首 李卫公",
        "author": "刘克庄",
        "content": "肘后臣非靳，胸中彼未纯。\n乃知兵妙处，不可妄传人。",
        "dynasty": "宋",
        "collection_info": null
    },
    {
        "title": "杂咏一百首 韩起",
        "author": "刘克庄",
        "content": "带从内府颁，枕出古陵间。\n却笑韩宣子，区区爱一环。",
        "dynasty": "宋",
        "collection_info": null
    },
    {
        "title": "杂咏一百首 富平侯",
        "author": "刘克庄",
        "content": "童作夫人纺，藏钱百万多。\n不知三箧内，还记旧书么。",
        "dynasty": "宋",
        "collection_info": null
    },
    {
        "title": "杂咏一百首 董卓",
        "author": "刘克庄",
        "content": "虎视无强对，鸱张有篡心。\n可怜脐裏烛，不照坞中金。",
        "dynasty": "宋",
        "collection_info": null
    },
    {
        "title": "杂咏一百首 王戎",
        "author": "刘克庄",
        "content": "惜李常钻核，商财自执筹。\n如何嵇阮辈，放入竹林游。",
        "dynasty": "宋",
        "collection_info": null
    },
    {
        "title": "杂咏一百首 石崇",
        "author": "刘克庄",
        "content": "金谷觞豪友，珠楼拥艷姬。\n南交来处悖，东市悔何追。",
        "dynasty": "宋",
        "collection_info": null
    },
    {
        "title": "杂咏一百首 祖珽",
        "author": "刘克庄",
        "content": "左氏讥怀璧，杨公却袖金。\n安知机巧者，藏得叵罗深。",
        "dynasty": "宋",
        "collection_info": null
    },
    {
        "title": "杂咏一百首 张说",
        "author": "刘克庄",
        "content": "玉检匪颁隆，珠帘馈遗通。\n更挥谀墓笔，褒讚死姚崇。",
        "dynasty": "宋",
        "collection_info": null
    },
    {
        "title": "杂咏一百首 元载",
        "author": "刘克庄",
        "content": "三千两钟乳，八百斛胡椒。\n不悟口中袜，犹贪掌上腰。",
        "dynasty": "宋",
        "collection_info": null
    },
    {
        "title": "杂咏一百首 杜兼",
        "author": "刘克庄",
        "content": "没有财遗臭，生无善可传。\n向来堆白屋，尽是窟郎钱。",
        "dynasty": "宋",
        "collection_info": null
    },
    {
        "title": "杂咏一百首 桑维翰",
        "author": "刘克庄",
        "content": "五季骄诸镇，终朝易千人。\n使无孔方癖，犹是晋名臣。",
        "dynasty": "宋",
        "collection_info": null
    },
    {
        "title": "杂咏一百首 尹氏",
        "author": "刘克庄",
        "content": "聚橛并番楀，今犹唾姓名。\n国人深可畏，尹氏更须平。",
        "dynasty": "宋",
        "collection_info": null
    },
    {
        "title": "杂咏一百首 太宰嚭",
        "author": "刘克庄",
        "content": "西子宴姑苏，灵胥赐属镂。\n如何居上宰，忠越不忠吴。",
        "dynasty": "宋",
        "collection_info": null
    },
    {
        "title": "杂咏一百首 吕不韦",
        "author": "刘克庄",
        "content": "豫建无长虑，旁窥有贩心。\n绝嬴由吕相，继马乃牛金。",
        "dynasty": "宋",
        "collection_info": null
    },
    {
        "title": "杂咏一百首 李斯",
        "author": "刘克庄",
        "content": "焚余宁有籍，坑后更无儒。\n不解愚刘项，翻令二世愚。",
        "dynasty": "宋",
        "collection_info": null
    },
    {
        "title": "杂咏一百首 公孙弘",
        "author": "刘克庄",
        "content": "极力排舒黯，联翩去不迴。\n惟应刀笔吏，时得到翘材。",
        "dynasty": "宋",
        "collection_info": null
    },
    {
        "title": "杂咏一百首 孔光",
        "author": "刘克庄",
        "content": "佞幸传呼至，师臣伛偻迎。\n暮年灵寿杖，幸自可扶行。",
        "dynasty": "宋",
        "collection_info": null
    },
    {
        "title": "杂咏一百首 李林甫",
        "author": "刘克庄",
        "content": "二相去留际，中原治乱分。\n异时马上泪，遥洒曲江坟。",
        "dynasty": "宋",
        "collection_info": null
    },
    {
        "title": "杂咏一百首 卢杞",
        "author": "刘克庄",
        "content": "僣僞蟠宫阙，忠贤血贼庭。\n相君无喜愠，面色只蓝青。",
        "dynasty": "宋",
        "collection_info": null
    },
    {
        "title": "杂咏一百首 崔昌遐",
        "author": "刘克庄",
        "content": "本欲除阉腐，安知召寇戎。\n缁郎不为相，朱贼得称雄。",
        "dynasty": "宋",
        "collection_info": null
    },
    {
        "title": "杂咏一百首 冯道",
        "author": "刘克庄",
        "content": "坐阅数朝主，竟为何代人。\n汉官扬历遍，更作虏师臣。",
        "dynasty": "宋",
        "collection_info": null
    },
    {
        "title": "杂咏一百首 巷伯",
        "author": "刘克庄",
        "content": "哆侈何其甚，忧伤只自知。\n虽经夫子笔，不废寺人诗。",
        "dynasty": "宋",
        "collection_info": null
    },
    {
        "title": "杂咏一百首 梁丘据",
        "author": "刘克庄",
        "content": "国渐移田氏，人谁悟景公。\n牛山两行泪，据与寡人同。",
        "dynasty": "宋",
        "collection_info": null
    },
    {
        "title": "杂咏一百首 臧氏",
        "author": "刘克庄",
        "content": "嬖与贤分国，贤疎嬖在旁。\n未尝无乐克，其柰有臧仓。",
        "dynasty": "宋",
        "collection_info": null
    },
    {
        "title": "杂咏一百首 景监",
        "author": "刘克庄",
        "content": "但见颛朝久，谁知媚竈勤。\n纷纷由嬖进，非特一商君。",
        "dynasty": "宋",
        "collection_info": null
    },
    {
        "title": "杂咏一百首 赵高",
        "author": "刘克庄",
        "content": "归自沙丘后，因专定策功。\n国由中府令，帝在望夷宫。",
        "dynasty": "宋",
        "collection_info": null
    },
    {
        "title": "杂咏一百首 曹腾",
        "author": "刘克庄",
        "content": "费亭侯在日，乱已有萌芽。\n养得螟蛉种，犹能覆汉家。",
        "dynasty": "宋",
        "collection_info": null
    },
    {
        "title": "杂咏一百首 张让",
        "author": "刘克庄",
        "content": "举国排阉尹，还乡少弔宾。\n太丘刍一束，全活几多人。",
        "dynasty": "宋",
        "collection_info": null
    },
    {
        "title": "杂咏一百首 高力士",
        "author": "刘克庄",
        "content": "五十年间事，浑如晓梦余。\n三郎南内裏，何况老家奴。",
        "dynasty": "宋",
        "collection_info": null
    },
    {
        "title": "杂咏一百首 仇士良",
        "author": "刘克庄",
        "content": "国老辞机密，阉儿叩绪余。\n殷勤传一诀，莫遣上观书。",
        "dynasty": "宋",
        "collection_info": null
    },
    {
        "title": "杂咏一百首 张承业",
        "author": "刘克庄",
        "content": "敕使为唐患，忠唐独有君。\n晚知王自取，悞杀老监军。",
        "dynasty": "宋",
        "collection_info": null
    },
    {
        "title": "杂咏一百首 神农",
        "author": "刘克庄",
        "content": "尽识参无毒，明知堇有灾。\n安知尝试者，百死百生来。",
        "dynasty": "宋",
        "collection_info": null
    },
    {
        "title": "杂咏一百首 素女",
        "author": "刘克庄",
        "content": "厥初赋形貌，固已具阴阳。\n素问无人读，流为采战方。",
        "dynasty": "宋",
        "collection_info": null
    },
    {
        "title": "杂咏一百首 扁鹊",
        "author": "刘克庄",
        "content": "疾始于荣卫，哀哉不豫谋。\n贪生讳闻死，天下几桓侯。",
        "dynasty": "宋",
        "collection_info": null
    },
    {
        "title": "杂咏一百首 医和",
        "author": "刘克庄",
        "content": "寿有可延理，医无不死方。\n扁曾忧骨髓，和亦畏膏肓。",
        "dynasty": "宋",
        "collection_info": null
    },
    {
        "title": "杂咏一百首 李酰",
        "author": "刘克庄",
        "content": "自昔名高世，皆由艺入神。\n未应除扁鹊，世上便无人。",
        "dynasty": "宋",
        "collection_info": null
    },
    {
        "title": "杂咏一百首 夏无且",
        "author": "刘克庄",
        "content": "秦法严堂陛，秦兵遶殿庐。\n如何危急际，只有一无且。",
        "dynasty": "宋",
        "collection_info": null
    },
    {
        "title": "杂咏一百首 华佗",
        "author": "刘克庄",
        "content": "古来神异少，天下妄庸多。\n文帝能全意，曹瞒竟杀佗。",
        "dynasty": "宋",
        "collection_info": null
    },
    {
        "title": "杂咏一百首 壶公",
        "author": "刘克庄",
        "content": "跳入无人见，谁知有路通。\n长房非黠者，草草出壶中。",
        "dynasty": "宋",
        "collection_info": null
    },
    {
        "title": "杂咏一百首 陶隠居",
        "author": "刘克庄",
        "content": "方差能腊腹，学误至渐襟。\n幸有经文在，休于注脚寻。",
        "dynasty": "宋",
        "collection_info": null
    },
    {
        "title": "杂咏一百首 韩伯休",
        "author": "刘克庄",
        "content": "女子乃知我，明朝变姓名。\n可怜逃不密，犹迫诏书行。",
        "dynasty": "宋",
        "collection_info": null
    },
    {
        "title": "杂咏一百首 巫咸",
        "author": "刘克庄",
        "content": "列书诧知死，楚些说招魂。\n尚莫窥壶子，安能返屈原。",
        "dynasty": "宋",
        "collection_info": null
    },
    {
        "title": "杂咏一百首 史苏",
        "author": "刘克庄",
        "content": "繇语几于谶，流传信有诸。\n王何谩辛苦，易自是占书。",
        "dynasty": "宋",
        "collection_info": null
    },
    {
        "title": "杂咏一百首 詹尹",
        "author": "刘克庄",
        "content": "鱼腹纍臣诀，蛾眉众女仇。\n灵均空发问，詹尹若为酬。",
        "dynasty": "宋",
        "collection_info": null
    },
    {
        "title": "杂咏一百首 季主",
        "author": "刘克庄",
        "content": "宋贾两名士，茫然立下风。\n信知古贤圣，多隠卜医中。",
        "dynasty": "宋",
        "collection_info": null
    },
    {
        "title": "杂咏一百首 洛下闳",
        "author": "刘克庄",
        "content": "巧历虽千岁，先知一日差。\n未能下算子，亦道是占家。",
        "dynasty": "宋",
        "collection_info": null
    },
    {
        "title": "杂咏一百首 严君平",
        "author": "刘克庄",
        "content": "卖卜本逃名，下帘无市声。\n如何穹壤内，知世有君平。",
        "dynasty": "宋",
        "collection_info": null
    },
    {
        "title": "杂咏一百首 京房",
        "author": "刘克庄",
        "content": "元帝何曾谕，京生自此疎。\n区区推卦气，欲撼石中书。",
        "dynasty": "宋",
        "collection_info": null
    },
    {
        "title": "杂咏一百首 管辂",
        "author": "刘克庄",
        "content": "平叔知几语，疑于易学通。\n岁朝不相见，隔日问三公。",
        "dynasty": "宋",
        "collection_info": null
    },
    {
        "title": "杂咏一百首 李淳风",
        "author": "刘克庄",
        "content": "逆知生女主，预说覆唐宗。\n误杀五娘子，安知在后宫。",
        "dynasty": "宋",
        "collection_info": null
    },
    {
        "title": "杂咏一百首 袁天纲",
        "author": "刘克庄",
        "content": "似有人推背，相传果是非。\n请君看秘记，若箇泄天机。",
        "dynasty": "宋",
        "collection_info": null
    },
    {
        "title": "杂咏一百首 项橐",
        "author": "刘克庄",
        "content": "义理无穷尽，虽丘或未知。\n老聃与项橐，圣岂有常师。",
        "dynasty": "宋",
        "collection_info": null
    },
    {
        "title": "杂咏一百首 甘罗",
        "author": "刘克庄",
        "content": "函谷非无士，登庸乳臭儿。\n空令园绮辈，头白不逢时。",
        "dynasty": "宋",
        "collection_info": null
    },
    {
        "title": "杂咏一百首 外黄儿",
        "author": "刘克庄",
        "content": "子羽力扛鼎，诸侯屈膝臣。\n能从小儿语，尽活一城人。",
        "dynasty": "宋",
        "collection_info": null
    },
    {
        "title": "杂咏一百首 终童",
        "author": "刘克庄",
        "content": "武帝有荒志，终童无远谋。\n长缨自繫耳，莫繫越王头。",
        "dynasty": "宋",
        "collection_info": null
    },
    {
        "title": "杂咏一百首 童乌",
        "author": "刘克庄",
        "content": "击蒙凿帝窍，躐等尊玄经。\n混沌死七日，童乌夭九龄。",
        "dynasty": "宋",
        "collection_info": null
    },
    {
        "title": "杂咏一百首 荀陈",
        "author": "刘克庄",
        "content": "彧作操谋主，羣为丕上公。\n暮年翻有愧，膝上与车中。",
        "dynasty": "宋",
        "collection_info": null
    },
    {
        "title": "杂咏一百首 孔融子",
        "author": "刘克庄",
        "content": "二穉吁何罪，冤犹在史书。\n老瞒浑忘却，只记哭仓舒。",
        "dynasty": "宋",
        "collection_info": null
    },
    {
        "title": "杂咏一百首 通子",
        "author": "刘克庄",
        "content": "但爱梨并栗，不传琴与书。\n乃翁莫惆怅，它日举篮舆。",
        "dynasty": "宋",
        "collection_info": null
    },
    {
        "title": "杂咏一百首 阿宜",
        "author": "刘克庄",
        "content": "牧有谆谆诲，宜无赫赫声。\n假令如叔父，一世得狂名。",
        "dynasty": "宋",
        "collection_info": null
    },
    {
        "title": "杂咏一百首 阿买",
        "author": "刘克庄",
        "content": "座上交游广，城南讲读余。\n如何万金产，只解八分书。",
        "dynasty": "宋",
        "collection_info": null
    },
    {
        "title": "杂咏一百首 漆室女",
        "author": "刘克庄",
        "content": "举国听桓子，呼天诔孔丘。\n可怜倚楹女，徒为鲁君忧。",
        "dynasty": "宋",
        "collection_info": null
    },
    {
        "title": "杂咏一百首 东家女",
        "author": "刘克庄",
        "content": "神女登徒子，微词未必然。\n感襄通一梦，窥玉费三年。",
        "dynasty": "宋",
        "collection_info": null
    },
    {
        "title": "杂咏一百首 散花女",
        "author": "刘克庄",
        "content": "狡狯疑为幻，姝妍復似魔。\n殷勤把花去，莫恼病维摩。",
        "dynasty": "宋",
        "collection_info": null
    },
    {
        "title": "杂咏一百首 缇萦",
        "author": "刘克庄",
        "content": "天子览书悲，肉刑无復施。\n不惟嘉烈女，亦自活神医。",
        "dynasty": "宋",
        "collection_info": null
    },
    {
        "title": "杂咏一百首 曹娥",
        "author": "刘克庄",
        "content": "穹壤有时敝，娥名万古垂。\n直从彤管笔，便到色丝碑。",
        "dynasty": "宋",
        "collection_info": null
    },
    {
        "title": "杂咏一百首 阿承女",
        "author": "刘克庄",
        "content": "古人重言德，初不论倾城。\n切莫伤容鬓，犹堪嫁孔明。",
        "dynasty": "宋",
        "collection_info": null
    },
    {
        "title": "杂咏一百首 戴良女",
        "author": "刘克庄",
        "content": "竹笥并綀帔，何妨托妾身。\n若逢夫壻问，向道乃翁贫。",
        "dynasty": "宋",
        "collection_info": null
    },
    {
        "title": "杂咏一百首 木兰",
        "author": "刘克庄",
        "content": "出塞男儿勇，还乡女子身。\n尚能吞北虏，断不慕西邻。",
        "dynasty": "宋",
        "collection_info": null
    },
    {
        "title": "杂咏一百首 投梭女",
        "author": "刘克庄",
        "content": "琴挑何曾动，梭投未免惭。\n女郎循古礼，元不解清谈。",
        "dynasty": "宋",
        "collection_info": null
    },
    {
        "title": "杂咏一百首 灵照",
        "author": "刘克庄",
        "content": "首如飞蓬乱，家卖漉篱供。\n老汉惊吾女，禅机捷乃翁。",
        "dynasty": "宋",
        "collection_info": null
    },
    {
        "title": "读竹溪诗一首",
        "author": "刘克庄",
        "content": "不敢匆匆看，晴窗几绝编。\n参它少陵髓，饶得弈秋先。\n友愿低头拜，师曾枕膝传。\n已将牌印子，牒过竹溪边。",
        "dynasty": "宋",
        "collection_info": null
    },
    {
        "title": "甲辰书事二首  其一",
        "author": "刘克庄",
        "content": "捷书犹湿谤书随，太息斯人得祸奇。\n文举旧曾称一鹗，退之亦自喜孤罴。\n彼谗罔极身罗织，吾意怜才力髮丝。\n老去眼中神骏少，诸君莫怪道林师。",
        "dynasty": "宋",
        "collection_info": null
    },
    {
        "title": "甲辰书事二首  其二",
        "author": "刘克庄",
        "content": "往昔曼卿曾夺敕，后来同甫竟成名。\n草茅匹士谋身拙，槐棘诸公议法平。\n囚服若为探禹穴，明时定不血秦坑。\n何当拜舞鸡竿了，沽酒刲羊与压惊。",
        "dynasty": "宋",
        "collection_info": null
    },
    {
        "title": "再和  其一",
        "author": "刘克庄",
        "content": "动而得谤亦名随，生子看来不必奇。\n尔辈真堪畀豺虎，君王安用猎熊罴。\n人言李白文如锦，谁信卢能命若丝。\n迴首世间机穽恶，子归闭户有余师。",
        "dynasty": "宋",
        "collection_info": null
    },
    {
        "title": "再和  其二",
        "author": "刘克庄",
        "content": "鹄袍再着姑行法，鴈塔重来定策名。\n大尹前呵宽贾岛，相君十反访州平。\n故溪旧有钓鱼石，平地今多陷马坑。\n不信天公囚两鸟，一鸣会遣百虫惊。",
        "dynasty": "宋",
        "collection_info": null
    },
    {
        "title": "三和  其一",
        "author": "刘克庄",
        "content": "自古名高易毁随，谁令俶傥更权奇。\n心知吾友必中鹄，眼见乃翁初梦罴。\n所幸解骖逢晏子，不须结客报袁丝。\n古人进德多因此，公冶台卿即汝师。",
        "dynasty": "宋",
        "collection_info": null
    },
    {
        "title": "三和  其二",
        "author": "刘克庄",
        "content": "同进多为蕡讼屈，薄徒苦与贺争名。\n从教雪犬吠所怪，肯学秋虫鸣不平。\n沙虱伺人阴发矢，虾𢋙欲客化为坑。\n相逢莫说当时事，说着当时尚失惊。",
        "dynasty": "宋",
        "collection_info": null
    },
    {
        "title": "四和  其一",
        "author": "刘克庄",
        "content": "一橐萧然五鬼随，竟缘名盛与文奇。\n可曾天下无麟凤，何必山中有虎罴。\n蜂虿尾犹如许毒，蜘蛛腹得几多丝。\n圣贤不校吾家法，车及蒲骚岂足师。",
        "dynasty": "宋",
        "collection_info": null
    },
    {
        "title": "四和  其二",
        "author": "刘克庄",
        "content": "谁谓斯文无定价，独怜之子坐虚名。\n主司头与笔俱点，宰物心如秤样平。\n骏马却还国西域，病鸱堕落屋东坑。\n老夫谢绝人间事，亦为诸贤喜且惊。",
        "dynasty": "宋",
        "collection_info": null
    },
    {
        "title": "五和  其一",
        "author": "刘克庄",
        "content": "出门机穽已相随，竟放灵均逐伯奇。\n始者啮肤微似蚋，俄然择肉及于罴。\n不言快箭穿杨叶，却讶长松托兔丝。\n败坏人材由利禄，乃知曾点胜颛师。",
        "dynasty": "宋",
        "collection_info": null
    },
    {
        "title": "五和  其二",
        "author": "刘克庄",
        "content": "少日父兄夸俊声，后来场屋擅文名。\n锦囊久矣憎长吉，玉枕几于杀阿平。\n怪底鸥羣及鱼队，化为虎落与蛇坑。\n可怜彩翠矜毛羽，顾影无言只自惊。",
        "dynasty": "宋",
        "collection_info": null
    },
    {
        "title": "六和  其一",
        "author": "刘克庄",
        "content": "对策南宫耻诡随，聊摅腹愤发胸奇。\n并驱何异牛同骥，独步方知虎畏罴。\n罚汝业儒磨铁砚，输它拥妓写乌丝。\n区区梦裏争蕉鹿，笑杀傍人与士师。",
        "dynasty": "宋",
        "collection_info": null
    },
    {
        "title": "六和  其二",
        "author": "刘克庄",
        "content": "范老登科犹别姓，余公应举亦更名。\n人心何止矛般险，世道于今砥似平。\n到了赭衣同适市，知它白棓欲谁坑。\n云端别有冥冥翼，不受虚弦浪箭惊。",
        "dynasty": "宋",
        "collection_info": null
    },
    {
        "title": "七和  其一",
        "author": "刘克庄",
        "content": "妙年文价重和随，不料东家产此奇。\n谗者纷纷传有虎，词人往往让于罴。\n探囊已足三年艾，补衮那无五色丝。\n闻说卜邻王翰了，长卿安敢出偏师。",
        "dynasty": "宋",
        "collection_info": null
    },
    {
        "title": "七和  其二",
        "author": "刘克庄",
        "content": "南宫放榜已蜚英，北阙传胪却漏名。\n潜捄八人文最敏，尽归一网气难平。\n白生作么教持杵，越石争些已见坑。\n莫倚晴天频吐绶，儿童见了又须惊。",
        "dynasty": "宋",
        "collection_info": null
    },
    {
        "title": "八和  其一",
        "author": "刘克庄",
        "content": "黠儿阴挟弹丸随，发巧悬知中必奇。\n蝇本至微求附骥，貙犹可畏况生罴。\n烘燖似蝨羣藏絮，缠缚如蚕自吐丝。\n玉汝于成頼渠辈，何须挟策远从师。",
        "dynasty": "宋",
        "collection_info": null
    },
    {
        "title": "八和  其二",
        "author": "刘克庄",
        "content": "早知抱璞烦三献，底用操觚角一名。\n归去馿堪驮子美，向来羊尚记初平。\n里居仅有箪瓢巷，壁立元无鼓铸坑。\n说与添丁并德曜，从今熟寝不须惊。",
        "dynasty": "宋",
        "collection_info": null
    },
    {
        "title": "九和  其一",
        "author": "刘克庄",
        "content": "羣儿孰敢比肩随，翻水成文出愈奇。\n人欲关弓戕后羿，天宁飞箭中王罴。\n爱材不忍淹丛棘，去恶真如斩乱丝。\n珍重阿蒙宜努力，此生不可负君师。",
        "dynasty": "宋",
        "collection_info": null
    },
    {
        "title": "九和  其二",
        "author": "刘克庄",
        "content": "贯索星明方用事，金花帖至枉标名。\n朝无左右容邹子，家有婵媛詈屈平。\n忍使衣冠同坐锢，未闻逢掖自相坑。\n还乡何止交游绝，鸥鸟逢渠也自惊。",
        "dynasty": "宋",
        "collection_info": null
    },
    {
        "title": "十和  其一",
        "author": "刘克庄",
        "content": "一夫倡祸翕然随，白昼通都作祟奇。\n割肉直将人餧虎，闻声能感类求罴。\n忽传先辈逢清雪，失喜衰翁有黑丝。\n自古英材须乐育，谓予不信质先师。",
        "dynasty": "宋",
        "collection_info": null
    },
    {
        "title": "十和  其二",
        "author": "刘克庄",
        "content": "盛德能容人有技，忮心尤忌士知名。\n训狐声厉憎韩子，鹦鹉才高累祢平。\n斑特隠君几负局，塞鸿奴辈不烦坑。\n客来林下温前话，尚得山翁掩耳惊。",
        "dynasty": "宋",
        "collection_info": null
    },
    {
        "title": "送实之倅庐陵二首  其一",
        "author": "刘克庄",
        "content": "刍言当日偶然同，白首家山各固穷。\n海内仅存一畏友，人间遂有两愚公。\n似闻黄阁登迂叟，且向青原访醉翁。\n此士未应无着处，栖栖十载六治中。",
        "dynasty": "宋",
        "collection_info": null
    },
    {
        "title": "送实之倅庐陵二首  其二",
        "author": "刘克庄",
        "content": "君去江边春色浓，郡花照席万枝红。\n守分风月元非赘，吏白文书但托聋。\n黄本何堪处秦观，白麻近已拜申公。\n早归了却兰台史，莫久吟诗快阁中。",
        "dynasty": "宋",
        "collection_info": null
    },
    {
        "title": "送叶士龙归竹林精舍",
        "author": "刘克庄",
        "content": "侍讲开甥馆，三间不至奢。\n少曾居北面，老只住东家。\n野笋庖尤美，深衣衮未华。\n何时寻旧路，去谒玉川茶。",
        "dynasty": "宋",
        "collection_info": null
    },
    {
        "title": "题李斗南诗卷",
        "author": "刘克庄",
        "content": "君家两诗人，诗名满天地。\n大者扶宿酲，入论金銮事。\n小者乘天风，去草玉楼记。\n却后五百年，之子岂苗裔。\n奈何不神僊，亦復未富贵。\n抱瑟诸公门，索米长安市。",
        "dynasty": "宋",
        "collection_info": null
    },
    {
        "title": "题安仁陈慧父词卷",
        "author": "刘克庄",
        "content": "已着西山序集端，欲添一字愧才悭。\n平生行脚千诗裏，岁晚营巢万竹间。\n后有杨雄宁不好，世无孔子孰能删。\n归舟它日溪边过，珍重先生莫掩关。",
        "dynasty": "宋",
        "collection_info": null
    },
    {
        "title": "夜读乐平吴燊书钞用与伯纪韵",
        "author": "刘克庄",
        "content": "病思羁怀少豫忻，暮年犹幸友多闻。\n千枝管秃因稽古，一啜芹甘欲献君。\n明主何曾轻朴学，后儒大率读今文。\n藏山俟圣吾侪事，何必时人好子云。",
        "dynasty": "宋",
        "collection_info": null
    },
    {
        "title": "挽汤仲能二首  其一",
        "author": "刘克庄",
        "content": "拔起真三秀，分飞祇二难。\n怕趋丞相热，宁忍后山寒。\n梅老徒书局，徂徕不谏官。\n如何令国弈，白首局傍观。",
        "dynasty": "宋",
        "collection_info": null
    },
    {
        "title": "挽汤仲能二首  其二",
        "author": "刘克庄",
        "content": "讣至聋三日，悲来赎百身。\n太丘州里化，伯起子孙贫。\n零落欧门士，消磨濮议人。\n殷勤赍掬泪，一洒素车尘。",
        "dynasty": "宋",
        "collection_info": null
    },
    {
        "title": "无题",
        "author": "刘克庄",
        "content": "主圣如天忍弃遗，臣愚何地着孤危。\n白虹贯日殆虚语，中野履霜无怨辞。\n宝玦已随尸血浸，铁鞭未必鬼臀知。\n莫年一寸丹心在，却怪湘纍有许悲。",
        "dynasty": "宋",
        "collection_info": null
    },
    {
        "title": "十一月二日至紫极宫诵李白诗及坡谷和篇因念苏李听竹时各年四十九予今五十九矣遂次其韵",
        "author": "刘克庄",
        "content": "翰林两僊人，偶来听风竹。\n萧萧玉千竿，采采绿一掬。\n少时负不羣，中岁乃见独。\n嗟余长十年，所至恋三宿。\n径当还笏归，奚俟揲蓍卜。\n夜郎与儋耳，老大费往復。\n宜州殿其后，路险车又覆。\n山中采芝去，舍下炊粱熟。",
        "dynasty": "宋",
        "collection_info": null
    },
    {
        "title": "答王侍郎和紫极宫诗",
        "author": "刘克庄",
        "content": "侍郎如苍官，岁寒友梅竹。\n步行以当车，瓢饮不如掬。\n旧人存者少，灵光岿然独。\n朝野推意新，州闾敬齿宿。\n嗟余诗学浅，未敢窥卫卜。\n朱絃纔一倡，白圭费三復。\n共谈端平事，前局尚堪覆。\n愿言介眉寿，江乡秫田熟。",
        "dynasty": "宋",
        "collection_info": null
    },
    {
        "title": "答庐陵彭士先",
        "author": "刘克庄",
        "content": "昔牧昌黎州，尝负君诗债。\n今使番君国，又辱君访逮。\n稍讶颜髮非，因感岁月迈。\n君气不惰归，君诗有光怪。\n乍观祛目眚，徐听惊耳聩。\n奈何行推敲，不使坐赓载。\n茫茫彭蠡津，众水之所汇。\n投竿鰲堪钓，拔剑鲸可脍。\n兹事要力量，斯文极变态。\n吾方困缿筩，君亦挑布袋。\n人生并合难，况復各老大。",
        "dynasty": "宋",
        "collection_info": null
    },
    {
        "title": "题弋阳方友民所藏紫岩西山二帖",
        "author": "刘克庄",
        "content": "摩挲妙墨忆微言，故箧纔余二帖存。\n往昔翁为紫岩客，后来子及浦城门。\n晚生多说参诸老，它日谁堪见九原。\n自叹西河索居者，暮年归梦遶田园。",
        "dynasty": "宋",
        "collection_info": null
    },
    {
        "title": "题方友民诗卷",
        "author": "刘克庄",
        "content": "删定实惟曾大父，文忠况是老先生。\n力行所学斯无愧，偶发于诗亦有声。\n合止笙镛成雅奏，抉挑草木示微情。\n嗟予公事君归兴，不得相从细讲明。",
        "dynasty": "宋",
        "collection_info": null
    },
    {
        "title": "答陈楙伯二首  其一",
        "author": "刘克庄",
        "content": "乃翁良玉不劳攻，之子天葩特地红。\n海道扁舟明日具，江东尊酒几时同。\n上楼谁伴老玄德，惊座今逢小孟公。\n回首暮云千里合，有书何处托征鸿。",
        "dynasty": "宋",
        "collection_info": null
    },
    {
        "title": "答陈楙伯二首  其二",
        "author": "刘克庄",
        "content": "圣处分明世鲜知，古人岂是异肝脾。\n谓鰲可钓无传法，视虱如轮有悟时。\n老子梦中还说梦，郎君诗外试求诗。\n向来柱立埋腰雪，妙在心通不在师。",
        "dynasty": "宋",
        "collection_info": null
    },
    {
        "title": "送王允恭隠君",
        "author": "刘克庄",
        "content": "一叶撑来江浪阔，兼金却去客囊空。\n都将岁月供丹竈，不要功名上景钟。\n古有礼罗招处士，今无书币起逋翁。\n南阳祇在荆州北，时一登高吊卧龙。",
        "dynasty": "宋",
        "collection_info": null
    },
    {
        "title": "送方时父",
        "author": "刘克庄",
        "content": "向来羞作绕枝飞，刘表区区不足依。\n索饭儿嗔郎罢出，画眉人约藁砧归。\n食鱼底处容长铗，射虎今方尚短衣。\n老缚一官行未得，羡君去采故山薇。",
        "dynasty": "宋",
        "collection_info": null
    },
    {
        "title": "题宋谦父四时佳致楼",
        "author": "刘克庄",
        "content": "四序推移景迭新，二诗体认理尤亲。\n爱莲亦既见君子，看竹不须通主人。\n领畧春风来广坐，分张月色过比邻。\n端能着我西家否，客户何妨赘一民。",
        "dynasty": "宋",
        "collection_info": null
    },
    {
        "title": "题宋谦父诗卷",
        "author": "刘克庄",
        "content": "佳山祠畔结茅茨，犹记吹埙更和箎。\n苏氏旧称小坡赋，秦家晚重少章诗。\n交游一老今华髮，畴昔诸昆最白眉。\n子不可来吾欲去，壁间尘榻拂何时。",
        "dynasty": "宋",
        "collection_info": null
    },
    {
        "title": "寄杨休文高士",
        "author": "刘克庄",
        "content": "未答前书每有惭，忽收近讯自开缄。\n缴回玉笥山人号，换得金门羽客衔。\n石鼎联诗尘满砚，竹宫应制草盈函。\n可怜予与君俱错，投老方思卸戏衫。",
        "dynasty": "宋",
        "collection_info": null
    },
    {
        "title": "题倪上人诗卷",
        "author": "刘克庄",
        "content": "故交岁晚各西东，解后斯人慰老穷。\n莫把冠巾浼澄观，更添鬚髮恼林公。\n强牵谢客为禅客，闲伴涪翁作钓翁。\n行矣余方有公事，异时傥肯访山中。",
        "dynasty": "宋",
        "collection_info": null
    },
    {
        "title": "题罗亨祖丛菊隠居",
        "author": "刘克庄",
        "content": "令君抱送当秋晚，手种寒葩占断清。\n伯始厚颜贪饮水，灵均满腹饱餐英。\n要须晚节分香臭，宁与朝华角悴荣。\n父老方夸琴调古，未应高兴慕渊明。",
        "dynasty": "宋",
        "collection_info": null
    },
    {
        "title": "题余干姚三锡书钞",
        "author": "刘克庄",
        "content": "顷传汤序心倾挹，兹得姚钞手阖开。\n朱子所疑非孔传，汉儒之罪甚秦灰。\n时清纵未经筵召，岁晚宁无掌故来。\n揽辔远臣惭力薄，不能为国论遗材。",
        "dynasty": "宋",
        "collection_info": null
    },
    {
        "title": "挽李秀岩二首  其一",
        "author": "刘克庄",
        "content": "耆旧凋零尚秀岩，可堪华表揭新衔。\n甘泉颂就抛荷橐，宝苑方收入枕函。\n宿昔山人来少室，暮年太史滞周南。\n嗟余去速公归晚，不得埋腰立雪参。",
        "dynasty": "宋",
        "collection_info": null
    },
    {
        "title": "挽李秀岩二首  其二",
        "author": "刘克庄",
        "content": "获麟以后更休论，化鹤而归亦浪言。\n过眼忽看遗老传，终身不及长公门。\n山房惜未从公择，书局闻曾拟道原。\n六合茫茫千载远，些成无路可招魂。",
        "dynasty": "宋",
        "collection_info": null
    },
    {
        "title": "追用南塘韵题尹刚中潜斋",
        "author": "刘克庄",
        "content": "幽士慕鳞潜，通人笑蚓廉。\n诳肠齑味美，节腹笋生添。\n诸老徒推毂，先生且下帘。\n食惟陈簋二，馈不费金兼。\n和靖招延晚，方斋仕进恬。\n绪言传粹密，古调扫秾纤。\n紫气来傍境，灵氛告吉占。\n因思眠雨艇，得似曝晴檐。\n无己游坡谷，徂徕客弼淹。\n刍言轻一羽，未必动岩瞻。",
        "dynasty": "宋",
        "collection_info": null
    },
    {
        "title": "追和南塘韵呈汤伯纪尹子潜",
        "author": "刘克庄",
        "content": "诔南浦了诔余杭，各掩新丘若斧堂。\n不见天球在东序，竞吹宫笛奏西凉。\n后生谁附青云传，故吏惟余白首郎。\n浩叹缥缥双凤远，老身如鴈漫随阳。",
        "dynasty": "宋",
        "collection_info": null
    },
    {
        "title": "题蔡烓主簿诗卷  其一",
        "author": "刘克庄",
        "content": "诗作平生祟，因而废不为。\n君豪频挑战，吾老怯交绥。\n哨骑来无定，纲船发尚迟。\n日长无职事，半是捻髭时。",
        "dynasty": "宋",
        "collection_info": null
    },
    {
        "title": "题蔡烓主簿诗卷  其二",
        "author": "刘克庄",
        "content": "旧止四人为律体，今通天下话头行。\n谁编宗派应添谱，要续传灯不记名。\n放子一头嗟我老，避君三舍与之平。\n由来作者皆攻苦，莫信人言七步成。",
        "dynasty": "宋",
        "collection_info": null
    },
    {
        "title": "题汪道士云庵",
        "author": "刘克庄",
        "content": "触石纔肤寸，垂天忽怒飞。\n道人不出户，笑汝出还归。",
        "dynasty": "宋",
        "collection_info": null
    },
    {
        "title": "次韵汤伯纪送别二首  其一",
        "author": "刘克庄",
        "content": "尚在朝廷记忆中，敢于父命择西东。\n独怜家有百岁母，可使人嗤六十翁。\n芰制子能华岁晏，莼羹吾亦感秋风。\n书成藏向深山裏，莫费君王遣所忠。",
        "dynasty": "宋",
        "collection_info": null
    },
    {
        "title": "次韵汤伯纪送别二首  其二",
        "author": "刘克庄",
        "content": "比似莆杭倾盖时，更崇古雅黜新奇。\n久栖衡泌宁非乐，不倚门墙未易麾。\n析理自应重讲席，论文吾合竖降旗。\n抚絃欲奏成三叹，何处而今有子期。",
        "dynasty": "宋",
        "collection_info": null
    },
    {
        "title": "饯送高大着出镇严陵",
        "author": "刘克庄",
        "content": "抗疏鸣阳易，翻身出昼难。\n无家归蜀道，有敕管严滩。\n席藁臣言戆，分茅圣度宽。\n空令同馆士，极目认帆竿。",
        "dynasty": "宋",
        "collection_info": null
    },
    {
        "title": "进经筵讲礼记彻章诗",
        "author": "刘克庄",
        "content": "惟王建邦国，以礼定干坤。\n大分严堂陛，弥文及冠昏。\n徐行非曰逊，亟拜不为烦。\n臣岂容私量，人谁越短垣。\n秦惟损则覆，鲁以秉而存。\n制备周京奠，仪成汉帝尊。\n民彜何可泯，经籍未尝燔。\n明主亲临决，诸儒共讲论。\n裨谌谩求野，戴圣自专门。\n伋学方垂范，聃书盍塞源。\n四篇殊建武，百问陋开元。\n会稡新编鉅，芟夷聚讼繁。\n俚辞羞狗曲，小辨戒猩言。\n舞蹈威颜近，传宣诏语温。\n昭回洒牺画，燕衎洽尧樽。\n宝带攽藏府，名驹出大宛。\n㨀持叨象版，烹啜试龙园。\n羁贱均蝼蚁，清华缀鹭鹓。\n謏闻惭倚席，朽质谬乘轩。\n占毕无嘉颂，将何报上恩。",
        "dynasty": "宋",
        "collection_info": null
    },
    {
        "title": "恭和御制礼记彻章诗",
        "author": "刘克庄",
        "content": "临决遗经自圣衷，固殊野外与淹中。\n五三典礼勤稽古，十六星霜久积功。\n倚席居然惭寡浅，登床安敢紊卑崇。\n防民不在文为末，端繫宫庭实践充。",
        "dynasty": "宋",
        "collection_info": null
    },
    {
        "title": "丁未春五首  其一",
        "author": "刘克庄",
        "content": "端平淳佑两匆匆，过眼光阴掣电同。\n六十一翁无出理，孤山长寄梦魂中。",
        "dynasty": "宋",
        "collection_info": null
    },
    {
        "title": "丁未春五首  其二",
        "author": "刘克庄",
        "content": "生死荣枯一付天，谁能躶露自求全。\n殷勤寄语袁司隶，滥及无鬚或可怜。",
        "dynasty": "宋",
        "collection_info": null
    },
    {
        "title": "丁未春五首  其三",
        "author": "刘克庄",
        "content": "道是生姜树上生，不应一世也随声。\n暮年受用尧夫语，莫与张程几箇争。",
        "dynasty": "宋",
        "collection_info": null
    },
    {
        "title": "丁未春五首  其四",
        "author": "刘克庄",
        "content": "屡批龙鳞眷未衰，孤臣万死负恩私。\n玉阶方寸从容语，惟有天知与上知。",
        "dynasty": "宋",
        "collection_info": null
    },
    {
        "title": "丁未春五首  其五",
        "author": "刘克庄",
        "content": "朝领诸儒上木天，夕同野老话茅椽。\n何须支枕思残梦，宫锦渔簑总偶然。",
        "dynasty": "宋",
        "collection_info": null
    },
    {
        "title": "和钟子鸿二首  其一",
        "author": "刘克庄",
        "content": "匹雏欲拔佞山难，还敕区区慕守官。\n捋虎自怜余勇在，狎鸥似责昔盟寒。\n新麻断腕毋容草，堕甑迴头不更看。\n老子平生差耐事，肯于得丧置悲懽。",
        "dynasty": "宋",
        "collection_info": null
    },
    {
        "title": "和钟子鸿二首  其二",
        "author": "刘克庄",
        "content": "清吟颇觉续貂难，衔袖勤于贽热官。\n怪子车轮行地远，愧予门户似冰寒。\n舂粱礼数呼儿具，覆醤文章怕客看。\n老去商歌声满屋，孰云野处寂无懽。",
        "dynasty": "宋",
        "collection_info": null
    },
    {
        "title": "题端溪王使君诗卷",
        "author": "刘克庄",
        "content": "社友凋零雅道穷，使君于此信英雄。\n性情所发前无古，骚选虽高不必同。\n蚤日甫曾怀渭北，暮年丘只在家东。\n何时偃伯兴文治，尽采新吟献法宫。",
        "dynasty": "宋",
        "collection_info": null
    },
    {
        "title": "迭前韵谢元邃",
        "author": "刘克庄",
        "content": "愈叩新新愈不穷，小儒气索敢争雄。\n安知太白心肠异，但见曹公口鼻同。\n顾我牢愁来泽畔，放君独步向江东。\n他时应制金銮殿，定有蛾眉妬入宫。",
        "dynasty": "宋",
        "collection_info": null
    },
    {
        "title": "三迭",
        "author": "刘克庄",
        "content": "文字无穷才有穷，可能纤艷敌浑雄。\n蚤知大将坛场峻，晚作邻翁保社同。\n臣向雠书曾殿北，君公避世且墙东。\n男儿遇合由时命，岂必诗名满六宫。",
        "dynasty": "宋",
        "collection_info": null
    },
    {
        "title": "挽陈惠倅",
        "author": "刘克庄",
        "content": "昔预八僊饮，深知七子才。\n云何埋玉树，不復倒金罍。\n锦制曾三试，罗浮欠一来。\n吾衰惭诔笔，搔首寄余哀。",
        "dynasty": "宋",
        "collection_info": null
    },
    {
        "title": "挽姚循州",
        "author": "刘克庄",
        "content": "太息龙川守，专城美绩传。\n方闻歌叔度，俄有谤文渊。\n旧府黄茅外，新丘紫帽边。\n二姚俱已矣，怀昔一悽然。",
        "dynasty": "宋",
        "collection_info": null
    },
    {
        "title": "荔支盛熟四绝  其一",
        "author": "刘克庄",
        "content": "绣行乡国诧儿童，锦裹宫城擅长雄。\n看取后村真富贵，屋山丹绘半天中。",
        "dynasty": "宋",
        "collection_info": null
    },
    {
        "title": "荔支盛熟四绝  其二",
        "author": "刘克庄",
        "content": "曾攀玉李青冥上，亦摘蟠桃缥缈边。\n定是三生有灵骨，谪归犹作荔支僊。",
        "dynasty": "宋",
        "collection_info": null
    },
    {
        "title": "荔支盛熟四绝  其三",
        "author": "刘克庄",
        "content": "牡丹姚魏荔方陈，欧蔡亡来罕识真。\n纵使有文堪续谱，未知楷法属何人。",
        "dynasty": "宋",
        "collection_info": null
    },
    {
        "title": "荔支盛熟四绝  其四",
        "author": "刘克庄",
        "content": "吴儿一夏甑生尘，染藕炊菱不疗贫。\n安得风樯驰万树，属餍菜色苋肠人。",
        "dynasty": "宋",
        "collection_info": null
    },
    {
        "title": "石塘感旧十绝  其一",
        "author": "刘克庄",
        "content": "浮空紫气何须尔，度世金丹岂有之。\n函谷不烦关尹出，城南莫遣树精知。",
        "dynasty": "宋",
        "collection_info": null
    },
    {
        "title": "石塘感旧十绝  其二",
        "author": "刘克庄",
        "content": "鹿门陈迹有余哀，犹记庞公返自崖。\n行到当时相送处，不知老泪自何来。",
        "dynasty": "宋",
        "collection_info": null
    },
    {
        "title": "石塘感旧十绝  其三",
        "author": "刘克庄",
        "content": "沈郎院闭綵云收，寂寞秋花拆树头。\n留取断絃来世续，此生长抱百年愁。",
        "dynasty": "宋",
        "collection_info": null
    },
    {
        "title": "石塘感旧十绝  其四",
        "author": "刘克庄",
        "content": "比丘会泣别瞿昙，秦失三号吊老聃。\n自笑此翁非铁汉，白头来此哭同参。",
        "dynasty": "宋",
        "collection_info": null
    },
    {
        "title": "石塘感旧十绝  其五",
        "author": "刘克庄",
        "content": "鬓边雪映眼中花，更阅人间几岁华。\n丁未老人开七秩，尚携鸡絮到君家。",
        "dynasty": "宋",
        "collection_info": null
    },
    {
        "title": "石塘感旧十绝  其六",
        "author": "刘克庄",
        "content": "光霁丰标今寂灭，灵明根性讵消磨。\n夜来一段佳风月，不见尧夫只见窝。",
        "dynasty": "宋",
        "collection_info": null
    },
    {
        "title": "石塘感旧十绝  其七",
        "author": "刘克庄",
        "content": "三茔相望一牛鸣，来扫新松百感生。\n季札旋封丘哭墓，晋人谬谓圣忘情。",
        "dynasty": "宋",
        "collection_info": null
    },
    {
        "title": "石塘感旧十绝  其八",
        "author": "刘克庄",
        "content": "禅学年来亦自衰，大丛林属小阇梨。\n寒翁庵子如蜗殻，却有弥天释住持。",
        "dynasty": "宋",
        "collection_info": null
    },
    {
        "title": "石塘感旧十绝  其九",
        "author": "刘克庄",
        "content": "中军晚岁甥辞去，左相今朝客不来。\n看取少林诚长老，死生林下伴寒斋。",
        "dynasty": "宋",
        "collection_info": null
    },
    {
        "title": "石塘感旧十绝  其一○",
        "author": "刘克庄",
        "content": "久作辽天独鹤飞，镜鸾余念尚依依。\n荒山野水苏溪路，愁绝鳏翁挈影归。",
        "dynasty": "宋",
        "collection_info": null
    },
    {
        "title": "九日登辟支岩过丁元晖给事墓及仲弟新阡二首  其一",
        "author": "刘克庄",
        "content": "绝巅万籁静沉沉，重倚阑干感慨深。\n古佛龛中苔上面，故交宰上树成阴。\n山无白额妨幽讨，野有黄花且满斟。\n莫怪裴徊侵暮色，老人能得几登临。",
        "dynasty": "宋",
        "collection_info": null
    },
    {
        "title": "九日登辟支岩过丁元晖给事墓及仲弟新阡二首  其二",
        "author": "刘克庄",
        "content": "历历向时游览处，重来年已迫桑榆。\n大衾尚欲同林下，华表安知忽路隅。\n自古曾悲摘瓜蔓，即今不共插茱萸。\n人生患不高年尔，到得年高万感俱。",
        "dynasty": "宋",
        "collection_info": null
    },
    {
        "title": "题林璞经属平寇录",
        "author": "刘克庄",
        "content": "倏尔蜂窝起，俄然鼠首枭。\n果能歌竞病，不枉事票姚。\n瘴岭收氛祲，朝家赏烂焦。\n祝君深养勇，稍北有天骄。",
        "dynasty": "宋",
        "collection_info": null
    },
    {
        "title": "季父习静哀诗四首  其一",
        "author": "刘克庄",
        "content": "关洛源流远，干淳辈行尊。\n一檠常对卷，贰簋亦开樽。\n缟素几空巷，玄纁不及门。\n异时遗逸传，谁定访丘园。",
        "dynasty": "宋",
        "collection_info": null
    },
    {
        "title": "季父习静哀诗四首  其二",
        "author": "刘克庄",
        "content": "忆在婴儿日，常依少父傍。\n不嗔仲容小，犹记阿宜长。\n诲语祛蒙吝，埋辞愧惰荒。\n从今有疑义，无復叩山房。",
        "dynasty": "宋",
        "collection_info": null
    },
    {
        "title": "季父习静哀诗四首  其三",
        "author": "刘克庄",
        "content": "习静先生子刘子，新阡即此是标题。\n便无华表翔双鹤，不有生刍藉隻鸡。\n在昔陶潜书处士，从它孟德揭征西。\n原头一恸关伦纪，始信彭殇未易齐。",
        "dynasty": "宋",
        "collection_info": null
    },
    {
        "title": "季父习静哀诗四首  其四",
        "author": "刘克庄",
        "content": "易学纷纷各着书，独于师说着功夫。\n涪翁旧传七分止，邵子先天一画无。\n不遣耆英陪讲读，空留章句授生徒。\n即今黄策方施用，姑可藏山待后儒。",
        "dynasty": "宋",
        "collection_info": null
    },
    {
        "title": "工部弟哀诗二首  其一",
        "author": "刘克庄",
        "content": "忽然吹散恨难平，六十年间老弟兄。\n春草池塘成昨梦，夜床风雨付来生。\n归谋甫里田差晚，去与端溪石共行。\n部曲出门情态异，不如笼鹤有哀声。",
        "dynasty": "宋",
        "collection_info": null
    },
    {
        "title": "工部弟哀诗二首  其二",
        "author": "刘克庄",
        "content": "去岁书来欲解麾，数行遗墨半倾欹。\n斑衣不遂娱亲志，白髮因吟哭子诗。\n让枣犹如前日事，摘瓜空抱暮年悲。\n情知衰泪无堪滴，原上寒笳苦死吹。",
        "dynasty": "宋",
        "collection_info": null
    },
    {
        "title": "挽方德润宝学三首  其一",
        "author": "刘克庄",
        "content": "龚胜乘车晚，阳城伏閤初。\n自云臣语戆，不是上恩疎。\n黄壤全名节，青编载谏书。\n始知年与德，造物有乘除。",
        "dynasty": "宋",
        "collection_info": null
    },
    {
        "title": "挽方德润宝学三首  其二",
        "author": "刘克庄",
        "content": "忆被乌台劾，聃非传偶同。\n瞽言拚万死，明诏赦孤忠。\n全活皆英主，淹留各秃翁。\n伤心古遗直，不返瘴云中。",
        "dynasty": "宋",
        "collection_info": null
    },
    {
        "title": "挽方德润宝学三首  其三",
        "author": "刘克庄",
        "content": "晚赐延和对，言公去国深。\n遂良垂白髮，臣甫抱丹心。\n驰驿无银信，移麾有玉音。\n遥知遗奏上，未免动宸襟。",
        "dynasty": "宋",
        "collection_info": null
    },
    {
        "title": "挽方孺人一首",
        "author": "刘克庄",
        "content": "壸范经亲授，笄年咏好逑。\n谓迎荷橐返，岂料蕣华休。\n断鴈元方恨，离鸾小宋愁。\n邻翁惫无力，不及送原头。",
        "dynasty": "宋",
        "collection_info": null
    },
    {
        "title": "陪诸先辈题名登春台臞轩即席次故相陈魏公韵某继作  其一",
        "author": "刘克庄",
        "content": "台荒屋老阅人深，拂拭留题重整襟。\n科目一朝来券外，姓名三世在碑阴。\n公孙晚岁叨明诏，裘氏当年费苦吟。\n报与曲江先辈道，老婆非復少时心。",
        "dynasty": "宋",
        "collection_info": null
    },
    {
        "title": "陪诸先辈题名登春台臞轩即席次故相陈魏公韵某继作  其二",
        "author": "刘克庄",
        "content": "遨头唱首各高深，才薄难披作赋襟。\n已觉鶑花成一梦，尚贪萤雪竞分阴。\n即今空负台莱意，宿昔曾赓殿阁吟。\n北望钧天搔白首，区区终有祝尧心。",
        "dynasty": "宋",
        "collection_info": null
    },
    {
        "title": "答循倅潜起",
        "author": "刘克庄",
        "content": "别后书稀梦亦稀，忽传尺素到柴扉。\n不知天骥方徐步，将谓云鹏久怒飞。\n句律斩新过似旧，姓名略是復疑非。\n长官僊去宾朋散，存者依稀有杜微。",
        "dynasty": "宋",
        "collection_info": null
    },
    {
        "title": "过季父新阡",
        "author": "刘克庄",
        "content": "父兄俱映汉藜青，独老空山聚冻萤。\n生不肯扶灵寿杖，死堪上应少微星。\n向来枕膝传师学，末后悬棺合礼经。\n惟有书房旧时月，夜深得得照疎櫺。",
        "dynasty": "宋",
        "collection_info": null
    },
    {
        "title": "梅花十绝答石塘二林  其一",
        "author": "刘克庄",
        "content": "纵赏梅园彼一时，枝头往往挂参旗。\n可怜铁汉今衰飒，榾柮炉边自锻诗。",
        "dynasty": "宋",
        "collection_info": null
    },
    {
        "title": "梅花十绝答石塘二林  其二",
        "author": "刘克庄",
        "content": "东邻安得如渠白，西域何曾有许香。\n苏二聪明真道着，杏花恐不敢承当。",
        "dynasty": "宋",
        "collection_info": null
    },
    {
        "title": "梅花十绝答石塘二林  其三",
        "author": "刘克庄",
        "content": "无梅诗兴阑珊了，无雪梅花冷淡休。\n懊恼天公堪恨处，不教滕六到南州。",
        "dynasty": "宋",
        "collection_info": null
    },
    {
        "title": "梅花十绝答石塘二林  其四",
        "author": "刘克庄",
        "content": "薇药无情自紫红，白头閤老去匆匆。\n林閒翠羽偷相语，可是梅花累此翁。",
        "dynasty": "宋",
        "collection_info": null
    },
    {
        "title": "梅花十绝答石塘二林  其五",
        "author": "刘克庄",
        "content": "少狂籍草共追欢，铁笛横吹到夜阑。\n老怕画檐风露冷，不如吹烛隔窗看。",
        "dynasty": "宋",
        "collection_info": null
    },
    {
        "title": "梅花十绝答石塘二林  其六",
        "author": "刘克庄",
        "content": "塞北寒梅要笛催，更凭画鼓夺春回。\n江南气候闽尤暖，只用诗催也自开。",
        "dynasty": "宋",
        "collection_info": null
    },
    {
        "title": "梅花十绝答石塘二林  其七",
        "author": "刘克庄",
        "content": "斧残留得半株斜，相对微吟到暮鸦。\n堪嘆病翁无绮语，不如枯树有琪花。",
        "dynasty": "宋",
        "collection_info": null
    },
    {
        "title": "梅花十绝答石塘二林  其八",
        "author": "刘克庄",
        "content": "丁宽与易俱东去，神秀离禅作北宗。\n天恐孤山无种子，一枝分擘付寒翁。",
        "dynasty": "宋",
        "collection_info": null
    },
    {
        "title": "梅花十绝答石塘二林  其九",
        "author": "刘克庄",
        "content": "有香影处即追攀，岂必西湖水月间。\n若问何人传此诀，后村翁授小孤山。",
        "dynasty": "宋",
        "collection_info": null
    },
    {
        "title": "梅花十绝答石塘二林  其一○",
        "author": "刘克庄",
        "content": "翁与梅花即主宾，月中缟袂对乌巾。\n不知卫玠何为者，举世推他作玉人。",
        "dynasty": "宋",
        "collection_info": null
    },
    {
        "title": "二迭  其一",
        "author": "刘克庄",
        "content": "晚作园翁自荷锄，春风那肯到吾庐。\n且须怜意着芳洁，纔说和羹俗了渠。",
        "dynasty": "宋",
        "collection_info": null
    },
    {
        "title": "二迭  其二",
        "author": "刘克庄",
        "content": "生在荒山野水傍，可曾倚市更窥墙。\n幽妍丑杀施朱女，高洁贤于傅粉郎。",
        "dynasty": "宋",
        "collection_info": null
    },
    {
        "title": "二迭  其三",
        "author": "刘克庄",
        "content": "汉魏诸贤韵已卑，六朝人物復何为。\n平生老子羞由径，不识虫儿与玉儿。",
        "dynasty": "宋",
        "collection_info": null
    },
    {
        "title": "二迭  其四",
        "author": "刘克庄",
        "content": "浮休叹柳斫为薪，子美怜梅傍战尘。\n只愿玉关烽燧息，老身长作看花人。",
        "dynasty": "宋",
        "collection_info": null
    },
    {
        "title": "二迭  其五",
        "author": "刘克庄",
        "content": "环子丽华皆已美，谪仙狎客两堪悲。\n悬知千载难湔洗，留下沉香结绮诗。",
        "dynasty": "宋",
        "collection_info": null
    },
    {
        "title": "二迭  其六",
        "author": "刘克庄",
        "content": "百卉凋零独凛然，谷风栗烈涧冰坚。\n阴山餐雪有臣节，中野履霜无母怜。",
        "dynasty": "宋",
        "collection_info": null
    },
    {
        "title": "二迭  其七",
        "author": "刘克庄",
        "content": "暮年鼻塞等熏莸，高摘浓熏两罢休。\n奴折长枝汲薪水，老夫不復置香篝。",
        "dynasty": "宋",
        "collection_info": null
    },
    {
        "title": "二迭  其八",
        "author": "刘克庄",
        "content": "看来天地萃精英，占断人间一味清。\n唤作花王应不忝，未应但做水仙兄。",
        "dynasty": "宋",
        "collection_info": null
    },
    {
        "title": "二迭  其九",
        "author": "刘克庄",
        "content": "呕出心肝捻短髭，篱边沙际动移时。\n獠奴窃笑翁迂阔，因斲梅诗忘午炊。",
        "dynasty": "宋",
        "collection_info": null
    },
    {
        "title": "二迭  其一○",
        "author": "刘克庄",
        "content": "锦囊玉笛昔追从，度曲联诗雪月中。\n老对梅花无意味，欠诗欠笛欠花翁。",
        "dynasty": "宋",
        "collection_info": null
    },
    {
        "title": "三迭  其一",
        "author": "刘克庄",
        "content": "唐时才子总能诗，张祜轻狂李益痴。\n管甚三姨偷玉笛，诳他小玉写乌丝。",
        "dynasty": "宋",
        "collection_info": null
    },
    {
        "title": "三迭  其二",
        "author": "刘克庄",
        "content": "银烛千枝插树头，烛光花气半空浮。\n人间富贵真珠室，天上通明白玉楼。",
        "dynasty": "宋",
        "collection_info": null
    },
    {
        "title": "三迭  其三",
        "author": "刘克庄",
        "content": "羣玉峯头玉帝家，桥边池上玉横斜。\n白头老监今留落，曾领群仙共赏花。",
        "dynasty": "宋",
        "collection_info": null
    },
    {
        "title": "三迭  其四",
        "author": "刘克庄",
        "content": "瓦瓶侧畔设蒲龛，纵有推敲紧闭庵。\n何庾诸人俱谢去，只饶和靖作同参。",
        "dynasty": "宋",
        "collection_info": null
    },
    {
        "title": "三迭  其五",
        "author": "刘克庄",
        "content": "半卸红绡出洞房，依稀侍辇幸温汤。\n三郎方爱霓裳舞，珍重梅姬且素粧。",
        "dynasty": "宋",
        "collection_info": null
    },
    {
        "title": "三迭  其六",
        "author": "刘克庄",
        "content": "春意萌于肃杀中，玄冥信有斡回功。\n东皇太一无情甚，吹去纔消几阵风。",
        "dynasty": "宋",
        "collection_info": null
    },
    {
        "title": "三迭  其七",
        "author": "刘克庄",
        "content": "曲径无尘聊席地，小亭有月即凭栏。\n此翁虽老犹高致，不但能评黑牡丹。",
        "dynasty": "宋",
        "collection_info": null
    },
    {
        "title": "三迭  其八",
        "author": "刘克庄",
        "content": "脂粉形容总未然，高标端可配先贤。\n不陪严子羊裘后，即傍王郎麈尾边。",
        "dynasty": "宋",
        "collection_info": null
    },
    {
        "title": "三迭  其九",
        "author": "刘克庄",
        "content": "濡墨先愁染素衣，和铅亦恐浼冰肌。\n后村老子无声画，压倒花光与补之。",
        "dynasty": "宋",
        "collection_info": null
    },
    {
        "title": "三迭  其一○",
        "author": "刘克庄",
        "content": "早知粉黛非真色，晚觉雕镌损自然。\n天巧千林均一气，人痴一叶费三年。",
        "dynasty": "宋",
        "collection_info": null
    },
    {
        "title": "四迭  其一",
        "author": "刘克庄",
        "content": "帝恐先生岁晚贫，清晨颁瑞到幽人。\n巡檐已觉成银屋，糁地犹堪作玉尘。",
        "dynasty": "宋",
        "collection_info": null
    },
    {
        "title": "四迭  其二",
        "author": "刘克庄",
        "content": "海山大士素中单，鹦鹉前驱不怕寒。\n只在屋东人不识，善财错去礼旃檀。",
        "dynasty": "宋",
        "collection_info": null
    },
    {
        "title": "四迭  其三",
        "author": "刘克庄",
        "content": "草户柴门野老居，恍然疑执化人裾。\n不知身在花阴卧，但见亭台似积苏。",
        "dynasty": "宋",
        "collection_info": null
    },
    {
        "title": "四迭  其四",
        "author": "刘克庄",
        "content": "抹涂元不加真色，凋谢犹当易美名。\n天下断无西子白，古来惟有伯夷清。",
        "dynasty": "宋",
        "collection_info": null
    },
    {
        "title": "四迭  其五",
        "author": "刘克庄",
        "content": "偶捉麈挥尤有韵，不须犀辟自无尘。\n早闻玉振真名士，古说冰肤是至人。",
        "dynasty": "宋",
        "collection_info": null
    },
    {
        "title": "四迭  其六",
        "author": "刘克庄",
        "content": "狩获祥麟而史作，梦吞白凤以玄成。\n吾诗岂得无佳瑞，枝上啁嘈翠羽声。",
        "dynasty": "宋",
        "collection_info": null
    },
    {
        "title": "四迭  其七",
        "author": "刘克庄",
        "content": "愁见当时玉镜台，返魂无诀可胜哀。\n暮年尚有余情在，月下迢迢挈影来。",
        "dynasty": "宋",
        "collection_info": null
    },
    {
        "title": "四迭  其八",
        "author": "刘克庄",
        "content": "□□□□□□□，□□□□□□□。\n□□□□□□论，不信山矾敢雁行。",
        "dynasty": "宋",
        "collection_info": null
    },
    {
        "title": "四迭  其九",
        "author": "刘克庄",
        "content": "带雨折来如有恨，被风催去最关情。\n面垂玉筯居然白，身着铢衣直是轻。",
        "dynasty": "宋",
        "collection_info": null
    },
    {
        "title": "四迭  其一○",
        "author": "刘克庄",
        "content": "典刑堪受百花朝，风致宜为万世标。\n啮雪节刚难屈膝，拈花妙法愿埋腰。",
        "dynasty": "宋",
        "collection_info": null
    },
    {
        "title": "四迭  其一一",
        "author": "刘克庄",
        "content": "宋台未了又齐台，有扇应难障彦回。\n岁晚玉人在空谷，何曾羞面见人来。",
        "dynasty": "宋",
        "collection_info": null
    },
    {
        "title": "四迭  其一二",
        "author": "刘克庄",
        "content": "通宵璧月迷琼树，破晓霜葩糁玉枝。\n明艳能花老夫眼，温柔不粟美人肌。",
        "dynasty": "宋",
        "collection_info": null
    },
    {
        "title": "四迭  其一三",
        "author": "刘克庄",
        "content": "不曾解佩献明珰，莫比徐妃与寿阳。\n五出至今污宋史，半粧当日怨萧郎。",
        "dynasty": "宋",
        "collection_info": null
    },
    {
        "title": "九迭  其一",
        "author": "刘克庄",
        "content": "商畧红儿何足比，丁宁青女不须嗔。\n故横瘦影禁持月，时送微香漏洩春。",
        "dynasty": "宋",
        "collection_info": null
    },
    {
        "title": "九迭  其二",
        "author": "刘克庄",
        "content": "翠袖佳人寒倚竹，素衣仙子昼看花。\n村墟忽有殊尤观，茅屋俄成富贵家。",
        "dynasty": "宋",
        "collection_info": null
    },
    {
        "title": "九迭  其三",
        "author": "刘克庄",
        "content": "苍头呵欠纳诗卷，赤脚鬅鬙收药铛。\n惟有小窗一枝影，夜寒不睡伴先生。",
        "dynasty": "宋",
        "collection_info": null
    },
    {
        "title": "九迭  其四",
        "author": "刘克庄",
        "content": "贵家选色斛量珠，洗尽铅华绝代无。\n老子效颦聊復尔，名昆崙婢作琼奴。",
        "dynasty": "宋",
        "collection_info": null
    },
    {
        "title": "九迭  其五",
        "author": "刘克庄",
        "content": "薄薄中单掩塞酥，不知眉黛有愁无。\n微颦莫是尝梅子，好事讹为齿痛图。",
        "dynasty": "宋",
        "collection_info": null
    },
    {
        "title": "九迭  其六",
        "author": "刘克庄",
        "content": "国色名花俱绝代，玉人甘后本双身。\n劝君薄薄施朱粉，莫遣名花妬玉人。",
        "dynasty": "宋",
        "collection_info": null
    },
    {
        "title": "九迭  其七",
        "author": "刘克庄",
        "content": "名见商书又见诗，畹兰难拟况江蓠。\n灵均苦要羣芳聚，却怪骚中偶见遗。",
        "dynasty": "宋",
        "collection_info": null
    },
    {
        "title": "九迭  其八",
        "author": "刘克庄",
        "content": "门户重重绣幕遮，十分国艷属侯家。\n谁知蔡琰燕山北，愁听胡笳对雪花。",
        "dynasty": "宋",
        "collection_info": null
    },
    {
        "title": "九迭  其九",
        "author": "刘克庄",
        "content": "和靖终身欠孟光，只留一鹤伴山房。\n唐人未识花高致，苦欲为渠聘海棠。",
        "dynasty": "宋",
        "collection_info": null
    },
    {
        "title": "九迭  其一○",
        "author": "刘克庄",
        "content": "新咏平生陋玉台，梨园以后更堪哀。\n宁随太白金鞍去，莫放花奴羯鼓来。",
        "dynasty": "宋",
        "collection_info": null
    }
]