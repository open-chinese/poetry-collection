[
    {
        "uuid": "dee291bce6187c1d368ad70cb000a8e8",
        "title": "又次韵四首  其二",
        "author": "刘挚",
        "content": "缥缈飞亭倚半空，景来酬对不知穷。\n天开云嶂轮环外，地蹙林丘尺寸中。\n时有桂花飘馥烈，恨无泉玉泻玲珑。\n楚人不识灵均意，江上年年费粽筒。",
        "dynasty": "宋",
        "collection_info": null
    },
    {
        "uuid": "f395aa8aa68df4a19807503955d1868d",
        "title": "又次韵四首  其三",
        "author": "刘挚",
        "content": "背倚丛冈面佛宫，登临酸足喜途穷。\n白红花意生洲曲，紫翠山姿落酒中。\n寒鹭见鱼行历刺，珍禽惊客语玲珑。\n亭前雨足农知歳，免卜灵龟灼腐筒。",
        "dynasty": "宋",
        "collection_info": null
    },
    {
        "uuid": "82165026de8a1b002781476ddc2eaaa7",
        "title": "又次韵四首  其四",
        "author": "刘挚",
        "content": "隐几凭虚万景空，浯溪能使决山穷。\n于今川陇民歌处，曾是干戈覇业中。\n苹末起风香细碎，水光浮日影玲珑。\n苟能适意茅檐足，何必鸳鸯碧瓦筒。",
        "dynasty": "宋",
        "collection_info": null
    },
    {
        "uuid": "7091f5d123c0b3f0ce51badcca33346b",
        "title": "送衡州王仲和郎中代还",
        "author": "刘挚",
        "content": "铙鼓催船下洞庭，几滩冰涩滞双旌。\n峥嵘霰雪暮寒重，早晚潇湘春水生。\n君意喜先湖鴈去，我怀方共夜乌惊。\n明年奏课趋云陛，拜罢当如汉仲卿。",
        "dynasty": "宋",
        "collection_info": null
    },
    {
        "uuid": "4f9ad8dddc7563ea53851342bf9e8c22",
        "title": "寄湖北运使孙景修朝议",
        "author": "刘挚",
        "content": "曾伴篮舆入翠微，杪斋终日醉春晖。\n亲烹林笋班犀大，旋脍溪鲂白玉肥。\n歳月几经鸿北去，风云应有梦南归。\n犹令猿鹤无惊怨，闻说频年见锦衣。",
        "dynasty": "宋",
        "collection_info": null
    },
    {
        "uuid": "020f1810c3b98f3d9dbb328ac033e486",
        "title": "秋日即事",
        "author": "刘挚",
        "content": "湘城风物向秋新，兴入羮莼与鲙鳞。\n叶舞霁红枫映寺，蓓含霜紫菊迎人。\n瞻望河汉乘槎客，歌咏仓箱击壤民。\n欲放幽怀到沧海，徘徊黄鹄更伤神。",
        "dynasty": "宋",
        "collection_info": null
    },
    {
        "uuid": "8471c0b63fbddb384a19ed50e92c2432",
        "title": "偶吟",
        "author": "刘挚",
        "content": "平昔名场气吐虹，青袍霜鬓老湘东。\n旧交半在云霄上，壮志都销水石中。\n楼上买鱼乘酒熟，舍边秧稻指年丰。\n清风令德人胥化，合使乡闾号郑公。",
        "dynasty": "宋",
        "collection_info": null
    },
    {
        "uuid": "7db05c35ad01b67bea24f01b5383066a",
        "title": "被旨还阙训答诸公韵三首  其一",
        "author": "刘挚",
        "content": "楚雪三经橘柚天，君恩新许出湘川。\n虽非殿席虚中夜，且胜台郎谪九年。\n歳晚病怀孤剑外，江寒归思乱云边。\n妻儿莫恨归装薄，剩得诸公锦绣篇。",
        "dynasty": "宋",
        "collection_info": null
    },
    {
        "uuid": "9b3aa5c2decc2689084b29539291efa2",
        "title": "被旨还阙训答诸公韵三首  其二",
        "author": "刘挚",
        "content": "湘南窃食汉盐官，长记灵烟魏阙端。\n隙过白驹三歳月，萍漂沧海一孤寒。\n九重寛宥环初赐，万里归心斗欲干。\n常愧主恩深未报，慨然真喜脱囚冠。",
        "dynasty": "宋",
        "collection_info": null
    },
    {
        "uuid": "5f38f21b1b216c30e8b84e302aeee185",
        "title": "被旨还阙训答诸公韵三首  其三",
        "author": "刘挚",
        "content": "几年南楚听哀猿，自昔江湖忆帝阍。\n粉骨何禆天下事，赐环难报圣君恩。\n余光久记仁人里，引重仍惭长者言。\n安得新官来棹速，更随春色到乡园。",
        "dynasty": "宋",
        "collection_info": null
    },
    {
        "uuid": "3827ab1c4e203ff1295729a7cae7bb01",
        "title": "喜跂蹈登科注官",
        "author": "刘挚",
        "content": "祖门俦子又诒孙，善庆儒科燕后人。\n雁塔继题三世字，桂林仍见两枝春。\n稽山照邑天如画，霅水浮州地绝尘。\n我亦浩然归思起，明年双棹趁吴莼。",
        "dynasty": "宋",
        "collection_info": null
    },
    {
        "uuid": "7bb81bae8ca6964b5c0a41918a37c9e3",
        "title": "倚舟崇福寺寄临湘衡文叔秘丞",
        "author": "刘挚",
        "content": "相逢相别立湖边，几见罇罍换歳年。\n簿领初离仲宣幕，政声犹屈武城弦。\n归舟落晚惟荒寺，病枕惊秋听早蝉。\n咫尺松风亭下路，可怜云雾隔青天。",
        "dynasty": "宋",
        "collection_info": null
    },
    {
        "uuid": "97a6fa99cf0e54a82cfa314b49214236",
        "title": "行虞城县早起寄公秉",
        "author": "刘挚",
        "content": "一夜风声海沸腾，束衣寒屋赴晨兴。\n云吹惨澹天西月，马踏玲珑雪底冰。\n吏事不堪年老大，归怀那復病侵凌。\n遥知宴息庵中梦，正在仙门第八层。",
        "dynasty": "宋",
        "collection_info": null
    },
    {
        "uuid": "e0c8cbcfd885d997cc77fa2d89ee840f",
        "title": "寄公秉李郎中",
        "author": "刘挚",
        "content": "二月晴霜冷逼人，深红桃蕚烂缤纷。\n寒中悄悄春强半，湖上悠悠水十分。\n心厌留书期谢病，迹疏罇酒忆论文。\n东风留着芳华在，何日仙凫下白云。",
        "dynasty": "宋",
        "collection_info": null
    },
    {
        "uuid": "46b49e168bb05f823a7b421483b17a0d",
        "title": "次韵王定国湖上",
        "author": "刘挚",
        "content": "君来惟有岸蒲青，落寞羁怀独此行。\n远浦自迷眷草色，绿阴初变夏禽声。\n龟毛兔角知何物，鹏海鹪枝各有情。\n且共论文一樽酒，吴霜从向鬓间生。",
        "dynasty": "宋",
        "collection_info": null
    },
    {
        "uuid": "870608de6d19c4e6c0889322c1954535",
        "title": "和王定国",
        "author": "刘挚",
        "content": "地远城东得得来，正如湖畔共含杯。\n眼中故旧青常在，鬓上光阴绿不迴。\n归去汴桥三鼓月，相思梁苑一枝梅。\n我闲时欲寻君醉，为备芎醪更满罍。",
        "dynasty": "宋",
        "collection_info": null
    },
    {
        "uuid": "710d6bbf63e9e8ab07c27c54b467dad3",
        "title": "次韵定国约过李氏园池",
        "author": "刘挚",
        "content": "年来高兴满莼丝，寒薄春风骀荡时。\n稍爱燕脂开杏蕚，已惊香雪烂梅枝。\n老于乐事心犹壮，病得新诗和独迟。\n何日华镳向金谷，拟追仙翼到瑶池。",
        "dynasty": "宋",
        "collection_info": null
    },
    {
        "uuid": "e3eff8ce4d17afbfd2893f7d90a03a3a",
        "title": "次韵答王定国",
        "author": "刘挚",
        "content": "江州居士赴东城，旬月相忘不寄声。\n闭户迩来能避谤，求田何处欲归耕。\n笔端浩荡词逾壮，胸次崔嵬气未平。\n我有白羊新赐酒，浇愁聊可一杯倾。",
        "dynasty": "宋",
        "collection_info": null
    },
    {
        "uuid": "6bcc86037861561df943ae39c4cd7c04",
        "title": "次韵王定国怀南都上元",
        "author": "刘挚",
        "content": "九陌无尘夜霁天，两都风物故依然。\n车驰马逐灯方闹，地静人闲月自妍。\n佛馆醉谈怀旧歳，斋宫诗思锁今年。\n传闻公子微行处，门外骅骝立绣鞯。",
        "dynasty": "宋",
        "collection_info": null
    },
    {
        "uuid": "b728abd977463231f599a1541964ead6",
        "title": "同孙推官廸李郎中钧督役河上叙怀三首  其一",
        "author": "刘挚",
        "content": "时哉风物媚郊原，无赖禽声对客喧。\n山色带烟屏依汉，春阳凝日浪浮坤。\n河功田利兹为重，士贱民劳岂足论。\n仙老不妨持道气，朝餐华景望朝暾。",
        "dynasty": "宋",
        "collection_info": null
    },
    {
        "uuid": "e8a8445af74b946675c3935a473f72b6",
        "title": "同孙推官廸李郎中钧督役河上叙怀三首  其二",
        "author": "刘挚",
        "content": "平湖胜势抱南城，花气蒙蒙馥近垧。\n黄变柳条归老绿，红残桃叶换尖青。\n春乘病后成多感，事向闲中见未形。\n日日携茶唤宾友，吴泉烹尽惠山瓶。",
        "dynasty": "宋",
        "collection_info": null
    },
    {
        "uuid": "56427c53bea10d919396530585a5a700",
        "title": "同孙推官廸李郎中钧督役河上叙怀三首  其三",
        "author": "刘挚",
        "content": "车马传闻渐欲还，河边陈迹弃春湾。\n暌离心恨三秋月，积累功成九仭山。\n从事独贤公弗叹，散材无用我宜闲。\n放夫急趁兰洲赏，寒食光阴俛仰间。",
        "dynasty": "宋",
        "collection_info": null
    },
    {
        "uuid": "7514dccc7f31a0104c880f4c67ed99ad",
        "title": "送许敏修使二浙二首  其一",
        "author": "刘挚",
        "content": "大夫才业帝都俞，清洁寒冰在玉壶。\n流马阜财求八使，铸龙班节重三吴。\n海门晓日迎飞鹢，笠泽秋风趁鲙鲈。\n亦欲东游闻米贱，行台还可庇疏愚。",
        "dynasty": "宋",
        "collection_info": null
    },
    {
        "uuid": "8b37bb020642ea4046752e976844d929",
        "title": "送许敏修使二浙二首  其二",
        "author": "刘挚",
        "content": "蒹葭曾愧倚瑶琼，京兆经年共左厅。\n屡喜足音临病几，独何才力致虚囹。\n闽山近部荣乡绣，越客何人识使星。\n随看锋车下江海，归来人物重朝廷。",
        "dynasty": "宋",
        "collection_info": null
    },
    {
        "uuid": "e8c3ef96dcccbf17172c59fc18d98fff",
        "title": "题泰定小雒亭",
        "author": "刘挚",
        "content": "名花多自洛城传，物色春工十指间。\n渐买姚黄并左紫，恨无伊水对嵩山。\n主人妥妥多材艺，俗客悠悠几往还。\n惟有万竿亭背竹，霜青偏解照衰颜。",
        "dynasty": "宋",
        "collection_info": null
    },
    {
        "uuid": "4d76d774fcd6a523f2e8a3fc2ea7456a",
        "title": "八月十二日同杨诚之马全玉王似之泛舟至旧州塔下作",
        "author": "刘挚",
        "content": "秋水瀰漫山翠微，西风恰好坐吹衣。\n浓云将雨东西去，白鸟窥人下上飞。\n陵谷是非询野老，沧浪怀抱负鱼矶。\n迟留莫听严城鼓，待得双桡弄月归。",
        "dynasty": "宋",
        "collection_info": null
    },
    {
        "uuid": "cc57d6c434d96782a2989d0d103c8acd",
        "title": "次韵赵伯坚令铄郎中忆南都牡丹兼寄子由",
        "author": "刘挚",
        "content": "芳丛百朵烂红云，曾倚西轩醉两春。\n梦雨一惊巫峡曲，佩香常记汉江滨。\n病怀日负杯中物，花意今看檐上尘。\n回首东风君自问，栏边更有后来人。",
        "dynasty": "宋",
        "collection_info": null
    },
    {
        "uuid": "ad9bbd7909aa79d773148a73f957ee6f",
        "title": "城北",
        "author": "刘挚",
        "content": "寒门秋色阵云飞，雉堞烟青画角悲。\n河坼波涛含赵魏，星分毕昴半华夷。\n太原玁狁当征日，瀚海单于欲战时。\n六十万兵闲饱死，谁怜山后八州儿。",
        "dynasty": "宋",
        "collection_info": null
    },
    {
        "uuid": "7c75b47b61482a44a51bed538bde15aa",
        "title": "喜王彦祖新居",
        "author": "刘挚",
        "content": "今见黄州庆有余，侍郎门户已容车。\n风流地望乌衣巷，潇洒仙人碧落居。\n三亩江家须种竹，一区扬子独藏书。\n东平我久犹如客，何日菟裘近里闾。",
        "dynasty": "宋",
        "collection_info": null
    },
    {
        "uuid": "c1f5714fb108e02ef8147cf1da65a72c",
        "title": "北山道中",
        "author": "刘挚",
        "content": "随马卢泉碧玉流，野林春鸟语鈎辀。\n桃飘残蕚红堆水，麦换新苗绿满畴。\n世味浅深聊尔尔，生涯消息强悠悠。\n不如收拾诗千首，要似张家万户侯。",
        "dynasty": "宋",
        "collection_info": null
    },
    {
        "uuid": "4d1f9c382106ef8d62f3fd2985b6882f",
        "title": "题所居圆明庵",
        "author": "刘挚",
        "content": "茅剪幽庐小圃东，葛巾藜杖称高风。\n守方固恐形为累，内照应知色即空。\n出入有虚还有实，辉光无外亦无中。\n世人欲识圆明事，盍问名庵隐几翁。",
        "dynasty": "宋",
        "collection_info": null
    },
    {
        "uuid": "db875b971b622b98c1bc2ce6da2523b1",
        "title": "还句龙纬化文诗卷",
        "author": "刘挚",
        "content": "谁识斯文久寂寥，希声杳杳思滔滔。\n气无外物纤毫累，才有灵光万丈高。\n误借鼓钟娱海鸟，自堪奴仆命离骚。\n哑钟亦欲烦君手，能为孤音解郁陶。",
        "dynasty": "宋",
        "collection_info": null
    },
    {
        "uuid": "79cc432eb0de5a83cfdba522492f7963",
        "title": "赠汪汾同年",
        "author": "刘挚",
        "content": "往歳仙游白玉台，拍肩曾喜得洪厓。\n高门已觉阴功在，古狱犹嗟宝气埋。\n风竹夜声清醉枕，雨峰秋色滴吟斋。\n大夫未老无多嘆，会见勋名与愿谐。",
        "dynasty": "宋",
        "collection_info": null
    },
    {
        "uuid": "d7f785be2cef78d67c91e94f6a66429c",
        "title": "秘阁曝书画次韵宋次道",
        "author": "刘挚",
        "content": "帝所图书歳一开，及时冠盖满蓬莱。\n发函钿轴辉唐府，散帙芸香馥汉台。\n地富秘真疑海藏，坐倾人物尽仙才。\n独怜典校来空久，始得今年盛事陪。",
        "dynasty": "宋",
        "collection_info": null
    },
    {
        "uuid": "61345419fa54edefb9b4e54817cf3328",
        "title": "病起次和何温甫秘丞雪琬中见寄",
        "author": "刘挚",
        "content": "士誉民讴楚粤间，相逢倾盖问南冠。\n吟余候馆春风峭，病后湖天霰雪寒。\n应喜白云瞻望近，独怜沧海去归难。\n雅歌赠我琅玕意，欲报惭无两玉盘。",
        "dynasty": "宋",
        "collection_info": null
    },
    {
        "uuid": "081f930b443609f8701bdcf59f0a40ef",
        "title": "闻东园诸学生雪饮寄之",
        "author": "刘挚",
        "content": "大雪填虚翻海波，袁安门户可张罗。\n寒惊春絮因风早，病觉空花向眼多。\n梁苑喜开陈桂酒，郢人谁已唱兰歌。\n少年抚景应须醉，莫学衰翁着睡魔。",
        "dynasty": "宋",
        "collection_info": null
    },
    {
        "uuid": "dff0072eaca26c8990dbac3d36fa5c1b",
        "title": "元日示彭器资御史",
        "author": "刘挚",
        "content": "天历开祥歳屡登，命元颁号继熙宁。\n春风寒色犹烧腊，北斗杓端已转星。\n初退贺班东上阁，郄观郊乐太常厅。\n便期节物寻樽酒，莫问吴霜换鬓青。",
        "dynasty": "宋",
        "collection_info": null
    },
    {
        "uuid": "4e5ab7ba6eaec98bc19db63fd153a664",
        "title": "再和",
        "author": "刘挚",
        "content": "大禘新元诏太平，万方承庆日神宁。\n寿觞别殿称山岳，治象端门灿日星。\n放伏暂骑归舍马，束衣还就致斋厅。\n史官不用占风瑞，从此丰年纪汗青。",
        "dynasty": "宋",
        "collection_info": null
    },
    {
        "uuid": "c44c5e6b9bfc1f10d5b06712a4c189f8",
        "title": "次林御史次中韵",
        "author": "刘挚",
        "content": "一鹗将从北海飞，岂如穷翼老差池。\n方嗟簿领迷公干，尚喜琴音得子期。\n别思俄闻赋南浦，残花犹可醉东篱。\n留连且此同罇酒，归去鲈鱼未过时。",
        "dynasty": "宋",
        "collection_info": null
    },
    {
        "uuid": "7c0307a5b89fc3bd5c8d04db2ac532eb",
        "title": "再次韵",
        "author": "刘挚",
        "content": "昔歳相从向此都，重来风物变南湖。\n庄生达观尝齐鷃，张翰归怀岂为鲈。\n世事不穷劳强勉，官期犹远盍踌躇。\n新诗易得皆精好，真似元和咳唾珠。",
        "dynasty": "宋",
        "collection_info": null
    },
    {
        "uuid": "6d0f26ef07033564f9a58beaea2bd244",
        "title": "次和次中简留守苏子容",
        "author": "刘挚",
        "content": "濉园文雅久湮沦，居守今逢紫禁臣。\n右客游梁似司马，主人开阁等平津。\n不才亦预门生旧，承乏来趋幕府新。\n共喜风骚坛将在，箫韶时许击辕亲。",
        "dynasty": "宋",
        "collection_info": null
    },
    {
        "uuid": "f569cc7d87160af48670c178f50f0d54",
        "title": "次韵次中喜子容还朝",
        "author": "刘挚",
        "content": "公归真足慰儒林，云日重瞻帝阙金。\n聚散可惊陈迹事，行藏谁见古人心。\n春还汉省苔新旧，霜逼吴船水浅深。\n坐忆茂陵犹未去，悠悠徒有病中吟。",
        "dynasty": "宋",
        "collection_info": null
    },
    {
        "uuid": "04a85e83891815159f2214ca24b8c2e2",
        "title": "次韵次中题双庙",
        "author": "刘挚",
        "content": "凛凛英风数百龄，舍生知与义相形。\n莓苔老涩穹碑暗，云木疏寒古殿扃。\n自许孤城摧虎兕，至今遗事炳丹青。\n二公死所真难处，独恨临淮有遁刑。",
        "dynasty": "宋",
        "collection_info": null
    },
    {
        "uuid": "0aaf6e955a662703ccf8defc3b9ea63b",
        "title": "次和次中久雨阻行而闻浙中旱干",
        "author": "刘挚",
        "content": "积雨亷纤气已凄，暝云凌乱四天低。\n吟怀摵摵声侵竹，归思澐澐水拍堤。\n东海可能均霁日，北风曾未逆阴霓。\n应须更问淮南米，莫厌留连鹢首西。",
        "dynasty": "宋",
        "collection_info": null
    },
    {
        "uuid": "d917ede90f1d5dd4e21ba8fc34a8e3e2",
        "title": "正月十一日迎驾大庆殿次曾子固韵",
        "author": "刘挚",
        "content": "锦绣龙鸾仗衞新，绛袍黄伞拜行宸。\n天开云日端闱晓，歳谒衣冠别庙春。\n归辇顺风传鼓吹，广街严跸静音尘。\n上元咫尺瞻游豫，更慰都城望幸人。",
        "dynasty": "宋",
        "collection_info": null
    },
    {
        "uuid": "dcb8747a454067617fde6b6120a65419",
        "title": "次韵和门下相公从驾幸太学",
        "author": "刘挚",
        "content": "诏移清跸下斋房，访道天临舜上庠。\n正坐横经开鳯扆，衮袍接武照鹓行。\n雍宫故事收炎汉，阙里斯文盛素王。\n宜有诸生知圣作，勉趋贤路起东堂。",
        "dynasty": "宋",
        "collection_info": null
    },
    {
        "uuid": "defd2085521bbf525dc358355596e4c5",
        "title": "立春后泰祠东郊呈器资二首  其一",
        "author": "刘挚",
        "content": "走马东郊春早时，宿云容与澹朝晖。\n溪边水暖鱼初上，塞北风柔鴈欲归。\n君赏已夸梅白早，我来仍见柳黄微。\n年华恰恰催吟醉，从此朝回日典衣。",
        "dynasty": "宋",
        "collection_info": null
    },
    {
        "uuid": "cddf5483cc7072e52a1249800a36ac84",
        "title": "立春后泰祠东郊呈器资二首  其二",
        "author": "刘挚",
        "content": "漠漠阴云晓蔽空，稍看疏雾泛冥蒙。\n郊原脉起新春雨，帘幙寒生半夜风。\n纵步杳难寻旧苑，习仪聊復望祠宫。\n霜台监察心宜喜，闻有精诚祷歳丰。",
        "dynasty": "宋",
        "collection_info": null
    },
    {
        "uuid": "9d66bf77b28fee90476a3720e93ac652",
        "title": "奉祀南郊九日马上口占",
        "author": "刘挚",
        "content": "霜意云情晓欲寒，城南驱马面晴川。\n路寻红皱黄团舍，兴入丹茱紫菊天。\n摵摵园林惊晚歳，纷纷场圃见丰年。\n君恩未报归何日，空使荒芜靖节田。",
        "dynasty": "宋",
        "collection_info": null
    },
    {
        "uuid": "2c803dca0fdf82fce118b6c01902ff46",
        "title": "清明日玉津园奉陪赐宴文太师",
        "author": "刘挚",
        "content": "汉烛青烟下九阍，东风瑶圃燕元臣。\n诏驰御斝深行酒，露剪宫葩别赐春。\n不为梦魂闻广乐，许留光景缓严闉。\n曲江冠盖华林客，未有三师解组人。",
        "dynasty": "宋",
        "collection_info": null
    },
    {
        "uuid": "ed5eaaecfcb6d7a708f29061002f2708",
        "title": "夜直中书省寄左省子容公",
        "author": "刘挚",
        "content": "膺门早歳预登龙，俭幕中间托下风。\n敢谓弹冠烦贡禹，毎思移疾避胡公。\n论文青眼今犹在，报国丹心老更同。\n夜直沈迷坐东省，斋居清绝望南宫。",
        "dynasty": "宋",
        "collection_info": null
    },
    {
        "uuid": "2bedbe4f0d5ba6c199391db9dd42caa7",
        "title": "次韵谢师厚斋中有感",
        "author": "刘挚",
        "content": "一庭春桂与秋兰，元礼龙门笑闭关。\n不以使台严陛级，盎然和气见声颜。\n平生怀抱风尘外，终日图书几席间。\n天下苍生瞻世德，东山宁许乞高闲。",
        "dynasty": "宋",
        "collection_info": null
    },
    {
        "uuid": "2b89885db2e75d810aa746723755f3b6",
        "title": "殿庐次韵赵元考锦带花",
        "author": "刘挚",
        "content": "锦花香浸碧琉璃，谁折芳丛下帝闱。\n横袅正疑豪客缆，双垂曾见妇人衣。\n长条卧蘂胜繁李，密叶攒英似紫薇。\n繫取东风留节物，还家犹及醉春晖。",
        "dynasty": "宋",
        "collection_info": null
    },
    {
        "uuid": "62b815a1bd23a4931d8c17f3681598ce",
        "title": "次韵钱纯老密学白锦带花",
        "author": "刘挚",
        "content": "天园节物见芳华，春暮重开白锦葩。\n斗叶浅深琼散蘂，封条匀闹雪团花。\n玉翘无日真仙国，月帔垂栏上帝家。\n若向阆都论品第，可容沧海碧桃夸。",
        "dynasty": "宋",
        "collection_info": null
    },
    {
        "uuid": "0199c51c7f5e4a1be0353886fe10e846",
        "title": "宣徽王公太乙宫使还洛二首  其一",
        "author": "刘挚",
        "content": "四纪翱翔览太平，三朝出入盛勋名。\n对扬徽省官仪重，谒欵殊庭使事清。\n桃李春风多惠政，鸾皇云路半门生。\n少贪嵩洛乡邦好，人望岩岩在老成。",
        "dynasty": "宋",
        "collection_info": null
    },
    {
        "uuid": "62ff0089e534c27a0207ef245fbd56c4",
        "title": "宣徽王公太乙宫使还洛二首  其二",
        "author": "刘挚",
        "content": "位并枢庭今四贵，官升太尉古三公。\n寿眉仙骨风尘外，琳馆真都禄隐中。\n治第颇闻齐绿野，放心宁遂伴冥鸿。\n满怀霖雨功犹未，勉起行看谢傅东。",
        "dynasty": "宋",
        "collection_info": null
    },
    {
        "uuid": "8170670505353e2655790c11d2c19603",
        "title": "送致政太师归洛",
        "author": "刘挚",
        "content": "元丰天子赐安车，黄髪翩翩翊圣初。\n坐省故携灵寿杖，会朝仍驾虎贲舆。\n平泉花木眷常在，辽水城池鹤自如。\n身是赤松无一事，乳桐孙竹看扶疏。",
        "dynasty": "宋",
        "collection_info": null
    },
    {
        "uuid": "6f6dc9b929f8dff2522b9259f7644893",
        "title": "上洛都文太尉二首  其一",
        "author": "刘挚",
        "content": "庆历承平已庙堂，三朝勋业徧旗常。\n昔虽郭令曾忧畏，今比留侯更寿康。\n赐饯饔人移玉食，宠行天藻烂云章。\n想公剩觉西都乐，门外逍遥绿野乡。",
        "dynasty": "宋",
        "collection_info": null
    },
    {
        "uuid": "640aa69b08bc80ef5b1b98da99f3bb98",
        "title": "上洛都文太尉二首  其二",
        "author": "刘挚",
        "content": "诏书新出未央宫，始识谋深别有功。\n就第愿陪唐九老，临轩方册汉三公。\n翩翩雏鳯仙山上，两两阶星祖帐中。\n贵齿尚贤圣朝事，可须归兴羡冥鸿。",
        "dynasty": "宋",
        "collection_info": null
    },
    {
        "uuid": "5cee0dc0a313a6a2e3c137a9622d3236",
        "title": "薛景庸太丞昌朝守邠州",
        "author": "刘挚",
        "content": "风霜乌府不谋身，丞掾鸿枢号得人。\n九转已欣丹换骨，一麾聊免甑生尘。\n时今关陇烟云静，地古岐周气俗淳。\n正恐暂均劳逸去，肯容文酒恋朱轮。",
        "dynasty": "宋",
        "collection_info": null
    },
    {
        "uuid": "3f7d74a919036fd0f9ed46bf1a1b1cf2",
        "title": "次韵新陈州太守王彦祖侍郎",
        "author": "刘挚",
        "content": "得郡同时下帝闉，相闻鸡犬再冬春。\n名场步骤元希久，官牒推移愧积薪。\n一笑醉余双白髪，千驺南去两朱轮。\n劝公少乐淮阳卧，来伴林边杖履人。",
        "dynasty": "宋",
        "collection_info": null
    },
    {
        "uuid": "cf09d06fc13f02f864d9f23984014977",
        "title": "九月十日赵韩王园同舍饯送王微之晳出守汝州即席次其韵二首  其一",
        "author": "刘挚",
        "content": "左符初作鲁山行，便有萧然物外情。\n出入宦游金马旧，平生风望玉壶清。\n秋花黄紫罗千本，宴豆甘珍聚百名。\n谈笑挥毫得佳句，从容聊喜暂班荆。",
        "dynasty": "宋",
        "collection_info": null
    },
    {
        "uuid": "95572cf6e19211cb4d07b30ca1cff5b8",
        "title": "九月十日赵韩王园同舍饯送王微之晳出守汝州即席次其韵二首  其二",
        "author": "刘挚",
        "content": "云木疏寒天未霜，一尘清不点衣裳。\n白鲈南国归怀壮，黄鹄西风去路长。\n揽辔便看红旆转，衔杯聊共紫萸香。\n相思肯惜琼瑶寄，时有楼边鴈北翔。",
        "dynasty": "宋",
        "collection_info": null
    },
    {
        "uuid": "f9e76c3352509f0515f043648238871b",
        "title": "重送微之二首  其一",
        "author": "刘挚",
        "content": "瀛州日日聚华绅，旧德如公更几人。\n寂寞穷经甘白首，风流投老就朱轮。\n光阴不负围棋局，谈笑须还漉酒巾。\n朝议虽知弱翁久，不如方国慰斯民。",
        "dynasty": "宋",
        "collection_info": null
    },
    {
        "uuid": "71a0a35efcfd3b1c191a68ff8e66bb4e",
        "title": "重送微之二首  其二",
        "author": "刘挚",
        "content": "曩昔清襟江上开，九华山色照樽罍。\n中间世故何胜道，晚歳仙都幸一陪。\n康乐又从沧海去，次公曾自颍川来。\n春秋坠学应犹在，闻说新书胜玉杯。",
        "dynasty": "宋",
        "collection_info": null
    },
    {
        "uuid": "49c393182d9dca969ddbf1f40dc02676",
        "title": "重送文与可",
        "author": "刘挚",
        "content": "神标人慕紫芝眉，襟韵谁量叔度陂。\n相与论心惟有竹，未能无意独于诗。\n东风腊尾消冰雪，南浦船头转鼓旗。\n想及下车春恰恰，汀洲烟雨白苹时。",
        "dynasty": "宋",
        "collection_info": null
    },
    {
        "uuid": "3a447533002d9734f01a44ff8f473772",
        "title": "送益路提刑谢师厚郎中三首  其一",
        "author": "刘挚",
        "content": "鳌阙昆峰路不赊，单车聊復向襃斜。\n东山行止繄民望，康乐文章自世家。\n政在冰壶人畏慕，诏移金节使光华。\n百城争欲扳遗爱，岂独诸生恋帐纱。",
        "dynasty": "宋",
        "collection_info": null
    },
    {
        "uuid": "dac6993159c58a9a01e1fb493939a768",
        "title": "送益路提刑谢师厚郎中三首  其二",
        "author": "刘挚",
        "content": "叱驭灵关万里行，爰书丹笔刺祥刑。\n过家旧社瞻卿绣，入蜀何人识使星。\n梅福上封推变异，望之雅意在朝廷。\n华阴道过行台路，共醉西湖赋鹡鸰。",
        "dynasty": "宋",
        "collection_info": null
    },
    {
        "uuid": "03186913649e73f44c4db200df5d36e7",
        "title": "送益路提刑谢师厚郎中三首  其三",
        "author": "刘挚",
        "content": "歳晏风云剑外天，故宫形势旧山川。\n地环锦绣三千里，兵后歌钟一百年。\n金马已陈公子赋，海棠应补少陵篇。\n官私侈忲斯民病，可贺于今使者贤。",
        "dynasty": "宋",
        "collection_info": null
    },
    {
        "uuid": "27b429d6c933464b602a8d0ad0dce8eb",
        "title": "送子容二首  其一",
        "author": "刘挚",
        "content": "文人家世积清芬，二许遗风见子孙。\n学问共推元凯库，衣冠争望李膺门。\n西垣润色文还古，东土留居政有恩。\n归奉汉皇前席对，岂无今士所难言。",
        "dynasty": "宋",
        "collection_info": null
    },
    {
        "uuid": "f911fb9ce81df57fa8ec24007666f32d",
        "title": "送子容二首  其二",
        "author": "刘挚",
        "content": "倾都冠盖拥西圻，一节移归四牡驰。\n魏阙云烟天近处，隋河冰雪歳穷时。\n行藏粗识贤人志，疲拙难当国士知。\n妄欲与公论异日，区区何用召棠诗。",
        "dynasty": "宋",
        "collection_info": null
    },
    {
        "uuid": "d273ab582881d1522bdc7574e7eebd8b",
        "title": "送次中",
        "author": "刘挚",
        "content": "肯与衰頽论久要，爱君才健气飘飘。\n声名桂苑曾晞冀，风节霜台愧续貂。\n分落江湖惊几歳，喜同文酒驻双桡。\n天寒不奈隋河浅，又使清谈付寂寥。",
        "dynasty": "宋",
        "collection_info": null
    },
    {
        "uuid": "3c7ff6d39b61ebeee1271b618906bc36",
        "title": "送吕户曹仲敏",
        "author": "刘挚",
        "content": "文章盈箧几千篇，去有山涛吏部贤。\n梅意向人冬至后，云阴含雪北风天。\n非今是古俗皆尔，叹老嗟卑谁不然。\n知子已能操学谊，行藏吾欲看他年。",
        "dynasty": "宋",
        "collection_info": null
    },
    {
        "uuid": "5d7d86743ddcb16e1a5c42cbec6c5440",
        "title": "送虞元叟大熙出守当涂",
        "author": "刘挚",
        "content": "使旗猎猎橹呀呀，斋舫飘如上汉槎。\n待得江南鲈作鲙，暂从辽海鹤归家。\n清谈挥麈临千里，隐几看山过两衙。\n零落谪仙遗迹在，为寻荒冢弔云霞。",
        "dynasty": "宋",
        "collection_info": null
    },
    {
        "uuid": "8f8f9eadaff7e8117dd574f6b7010eb5",
        "title": "徐程致仕寄之",
        "author": "刘挚",
        "content": "浩然歌笑脱青纶，高调冥冥綵服还。\n智达能遗名迹去，英雄宜为泰平闲。\n秋风酒榼携寒野，春雨兰芽长旧山。\n养已奉亲心两得，世人行止是非间。",
        "dynasty": "宋",
        "collection_info": null
    },
    {
        "uuid": "f3717b9a73f89266523344de7910b85f",
        "title": "宿州灵璧张氏园亭舟过始知之",
        "author": "刘挚",
        "content": "去国身随浊汴倾，瞥然双浆若孤鹰。\n不知堤木藏金谷，但见渔人说武陵。\n已许生平倠水石，坐看名利仅蚊蝇。\n从今所至停舟问，诗酒虽衰亦强能。",
        "dynasty": "宋",
        "collection_info": null
    },
    {
        "uuid": "c381e0fe81b94f07a2f93f692ba139ee",
        "title": "八月十五日宿平原寄跂蹈",
        "author": "刘挚",
        "content": "去秋今夕舣归船，雨湿湓江叹隔年。\n幸此一轮开霁魄，郄嗟千里共秋天。\n更为来歳悠悠约，安得清光夜夜圆。\n孤馆悄然谁晤语，满庭寒露湿苍烟。",
        "dynasty": "宋",
        "collection_info": null
    },
    {
        "uuid": "53a01bd9b8572c136e23df0800137ed3",
        "title": "离汶马上寄乡中亲旧",
        "author": "刘挚",
        "content": "半月徘徊去鲁迟，二年樽酒奉音徽。\n又贪圣宠移金节，还使乡人笑锦衣。\n天地中间真远客，田园芜没盍来归。\n东州不拟多时住，已傍芦溪作钓矶。",
        "dynasty": "宋",
        "collection_info": null
    },
    {
        "uuid": "40b0c1a7eadc092e28064f27738696d3",
        "title": "至金乡先寄田直孺",
        "author": "刘挚",
        "content": "京雒尘埃各未湔，古城潇洒向秋天。\n今朝屈指终三伏，此地衔杯已六年。\n老喜交朋频把臂，拙无材力可求田。\n君当记得鲈鱼约，何日相从上钓船。",
        "dynasty": "宋",
        "collection_info": null
    },
    {
        "uuid": "9255e76a8003da0b901b01801ccd3d02",
        "title": "秋浦寄田同年鲠",
        "author": "刘挚",
        "content": "三月鹏云接翼飞，歳穷飘泊动相思。\n独临溪槛看山处，正是江天欲雪时。\n连辔都门君不至，合簪秋浦我来迟。\n明年尚好方舟去，醉倒春风有旧期。",
        "dynasty": "宋",
        "collection_info": null
    },
    {
        "uuid": "5ff3b1454f5932c055b167c6d35d3c40",
        "title": "过任城谒田直孺",
        "author": "刘挚",
        "content": "古邑东风桃李残，故人高卧白云间。\n我知原子贫非病，谁识萧生志抱关。\n相遇正逢春事晚，已衰难伴醉乡闲。\n卜邻惭愧当年约，依旧无钱买北山。",
        "dynasty": "宋",
        "collection_info": null
    },
    {
        "uuid": "897cbf94b8cd058dd7ef89cec99f3a53",
        "title": "寄尹元佐",
        "author": "刘挚",
        "content": "都城分袂下长淮，闻说灵槎犯斗回。\n天上夜蟾千里共，江南秋雁尺书来。\n莫悲琴剑犹羁客，岂有英雄老俗埃。\n此去玉皇恩泽异，龙飞新榜看风雷。",
        "dynasty": "宋",
        "collection_info": null
    },
    {
        "uuid": "a0646ce4499e3559d9798cfc5145adf8",
        "title": "寄高阳陈镐",
        "author": "刘挚",
        "content": "胸中奇藴入天渊，平昔英游梦寐间。\n宝剑早因灵气识，卧龙今惜壮图闲。\n匈奴尚敢乘黄屋，汉骑新闻戍玉关。\n应共将军话功业，酒酣朝夕望燕山。",
        "dynasty": "宋",
        "collection_info": null
    },
    {
        "uuid": "9451371bd3e9938dd5d293e22d84fe76",
        "title": "寄长沙王源祖",
        "author": "刘挚",
        "content": "湘水衡山冠楚西，逢君曾与胜游期。\n桥跻危蹬寻僧去，月满归舟载酒时。\n歳律别来惊易改，琴徽空自寄相思。\n试看湖上梅应老，不解东风赠一枝。",
        "dynasty": "宋",
        "collection_info": null
    },
    {
        "uuid": "19360b85b7e97c07e903021903f78c36",
        "title": "表海亭",
        "author": "刘挚",
        "content": "到此翛翛欲羽翰，长檐危槛压潺潺。\n高低步障千花磴，远近屏风四境山。\n兴为南楼虽不浅，倦如飞鸟亦知还。\n偷闲拟上三年计，宁愿齐侯五月间。",
        "dynasty": "宋",
        "collection_info": null
    },
    {
        "uuid": "68687122ab06bfc6a3cd549e57ff80bf",
        "title": "早春书呈温甫用前韵",
        "author": "刘挚",
        "content": "春皇消息到人间，屈指年华笑侧冠。\n梅蘂暗黄初过雪，兰芽浅紫未离寒。\n时哉物逐东风乐，老矣心于胜事难。\n惟有林泉随处好，可须岩谷隐归盘。",
        "dynasty": "宋",
        "collection_info": null
    },
    {
        "uuid": "52b654aa5b2b2bd09f0154c43d5abdf1",
        "title": "登照碧亭次韵燕若水",
        "author": "刘挚",
        "content": "记着蓬瀛向此开，清明帘幕望高台。\n老惭苍鬓亲花蕚，病负眷风厌酒杯。\n青盖绮罗寻径去，画船箫鼓转溪来。\n不知好事楼前客，便有嘲吟倚马才。",
        "dynasty": "宋",
        "collection_info": null
    },
    {
        "uuid": "7773240695f68a9c1e52111a03c6f206",
        "title": "忆灵泉山寄龚辅之谏议丈",
        "author": "刘挚",
        "content": "不到灵房二十年，背依丛岭面平山。\n风吹桧柏周遭雨，地蹙冈峦寸尺烟。\n合有高亭临绿篠，恨无长甃引清泉。\n携笻占得频来往，谁似香山白乐天。",
        "dynasty": "宋",
        "collection_info": null
    },
    {
        "uuid": "3077fbf83da612a284f1cd748ea5e136",
        "title": "次韵余翼赠陈长史绘",
        "author": "刘挚",
        "content": "变化洪纤付一陶，中楹瞻望赭纱袍。\n有才元子名为污，失意刘蕡策自高。\n青史异时观壮士，黄衣何日调南曹。\n居闲更觉新诗好，词力还堪仆命骚。",
        "dynasty": "宋",
        "collection_info": null
    },
    {
        "uuid": "c0e6906149a5339e56771dd34581134a",
        "title": "次韵观棋",
        "author": "刘挚",
        "content": "昼永风闲玉局平，机心相轧掌中兵。\n敌家只欲乘虚夺，完地何劳用刧成。\n纵使仲宣强记在，枉将陶侃寸阴争。\n旁观有诀君须信，大抵骄贪悔吝生。",
        "dynasty": "宋",
        "collection_info": null
    },
    {
        "uuid": "9f58d8e080f29bd40c5bda6eed1ec4e6",
        "title": "盛陶索诗録近作数篇以长句将之",
        "author": "刘挚",
        "content": "太白溪边思会遇，九华峰下共登临。\n高楼一别江南醉，几歳同为塞北吟。\n漳浦旧怀多感慨，建安遗响未销沈。\n言虽穷苦君能听，试写孤音入夜琴。",
        "dynasty": "宋",
        "collection_info": null
    },
    {
        "uuid": "702e3a2011bab681f3c7b34bd43c2e29",
        "title": "二月二日过吴德仁二首  其一",
        "author": "刘挚",
        "content": "清门令德江南吴，三纪兰洲心自娱。\n明时中林隐君子，蚤歳东门贤大夫。\n老去笑谈惟玉尘，病余风韵更冰壶。\n世于出处罕无意，两忘未见斯人徒。",
        "dynasty": "宋",
        "collection_info": null
    },
    {
        "uuid": "5e21fa5026c66d114b4661fd22758b75",
        "title": "二月二日过吴德仁二首  其二",
        "author": "刘挚",
        "content": "三径长篱依断崖，筑堂能向紫溪开。\n案头日有青精饭，堈面常浮白玉醅。\n坐对云山飞鸟没，笑看花木早春回。\n高情不厌城中客，更许时时杖履来。",
        "dynasty": "宋",
        "collection_info": null
    },
    {
        "uuid": "ed1d14901d8170af7d0019552dbb3998",
        "title": "贻致政吴德仁朝请",
        "author": "刘挚",
        "content": "四十悬车三十年，白云山下古溪边。\n松姿郁郁霜中寿，鸿意冥冥物外天。\n归为田园陶令达，化行乡党郑公贤。\n我惭出处今如此，应得高人一粲然。",
        "dynasty": "宋",
        "collection_info": null
    },
    {
        "uuid": "315268af56ab1e3b671b060910da7ced",
        "title": "初到蕲州",
        "author": "刘挚",
        "content": "卜筑南城三径开，寛恩容此养衰頽。\n舟从灔滪堆中出，人是邯郸道上回。\n憔悴幸非兰泽去，因缘如为祖山来。\n江湖本是忘机地，笑许残年付酒杯。",
        "dynasty": "宋",
        "collection_info": null
    },
    {
        "uuid": "1c55df2e61b7aee5c83204ecf4f191c1",
        "title": "寄鼎州陶使君商翁",
        "author": "刘挚",
        "content": "诗坛曾识旧将军，新寄长编慰俗尘。\n梦到钧天醉闻乐，心疑明月暗投人。\n谁悲正雅全忘古，自是滛哇毎乱真。\n安得高门占旗鼓，与公吟啸武陵春。",
        "dynasty": "宋",
        "collection_info": null
    },
    {
        "uuid": "90678c448b29c3731e7319bc53b8955d",
        "title": "舟次浔阳寄兴国李使君舜卿",
        "author": "刘挚",
        "content": "江南太守画船飞，湘水羁鸿病翼迟。\n歳晏风霜时易失，人生离合事难期。\n相思坐叹琼枝隔，寓意徒令玉轸悲。\n遥想翠屏山下望，楼中还有谢公诗。",
        "dynasty": "宋",
        "collection_info": null
    },
    {
        "uuid": "36c9a7d1d75c04a575f6ca37cc8939cf",
        "title": "送柳判官引对次邹主簿韵",
        "author": "刘挚",
        "content": "斯文復古魏郊东，落落名孙祖气同。\n待诏方探采兰舍，最书催见受釐宫。\n十年罇酒瞻燕碣，几日歌吟笑郢中。\n天下求才君必用，莫悲长剑匣秋风。",
        "dynasty": "宋",
        "collection_info": null
    },
    {
        "uuid": "a3b153e20b74055265d37b7de604dd82",
        "title": "赤岸过柳明之别业",
        "author": "刘挚",
        "content": "主人潇洒武陵仙，别业河东大道边。\n心画美田皆枕水，手栽佳木已参天。\n园林有地时难者，钟鼎铭功事莽然。\n倦客过门空大嚼，卜邻安得买清泉。",
        "dynasty": "宋",
        "collection_info": null
    },
    {
        "uuid": "0b7829873274ce9c5786613fcdfc3f57",
        "title": "青山高竹楼别业昔尝题诗其壁诗故在而竹楼物故三年矣感而赋诗",
        "author": "刘挚",
        "content": "故人别墅俯青郊，曾许幽人近结茅。\n苔壁雨荒留旧蹟，竹林云矗见新梢。\n楼成白玉山无主，鳞出黄金客有肴。\n怅念同游歌楚些，风声萧飒鸟咬咬。",
        "dynasty": "宋",
        "collection_info": null
    },
    {
        "uuid": "3b7b9a010f549d84bbadb84302f75dcf",
        "title": "巳日泊桃源亭",
        "author": "刘挚",
        "content": "桃源亭北值佳辰，桃蕚飘残晼晚春。\n缇幕惜芳林下子，綵袗修禊水边人。\n风謡渐喜南音变，节物偏于久客新。\n道不与时当勇去，归心何必计吴莼。",
        "dynasty": "宋",
        "collection_info": null
    },
    {
        "uuid": "1aaef3bf71a350daaab469502325c7f2",
        "title": "病中闻子客被召次中东归",
        "author": "刘挚",
        "content": "一夜奎星向紫微，朝来黄鹄又东归。\n谢庭春入新红药，吴苑花迎旧绣衣。\n疲马顾鸣还有恋，惊乌飞匝欲何依。\n无聊病况将离思，併写孤音白玉徽。",
        "dynasty": "宋",
        "collection_info": null
    },
    {
        "uuid": "c9da42e407f1a1383291e479892701a8",
        "title": "再和",
        "author": "刘挚",
        "content": "诗酒相从道久微，东西冠盖两将归。\n许公文诰专鸿笔，太白江湖醉锦衣。\n揽辔慨然俱有意，繫匏于此独无依。\n犹怜誊得河梁句，常与都人记盛徽。",
        "dynasty": "宋",
        "collection_info": null
    },
    {
        "uuid": "49adc8216fea306aa0222d125670f87e",
        "title": "送郑毅夫舍人被召五首  其一",
        "author": "刘挚",
        "content": "金鱼宝带紫微仙，刺史荆州帝倚贤。\n仁入刑书无滥狱，政通和气屡丰年。\n芝函晓下浮云阙，奎曜宵还北斗天。\n士望区区翰林主，不知舟楫赴商川。",
        "dynasty": "宋",
        "collection_info": null
    },
    {
        "uuid": "a073458edfffc0e9d985e7df5432861e",
        "title": "送郑毅夫舍人被召五首  其二",
        "author": "刘挚",
        "content": "三国遗基楚子宫，洞庭游乐与民同。\n画船载酒春波绿，迭鼓随车夜烛红。\n爱此南阳歌召父，学如西蜀化文翁。\n去思不用甘棠赋，恩在邦人骨髓中。",
        "dynasty": "宋",
        "collection_info": null
    },
    {
        "uuid": "0ae0cf991fc7feb42914127322bdd51f",
        "title": "送郑毅夫舍人被召五首  其三",
        "author": "刘挚",
        "content": "永昭陵上土新干，又见弓遗四海冤。\n旒冕嗣天承顾命，金缯倾帑入私门。\n已多困瘠悲邦衅，况有跳梁玩国恩。\n归奉清闲疏奇藴，席前应讲太平源。",
        "dynasty": "宋",
        "collection_info": null
    },
    {
        "uuid": "6d360c06bd771403deb7a7af4369a08a",
        "title": "送郑毅夫舍人被召五首  其四",
        "author": "刘挚",
        "content": "旌旗占晓动星躔，冠盖倾都海岳旋。\n归觐明堂瞻日表，过家郧社卜松阡。\n郢山残雪梅寒后，汉水东风柳暖天。\n无限春风入佳句，何时珠玉看盈编。",
        "dynasty": "宋",
        "collection_info": null
    },
    {
        "uuid": "ab08f58c10a4a572a9880a998d954914",
        "title": "送郑毅夫舍人被召五首  其五",
        "author": "刘挚",
        "content": "簪绂忘怀出处均，行行犹眷楚都春。\n嗣皇小毖方求助，太守三公古重民。\n燕厦久依王粲幕，鹗书曾愧孔融宾。\n士儒以义酬知己，敢向东原涕满巾。",
        "dynasty": "宋",
        "collection_info": null
    },
    {
        "uuid": "8ecb1fc9e4ca713e1a2aac114cd6f460",
        "title": "九日病起寄文莹",
        "author": "刘挚",
        "content": "春城别去已秋穷，犹喜音书继递筒。\n身外光阴一飞隼，天南踪迹两飘蓬。\n夜乌三匝惊明月，胡马长嘶向北风。\n无酒无人更无菊，重阳愁过鹿皮翁。",
        "dynasty": "宋",
        "collection_info": null
    },
    {
        "uuid": "5452ece9d6df11aff1f0e52cb8e712b2",
        "title": "春日书事",
        "author": "刘挚",
        "content": "年华欢绪两蹉跎，扬白浮红日日多。\n酒怯病怀无旧户，睡便春昼长新魔。\n些思楚客招魂语，噫笑梁生愤世歌。\n鸟雀相忘来亦少，不须门外更张罗。",
        "dynasty": "宋",
        "collection_info": null
    },
    {
        "uuid": "7bad0529b89ee93dfb1de9dff92b2c98",
        "title": "跂罢西邑时将营山居路有二诗次其韵  其一",
        "author": "刘挚",
        "content": "半年西邑秪徒劳，天数人谋两不饶。\n分定一枝难驻足，时来三组併垂腰。\n是非未了今犹古，饮啄诚安谷亦乔。\n何日一尘能负郭，杖藜春雨看眷苗。",
        "dynasty": "宋",
        "collection_info": null
    },
    {
        "uuid": "8ddce0c15725af4efe26e6dbc3d82cb7",
        "title": "跂罢西邑时将营山居路有二诗次其韵  其二",
        "author": "刘挚",
        "content": "求田问舍此心劳，两处如闻胜势饶。\n张氏泉塍近城角，邵家林屋在山腰。\n倒冠来伴樊川杜，飞舄新闲叶县乔。\n昨日雪霜枯槁地，百般苍翠发新苗。",
        "dynasty": "宋",
        "collection_info": null
    },
    {
        "uuid": "e095032842ceba4b756792ba4acc464f",
        "title": "孙少卿鹿头山诗并画图二首  其一",
        "author": "刘摰",
        "content": "诛茅搜险旋寻真，闻说山岩一日新。\n佳境留连应有待，先时登览岂无人。\n披榛好石来如召，随手清泉应若神。\n不独山中兴胜事，几多风爱在邦民。",
        "dynasty": "宋",
        "collection_info": null
    },
    {
        "uuid": "3283a6d011c03fd4cd3e12c0a19dd04a",
        "title": "孙少卿鹿头山诗并画图二首  其二",
        "author": "刘摰",
        "content": "使君镇爱鹿头山，图画歌吟共为传。\n尘世那知武陵事，时人争诵永嘉篇。\n行春游醉常劳梦，按部登临又隔年。\n有客平生志林壑，坐怜双眼隔云烟。",
        "dynasty": "宋",
        "collection_info": null
    },
    {
        "uuid": "b195490ee7ae1d9d8559e43cf0c34d96",
        "title": "次韵蔡景繁红梅三首  其一",
        "author": "刘摰",
        "content": "故人江驿寄瑶华，紫玉枝头散嫩霞。\n日暗露桃春尚浅，醉余收面粉难遮。\n绿溪地静东风遇，雕槛香寒晓月斜。\n水满琉璃聊自喜，不堪尘眼秖空花。",
        "dynasty": "宋",
        "collection_info": null
    },
    {
        "uuid": "ce0b0cc393addf4133187e670a2e8054",
        "title": "次韵蔡景繁红梅三首  其二",
        "author": "刘摰",
        "content": "萧疏仙梗擢芳华，巧刻圆琼傅淡霞。\n素质本非桃杏质，酡颜聊避雪霜遮。\n香含暮雨栏边散，艳倚春风鬓上斜。\n闻说樽前偏属党，青黄朱粉更无花。",
        "dynasty": "宋",
        "collection_info": null
    },
    {
        "uuid": "1180494911dd4615946a89d27ee9c655",
        "title": "次韵蔡景繁红梅三首  其三",
        "author": "刘摰",
        "content": "仙圃瑶林冠物华，靓英明媚洗晴霞。\n醉装却费臙脂晕，纨扇应烦绛粉遮。\n天上念奴春睡足，风前飞燕舞容斜。\n后房宜劝歌声小，惜爱今年第一花。",
        "dynasty": "宋",
        "collection_info": null
    },
    {
        "uuid": "d369542a268ca882da8e96fda164b430",
        "title": "再次红梅",
        "author": "刘摰",
        "content": "色不夭秾始是华，仙家林观倚云霞。\n春酣白玉醅香入，日射红鸾扇影遮。\n攅蕚乱鬚能淡伫，抱枝寒蓓更疏斜。\n为寄瑶林主人语，争妍应有曲房花。",
        "dynasty": "宋",
        "collection_info": null
    },
    {
        "uuid": "dfdd932248b337c55b7c22d3ce732948",
        "title": "庭前有古槐一株枝叶扶疏广荫一亩每当月夕风晨辄为婆娑其下空翠滴衣心神清越感秋寄兴情见乎词",
        "author": "刘摰",
        "content": "绿玉交柯蔽郁深，碧萝寒幄静沈沈。\n最宜初旭晞晴霭，时有珍禽宅翠阴。\n终日对为佳客伴，几年相慰故溪心。\n主人已有秋风兴，更听疏蝉抱叶吟。",
        "dynasty": "宋",
        "collection_info": null
    },
    {
        "uuid": "96b2079d59eaa9582292f48c4d58e828",
        "title": "盆中移白菊",
        "author": "刘摰",
        "content": "九秋风露下星榆，玉刻圆钱散晓株。\n人住水涯多白髪，地应花谷近清都。\n按香清酒登新谱，益气轻身载旧图。\n移取黄堂朝夕见，北洲亭远故台芜。",
        "dynasty": "宋",
        "collection_info": null
    },
    {
        "uuid": "7cbdb39de5d17c68c4026b5d5e96b8a7",
        "title": "次南阳钱紫微白菊",
        "author": "刘摰",
        "content": "清根灵气本仙通，白玉葩华绿玉丛。\n山远莫寻幽谷水，洲香聊近百花丛。\n神寒缥缈梅同格，英出繁多雪愧工。\n篱下区区醉金蘂，郦卿应笑鹿皮翁。",
        "dynasty": "宋",
        "collection_info": null
    },
    {
        "uuid": "4710261a65fd476a04f96a92309547f1",
        "title": "次韵傅推官宏月菊",
        "author": "刘摰",
        "content": "应怜陶令爱东篱，分付黄花特地迟。\n百卉浪随秋色尽，孤芳自与岁寒期。\n冷香直欲梅相斗，金蘂悬知雪更宜。\n空使诗人咏重九，天公造物本无时。",
        "dynasty": "宋",
        "collection_info": null
    },
    {
        "uuid": "403eafa497d802918ead3a62a264a39c",
        "title": "輓慈圣光献皇后二首  其一",
        "author": "刘摰",
        "content": "翼子诒孙庙社功，忧劳嘉佑治平中。\n泽流自配皇图远，仙去谁期寿劫空。\n三献奄违长信殿，万灵神会永昭宫。\n母仪五十年间事，愁入西郊鼓吹风。",
        "dynasty": "宋",
        "collection_info": null
    },
    {
        "uuid": "e087fea348e25aa57af44f03a0537951",
        "title": "輓慈圣光献皇后二首  其二",
        "author": "刘摰",
        "content": "孝孙皇帝念终天，毁慕难留王座迁。\n庙谥易名尊四字，宸闱行服自三年。\n宝衣鸾鳯藏华殿，哀仗星辰下洛川。\n从此都人想游幸，无因重见九龙軿。",
        "dynasty": "宋",
        "collection_info": null
    },
    {
        "uuid": "c3a0e2f9721229a1464e6eb21e9ceeb7",
        "title": "輓资政殿学士吏部尚书曾公二首  其一",
        "author": "刘摰",
        "content": "怀诏归来望九霄，伾山纔隔渡河桥。\n履声未彻君王听，车左俄悲道路招。\n韦氏诗书传秘阁，石家孝谨冠中朝。\n灵輀闻说都门过，愁彻西风鼓吹箫。",
        "dynasty": "宋",
        "collection_info": null
    },
    {
        "uuid": "eda43f5c83627b04d1f83263764e0584",
        "title": "輓资政殿学士吏部尚书曾公二首  其二",
        "author": "刘摰",
        "content": "百岁悲欢俯仰间，讣惊畴昔涕汍澜。\n玉堂天圣传先契，兰省元丰事长官。\n寂寂尘音华屋闭，萧萧云木故山寒。\n深心令德今何愧，付与无穷后世看。",
        "dynasty": "宋",
        "collection_info": null
    },
    {
        "uuid": "c0e0bdd8559c316d5c0528f56b02bbd7",
        "title": "輓宋次道二首  其一",
        "author": "刘摰",
        "content": "橐笔周旋侍汉宫，慱知前载问无穷。\n朝廷人物儒林丈，家世文章太史公。\n俯仰顿惊华屋换，声容徒望繐帷空。\n寝门一哭何嗟及，付与悲哀挽铎风。",
        "dynasty": "宋",
        "collection_info": null
    },
    {
        "uuid": "cc92828a30cd16e4813bb75e17329520",
        "title": "輓宋次道二首  其二",
        "author": "刘摰",
        "content": "平生襟尚苦清通，白首耽心翰墨中。\n万卷囊书推沈氏，一时碑字贵颜公。\n尘栖村馆稀宾至，山抱佳城与祖同。\n已矣善人那復见，萧萧溱洧秖秋风。",
        "dynasty": "宋",
        "collection_info": null
    },
    {
        "uuid": "0c165e920745c49f2412a8f89d113a4a",
        "title": "哀吕西台行父四首  其一",
        "author": "刘摰",
        "content": "大夫门户斗魁旁，落落南宫旧望郎。\n收敛壮心书万卷，沈浮高兴酒千觞。\n乘骢始欲新年去，藏壑俄惊半夜亡。\n索我赠言曾未暇，哀怀今变绋尘章。",
        "dynasty": "宋",
        "collection_info": null
    },
    {
        "uuid": "be41b5ee222c262d4e953c602989e1c3",
        "title": "哀吕西台行父四首  其二",
        "author": "刘摰",
        "content": "仙骨萧疏古柏秋，合于尘世独悠悠。\n人间未熟黄粱饭，天上新成白玉楼。\n隐几不闻遗治命，飞旌何日向西州。\n识君惟有崔夫子，预说衣冠一蜕留。",
        "dynasty": "宋",
        "collection_info": null
    },
    {
        "uuid": "9ead3ba7d12fda00833b8e646780f743",
        "title": "哀吕西台行父四首  其三",
        "author": "刘摰",
        "content": "前月南河欲放船，壶觞一夕暂盘桓。\n吐霏珠玉音犹在，风折篔筜墨未干。\n皎皎不应随物转，滔滔从此缔交难。\n孤怀幽调谁知者，寂寞金徽不復弹。",
        "dynasty": "宋",
        "collection_info": null
    },
    {
        "uuid": "2daa2f97864e2f27004e35ba6e174cf3",
        "title": "哀吕西台行父四首  其四",
        "author": "刘摰",
        "content": "吴兴空望使君车，道厄陈州亦命欤。\n归路自为兜率去，遗忠谁访茂陵书。\n粃糠世俗心无累，兰玉阶庭善有余。\n一束生刍犹未至，春风洒涙满襟裾。",
        "dynasty": "宋",
        "collection_info": null
    },
    {
        "uuid": "2f4edf4a08f745892781c3cba4b4a78e",
        "title": "次韵唐诵植椶榈三绝句  其一",
        "author": "刘摰",
        "content": "亭亭员榦直，翦翦翠轮齐。\n叶散夜叉様，恶名谁品题。",
        "dynasty": "宋",
        "collection_info": null
    },
    {
        "uuid": "8297cbd9dbf97cc5d74a643a5169f0e4",
        "title": "次韵唐诵植椶榈三绝句  其二",
        "author": "刘摰",
        "content": "荣悴逐时序，纷纷红翠多。\n谁同岁寒操，旁有羽林戈。",
        "dynasty": "宋",
        "collection_info": null
    },
    {
        "uuid": "bfd43eabdacdc37aef760bedb5c57c4c",
        "title": "次韵唐诵植椶榈三绝句  其三",
        "author": "刘摰",
        "content": "种兰不当户，李以苦见容。\n珍重主人意，东亭非要冲。",
        "dynasty": "宋",
        "collection_info": null
    },
    {
        "uuid": "591343f4b044078a18e445dcf260d905",
        "title": "次长守长历两孙自汶寄读诗韵  其一",
        "author": "刘摰",
        "content": "阿守似其父，丰姿仍秀疏。\n别翁犹数月，书驿且渠渠。",
        "dynasty": "宋",
        "collection_info": null
    },
    {
        "uuid": "8a9d9226651a7bd2745266e7d29aff8b",
        "title": "次长守长历两孙自汶寄读诗韵  其二",
        "author": "刘摰",
        "content": "历也驹千里，新诗慰远思。\n霜秋鱼酒美，来趁寿觞时。",
        "dynasty": "宋",
        "collection_info": null
    },
    {
        "uuid": "ac10d5921cc4bb77a6f9f8768ad9a50f",
        "title": "戏简许敎授",
        "author": "刘摰",
        "content": "虽有董盐甘寂寞，如闻颜粥更艰辛。\n莫将秉釡论多少，聊为君家拂甑尘。",
        "dynasty": "宋",
        "collection_info": null
    },
    {
        "uuid": "fb3db777c94b4416bc8788088ae86bd6",
        "title": "马融绛帐台",
        "author": "刘摰",
        "content": "汉守曾为绛帐师，升堂高弟许抠衣。\n传经无復当时事，只有沙禽自在飞。",
        "dynasty": "宋",
        "collection_info": null
    },
    {
        "uuid": "3ebf1c21d13ad18fcd3e86f0adead302",
        "title": "国风亭",
        "author": "刘摰",
        "content": "地灵真合有清辞，正在中和乐职时。\n谁道诸诗吟不尽，试看亭上国风诗。",
        "dynasty": "宋",
        "collection_info": null
    },
    {
        "uuid": "fdb063ce423fcf4b260342c05104a0dd",
        "title": "復古亭",
        "author": "刘摰",
        "content": "功大文雄岁月深，巍然高碣字生金。\n台池得与吾民共，谁识邦家復古心。",
        "dynasty": "宋",
        "collection_info": null
    },
    {
        "uuid": "777576136590f499bb4edf038bd16a07",
        "title": "穿杨亭",
        "author": "刘摰",
        "content": "华构翚飞一望中，颜间篆墨扬秋风。\n休矜百步穿杨巧，未及当年射虎功。",
        "dynasty": "宋",
        "collection_info": null
    },
    {
        "uuid": "d666766085e4e2573e7fffc8ec09bb3d",
        "title": "迎春亭",
        "author": "刘摰",
        "content": "亭接东风近晓霞，几多和气到萌芽。\n也知当日迎春意，不为松筠只为花。",
        "dynasty": "宋",
        "collection_info": null
    },
    {
        "uuid": "2e870569598cc58d6fd1bdb70dd46bcb",
        "title": "朝宗亭",
        "author": "刘摰",
        "content": "亭下长江走浪花，朝宗东委去无涯。\n何时银汉风涛稳，待泛仙人八月槎。",
        "dynasty": "宋",
        "collection_info": null
    },
    {
        "uuid": "b8d140f3893b42ed7b54751732b6807c",
        "title": "澄心阁",
        "author": "刘摰",
        "content": "危栏倒影下千寻，空水无声万象沉。\n试问登临来往客，几人澄得利名心。",
        "dynasty": "宋",
        "collection_info": null
    },
    {
        "uuid": "6d4e913325f787898f288e45af84ffd7",
        "title": "七瑞堂",
        "author": "刘摰",
        "content": "草木生成亦偶然，谁将枝榦验祥编。\n如何併作当时瑞，寂寞如今五十年。",
        "dynasty": "宋",
        "collection_info": null
    },
    {
        "uuid": "74bdbf4304dd68673d4ae90eeabe4404",
        "title": "水舫",
        "author": "刘摰",
        "content": "天水相将远欲无，扁舟双桨似飞凫。\n此身未是逃名客，且学鸱夷泛五湖。",
        "dynasty": "宋",
        "collection_info": null
    },
    {
        "uuid": "728d3a357965068d1bf1f1f754237ec6",
        "title": "双桥",
        "author": "刘摰",
        "content": "双桥十里跨虚明，波面无风两足轻。\n雨歇烟收人不见，路岐依约是蓬瀛。",
        "dynasty": "宋",
        "collection_info": null
    },
    {
        "uuid": "cd2febc081c62ac0a7f0ad1fee8ff4d7",
        "title": "十月六日与客游金山干明宣塔戒坛弥勒舍利广教七山寺三首  其一",
        "author": "刘摰",
        "content": "水落溪桥霜未寒，冈林平浅是西山。\n路穿峭蒨青葱底，寺在崎岖屈曲间。",
        "dynasty": "宋",
        "collection_info": null
    },
    {
        "uuid": "3c25b38e303b584a0f1eddca3ff9c19a",
        "title": "十月六日与客游金山干明宣塔戒坛弥勒舍利广教七山寺三首  其二",
        "author": "刘摰",
        "content": "排门金碧七禅关，松阁相望石径连。\n不为勤求善知识，可能一日徧诸天。",
        "dynasty": "宋",
        "collection_info": null
    },
    {
        "uuid": "ab6761c93f378345c672a5c02d94e2b5",
        "title": "十月六日与客游金山干明宣塔戒坛弥勒舍利广教七山寺三首  其三",
        "author": "刘摰",
        "content": "行彻云烟到上方，青林深壑对重冈。\n山中底处饶风月，要着江州一草堂。",
        "dynasty": "宋",
        "collection_info": null
    },
    {
        "uuid": "7c89be2f9773b9811befa7db4857cad4",
        "title": "偶作",
        "author": "刘摰",
        "content": "春气未强寒惨惨，羁人多病兴寥寥。\n闲愁付与毫端遣，长日期于局上销。",
        "dynasty": "宋",
        "collection_info": null
    },
    {
        "uuid": "661eba66f11a2d115f63a998338aa005",
        "title": "次韵张供备达夫观回鴈峰二首  其一",
        "author": "刘摰",
        "content": "图志分明传者谬，峰名元在岳山隈。\n邦人试看春岩上，岂有燕鸿到此回。",
        "dynasty": "宋",
        "collection_info": null
    },
    {
        "uuid": "b5fe1ba469f6e6efe43bd7f33c1ff481",
        "title": "次韵张供备达夫观回鴈峰二首  其二",
        "author": "刘摰",
        "content": "林麓坡陀湘水侧，烟岚朝暮楚城隈。\n峰前迁客翻堪笑，不及飞鸿一歳回。",
        "dynasty": "宋",
        "collection_info": null
    },
    {
        "uuid": "b0db12b5d22ff2d2b6bbec467381aca1",
        "title": "樊山口二绝  其一",
        "author": "刘摰",
        "content": "洲觜崭崭乱石排，濯风寒浪踏苍苔。\n长江万里从西北，泻向幽人两足来。",
        "dynasty": "宋",
        "collection_info": null
    },
    {
        "uuid": "70b804dca72990c086a0f2ab25dc100c",
        "title": "樊山口二绝  其二",
        "author": "刘摰",
        "content": "无数江鸥似雪霜，暂来还去俯沧泿。\n幽人已自忘机久，却恐窥鱼意未忘。",
        "dynasty": "宋",
        "collection_info": null
    },
    {
        "uuid": "81fbea829bc2b32962d52e29bb6f8c2f",
        "title": "九日依唐生韵五绝句  其一",
        "author": "刘摰",
        "content": "三岁重阳负玉觞，悲欢不定客途长。\n元光节物真虚掷，赖有新诗付锦囊。",
        "dynasty": "宋",
        "collection_info": null
    },
    {
        "uuid": "c456dac9eb3420927dee122c5f663d13",
        "title": "九日依唐生韵五绝句  其二",
        "author": "刘摰",
        "content": "白醪趁节醅已发，黄菊候霜花未开。\n独上荒城拱双袖，风云惨惨鴈声来。",
        "dynasty": "宋",
        "collection_info": null
    },
    {
        "uuid": "11ea4cd4009e37fa5cbccadbaf433c88",
        "title": "九日依唐生韵五绝句  其三",
        "author": "刘摰",
        "content": "无处登临百尺楼，若为销散仲宣忧。\n拒霜寒菊常烟雨，愁满江城冷澹秋。",
        "dynasty": "宋",
        "collection_info": null
    },
    {
        "uuid": "0f708e85aad2c5aa29789a01ca243018",
        "title": "九日依唐生韵五绝句  其四",
        "author": "刘摰",
        "content": "悄悄登山临水兴，纷纷泛菊佩茰人。\n不须吹落簪花帽，但愿常存漉酒巾。",
        "dynasty": "宋",
        "collection_info": null
    },
    {
        "uuid": "3c1637152fadc1bef46fbef844666c1a",
        "title": "九日依唐生韵五绝句  其五",
        "author": "刘摰",
        "content": "长松老桂风霜足，细草幽花雨露霑。\n天寒日下音书少，鴈自高飞鱼自潜。",
        "dynasty": "宋",
        "collection_info": null
    },
    {
        "uuid": "663f60a994ae7373a3c1f3dfa80ee3d7",
        "title": "次韵燕中舍若水苦雨五绝句  其一",
        "author": "刘摰",
        "content": "湖水漫漫日夜添，芡芒蒲锷斗尖铦。\n不须更问雨多少，且喜西窗青入帘。",
        "dynasty": "宋",
        "collection_info": null
    },
    {
        "uuid": "4df3f9a245fb64a53c4f6f6aded93477",
        "title": "次韵燕中舍若水苦雨五绝句  其二",
        "author": "刘摰",
        "content": "风欺炊竈晨烟重，泥隔宾车午枕高。\n谁记幽人张仲蔚，都将三径付蓬蒿。",
        "dynasty": "宋",
        "collection_info": null
    },
    {
        "uuid": "9fdfd2cdafb8dd663b1c1f5aa834bda4",
        "title": "次韵燕中舍若水苦雨五绝句  其三",
        "author": "刘摰",
        "content": "池蛙联络声方旺，径草纵横势未锄。\n不厌微凉生枕簟，只忧新蠧入图书。",
        "dynasty": "宋",
        "collection_info": null
    },
    {
        "uuid": "9ca8f000c4a853db9f6c9cb738600c03",
        "title": "次韵燕中舍若水苦雨五绝句  其四",
        "author": "刘摰",
        "content": "声入高梧翠竹边，故携枕簟北窗前。\n无端唤起江南梦，记得扁舟夜不眠。",
        "dynasty": "宋",
        "collection_info": null
    },
    {
        "uuid": "539c1f340f2328767f73dc89ae2007b0",
        "title": "次韵燕中舍若水苦雨五绝句  其五",
        "author": "刘摰",
        "content": "嘉谷连空指岁丰，幽潜无復有乖龙。\n何时浩荡风吹日，照彻阴云几万重。",
        "dynasty": "宋",
        "collection_info": null
    },
    {
        "uuid": "c6f698fb575fce497bd8dffc8e92ba1e",
        "title": "泛舟南湖二绝句寄公秉二首  其一",
        "author": "刘摰",
        "content": "路转芳洲面面风，回环惭愧刺船翁。\n画桥东北桃花坞，时有飘红落酒中。",
        "dynasty": "宋",
        "collection_info": null
    },
    {
        "uuid": "4b1155f84fff74706e331647387c0e06",
        "title": "泛舟南湖二绝句寄公秉二首  其二",
        "author": "刘摰",
        "content": "不知芳物过春风，傲兀扁舟怯浪翁。\n得似王猷剡溪上，何须范蠡五湖中。",
        "dynasty": "宋",
        "collection_info": null
    },
    {
        "uuid": "fdd789d8c6d2ebbd962363c4ec739608",
        "title": "木芙蓉",
        "author": "刘摰",
        "content": "谁染轻红皱万囊，靓如妆面照寒塘。\n蜀葵千叶仍陪菊，芍药重台更耐霜。",
        "dynasty": "宋",
        "collection_info": null
    },
    {
        "uuid": "68927f7b478cea6d51477fe82f484b8a",
        "title": "湖上口号三首  其一",
        "author": "刘摰",
        "content": "绿荷深不见湖光，万柄清风动晓凉。\n莫恨红葩犹未烂，叶香元自胜花香。",
        "dynasty": "宋",
        "collection_info": null
    },
    {
        "uuid": "76b9c5d18e27051ac1c834f219a2331f",
        "title": "湖上口号三首  其二",
        "author": "刘摰",
        "content": "湖上清怀各自知，凉风吹我独依依。\n吏曹姑去母催我，待得临流弄月归。",
        "dynasty": "宋",
        "collection_info": null
    },
    {
        "uuid": "36fcc90302872fb63d37c2fa5ecb26f1",
        "title": "湖上口号三首  其三",
        "author": "刘摰",
        "content": "柳色映花春岸北，人家临水画桥南。\n回舟欲向东城望，恰似清溪玉镜潭。",
        "dynasty": "宋",
        "collection_info": null
    },
    {
        "uuid": "644242ce0934d40caa8278b9a00733f0",
        "title": "六月二十日湖上四绝句  其一",
        "author": "刘摰",
        "content": "莲的纷纷玉手来，欲攀莲叶卷狂杯。\n冰浆未见菱腰折，珠实何时芡觜开。",
        "dynasty": "宋",
        "collection_info": null
    },
    {
        "uuid": "f544e68f4dc6c4b9b45b0f9035854073",
        "title": "六月二十日湖上四绝句  其二",
        "author": "刘摰",
        "content": "红蕖白藕满平湖，曾爱新梢玉不如。\n今日水深那可得，野人盘上欠香蔬。",
        "dynasty": "宋",
        "collection_info": null
    },
    {
        "uuid": "7a43ab9df0e87b026835c9dc17562212",
        "title": "六月二十日湖上四绝句  其三",
        "author": "刘摰",
        "content": "气候凄炎倾刻中，晚来宜此一樽同。\n乍收荷叶萧骚雨，便得苹花细碎风。",
        "dynasty": "宋",
        "collection_info": null
    },
    {
        "uuid": "66fe0db6afaffa1d9d8d886c5fc016f7",
        "title": "六月二十日湖上四绝句  其四",
        "author": "刘摰",
        "content": "浓云忽忽遍天围，四面凉风弄客衣。\n霹雳一声湖雨白，鱼儿惊没鹭狂飞。",
        "dynasty": "宋",
        "collection_info": null
    },
    {
        "uuid": "7378c06f35866cf079f676635e16d443",
        "title": "雪中次韵王巩廷平四绝句  其一",
        "author": "刘摰",
        "content": "此时遥忆子猷家，幽兴应思剡水涯。\n未向东风见琼树，且传春色赠梅花。",
        "dynasty": "宋",
        "collection_info": null
    },
    {
        "uuid": "3cab5724a80cd52fda3a395680375ecb",
        "title": "雪中次韵王巩廷平四绝句  其二",
        "author": "刘摰",
        "content": "渐飞大片纷如靴，更扑惊风乱似麻。\n为谢妻孥衣但典，莫愁米贵酒难賖。",
        "dynasty": "宋",
        "collection_info": null
    },
    {
        "uuid": "7e43e1a6ad7237f1a0759bc582cdf101",
        "title": "雪中次韵王巩廷平四绝句  其三",
        "author": "刘摰",
        "content": "檐边骚屑竹声干，炉畔龙钟病骨寒。\n坐想兰歌倾桂酒，清虚堂上有余欢。",
        "dynasty": "宋",
        "collection_info": null
    },
    {
        "uuid": "37d537c4145fc78e16417b0442478f7b",
        "title": "雪中次韵王巩廷平四绝句  其四",
        "author": "刘摰",
        "content": "袁安秖有高眠兴，谢眺空伤后会难。\n十万健儿春瘴近，飞花宜过海南山。",
        "dynasty": "宋",
        "collection_info": null
    },
    {
        "uuid": "c1b0afcdbafa8b67cfdaa1e95633715a",
        "title": "平原君",
        "author": "刘摰",
        "content": "徒称舘舍三千客，岂捄长平百万军。\n焉在平原多得士，功名翻属信陵君。",
        "dynasty": "宋",
        "collection_info": null
    },
    {
        "uuid": "55b215f1001233357ead6c73665dae74",
        "title": "信陵君",
        "author": "刘摰",
        "content": "客赵忘梁久不归，先王宗社若巢危。\n归来未久秦人入，魏国存亡亦可悲。",
        "dynasty": "宋",
        "collection_info": null
    },
    {
        "uuid": "c7a7e5733fc5e7f1e21100d5553ff8aa",
        "title": "甘罗",
        "author": "刘摰",
        "content": "甘罗徒挟虎狼威，入赵安能策是非。\n大扺诸侯畏秦尔，一言轻得五城归。",
        "dynasty": "宋",
        "collection_info": null
    },
    {
        "uuid": "4a7356ff95036d5f6d36f1e43b615ffb",
        "title": "汲黯",
        "author": "刘摰",
        "content": "汲黯刚纯社稷臣，张汤巧诋更平津。\n贤人所贵忠邪异，惜对君王论未伸。",
        "dynasty": "宋",
        "collection_info": null
    },
    {
        "uuid": "5d204d7c9baeab99070ba76aacf82d51",
        "title": "次韵龚谏议辅之同游灵岩寺",
        "author": "刘摰",
        "content": "琳宫仙老鬓虽霜，不厌山头石径长。\n杖履更为他日约，姓名聊记旧碑旁。",
        "dynasty": "宋",
        "collection_info": null
    },
    {
        "uuid": "088e872d5ed58273c888a412a82dbf6f",
        "title": "戏李质夫",
        "author": "刘摰",
        "content": "曾醉江梅烂漫时，北乡寒冷见花迟。\n知君独倚瑶林赏，不向春风赠一枝。",
        "dynasty": "宋",
        "collection_info": null
    },
    {
        "uuid": "9eafe8aede496c238351aedebcc75fc0",
        "title": "再赠李质夫",
        "author": "刘摰",
        "content": "赠春须记折花时，坐恨江南信息迟。\n还向瑶林主人问，东风应傍去年枝。",
        "dynasty": "宋",
        "collection_info": null
    },
    {
        "uuid": "0a34295ab18232f5a8772e08a7a31675",
        "title": "绝句",
        "author": "刘摰",
        "content": "日日新诗出锦囊，清言飘洒句琅琅。\n幕中病客疲酬报，走马真难伴放羊。",
        "dynasty": "宋",
        "collection_info": null
    },
    {
        "uuid": "aa5f4e1983dc8e12f46aa18c4ed56c94",
        "title": "东郊次韵器资子开六绝句 见早梅 其一",
        "author": "刘摰",
        "content": "几年空有忆梅诗，常恐江南驿使迷。\n惭愧一枝偿病眼，春风须劝笛声低。",
        "dynasty": "宋",
        "collection_info": null
    },
    {
        "uuid": "0d1423690b06f39be77a8089d3e39795",
        "title": "东郊次韵器资子开六绝句 见早梅 其二",
        "author": "刘摰",
        "content": "刻玉沾酥三两枝，霜空林杪早春时。\n萧疏仙骨闲相并，缈缥幽香冷自知。",
        "dynasty": "宋",
        "collection_info": null
    },
    {
        "uuid": "fce7f4cc9779ba8dc3dc881beb7973b8",
        "title": "东郊次韵器资子开六绝句 见早梅 其三",
        "author": "刘摰",
        "content": "江南诗客两仙才，携手东原赋早梅。\n琼树令人常愿见，还家何事更徘徊。",
        "dynasty": "宋",
        "collection_info": null
    },
    {
        "uuid": "7574e1a20316353ca9643bb47d2f1f82",
        "title": "东郊次韵器资子开六绝句 谩成 其一",
        "author": "刘摰",
        "content": "五日重来蹑马尘，此君时节已残春。\n吹衣拂面寒犹峭，谁道春风似故人。",
        "dynasty": "宋",
        "collection_info": null
    },
    {
        "uuid": "1899a51f2699f4b14511adc4ba54b262",
        "title": "东郊次韵器资子开六绝句 谩成 其二",
        "author": "刘摰",
        "content": "悄悄轻冰断水涯，欣欣羣木荫人家。\n春风巧思无寻处，红白青黄各自花。",
        "dynasty": "宋",
        "collection_info": null
    },
    {
        "uuid": "86c25b8966b1eb0dc54c65af63d5b1de",
        "title": "东郊次韵器资子开六绝句 谩成 其三",
        "author": "刘摰",
        "content": "昔年花卉烂春林，今日重来老病侵。\n歳月漫为流俗叹，行藏谁见古人心。",
        "dynasty": "宋",
        "collection_info": null
    },
    {
        "uuid": "5ec0b19b1734674ebd64d18dcd56a1df",
        "title": "九月十八日离魏都寄内二首  其一",
        "author": "刘摰",
        "content": "南鸿无计与同飞，鸿翼翩翩我马迟。\n若过平台寄家信，为言今日是归期。",
        "dynasty": "宋",
        "collection_info": null
    },
    {
        "uuid": "f778561612fbf07e589c7cc9526321c4",
        "title": "九月十八日离魏都寄内二首  其二",
        "author": "刘摰",
        "content": "肃肃霜风吹客衣，客怀多少寄金徽。\n到家细说淹留事，应笑苏秦困始归。",
        "dynasty": "宋",
        "collection_info": null
    },
    {
        "uuid": "6e273fa79ffde2fc958768cd2e105140",
        "title": "寄倩",
        "author": "刘摰",
        "content": "近时颇少飞鸿信，几日应占喜鹊声。\n相见便须持宝镊，为翁衰鬓摘霜茎。",
        "dynasty": "宋",
        "collection_info": null
    },
    {
        "uuid": "157bd2dc46e3cfd98f83f238d4d7451c",
        "title": "题齐己草堂",
        "author": "刘摰",
        "content": "一曲流泉对草堂，何人与续帐前香。\n清诗自共秋风老，依旧钟声送夕阳。",
        "dynasty": "宋",
        "collection_info": null
    },
    {
        "uuid": "78f7c2ada01eee570456a0041944f088",
        "title": "路作茅斋成有诗次其韵",
        "author": "刘摰",
        "content": "鬋予会到冈，心休境自适。\n丈室居士家，环堵儒者宅。\n常令小博山，一种袅余碧。\n燕雀来贺否，应笑檐牖窄。\n跬步是清溪，间可就泉石。\n庭花秋娟娟，窗月夜寂寂。\n灯火亦可亲，隐几对方册。\n不为寒辍冬，穷居忌矫激。\n可大亦可小，人或未知识。\n戏问广厦人，谁思万里客。",
        "dynasty": "宋",
        "collection_info": null
    },
    {
        "uuid": "77e9f5debbc8e5a3893a4e0dc77284ec",
        "title": "清明后一日下沙",
        "author": "刘摰",
        "content": "微风吹□幸阴晴，笑侧吟鞭十里行。\n时节早蚕生谷雨，人家新火接清明。\n衮衣犊鼻均无物，篱鷃云鹏各有情。\n欲挹浮丘挽春驭，尊罍定得泻东瀛。",
        "dynasty": "宋",
        "collection_info": null
    },
    {
        "uuid": "bcb13238e6d71375c8eb7136f9053156",
        "title": "三老堂",
        "author": "刘摰",
        "content": "三老非隐者，乡里道义人。\n缔交何绸缪，白首情益亲。\n进退小或异，归于重其身。\n逸老田北效，筑堂北溪上。\n野拙彼二老，招迹日俱往。\n幽泉弄清泠，平野得遐旷。\n谓近隔城市，谓远非山林。\n青岑落尊酒，白云贮衣襟。\n岁月付清醉，志藴还长吟。\n颓俗可以敦，偷风为之重。\n人生苦飘忽，事往真幻梦。\n但闻三人墓，萧萧木已已拱。\n朅来抚陈迹，春衣吹我衣。\n墙边见残萼，屋角悬斜晖。\n雍琴感今昔，辽鹤惊是非。\n世故无足言，徘徊坏墙下。\n思人爱树木，况此岿然者。\n子孙固无忘，又将告里社。",
        "dynasty": "宋",
        "collection_info": null
    },
    {
        "uuid": "803d92da2a36ebe119596d069ee38356",
        "title": "石棋局",
        "author": "刘摰",
        "content": "坚平宜荷明堂柱，方洁当函玉牒书。\n且拂尘埃伴君坐，一枰相与寄清虚。",
        "dynasty": "宋",
        "collection_info": null
    },
    {
        "uuid": "479bb2956216c04e45cbbe9b2486ab71",
        "title": "三老堂",
        "author": "刘摰",
        "content": "历阳宾主昔多贤，三老风流二十年。\n獬豸冠中曾补衮，凤凰台上迭擎天。",
        "dynasty": "宋",
        "collection_info": null
    },
    {
        "uuid": "6fbc9bac1e49d88b57d5daff72a21373",
        "title": "句  其一",
        "author": "刘摰",
        "content": "杳杳三韩国，煌煌二使星。\n海神无横暴，天子有威灵。",
        "dynasty": "宋",
        "collection_info": null
    },
    {
        "uuid": "3e29ea1a7522e40e29bd5ab3ddae1dec",
        "title": "句  其二",
        "author": "刘摰",
        "content": "阴阴佳木发城齐，襟袖迎风弄晚晖。",
        "dynasty": "宋",
        "collection_info": null
    },
    {
        "uuid": "58755b7b4022371f652b7d33f8010cd4",
        "title": "句  其三",
        "author": "刘摰",
        "content": "轩宇凭虚出半天，忽惊身寄碧云端。",
        "dynasty": "宋",
        "collection_info": null
    },
    {
        "uuid": "82ab214e1f94b081bf93ea57ada9f435",
        "title": "句  其四",
        "author": "刘摰",
        "content": "坛峙麻姑石，溪忘忧禹碑。",
        "dynasty": "宋",
        "collection_info": null
    },
    {
        "uuid": "34ca5d03c826d57696e041f7accf0a6b",
        "title": "句  其五",
        "author": "刘摰",
        "content": "方雄望三楚，形势拱中原。\n阔占潇洒腹，高摩翼轸门。",
        "dynasty": "宋",
        "collection_info": null
    },
    {
        "uuid": "183814e3ead6db4fae4942da68187e18",
        "title": "临化作",
        "author": "陈景元",
        "content": "昔之委和，今之蜕质。\n非化非生，復吾真宅。",
        "dynasty": "宋",
        "collection_info": null
    },
    {
        "uuid": "58f8689fdcefa958d2ec7cade10930ba",
        "title": "舆郑介夫",
        "author": "晏几道",
        "content": "小白长红又满枝，筑毬场外独支颐。\n春风自是人间客，张主繁华得几时。",
        "dynasty": "宋",
        "collection_info": null
    },
    {
        "uuid": "a9b644bfda05e184f5383f558280fd94",
        "title": "戏作示内",
        "author": "晏几道",
        "content": "生计唯兹椀，般擎岂惮劳。\n造虽从假合，成不自埏陶。\n阮杓非同调，颜瓢庶共操。\n朝盛负余米，暮贮藉残糟。\n幸免墦间乞，终甘泽畔逃。\n挑宜筇作杖，捧称葛为袍。\n傥受桑间饷，何堪井上螬。\n绰然真自许，嘑尔未应饕。\n世久轻原宪，人方逐子敖。\n愿君同此器，珍重到霜毛。",
        "dynasty": "宋",
        "collection_info": null
    },
    {
        "uuid": "24deaabcfb5ee1001690e5c0a5306d49",
        "title": "题司马长卿画像",
        "author": "晏几道",
        "content": "犊鼻生涯一酒墟，当年嗤笑欲何如。\n穷通不属儿曹意，自有真人爱子虚。",
        "dynasty": "宋",
        "collection_info": null
    },
    {
        "uuid": "b0c66261b93d61fc99168b7b25cb2363",
        "title": "观画目送飞雁手提白鱼",
        "author": "晏几道",
        "content": "眼看飞雁手携鱼，似是当年绮季徒。\n仰羡知几避缯缴，俯嗟贪饵失江湖。\n人间感绪闻诗语，尘外高踪见画图。\n三叹绘毫精写意，慕冥伤涸两踟蹰。",
        "dynasty": "宋",
        "collection_info": null
    },
    {
        "uuid": "90191fbd1d2bf8594056638218ab6c4b",
        "title": "公仪招观画",
        "author": "晏几道",
        "content": "初约看花花已尽，重亲闲客客应欢。\n真花既不能长艳，画在霜纨更好看。",
        "dynasty": "宋",
        "collection_info": null
    },
    {
        "uuid": "c4ae72afd8b1b42615ef88fff345c50e",
        "title": "七夕",
        "author": "晏几道",
        "content": "云幙无波斗柄移，鹊慵乌慢得桥迟。\n若教精卫填河漠，一水还应有尽时。",
        "dynasty": "宋",
        "collection_info": null
    },
    {
        "uuid": "36a9956a7c6dd0eabfb8cd36d0962f7b",
        "title": "晚春",
        "author": "晏几道",
        "content": "一春无事又成空，拥鼻微吟半醉中。\n夹道桃花新过雨，马蹄无处避残红。",
        "dynasty": "宋",
        "collection_info": null
    },
    {
        "uuid": "37741565dc0b34a497f8ab33a089c9bc",
        "title": "句",
        "author": "晏几道",
        "content": "玉笙声裏鸾空怨。",
        "dynasty": "宋",
        "collection_info": null
    },
    {
        "uuid": "25c96cc9945738e7bd98a683944e532f",
        "title": "存目",
        "author": "晏几道",
        "content": "诗题：列子有力命王充论衡有命禄览之有感首句：大钧播群物。",
        "dynasty": "宋",
        "collection_info": null
    },
    {
        "uuid": "c6c91bc82f335cc7d57d2d658cf2f5b1",
        "title": "予嘉佑中尝迎先妣来主临潼元佑丁卯□月赴守遂宁复过是邑凡山林宫寺之胜皆当日奉板舆盍朋簪岁时游息之处到今二十八年矣因成短诗以叙感慨",
        "author": "李梃",
        "content": "凄凉感旧与怀亲，时事居人触目新。\n独有温泉故情在，犹能为我洗红尘。",
        "dynasty": "宋",
        "collection_info": null
    },
    {
        "uuid": "65cbb400b40414c6426abe28c0bb20f7",
        "title": "挈家登朝元阁晚由东山北下自石瓮过朝元山路并斯飞亭皆当日亲为开置今复经从因留拙句",
        "author": "李梃",
        "content": "一别骊山岁已深，林花依旧绣苍岑。\n归寻当日新开路，隐约苔痕下翠阴。",
        "dynasty": "宋",
        "collection_info": null
    },
    {
        "uuid": "e80a341ba5df78f1e6f10261063c4efa",
        "title": "题灵泉观",
        "author": "李梃",
        "content": "山原缭绕水萦纡，绣岭屏风立座隅。\n更上朝元最高处，饶君都看渭川图。",
        "dynasty": "宋",
        "collection_info": null
    },
    {
        "uuid": "4f8f183f9674eb8cb0909f42e55d7bc7",
        "title": "赠关渊圣学士",
        "author": "孔夷",
        "content": "吴越声飞二十年，缁衣空復叹遗编。\n紫芝眉宇风尘外，太白文章锦绣前。\n可是石渠方载笔，未应水国要归田。\n他时雪裏相逢处，能记骑驴孟浩然。",
        "dynasty": "宋",
        "collection_info": null
    },
    {
        "uuid": "8c447e815a7c1a9ac970a11b0e3b5ff9",
        "title": "陪李端叔游颖昌西湖三首  其一",
        "author": "孔夷",
        "content": "霜风吹老菊离离，水外秋云送雁飞。\n来伴谪仙闲杖腰，满林丹叶衬斜晖。",
        "dynasty": "宋",
        "collection_info": null
    },
    {
        "uuid": "23e92987c91de71f85ee691d5b5736e5",
        "title": "陪李端叔游颖昌西湖三首  其二",
        "author": "孔夷",
        "content": "楼影摇波到碧空，拒霜无数隔堤红。\n只应明夜关山月，怜我相思不寐中。",
        "dynasty": "宋",
        "collection_info": null
    },
    {
        "uuid": "73121dd4ca8019f280d0d2f6f7fa8821",
        "title": "陪李端叔游颖昌西湖三首  其三",
        "author": "孔夷",
        "content": "与世相疏行路难，不禁尘土便思山。\n山中独念故人远，雪舞清声窗竹闲。",
        "dynasty": "宋",
        "collection_info": null
    },
    {
        "uuid": "c01ce1e00d9170efdc2dc5ee82e0e2bc",
        "title": "寄高邮王定国",
        "author": "孔夷",
        "content": "世路难行肯效尤，蒲萄斗酒换凉州。\n春风不到仲文树，野水犹沈梦得舟。\n珍重故家青玉案，徜徉乡社翠云裘。\n淮南十里莺花老，月照关山笛裏愁。",
        "dynasty": "宋",
        "collection_info": null
    },
    {
        "uuid": "7ff64e1c5f6735746c7ede98a48f300e",
        "title": "句  其一",
        "author": "孔夷",
        "content": "微雨鹭翘艇，夕阳人倚楼。",
        "dynasty": "宋",
        "collection_info": null
    },
    {
        "uuid": "1cb5b0b1e4f3ce8952e9658adc255b4b",
        "title": "句  其二",
        "author": "孔夷",
        "content": "雨晴梨花春有光。",
        "dynasty": "宋",
        "collection_info": null
    },
    {
        "uuid": "da7c9d4b3b2e5f2ea457032cb696930c",
        "title": "句  其三",
        "author": "孔夷",
        "content": "砌下梨花一堆雪。",
        "dynasty": "宋",
        "collection_info": null
    },
    {
        "uuid": "3316053dc6faf9c508b5e6c98556f559",
        "title": "句  其四",
        "author": "孔夷",
        "content": "杨柳不遮春已断，一枝红杏出墙头。",
        "dynasty": "宋",
        "collection_info": null
    },
    {
        "uuid": "c8d2aeb2e1dfbdec2b4f71543e08ef4e",
        "title": "曾点",
        "author": "吕大钧",
        "content": "函丈从容问且酬，展才无不至诸侯。\n可怜曾点推呜瑟，独对春风咏不休。",
        "dynasty": "宋",
        "collection_info": null
    },
    {
        "uuid": "d37dcecd44b9543f1b126cfd9e7b2e4b",
        "title": "曾公岩和曾子宣安抚",
        "author": "苗时中",
        "content": "红旆寻幽东郭旁，泉岩新得冠殊方。\n一川气象天开作，万古荆榛地蔽藏。\n崖穴乍惊堂室闢，榜名知与日星长。\n异时人指溪桥水，思爱还同召伯棠。",
        "dynasty": "宋",
        "collection_info": null
    },
    {
        "uuid": "8d7d33108e1d8a1601124bc7f26dcaf4",
        "title": "洪山",
        "author": "韩晋卿",
        "content": "壁立东南第一峰，问名知是葛仙翁。\n丹砂竈逼云头近，玉井泉流海眼通。\n六字籀文天篆刻，鼓间洞室石帡幪。\n我来整屐层峦上，无数群峰立下风。",
        "dynasty": "宋",
        "collection_info": null
    },
    {
        "uuid": "7aaabf40b4cfd0ec98dc8d046ea2ee5a",
        "title": "句",
        "author": "家定国",
        "content": "桃李从花王。",
        "dynasty": "宋",
        "collection_info": null
    },
    {
        "uuid": "acb7a2f21f71ef4c5b6fe73c30c7694e",
        "title": "句",
        "author": "家氏客",
        "content": "笙歌陪酒圣。",
        "dynasty": "宋",
        "collection_info": null
    },
    {
        "uuid": "6f06d5ddff1ef2b9332e83a020ec3e03",
        "title": "句",
        "author": "郑雍",
        "content": "访古直寻齐守事，诵诗还爱紫微才。",
        "dynasty": "宋",
        "collection_info": null
    },
    {
        "uuid": "73be60f07803a371ce192973131e2837",
        "title": "换苏印和弟颖叔  其一",
        "author": "蒋之翰",
        "content": "耻向承平便拂衣，乡邦还得拥旌麾。\n昔年曾预儿孙列，投老犹疑笔砚随。\n忠义一门均许国，箕裘万石亦遭时。\n朝廷虚日方圆任，功业当看帝载熙。",
        "dynasty": "宋",
        "collection_info": null
    },
    {
        "uuid": "ac2aed4bf58201a142273318a72e8ccf",
        "title": "换苏印和弟颖叔  其二",
        "author": "蒋之翰",
        "content": "从来疏拙懒身谋，揽辔登车已倦游。\n幸有醉乡为乐地，何妨吟啸老东州。",
        "dynasty": "宋",
        "collection_info": null
    },
    {
        "uuid": "1d6c2b70fdef0306b58d3812d233d8dd",
        "title": "海州观放鹘搏兔不中而飞去",
        "author": "沈括",
        "content": "秋霜濯空林，暮日在峰顶。\n冥冥起长风，稍稍绝遗影。\n骁禽值猛搏，俯取不待顷。\n岂非求者乖，矫翮成远聘、未能谢榛莽，那用遽悼悻。\n此心竟可怜，得失未宜病。",
        "dynasty": "宋",
        "collection_info": null
    },
    {
        "uuid": "a4478dbd3ead864e8663ecd346d7d673",
        "title": "姑熟溪  其一",
        "author": "沈括",
        "content": "新晴渡口百花香，石子池头鸭弄黄。\n卷幔夕阳留不住，好风将雨过梅塘。",
        "dynasty": "宋",
        "collection_info": null
    },
    {
        "uuid": "e2305ce202092fcb6b6c26c7bd7ebe13",
        "title": "姑熟溪  其二",
        "author": "沈括",
        "content": "豹堂春水绿泱涣，谢市云深柳线长。\n睡熟不知潮信过，船头晚雨打菰蒋。",
        "dynasty": "宋",
        "collection_info": null
    },
    {
        "uuid": "05fd6fb1eefdd9df07ed1267aa0b917c",
        "title": "慈姥矶  其一",
        "author": "沈括",
        "content": "碧山丛丛遮塔晖，苍崖万丈涵苍漪。\n西风隔江动高树，山前过帆如鸟飞。",
        "dynasty": "宋",
        "collection_info": null
    },
    {
        "uuid": "949c9a19f005f9638ab5c0b524af1d6c",
        "title": "慈姥矶  其二",
        "author": "沈括",
        "content": "朝发铜陵暮扬子，年年白浪江中归。\n江人收身苦宜早，一生却向江中老。",
        "dynasty": "宋",
        "collection_info": null
    },
    {
        "uuid": "0f61c997e609a32fc4f605d2291daf64",
        "title": "江南曲",
        "author": "沈括",
        "content": "新秋拂水无行迹，夜夜随潮过江北。\n西风卷雨上半天，渡口微凉含晚碧。\n城头鼓响日脚垂，天际笼烟锁山色。\n高楼索莫临长陌，黄竹一声无北客。\n时平田苦少人耕，唯有芦花满江白。",
        "dynasty": "宋",
        "collection_info": null
    },
    {
        "uuid": "b12b57a53afab95acb7474ac015727ce",
        "title": "峨眉亭",
        "author": "沈括",
        "content": "双峰秀出两眉弯，翠黛依然监影间。\n终日含颦缘底事，祗应长对望夫山。",
        "dynasty": "宋",
        "collection_info": null
    },
    {
        "uuid": "460ae4ad78c41cf13d30603505a03464",
        "title": "承天观",
        "author": "沈括",
        "content": "上士修真地，曾无俗混淆。\n云根起坛级，江面出松梢。\n轩静檐垂斗，窗虚洞接茅。\n何当脱尘滓，来结皎然交。",
        "dynasty": "宋",
        "collection_info": null
    },
    {
        "uuid": "41ba1e95ff34e0871a1577282e19ba45",
        "title": "秋韆",
        "author": "沈括",
        "content": "香入熏炉禁火天，芙蓉深苑鬬秋千。\n身轻几欲随风去，却恨恩深不得仙。",
        "dynasty": "宋",
        "collection_info": null
    },
    {
        "uuid": "846758d16a9c88d4ff0f5b31bdbbbb92",
        "title": "雨中过临平湖",
        "author": "沈括",
        "content": "绿蒲浅水清回环，浪头雨急声珊珊。\n画桡惊起远近雁，宿霭欲乱高低山。\n败蓬半漏野更好，短缆数断迟转间。\n溪翁此日乘浩渺，搔首坐哨烟云间。",
        "dynasty": "宋",
        "collection_info": null
    },
    {
        "uuid": "b7c8f96976467a4580cc425ca6bf146b",
        "title": "钓台",
        "author": "沈括",
        "content": "渔钓非良业，相期逐姓名。\n太平虽不仕，故旧岂无情。\n七里林泉好，三公位貌轻。\n片帆湍石下，谁不仰先生。",
        "dynasty": "宋",
        "collection_info": null
    },
    {
        "uuid": "a6437751a18061657ba55a7959c3dc07",
        "title": "仙都山",
        "author": "沈括",
        "content": "苔封辇路上青山，鹤驭辽天去不还。\n惟有银河秋月夜，鼎湖烟浪到人间。",
        "dynasty": "宋",
        "collection_info": null
    },
    {
        "uuid": "70ab802a2e7c2351b8962b31f777530a",
        "title": "赠天台冲寂道人",
        "author": "沈括",
        "content": "闻说能文山阁老，比年幽兴着林泉。\n自开鹿苑知何门，不向虎溪今十年。\n寥寥清言坐中士，皎皎寒月山间天。\n不堪世俗看支遁，曾有篇章忆惠连。",
        "dynasty": "宋",
        "collection_info": null
    },
    {
        "uuid": "e07ad6c77f7456d2c29cf60994e39b62",
        "title": "十松亭",
        "author": "沈括",
        "content": "空堂无人日长哦，风松助我涧云和。\n苍颜古木喜相似，爱子亦有凌云柯。\n欢然相对默终日，意得那须言强多。\n我身未得从心老，嗟尔繫此成蹉跎。",
        "dynasty": "宋",
        "collection_info": null
    },
    {
        "uuid": "b30f153a9ea0711b8947dc04d7c5124e",
        "title": "游山门",
        "author": "沈括",
        "content": "溪水激激山攒攒，苍崖腹封壁四环。\n一门中嚂俯惊澜，造物为此良有源。\n坡颠窍塞沦九渊，吐吞龙螭殆非然。\n又疑猛将血战还，斩此欲守规为门。\n至今惨恻风夜寒，杀气袭水为屈盘。\n山重地僻道路偏，此境安得与祸连。\n反復不得意所安，将必有理愧莫原。\n山川幽深适素尚，辙蹂万坚穷跻骞。\n生平所更了可记，怪特若此殆未观。\n崆峒地首久茫昧，自此稍欲信所传。\n排云径上凌巀薛，力弱盛恐乘以蹎。\n西光戛戛下岩壑，取酒更为山留连。",
        "dynasty": "宋",
        "collection_info": null
    },
    {
        "uuid": "f060d152a0ff6acb6dfce2c53371ec25",
        "title": "开元乐词  其一",
        "author": "沈括",
        "content": "鹳鹊楼头日暖，蓬莱殿裏花香。\n草绿烟迷步辇，天高日近龙床。",
        "dynasty": "宋",
        "collection_info": null
    },
    {
        "uuid": "9d1faa8389c8400ee3fa0a8e7998dc60",
        "title": "开元乐词  其二",
        "author": "沈括",
        "content": "楼上正临宫外，人间不见仙家。\n寒食轻烟薄雾，满城明月梨花。",
        "dynasty": "宋",
        "collection_info": null
    },
    {
        "uuid": "20563db097848c2ee0df03e44851608a",
        "title": "开元乐词  其三",
        "author": "沈括",
        "content": "按舞骊山影裏，回銮渭水光中。\n玉笛一天明月，翠华满陌东风。",
        "dynasty": "宋",
        "collection_info": null
    },
    {
        "uuid": "3c3a7250544cafc634abf354bd71c21e",
        "title": "开元乐词  其四",
        "author": "沈括",
        "content": "殿后春旗簇仗，楼前御队穿花。\n一片红云闹处，外人遥认官家。",
        "dynasty": "宋",
        "collection_info": null
    },
    {
        "uuid": "e7acf7ae7b464ee3dea5ff152240a0e5",
        "title": "延州柳湖  其一",
        "author": "沈括",
        "content": "萧洒征西府，青林隐万家。\n楼高先见月，山近不藏花。\n雨急喧流水，溪深噪乱鸦。\n笙歌乘酒兴，可復问天涯。",
        "dynasty": "宋",
        "collection_info": null
    },
    {
        "uuid": "3dbae238fd60bd66b3d178ebdc70f97a",
        "title": "延州柳湖  其二",
        "author": "沈括",
        "content": "汉使雕阴道，秦关白翟宫。\n山川红旆裏，日明翠微中。\n社后寒犹峭，春残草木浓。\n花前江国兴，併觉此时同。",
        "dynasty": "宋",
        "collection_info": null
    },
    {
        "uuid": "ef235305fbf945497c7d3fdcb794d1bc",
        "title": "延州柳湖  其三",
        "author": "沈括",
        "content": "日暖闲园草半熏，不堪春兴蝶纷纷。\n山烟梦松成微雨，关月帘纤出断云。\n三弄倚楼喧晚操，六花分队驻新军。\n终年不见江淮信，吟向胡笳永夜闻。",
        "dynasty": "宋",
        "collection_info": null
    },
    {
        "uuid": "1f3785f9f3be51f2c7a28401a5e9e9cd",
        "title": "鄜延凯歌  其一",
        "author": "沈括",
        "content": "先取山西十二州，别分牙将打衙头。\n回看秦塞低如马，渐见黄河直北流。",
        "dynasty": "宋",
        "collection_info": null
    },
    {
        "uuid": "000a1d784e3907bc2dff7522b2b24740",
        "title": "鄜延凯歌  其二",
        "author": "沈括",
        "content": "天威略地过黄河，万里羌人尽汉歌。\n莫堰横山倒流水，从教西去作恩波。",
        "dynasty": "宋",
        "collection_info": null
    },
    {
        "uuid": "9d77346b0fa2266240b693990cc1b8bb",
        "title": "鄜延凯歌  其三",
        "author": "沈括",
        "content": "马尾胡琴随汉车，曲声犹自怨单于。\n弯弓莫射云中雁，归雁如今不寄书。",
        "dynasty": "宋",
        "collection_info": null
    },
    {
        "uuid": "d07e8080b9a9214fe7d03adce40b85f0",
        "title": "鄜延凯歌  其四",
        "author": "沈括",
        "content": "灵武西凉不用围，番家总待纳王师。\n城中半是关西种，犹有当时轧吃儿。",
        "dynasty": "宋",
        "collection_info": null
    },
    {
        "uuid": "590f67ad7e0e97833e76700f7271af2f",
        "title": "鄜延凯歌  其五",
        "author": "沈括",
        "content": "旗队浑如锦绣堆，银装剑背打回回。\n先教净扫安西路，待向河源饮马来。",
        "dynasty": "宋",
        "collection_info": null
    },
    {
        "uuid": "0f1cb810fc889e8f1d13c5884673559a",
        "title": "二郎山",
        "author": "沈括",
        "content": "二郎山下雪纷纷，旋卓穹庐学塞人。\n化尽素衣冬末老，石烟多似洛阳尘。",
        "dynasty": "宋",
        "collection_info": null
    },
    {
        "uuid": "a7f77f136005e962b0055c3a29955073",
        "title": "光化道中遇雨",
        "author": "沈括",
        "content": "望远初翻叶，随风已结阴。\n雨蓬宜倦枕，乡梦入寒衾。\n蓑笠侵郧俗，溪山动越吟。\n烟波千里去，谁识魏牟心。",
        "dynasty": "宋",
        "collection_info": null
    },
    {
        "uuid": "09a3ce4d613c54d0177d2ed9485aaeca",
        "title": "汉东楼",
        "author": "沈括",
        "content": "野草粘天雨未休，客心自冷不关秋。\n寨西便是猿啼处，满目伤心悔上楼。",
        "dynasty": "宋",
        "collection_info": null
    },
    {
        "uuid": "46f748354c853e18d127e83914987878",
        "title": "幽命",
        "author": "沈括",
        "content": "山木啸兮云幽幽，秣我归马兮无为久留。\n江鼯翔兮雨漫漫，回予车兮水渐幰。\n仲何为兮中野，澹将洋兮疏驾。\n目逝兮形留，郁逍遥兮日下。\n泻慕兮流观，抚节兮浩望。\n驷黄戾兮靡骋，旋吾辑兮焉往。\n不我虚兮斯辰，思何为兮鞅掌。",
        "dynasty": "宋",
        "collection_info": null
    },
    {
        "uuid": "2dcb4891d538a10f3515d11c17a4c34c",
        "title": "佚老堂为江州陶宣德题",
        "author": "沈括",
        "content": "暂来林下问栖迟，已觉绦然悟昨非。\n卧起见山宁用买，门墙无物可人挥。\n茵连细草才容藉，淀染浓岚欲堕衣。\n佳士要当怜寂寞，不应全为折腰归。",
        "dynasty": "宋",
        "collection_info": null
    },
    {
        "uuid": "3366eedf0f4940101d4ef186b8b3d2a1",
        "title": "游秀州东湖",
        "author": "沈括",
        "content": "柳色青天雨乍晴，鸭头细草绕堤生。\n林间野日依依见，水底春光寸寸明。\n犹喜乱花时入眼，可能万事顿忘情。\n无端景物相料理，屡欲颠狂兴不成。",
        "dynasty": "宋",
        "collection_info": null
    },
    {
        "uuid": "8419e9c092be8a8cbd05178cc1b622e6",
        "title": "秀州秋日",
        "author": "沈括",
        "content": "草满池塘霜送梅，林疏野色近楼台。\n天围故越侵云尽，潮上孤城带月回。\n客梦冷随风叶断，愁心低逐雁声来。\n流午又喜经重九，可意黄花是处开。",
        "dynasty": "宋",
        "collection_info": null
    },
    {
        "uuid": "aeadb809115498bdda7a70902ec6845b",
        "title": "苏小小墓",
        "author": "沈括",
        "content": "古木寒鸦噪夕阳，六朝遗恨草茫茫。\n水如香篆船如叶，咫尺西陵不见郎。",
        "dynasty": "宋",
        "collection_info": null
    },
    {
        "uuid": "b67edf97b54879918738badea8319e3f",
        "title": "赠故乡人",
        "author": "沈括",
        "content": "我家已破出他乡，如连如卓方阜昌。\n岂料囊金随后散，一齐开铺鬻文章。\n我今滨死秪如寻，二友犹堪望轩翥。\n从头借问向来谁，十室九人非旧主。",
        "dynasty": "宋",
        "collection_info": null
    },
    {
        "uuid": "008dab4fede7f09a4eeccded1477b4a7",
        "title": "金山",
        "author": "沈括",
        "content": "楼台两岸水相连，江北江南镜裏天。\n芦管玉箫齐送夜，一声飞断月如烟。",
        "dynasty": "宋",
        "collection_info": null
    },
    {
        "uuid": "24278c477b66df00be171fe197c8e9e3",
        "title": "游花山寺",
        "author": "沈括",
        "content": "经旬飘雨喜新晴，病马缘畦取次行。\n老态只应随日至，春心无意与花争。\n山川满目浮烟合，楼板侵天暮霭横。\n嗟我有身无处用，强携尊酒入峥嵘。",
        "dynasty": "宋",
        "collection_info": null
    },
    {
        "uuid": "546a1ee3bb50e89a3ec08b6228a6f7c7",
        "title": "望海楼",
        "author": "沈括",
        "content": "雨声林外尽，秋色望中添。\n落日挂疏柳，远江横暮檐。\n好风疑有意，堕叶故争帘。\n为问楼中客，胡为尽日淹。",
        "dynasty": "宋",
        "collection_info": null
    },
    {
        "uuid": "36e99d33eefa2e26d4d17af15a7882cb",
        "title": "润州甘露寺",
        "author": "沈括",
        "content": "丞相高斋半草莱，旧时风月满亭台。\n地从日月生时见，天到江山尽处回。\n三国是非春梦断，六朝城阙野花开。\n心随潮水漫漫去，流徧烟村半日来。",
        "dynasty": "宋",
        "collection_info": null
    },
    {
        "uuid": "4520a5fe2d43b3739475a371806f8175",
        "title": "陈丞相故宅",
        "author": "沈括",
        "content": "丞相旌旗久不归，虚堂宁止叹伊威。\n绿槐楼阁山蝉响，青草池塘野燕飞。",
        "dynasty": "宋",
        "collection_info": null
    },
    {
        "uuid": "be0b942a8917b731b1cc171c87cb1653",
        "title": "丹阳楼",
        "author": "沈括",
        "content": "碧城西转拂苍烟，日绕阑干一握天。\n青草暮山歌扇底，美人瑶瑟瞑鸿边。\n吹声隐隐江都月，弄影翩翩建业船。\n流尽古来东去水，又将秋色遇楼前。",
        "dynasty": "宋",
        "collection_info": null
    },
    {
        "uuid": "f28d8e5b6a7a4fe516c1dfa7b4c27ff3",
        "title": "尝茶",
        "author": "沈括",
        "content": "谁把嫩香名雀舌，定知北客未曾尝。\n不知灵草天然异，一夜风吹一寸长。",
        "dynasty": "宋",
        "collection_info": null
    },
    {
        "uuid": "43f3a676152647f9306a3ae9849d91d8",
        "title": "图画歌",
        "author": "沈括",
        "content": "画中最妙言山水，摩诘峰峦两画起。\n李成笔夺造化功，荆浩开图论千里。\n范宽石澜烟树深，枯木关仝极难比。\n江南董源僧巨然，淡墨轻岚为一体。\n宋迪长于远与乎，王端善作寒江行。\n克明已往道宁逝，郭熙遂得新来名。\n花竹翎花不同等，独出徐熙入神境。\n赵昌设色古无如，王友刘常亦堪并。\n黄筌居寀及谭宏，鸥鹭春葩蜀中景。\n艾宣孔雀世绝伦，羊仲甫鸡皆妙品。\n惟有长沙易元吉，岂止獐鹿人不及。\n鵰鹰飞动羡张泾，番马胡瓌屹然立。\n濠梁崔白及崔悫，群虎屏风供御幄。\n海州徐易鱼水科，鳞鬣如生颇难学。\n金陵佛像王齐翰，顾德谦名皆雅玩。\n老曹菩萨各精神，道士李刘俱伟观。\n星辰独尚孙知微，卢氏楞伽亦为伴。\n勾龙爽笔势飘飖，锦裏三人共辉焕。\n西川女子分十眉，宫粧捻{絼艮}周昉肥。\n尧民击壤鼓腹笑，滕王蛱蝶相交飞。\n居宁草虫名浙右，孤松韦偃称世希。\n韩干能为大宛马，包鼎虎有惊人威。\n将军曹霸善图写，五花聪马今传之。\n驭人相扶似偶语，老杜咏入丹青持。\n少保薛稷偏工鹤，杂品皆奇惟石恪。\n戴蒿韩滉能画牛，小景惠崇烟漠漠。\n唐僧传古精画龙，毫端想与精神通。\n拏珠奋身奔海窟，鬣如飞火腾虚空。\n忠恕楼台真有功，山须突出华清宫。\n用及象坤能画鬼，角嘴铁面头蓬松。\n侯翼曾为五侯图，海山聚出风云乌。\n尔朱先生着儒服，吕翁碧眼长髭须。\n恺之维摩失旧啧，但见累世令人模。\n探微真啧迹存一本，甘露板壁狻猊枯。\n操蛇恶鬼衔火兽，鉴名道子传姓吴。\n僧繇殿龙点双目，即时便有雷霆驱。\n仙翁葛老渡溪岭，潇洒数幅名移居。\n辋川弄水并捕鱼，长汀乱苇寒疏疏。\n予家所有将盈车，高下百品难俱书。\n相传好占雅君子，睹诗观画言无虚。",
        "dynasty": "宋",
        "collection_info": null
    },
    {
        "uuid": "8273db53a079347c17a2eb56f4450ab3",
        "title": "幽人篇  其一",
        "author": "沈括",
        "content": "幽人步影啭春阳，情多无那不成章。\n恨楼未高着鞭望，南陌无人但垂杨。",
        "dynasty": "宋",
        "collection_info": null
    },
    {
        "uuid": "03d9bc6535d6ce93557a9977ac3675bb",
        "title": "幽人篇  其二",
        "author": "沈括",
        "content": "天边梦来情满床，梦短数觉宵苦长。\n起坐作琴舞闺倡，占珑水中月茫茫。",
        "dynasty": "宋",
        "collection_info": null
    },
    {
        "uuid": "238b597f7e1f6e6655f989fd2b0cad0e",
        "title": "幽人篇  其三",
        "author": "沈括",
        "content": "蜘蛛做网着屠苏，蜻蜒故来晕罗襦。\n醮君柏酒情莫疏，无情可能学哺鸪。",
        "dynasty": "宋",
        "collection_info": null
    },
    {
        "uuid": "1d147f78d9904174163cccc52736ff5e",
        "title": "归计",
        "author": "沈括",
        "content": "住山人少说山多，空只年年忆薜萝。\n不是自心应不信，眼前归计又蹉跎。",
        "dynasty": "宋",
        "collection_info": null
    },
    {
        "uuid": "62d73897af14051f0b532c2e44831246",
        "title": "叹老",
        "author": "沈括",
        "content": "为觅少年心不得，当时感旧已潸然。\n情怀此日君休问，又老当时二十年。",
        "dynasty": "宋",
        "collection_info": null
    },
    {
        "uuid": "dcecdc0f41b9966a2278e9e7d5790fe3",
        "title": "雨中红梅盛开折送李野夫",
        "author": "沈括",
        "content": "轻苞满槛簇花钿，云幕低垂黯淡天。\n巫峡人归街暮雨，阿溪家远隔非烟。\n少分山客红云破，拟夺星郎锦帐鲜。\n未上春风惜寒晚，故教开向众芳前。",
        "dynasty": "宋",
        "collection_info": null
    },
    {
        "uuid": "b2880a4d822fc7dc127a3f88f1a4998f",
        "title": "次韵辛着作兴化园池诗  其一",
        "author": "沈括",
        "content": "能文骑省幸邻船，多病中散自萧然。\n□桥鸟啼深竹裏，晴渚梦遶杨花边。\n难分桃杏春满目，不断水月波如烟。\n□须移居速相就，已有的的新生莲。",
        "dynasty": "宋",
        "collection_info": null
    },
    {
        "uuid": "7f19b6d2433e4e72d293e2a8c8786e8f",
        "title": "次韵辛着作兴化园池诗  其二",
        "author": "沈括",
        "content": "东来重见郭翻船，目极沧洲似渺然。\n浪信小桡穿竹去，不知佳景向谁边。\n白头赵将心仍在，多病莱芜竈不烟。\n惟有王家风月地，时时客看满池莲。",
        "dynasty": "宋",
        "collection_info": null
    },
    {
        "uuid": "7573a66e760799161922729de1b03b91",
        "title": "寄永嘉王博士",
        "author": "沈括",
        "content": "十万橐鞬临易水，五营旗鼓出中山。\n去年今日西岑别，回首吴山梦寐间。",
        "dynasty": "宋",
        "collection_info": null
    },
    {
        "uuid": "9d0c827de19efa0b51f62ba17e2c7b8e",
        "title": "贺仲雨斗门",
        "author": "沈括",
        "content": "濯锦江边唱绝强，孤青和者亦夔襄。\n历年虽久地相远，在寝岂止升渠堂。\n纵能帖石防颓岸，随寓幽居供赏朊。\n何如是处斗门雄，莆壤万农生赞欢。\n庄周笑我机械深，夏王见我须赏音。\n莫道白头犹未遇，等劳一片活人心。",
        "dynasty": "宋",
        "collection_info": null
    },
    {
        "uuid": "c4d79a7aa08cb29304720efedab4ec7d",
        "title": "自题水阁绝句",
        "author": "沈括",
        "content": "三间水阁贾耘老，一首佳词沈会宗。\n无限当时好风月，如今总属绩溪翁。",
        "dynasty": "宋",
        "collection_info": null
    },
    {
        "uuid": "b53a4fa2ab9acc765162189e6b7f79af",
        "title": "浩燕堂",
        "author": "沈括",
        "content": "西堂昔时冷萧条，使君名高堂为高。\n流虹碎□勤镌雕，粉黛翕倏随挥毫。\n太守浩燕觞九牢，门前过客罗百艘。\n檐褕晔晔烂亭皋，切云危冠控豪曹。\n秋鹤霜毛飞锦袍，六鹊曳地横金腰。\n轻罗韬烟媚中宵，缓歌阁舞萦云髾。\n赵人手提千牛刀，目视大犗如鸿毛。\n太守巨笔驱波涛，指画风云惨动摇。\n佩牛带犊如销膏，区区古人无是超。\n吴秔如脂敢百筲，连车折轴弃道交。\n釜区争先走名豪，旋鲈掣酒飞千舠。\n杜伯称觥酾醲醪，翳翳禾黍藏笙箫。\n太守浩燕乐岁饶，岂徒割烹盈大庖。",
        "dynasty": "宋",
        "collection_info": null
    },
    {
        "uuid": "4f1e7212975ddac20abecae6112d27f8",
        "title": "句  其一",
        "author": "沈括",
        "content": "百辟九霄环帝座。",
        "dynasty": "宋",
        "collection_info": null
    },
    {
        "uuid": "4c9bda78da4a34c104c9896de7e3c742",
        "title": "句  其二",
        "author": "沈括",
        "content": "艇子隔溪语，水光冰玉壶。",
        "dynasty": "宋",
        "collection_info": null
    },
    {
        "uuid": "3886d22c1ce16ea64bffb37fdb151bb0",
        "title": "句  其三",
        "author": "沈括",
        "content": "白差乌鬼作鹧鹚。",
        "dynasty": "宋",
        "collection_info": null
    },
    {
        "uuid": "560b49ec19ba887219d097b35f6425f5",
        "title": "句  其四",
        "author": "沈括",
        "content": "黄金碾畔绿尘飞，碧玉瓯中翠涛起。",
        "dynasty": "宋",
        "collection_info": null
    },
    {
        "uuid": "0e82d6e436faa84223cbeef8cf21ac33",
        "title": "句  其五",
        "author": "沈括",
        "content": "四蹄双翻惊草头，飞入平原不沾土。",
        "dynasty": "宋",
        "collection_info": null
    },
    {
        "uuid": "5d242de4a83f151b54f97769453f80b8",
        "title": "送程给事知越州",
        "author": "沈括",
        "content": "鸾台倦直出黄扉，鱼浦双旌入翠微。\n阁老清规三省旧，使君高兴五湖归。\n却从江海瞻青琐，聊过丘园戏锦衣。\n一拂京尘浩南望，蓬莱阁静簿书稀。",
        "dynasty": "宋",
        "collection_info": null
    },
    {
        "uuid": "08d43cd859d33b42861ecd7d76c9feb3",
        "title": "寄赠舒州徐处土",
        "author": "沈括",
        "content": "昔爱灊川游，青林覆幽石。\n道人携手行，萧然名山客。\n谁知隋世路，譬如羁飞翮。\n林皋未脱去，纷纷头欲白。\n轻负皇人经，犹怀稚川策。\n幸已弃韦带，远谢功名迹。\n聊希闭关士，正苦身为役。\n别来二千日，还丹应有术。\n毋忘绛囊赠，使我升仙籍。\n将酬金镮脆，青绫三万尺。",
        "dynasty": "宋",
        "collection_info": null
    },
    {
        "uuid": "90bc479ac35fd88e45376d104d0b76c8",
        "title": "游二禅师道场",
        "author": "沈括",
        "content": "胜境东西白，高僧一二禅。\n只知行道处，不记住山时。\n涧月中分照，林花各自妍。\n披云寻旧址，犹在绛峰旁。",
        "dynasty": "宋",
        "collection_info": null
    },
    {
        "uuid": "066611ba6a5fb62b12cc5f95be5c3531",
        "title": "题孤岭",
        "author": "蒋之奇",
        "content": "蛟绡翦下碧双垂，归挹清流背紫微。\n北向更登孤岭去，此身还入白云飞。",
        "dynasty": "宋",
        "collection_info": null
    },
    {
        "uuid": "60d28f8b513180f8091cf9e7a401d771",
        "title": "春帖子",
        "author": "蒋之奇",
        "content": "昧旦求衣向晓鸡，蓬莱仗下日将西。\n花添漏鼓三声远，柳映春旗一色齐。",
        "dynasty": "宋",
        "collection_info": null
    },
    {
        "uuid": "68d0b89249b79886f92d675d13fb52f8",
        "title": "和鲍娘题兑溪驿",
        "author": "蒋之奇",
        "content": "尽日行荒径，全家出瘴岚。\n鲍娘诗句好，今夜宿江南。",
        "dynasty": "宋",
        "collection_info": null
    },
    {
        "uuid": "15098cfac9da4bc6fe9bc99cfb0a965e",
        "title": "和兄之翰宠换苏印  其一",
        "author": "蒋之奇",
        "content": "久次含香厌粉闱，恳求茂苑得州麾。\n却寻旧日池台胜，犹忆当年几杖随。\n入里下车修敬日，过家上冢致哀时。\n应怜二弟犹羁绊，万里边沙远帅熙。",
        "dynasty": "宋",
        "collection_info": null
    },
    {
        "uuid": "6fd79823d7cd059cf43223e3a6af4664",
        "title": "和兄之翰宠换苏印  其二",
        "author": "蒋之奇",
        "content": "早同侍宦向长洲，今拥旌麾访旧游。\n自古风流诗酒地，韦苏州后蒋苏州。",
        "dynasty": "宋",
        "collection_info": null
    },
    {
        "uuid": "6c31010e61fdb7f101767725d18c72dc",
        "title": "赠海陵天庆观乐子长真人碑",
        "author": "蒋之奇",
        "content": "瑶坛三级满苍苔，想像真人饮赤杯。\n飒飒仙风动杉桧，只应飇驭暂归来。",
        "dynasty": "宋",
        "collection_info": null
    },
    {
        "uuid": "227ad978d96e592a1b28c503f1e3991c",
        "title": "和秘阁曝书会",
        "author": "蒋之奇",
        "content": "宴豆追儒雅，簪缨成礼容。\n中天开璧府，左海见鳌峰。\n汗简陈三馆，仙游列玉京。\n丹青浮象魏，盛典照蓬瀛。",
        "dynasty": "宋",
        "collection_info": null
    },
    {
        "uuid": "4001772dd9d935e57d510ebeaff5cd2a",
        "title": "寄米元章",
        "author": "蒋之奇",
        "content": "京城汩没兴如何，归棹翩翩返薜萝。\n尽室生涯寄京口，满床图籍锁岩阿。\n六朝人物东流尽，千古山河北固多。\n为借文殊方丈地，中间容箇病维摩。",
        "dynasty": "宋",
        "collection_info": null
    },
    {
        "uuid": "689cd5b6e56e78e88d41bd103566cbdb",
        "title": "即事",
        "author": "蒋之奇",
        "content": "渭水岐山不出兵，却携慧剑锦官城。\n醉来身外穷通小，老去人间毁誉轻。\n扪虱雄豪空自许，屠龙工巧竟何成。\n雅闻岷下多区芋，聊试寒炉玉糁羹。",
        "dynasty": "宋",
        "collection_info": null
    },
    {
        "uuid": "272a23d1771ba82c82913841fb635618",
        "title": "游朝阳岩遂登西亭",
        "author": "蒋之奇",
        "content": "昔游不在远，幽岩临治城。\n嵚岑俯潇碧，庨豁延阳明。\n绿涧可径八，滑路偪仄行。\n泉源自何来，涓涓玉锵鸣。\n疑穿云雷窟，常带鱼龙腥。\n寒江凈泻镜，怪石坐开屏。\n幽鸟驯可罗，潜蛟深莫罾。\n梯险接层栈，冠颠耸危亭。\n俯睨极玄窞，仰攀穷青冥。\n蹇旷出物表，高虚挹玄英。\n惜哉非吾土，不得憩此生。\n旧业寄阳羡，故园依晋陵。\n秋风滆湖白，春色颐山青。\n一从绅笏去，遂使猨鹤惊。\n迂疏暗时机，孱琐叨官荣。\n谪弃分所宜，愧恧颜已盈。\n人生讵有几，世累吾方轻。\n愿言解羁绁，上疏还簪缨。\n宁居召魂魄，恬养休性情。\n纷华屏外慕，冲澹严中扃。\n穷年伴农圃，毕志先畴耕。",
        "dynasty": "宋",
        "collection_info": null
    },
    {
        "uuid": "c4d95f6e615661078db0002bb79505b5",
        "title": "澹岩",
        "author": "蒋之奇",
        "content": "零陵水石天下闻，澹山之胜难具论。\n初从崖口入地底，始见殿阁开重门。\n乃知兹洞最殊绝，洞中金碧开祇园。\n宽平可容万人坐，仰视有若覆盎盆。\n虚明最宜朝日照，阴晦常有黑云屯。\n盘虬夭矫垂乳下，巨兽突兀巨石蹲。\n木香一株在岩壁，人迹峭绝不可扪。\n灵仙飞游享此供，常驾飇驭乘云轩。\n我来正逢春雨霁，氛翳开廓阳景温。\n呀然双穴露天半，笼络万象将并吞。\n只疑七窍混沌在，五窍忘失两窍存。\n神奇遗迹未泯灭，至今犹有斧凿痕。\n云床石屏极隈隩，昔有居士常潜蟠。\n避秦不出傲征召，美名遂入贤水源。\n咸通曾为二蛇窟，元畅演法蛇辄迁。\n从兹其中建佛剎，栖隐不復闻世喧。\n惜哉此景久埋没，但与赤子安枯禅。\n次山子厚爱山水，探索幽隐穷晨昏。\n朝阳迫迮若就狴，石角秃鬝如朝髠。\n豪篇矜夸过其实，称誉珉石为玙璠。\n环观珍宝欲奄有，不到胜处天所悭。\n嗟予至此骇未睹，不暇称讚徒惊嘆。\n恨无雄文压奇怪，好事略与二子班。\n芜词愿勒岩上石，勿使岁久词灭漫。",
        "dynasty": "宋",
        "collection_info": null
    },
    {
        "uuid": "62f091187a560003f7a72686141bf17e",
        "title": "清光亭",
        "author": "蒋之奇",
        "content": "郑圃仆射陂，汉阳郎官湖。\n郎官何为名，张谓佩使符。\n泛觞江城南，乃与太白俱。\n明月一万顷，清光天下无。",
        "dynasty": "宋",
        "collection_info": null
    },
    {
        "uuid": "05ffb0ca2d5187d6ef4552c16f9b74e9",
        "title": "萍乡即事",
        "author": "蒋之奇",
        "content": "地接长沙近，乡名自古闻。\n毛山千嶂雪，玉女一堆云。\n拱木扶霄上，飞泉触石分。\n霜风萍实老，目断楚江濆。",
        "dynasty": "宋",
        "collection_info": null
    },
    {
        "uuid": "863ede340a13a667920111b7f8b5a3a6",
        "title": "重湖阁",
        "author": "蒋之奇",
        "content": "宫亭彭蠡接扬澜，浩荡横空六月寒。\n试问风波何以险，老僧只有管倚阑干。",
        "dynasty": "宋",
        "collection_info": null
    },
    {
        "uuid": "1e8b0e6a9c6c65c2f106c4ef48f01f4a",
        "title": "水西示刘尉",
        "author": "蒋之奇",
        "content": "役役尘埃倦客情，偶逢佳节得闲行。\n凭君为把如椽笔，便向苍崖记姓名。",
        "dynasty": "宋",
        "collection_info": null
    },
    {
        "uuid": "f61ac446f2599b8e77a6e4ba0943e3be",
        "title": "题到氏田舍",
        "author": "蒋之奇",
        "content": "六朝冠盖俱尘土，到氏今无苗裔存。\n当时任昉过田舍，野老犹记查林村。",
        "dynasty": "宋",
        "collection_info": null
    },
    {
        "uuid": "5135b4966a8a075f87119901b6708022",
        "title": "南雄昌乐驿",
        "author": "蒋之奇",
        "content": "城东浈水碧渊洄，杨仆楼船向此来。\n我亦编蓬今下濑，拟寻韶石上崔嵬。",
        "dynasty": "宋",
        "collection_info": null
    },
    {
        "uuid": "ef8a5ab56a8222363db3497f1578d75c",
        "title": "续武溪深",
        "author": "蒋之奇",
        "content": "滔滔武溪一何深，鸟飞不渡，兽不能临。\n嗟哉武溪何毒淫。\n飞湍瀑流泻云岑，砰激百两雷车音。\n吾闻神汉之初始开斸，史君姓周其各煜。\n至今庙在乐昌西，苔藓残碑仅填读。\n武水之源自何出，郴州武县鸬鷀石。\n南入桂阳三百里，峻濑洪涛互淙射。\n其谁写此入新声，一曲马援门人笛。\n南方耆旧传此水，乐昌之泷兹乃是。\n退之昔日泛潮阳，曾到泷头问泷吏。\n我今以选来番禺，事与昌黎殊不类。\n未尝神色辄戃慌，何至形容遽憔悴。\n但怜岁晚毛鬓侵，故园一别至于今。\n溪光罨画清且浅，朱藤覆水成春阴。\n何为在此婴朝簪，翩然走马驰骎骎。\n南踰瘴岭穷崎崟，梅花初开雪成林。\n韶石仿佛闻舜琴，曹源一滴清人心。\n远民安堵年谷稔，百蛮航海来献琛。\n嗟余才薄力不任，报君夙夜输诚忱。\n布宣条教勤官箴，有佳山水亦出寻。\n乐平吾乐何有极，不信弦歌武溪深。",
        "dynasty": "宋",
        "collection_info": null
    },
    {
        "uuid": "308cb344a69de50acb1463369c89ec14",
        "title": "望韶石",
        "author": "蒋之奇",
        "content": "当日昌黎繫缆初，曾瞻双阙整冠裾。\n致君尧舜今谁是，想像闻韶更起予。",
        "dynasty": "宋",
        "collection_info": null
    },
    {
        "uuid": "50b5993da0b372c0f394d4da40d39a4e",
        "title": "石门山  其一",
        "author": "蒋之奇",
        "content": "吕嘉妄欲抗中原，积石江心尚岿然。\n岂料王师到寻狭，挫锋困粟遂无前。",
        "dynasty": "宋",
        "collection_info": null
    },
    {
        "uuid": "98f3d75c77fd1b4fa17c7f169fc44eda",
        "title": "石门山  其二",
        "author": "蒋之奇",
        "content": "楼船伏波安在哉，会兵曾破石门来。\n昔年已过获嘉县，今日更登朝汉台。",
        "dynasty": "宋",
        "collection_info": null
    },
    {
        "uuid": "8165a9d84dec8af392d52441802c8bee",
        "title": "峡山",
        "author": "蒋之奇",
        "content": "昨从浈阳来，暮过峡山寺。\n适闻新昌寇，道路传者沸。\n余时不敢留，一苇翻然逝。\n虽经绝妙境，已负清幽意。\n捲帘坐船，船极目望苍翠。\n有如逢珍宝，不暇贮箧笥。\n又如过屠门，大嚼涎垂喙。\n每欲问其详，曾莫得图志。\n道人山中来，为我谭一二。\n犀去金锁沈，猿归玉环坠。\n赵胡垂钓石，岿然出江际。\n穆王双车辙，想像常按辔。\n汉晋五仙人，曾骑五羊至。\n俊霭二禅师，神力与迎驭。\n岧峣五岳塔，初自昆崙施。\n三祖石堪奇，僧粲尝所憩。\n上方狮子台，下视见云气。\n异花成帐幄，红紫嫣然媚。\n蒙茸绿崖草，茎叶相覆被。\n或黄如金钗，或白如珠珥。\n造化穷天巧，肖像名殊异。\n梁间许浑诗，壁上李翱记。\n但知攷事蹟，何暇评文字。\n清远中古宿，俯压南海澨。\n退之贬潮阳，亦曾经此地。\n幢碎逢飓风，雷电助其势。\n我来幸无恙，恬然不忧畏。\n祥飇送轻帆，默已荷神赐。\n此归会有日，维舟就津次。\n当为小盘桓，历览尝夙志。",
        "dynasty": "宋",
        "collection_info": null
    },
    {
        "uuid": "fa4ec97357b3484e21b7c9783d866dec",
        "title": "浮丘山",
        "author": "蒋之奇",
        "content": "此山从古号浮丘，携手城西是旧游。\n法从未容穿豹尾，守藩聊得步鳌头。\n傍连玳瑁遗亭近，下有珊瑚废井留。\n得道丈人如可遇，秋风挹袖上瀛洲。",
        "dynasty": "宋",
        "collection_info": null
    },
    {
        "uuid": "0dd35569af0c4ff7bc22f0b557343db7",
        "title": "过芜湖",
        "author": "蒋之奇",
        "content": "除地诛茅悬左偏，三山一碧正当前。\n舍人为写湖阴曲，禅伯请题城上篇。\n帐下劲兵缠象魏，枥中飞骑控巴滇。\n至今庭竹根延蔓，尚想当时七宝鞭。",
        "dynasty": "宋",
        "collection_info": null
    },
    {
        "uuid": "db70834741adbd5359a6263dffbb6e40",
        "title": "游狼山",
        "author": "蒋之奇",
        "content": "一线横大江，千螺簇层峦。\n空外飞鸟没，烟中片帆还。",
        "dynasty": "宋",
        "collection_info": null
    },
    {
        "uuid": "9d29bda183d8698109edc0c782a1abe6",
        "title": "鹦鹉洲",
        "author": "蒋之奇",
        "content": "落日汉阳孤阁对，秋风鄂渚数舟横。\n偶吟万里飘流句，独倚沧洲忆祢生。",
        "dynasty": "宋",
        "collection_info": null
    },
    {
        "uuid": "bd19f713fa9e16c6afc8be1ec27a565f",
        "title": "朝汉台",
        "author": "蒋之奇",
        "content": "不终强屈蛮夷上，稍復低回礼义中。\n自昔一时成霸业，至今千载仰英风。",
        "dynasty": "宋",
        "collection_info": null
    },
    {
        "uuid": "b96bcb104d5fa991fa4807145f837fbe",
        "title": "菖蒲涧",
        "author": "蒋之奇",
        "content": "拨破红尘入紫烟，五羊坛上访神仙。\n人间自觉无闲地，城裏谁知有洞天。",
        "dynasty": "宋",
        "collection_info": null
    },
    {
        "uuid": "efd783cb50a066666b0472b0ef348c10",
        "title": "泊武昌",
        "author": "蒋之奇",
        "content": "圆坛展祀日，樊山开宴时。\n钓台高嶪嵲，离殿鬰参差。",
        "dynasty": "宋",
        "collection_info": null
    },
    {
        "uuid": "e55d1787379734fb23aee7340e3d69e2",
        "title": "休休亭",
        "author": "蒋之奇",
        "content": "势利煎人漫白头，休休休去是良谋。\n应须买取堪骑鹤，跨入芝田阆苑游。",
        "dynasty": "宋",
        "collection_info": null
    },
    {
        "uuid": "101706fdc1d3198d0ed3d45d032aba40",
        "title": "题慧山寺",
        "author": "蒋之奇",
        "content": "释子幽居远俗纷，停桡登览日将曛。\n湖光已嘆千年变，山势犹惊九陇分。\n迸溜冷喷双沼雪，煮茶香透一杯云。\n偶因流落寻佳致，何意声名世外闻。",
        "dynasty": "宋",
        "collection_info": null
    },
    {
        "uuid": "92239ef68bd4a7e28192da891f6d3de8",
        "title": "游慧山",
        "author": "蒋之奇",
        "content": "还家岂不乐，生事未应闲。\n朝日已復去，征鞍方更攀。\n伤心百道水，阅目万重山。\n何以忘羁旅，翛翛醉梦间。",
        "dynasty": "宋",
        "collection_info": null
    },
    {
        "uuid": "526dcdf87a962b49e0026e59b6ec615f",
        "title": "萍乡",
        "author": "蒋之奇",
        "content": "人家白雪中，鸟道青云裏。\n耕斸竞畬田，鱼樵喧会市。\n秀出罗霄山，倒流杨岐水。\n三真不可寻，寥寥忽千祀。\n更想用兵时，徘徊甘卓垒。",
        "dynasty": "宋",
        "collection_info": null
    },
    {
        "uuid": "f6f16f9364297cfd151b9d6a939f2a66",
        "title": "爱山堂  其一",
        "author": "蒋之奇",
        "content": "我爱通羊好，民居山作城。\n眼前无俗事，枕畔有滩声。",
        "dynasty": "宋",
        "collection_info": null
    },
    {
        "uuid": "381c17b5af9815ddd098f9dde36b91de",
        "title": "爱山堂  其二",
        "author": "蒋之奇",
        "content": "我爱通羊好，环回云水间。\n重峦与迭嶂，真是翠屏山。",
        "dynasty": "宋",
        "collection_info": null
    },
    {
        "uuid": "7d0229f362dffdd4b398a514a4c7b3f5",
        "title": "爱山堂  其三",
        "author": "蒋之奇",
        "content": "我爱通羊好，清无半点尘。\n峭山多洞户，樵牧识仙人。",
        "dynasty": "宋",
        "collection_info": null
    },
    {
        "uuid": "1eaf05cc2a531d5cf4a1a124f3381a58",
        "title": "爱山堂  其四",
        "author": "蒋之奇",
        "content": "我爱通羊好，青山便是城。\n白云深处宿，一椀玉泉声。",
        "dynasty": "宋",
        "collection_info": null
    },
    {
        "uuid": "3e098ac6d0bbafa006c75c8e180281e5",
        "title": "爱山堂  其五",
        "author": "蒋之奇",
        "content": "我爱通羊好，烟霞冰玉间。\n不须乘羽驾，飞入翠屏山。",
        "dynasty": "宋",
        "collection_info": null
    },
    {
        "uuid": "aa11f8faa10c14e4d2afbf695d5aaec8",
        "title": "爱山堂  其六",
        "author": "蒋之奇",
        "content": "我爱通羊好，山深不染尘。\n数家原上住，疑是避秦人。",
        "dynasty": "宋",
        "collection_info": null
    },
    {
        "uuid": "b2cdfafed30aab0bd4c352df92546d51",
        "title": "爱山堂  其七",
        "author": "蒋之奇",
        "content": "我爱通羊好，楼高入锦城。\n青山常在眼，涧水不闻声。",
        "dynasty": "宋",
        "collection_info": null
    },
    {
        "uuid": "61dad744188104a0b2c427e123112dfe",
        "title": "爱山堂  其八",
        "author": "蒋之奇",
        "content": "我爱通羊好，双泉咫尺间。\n不须寻谢屐，步入九宫山。",
        "dynasty": "宋",
        "collection_info": null
    },
    {
        "uuid": "52eef42523ef0ad70360cd625aa2d4ad",
        "title": "爱山堂  其九",
        "author": "蒋之奇",
        "content": "我爱通羊好，宗英迥出尘。\n文章与政事，今復见何人。",
        "dynasty": "宋",
        "collection_info": null
    },
    {
        "uuid": "7d4dc8aab3568db70e3ac9ffb3d277b6",
        "title": "会山",
        "author": "蒋之奇",
        "content": "我爱蓬莱编，復此会群仙。\n仙人笑拍手，索我瑶华篇。",
        "dynasty": "宋",
        "collection_info": null
    },
    {
        "uuid": "ba5e2a63819673ad1dc5c8cb2cae58e0",
        "title": "大泉洞",
        "author": "蒋之奇",
        "content": "涓涓石含泉，扁舟过其下。\n大旱日望尔，神功一飞洒。",
        "dynasty": "宋",
        "collection_info": null
    },
    {
        "uuid": "3a44004cd7c99a418c22bdab8c27f807",
        "title": "失题  其一",
        "author": "蒋之奇",
        "content": "三十六湖水所潴，其间尤大为五湖。\n中间可以置邮戍，隐然高阜如覆盂。\n大开名园治亭榭，时燕朱履为欢娱。",
        "dynasty": "宋",
        "collection_info": null
    },
    {
        "uuid": "835df7561a857c384cd02e8ad146ff9e",
        "title": "失题  其二",
        "author": "蒋之奇",
        "content": "高台雄跨一千尺，熙熙乐国游华胥。",
        "dynasty": "宋",
        "collection_info": null
    },
    {
        "uuid": "c1f7cbc6b1f38128db9a41d2d1c6269e",
        "title": "失题  其三",
        "author": "蒋之奇",
        "content": "堂轩峻迭青壁滑，老蚌放开明月珠。",
        "dynasty": "宋",
        "collection_info": null
    },
    {
        "uuid": "a24d9459994fc5e2d33faa1b45c17f15",
        "title": "失题  其四",
        "author": "蒋之奇",
        "content": "苍龙脱角莹且泽，鲜瓜自与风雷俱。\n郏家女子已仙去，尚有故井存通衢。",
        "dynasty": "宋",
        "collection_info": null
    },
    {
        "uuid": "732d67384134a7f85bcdb0c550f6e32e",
        "title": "失题  其五",
        "author": "蒋之奇",
        "content": "凌波罗袜尘欲起，冉冉玉水翻红蕖。",
        "dynasty": "宋",
        "collection_info": null
    },
    {
        "uuid": "cdaff2c306bb391706c0506cc4cfbf9f",
        "title": "失题  其六",
        "author": "蒋之奇",
        "content": "摇辉蘸影弄姿媚，粉黛醉倒无人扶。",
        "dynasty": "宋",
        "collection_info": null
    },
    {
        "uuid": "22e6c169dded511255638a76657350b8",
        "title": "失题  其七",
        "author": "蒋之奇",
        "content": "牡丹芍药开四达。",
        "dynasty": "宋",
        "collection_info": null
    },
    {
        "uuid": "a65bd71aa7ae57c20c791640bd97ed08",
        "title": "失题  其八",
        "author": "蒋之奇",
        "content": "品第未必扬州殊，武陵迷春无处问。",
        "dynasty": "宋",
        "collection_info": null
    },
    {
        "uuid": "c8deda1af92d8b509c57bcc3e8068185",
        "title": "失题  其九",
        "author": "蒋之奇",
        "content": "杳杳仙路来盘纡，流杯插花欢客饮。",
        "dynasty": "宋",
        "collection_info": null
    },
    {
        "uuid": "ad949c7e1afad245f0a63bef0cfcdc68",
        "title": "失题  其一○",
        "author": "蒋之奇",
        "content": "霏霜溅雪来坐隅，序贤祈爵发鸣镝。",
        "dynasty": "宋",
        "collection_info": null
    },
    {
        "uuid": "9b8d5b1c5ca050d01661341dd3b774ab",
        "title": "失题  其一一",
        "author": "蒋之奇",
        "content": "传花迭语争喧呼，主人能诗有仙格。\n锦囊丽藻纷披敷，拟驱轻驾逐烟客。",
        "dynasty": "宋",
        "collection_info": null
    },
    {
        "uuid": "76da2554d3793e27266a1db67e8b5b4a",
        "title": "失题  其一二",
        "author": "蒋之奇",
        "content": "旷浪尘外天为徒。",
        "dynasty": "宋",
        "collection_info": null
    },
    {
        "uuid": "abed524fcf1b923ec85a11ce1c619ab9",
        "title": "失题  其一三",
        "author": "蒋之奇",
        "content": "梦得池塘生春草，一句我知今古无。\n西归定蹑瀛峤顶，气象早已居蓬壶。\n甘棠留爱在他日，好事传作淮南图。",
        "dynasty": "宋",
        "collection_info": null
    },
    {
        "uuid": "254208ea93d8be9bb052c3792d95805c",
        "title": "九峰寺  其一",
        "author": "蒋之奇",
        "content": "沿涧扳崖入翠霞，寺僧犹寄旧钟家。\n芙蓉秀出天河外，我欲名为小九华。",
        "dynasty": "宋",
        "collection_info": null
    },
    {
        "uuid": "07e06dad1ba2f79b433ca3c97c6fa178",
        "title": "九峰寺  其二",
        "author": "蒋之奇",
        "content": "九子芙蓉畔，传灯彼一时。\n谁无男女相，试问末山尼。",
        "dynasty": "宋",
        "collection_info": null
    },
    {
        "uuid": "d623d4a3a58ebe00091d1a874cb869a6",
        "title": "云末峰",
        "author": "蒋之奇",
        "content": "遥睇青冥绝险生，山翁相指乱云横。\n不知身世在何许，但觉满怀风露清。",
        "dynasty": "宋",
        "collection_info": null
    },
    {
        "uuid": "93f15e9264981ef45d98f662ed3ab3c3",
        "title": "飞云峰",
        "author": "蒋之奇",
        "content": "翠巘茏葱瑞色分，岚光遥映缕丝棼。\n无心谩作奇峰势，何碍金乌出海门。",
        "dynasty": "宋",
        "collection_info": null
    },
    {
        "uuid": "b514b8bf820c072f9b4955a1a3975ce6",
        "title": "香炉峰",
        "author": "蒋之奇",
        "content": "天风飘飘浮紫烟，谁把雪山香草然。\n气息不教落人世，直上紫皇青案前。",
        "dynasty": "宋",
        "collection_info": null
    },
    {
        "uuid": "af2611b1d8204a75ab336dee10933f48",
        "title": "翠霞峰",
        "author": "蒋之奇",
        "content": "软金赪玉翠流辉，天嫔新开云锦机。\n西望赤城标起处，宦情欲逐野云飞。",
        "dynasty": "宋",
        "collection_info": null
    },
    {
        "uuid": "42b057657dc79a46dc89b6e828c6c905",
        "title": "苍玉峰",
        "author": "蒋之奇",
        "content": "翠滴溪桥水冱澄，更深斜月映寒星。\n巉岩何代点头石，卧听高人夜读经。",
        "dynasty": "宋",
        "collection_info": null
    },
    {
        "uuid": "5548b534314d3a7fb44c4b1e31f4e5b5",
        "title": "芙蓉峰",
        "author": "蒋之奇",
        "content": "擎天一柱万山低，九朵奇葩秀一枝。\n多少好山僧占住，空王曾会范围基。",
        "dynasty": "宋",
        "collection_info": null
    },
    {
        "uuid": "aa4362b3a23c663b4f26a1ccf60b3252",
        "title": "流清峰",
        "author": "蒋之奇",
        "content": "飞泉练白地无尘，欻起千波湛寂身。\n静挟飞仙忘世虑，却嗤尘世梦中人。",
        "dynasty": "宋",
        "collection_info": null
    },
    {
        "uuid": "4222607f2a457620731424546138b0e4",
        "title": "峨眉峰",
        "author": "蒋之奇",
        "content": "翠黛轻拖促晓妆，云归鬟岫鬓苍苍。\n道人欲识普贤面，西蜀重烧十愿香。",
        "dynasty": "宋",
        "collection_info": null
    },
    {
        "uuid": "8fe25493fd65bf061098b5195a469597",
        "title": "天竺峰",
        "author": "蒋之奇",
        "content": "藜杖芒鞋兴不穷，万山螺簇碧茏葱。\n青天一饷开图画，潋滟收归惨淡中。",
        "dynasty": "宋",
        "collection_info": null
    },
    {
        "uuid": "8c3bb32ae7ebc579400666e9ee3bc019",
        "title": "生云石",
        "author": "蒋之奇",
        "content": "藤阴棱石煜金科，磊砢常将风雨磨。\n刚被闲云生罅隙，禅僧迷失旧盘陀。",
        "dynasty": "宋",
        "collection_info": null
    },
    {
        "uuid": "dca8ba26f2f549977cb96ad2498c641c",
        "title": "燕窝石",
        "author": "蒋之奇",
        "content": "墨窝化石锁烟苔，岩上茅空烟又开。\n尘劫一声清磬裏，至今犹有燕飞来。",
        "dynasty": "宋",
        "collection_info": null
    },
    {
        "uuid": "225b2b96e1facd2182f7aa3fd6f2c441",
        "title": "万年妙莲阁",
        "author": "蒋之奇",
        "content": "佛陇遗芳鲜俪踪，王张三观揭禅丛。\n圆明珠繫衣襦裏，凈妙莲生湿淤中。\n再现石桥真法界，重兴银地旧家风。\n未应赋述夸孙绰，序倡称扬復有公。",
        "dynasty": "宋",
        "collection_info": null
    },
    {
        "uuid": "6957d86b8835c5b0fb5c555eb2a305cc",
        "title": "松石峰",
        "author": "蒋之奇",
        "content": "晚向津亭泊画船，忽闻佳处在云烟。\n松根化作千年石，山寺蒸为一涧泉。\n祖意供看亭下柏，禅交同结社中莲。\n明朝舆笋还跻岭，聊借僧房一觉眠。",
        "dynasty": "宋",
        "collection_info": null
    },
    {
        "uuid": "2155f9d16ba2588d538c190b98f211d6",
        "title": "望海歌",
        "author": "蒋之奇",
        "content": "我来灵峰□沧海，夜半起坐望海亭。\n沈沈水面正阴黑，六龙衔日□未平。\n□更阳谷光气发，五色变怪不可名。\n洪涛汹涌□鼎沸，蛟蜃伏匿鱼龙惊。\n金鸦腾署若木末，烟消雾散□下明。\n狂风喧豗簸巨浪，犹似百面雷鼓鸣。\n崩腾荡沃□五岳，鳞鬣磨有效地鲸与鹏。\n嘈峨忽骇陵谷变，雪山千仞□际横。\n飘飘番船随上下，出没仅若水□萍。\n忽然风霁□籁息，金斗熨帖一练平。\n碧波湛湛千万顷，参错岛屿□杯罂。\n三江五湖亦甚大，视此乃类蹄中泓。\n琉球佛齐日本国，隐隐微见烟林青。\n三山历历亦可数，突兀下有□头撑。\n惜哉秦王不此，劳心徒欲求长生。\n我虽流落□海上，独此寄寓亦可矜。\n行当结茅炼金液，以待九转□丹成。\n仙飞羽化会有日，直跨三岛梯青冥。\n他年故人或相问，请来访我于蓬瀛。",
        "dynasty": "宋",
        "collection_info": null
    },
    {
        "uuid": "71e357e7910b84fd5e8497f19cb83d85",
        "title": "潄玉泉",
        "author": "蒋之奇",
        "content": "断崖天削成，半腰为坳窊。\n殿阁在其中，乃是释子家。\n初疑无路通，去必凌紫霞。\n屈曲转山足，云萝可攀拏。\n忽然至其上，金碧藏谽谺。\n却见岩下路，目睛眩生花。\n僧有定慧者，来自蜀道赊。\n五代方乱离，相此山水佳。\n卜居不復出，焚香拥袈裟。\n嗟余但企仰，涉世空喧哗。\n安得寄遁此，可以忘幽遐。",
        "dynasty": "宋",
        "collection_info": null
    },
    {
        "uuid": "8c27da1c0c1bfed04a275084b003a2ed",
        "title": "寄题三瑞堂",
        "author": "蒋之奇",
        "content": "好在庐陵守，年来强健无。\n一麾新佩印，三瑞更为图。\n善政传江右，飞书到海隅。\n缅怀乌府旧，何日笑谈俱。",
        "dynasty": "宋",
        "collection_info": null
    },
    {
        "uuid": "f27acc50f8c257694d512d1f8d47d8b1",
        "title": "琴高台怀古  其一",
        "author": "蒋之奇",
        "content": "高士遗台曲涧东，俯临百丈之飞虹。\n云卷云舒绝壁下，花开花落空潭中。\n丹砂炼去山俱寂，赤鲤骑归路不通。\n嘆息往来车马客，几人忙处问琴公。",
        "dynasty": "宋",
        "collection_info": null
    },
    {
        "uuid": "9d46ce6fbc4f34620becd765f4d4daf3",
        "title": "琴高台怀古  其二",
        "author": "蒋之奇",
        "content": "来至泾川十里余，崭然怪石翠凌虚。\n自惭不是神仙骨，空羡琴高控鲤鱼。",
        "dynasty": "宋",
        "collection_info": null
    },
    {
        "uuid": "2825c22dcdfcc79e18664fb28f404343",
        "title": "白面山",
        "author": "蒋之奇",
        "content": "白面峰峦碧玉堆，故人卜筑在岩隈。\n难寻荀鹤旧游宅，尚有昭明古钓台。\n满槛名花红胜锦，一溪流水绿如苔。\n七闽千里倦游客，两眼眵昏向此开。",
        "dynasty": "宋",
        "collection_info": null
    },
    {
        "uuid": "a261b042fea23c2b2ad028d41b8b5e2f",
        "title": "游化城寺",
        "author": "蒋之奇",
        "content": "级级跻攀险，肩舆若上天。\n云端开净刹，峰顶见平田。\n水石清无价，烟霞翠满前。\n高僧卜居此，意欲断尘缘。",
        "dynasty": "宋",
        "collection_info": null
    },
    {
        "uuid": "63adb3e71971fe0f91fd68facc986eeb",
        "title": "六和寺金鱼池",
        "author": "蒋之奇",
        "content": "全体若金银，深藏如自珍。\n应知贪饵者，毕竟是凡人。",
        "dynasty": "宋",
        "collection_info": null
    },
    {
        "uuid": "c368ebf79bb5ca6a3f85ca26d03c94a8",
        "title": "隐居南庄",
        "author": "蒋之奇",
        "content": "耕春烟一垄，钓月水千寻。\n未荒三径菊，不负此生心。",
        "dynasty": "宋",
        "collection_info": null
    },
    {
        "uuid": "863d78e6d7e001757cf4df1f74b22700",
        "title": "苍玉洞",
        "author": "蒋之奇",
        "content": "苍玉门径阔，白云庭院深。\n鄞江一丈水，清可照人心。",
        "dynasty": "宋",
        "collection_info": null
    },
    {
        "uuid": "1c347517efe3ae089d6fae42fe2c3edd",
        "title": "鹫峰院",
        "author": "蒋之奇",
        "content": "山前十里入青苍，猿鸟声中建道场。\n日转竹阴侵阁冷，水流花片过门香。",
        "dynasty": "宋",
        "collection_info": null
    },
    {
        "uuid": "024d352d8e41375021eb516cb57e2960",
        "title": "泾溪",
        "author": "蒋之奇",
        "content": "荡漾溪沙深浅间，羣山回抱翠连环。\n扁舟便欲乘流去，直下山门六刺滩。",
        "dynasty": "宋",
        "collection_info": null
    },
    {
        "uuid": "59408ecf37f4efe08c09ea8b68b5879e",
        "title": "过幙溪忆左难当",
        "author": "蒋之奇",
        "content": "幙山孤秀幙溪清，玉鑑光寒映翠屏。\n今古寥寥何可问，难当遗事在图经。",
        "dynasty": "宋",
        "collection_info": null
    },
    {
        "uuid": "1ec1b1134ec10c5d94d02374931dfcf6",
        "title": "刘遗民钓台",
        "author": "蒋之奇",
        "content": "最爱仙人卧白云，一竿来此钓红鳞。\n我今不学磻溪叟，行作宗雷社裏人。",
        "dynasty": "宋",
        "collection_info": null
    },
    {
        "uuid": "fb447d7c1c49e8d35f3892a2fb133cda",
        "title": "嘉禾驿",
        "author": "蒋之奇",
        "content": "盱江清浅见游鳞，百尺飞桥跨碧津。\n行过水南看更好，风光骀荡百花春。",
        "dynasty": "宋",
        "collection_info": null
    },
    {
        "uuid": "e38e2bfe7b5f0b8492985734f19b47cf",
        "title": "梅花",
        "author": "蒋之奇",
        "content": "昨夜雪初霁，寒梅破蕾新。\n满头虽白髪，聊插一枝春。",
        "dynasty": "宋",
        "collection_info": null
    },
    {
        "uuid": "56495323ea76733bb85cf6a13c7c1e0a",
        "title": "诗一首",
        "author": "蒋之奇",
        "content": "凌风泛浪白于云，野牧湖中晓至昏。\n一举招旗毕来集，至今人号养鹅墩。",
        "dynasty": "宋",
        "collection_info": null
    },
    {
        "uuid": "149ee9702781bd2dbced5f76ad1d1209",
        "title": "左伯桃墓羊角哀墓",
        "author": "蒋之奇",
        "content": "结交有羊左，是惟一时才。\n为闻楚王贤，翩然自燕来。\n一日食欲尽，俱往空双埋。\n伯桃乃独留，饿死梁山隈。\n角哀仕既达，感旧肝胆摧。\n念此併粮惠，告还葬遗骸。\n至今溧阳旁，突兀穴土堆。\n何人致荐奠，千花飞酒杯。\n精灵今在否，古木以生雷。\n鲁公昔过之，驻车久徘徊。\n感嘆发篇咏，洒翰镵琼瑰。\n惜哉今不存，散落随尘埃。\n空余郑熏记，片石昏苍苔。\n末世友道绝，雅歌□□颓。\n草木尚萎死，小怨何足怀。\n我思有所矫，巨燄明寒灰。\n兹事虽过中，义烈亦壮哉。\n幸逢太丘长，揭表旌泉台。\n寥寥千载间，下激清风迴。\n还顾势利交，市道良可哀。",
        "dynasty": "宋",
        "collection_info": null
    },
    {
        "uuid": "914555abf7c3fd9ddeeddc4f1b968bf7",
        "title": "墨妙亭",
        "author": "蒋之奇",
        "content": "兰亭搨本得遗法，字体变化人莫窥。\n梭飞壁间势屈矫，剑出狱底光陆离。\n可怜阙啮侵点画，铁网买断珊瑚枝。",
        "dynasty": "宋",
        "collection_info": null
    },
    {
        "uuid": "bfb6a43043e7eed7b15208432659cd99",
        "title": "排衙石",
        "author": "蒋之奇",
        "content": "怪石如排衙，罗列亭两畔。\n森森整旌纛，岌岌峨冠弁。",
        "dynasty": "宋",
        "collection_info": null
    },
    {
        "uuid": "de30c468c2b870e59a62acf1c5ef4667",
        "title": "磨剑池",
        "author": "蒋之奇",
        "content": "闻说旌阳旧筑坛，故浮修水一来看。\n至今磨剑池犹在，冷浸一天星斗寒。",
        "dynasty": "宋",
        "collection_info": null
    },
    {
        "uuid": "ecb6b74ed8b285b4b76465ba9d942de3",
        "title": "鹿鸣宴",
        "author": "蒋之奇",
        "content": "公辅产日南，九龄起韶阳。\n早知朱泚反，预识胡雏狂。",
        "dynasty": "宋",
        "collection_info": null
    },
    {
        "uuid": "355661d26fce1163236e23a32e4bdf6b",
        "title": "越王台",
        "author": "蒋之奇",
        "content": "近城故有武王台，拂云千尺高崔嵬。\n谓之朝汉乃非是，岁时嘉会倾尊罍。",
        "dynasty": "宋",
        "collection_info": null
    },
    {
        "uuid": "025ec749a1d139a9a74000f8b601d7bf",
        "title": "奉陪穆父尚书仲至侍郎德和吏部至启圣院",
        "author": "蒋之奇",
        "content": "惟此休祥地，相传庆育时。\n绕枢飞电转，流渚彩虹垂。\n鬰鬰余佳气，绵绵嗣庆基。\n九龙曾洒濯，三圣共扶持。",
        "dynasty": "宋",
        "collection_info": null
    },
    {
        "uuid": "e7a030e56ad01ae4fc7d5af6db45bf1b",
        "title": "上清储祥宫",
        "author": "蒋之奇",
        "content": "万计损珠宝，千章列栋楹。\n秋毫思颊挫，不日庆釐成。\n青简流芳远，丹书霈泽倾。\n袖人罔恫怨，道路沸欢声。",
        "dynasty": "宋",
        "collection_info": null
    },
    {
        "uuid": "3565707a44d013db928f97a5331e3bd7",
        "title": "寄题梅坛",
        "author": "蒋之奇",
        "content": "昔我承乏江西官，豫章圣迹无不观。\n如何復有此遗恨，独我不到梅仙坛。\n梅仙坛在丰城界，真风爽气埃尘外。\n当年补尉向南昌，才誉虽高官未大。\n汉成帝时纲纪坏，先生谏书至于再。\n前擢王章矫曲朝，戮及妻子雠党快。\n群臣知非不敢争，遂令天下言为诫。\n乌乎此语诚甚危，讥切权强何慷慨。\n借令触突倖臣牙，嗜一羁单未为害。\n公卿大臣噤不吐，彼为私谋安足怪。\n正人在下吁可悲，变名吴市復谁知。\n元丰敕书为旌表，故故丹井存遗基。\n寿春真人锡显号，称其高蹈与俗遗。\n先生虽不遇于昔，而遇于今蒙奖饬。\n令丞作书誉忠直，潜德幽光辉无极。",
        "dynasty": "宋",
        "collection_info": null
    },
    {
        "uuid": "e8ac08a0910b39a5b4f2c6d11221dc10",
        "title": "上高宝严寺",
        "author": "蒋之奇",
        "content": "嘉节长岐路，区区梦幻身。\n何年一举腋，仙去逐敖君。",
        "dynasty": "宋",
        "collection_info": null
    },
    {
        "uuid": "9d0bbfd4c217da490d881d6c9283ba01",
        "title": "青草湖",
        "author": "蒋之奇",
        "content": "地无一勺水，安得有湖名。\n世事果如此，风波平地生。",
        "dynasty": "宋",
        "collection_info": null
    },
    {
        "uuid": "188d6624dca7dae7c0060af4651b0349",
        "title": "龙池岩",
        "author": "蒋之奇",
        "content": "苍龙蜕骨去已久，山根一穴如天开。\n寄言俗客不可入，往往白昼生风雷。",
        "dynasty": "宋",
        "collection_info": null
    },
    {
        "uuid": "b5cc2de12208579d0fb9ec3e1e0026d5",
        "title": "苍玉洞",
        "author": "蒋之奇",
        "content": "全闽形势属临汀，赣岭连疆似井陉。\n江汇里渊销地脉，山横华盖应天星。",
        "dynasty": "宋",
        "collection_info": null
    },
    {
        "uuid": "80b4ac3259aeaad3176388a73cc7bf2c",
        "title": "石岩",
        "author": "蒋之奇",
        "content": "紫翠望云岚，山前一径杉。\n冥冥烟雨裏，枉道访仙岩。",
        "dynasty": "宋",
        "collection_info": null
    },
    {
        "uuid": "e0941af5b70276b3ebef17c0d77a6cfc",
        "title": "广州州学记繫诗",
        "author": "蒋之奇",
        "content": "诸侯之学，是谓泮水。\n诗人所颂，鲁侯戾止。\n献馘于是，献囚于是。\n釆芹则美，饮酒维旨。\n淮夷来服，觩弓搜矢。\n其挚维何，元龟象齿。\n区区鲁邦，陋无足纪。\n维泮之兴，功烈如彼。\n下逮郑国，学校不修。\n青青子衿，莫肯来游。\n谁欲毁之，侨吉厥犹。\n视其所召，药之则瘳。\n我得吾师，实获所求。\n首善于京，其速置邮。\n矧在守长，宣化承流。\n德音不昭，维职之忧。\n番禺之学，莫原所作。\n岁月其绵，栋楹腐恶。\n藩级板夷，屋垣圮剥。\n图像之威，弗丹弗雘。\n圣经不谈，束置高阁。\n讲席其虚，维尘漠漠。\n譬彼弗殖，萎其将落。\n于嗟斯民，谁启谁觉。\n释老二氏，尚能尊师。\n岂伊吾儒，曾是弗为。\n道废若此，莫或耻之。\n振而起诸，岂不在兹。\n爰命鸠材，僝工以时。\n肇新两序，翼如翚飞。\n载闢祠庭，奂其轮而。\n颐指而化，鬼设神施。\n乃延师生，来燕来处。\n匪怒伊教，载笑载语。\n笾豆有践，殽核维旅。\n以妥以侑，礼仪具举。\n济间多士，进退规矩。\n夏弦春诵，各得其所。\n相彼错薪，有擢维楚。\n遐不作人，成是才谞。\n在汉循吏，时则文翁。\n修起学宫，成都市中。\n常衮在闽，讲导从容。\n士比内州，岁贡以充。\n贤不天成，有养自蒙。\n谁谓越远，齐鲁同风。\n憬彼夷蛮，来顺来从。\n南交厎宁，猗学之功。",
        "dynasty": "宋",
        "collection_info": null
    },
    {
        "uuid": "f4260d5cbddd726419cda1996e320f61",
        "title": "按行分宜",
        "author": "蒋之奇",
        "content": "分得宜春地，东偏一画屏。\n洪阳仙洞古，龙姥旧祠灵。\n雨过溪痕长，春回草径青。\n道傍聊下马，揩藓读碑铭。",
        "dynasty": "宋",
        "collection_info": null
    },
    {
        "uuid": "a85c8cd786577fa3d0e71b22952cdde1",
        "title": "旴水诗",
        "author": "蒋之奇",
        "content": "旴江一带碧涟漪，来凭阑干把酒时。\n吏役不知春色晚，绯桃花发两三枝。",
        "dynasty": "宋",
        "collection_info": null
    },
    {
        "uuid": "9a9776a09285682de5f843552ea02a61",
        "title": "麻源诗",
        "author": "蒋之奇",
        "content": "泉飞石磴尚微红，涧出铜陵碧数重。\n遥想谢公临郡日，几回屐齿印苔封。",
        "dynasty": "宋",
        "collection_info": null
    },
    {
        "uuid": "0decf642f612bf2085779e86475880cf",
        "title": "章山永寿禅寺",
        "author": "蒋之奇",
        "content": "老僧七十九，自说少游方。\n试问章山景，炉添一炷香。",
        "dynasty": "宋",
        "collection_info": null
    },
    {
        "uuid": "14b6df7c1044a0a4aaad48d6de1a7299",
        "title": "游狼山寺",
        "author": "蒋之奇",
        "content": "不到狼山已十春，旧题犹覆碧纱尘。\n重来风物皆依旧，嬴得衰残老病身。",
        "dynasty": "宋",
        "collection_info": null
    },
    {
        "uuid": "7e35d2342f4fdcaf762dd862a8de8f5d",
        "title": "冲寂观",
        "author": "蒋之奇",
        "content": "楼阁鬰穹窿，清都幸此逢。\n兔藏贤令井，鲸吼贰卿钟。\n花覆瑶台暗，香飘宝鼎浓。\n仙居赤城洞，人住玉霄峰。\n棋响风敲竹，琴栖月在松。\n云霞随步武，猿鹤伴从容。\n湖涨销千尺，山浮黛色重。\n人间真福地，物外是灵踪。\n鹫岭标香剎，蛟溪接近封。\n枌榆偏在念，桑梓更惟恭。\n学道功成就，冲霄愿必从。\n他年随羽化，横跨葛坡龙。",
        "dynasty": "宋",
        "collection_info": null
    },
    {
        "uuid": "682108286b40aab7c90a8766b0c4ff1a",
        "title": "句  其一",
        "author": "蒋之奇",
        "content": "橘熟洞庭晓，胪肥笠泽秋。",
        "dynasty": "宋",
        "collection_info": null
    },
    {
        "uuid": "b8a7d256bbc0e1b34d2c78840dee8404",
        "title": "句  其二",
        "author": "蒋之奇",
        "content": "古寺当江湄，归舟昔尝往。",
        "dynasty": "宋",
        "collection_info": null
    },
    {
        "uuid": "81864c15c11caa7a8577500ee2e2227b",
        "title": "句  其三",
        "author": "蒋之奇",
        "content": "九峰篸碧玉，一水剪青绡。",
        "dynasty": "宋",
        "collection_info": null
    },
    {
        "uuid": "e41bfc178de57f83fe921a11b4af48da",
        "title": "句  其四",
        "author": "蒋之奇",
        "content": "今日湖中石，当年天上星。",
        "dynasty": "宋",
        "collection_info": null
    },
    {
        "uuid": "312b214a570b2d8d29ad0ce536d5f0a0",
        "title": "句  其五",
        "author": "蒋之奇",
        "content": "到门先见如丝瀑，恰似渊明醉石旁。",
        "dynasty": "宋",
        "collection_info": null
    },
    {
        "uuid": "1911711ab8c7bc6e7199976f9d6402df",
        "title": "句  其六",
        "author": "蒋之奇",
        "content": "雄豪何止压南州，天下临观应第一。",
        "dynasty": "宋",
        "collection_info": null
    },
    {
        "uuid": "35ccffaddc7d7e5c8966bf82baa32972",
        "title": "句  其七",
        "author": "蒋之奇",
        "content": "贡水在东章在西，鬰孤台与白云齐。",
        "dynasty": "宋",
        "collection_info": null
    },
    {
        "uuid": "ce95c76403a78e0606a2a610f3b206a6",
        "title": "句  其八",
        "author": "蒋之奇",
        "content": "已跨白鹅归紫府，空留丹竈在人间。",
        "dynasty": "宋",
        "collection_info": null
    },
    {
        "uuid": "2f06cd42c35380f3782b94acc10fb925",
        "title": "句  其九",
        "author": "蒋之奇",
        "content": "空传赵居士，不见纸衣僧。",
        "dynasty": "宋",
        "collection_info": null
    },
    {
        "uuid": "e8c1ee67630a785697c9cf39e7131e11",
        "title": "句  其一○",
        "author": "蒋之奇",
        "content": "绿野有佳气，清淮无点尘。",
        "dynasty": "宋",
        "collection_info": null
    },
    {
        "uuid": "a2de72ad9009592d5a69b8f4d1a8e8f9",
        "title": "句  其一一",
        "author": "蒋之奇",
        "content": "叔伟不见空缔建，正平何在独沧洲。",
        "dynasty": "宋",
        "collection_info": null
    },
    {
        "uuid": "973f3318027c68901b3cc012e8c8f7cd",
        "title": "句  其一二",
        "author": "蒋之奇",
        "content": "白云飞鸟皆在下，一江峡水向东流。",
        "dynasty": "宋",
        "collection_info": null
    },
    {
        "uuid": "0ca573c39307400baca1c34ca9bd3c88",
        "title": "句  其一三",
        "author": "蒋之奇",
        "content": "泉明为邑日，漫叟卜居时。",
        "dynasty": "宋",
        "collection_info": null
    },
    {
        "uuid": "47163136c83a3409de525ea67c934a93",
        "title": "句  其一四",
        "author": "蒋之奇",
        "content": "佛香红茉莉，番供碧玻璃。",
        "dynasty": "宋",
        "collection_info": null
    },
    {
        "uuid": "3b31de0e53601021ce09d238d941036f",
        "title": "句  其一五",
        "author": "蒋之奇",
        "content": "岿然三石佛，若在嘉州岸。",
        "dynasty": "宋",
        "collection_info": null
    },
    {
        "uuid": "276582ab2079481c5646c335dc2756c3",
        "title": "句  其一六",
        "author": "蒋之奇",
        "content": "文日闻贼报，七日走如烟。",
        "dynasty": "宋",
        "collection_info": null
    },
    {
        "uuid": "b710758b70b46e6ff2b19d014fceea12",
        "title": "句  其一七",
        "author": "蒋之奇",
        "content": "功成乞身去，于此老吾生。",
        "dynasty": "宋",
        "collection_info": null
    },
    {
        "uuid": "122c63decf47e91109ed168335a6d05f",
        "title": "句  其一八",
        "author": "蒋之奇",
        "content": "琼林花草闻前语，罨画溪山指后期。",
        "dynasty": "宋",
        "collection_info": null
    },
    {
        "uuid": "ced1ebaeda1fe0b5b7ccece4c7585fca",
        "title": "句  其一九",
        "author": "蒋之奇",
        "content": "龙归一饷云遮洞，猿叫三声月满山。",
        "dynasty": "宋",
        "collection_info": null
    },
    {
        "uuid": "507af8c17d16d1667ccbcc7dedcd75e4",
        "title": "句  其二○",
        "author": "蒋之奇",
        "content": "日月双连璧，干坤一弹丸。",
        "dynasty": "宋",
        "collection_info": null
    },
    {
        "uuid": "1cf727802317aa3684d8bba17ccf76eb",
        "title": "句  其二一",
        "author": "蒋之奇",
        "content": "秀蹙青螺髻，香持白蟹螯。",
        "dynasty": "宋",
        "collection_info": null
    },
    {
        "uuid": "1a60df881d216e0a6019818a4ff7add3",
        "title": "句  其二二",
        "author": "蒋之奇",
        "content": "品待秋风鲈味美，重来桂玉啜虀橙。",
        "dynasty": "宋",
        "collection_info": null
    },
    {
        "uuid": "3e78ffdb79ca8791b20f43b90bb0f94a",
        "title": "句  其二三",
        "author": "蒋之奇",
        "content": "野径得闲行。",
        "dynasty": "宋",
        "collection_info": null
    },
    {
        "uuid": "9dd432f5eb85e6848317dcbd766391e9",
        "title": "句  其二四",
        "author": "蒋之奇",
        "content": "玉杯旧学无施设，空有新诗满锦囊。",
        "dynasty": "宋",
        "collection_info": null
    },
    {
        "uuid": "b8df13b9578e1633fe3d5f5b5d6d33ff",
        "title": "送中济侍郎帅庆得行字",
        "author": "范纯礼",
        "content": "为国虽以德，御戎难去兵。\n夏人久犯顺，边氓常废耕。\n遣师杨我武，谋帅直非轻。\n辍自金谷寄，倚以关塞行。\n壮怀吞猖狂，沈机足经营。\n新伤乃民力，未振亦军声。\n既膺阃外寄，当思千里清。\n吾家世此官，所得蕃汉情。\n未尝任杀戮，接以信与诚。\n方略固多在，惟公守其成。",
        "dynasty": "宋",
        "collection_info": null
    },
    {
        "uuid": "4e2b0b741749075b1d888ffe291c9f65",
        "title": "幸太学倡和",
        "author": "范纯礼",
        "content": "四十余年旧典章，圣君今復幸虞庠。\n虎贲万骑森罗列，雁序诸生俨缀行。\n已见重准同舜帝，不须无逸戒成王。\n祖宗基构隆三代，统业相承是肯堂。",
        "dynasty": "宋",
        "collection_info": null
    },
    {
        "uuid": "40c79a6bacd5c5f39d36cb13d10c9edd",
        "title": "梵安寺内浣溪四老唱和诗",
        "author": "杨咸章",
        "content": "闻说悬车三老儒，约为绘像访僧居。\n蟹螯杯酒欢无极，鼎足韬袭乐有余。\n暑簟共观岷岭雪，春盘同脍蜀江鱼。\n归来一榻如相许，须信逍遥倍二疏。",
        "dynasty": "宋",
        "collection_info": null
    },
    {
        "uuid": "e0122a3c96795af2300e3b2b7c150be1",
        "title": "甘露岩",
        "author": "杨咸章",
        "content": "屈曲山腰一径通，乱云芳草思无穷。\n尘埃从此去人远，我欲诛茅寄一峰。",
        "dynasty": "宋",
        "collection_info": null
    },
    {
        "uuid": "72b8606bf0f543430709312be58c756e",
        "title": "宗弟晦之通直有诗陈武信归簉三老之后损之喜继元韵以勉之",
        "author": "杨损之",
        "content": "未抛名利尚区区，方卜荣迁武信居。\n思簉林泉三老后，已经年纪七旬余。\n且来在野同游鹿，莫学临渊却羡鱼。\n子美堂邻愿为约，免教朋友旧情疏。",
        "dynasty": "宋",
        "collection_info": null
    },
    {
        "uuid": "5b8aeb5fd9d180dcd1567ea919e7106f",
        "title": "谨次元韵呈严钧给事",
        "author": "杨损之",
        "content": "万里归陪老叟游，灿然雅什遗朋俦。\n云咸响亮清盈耳，霜雪缤纷白满头。\n三益画开裨古意，千钟酒饮破春愁。\n劝君莫倦桑榆景，未得为霖志未酬。",
        "dynasty": "宋",
        "collection_info": null
    },
    {
        "uuid": "5a37c2a8f21f1fa07409145c7dfec212",
        "title": "杰衰朽无取辱益之见招同诸友为四老会晦之承议有诗杰谨次元韵",
        "author": "任杰",
        "content": "夫子关西出众儒，肯来寻我卜幽居。\n忘忧棋局真佳趣，投老诗篇是绪余。\n故旧已家吟伐木，太平只恐罩嘉鱼。\n主人醉指前溪路，松菊清凉月影疏。",
        "dynasty": "宋",
        "collection_info": null
    },
    {
        "uuid": "66caba2e35d8603a06d5957696b01d23",
        "title": "杰伏蒙知府给事宠示佳章谨次元韵和呈",
        "author": "任杰",
        "content": "险阻艰难自徧游，归来寻访老交俦。\n七年弦顷嗟分袂，二月莺花喜聚头。\n美酒十分须共醉，劳生一梦更何愁。\n况君富贵功名在，从此男儿志可酬。",
        "dynasty": "宋",
        "collection_info": null
    },
    {
        "uuid": "5d0e43ff4d6bb4b7332557fb83726287",
        "title": "武仲伏承益之奉议转示晦之佳什谨依元韵次和",
        "author": "杨武仲",
        "content": "素发庞眉一陋儒，常陪龙友到禅居。\n我随益者诚多幸，人叹贤哉愧有余。\n坐上共飞纯玉斝，腰间齐佩白银鱼。\n高吟清论常终日，会数朋交信不疏。",
        "dynasty": "宋",
        "collection_info": null
    },
    {
        "uuid": "74bdb93fa20061bf798700f30e2e9941",
        "title": "承漠公承议颁示佳章谨次元韵",
        "author": "杨武仲",
        "content": "当年台阁仰英游，此日还乡接旧俦。\n共喜故人攀凤翼，伫膺新诏觐螭头。\n清欢且尽三春乐，闲饮能消五载愁。\n夸听郢中歌白雪，敢将巴曲强论酬。",
        "dynasty": "宋",
        "collection_info": null
    },
    {
        "uuid": "725d5e8dfcecfcd219810b578a2746a0",
        "title": "送程给事知越州",
        "author": "吕嘉问",
        "content": "朱方藩牧寄非轻，故辍中朝近侍行。\n黼帐暂违簪笔对，锦衣初喜遇家荣。\n前临使宅千山秀，俯视堤封一水横。\n第恐急贤严召节，不容选胜遍江城。",
        "dynasty": "宋",
        "collection_info": null
    },
    {
        "uuid": "1ce15300f02e41cd1e7e5bcd05d1f0b8",
        "title": "题张公洞",
        "author": "单锷",
        "content": "松菊投荒山水间，阿谁指点到仙寰。\n洞门龙出云犹湿，石至丹成火欲寒。\n百越楼台摩诘画，三吴烟水季鹰闲。\n陶然醉卧花间酒，细纳余香满袖还。",
        "dynasty": "宋",
        "collection_info": null
    },
    {
        "uuid": "fbd05c27dc8665891bfa2b7ab2874cd2",
        "title": "巾山广轩",
        "author": "徐亿",
        "content": "胜景更新数步间，北山游得对巑岏。\n凭阑愈觉双峰峻，极目无涯六幙宽。\n特出喧卑资旷达，所临高远壮游盘。\n炎蒸此地为清暑，莫厌攀跻磴道难。",
        "dynasty": "宋",
        "collection_info": null
    },
    {
        "uuid": "f42705f4aff92fc15afbecb02b8c3d4d",
        "title": "凉轩",
        "author": "郎几",
        "content": "伟哉言偃室，室外构凉轩。\n到觉一襟爽，坐祛三伏暄。\n植筠怜节操，引水爱潺湲。\n公暇无余事，逍遥此释烦。",
        "dynasty": "宋",
        "collection_info": null
    },
    {
        "uuid": "fe512b4cc5f6ed27c38c508c1a1715c5",
        "title": "凉轩",
        "author": "吕希彦",
        "content": "酷暑如何避，虚轩落始成。\n地闲气易爽，境胜目须清。\n月上帘色静，风来竹坞呜。\n公余亦自适，山水入琴声。",
        "dynasty": "宋",
        "collection_info": null
    },
    {
        "uuid": "f19c6f8502c3e15f1e684ae30c15c261",
        "title": "游嵩山联句",
        "author": "王辟疆",
        "content": "灵境中天秀，雄名古到今。\n位尊朝列岳，势重压千岑。\n静锁神仙宅，高盘宇宙心。\n孤棱标日月，绝仞倚戈坛。\n彩楝灵柯邃，层坛净刹深。\n民祈传觋语，国祀致君比。\n碑古宇生字，堂虚画蠹金。\n山呼曾荐寿，神降即为霖。\n事怪涂山石，形端玉女砧。\n峰峦排翠玉，滩濑漱呜琴。\n蕙帐人谁继，金泥迹可寻。\n唐经藏宝妙，魏殿想銮音。\n云作他方雨，松连别院阴。\n谷泉长浸斗，顶路欲扪参。\n探穴魂潜动，扪萝力不禁。\n箕熊分蚁垤，伊洛认蹄涔。\n鸟道樵夫去，龙潭驿使临。\n众仙停羽驾，昔帝俨宸襟。\n选胜先看记，乘危可作箴。\n天门开四极，树品冠双林。\n灵药看苗斸，香醪挈榼斟。\n道宫庭不扫，学馆突无黔。\n垄麦风摇浪，溪淙石耸簪。\n杂花春烂漫，老木夜萧森。\n夕照河光接，晴岚塔影侵。\n深崖藏积雪，虚壑响幽禽。\n溪月寒澄霁，岩烟暮杳沈。\n寺桥横螮东，禅磬击谬琳。\n拂壁题新字，逢僧举旧吟。\n疲骖何处解，高阁在崎嵌。",
        "dynasty": "宋",
        "collection_info": null
    },
    {
        "uuid": "ee1d1d887f59bd35bd3f5e4e29a61c2c",
        "title": "凉轩",
        "author": "王辟疆",
        "content": "溪山环绕古城深，贤尹开轩日醉吟。\n大抵清虚虽得地，从来安静本由心。\n朝挥玉麈风生座，夜抚瑶琴月满襟。\n应笑陶潜种杨柳，五株门外不成阴。",
        "dynasty": "宋",
        "collection_info": null
    },
    {
        "uuid": "010063c7b08b9e355c1a230104f50ded",
        "title": "留题淡山岩",
        "author": "王辟疆",
        "content": "洞府深沉别有天，石门相贯碧孱颜。\n凿开混沌千年窍，坼破蓬莱一朵山。\n日玩嵌空僧不厌，时探幽怪客忘还。\n若教元子当初到，肯使朝阳播世间。",
        "dynasty": "宋",
        "collection_info": null
    },
    {
        "uuid": "c9534c7c0a22f849f31db49ef513cb20",
        "title": "凉轩",
        "author": "樊宗简",
        "content": "邑署开轩槛，景閒宜快襟。\n檐虚月先上，地僻暑宁侵。\n夕照乱山远，风清群水深。\n政成足优逸，好自抚鸣琴。",
        "dynasty": "宋",
        "collection_info": null
    },
    {
        "uuid": "0cb9278a2b66dff987f5acb828a39b93",
        "title": "凉轩",
        "author": "赵某",
        "content": "古邑逢贤宰，构轩凉景生。\n尘埃不復到，泉石有余清。\n诗得幽奇句，琴多雅淡声。\n居民陶美化，应此放高情。",
        "dynasty": "宋",
        "collection_info": null
    },
    {
        "uuid": "0961b1583099fd9b699d6a626e5a06f7",
        "title": "凉轩",
        "author": "杜叔献",
        "content": "县僻少逢迎，闲轩得创营。\n先秋岚气肃，涉夏竹风清。\n待月诗中趣，分泉枕畔声。\n凭君植春柳，高节继渊明。",
        "dynasty": "宋",
        "collection_info": null
    },
    {
        "uuid": "0fe7c8c055d3e74501a73c225d040ab8",
        "title": "凉轩",
        "author": "张锷",
        "content": "潇洒吴夫子，构轩山县中。\n何曾知大暑，每到便清风。\n林影乱不定，泉声咽復通。\n微吟倾白酒，日月任西东。",
        "dynasty": "宋",
        "collection_info": null
    },
    {
        "uuid": "4efda8f83ae8eb1b34a354d8ec1adfbb",
        "title": "凉轩",
        "author": "李鹏",
        "content": "盛夏暑已极，此轩凉復生。\n天除前吏酷，地借长官清。\n种竹风干树，敲棋月一枰。\n方知北窗傲，不独是渊明。",
        "dynasty": "宋",
        "collection_info": null
    },
    {
        "uuid": "69cb9b8c8116e6bc1d71b78126178f93",
        "title": "凉轩",
        "author": "江泳",
        "content": "一轩新创足清凉，岸帻披襟暇日长。\n极目闲田虞舆芮，凝神虚室老兼庄。\n檐牙高揭啄山色，簟角平舒约水光。\n料得北窗风更细，何妨笑傲比羲皇。",
        "dynasty": "宋",
        "collection_info": null
    },
    {
        "uuid": "434a9b720567d84fd504ca35b0f416e3",
        "title": "凉轩",
        "author": "赵中逵",
        "content": "虚凉夺炎暑，因此得佳名。\n终日琴棋乐，四时风月清。\n捲帘对山色，欹枕听泉声。\n桃李新栽植，花开政已成。",
        "dynasty": "宋",
        "collection_info": null
    },
    {
        "uuid": "f8b77c7f0ece363842eaf3ef6aa242ca",
        "title": "凉轩",
        "author": "张允",
        "content": "凉轩无限景，茂宰乐清闲。\n拂榻夜延月，捲帘时对山。\n泉声来槛曲，野色入檐间。\n遥忆琴樽会，吟游路险难。",
        "dynasty": "宋",
        "collection_info": null
    },
    {
        "uuid": "575ab83a0e008c0ac111fa4545e81f37",
        "title": "游王官谷",
        "author": "毌沆",
        "content": "不污唐家乱，萧然表圣居。\n泉声舆山色，相得共清虚。",
        "dynasty": "宋",
        "collection_info": null
    },
    {
        "uuid": "70f885436eaeeeb826d0813e03a90122",
        "title": "题招提院静照堂",
        "author": "俞希旦",
        "content": "槜李招提好，新堂向静开。\n因名求定慧，对镜悟西来。\n夜席常留月，寒阶暗落梅。\n师归得真趣，无復顾尘埃。",
        "dynasty": "宋",
        "collection_info": null
    },
    {
        "uuid": "db9b82791d928794947411b3e99180ec",
        "title": "送张君宰吴江",
        "author": "王介",
        "content": "乍被轩绥宠，新辞计省繁。\n三江吴故国，百里汉郎官。\n烟水莼芽紫，霜天橘颗丹。\n优游民政外，风月即清欢。",
        "dynasty": "宋",
        "collection_info": null
    },
    {
        "uuid": "a7ab1c9aea904cd7f4dbe08c2703706d",
        "title": "出知湖州",
        "author": "王介",
        "content": "吴兴太守美如何，太守从来恶祝蛇。\n生若不为上柱国，死时犹合替阎罗。",
        "dynasty": "宋",
        "collection_info": null
    },
    {
        "uuid": "ae840aba8a66eeaaea7edf64b9993151",
        "title": "句  其一",
        "author": "王介",
        "content": "上林春色好，携手去来兮。",
        "dynasty": "宋",
        "collection_info": null
    },
    {
        "uuid": "43cccf8bcc3d34913189e12259c11d83",
        "title": "句  其二",
        "author": "王介",
        "content": "命也岂终否，时乎不暂留。\n勉哉藏素业，以待岁之秋。",
        "dynasty": "宋",
        "collection_info": null
    },
    {
        "uuid": "3075fdb3cee0130c1202a3a0e9092220",
        "title": "句  其三",
        "author": "王介",
        "content": "草庐三顾动幽蛰，蕙帐一空生晓寒。",
        "dynasty": "宋",
        "collection_info": null
    },
    {
        "uuid": "fe637d4aff7940334f120d781132ca2c",
        "title": "句  其四",
        "author": "王介",
        "content": "金陵村裏王夫子，可是能吟富贵诗。",
        "dynasty": "宋",
        "collection_info": null
    },
    {
        "uuid": "3ae2a149ad360730c437664998d31eda",
        "title": "题碧落洞",
        "author": "高镈",
        "content": "豁见仙源启翠岩，曾无鏁钥易跻攀。\n临流便解尘缨濯，不信区区仕路难。",
        "dynasty": "宋",
        "collection_info": null
    },
    {
        "uuid": "f8054433838bcfc111499298452f5201",
        "title": "畲山月轩",
        "author": "朱伯虎",
        "content": "爱月开轩绝顶间，屹然危创压层峦。\n剪除群卉当檐尽，添得清光满槛看。\n乱石云堆秋色冷，老松风入夜声寒。\n十年梦寐江乡景，杖屦终期日倚栏。",
        "dynasty": "宋",
        "collection_info": null
    },
    {
        "uuid": "0c1f935ce19fc41b815437155dbe74dc",
        "title": "紫微山",
        "author": "朱伯虎",
        "content": "凿石开山已几年，半天台殿耸危峦。\n晓钟声向云边落，夜月光从槛底看。\n野色难藏千里秀，松风长占一轩寒。\n老僧此处真佳隐，应笑尘劳效小官。",
        "dynasty": "宋",
        "collection_info": null
    },
    {
        "uuid": "69f399fce119ae564ff0f06fc11247e1",
        "title": "诗一首",
        "author": "朱伯虎",
        "content": "松竹萧森水石闲，亭台高下耸层峦。\n环观迭嶂千重碧，俯瞰澄江万顷寒。\n佳景真宜南国诧，画图堪与北人看。\n使君贤雅能行乐，肯向东山羡谢安。",
        "dynasty": "宋",
        "collection_info": null
    },
    {
        "uuid": "b9cab15f1fdde2b7ced1f1a91f5e4753",
        "title": "和陈倩曾公岩韵",
        "author": "齐谌",
        "content": "天作地藏知几年，公来因得茂林间。\n谁言物外真仙境，祇接人居近郭山。\n石乳望中苍玉坠，泉源深处卧龙闲。\n行看再为苍生起，乘兴从容重返还。",
        "dynasty": "宋",
        "collection_info": null
    },
    {
        "uuid": "ba84c8cc2683bcbebcbd26e977af1a72",
        "title": "和刘谊老君岩韵  其一",
        "author": "齐谌",
        "content": "巨石何年此结成，老君肖像亦强名。\n以身为患言犹在，谩使时人分重轻。",
        "dynasty": "宋",
        "collection_info": null
    },
    {
        "uuid": "fdeb09f72f8e5043060d8bbb7f6d9bc5",
        "title": "和刘谊老君岩韵  其二",
        "author": "齐谌",
        "content": "岩前流水碧潺潺，鹤驭翩翩去弗还。\n堪笑世人求不死，岂知道在有无间。",
        "dynasty": "宋",
        "collection_info": null
    },
    {
        "uuid": "e57f22199a87e7b99a6b66df31c5d10d",
        "title": "春日醉中作",
        "author": "徐璹",
        "content": "惊雷殷殷南山曲，一夜山前春雨足。\n美人睡起怯轻寒，衣褪香绡红减玉。\n朝云霭霭弄晴态，野柳狂花无管束。\n东风也自足春情，吹皱两溪烟水绿。",
        "dynasty": "宋",
        "collection_info": null
    },
    {
        "uuid": "9b485f72a4a6480649e9c9776625a319",
        "title": "崇教院",
        "author": "徐璹",
        "content": "岩僧结栋何勤勤，殿合岧峣势欲奔。\n秋洗江光浮绀瓦，山盘树影入青轩。\n相逢未免同尘眼，何日安禅慰病魂。\n欲借上方留一枕，梦随寒磬过天门。",
        "dynasty": "宋",
        "collection_info": null
    },
    {
        "uuid": "d2a6add91a5439c9fd70170190c5aae6",
        "title": "句",
        "author": "徐璹",
        "content": "满城风物来春色，万里江山入酒杯。",
        "dynasty": "宋",
        "collection_info": null
    },
    {
        "uuid": "48006f41babd81f08164a800ba921754",
        "title": "和孔司封题蓬莱阁",
        "author": "江衍",
        "content": "巍据龙蟠最胜山，神仙琳馆落人间。\n差差万井庭阑布，矗矗群峰屏障环。\n入座湖光浮荡漾，俯檐云影遇斓谝。\n登临自有飘然思，便觉身同白日闲。",
        "dynasty": "宋",
        "collection_info": null
    },
    {
        "uuid": "04f7cad46e3be50199b46870050b321d",
        "title": "和刘景文登介亭",
        "author": "袁毂",
        "content": "东南富山水，所病在卑溽。\n阴晴变朝暮，梅雨大田足。\n翰苑宴高堂，金斝浮蚁渌。\n诗泠四座耳，醉饱五经腹。\n亭午登介亭，萦纡俯山麓。\n行路愁暍死，是月丁初伏。\n乘高瞰群峰，刚后浪奔逐。\n三吴在指掌，百粤入双目。\n汉忧分朱蟠，尧意注黄屋。\n下舆曾未几，传命甚邮速。\n霸遂伏下风，元白仰高躅。\n倡予而和汝，谈笑唾珠玉。\n所恨继者贫，囊箱无寸幅。\n刘侯世良将，文史三冬读。\n坐啸胡骑却，行歌燕旦哭。\n儒将久寂寥，断弦今日绩。\n所得最在诗，铦利锋莫触。\n唱酬黄卷上，如响答深谷。\n王侯富方丈，熊掌我所欲。\n独馁不得饱，中心但诚服。",
        "dynasty": "宋",
        "collection_info": null
    },
    {
        "uuid": "8e7699e1596bf32f0a4e542e05f3c813",
        "title": "句  其一",
        "author": "袁毂",
        "content": "本是林泉客，来居山水州。",
        "dynasty": "宋",
        "collection_info": null
    },
    {
        "uuid": "6152875d913821f82d17e11bdaa5e864",
        "title": "句  其二",
        "author": "袁毂",
        "content": "沧浪不须濯，缨上本无尘。",
        "dynasty": "宋",
        "collection_info": null
    },
    {
        "uuid": "b95389b6c5c138c732362ea17c988d14",
        "title": "句  其三",
        "author": "袁毂",
        "content": "邦人游冶处，尽在月轮中。",
        "dynasty": "宋",
        "collection_info": null
    },
    {
        "uuid": "38f67cb51e70d7b73d5ce183d29b6aee",
        "title": "句  其四",
        "author": "袁毂",
        "content": "晓瘴万重烟漠漠，舂台四顾俗熙熙。\n天钟秀气魁文陛，池涌仙源接武夷。",
        "dynasty": "宋",
        "collection_info": null
    },
    {
        "uuid": "8d04224349826cc0bcc4fee8a07a2c9e",
        "title": "句  其五",
        "author": "袁毂",
        "content": "手掬樵溪尘可濯，恨无雄笔继苏为。",
        "dynasty": "宋",
        "collection_info": null
    },
    {
        "uuid": "d41e95728ea78b6b8db6e899af8f37a7",
        "title": "句  其六",
        "author": "袁毂",
        "content": "营古杳难寻白石，山灵惭未识乌君。",
        "dynasty": "宋",
        "collection_info": null
    },
    {
        "uuid": "0214aff22f0e8bce4e42615fa57ddf35",
        "title": "句  其七",
        "author": "袁毂",
        "content": "笋供四宇庖相继，酒酿多年饮易醺。",
        "dynasty": "宋",
        "collection_info": null
    },
    {
        "uuid": "7d55b4bf07a3b8df81fd18bfe4c0f09f",
        "title": "句  其八",
        "author": "袁毂",
        "content": "白日青天沛然下，皂盖青旗犹未归。",
        "dynasty": "宋",
        "collection_info": null
    },
    {
        "uuid": "522c7ad45d0707b5eb3ff6281e396ef6",
        "title": "梁山瀑布",
        "author": "蔡瑗",
        "content": "会稽之南罗浮北，中有大梁神仙宅。\n瀑流今占挂长虹，泻下银河数千尺。",
        "dynasty": "宋",
        "collection_info": null
    },
    {
        "uuid": "84f1454b55525d2bd984041db81580d3",
        "title": "雉山院",
        "author": "蔡瑗",
        "content": "白雉闻经向此山，转身来伴老僧闲。\n大都见善能开悟，天上人间任往还。",
        "dynasty": "宋",
        "collection_info": null
    },
    {
        "uuid": "996cd51cd52795e23fe426723d84d038",
        "title": "新建双门奉呈知府郎中",
        "author": "蔡瑗",
        "content": "巍雉云丛十万家，台门新筑更豪华。\n春笼碧瓦浮佳气，日上朱栏夺绛霞。\n众水回环来卫府，千峰朝挹自排衙。\n吾州形胜今如此，文物彬彬正可嘉。",
        "dynasty": "宋",
        "collection_info": null
    },
    {
        "uuid": "9eba3d5fd3b51641e142234ec13a3b84",
        "title": "巾山广轩",
        "author": "胡宗哲",
        "content": "昔人亭榭久荒残，今復高轩峙翠峦。\n眺望可周千里景，宴游非止一时欢。\n楼台远近看如画，日月高低转似丸。\n最好使君登览罢，夕阳群骑簇雕鞍。",
        "dynasty": "宋",
        "collection_info": null
    },
    {
        "uuid": "13578b51cc2aa3a66b212151475f4449",
        "title": "临海净土院",
        "author": "周弁",
        "content": "一径森森入翠微，翠微深处见禅扉。\n倚云殿阁光相照，蔽日松杉碧四围。\n竹引涧泉寒遶屋，雨蒸山霭润侵衣。\n十年游宦今重到，景物依前旧识稀。",
        "dynasty": "宋",
        "collection_info": null
    },
    {
        "uuid": "c817bc70ef9e3f269f90f49ed646e0e7",
        "title": "送程给事知越州",
        "author": "王陟臣",
        "content": "出疆直欲请长缨，绝域皆知郑众名。\n拥节初闻归禁闼，怀章非是厌承明。\n凌虚观阁仙鳌晓，倒景湖山鑑水清。\n遥想兰亭多胜集，早传佳句到都城。",
        "dynasty": "宋",
        "collection_info": null
    },
    {
        "uuid": "5f54e6ed918b10a44d49845002cfa7b8",
        "title": "永明寺四香亭  其一",
        "author": "盛次仲",
        "content": "扰扰红尘为底忙，僧家白日自舒长。\n朱帘着地寂无事，百刻青春一炷香。",
        "dynasty": "宋",
        "collection_info": null
    },
    {
        "uuid": "798b8249708a1c881c2c176af78943b2",
        "title": "永明寺四香亭  其二",
        "author": "盛次仲",
        "content": "四围老绿夏阴凉，一枕南风睡思长。\n梦裏不知身是蝶，等闲飞入白莲香。",
        "dynasty": "宋",
        "collection_info": null
    },
    {
        "uuid": "faf5e989ed31404707b97f2cd1b5fcfb",
        "title": "永明寺四香亭  其三",
        "author": "盛次仲",
        "content": "霜晴却见湖山好，境静方知日月长。\n陶令醉多难入社，时来采菊饮秋香。",
        "dynasty": "宋",
        "collection_info": null
    },
    {
        "uuid": "6c024fcdd081f760f67d6d24ab248812",
        "title": "永明寺四香亭  其四",
        "author": "盛次仲",
        "content": "趁雪看山坐小床，白云影襄玉虹长。\n不知砌下梅花发，只怪开帘有暗香。",
        "dynasty": "宋",
        "collection_info": null
    },
    {
        "uuid": "bb020c3374887138059b88a1c5e07a4e",
        "title": "题东寺松石小轩呈同游关彦长明府",
        "author": "盛次仲",
        "content": "一松偃蹇苍龙蟠，一石巉岩怒虎踞。\n我来题作龙虎轩，便恐风云卷将去。",
        "dynasty": "宋",
        "collection_info": null
    },
    {
        "uuid": "b3d8150e7705693610fb4848d2ed9c83",
        "title": "句",
        "author": "盛次仲",
        "content": "看来天地不知夜，飞入园林总是春。",
        "dynasty": "宋",
        "collection_info": null
    },
    {
        "uuid": "e94c6b27cc190c74e5b1feab6ab01be4",
        "title": "句",
        "author": "任贯",
        "content": "一岩冷落高宗雨，满洞清凉吉甫风。",
        "dynasty": "宋",
        "collection_info": null
    },
    {
        "uuid": "00f6a2bc7edada30db69d444ceb4cc25",
        "title": "题双流保国观古柏",
        "author": "胡宗师",
        "content": "孔明庙前古柏奇，此木气象犹过之。\n干东彷佛烟焰起，铁龙空驾焚一枝。\n真人丹诚何所适，世传乘鹤冲天飞。\n求诗道士心弥坚，试听一诵工曹诗。",
        "dynasty": "宋",
        "collection_info": null
    },
    {
        "uuid": "993a480a4f4692ebf5955e02c99ed0bd",
        "title": "和王公觌望日与诸公会于大慈同赏山茶梅花",
        "author": "胡宗师",
        "content": "锦水黄金密印开，东南时望滞盐梅。\n得随剑外同为客，幸逐花前醉倒杯。\n白玉蘂高枝瘦碧，臙脂萼嫩叶低徊。\n绮罗不识清诗骨，须趁春风摸石来。",
        "dynasty": "宋",
        "collection_info": null
    },
    {
        "uuid": "1461969ea4f675a7de508f5fbbcbd65f",
        "title": "谨次君倚舍人寄题惠山翠麓亭韵",
        "author": "焦千之",
        "content": "余爱兹山昔屡游，回环气象冷清幽。\n茂林滃郁迭苍翠，宴坐潇洒风飕飗。\n密甃积藓迸泉眼，飞翚比翼参云头。\n径边谁开青步障，客来共泛紫玉瓯。\n每思乘兴可独往，尘缨未濯莫我留。\n胜处尽至心未厌，健步历览势挟辀。\n平生趣向与时背，泉石夙志略已酬。\n兹山独以泉品贵，乃得嘉名传九州。\n譬人其中贵有物，源深混混难穷搜。\n支公此去久愈爱，自我佳句忘百忧。\n忽蒙远寄煮岩壑，而我方欲千里求。\n愿公早见疑蛇解，急诏当应易剡丹。",
        "dynasty": "宋",
        "collection_info": null
    },
    {
        "uuid": "f683b05a06fcf76ad8b884ccf2f6d476",
        "title": "秀峰轩",
        "author": "焦千之",
        "content": "可怜均是山中寺，惟有幽轩对此山。\n云拥秀峰来户外，烟和浓翠入窗间。\n迴环似觉天形曲，登眺应疑地势悭。\n他景纵能穷目力，争如疏静养疏闲。",
        "dynasty": "宋",
        "collection_info": null
    },
    {
        "uuid": "ba7151a26be40efb00df6e6e30c99f06",
        "title": "听松轩",
        "author": "焦千之",
        "content": "山头未吐三更月，枕上惟间万窍风。\n疑是怒涛声不敢，夜深飞雨过寒空。",
        "dynasty": "宋",
        "collection_info": null
    },
    {
        "uuid": "2163417cea7fbeb4e8c87c32dbef5b40",
        "title": "偃松",
        "author": "焦千之",
        "content": "得地久蟠踞，参天多晦冥。\n月通深夜白，雪压岁寒青。\n独拥虬腰大，疑闻雨甲腥。\n深根劲坤轴，萧瑟挂疏星。",
        "dynasty": "宋",
        "collection_info": null
    },
    {
        "uuid": "4d4d7d5530e7a7295c3f405e3df58afe",
        "title": "砚池",
        "author": "焦千之",
        "content": "萧公事迹久尘泥，独有当年洗砚池。\n世俗所传应彷佛，僧人独得耿颓隳。\n小亭新构藏幽趣，一水中分迭旧基。\n遗泽泯然无处问，清风缅邈竹阴垂。",
        "dynasty": "宋",
        "collection_info": null
    },
    {
        "uuid": "db59c11858a1e97eac1d8988b8e2a05f",
        "title": "文君宅",
        "author": "焦千之",
        "content": "曾是文君宅，幽深镇翠岑。\n涧松迷白鹤，溪石隐黄金。\n丹竈今犹在，箫台尚可寻。\n予来不能厌，谁共听泉音。",
        "dynasty": "宋",
        "collection_info": null
    },
    {
        "uuid": "e6fdaae4bbc81474872d7c571b6bdc04",
        "title": "题兑溪驿",
        "author": "鲍娘",
        "content": "溪驿旧名彡，烟光满翠岚。\n须知今夜好，宿处是江南。",
        "dynasty": "宋",
        "collection_info": null
    },
    {
        "uuid": "a1527f7e4c173c41a56fbeffa243366a",
        "title": "晚泊凤凰驿次韵蒋颖叔",
        "author": "李孝伯",
        "content": "维舟亭下号三湾，万迭青山一水间。\n偏爱澄江照天碧，飞来几片白云闲。",
        "dynasty": "宋",
        "collection_info": null
    },
    {
        "uuid": "5a165f0d618c5a03c2a7aecc24c511e9",
        "title": "别韩魏公",
        "author": "石苍舒",
        "content": "□□□□□□□，帘前二圣拥千官。\n唯有扫门霜鬓客，却随社燕入长安。",
        "dynasty": "宋",
        "collection_info": null
    },
    {
        "uuid": "b8cf894ae67983c01893481d7beba26b",
        "title": "送程给事知越州",
        "author": "王珫",
        "content": "公住吴门枕太湖，风波不到十年余。\n过家乞得蓬莱郡，去国初抛丽正庐。\n阙下旧容乘驷马，江头急趁鲙鲈鱼。\n都门送客今何盛，百首诗轻百两车。",
        "dynasty": "宋",
        "collection_info": null
    },
    {
        "uuid": "6311b69af93e9b2b1a334f3a485babea",
        "title": "游西湖",
        "author": "刘庭式",
        "content": "胜地留连久，西湖得再游。\n芰荷围画舫，杨柳护红楼。\n风月苏堤夜，烟云葛岭秋。\n买鲜沽美酒，且莫计觥筹。",
        "dynasty": "宋",
        "collection_info": null
    },
    {
        "uuid": "ba444301b589dbfb453f22d06e637538",
        "title": "题松下老人图",
        "author": "刘庭式",
        "content": "古松苍髯枝屈缴，失笑相惊在岩穴。\n老翁手持绿玉杖，独立西风双鬓雪。\n修然野服山家容，平生我亦怀高风。\n彭泽归来入图画，真有人间靖节翁。",
        "dynasty": "宋",
        "collection_info": null
    },
    {
        "uuid": "ed35f64a9b6dea4a04eda5a03210bb23",
        "title": "倚楹操  其一",
        "author": "王令",
        "content": "马则食葵，而余则饥。\n盗则得羊，而余无兄。\n知谁为此，兮余不聊生，谁余哀兮余思深。\n中忽忽兮外不知其啸吟，野哉邻妻兮曾谓余淫。\n以己逆人兮，余不知其何心。",
        "dynasty": "宋",
        "collection_info": null
    },
    {
        "uuid": "29ded5d906bd3fffad3115e3ac6f1378",
        "title": "倚楹操  其二",
        "author": "王令",
        "content": "亡羊奔奔，岂不有邻。\n子可闭门，亡羊不復。\n去何自逐，身则非牧。\n雾蒙蒙兮水漰漰，谓兄无行兮兄行。\n不忍一失于邻而忍失厥身，虽然殒子之身兮，其亦如亡羊之邻。",
        "dynasty": "宋",
        "collection_info": null
    },
    {
        "uuid": "ad5a5c4364ed02b4ddf33dfd0fce3927",
        "title": "鼷鼠操",
        "author": "王令",
        "content": "鼷鼠鼷鼠，实食其牛，牛则不知。\n彼牛彼牛，既卜以郊，伤则免之。",
        "dynasty": "宋",
        "collection_info": null
    },
    {
        "uuid": "06c20d9e9b9db501f6ad6e3ea74235d0",
        "title": "噫田操四章章六句寄呈王介甫  其一",
        "author": "王令",
        "content": "田彼黍矣，则食于秋。\n我人之耕，载芟载薅。\n岂不惮劳，将食无攸。",
        "dynasty": "宋",
        "collection_info": null
    },
    {
        "uuid": "3edae5623d9eac2b2a1651ddf7050dec",
        "title": "噫田操四章章六句寄呈王介甫  其二",
        "author": "王令",
        "content": "田彼黍矣，几不螽蝝。\n我人之耕，而不谋年。\n唯其不谋年，是用卒食于田。",
        "dynasty": "宋",
        "collection_info": null
    },
    {
        "uuid": "cbb6d96de1ae986789a4e8fc61f3b335",
        "title": "噫田操四章章六句寄呈王介甫  其三",
        "author": "王令",
        "content": "伐木伐木，无废于勤。\n不足柱榱，犹用以薪。\n岂弟君子，无易于人。",
        "dynasty": "宋",
        "collection_info": null
    },
    {
        "uuid": "3c27b0236afcd79c6566293374c76503",
        "title": "噫田操四章章六句寄呈王介甫  其四",
        "author": "王令",
        "content": "谁能采芹，不适有获。\n果蓏树之，则食其实。\n岂弟君子，孔敬且力。",
        "dynasty": "宋",
        "collection_info": null
    },
    {
        "uuid": "a3f5723335d93116034eb9bbc4298e6d",
        "title": "终雌操",
        "author": "王令",
        "content": "林鸠之雌兮，不有巢而子兮，而有巢以止兮。\n吁嗟乎已兮，终巢之从兮，吁嗟乎雄兮。\n终巢之乐兮，吁嗟乎鹊兮。",
        "dynasty": "宋",
        "collection_info": null
    },
    {
        "uuid": "706d6715f6c2a3125d2210a4036773c7",
        "title": "终风操",
        "author": "王令",
        "content": "云之扬扬，油油其蒙。\n望我以雨，卒从以风。\n云之油油，扬扬其去。\n我挽不可，泣立以伫。\n终风不休，终云不留。\n不雨我田，不谷我收。\n岩岩南山，有川其下。\n徒能必云，不能必雨。\n蓁蓁者林，有越而樛。\n人伐以归，我徂安休。\n嗟今之人，顾己是求。\n有顾者木，曷为而材。\n大折以薪，小生何哉。\n嗟今之人，谁同我哀。",
        "dynasty": "宋",
        "collection_info": null
    },
    {
        "uuid": "d456c2172dddeaddfb52843ee0c37f74",
        "title": "夕日操  其一",
        "author": "王令",
        "content": "煜煜夕日，逝何忽兮。\n有辉而星，尔留曷其。\n我视而冥，我适不行。\n我尽日乃倾，独何求于尔星。",
        "dynasty": "宋",
        "collection_info": null
    },
    {
        "uuid": "2caa5b1135babd6620b4a842d7b29214",
        "title": "夕日操  其二",
        "author": "王令",
        "content": "煜煜夕日，不尚有朝。\n皦皦君子，去谁繇招。\n死如可从，生百不聊。",
        "dynasty": "宋",
        "collection_info": null
    },
    {
        "uuid": "8157040ade8df9abe0f952ecfbceafec",
        "title": "夕日操  其三",
        "author": "王令",
        "content": "绎绎道周，伊谁之园。\n夙不筑自垣，今安以樊。\n人各有心，亦不思旃。",
        "dynasty": "宋",
        "collection_info": null
    },
    {
        "uuid": "1dc226d75e0006837836cbfb3f577550",
        "title": "于忽操  其一",
        "author": "王令",
        "content": "于忽乎，不可以为，其又奚为。\n离娄之精，夜何有于明。\n瞽旷之耳，聋者亦有尔。\n束王良之手兮，后车载之。\n前行险以既覆兮，后逐逐其犹来。\n虽目盼而心骇兮，顾其能之安施。\n委墨绳以听人兮，虽班输亦奚以为。",
        "dynasty": "宋",
        "collection_info": null
    },
    {
        "uuid": "a41052d66ee1a17446af8b52d6929e5c",
        "title": "于忽操  其二",
        "author": "王令",
        "content": "于忽乎，不可以为，其又奚为。\n椽栌桷榱之累重，顾柱小之奈何。\n方风雨之晦阴，行者艰而莫休，居者坐以笑歌。\n不知压之忽然兮，其谓安何。",
        "dynasty": "宋",
        "collection_info": null
    },
    {
        "uuid": "d63f12627021a1e095aac467de1a04f5",
        "title": "于忽操  其三",
        "author": "王令",
        "content": "于忽乎，不可以为，其又奚为。\n谓鸡斯飞，谁得而覊。\n谓豕斯突，何取于缚。\n是皆以食而得之，吾方饥而噫。\n鸡兮豕兮，死以是兮。",
        "dynasty": "宋",
        "collection_info": null
    },
    {
        "uuid": "e21b74bc6a941976a497428f9456836c",
        "title": "辞粟操",
        "author": "王令",
        "content": "食人之粟，饱復何为。\n当人之赐，罪亦何辞。\n有以我为是兮，岂无以我为非。\n已兮已兮，吾何以胜人之言兮。",
        "dynasty": "宋",
        "collection_info": null
    },
    {
        "uuid": "5e35ea1ee2eef0cdf21b8e03d9b75383",
        "title": "陬操",
        "author": "王令",
        "content": "行曷为兮天下，老吾身而不归。\n人固舍吾而弗从，吾安得狥人而从之。\n昔所闻其是兮，今也见之则非。\n嗟若人之弗类，尚何足以与为。\n彼天下之皆然，嗟予去此而从谁。\n信亦命已矣夫，固行兮而曷疑。",
        "dynasty": "宋",
        "collection_info": null
    },
    {
        "uuid": "cbbfcf15b9679532ad1d04bd009c2c84",
        "title": "樗髙操",
        "author": "王令",
        "content": "崇崇北丘，其上有樗。\n远者以为梁，或者争以柱。\n就而睨之，曾无事于欂栌。\n呜呼木乎，期我于远者欤。",
        "dynasty": "宋",
        "collection_info": null
    },
    {
        "uuid": "d9659cb46aac1673060d3facae71d559",
        "title": "松休操",
        "author": "王令",
        "content": "蔚彼南山，有松其猗。\n孰堂而基，孰坏不支。\n远莫与识，其斩以狙猿之杙。\n是近是度，谓家之无桷。\n呜呼松乎，余归此休乎。",
        "dynasty": "宋",
        "collection_info": null
    },
    {
        "uuid": "403e34e76783694b54d412b349727707",
        "title": "南山之田赠王介甫",
        "author": "王令",
        "content": "南山之田兮，谁为而芜。\n南山之人兮，谁教堕且。\n来者何为，而往者谁趾。\n草漫靡兮，不种何自。\n始吾往兮无耜，吾将归兮客吾止。\n要以田兮寄我治，我耕浅兮谷不遂。\n耕之深兮石挠吾耒，吾耒挠兮耕嗟难。\n雨专水兮日专旱，借不然兮颖以秀。\n螟悬心兮螣开口，我虽力兮功何有。\n虽然不可以已兮，时宁我违而我无时负。",
        "dynasty": "宋",
        "collection_info": null
    },
    {
        "uuid": "3e7f7338a9029ecb1353baac82212386",
        "title": "送黄莘任道赴扬州主学",
        "author": "王令",
        "content": "子之来兮东之舟，暮不至兮谁牵以留。\n子之去兮西之马，朝何亟兮不秣而驾。\n驾胡适兮徂扬，扬之郊兮泮之央。\n泮之冰兮春之水，泮之莪兮芽茁于涘。\n泮之鹭兮洁白以止，泮之土兮除扫不滓。\n泮之人兮立以望子，久不可待兮足併以跂。\n子未至兮谓奚，子之至兮何以慰之。\n招其来而挽其去，纳以寛而不严以恕。\n增其长而救厥玷失，培其根而使华以实。\n泮之人兮子喜，子先何适兮不夙吾治。",
        "dynasty": "宋",
        "collection_info": null
    },
    {
        "uuid": "d37891d34f306a8bf1ccd24074b9a66c",
        "title": "送黄任道歌  其一",
        "author": "王令",
        "content": "吾门之达兮，尔可款以入兮。\n进之不时兮，吾岂不尔待兮。\n何后未至兮，前已过之。\n来犹有望兮，去何胜追。\n俯吾着而即兮况堂若室兮，又歌曰。",
        "dynasty": "宋",
        "collection_info": null
    },
    {
        "uuid": "aae50fbde01339c5779facdf16e598d7",
        "title": "送黄任道歌  其二",
        "author": "王令",
        "content": "敖耶学耶，为来往耶。\n衣之荼荼，冠膝膝耶。\n何进趋之舒，不若退走之速耶。\n虽终不吾听兮，犹无贻我嗟。",
        "dynasty": "宋",
        "collection_info": null
    },
    {
        "uuid": "5c7928191f0b5a01faf30e1cb89a9fc2",
        "title": "翩翩弓之张兮诗三章寄王介甫  其一",
        "author": "王令",
        "content": "翩翩弓之张兮，其亦弛则藏兮。\n惟此乘马，不秣而驾。\n维彼乘驹，不驾以刍。",
        "dynasty": "宋",
        "collection_info": null
    },
    {
        "uuid": "be99f1f464d63879c97c40fd8c3517ac",
        "title": "翩翩弓之张兮诗三章寄王介甫  其二",
        "author": "王令",
        "content": "翩翩弓之觩兮，其亦弛则櫜兮。\n廐我乘马，不适以驾。\n同彼乘驹，亦食以刍。",
        "dynasty": "宋",
        "collection_info": null
    },
    {
        "uuid": "a6156ff64d88bda40d4a2ec5e8239dff",
        "title": "翩翩弓之张兮诗三章寄王介甫  其三",
        "author": "王令",
        "content": "瞻彼车兮，既徴其辐。\n有驹斯服，有马斯牧。\n心之忧矣，聊以反覆。",
        "dynasty": "宋",
        "collection_info": null
    },
    {
        "uuid": "65a4b7a054a029f9e67aebad2c4df91b",
        "title": "我策我马寄王介甫  其一",
        "author": "王令",
        "content": "我策我马将安从，人之冲冲谁适逢，言归于东。",
        "dynasty": "宋",
        "collection_info": null
    },
    {
        "uuid": "deb5cae330bed87fc9ec6337d668255c",
        "title": "我策我马寄王介甫  其二",
        "author": "王令",
        "content": "我策我马将安求，人之悠悠谁适谋，言东之游。",
        "dynasty": "宋",
        "collection_info": null
    },
    {
        "uuid": "bcb3e0e4c0eac054fe61380af8a01152",
        "title": "我策我马寄王介甫  其三",
        "author": "王令",
        "content": "井则有泉，渇者俯之。\n燎之阳阳，寒者附之。\n君子则髙，吾则仰之。",
        "dynasty": "宋",
        "collection_info": null
    },
    {
        "uuid": "803b5c9e5f7a12248f3d102f0476f225",
        "title": "无衣一首招黄任道归",
        "author": "王令",
        "content": "岂曰无衣，不能素裳。\n缝齐有锵，直韨以方。\n岂曰无衣，不能素履。\n絇以为戒，夙夜以无怠。\n素裳戋戋，谁涉不褰。\n素履几几，谁涉不止。\n始也何所为，我推我宗。\n恶余之无从，睢盱以为恭。\n今也既宣我力，羣心慝慝。\n毁予以自德，曾莫肯己直。\n尔我目矣，何为而眊聪亦云听，曾莫有告。\n谋及于道，佛且讪以笑。\n谓白盖黑，或者亦以赤。\n行何必有足，巧言以成迹。\n以我有常，从尔罔极。\n翩翩者舟，在河之涘。\n人待不至，亦以自济。\n嗟尔君子，归欤予迟。",
        "dynasty": "宋",
        "collection_info": null
    },
    {
        "uuid": "2b854b967a6547487321d2b88ef47056",
        "title": "效醉翁吟",
        "author": "王令",
        "content": "山岩岩兮谷幽幽，水无人兮自流。\n始与谁兮乐此，昔之游者兮今非是。\n清吾樽兮洁吾斝，欲御以酒兮谁宜寿者。\n山蘼春兮野鹿游，亭无人兮飞鸟下。\n喜公有遗兮乐相道语，从人以游兮告以其处。\n髙公所望兮卑公所游，公为庐兮燕笑以休。\n摭山果以侑酒，登溪鱼而供羞。\n仰春木以搴华，俯秋泉而潄流。\n公朝来兮暮去，肩乘舆兮马两御。\n来与我民兮不间以处，谁不此留兮公则去遽。\n花垂实兮树生枝，我公之去兮今忽几时。\n知来之不可望兮，悔去而莫追。\n人皆可来兮公何不归，青山宛宛兮谁为公思。",
        "dynasty": "宋",
        "collection_info": null
    },
    {
        "uuid": "025f8123fa581a5571271a321babf2ff",
        "title": "桃源行送张颉仲举归武陵",
        "author": "王令",
        "content": "山环环兮相围，溪乱乱兮涟漪。\n花漫漫兮不极，路缭缭兮安之。\n弃舟步岸兮欲进復疑，山平阜断兮忽得平原巨泽，莽不知其东西。\n桑麻言言兮田野孔治，风回地近兮将亦闻乎犬鸡。\n信有居者兮，盍亦往而从之。\n语何为乎独秦，服何为乎异时。\n见何惊兮遌错，貌何野而栖迟。\n问何迂兮古昔，听何感而喑噫。\n秦崩晋代兮河覆山移，天颠地陷兮何有不知。\n上无君兮孰主，下无令兮孰随。\n身羣居而孰法，子娶嫁而孰媒。\n既弃此而不用，何久保而弗离。\n岂畏伏于乱世兮，犹鱼潜而鸟栖。\n宁知君之为扰兮，不知上之可依。\n岂惩薄而过厚兮，遂笃信而忘欺。\n将久习以成俗兮，亦耳目之无知。\n眷叙言之绸缪，与欢意之依稀。\n及情终而礼阕，忽回肠而念归。\n更酸颜而惨頞，嘆异世之从容。\n惜暂遇之偶然，嗟永离而莫同。\n舟招招而去岸，帆冉冉以行风。\n豁山霭之披袪，赫晓日之曈昽。\n惊迴舟而返盼，忽径断而溪穷。\n目恍惚兮图画，心辀张兮梦中。\n何一人之独悟，遂万世之迷踪。\n惟天地之茫茫兮，故神怪之或容。\n惟昔王之制治兮，恶魑魅之人逢。\n逮后世之凌夷兮，固人鬼之争雄。\n抑武陵之丽秀兮，故水复而山重。\n及崖悬而磴绝，人迹之不到兮，反疑与夫仙通。\n君生其地兮，宜神气之所钟。\n观颜面之峭峭兮，其秀犹有山水之余风。\n悯斯民之无知兮，久鬼覆而仙蒙。\n顾穷探兮远览，究非是之所从。\n因髙言而大唱，一洗世之昏聋。",
        "dynasty": "宋",
        "collection_info": null
    },
    {
        "uuid": "32bd56eaad082872a325cb23edbe7a23",
        "title": "我思古人答焦千之伯强",
        "author": "王令",
        "content": "我思古人兮，不古今之异时。\n生兹世之谁期，欲勿思而奈何。\n独斯人之不见，聊永怀而自歌。\n乐吾行之舒舒，忘兹世之汲汲。\n睇万里以自惊兮，岂宁俯以効拾。\n载重道远兮，予欲行而谁与。\n累九鼎以自重兮，顾尪羸之弗举。\n矫身以为衡兮，权世之重轻。\n广道以为路兮，听人之来去。",
        "dynasty": "宋",
        "collection_info": null
    },
    {
        "uuid": "b15179d3c3ef16019837aa82da2fb01e",
        "title": "鲁仲连辞赵歌",
        "author": "王令",
        "content": "秋风起兮天寒，壮士醉酒兮歌解颜。\n螳螂何怒兮辙下，蚁何鬬兮穴间，纷扰扰兮谁者则贤。\n井方崩兮治隧，屋且压兮雕椽。\n生则役兮弗繫念此，祸至而知悔兮，身忽焉其已死。\n陶唐虞夏兮，今则古矣。\n彼秦且帝兮，连有蹈东海而死耳。",
        "dynasty": "宋",
        "collection_info": null
    },
    {
        "uuid": "a3ed5bdb8ca0deff7365ce3413b87af1",
        "title": "山中词",
        "author": "王令",
        "content": "山中兮何游，登彼山兮乐天髙。\n弃吾马以取步，降吾车兮足两履。\n石当道兮行旁，木碍上兮下俯。\n曾蹈险之非艰，聊凭髙兮下顾。\n何所视之乃牛，而独见之如鼠。\n彼促促者出其下兮，曾其身之非伛。\n吁嗟徂兮，离娄之死则已。\n古之不较其为短长兮，何独计其髙下。\n山髙兮崔嵬，山之路兮百折而千回。\n趋前行而就挽，笑顾后使推之。\n彼游者谁兮，何以子之车来。",
        "dynasty": "宋",
        "collection_info": null
    },
    {
        "uuid": "71e87dbdd96576e833d5529bf6b3f8c7",
        "title": "江上词  其一",
        "author": "王令",
        "content": "江之水兮东流，泝湍流兮寄人舟。\n舟无袽兮载函重，风乘波兮棹人用。\n济不济兮奈何，横中流兮涕滂沱。\n来何为兮不待，今虽嗟兮安悔。\n舟方乘兮人不吾以，覆且溺兮我则同人死。",
        "dynasty": "宋",
        "collection_info": null
    },
    {
        "uuid": "0abb55b6dd6722eb70c45f9788611cc9",
        "title": "江上词  其二",
        "author": "王令",
        "content": "江之水兮东流，济欲济兮何由。\n水浸浸兮滩露，暮涛下兮夜潦收。\n舟不行兮推之于陆，力不足兮汗颜，行无由兮涂足。\n时不逝兮奈何，归日暮兮涂远，去风髙兮水波。\n行踌躇兮伫望，聊逍遥兮永歌。",
        "dynasty": "宋",
        "collection_info": null
    },
    {
        "uuid": "8ccd60d18d83111b0fed35d2e19e534c",
        "title": "江上词  其三",
        "author": "王令",
        "content": "江之水兮东流，沿湍流兮望归舟。\n舟来归兮何时，步芳洲兮濯足，陟南山兮采薇。\n江风波兮日暮，望夫人兮未来。",
        "dynasty": "宋",
        "collection_info": null
    },
    {
        "uuid": "e5118e8f3b2b692987433dc30e1157b9",
        "title": "江上词  其四",
        "author": "王令",
        "content": "江之水兮东流，沿湍流兮望归舟。\n风滔滔兮浪波苦，嗟往者兮未还，惜行人兮将去。\n去何适兮归何时，执子手兮牵子衣。\n行何如兮来復，济岂无兮他时。",
        "dynasty": "宋",
        "collection_info": null
    },
    {
        "uuid": "4913b409efa097686311594aa3742a37",
        "title": "寒林石屏",
        "author": "王令",
        "content": "虢山之远数千里，虢石之重难将持。\n舟车虢来每苦重，釜盎尚弃不肯携。\n苟非世尚且奇怪，孰肯甚远载以来。\n何况虢人自珍秘，得一不换千琼瑰。\n流传中州盛称赏，主以诧客客见祈。\n世人贱真珍贵假，见者喜色留肤皮。\n强材美干立修荫，罗列满野谁復窥。\n我尝客坐例一见，实亦可爱小且奇。\n初疑秋波莹明凈，鱼子变怪成蛟螭。\n鳞鬚爪角尚小碎，但见蜿蜒相参差。\n又如开张一尺素，醉笔倒画胡髯髭。\n如何石上非自然，犹是软弱从风枝。\n髙楼晓凭秋色老，烟容雨气相蒙垂。\n乔林隐约出天际，醉目远暝分茫微。\n不然谁家老图画，破碎偶此一片遗。\n借令人手弄点画，尚恐巧拙成瑕疵。\n如何石理自生长，安得当世无猜疑。\n髙堆黄金募辩说，万口利鋭如磨锥。\n或云南山产巨怪，意欲手把干坤移。\n先偷日月送岩底，次取草木阴栽培。\n天公怒恐浸成就，六丁桃斧摩云挥。\n世人乘此得分裂，锻琢片段贸财赀。\n至今风雨虢山夜，树石号作鬼神悲。\n又云春气入山骨，欲自石裏生蒿藜。\n根株芽枿未及出，卒遇匠手相镵隳。\n多称老松已变石，此固剪截根鬚离。\n又云鬼手亦能画，多向石室成屏帷。\n固知物怪浩难尽，谁能向此明是非。\n城狐老能男女变，海蜃口或楼台吹。\n世间自是有此类，何必诘曲穷所归。\n细思此屏竟无用，石不中礩木莫支。\n徒将文理有小异，招聚瞽说成笼欺。\n咄哉闭口不復论，为语爱者无我讥。",
        "dynasty": "宋",
        "collection_info": null
    },
    {
        "uuid": "252c8b3de16a188a463f65923d4bc197",
        "title": "赠慎东美伯筠",
        "author": "王令",
        "content": "世网挂士如蛛丝，大不及取小缀之。\n宜乎倜傥不低敛，醉脚倒踏青云归。\n前日才能始谁播，一口惊张万夸和。\n雷公诉帝喘似吹，盛恐声名塞天破。\n文章喜以怪自娱，不肯裁缩要有余。\n多为峭句不姿媚，天骨老硬无皮肤。\n人传书椠莫对当，破卵惊出鸾凤翔。\n间或老笔不肯屈，铁索縳急蛟龙僵。\n少年倚气狂不覊，虎胁插翼赤日飞。\n欲将独立跨万世，笑诮李白为痴儿。\n四天无壁财可家，醉胆愤痒遣酒拏。\n欲偷北斗酌竭海，力拔太华鏖鲸牙。\n世儒口软声如蝇，好于壮士为忌憎。\n我独久仰愿得见，浩歌不敢儿女声。",
        "dynasty": "宋",
        "collection_info": null
    },
    {
        "uuid": "76fc04bbcc4a8a17fa5c3b41fede491d",
        "title": "吕氏假山",
        "author": "王令",
        "content": "鲸牙鲲鬛相摩捽，巨灵戏撮天凹突。\n旧山风老狂云根，重湖冻脱秋波骨。\n我来谓怪非得真，醉掲碧海瞰蛟窟。\n不然禹鼎魑魅形，神颠鬼胁相撑挟。",
        "dynasty": "宋",
        "collection_info": null
    },
    {
        "uuid": "b51a1835f474c4b0d17fc48b2403ee71",
        "title": "偶闻有感",
        "author": "王令",
        "content": "鲸豗海翻飞陆尘，鐡房孤剑枯紫鳞。\n挤排壮士仆不起，天公始自夸为神。\n谁令夷路牙枿横，不拔不锄安得平。\n长星作彗倘可假，出手为扫中原清。",
        "dynasty": "宋",
        "collection_info": null
    },
    {
        "uuid": "88f6e8bf6e060540cbb5711ef1814a19",
        "title": "寄题韩丞相定州阅古堂",
        "author": "王令",
        "content": "始闻定作阅古堂，又闻定有阅古诗。\n扬之远定五千里，思得两翅擘以飞。\n偶闻人来说堂事，初敝两壁无尘疵。\n间时公来命绘匠，亲以玉指交画挥。\n教令某载若某状，匠拜奉命唯不辞。\n左图守相父母吏，右状将帅熊罴姿。\n长冠峩峩伟笏佩，鬬以玄白为裳衣。\n屹如丁宁立以议，逊若避让行而随。\n图成俨毅色可詟，过吏不敢窃目窥。\n仍令大笔署行事，写出黑胆朱肝脾。\n死者有灵如不冺，合有英气来附兹。\n故公之谋不知出，宜有神鬼阴助其。\n茫茫九泉谓巳朽，岂意一旦存形仪。\n请留中壁素莫绘，待千岁后公以归。\n当搜国匠第一手，状写公像存依稀。\n要知文完武绳备，遗与万世瞻思资。\n我知观者定堕泪，不復岘首羊公碑。\n又闻当世大手笔，磊砢诗句相撑支。\n手搏蛟龙拔解角，爪擘虎豹全脱皮。\n郓州溪堂遂寂寞，韩诗尘蔽人不吹。\n想应从此传万世，粹玉贯串珠萦纍。\n小戎何为而缩伏，久滞公斧血不滋。\n何时功成事业就，两手一扫清三垂。\n归来天子喜以颔，泰阶辉焕平无欺。\n次招当世草茅士，各使呈露心腹披。\n缔裾联缨上廊庙，留与后世图为师。\n然后回谢阅古堂，彼合异代今一时。",
        "dynasty": "宋",
        "collection_info": null
    },
    {
        "uuid": "b590126524c8c053095c9380d4c7cd76",
        "title": "龙兴双树",
        "author": "王令",
        "content": "春城花草穷朱殷，俗儿趁走脚欲穿。\n闲来无悰喜自适，时到双树为奇观。\n庄如天官植幢盖，毅若壮士苍衣冠。\n老枝又芽忽并出，似欲併力擎青天。\n灵根深盘不可究，疑与地轴相拘挛。\n不知培栽竟谁手，而又始植为何年。\n行扪步遶不可问，但见茂色连云烟。\n东风牵人少游此，佛屋日日重门关。\n虽有大荫人不及，于此尤得志士怜。\n束蒿为楹樗为柱，居者略不忧其颠。\n乃令遗材抱美植，不得总载桷与椽。\n髙堂倾欹未支柱，匠者日亦经其边。\n不思大干有强用，反以斧钝难其坚。\n吁今谁是爱材者，定知惜此双树篇。",
        "dynasty": "宋",
        "collection_info": null
    },
    {
        "uuid": "38ff959cf5f861d86ae091df2ce622f1",
        "title": "原蝗",
        "author": "王令",
        "content": "蝗生于野谁所为，秋一母死遗百儿。\n埋藏地下不腐烂，疑有鬼党相收持。\n寒禽冬饥啄地食，拾掇谷种无余遗。\n吻惟掠卵不加破，意似留与人为饥。\n去年冬温腊雪少，土脉不冻无冰凘。\n春气蒸炊出地面，戢戢密若在釡糜。\n老农顽愚不识事，小不扑灭大莫追。\n遂令相聚成气势，来若大水无垠涯。\n蓬蒿满眼幸无用，尔纵嚼尽谁尔讥。\n而何存留不咀嚼，反向禾黍加伤夷。\n鸱鸦啄衔各取饱，充实肠腹如撑支。\n儿童跳跃仰面笑，却爱甚密嫌疏稀。\n吾思万物造作始，一一尽可天理推。\n四其行蹄翼不假，上既载角齿乃亏。\n夫何此独出羣类，既使跃跳仍令飞。\n麒麟千载或一见，仁足不忍踏草萎。\n凤凰偶出即为瑞，亦曰竹食梧桐栖。\n彼何甚少此何众，况又口腹害不訾。\n遂令思虑不可及，万目仰面号天私。\n天公被诬莫自辨，惨惨白日阴无辉。\n而余昏狂不自度，欲尽物理穷毫丝。\n要袪众惑运独见，中夜力为穷研思。\n如知在人不在天，譬之蚤虱生裳衣。\n扪搜剔拨要归尽，是岂人者尚好之。\n然而身尚不绝种，岂復垢旧招致斯。\n鱼朽生虫肉腐蠧，理有常尔无何疑。\n谁为忧国太息者，应喜我有原蝗诗。",
        "dynasty": "宋",
        "collection_info": null
    },
    {
        "uuid": "08c974693b0bc9bab564872fd48e4d50",
        "title": "别老者王元之二",
        "author": "王令",
        "content": "二夷之来始何自，乘我中国方迷昏。\n各投阴诬张诞妄，寻附罅隙为株根。\n例夸难能压甚畏，钓博天下要推尊。\n其流汗漫已不制，尚自冲荡洪其源。\n一戎中侵欲内侮，犹遣万甲疆场屯。\n何哉二戎日内坏，不思刷去仍资存。\n尝闻古人第气类，皆以夷敌禽兽论。\n惜乎无伦弗礼义，几希不得人相扪。\n吾观世之陷此者，不啻火立足向燔。\n岂期之子既自悟，不思跳出乃欲𨀛。\n余方往就西北食，闻子亦整东南辕。\n虽然去就固在子，安忍惜手不试援。",
        "dynasty": "宋",
        "collection_info": null
    },
    {
        "uuid": "d5e1764a49569d645246c11c70e62302",
        "title": "答李公安",
        "author": "王令",
        "content": "自古名士纷如毛，多见博带裳衣褒。\n如其可学不可逮，三满夫子皆儒豪。\n其文渊源尤可爱，江海驾荡相吞滔。\n方吾少时未识愧，引领日望声齐髙。\n穷吭折吻气力绝，始尽退伏非所曹。\n近来笔砚思置去，新诗苟有亦自韬。\n闲时屡索不肯出，若欲献贵贱厥操。\n李君南来久有日，我始得见试捾搯。\n忽逢诗挑欲我接，快句鋭利磨矛刀。\n要令口献近章句，若急敌迫不可逃。\n颜頳舌涩不可吐，滞若乱绪强抽搔。\n惟其自陈尚讷怍，况又听者宁不聱。\n退归自与败者比，誓欲弃甲弓矢櫜。\n新诗见投又须和，咄哉自守何不牢。",
        "dynasty": "宋",
        "collection_info": null
    },
    {
        "uuid": "cef55e50a1fc2d21bb50c9cc9799053c",
        "title": "广王醇正叔二思诗",
        "author": "王令",
        "content": "木落不去根，水流常背源。\n木落方病寒，尚覆本根温。\n水流忘由来，散乱卑湿牵。\n读子二思诗，起予二者言。\n木实类君子，老有孝感存。\n水亦人迹然，动由名利牵。\n使我父母感，一夕身百翻。\n人世但可悲，小官何足言。\n情义有相夺，心迹固此分。\n勉之多自寛，行见西归辕。",
        "dynasty": "宋",
        "collection_info": null
    },
    {
        "uuid": "e0c8906b417d65a42161733191bf73d2",
        "title": "昼睡  其一",
        "author": "王令",
        "content": "太古一去浩万世，百智竞起纷修治。\n交将砭刀溃疮痏，纵得平好无完皮。\n倾山竭河论麯水，都投大海为酒池。\n中间秫稻不满掬，日益醖酿成浇漓。\n不知淳风竟何适，万手齐举招不回。\n北窗清疏鸟声好，昼榻自稳间支龟。\n尘埃不到日影薄，枕簟拂拂生凉飔。\n四支舒安百虑废，彷佛认得太古遗。\n散魂怡愉不旁适，心肺正静无邪思。",
        "dynasty": "宋",
        "collection_info": null
    },
    {
        "uuid": "027c59f5f557b677884714141969490e",
        "title": "昼睡  其二",
        "author": "王令",
        "content": "因能不有世俗梦，独与淳气相盘嬉。\n伏羲持刀刻爻画，古意荡尽无铢釐。\n睡无吉凶无得失，纵欲强卦安能为。\n故能独存至今日，人各已有反不知。\n须知睡义大亦盛，岂独床第夸昏迷。\n君子劳心事业暇，得时休息安天倪。\n小人一心包万险，迨退就枕皆平夷。\n使其睡心大充扩，去与君子何毫丝。\n当年尝闻曲肱乐，曾及至圣宜无非。\n何况于梦更有得，不见公旦因嗟衰。\n后来纷纷不知乐，舍去大路趋邪歧。\n竹林猖狂事饮锻，扪拨蚤虱无留衣。\n好恶纸上浩万端，竟不及此亦可嗤。\n蚊虻纷然始谁造，一一口吻如针锥。\n食人肌肤得腹饱，不解默去犹鸣飞。\n攘拳挥臂不可却，聒耳不异笙匏吹。\n虽然今尚尔无奈，当有猎猎秋风时。\n尔躯糜溃尔口坏，我床安稳我枕欹。\n平时多贤贵不及，会日偃瞑休恬怡。",
        "dynasty": "宋",
        "collection_info": null
    },
    {
        "uuid": "bae83092e9ff57cde8a1c1c5552026eb",
        "title": "哭辞",
        "author": "王令",
        "content": "一哭摧心肝，屡哭雕朱颜。\n心肝摧日痛，朱颜雕日干。\n二十人未壮，我衰已毛斑。\n古人不得见，今人诚可嘆。",
        "dynasty": "宋",
        "collection_info": null
    },
    {
        "uuid": "24784188908a5dbf56c3a8afc7070b82",
        "title": "古兴",
        "author": "王令",
        "content": "出门将何从，与物随纷纷。\n不得所欲为，还与俗人羣。\n外迹久已非，独嗟心所存。\n自信有可羞，彼人何足论。",
        "dynasty": "宋",
        "collection_info": null
    },
    {
        "uuid": "90ba35789c43dadd0da2a1f7d8dc3b95",
        "title": "秋居",
        "author": "王令",
        "content": "秋居寒萧疏，秋意愁交并。\n饱犬无吠志，饥乌有凶声。\n庭空鸟交下，墻穴鼠更争。\n浩叹欲出门，日暮不可行。",
        "dynasty": "宋",
        "collection_info": null
    },
    {
        "uuid": "5f76889882aa1c65febe518e62bd69f0",
        "title": "雪中闻鸠",
        "author": "王令",
        "content": "孰谓拙者鸠，已厌不可弹。\n吾寒方病雪，尔何雪自唤。\n寒城千万家，什伍赤两骭。\n通衢结沮冰，走指堕或半。\n门闭市无人，竈冷烟不爨。\n俗以雪为贺，我独雪之叹。\n富贵宜为忧，不忧亦何患。",
        "dynasty": "宋",
        "collection_info": null
    },
    {
        "uuid": "548125b802667f0cf133519ce006c4d3",
        "title": "吴江长桥",
        "author": "王令",
        "content": "老匠铁手风运斤，一挟刃入千山髠。\n明堂有在不见用，此为失地犹济人。\n西潴巨泽江海通，狞风撼地波撑空。\n当道独能支地险，更东安得与天穷。\n莫比垂天绅，莫比跨地带。\n渇龙枯死干无鳞，绝海失舟踏鲸背。\n秦帝东游逐仙迹，累重肉多飞未得。\n三洲水隔不到山，借得紫虹千万尺。\n平时尘土埋英雄，吾亦弃剑来游东。\n欲观水尽朝宗海，安得身乘破浪风。\n为约他年可归处，频倚栏干不思去。\n季鹰范蠡不足奇，待我为名千古归。",
        "dynasty": "宋",
        "collection_info": null
    },
    {
        "uuid": "e7a53f8a2abce2dffb12a0d3646a6849",
        "title": "题满氏申申亭",
        "author": "王令",
        "content": "申申亭者名自谁，河东丈人身铭之。\n方其作亭自休息，固欲申畅名其题。\n虽然自奉颇幽乐，岂敢兼忽当世为。\n若日所忧非所及，因以遯世无闷辞。\n丈人疏髙喜自适，去不限约来无时。\n门无宾僚车马绝，室有几杖衣冠欹。\n夜径行招海月伴，昼榻坐与天云期。\n春林喧和鸟声好，胜听俗论相哑吚。\n尘埃纵尔得风力，卒不到此徒自飞。\n亭前朱朱有冶态，亭下白白无俗姿。\n好木留存竟见实，恶草锄拔无容茨。\n尝闻景胜未易敌，须有大句相参差。\n故吾经年不敢往，日望诗老力可支。\n偶来为游适已晚，花梢尚有春余遗。\n髙哦遶树惜时节，拾嚼红庁行逶迟。\n回看北林竹万颗，寒气欲起凌人威。\n清风时来助气势，寒甲夜聚言语私。\n方将投间日来此，脚踏树下成交蹊。\n无端尘土又为隔，明日跨马西北驰。\n心思梦好定频到，不必直俟归风吹。",
        "dynasty": "宋",
        "collection_info": null
    },
    {
        "uuid": "a8ca9a8038416de90b0ce8cdf8800243",
        "title": "晚岁",
        "author": "王令",
        "content": "晚岁意不适，新诗老无情。\n万古共一嘆，百年行半生。\n贫忧世累重，贱喜身责轻。\n义有不可嗟，非吾不能平。",
        "dynasty": "宋",
        "collection_info": null
    },
    {
        "uuid": "c7c7a7d4c01e048c0a39c3b1ddbaaa05",
        "title": "闻太学议",
        "author": "王令",
        "content": "白日流上天，牛蝨无遁形。\n万目尽为用，而不骇日明。\n穴鼠夜值萤，嗾嗾相聚惊。\n鼠穴不日通，鼠足不日行。\n已矣不自识，乃此萤爝矜。\n鲕鰕陷井坎，莫与江海争。\n笼禽不失飞，讵识云汉冥。\n咄哉浮薄儿，勉为髙大营。",
        "dynasty": "宋",
        "collection_info": null
    },
    {
        "uuid": "bd9bc6db78d1aa5bf0891a4538c5de69",
        "title": "赠别晏成绩懋父太祝",
        "author": "王令",
        "content": "懋甫相门儿，家世踏缨紞。\n早年缀官簿，青衫蔚于菼。\n本宜多骄矜，不谓鋭意敢。\n意贪英雄交，一手欲四揽。\n偶来滥予会，臂搦首已颔。\n酒狞夸胸襟，顶踵都一胆。\n壮心羞摧藏，义内喜葅歜。\n要言相死从，顾岂苟难斩。\n听其自陈论，峭拔不平渐。\n要之当一切，固令不黤黯。\n忆予少年时，亦自喜黠㶒。\n于今老而悔，壮意日凋减。\n惜夫相遇迟，君放我已检。\n骤闻强大语，若虎饿得啖。\n已无相髙心，徒有志气感。\n春风吹天昏，醉目睨愁惨。\n念当相别去，两怀不无黪。\n何时重来过，慰我涸辙噞。\n唯其去后怀，犹一饱復歉。\n幸有西南风，时作寄我椠。",
        "dynasty": "宋",
        "collection_info": null
    },
    {
        "uuid": "4ba20314298b567f766171bb22d36061",
        "title": "别张粤南夫温子坚元白满执中子权黄冀端微",
        "author": "王令",
        "content": "始吾得三满，自谓得过人。\n一日不见之，已恐愚贱滨。\n忧思丛中来，腹肠生毛鳞。\n轻舟刺而南，久结愿解伸。\n入门顾我笑，喜气沃以新。\n徐徐相抽寻，轧轧听引陈。\n先生固大贤，拟议何可邻。\n诸君人相得，热炙香相熏。\n而我拱其间，贪喜乃失神。\n鳯凰朝百鸟，鸱鸦亦来羣。\n然其气类同，终独凤鹤亲。\n发为鸣声和，上下相铿纯。\n苟非治平世，不得此类驯。\n故其闻之者，舞蹈相揺振。\n轻风促回舠，后会无涯根。\n作诗谢幸甚，颠倒迷欢欣。\n如将铭自贺，又欲书诸绅。",
        "dynasty": "宋",
        "collection_info": null
    },
    {
        "uuid": "e1c470198759d726ffb50c2c8dc0bae9",
        "title": "寄李常伯满粹翁",
        "author": "王令",
        "content": "我思古人不可见，独以两眼纸上求。\n苦读才疲即伏枕，亦冀梦寐从之游。\n每疑贤圣世间有，岂独古出今则不。\n心之所藏弗面见，常恨世腹不可搜。\n虽然其中充美者，间或外发文章彪。\n扬淮而南谁名声，盛说李满干万喉。\n青天白日所同见，众亦不敢加瑕疵。\n而余零丁始就学，独矫众弃先拈收。\n要其所学与必至，不止颜孟须孔周。\n决将健走独取到，顾我不肯少待留。\n新诗惠见荐自詟，若遇重压併见投。\n星机织成付地锦，神冶铸出舂天矛。\n辉光交华目反眩，噍咀过美涎并流。\n退归畏爱復愿学，恍若见富潜谋偷。\n顾其才力非当对，犹以一髪纼十牛。\n使我苦勉不少得，搦笔欲下先惭羞。\n有如姣恶各具体，肉骨不可强雕锼。\n或云才华乃天与，何寡不益多仍裒。\n几时髙车得会合，预期蹈抃呼旁陬。\n临风呻哦欲有寄，自恨拙茧无长抽。",
        "dynasty": "宋",
        "collection_info": null
    },
    {
        "uuid": "ec55e1d303e772c618054264fd880ad5",
        "title": "寒林石",
        "author": "王令",
        "content": "尝闻千岁松为石，岂意今逢林出屏。\n苟非木根久自化，岂此石理能有灵。\n世间万怪浩莫问，枉哉山海徒有经。\n舒山虢水固险异，疑有神手藏幽冥。",
        "dynasty": "宋",
        "collection_info": null
    },
    {
        "uuid": "bb8d03bc174aaafe0a1bfdca9687caef",
        "title": "谢束丈见赠",
        "author": "王令",
        "content": "贱生不自辰，亲没身孤零。\n家无一棱田，不得农以耕。\n巧智不迨人，工贾难自名。\n妄来觑文字，朱墨纷纵横。\n合穷心狂髙，不肯束世程。\n掲欲望孔孟，今昔相招迎。\n去古远莫到，復今难回行。\n穷步匍匐归，失虎犬不成。\n颠倒尘土中，甚若鱼噞羮。\n祖死不反骨，姊寡归携甥。\n苍黄无为谋，嘆慨私失声。\n叩头屋厦借，解衣锅盖赓。\n甔石固莫致，升掬犹时营。\n学左世共笑，身贱人交轻。\n父戒子勿効，妻引夫无朋。\n妄承西来招，喜色转以骍。\n非惟迹脱死，始有心期生。\n儿童相回环，朋友推弟兄。\n有问多无对，新闻多惭惊。\n自羞陋浅人，偷窃幸未黥。\n风窗敞清虚，饱腹摩膨脝。\n睡足起有书，案几交堆盈。\n自喜主人仁，不我贤而惸。\n新诗重来贶，褒扬借光荣。\n何以示相谢，心铭踰血盟。",
        "dynasty": "宋",
        "collection_info": null
    },
    {
        "uuid": "7e57d90aa6d79606e59055a9d24a04ad",
        "title": "梦蝗",
        "author": "王令",
        "content": "至和改元之一年，有蝗不知自何来。\n朝飞蔽天不见日，若以万布筛尘灰。\n暮行嚙地赤千顷，积迭数尺交相埋。\n树皮竹颠尽剥枯，况又草谷之根荄。\n一蝗百儿月两孕，渐恐髙厚塞九垓。\n嘉禾美草不敢惜，却恐压地陷入海。\n万生未死饥饿间，支骸遂转蛟龙醢。\n羣农聚哭天，血滴地烂皮。\n苍苍冥冥远復远，天闻不闻不可知。\n我时心知悲，堕泪注两目。\n发为疾蝗诗，愤扫百笔秃。\n一吟青天白日昏，两诵九原万鬼哭。\n私心直冀天耳闻，半夜起立三千读。\n上天未闻间，忽作遇蝗梦。\n梦蝗千万来我前，口似嚅嗫色似冤。\n初时吻角犹唧嗾，终遂大论如人间。\n问我子何愚，乃有疾我诗。\n我尔各生不相预，子何诗我盍陈之。\n我时愤且惊，噪舌生条枝。\n谓此腐秽余，敢来为人讥。\n尔虽族党多，我谋久已就。\n方将诉天公，借我巨灵手。\n尽拔东南竹柏松，屈铁纒缚都为箒。\n扫尔纳海压以山，使尔万噍同一朽。\n尚敢託人言，议我诗可否。\n羣蝗顾我嗟，不谓相望多。\n我欲为子言，幸子未易呶。\n我虽身为蝗，心颇通尔人。\n尔人相召呼，饮啜为主宾。\n宾饮啜釂百豆爵，主不加诟翻欢欣。\n此竟果有否，子盍来我陈。\n予应之曰然，此固人间礼。\n傧价迎召来，饮食固可喜。\n蝗曰子言然，予食何愧哉。\n我岂能自生，人自召我来啜食。\n借使我过甚，从而加诟尔亦乖。\n尝闻尔人中，贵贱等第殊。\n雍雍材能官，雅雅仁义儒。\n脱剥虎豹皮，借假尧舜趋。\n齿牙隐针锥，腹肠包虫蛆。\n开口有福威，颐指专赏诛。\n四海应呼吸，千里随卷舒。\n割剥赤子身，饮血肥皮肤。\n噬啖善人党，嚼口不肯吐。\n连床列竽笙，别屋连嫔姝。\n一身万椽家，一口千仓储。\n儿童袭公卿，奴婢联簪裾。\n犬豢羡膏粱，马廐余绣涂。\n其次尔人间，兵皁倡优徒。\n子不父而父，妻不夫而夫。\n臣不君尔事，民不家尔居。\n目不识牛桑，手不亲犂锄。\n平时不把兵，皮革包矛殳。\n开口坐待食，万廪倾所须。\n家世不藏机，绘绣绵衣襦。\n髙堂倾美酒，脔肉脍百鱼。\n良材琢梓楠，重屋擎空虚。\n贫者无室庐，父子各席居。\n贱者饿无食，妻子相对吁。\n贵贱虽云异，其类同一初。\n此固人食人，尔责反舍诸。\n我类蝗名目，所食况有余。\n吴饥可食越，齐饿食鲁邾。\n吾害尚可逃，尔害死不除。\n而作疾我诗，子语得无迂。",
        "dynasty": "宋",
        "collection_info": null
    },
    {
        "uuid": "2a685119a2aad2e6e1b613dfe1f71e21",
        "title": "寄满子权",
        "author": "王令",
        "content": "吾爱子权诗，苦嚼味不尽。\n穷思欲名状，百比无一近。\n初如贪追兵，屡请忽许进。\n旗旄左右幢，戟剑后先刃。\n方争奋拏先，忽覩斩乱狥。\n徐驱得平郊，万甲合一阵。\n偏裨走起颇，中间坐吴膑。\n喊呀斗志酣，彷佛穷敌讱。\n前军奔交兵，后马走断纼。\n须臾声金收，万噪快一儁。\n羣降挑戈矛，叩拜乞用衅。\n苍黄请命间，窃视不敢瞬。\n玄云压空虚，半夜暴霆震。\n睡耳起欲掩，惊仆失肝肾。\n壮者固已然，况余乃龆龀。\n及其久详味，欲吐復自恡。\n有如罗百珍，次第嘬嚼顺。\n贪丰不辞多，爱美忘余馂。\n故其留人口，虽久咽喉润。\n何时匹马来，畏爱气两振。\n唯其未合间，如不获谢蔺。\n望风为此诗，颠倒犹合烬。",
        "dynasty": "宋",
        "collection_info": null
    },
    {
        "uuid": "d62a41866661d816b7badaf2c280d202",
        "title": "再寄满子权二首  其一",
        "author": "王令",
        "content": "秋尽啼衰虫，君思云奈何。\n我愚得君思合少，君贤劳我心则多。\n非独辞源长，泻海为江河。\n平生未始有点缺，玉日拂拭金烧磨。\n寻常貙与貍，见一足已蹉。\n又况一地卧三虎，狗彘虽勇何敢过。\n扬州我何思，青山无一螺。\n午市不畜宝，米盐财如他。\n而吾三夫子，一身各丘轲。\n琼林自生寒，结露成冰柯。\n文章日组纬，玉机飞金梭。\n谁有真珠绳，结作张麟罗。\n拔为当世祥，声为太庙歌。\n我愿叅众民，手足揺婆娑。",
        "dynasty": "宋",
        "collection_info": null
    },
    {
        "uuid": "04c1327b43e800e706b8d4151698eac0",
        "title": "再寄满子权二首  其二",
        "author": "王令",
        "content": "有钱莫买金，多买江东纸。\n江东纸白如春云，独君诗华宜相亲。\n缀连卷大十牛腹，要尽寄我无寄人。\n我将携之东，脚踏海水洗齿唇。\n转来清澈饮百斛，荡涤肠肺无纤尘。\n尝闻泰山髙，髙处天为邻。\n借如无梯不得上，亦欲大叫呼天神。\n铺陈君所诗，噪口雷鼓震。\n世多俗耳固莫告，当冀上帝依稀闻。\n正声定不感凡类，舞跃百凤千龙麟。\n安能学俗儿，一卷不復呻。\n天公闻否尚未快，安得纤翼穿秋旻。",
        "dynasty": "宋",
        "collection_info": null
    },
    {
        "uuid": "2888ceee6a70b09021511b00c16f5599",
        "title": "答束徽之索诗",
        "author": "王令",
        "content": "世味久已谙，多恶竟少好。\n惟诗素所嗜，决切欲深造。\n人安已不休，众耻我独冒。\n有如獭行迹，欲改復自蹈。\n肝肠困寻搜，吻舌倦搏造。\n心灵无余多，为此日有耗。\n已勤尚无成，既苦每自劳。\n自笑如秋蝉，饥极不止噪。\n努力排韩门，屈拜媚孟竈。\n惟此二公才，百牛饱怀抱。\n我如饿旁者，盻盻不得犒。\n不知去几多，穷行究未到。\n无门隔籓篱，发罅窥堂奥。\n爱之不可入，抵触发狂譟。\n借使苟有成，不知竟何要。\n孤名非所求，弊俗讵足傲。\n况乃非所及，穷海未为浩。\n不知何时休，定讫死与耄。\n因疑今世人，恐有我同操。\n徽之才超髙，竿幢出标纛。\n为学尚淹藴，富櫜不肯暴。\n文章内朱豹，外袭一以皂。\n大论尤坚强，推舟出行奡。\n珉砆不施功，径欲制珪瑁。\n幸此不我陋，敎诲日陈告。\n昨因语及诗，请我使自道。\n屡谢不得命，迫窄遂颠倒。\n披坚诱羸兵，伏瓴待穿盗。\n取胜虽然必，窘穷亦堪悼。\n勉为瓦砖投，幸有金珠报。",
        "dynasty": "宋",
        "collection_info": null
    },
    {
        "uuid": "0bf91f39a34230d2ba46c159f66a3f7d",
        "title": "寄满居中衡父",
        "author": "王令",
        "content": "前会去莫追，后见来无期。\n别嘆后见难，悔恨前会稀。\n惟吾衡父兄，金纯玉光辉。\n裁磨杀圭角，不与瓦砾齐。\n大匠陶百窑，不问履下泥。\n一衡举十钧，何弃毫与釐。\n余独何为人，乃不忍使遗。\n有如横道刍，万足踏不疑。\n子何嗜好殊，独俯掇以归。\n整束使不茨，欲令杂兰芝。\n兰芝有天香，刍贱杂则非。\n然其厕置间，适与薫染资。\n文章每借观，罅隙窥晴曦。\n议论使坐听，穴瞶闻英池。\n春园或承招，游骑亦许随。\n剧云爱风枝，爇火围夜棋。\n纵谈心开张，倒笑冠欹披。\n匹马载以来，东首颈脰疲。\n夜梦不厌劳，百里夕一驰。\n想见目与眉，百障千藩篱。\n不虞自投置，遂若鸟遭黐。\n何时获因缘，连棰促马蹄。\n誓当尽晨昏，不復起退辞。",
        "dynasty": "宋",
        "collection_info": null
    },
    {
        "uuid": "6ad1b2dac0fc8527779f5c8dc2d2a6f5",
        "title": "自讼答束熙之",
        "author": "王令",
        "content": "洞洞之室或者穿，岩岩之墻或者缘。\n墻缘室穿来何哉，中有玉万黄金千。\n金玉固非盗所有，盗者或得之伺候。\n得金买衣出人前，意气遂若富者然。\n众人不知谓尔富，不知尔自何心颜。\n盗财固为小人戮，盗名自是君子奸。\n咄哉自讼毋自欺，几希不在穿缘间。",
        "dynasty": "宋",
        "collection_info": null
    },
    {
        "uuid": "d47ef2b9929c5283cf4e230adf3f2740",
        "title": "谢李常伯",
        "author": "王令",
        "content": "人从东南来，忽得连纸诗。\n行义不赫晔，名声无萎蕤。\n虽尝误见辱，旋则拜席归。\n别久谓已忘，不图犹记之。\n长封大书字，顾我已忸怩。\n开縢把之读，推与果失宜。\n剥虎蒙羊猪，借使出类奇。\n见豺先自奔，遇豢还羣随。\n是故古之人，为己贱若斯。\n有闻未之行，季路终不嬉。\n名浮过所实，孟氏耻以非。\n今而承所赐，乃此亦可噫。\n贤者宁过哉，当是我有欺。\n忍愧读终篇，喜惊改肝脾。\n咛咛教诲言，举举仁义辞。\n初令探本根，喻以海与池。\n干坤老六经，遗编烂孔姬。\n尚恐惑异说，教之无迁移。\n强闻终日干，仁不三月违。\n卒以二者终，要我勉不疑。\n百诵百再拜，下泪如挂糜。\n交朋百愚谀，此语闻之谁。\n忆初从粹翁，睡耳忽得提。\n震惊破百昏，寐觉悼前迷。\n今而去之久，茅塞心丛茨。\n骤承夫子言，快斧加芟荑。\n旧秽忽刬削，新除坦平夷。\n念当不舍去，戴服同冠衣。\n犹恐免袒间，復作须臾离。\n且将镵之心，不止涅之皮。\n二者苟一能，终死庶不遗。\n平生苦嗜诗，此篇况骤驰。\n喁哦夜不休，齮嚼午忘饥。\n仰嗟天骨雄，俯嘆人莫为。\n星明有常髙，日圆无食亏。\n读久口益嚵，舌软涎流垂。\n想当措意初，嚼云吐虹蜺。\n唇牙哆华鲜，肺肠涌光辉。\n故其纸上言，飘有霄汉姿。\n何可对酬谢，约海量珠玑。",
        "dynasty": "宋",
        "collection_info": null
    },
    {
        "uuid": "e36c0eed8c7345828890ff34eec43200",
        "title": "对月忆满子权",
        "author": "王令",
        "content": "长风掠海来，吹月散百炼。\n青天豁四碧，云霭不容缘。\n窗轩飒先秋，露气入簟扇。\n寛庭生夜凉，蚊口不得擅。\n人静暮客去，坐偃适自便。\n清牵睡思醒，明发醉胆健。\n披风睨白月，瞪视不为眩。\n未甘景独胜，思出大句衒。\n狂搜得无奇，猛吐復自吮。\n篇成若奴婢，气骨终凡贱。\n弃置不復收，嘆感退自旋。\n起探君寄诗，兀坐讽百遍。\n駮哉剧雄劲，百札洞一箭。\n间逢骋新奇，春云弄晴霰。\n古镜终重厚，九鼎挂一铉。\n吾尝笑夫人，语富则自愿。\n及婴爱君念，始自信惓惓。\n阅女当求嫱，慕士在获彦。\n鄙哉寻常者，何用目识徧。\n得逢诚幸多，既别遂堪喭。\n乖离时况久，会合卜未先。\n思之不可见，飞魂不身恋。\n秋城崔嵬髙，围我屹若圈。\n安得擘风翅，飞出不自殿。\n巧为相见谋，反覆竟未善。\n惟当远相要，共借月为面。\n相离苟同天，举目亦两见。\n又况相去间，财止百里县。\n不知竟可否，寄诗代请劝。",
        "dynasty": "宋",
        "collection_info": null
    },
    {
        "uuid": "c3c436be22b520e2e45dd3e5b2c95e7f",
        "title": "八桧图",
        "author": "王令",
        "content": "客有要我八桧吟，手携八桧图来悬。\n挂张满壁惕可骇，盼顾左右同嗟嘆。\n旁摹石刻署名状，各有凭附相夤缘。\n或髙相扶互倚碍，或断欲蹷犹支颠。\n强枝抝回信有力，髙干復俯蛟虬拳。\n寻根及枝逮条蘖，例不拔直皆旁偏。\n雷疲风休云雨去，蛇龙斗死犹鈎纒。\n安分爪角与尾鬛，徒见上下相蜿蜒。\n不知生时竟何谓，略不参类常木然。\n宜乎今古惑昧者，揺摆舌吻归之仙。\n一龙盘拳老髙大，传云聃者由飞跹。\n当时驾鹿蹋以上，迹有町疃遗相连。\n多应蝎残鸟喙啄，不尔诞者强镵镌。\n聃能惑人已自幸，岂此上去能欺天。\n借如聃功可升跃，鹿亦何幸飞相连。\n于中一木特甚异，肤华逆理纽左旋。\n传云聃人所自栽，我知此语定凿穿。\n苟令实为聃者植，推以天意犹可言。\n当年曷不纽向右，若曰世为左道牵。\n如何众輙不省究，反重神怪令聃专。\n干坤中含万品彚，此独自异谁令旃。\n穷思竟虑莫可索，欲世不惑谁能搴。\n仙书虚荒喜诞妄，推说事理尤绵延。\n世人一读即化变，日望飞奋相迷癫。\n岂非此木久树此，浸渍亦为异说迁。\n故其形植与生死，时以异怪招惊怜。\n先时世不早斤斧，放大其老讹夸传。\n当年同生好材干，半以直伐成烧燃。\n凭妖附诞相树立，卒自死活终完全。\n叶枝凋疏不有荫，材直弗柱曲莫辕。\n不知留存护飬者，竟以何理惜不捐。\n我有尺铁大刚利，久以铸斧磨山巅。\n卒无柯柄尚弃置，懒乞月桂求婵娟。",
        "dynasty": "宋",
        "collection_info": null
    },
    {
        "uuid": "0adbcc14726eefa6279c9ec4a97045b4",
        "title": "秋夜",
        "author": "王令",
        "content": "秋夕不自晓，百虫齐一鸣。\n时节适使然，鼓胁亦有声。\n争喧鼠公盗，窸窣蛇阴行。\n独有东家鸡，苦心为昏明。",
        "dynasty": "宋",
        "collection_info": null
    },
    {
        "uuid": "f07d4b49517d676b22210f55e905c9cb",
        "title": "答束孝先",
        "author": "王令",
        "content": "纯金出镕鑪，烜赫掩炽火。\n锦成洗春江，众目炫莫奈。\n鱼盐物诚微，误用幸不涴。\n君家兄弟贤，我见始惊伙。\n文章露光芒，藏藴包丛脞。\n关门当自足，何暇更待我。\n固知仁人心，姑欲恤穷饿。\n苟论才不才，自合弃如唾。\n忆昨西来初，戚惕侍客坐。\n交持驾说口，张阖不可鏁。\n间发辨经义，铁舌莫摩挫。\n髙文忽下投，白日骇天堕。\n眩怖欲前掩，布帛不可裹。\n初视固宜惊，独获亦堪贺。\n又如遇贵人，绣锦饰婀娜。\n回眸忽自鑑，恶面復窭裸。\n屈降心巳甘，嘆愤志亦颇。\n雄髙岂復争，爱恤亦加荷。\n大诗又来及，推与太浮过。\n自无贤可称，以是恶甚播。\n譬如享尫人，豆食止则可。\n苟强担石负，蹉跌适足祸。\n何以论报心，结草効鬼颗。",
        "dynasty": "宋",
        "collection_info": null
    },
    {
        "uuid": "e208a2eb0fdd17afc256b72f013976b7",
        "title": "戏食雀",
        "author": "王令",
        "content": "秋风云气寒，秋雨昼夜兼。\n饥禽湿不飞，左右烦顾瞻。\n有雀独飞下，施徐入吾檐。\n毛羽刷参差，嘴距交鈎铦。\n跳乘新舂箕，取饱公不嫌。\n而吾本有意，听之取微纤。\n忽惊自飞去，窗聿不少淹。\n反就髙髙枝，啁哳气不恬。\n嗟乎此微类，岂不无以厌。\n来既冐弹射，固难责其亷。\n然余乃无罪，见怒何过严。",
        "dynasty": "宋",
        "collection_info": null
    },
    {
        "uuid": "6518a598d7f09715b36efe49e7c0fbad",
        "title": "金绳挂空虚自勉兼示束孝先",
        "author": "王令",
        "content": "金绳挂空虚，日月繫两垂。\n天童坐戏弄，纵掣成东西。\n百年未死间，昼夜无穷期。\n短短固可惜，舒舒定非宜。\n有闻未之行，有学未及知。\n白髮已班疏，朱颜亦童黎。\n智虑昏晚年，聪明退前时。\n纵欲加自修，去日何胜追。\n奈何少自废，老则成空悲。",
        "dynasty": "宋",
        "collection_info": null
    },
    {
        "uuid": "e2f8b6519d952c0e25fbabb4aaa08be7",
        "title": "寄洪与权",
        "author": "王令",
        "content": "与权江南来，适自满门会。\n初无合我志，财以客面待。\n时时相鈎探，稍稍互酬对。\n根源豁披张，扄鐍失分解。\n君然颔还嗟，我恐敬若戴。\n相逢时既多，相待两交快。\n予初请子交，子曰何可外。\n中又谢不德，卒曰吾而爱。\n既而苐以年，子合我兄拜。\n扬虽士云多，往往事冠带。\n中间满夫子，崛出百万最。\n更以子从之，而吾米则稗。\n朋从偶许攀，会合日与在。\n春晨巧夸招，月夕因论话。\n书狂逸飞蛇，棋毒甚含虿。\n相谋务奇胜，聚口笑拙败。\n贪驩不知岁，冬律忽移再。\n余饥奔先西，饿色面留菜。\n子待去亦恨，书以问我奈。\n别来君何如，思子我心痗。\n朋分无旧欢，世险有新态。\n髙言足瑕疵，俗学牵细碎。\n贫知身贵重，病觉学力怠。\n壮心已无多，况去日有退。\n豫期后相见，顽陋徒老大。\n好勤寄余书，思子百忧萃。",
        "dynasty": "宋",
        "collection_info": null
    },
    {
        "uuid": "7493ad580d2e4c3c009f4bae25f9fcd7",
        "title": "寄满子权",
        "author": "王令",
        "content": "子权今谓何，久不治简书。\n子素赐我多，岂以此遂疏。\n予亦如常时，病与贫相俱。\n冉冉草没阶，客脚不踏庐。\n贵者事名位，崖岸夸异殊。\n贤者纵肯来，顾我欲取无。\n惟余龊龊徒，吾亦羞与居。\n潭潭一室空，编帙环三隅。\n暴阳不忧偿，偷饱幸未诛。\n且可延朝昏，忧思老顽愚。\n独有思子怀，涕下时喑呜。",
        "dynasty": "宋",
        "collection_info": null
    },
    {
        "uuid": "f4bd59cddff36c15007d4219d7787544",
        "title": "冬阴寄满子权",
        "author": "王令",
        "content": "玄云载雨惜不下，北风吹急水相黏。\n周遮覆盖不通透，锢结巳厚难披燖。\n微阳未復老阴壮，计去暖律时犹淹。\n青天何可一日失，渐恐此去无由瞻。\n日驭自惧不得脱，略出急入地下潜。\n凭阴托寒恣凌烁，风伯得意欣沾沾。\n但幸天公不省悟，谁顾地下人嗟谗。\n隔绝霜露旷不下，帝有润泽何由霑。\n非惟勾芽冻天折，亦恐万类由兹殱。\n九龙衔火互相暖，称有日职借不甘。\n羣儿鋭奋不量度，欲仰吐气吁以炎。\n惟有壮士抱剑卧，思得美酒聊自酣。",
        "dynasty": "宋",
        "collection_info": null
    },
    {
        "uuid": "bf96c811a953f3119b346ec2c33a1f02",
        "title": "弱弱谁氏子",
        "author": "王令",
        "content": "弱弱谁氏子，鲜鲜一何姝。\n来奔富人家，妻与富人俱。\n严粧问夫子，我岂彼室如。\n夫子笑遣之，彼宁与汝都。\n升堂由阼阶，德色溢以舒。\n亲宾不敢笑，退语相嚱吁。\n髙堂聚羣婢，唯诺相咨睢。\n家事忽不图，顾指取自如。\n朝令拆柱薪，暮遣藩篱除。\n风雨半夜来，百衅生不虞。\n屋压盗随至，夫死别嫁夫。\n东邻有淑子，惟不事铅朱。\n端居待人求，正色不敷腴。\n清镜见白髮，行媒不顾闾。\n不知爱妻人，取舍何异欤。",
        "dynasty": "宋",
        "collection_info": null
    },
    {
        "uuid": "ad397a81c9e8bf34ad657b67c4b0121d",
        "title": "赠黄任道",
        "author": "王令",
        "content": "长河之流几万里，骇若泻自天上来。\n奔湍衝山拔地走，直有到海无邪回。\n人之所观乃流沬，犹以激射忧天摧。\n想其根源发声势，如纵烈火烧千雷。\n古来走死万万脚，竟莫识自何来哉。\n我疑鸿荒混沌日，冲破天地之元胎。\n夸娥揺头巨灵走，避不敢道曾疏开。\n锄耰之成乃畎浍，欲计议此诚可咍。\n长帆大舰不敢绝，尚恐飘去无垠涯。\n愚儿脚惯踏潢潦，安敢逆此加泝洄。",
        "dynasty": "宋",
        "collection_info": null
    },
    {
        "uuid": "09bd8bf13c85043ad7e1378ce2d65088",
        "title": "答黄薮富道",
        "author": "王令",
        "content": "角角适时足，力走犹或迟。\n从而不逮人，不若坐视之。\n而予始用此，已无先人思。\n间自念斯世，固亦未易为。\n以其得而惭，曷若退自宜。\n老身可孔颜，饿死犹夷齐。\n予心最乐此，尤喜用自持。\n岂将六尺躯，贱易五羖皮。\n但无百亩田，得抱刚气归。\n年来事穷蹙，露暴无自依。\n姊寡不能嫁，儿孤牵我啼。\n平生事文字，无路活寒饥。\n勉从进士科，束若缚襁儿。\n时时忽自笑，往往穷加悲。\n有如髙飞鸟，中路饥自低。\n鋭知从食来，不意身投黐。\n神龙拏白日，挟雨万里飞。\n使其口有衔，安得无驯随。\n虽然平生志，固未忍相遗。\n闲时自散开，纵吟助嘘嚱。\n财将舒己私，岂敢偷人知。\n黄君道德者，术业何颀颀。\n手提九黄钟，旁取折籥吹。\n悬知失气类，误以唱和期。\n不知里社歌，不可郊庙施。\n况余衰病余，有气亦巳卑。\n加之困俗学，羝角方牵羸。\n诗陈尽自道，幸子怜无疵。",
        "dynasty": "宋",
        "collection_info": null
    },
    {
        "uuid": "65dca88e091add8f107d096b9fb50852",
        "title": "春风",
        "author": "王令",
        "content": "春风东来暖如嘘，过拂我面撩我裾。\n不知我心老有异，亦欲调我儿女如。\n庭前花枝笑自爱，风裏草力更相扶。\n旁林曲树足飞鸟，不问燕雀鸱鸢乌。\n求雌要雄各有意，岂但鬬竞争春呼。\n春巢成多夏卵众，明年计此更有余。\n非唯喧呼乱人耳，渐恐巢穴妨人居。\n收残射中岂无道，我亦力可弯长弧。\n林深枝曲矢不入，况弓待借家所无。\n行吁坐盻不可奈，安得静默投身俱。",
        "dynasty": "宋",
        "collection_info": null
    },
    {
        "uuid": "26e5d74b925b2d80bb3a160341699414",
        "title": "长风",
        "author": "王令",
        "content": "长风吹百草，势力亦随靡。\n地长风易休，草力復随起。\n长风随令归，风去何时来。\n百草安正繁，兰生尔何哉。",
        "dynasty": "宋",
        "collection_info": null
    },
    {
        "uuid": "c69ed897893c2677066177ea4f547af9",
        "title": "东风",
        "author": "王令",
        "content": "东风来几日，穷巷不见春。\n不知得花由，只见插花人。\n东风能几时，听尔多欢欣。\n徒恐春风归，汝我同悲辛。",
        "dynasty": "宋",
        "collection_info": null
    },
    {
        "uuid": "90263cf0da1e00ac945efb0d3bbc4730",
        "title": "哭诗六章  其一",
        "author": "王令",
        "content": "死者徒已死，思之恨无涯。\n生者非素心，还作死者嗟。\n今古悲略同，斯道竟奈何。\n哀絃直易绝，哭词曲难歌。",
        "dynasty": "宋",
        "collection_info": null
    },
    {
        "uuid": "db220254bffbae0fcbf711a946246c4e",
        "title": "哭诗六章  其二",
        "author": "王令",
        "content": "朝哭声吁吁，暮哭声转无。\n声无血随尽，安得目不枯。\n目枯不足嘆，无目心自安。\n目存多所见，不若无目完。",
        "dynasty": "宋",
        "collection_info": null
    },
    {
        "uuid": "2cbba7ac23ea152827a95b2de39e78d7",
        "title": "哭诗六章  其三",
        "author": "王令",
        "content": "切切復切切，泪尽琴絃绝。\n愤气吐不出，内作心肝热。\n朝浆渇不胜，暮潦浊不清。\n何以慰我怀，安得沧海冰。",
        "dynasty": "宋",
        "collection_info": null
    },
    {
        "uuid": "62ee66b8a4959cbe0b631582dba5fc8f",
        "title": "哭诗六章  其四",
        "author": "王令",
        "content": "哭莫傍沧海，泪落长海流。\n流深风涛多，驾荡覆我舟。\n不若洒春草，荆榛芜蔓茎。\n怨气触草死，犹得香兰生。",
        "dynasty": "宋",
        "collection_info": null
    },
    {
        "uuid": "bbba02c9787a20da672fb0b40c6c4471",
        "title": "哭诗六章  其五",
        "author": "王令",
        "content": "朝歌忧思多，暮歌无奈何。\n偶嘆气亦绝，未恸血先沱。\n泪落入口少，不如出眼多。\n安得常病躯，不为瘠且瘥。",
        "dynasty": "宋",
        "collection_info": null
    },
    {
        "uuid": "d830f780b2a909ea97f73d3b9860f3e9",
        "title": "哭诗六章  其六",
        "author": "王令",
        "content": "目虽泪所出，由来心乃源。\n白日照我面，意欲干汍澜。\n而不照我心，我泪何由干。\n况在重云遮，使我何自安。",
        "dynasty": "宋",
        "collection_info": null
    },
    {
        "uuid": "af5dc1b05656e586023e93ccbe714c73",
        "title": "张巡",
        "author": "王令",
        "content": "禄儿射火烧九天，鬼手不扑神听旃。\n羣庸仰口不肯唾，反出长喙嘘之燃。\n睢阳城穷缩死鼈，危繫一髮悬九渊。\n巡瞋睨远两眦拆，怒嚼齿碎鬚张肩。\n恨身不毛剑无翼，不能飞去残贼嚥。\n翁躯腥刀子磔爼，日嚼血肉犹经年。\n霁云东攘两臂去，西来才有九指还。\n胸中愤气吐不散，去随箭入浮屠砖。\n忠穷智索其自効，更脔爱妾尝饥涎。\n我疑没日贼不食，恐其肉酖死不痊。\n又疑身骨不化土，定作金铁埋重泉。\n何时山移陵谷变，发出鼓铸戈或鋋。\n吾如得之顾有用，不诛已然诛未然。",
        "dynasty": "宋",
        "collection_info": null
    },
    {
        "uuid": "49d6fb44fe2c96f3daec41416b8d0f4c",
        "title": "赠李定资深  其一",
        "author": "王令",
        "content": "涉川固有道，造舟不如梁。\n曾闻水覆舟，不闻死乘杠。\n奈何掲厉子，先先勇褰裳。\n岂尽水害人，固亦谋非臧。",
        "dynasty": "宋",
        "collection_info": null
    },
    {
        "uuid": "2d1a8eb7817a5465ab7f435da75ebb5e",
        "title": "赠李定资深  其二",
        "author": "王令",
        "content": "凤虽谓灵畜，无竹或死饥。\n竹今无方无，凤云非其时。\n使之羣鸱鸢，饥饱为止飞。\n非惟失所灵，亦与弹射期。",
        "dynasty": "宋",
        "collection_info": null
    },
    {
        "uuid": "bf1ffa29d1faa58cc50c2a0f0d4f831f",
        "title": "赠李定资深  其三",
        "author": "王令",
        "content": "坦坦谁之田，施施缴且弋。\n乌来玩其机，鹊至喜其食。\n长鸿飞冥冥，志与万里极。\n岂无啄饮心，宁饥不人得。",
        "dynasty": "宋",
        "collection_info": null
    },
    {
        "uuid": "cadc85d4a4e5e12c65811e7e1faf2c08",
        "title": "赠李定资深  其四",
        "author": "王令",
        "content": "湍激日蹙蹙，风棱势漫漫。\n奈何舟上人，试死才一间。\n苟不以利涉，安坐思诚艰。\n客虽惧谋梁，而木嗟在山。",
        "dynasty": "宋",
        "collection_info": null
    },
    {
        "uuid": "f1930220ad6d8bbb7a0625b348fb9a7c",
        "title": "古庙",
        "author": "王令",
        "content": "古庙隆隆敞庭扉，风雨剥壁黦柱榱。\n我来安知神所依，穹堂窸窣风旛旗。\n神君庞躯突鬚眉，视我睨睚坐倨箕。\n惕烁观者骇不怡，羣鬼后先张福威。\n直东之厢步逶迤，目益所见怪可嘘。\n马牛羊犬杂豕鸡，或戴以首旁四支。\n间有人面身亦非，老祝趋前为众词。\n口吻嗫嚅言嗢吚，称别状类顾东西。\n唱号名字分何谁，空虚冥寞非所期。\n岂亦以此为人尸，视其肤革巳彪狸。\n宁有中反恬肝脾，又有械器身挈持。\n传言疠疫此乃资，古之日行历虚危。\n犹恐盛阴鬼所随，磔傩于门驱使驰。\n今安取此庙以祠，不念延虐殆尫羸。\n农凶年多苦饿饥，苟幸得饱不择祈。\n来则拜叩尽敬祗，幸天之泽偷自归。\n民德且恐报之时，餗肴豊鲜牲鱼肥。\n欲奠以献更濯巵，进谢千语拜百低。\n工鼓于庭巫舞衣，祝传神醉下福禧。\n农谢神去祝彻之，庭前匕割弃余遗。\n鹄乌下争趁不飞，回顾神面如故时。\n意者不为祭谢移，呜呼神固非吾知。",
        "dynasty": "宋",
        "collection_info": null
    },
    {
        "uuid": "62d9d837064217f4d9832d61a909e21c",
        "title": "杂诗  其一",
        "author": "王令",
        "content": "方春不种兰，终岁无自佩。\n良田弗加芟，徒穉亦无岁。\n空令雨露恩，日夕被蒿艾。\n安坐饥怨天，此理果谁在。",
        "dynasty": "宋",
        "collection_info": null
    },
    {
        "uuid": "210b01926db1b4a9ac4f6bc05197a781",
        "title": "杂诗  其二",
        "author": "王令",
        "content": "一日不为田，百草已有根。\n况復闲三时，其秽何待论。\n岂不有钱镈，徒羞慵借勤。\n岁晚忧不耕，何独议锄耘。",
        "dynasty": "宋",
        "collection_info": null
    },
    {
        "uuid": "0b8b1aebd56ae6f5fb66a143a40ea9a5",
        "title": "杂诗  其三",
        "author": "王令",
        "content": "毵毵晚春树，上下聚百虫。\n不有口似趸，则生尾如蜂。\n设不二者然，亦徒生无庸。\n清阴不可居，岁晚还秋风。",
        "dynasty": "宋",
        "collection_info": null
    },
    {
        "uuid": "5e1da322629a579c2ff2e48292427f77",
        "title": "猛虎",
        "author": "王令",
        "content": "猛虎出白日，其欲未易量。\n人人有怒心，常惧不敢戕。\n壮士独何者，忿气裂怒肠。\n脱身拔剑去，奋跃如惊翔。\n虽挟必胜术，岂无邂逅伤。\n虎不食壮士，壮士自虎当。\n意贪众人完，岂暇为躯防。\n虎死众人惠，虎存忧一乡。\n果哉彼丈夫，赖有一剑将。\n使其无所操，未免伏道旁。\n有剑不刺虎，为谋信非臧。\n无剑徒虎争，虽勇适为狂。\n利剑亦可嗟，人有我独亡。\n日暮南山阿，直道何可望。\n一虎固已尔，况復千豺狼。",
        "dynasty": "宋",
        "collection_info": null
    },
    {
        "uuid": "b0a91def1af028d9d4d6180fae6cd1c0",
        "title": "答问诗十二篇寄呈满子权 镈问耒",
        "author": "王令",
        "content": "金坚虽不磨，木曲亦已揉。\n幸蒙主人用，反要主随后。\n适从慵耕儿，虽功不见取。\n良田常无收，何塞不耕咎。",
        "dynasty": "宋",
        "collection_info": null
    },
    {
        "uuid": "6a106b8056ec6fcbf33e557c74ebc273",
        "title": "答问诗十二篇寄呈满子权 耒答镈 其一",
        "author": "王令",
        "content": "我用常在金，任金适由木。\n苟得金为用，何惜木微曲。\n幸得主人随，不恤汗行犊。\n必求随主人，我用諴不足。",
        "dynasty": "宋",
        "collection_info": null
    },
    {
        "uuid": "48dc3c0d6fff2898be3526cdae6457df",
        "title": "答问诗十二篇寄呈满子权 耒答镈 其二",
        "author": "王令",
        "content": "我用于主人，良田无虚种。\n主人不我以，我适为无用。\n不知主人饥，岁卒安自奉。\n由来我求人，孰与求我重。",
        "dynasty": "宋",
        "collection_info": null
    },
    {
        "uuid": "d1f4218fc6acde29037c92b25b388c5c",
        "title": "答问诗十二篇寄呈满子权 耒答镈 其三",
        "author": "王令",
        "content": "我必为人用，不必用于人。\n若也责不耕，君其问诸田。",
        "dynasty": "宋",
        "collection_info": null
    },
    {
        "uuid": "5f06caa53dbb9ef4c3217e395e43773b",
        "title": "答问诗十二篇寄呈满子权 耒问镈",
        "author": "王令",
        "content": "一畦失之荒，尔力亦可耨。\n天下方漫芜，尔功亦何有。",
        "dynasty": "宋",
        "collection_info": null
    },
    {
        "uuid": "fcca30cd5c484aa5fab9e111fe0121ac",
        "title": "答问诗十二篇寄呈满子权 镈问耒",
        "author": "王令",
        "content": "天下方漫芜，顾我适有庸。\n使其已除涤，我将何以功。\n我岂大无效，自是用我慵。",
        "dynasty": "宋",
        "collection_info": null
    },
    {
        "uuid": "7635f5a91c803dcf2e6d173833a54204",
        "title": "答问诗十二篇寄呈满子权 耒问斧",
        "author": "王令",
        "content": "子斧谁尔为，黑白大分别。\n朝伐一樗死，暮伐千樗蘖。\n尔终不自谋，几日不缺折。",
        "dynasty": "宋",
        "collection_info": null
    },
    {
        "uuid": "843e37ab33a26abd26e5df085cf233b9",
        "title": "答问诗十二篇寄呈满子权 斧问耒",
        "author": "王令",
        "content": "大樗吾犹伐，小樗何畏蘖。\n吾缺犹俟磨，尔折将奈何。",
        "dynasty": "宋",
        "collection_info": null
    },
    {
        "uuid": "7dfcb103ae5c249adbe3083b374d21f5",
        "title": "答问诗十二篇寄呈满子权 水车问龙",
        "author": "王令",
        "content": "来何必召云，去何必飞天。\n我名不为龙，何能雨尔田。",
        "dynasty": "宋",
        "collection_info": null
    },
    {
        "uuid": "258d2162b8c76a0404e3a250b3b45740",
        "title": "答问诗十二篇寄呈满子权 龙答水车",
        "author": "王令",
        "content": "神龙谢子车，子能未足多。\n上润虽已然，下竭将奈何。",
        "dynasty": "宋",
        "collection_info": null
    },
    {
        "uuid": "4f361cade4b7efe138f3ac1705094a0e",
        "title": "答问诗十二篇寄呈满子权 水车谢龙",
        "author": "王令",
        "content": "水车谢神龙，下竭固无奈。\n旱则我为用，尔龙尚何谓。",
        "dynasty": "宋",
        "collection_info": null
    },
    {
        "uuid": "c07b7cfc0a1768a5e550a2a3f8b8dd8d",
        "title": "答问诗十二篇寄呈满子权 龙谢水车",
        "author": "王令",
        "content": "神龙谢水车，吾语尔来前。\n尔虽用于人，我亦用于天。\n在物固不同，于用岂殊然。\n水下髙田干，尔能俯水取。\n假人不尔用，尔受田责否。\n吾身虽为龙，动亦天所主。\n天犹不有命，我安事为雨。",
        "dynasty": "宋",
        "collection_info": null
    },
    {
        "uuid": "97e8f30370245ed49d22e4e9936043b2",
        "title": "秋怀",
        "author": "王令",
        "content": "槭槭庭前树，朝零非昔稠。\n呦呦草虫鸣，暮急晓未休。\n尔虽无不平，岂亦有哀忧。\n胡为劳吟呻，与士伤感投。\n壮士亦何者，哀哦与虫酬。\n所抱不列陈，调苦难謡讴。\n髙目有远见，直怀羞曲求。\n蒿藜袭久安，功名忘前休。\n日月忽未几，天地今復秋。\n少壮负所怀，老大将安谋。\n生无及人功，死骨埋泉羞。\n胡为不奋飞，徒与寒饿仇。",
        "dynasty": "宋",
        "collection_info": null
    },
    {
        "uuid": "b900c73df1d85477b1d92ca27a1f5db2",
        "title": "中夜二首  其一",
        "author": "王令",
        "content": "昼日苦卒卒，忽焉不加思。\n长夜漫不眠，起復日所为。\n所为浩多愧，不与初心期。\n虚云圣贤学，实从世俗归。\n虽耻犹奈何，长歌涕垂颐。",
        "dynasty": "宋",
        "collection_info": null
    },
    {
        "uuid": "65062a374e382e3d290dd9431594cdd9",
        "title": "中夜二首  其二",
        "author": "王令",
        "content": "扰扰从俗为，日与所学戾。\n茫茫坐三復，心面自相愧。\n守道恶从人，取俗患髙世。\n谁令二者异，不得一吾致。",
        "dynasty": "宋",
        "collection_info": null
    },
    {
        "uuid": "b8ff832b54d246df3a51bf607651bd59",
        "title": "士患常不学",
        "author": "王令",
        "content": "士患常不学，不学常罔然。\n学成安所施，用舍繫诸天。\n孔孟去已久，寥寥泣遗编。\n斯道未易为，今古如同年。",
        "dynasty": "宋",
        "collection_info": null
    },
    {
        "uuid": "b26245fd1a60d2585964b8f423a866c1",
        "title": "举举媚学子",
        "author": "王令",
        "content": "举举媚学子，居曰不吾知。\n知而有不能，无乃失于欺。\n不知未为患，不欺浩难期。\n咄哉天下怀，何以天下为。",
        "dynasty": "宋",
        "collection_info": null
    },
    {
        "uuid": "49c389d574b0974e52f43e341a9ad4c2",
        "title": "秋日",
        "author": "王令",
        "content": "秋日不照天，秋云自明晦。\n脱叶下衰草，蜩蝉事今退。\n天地功方成，草木犹怨顇。\n志士感所怀，长吁下清泪。",
        "dynasty": "宋",
        "collection_info": null
    },
    {
        "uuid": "96f70d6f9d162d183e27ee0b243be9cc",
        "title": "秋兴",
        "author": "王令",
        "content": "秋风吹人有髙兴，醉怀感物伤盛衰。\n秋来纵得蒿艾死，岁晚已非兰蕙时。\n哀歌不入俗耳听，大笑自与万古期。\n长鸿冥冥尔飞好，虽有缯缴安所施。",
        "dynasty": "宋",
        "collection_info": null
    },
    {
        "uuid": "370ff789ae6443f7e712dd1d618765fc",
        "title": "翩翩水中舟",
        "author": "王令",
        "content": "翩翩水中舟，既满何用载。\n主舟者谁子，无乃忽于败。\n兼济虽期仁，过任适为害。\n自是人致然，已溺何足怪。",
        "dynasty": "宋",
        "collection_info": null
    },
    {
        "uuid": "ddb2fb8ff88eb85bd63e0b76ae21b789",
        "title": "书怀寄黄任道满子权",
        "author": "王令",
        "content": "西风吹云空，晴日露髙晒。\n驽马无速骋，归客思远届。\n长林剥霜红，远水漾寒派。\n露虫悲自咽，风菊老犹介。\n昔予来方春，焰焰树生态。\n今归亦未几，马踏落叶坏。\n时物固有然，盛衰信难概。\n吁嗟为生劳，黾勉计无奈。\n伊余有遐致，久此困俗械。\n尝思摆绝去，自放出世外。\n髙怀乐天寛，远目斥人碍。\n有田足晨昏，有圃具葅菜。\n父母不待养，妻子固易赖。\n世孰得丘山，亦孰失蔕芥。\n人自能轻重，吾将守所爱。\n六经老诚明，万古熟成败。\n得时为酰盐，滋味和鼎鼐。\n失犹有万世，令名自沽卖。\n自视久已明，决不事谋蔡。\n寄诗侑子觞，期子和而再。",
        "dynasty": "宋",
        "collection_info": null
    },
    {
        "uuid": "e838efc39cc4189e9eb4ad918af3e2b4",
        "title": "令既有髙邮之行而束孝先兄弟索余诗云",
        "author": "王令",
        "content": "扰扰利学者，久不可与谋。\n读书乃何为，老不知轲丘。\n弗恤义所在，务期髙爵收。\n尝闻失则嗟，不闻得之羞。\n知谁洪其源，使世乘其流。\n于今已汗漫，更久将遡游。\n尝闻古人言，饕餮为共兜。\n谓恶岂必多，偷饱德弗修。\n不知自思者，舍此何所由。\n故余早知惧，誓将异人求。\n寜为寒饿嗟，不同富贵讴。\n此行况有获，师德髙前修。\n因尝请子行，勉子无逗遛。\n于吾乃何有，同病不独瘳。\n虽爱谓予然，尚疑子终不。\n惜子有髙材，竿幢揭华旒。\n苟能自摆去，不为世学囚。\n行将见远到，强弩射弱菆。\n何必请予诗，自合治子辀。",
        "dynasty": "宋",
        "collection_info": null
    },
    {
        "uuid": "d1be6250b674e840f3ee6d6dd057b036",
        "title": "酬束丈贶诗兼叙所怀",
        "author": "王令",
        "content": "白日立中路，犬去不形相。\n夜以盗自来，何敢怨犬伤。\n主人忽加念，谢恕犬无良。\n盗子愧伏前，有言愿加详。\n见赐固已多，恕犬诚未臧。",
        "dynasty": "宋",
        "collection_info": null
    },
    {
        "uuid": "01a49366113c4117bdaa8a1c27480426",
        "title": "惜交诗赠束孝先",
        "author": "王令",
        "content": "千金得宝刀，不若得锸归。\n宝刀虽云利，邂逅伤疮痍。\n伤疮有復日，伤皮无完时。\n不若远所伤，取锸安自持。\n一凿以成井，再凿以深资。\n清泉冽其中，定德发不移。\n饮可沃吾心，浴能清吾肌。\n此道如必尚，庶几有常为。\n既庸铭我前，又书荐余知。",
        "dynasty": "宋",
        "collection_info": null
    },
    {
        "uuid": "24049031dfd434e08b6fa16b7f5f28ff",
        "title": "再赠束孝先",
        "author": "王令",
        "content": "玉缺见不挠，剑折知真刚。\n张目不见心，人固未易量。\n念我未知子，徒知外观望。\n安识子所怀，赤日包白光。\n去去终我身，两两无相忘。\n纵予道路忧，骨尚付子藏。",
        "dynasty": "宋",
        "collection_info": null
    },
    {
        "uuid": "83b7ed891a3cd0cdcfbde5d5eb8c1421",
        "title": "卜居",
        "author": "王令",
        "content": "吾求一屋逮两月，贫不谋贵何以图。\n朅来自放就穷巷，幸得之喜何敢吁。\n颓檐断柱不相缔，瓦堕散地梁架虚。\n门无藩闑户不闭，时时犬彘入自居。\n主人怜我莫自致，为我补葺加垍涂。\n翻翻匠氏乃谁子，颉颃作气厉叫呼。\n羣庸汹汹助声势，睥睨凌我要我酤。\n归来嘆息无自得，两日财致酒一壶。\n徴多偿少意不惬，弃我忽去如逃逋。\n重来閴寂不可问，依旧四壁编空芦。\n嗟余虽贫日犹爨，可不善为盎釡谟。\n外户不闭古则尔，今也盗贼过街衢。\n乞钱买篱作籓固，更学关楗防朝晡。\n邻翁问我乃何者，得毋亦以名自儒。\n王朝潭潭聚冠盖，几人不载卿相车。\n子何布被不盖肉，浪自名士实则奴。\n假为无能守编户，犹可自择安阎闾。\n胡为惨戚卒困此，去矣何屋不可徂。\n此居卑漥不待说，四髙中下流无渠。\n夏霖连延久积注，往往竈下秋生鱼。\n始来图此不自择，终见坐与蚯蚓俱。\n何况梁榱日蛀腐，一仆非尔力可扶。\n苟求暂安急旦夕，反以身就殒压虞。\n乃知穷则失自爱，死得正命有几且。\n翁乎尔言诚得矣，我方困甚非真愚。",
        "dynasty": "宋",
        "collection_info": null
    },
    {
        "uuid": "4d6b27846db8048dbfb27ae9abfc2acc",
        "title": "闻哭",
        "author": "王令",
        "content": "冬温春疫早，死者晨满街。\n但闻哭子悲，不闻哭母哀。\n老慈爱益深，壮刚气则乖。\n嗜欲夺天性，情恩占妻孩。\n诗三百具存，声已亡南陔。\n人情古不美，况復嗟今哉。",
        "dynasty": "宋",
        "collection_info": null
    },
    {
        "uuid": "0d7002b0ab30da30d0029d0d8a120a50",
        "title": "养贤",
        "author": "王令",
        "content": "万钟岂不多，财得孟子辞。\n千乘友子思，犹曰须我师。\n古贤不易养，养贤则已而。\n今贤养自易，无于古加疑。",
        "dynasty": "宋",
        "collection_info": null
    },
    {
        "uuid": "f735fa7cdeb5b04640b53d176b44fc91",
        "title": "送李公安赴举",
        "author": "王令",
        "content": "行子冠上尘，梁宋道傍土。\n尘逐冠敝损，人来还復去。\n马蹄日月长，踏尽西北路。\n近者何纷纷，姿状颇秀举。\n传言天子诏，士得四方赴。\n来如鹊翅翻，去若蝇头聚。\n市儿屈指计，过百日未暮。\n昔周方盛时，得士纔十数。\n唐虞此为盛，中復容女妇。\n昔何称才难，今也寜异趣。\n但恐所取异，今古殊尺度。\n夫君乃髙才，久有及物虑。\n今又奋绝去，挺拔欲自树。\n余穷非所知，久有山林素。\n但无百亩粟，乃就羣才赋。\n仕道得亦嗟，困穷失为惧。\n二者各有命，予亦何所与。",
        "dynasty": "宋",
        "collection_info": null
    },
    {
        "uuid": "276e262da8bf2970aa79d41947a495db",
        "title": "离髙邮答谢朱元弼兼简崔伯易",
        "author": "王令",
        "content": "昔来何悠悠，今去亦泛泛。\n岂自果进退，姑且便饮啖。\n三代今去辽，士食久已滥。\n徒死不为义，可无苟石担。\n平生堕百为，且就投鈆椠。\n束身入世程，开口就人叹。\n怒喜有失得，眉睫烦窥瞰。\n野鸟或在笼，山猿有终槛。\n能安此为命，虽失亦何憾。\n予尝勇自明，磨古得前鑑。\n抱关贤所容，较猎圣或暂。\n庶未负初学，尚为神所监。\n予行人之嗟，我笑不为颔。\n子独辱所厚，以诗繫归缆。\n命和始自书，狂言庶非儳。",
        "dynasty": "宋",
        "collection_info": null
    },
    {
        "uuid": "80a4f0cd35e6a27f9160d6c4cce90974",
        "title": "东园赠周翊",
        "author": "王令",
        "content": "尝闻东园游观嘉，晚趁时节亦自到。\n东风不知来者多，一日芳蹊踏无草。\n山樱着子寒尚迟，江梅殒蘤香可吊。\n扶疏枝叶未成荫，偶来正值斜阳照。\n千株红杏暖自酣，风引髙炬烧晴燥。\n夭桃未老已抽青，略略朱旗冠翠纛。\n虽然素李不争花，似洗朱丹夸莹皓。\n其他百种不可名，如列锦绣快晴曝。\n何低何髙何后先，一一尽解承春笑。\n杨花轻佻最得力，飞过青天去何冐。\n弱柳低垂弗辞贱，以力凭风为春扫。\n黄鹂嘲啁声语和，似对游人见情抱。\n蝴蝶填委不知数，飞乱人眼漫颠倒。\n黄蜂虽忙不为身，以甘遗人竟何道。\n子规终日劝客归，吾无间然念何报。\n嗟余多病所趋乖，又懒讙呼逐年少。\n经年一春为嘉时，行过不恤每自谯。\n然虽无酒不解歌，素游尚少贫交召。\n何时期子早再游，风雨不可旦夕料。",
        "dynasty": "宋",
        "collection_info": null
    },
    {
        "uuid": "796328ce4842667b65ab1a4b32c3b19b",
        "title": "龙角歌和崔公度伯易",
        "author": "王令",
        "content": "尝闻螾出轩辕丘，其长百寻围十牛。\n民惊臣愕争论詶，帝亦谓应土德修。\n赐螾傍海连十洲，俾朝食壤暮饮流。\n仍命九龙狎其游，视龙有角急起羞。\n亟去诉帝龙有忧，帝怜不呵许为谋。\n召一龙食繫其喉，挥万力士乘其头。\n披肉断角塞螾求，螾取而冠万鬼窗。\n雷号电泣竟莫捄，鼋擗鼍踊弔蛟虬。\n奋穴出哭劳鳝鰌，八龙怒走乞天仇。\n天赐六丁皆剑矛，取螾拔角磔大幽。\n下龙载帝问何由，臣攀堕髯不可留。\n竟去不知天所尤，龙冤虽復骨不收。\n传流下古说易浮，我闻其语疑有由。\n以龙易螾理若不，爱不知蔽似有繇。\n人皆伤龙为叹啾，我独鄙其与祸投。\n尝闻龙德神自周，出飞于天入海休。\n弃此不处与螾俦，以养就人理固偷。\n果死以此嗟何仇，我来但爱遗角觩。\n是非欲竟理莫搜，君学穷物功搳掊。\n其说独挽万蠒抽，当有实论破众廋，勉矣投以钓海鈎。",
        "dynasty": "宋",
        "collection_info": null
    },
    {
        "uuid": "881eee8a95d14b6634d0969d97a6d5ca",
        "title": "春人",
        "author": "王令",
        "content": "春人轻飘喜聚散，春筵笑长白日短。\n柳芽嚼雪喷尽寒，桃花烧风作春暖。\n春衣少年当酒歌，起舞四顾以笑和。\n红天绿烂狂未足，春更不去将奈何。",
        "dynasty": "宋",
        "collection_info": null
    },
    {
        "uuid": "f30232adc0339f0f78348220e418cc03",
        "title": "送赠王平甫",
        "author": "王令",
        "content": "士学何漫漫，近习忘远绍。\n文章多自名，谁出得髙调。\n子才希世珍，拔俗起孤峭。\n如解万里骏，不以覊縻要。\n篇章缀清新，霞电绚天彯。\n夜归借之读，掩纸疑有耀。\n洗手脱世尘，飞身就遐眺。\n舌骨谁谓朽，死魄如可召。\n缩手不愿学，神巧谢人妙。\n余材生何偏，日月费吟啸。\n收奇欲身名，揽古愿独弔。\n平生勇前争，未始却自料。\n一日接大敌，说舌忽忘挑。\n如秋九磨镜，迫我以丑照。\n贪观朝日明，退失两目瞭。\n愿假斧斤惠，刻形近天肖。\n寄声诚甚勤，献璞定逢笑。",
        "dynasty": "宋",
        "collection_info": null
    },
    {
        "uuid": "ebdc3458de159403d60865e989c779a0",
        "title": "山阳思归书寄女兄",
        "author": "王令",
        "content": "淮风情舒舒，楚水日夜流。\n风能驾吾帆，水可载我舟。\n余归知几时，子望悬百忧。\n念我兄弟寡，商参各殊州。\n十年不一逢，会合何所由。\n幸逢子来归，与我相慰投。\n甥儿入吾牵，甥女出吾留。\n子吾笑其间，贫不知可愁。\n心如熙春阳，乐若醉酒酬。\n忆我别子日，将行更逗遛。\n泣恐伤子心，泪出仰目收。\n别日才几时，别思日九秋。\n心随西北风，目望东南楼。\n主人仁且贤，怜我覊旅游。\n晨粳玉炊香，暮酒金注瓯。\n盘蔬罗春青，豆脯兼夕鱐。\n为食岂不美，义咽不下喉。\n要当归子同，半菽饱亦优。\n始予志所学，义当望轲丘。\n朅来与世评，众口忽起咻。\n尝观世金朱，此道久巳偷。\n胡为不奋去，附世如赘旒。\n而子亦待人，特以贫不谋。\n参差两如此，偃蹇势略侔。\n要当共引去，逸世出网罘。\n遐追避世徒，子与侍巾裘。\n吾将亦娶妇，力以石臼求。\n贸田结归庐，种树屋四周。\n子居课桑蚕，我出鞭耕牛。\n教妻绩以筐，使儿饷东畴。\n坐笑忘岁时，聚首成白头。\n归乎当何时，诗以侑子讴。",
        "dynasty": "宋",
        "collection_info": null
    },
    {
        "uuid": "e0845e7df0417f4e2b29d3c153c46422",
        "title": "大舟",
        "author": "王令",
        "content": "大舟无风帆不举，小舟榜入青冥去。\n渔子舟中呼且歌，夜半闻鱼谁得多。",
        "dynasty": "宋",
        "collection_info": null
    },
    {
        "uuid": "6dfd8f8589beab64f72b67fc5141d2b2",
        "title": "望花有感",
        "author": "王令",
        "content": "春来几时余不知，但怪日日柳梢好。\n我嗟无地自种花，常恐东风只生草。\n谁家有园不可入，时时纵欲信自到。\n寒梅最香落已阑，桃杏虽迟亦颠倒。\n髙枝飞鸟夜踏空，低树狂儿日摧抝。\n惟余零落满地红，主人更听奴频扫。\n悲来四顾慷慨歌，要且倾酒浇颜酡。\n春归欲挽谁有力，河浊虽泣行奈何。",
        "dynasty": "宋",
        "collection_info": null
    },
    {
        "uuid": "06ae1547f337bcd11bcaa0681ee29aab",
        "title": "小雨",
        "author": "王令",
        "content": "一夜风声惊屋破，四邻叩壁呼我贺。\n久知旱势非所期，果见雨逐浮云过。\n庭塘流注已有余，田亩不霑亦何奈。\n雷嗔电笑竟何为，幽人空废南轩卧。",
        "dynasty": "宋",
        "collection_info": null
    },
    {
        "uuid": "52633ca8abdbb5951af83848e6e6aec1",
        "title": "饿者行",
        "author": "王令",
        "content": "雨雪不止泥路迂，马倒伏地人下无。\n居者不出行者止，午市不合入空衢。\n道中独行乃谁子，饿者负席缘门呼。\n髙堂食饮岂无弃，愿从犬彘求其余。\n耳闻门閕身就拜，拜伏不起呼羣奴。\n喉干无声哭无泪，引杖去此他何如。\n路旁少年无所语，归视纸上还长吁。",
        "dynasty": "宋",
        "collection_info": null
    },
    {
        "uuid": "c02ff4c27bffc58bf10a84548d86fbe1",
        "title": "世言",
        "author": "王令",
        "content": "纷纷世俗言，病客久厌听。\n圣贤没已远，是非久无定。\n六经纸上言，黑白欲谁证。\n独有自信人，中得不外竞。",
        "dynasty": "宋",
        "collection_info": null
    },
    {
        "uuid": "0d6dd0eeb08cfa5f55006e435dbe8ef3",
        "title": "暨阳居四首  其一",
        "author": "王令",
        "content": "出无王事牵，入不治居舍。\n蒿藜入墻屋，尘垢变几架。\n糟糠苟无忧，智力取自暇。\n逢诗即废日，得客輙忘夜。\n积懒遂成性，习勤反如诈。\n几不类怠傲，愧耻将何谢。",
        "dynasty": "宋",
        "collection_info": null
    },
    {
        "uuid": "83f4b0b73616dceead922404a214a145",
        "title": "暨阳居四首  其二",
        "author": "王令",
        "content": "身非爵与官，车马久不谋。\n家无田仓储，雀鼠非我仇。\n朝出从人居，诗书讲前修。\n暮从儿子嬉，欢笑何所忧。\n间将筋力疲，懒使志虑收。\n斗糈尚烦送，谁谓能无求。",
        "dynasty": "宋",
        "collection_info": null
    },
    {
        "uuid": "fec4fc6f943eaac1b19a7f2261017445",
        "title": "暨阳居四首  其三",
        "author": "王令",
        "content": "自吾暨阳居，已见月四周。\n流年不我谋，寒暑忽已遒。\n老来何足嘆，苟死固可羞。\n子今用力薄，暮齿将何收。",
        "dynasty": "宋",
        "collection_info": null
    },
    {
        "uuid": "208610391e28d3630dfd170b4b5b7c6c",
        "title": "暨阳居四首  其四",
        "author": "王令",
        "content": "斯道久冺冺，斯人固悠悠。\n归豚非吾心，在礼恶不酬。\n从人效屈伸，俯仰不自由。\n于命有当然，信矣何足羞。",
        "dynasty": "宋",
        "collection_info": null
    },
    {
        "uuid": "3129aeacedde8b03ba5c32de486f16ea",
        "title": "寄题宣州太平县众乐亭为孙莘老作",
        "author": "王令",
        "content": "令君架亭乐荒幽，得地适与万景投。\n亭成虽名为众乐，地僻无客谁与游。\n讼休民去吏随散，独有文字与令留。\n把书开阖坐自笑，回视令职忘卑陬。\n昔闻酒贱喜易醉，今说鱼美予何忧。\n弹琴有声尚近俗，要解弦绝以意求。\n况持髙怀屈下邑，志气略与彭泽侔。\n身婴民忧手持版，心爱山水寜非偷。\n景好不见但闻说，使我耳目私相仇。\n亭前行迹不破草，亭下野鸟常喧啾。\n山云朝嘘翠巘出，海月夜下清溪浮。\n春花夏荫已有爱，况使风雪回冬秋。\n惜予不得与快意，共上岑崒望九州。\n黄山闻好眼未识，梦想欲到迷无由。\n图传粉墨固未好，愿假壮笔一揽收。\n果逢来篇骋雄胜，若执造化穷凋锼。\n一时文工岂不伟，千里寄我何以酬。\n耳昏俗语久欲洗，为我一谢山前流。",
        "dynasty": "宋",
        "collection_info": null
    },
    {
        "uuid": "728da87e7988faec214c8af90cc68583",
        "title": "谢客二首  其一",
        "author": "王令",
        "content": "扰扰车马客，各以势利奔。\n自问闾巷人，何为亦纷纷。\n与客成往还，勉就俗所敦。\n礼不经圣人，颇厌后世烦。\n欲问无所得，归视纸上文。\n非以孔子心，尚拜阳货豚。\n乃知偪仄间，心迹久已分。\n去矣可奈何，更问来者门。",
        "dynasty": "宋",
        "collection_info": null
    },
    {
        "uuid": "c0da8402da2d061c05e1e33b60ef5b41",
        "title": "谢客二首  其二",
        "author": "王令",
        "content": "跹跹出何为，奄奄归就卧。\n不知身所谋，徒与俗相和。\n本无声利求，久厌车马过。\n诗书虽满前，走奔不暇坐。\n收身衣食余，抱病岁月破。\n得不胜所忘，进亦何可课。\n前躅杳难跻，下愚旋易堕。\n得势有然尔，命矣何可奈。",
        "dynasty": "宋",
        "collection_info": null
    },
    {
        "uuid": "6bd69fc1b24a91fca7d4efb042fba16c",
        "title": "春游",
        "author": "王令",
        "content": "春风谁相呼，鸟语到庭户。\n罢书起何游，繫马城西树。\n寜须客众随，聊与春相遇。\n髙林美风竹，疏影有清覆。\n可以便行坐，解脱快巾屦。\n日长天地寛，飘戾飞云度。\n风枝绿未柔，日蕚红先露。\n芳辰信可尚，嘉兴惜无寓。\n旧闻黄公垆，颇枉壮士顾。\n予虽轻数子，自适偶同趣。\n起解身上衣，就贳青旗酤。\n独酌不待劝，兴至还自注。\n对物无所语，似若喧譁恶。\n虽无歌舞欢，幸可篇章赋。\n干坤本闲暇，人物自纷遽。\n劳苦曷不乐，岁月失已屡。\n酒阑起四望，落日不可驻。\n饥马自知家，何须问归路。",
        "dynasty": "宋",
        "collection_info": null
    },
    {
        "uuid": "05b9e603481e12a9bd7988743567754d",
        "title": "游江阴寿寜寺",
        "author": "王令",
        "content": "寥萧枝上风，蜩蛰以秋告。\n黯叆道旁树，荫绿凉可冐。\n况承积阴余，急雨荡晴昊。\n初凉逞新威，宿暑惩旧躁。\n漫漫出门路，踽踽可谁造。\n江声汹西奔，海远剧东到。\n中间可行望，洗涤去尘抱。\n况于林阜间，古屋架晴燥。\n蚊蝱稍敛收，轩户可淹傲。\n惜乎余独游，不可擕所好。\n踟蹰竚归步，风作冷相劳。",
        "dynasty": "宋",
        "collection_info": null
    },
    {
        "uuid": "a996c09784a56960d336d9c3a66ecb4d",
        "title": "赋黄任道韩干马",
        "author": "王令",
        "content": "天宝天子盛天廐，吐蕃入马上天寿。\n紫衣驭吏偏坐前，骑入都门不容骤。\n西极苜蓿得气肥，六闲飞黄卧嗟瘦。\n千秋殿下谁把笔，当时人无出干右。\n传闻三马同日死，死魄到纸气方就。\n鐡勒夹口重两衘，墨丝丱尾合双纽。\n天门未上人就观，老胡惊嗟失开口。\n生搜朔野空毛羣，死断世工无后手。\n当时天子惜不传，送入御府置官守。\n胡尘勃欎燕蓟来，宫阙萧骚既焚后。\n谁弃千金出手收，足踏万里避奔走。\n几经蹂蹀道边尘，今日寜无纸上垢。\n罇前病客不识画，但惊马气世未有。\n冀北骏骨无时无，生不逢干死空朽。\n世工无手不肯休，任使气骨陋如狗。",
        "dynasty": "宋",
        "collection_info": null
    },
    {
        "uuid": "aebb8800e3b2a26a29a22d7d80045e78",
        "title": "甲午雪",
        "author": "王令",
        "content": "平居汩汩喜自堕，万事过目不省窥。\n一年南北两见雪，未始把笔成一诗。\n朝看气象浩茫昧，夜归瞑想通幽疑。\n梦乘虚空谒帝所，砆礩象柱承琼榱。\n坦涂壁垩相照射，鹤扇亏蔽狐腋帷。\n帝旁鲜鲜舞万女，宝绡雅冶吹裳衣。\n纍蠙贯瑀错组佩，斥弃朱黛素两眉。\n撩搔王母戏华髪，袒脱姑射争肤肌。\n提珰掷珥互投报，顾我尘垢加笑讥。\n其傍临临立万鬼，帝所宠与借色辞。\n密呵细纻赐裘舄，笑齿发露寒差差。\n诸神敛避不敢望，弃唾堕落成珠玑。\n朝懽嚱怡弃烟霞，暮慨吁吸成云霏。\n互偷天帑购党与，散布万珏分千珪。\n纨罗练縠不计数，逆取倒曳交横披。\n鞭驱巨灵刦夸父，挥斧解繫关星机。\n东观豗颓堕壁角，南顾秃鬝亡斗箕。\n其他杂冗莫分辨，徒见漫乱如箩筛。\n雷公争前泣诉帝，至此岂可无省知。\n愿分羽卫勑天讨，助以积雹千山齐。\n金神拥遏按行道，后乘驾以万玉蜺。\n宝刀联翻夹鐡盾，玉戟鈎子横珠旗。\n天风萧萧吹缟素，贝甲合阵穷天围。\n磨砮插羽注万矢，强弩竞发相联飞。\n奸穷诈极不保守，引组自缚相连归。\n纍俘奏恺闯天陛，越雉拔羽按舞仪。\n帝呼祝融付焚弃，散灰下地无留遗。\n徴朋索党计轻重，斩戮屏翳囚风师。\n扶桑瞳瞳露轩豁，日御復反天衢驰。\n觉来四顾骇皓白，心与恍惚争是非。\n冬雷无声电不照，疑亦众鬼乘其私。\n天髙地下非所职，且可把酒无嗟咨。",
        "dynasty": "宋",
        "collection_info": null
    },
    {
        "uuid": "ec9196cfb4b6686260ae3341f08853eb",
        "title": "日蚀",
        "author": "王令",
        "content": "钱塘山人大署壁，曰十月朔日且蚀。\n坐者跳起行者留，愚闻之惊智为惑。\n我时过市偶自停，眩两目视闹耳听。\n自嗟身贱不有位，安得置此诛四刑。\n惟此丙申日在未，天面黯欎昏不济。\n举头仰日已半亏，羣阴得志云不披。\n尘函欲开镜尚掩，谁把白壁涂之泥。\n大哉玄象浩难测，安有庸人以术得。\n天乎反成竖子名，不念吾皇禳以德。\n吾闻日名为大明，光一自出灭月星。\n今乃为之成薄蚀，安得君子不为小人乘。",
        "dynasty": "宋",
        "collection_info": null
    },
    {
        "uuid": "7f3b416d6ffeb63eb5b31cde5c61dbd7",
        "title": "送曹杜赴试礼部",
        "author": "王令",
        "content": "霜风琅琅鸣鼓鼙，鸟寒夜噪树折枝。\n居者不出行者归，廐马解衔车弃脂。\n长河夜冰船就维，百贾晏起朝闭扉。\n为问当今行者谁，出门千里到何处。\n母送拊背父嘆嘻，儿惜欲去哭挽衣。\n上马反顾纷涕洟，非所愿欲去何为。\n家虽有田丰岁稀，所得偿公不及私。\n况望羶芗事庭闱，结髪从学今十朞。\n始自有志狥孔姫，岂愿从世成依违。\n髙堂华髪纡素丝，暮年待子为光辉。\n望我日久莫报之，苟得一笑辱弗辞。\n况望三釡家无饥，吾于二子久所知。\n怪其才髙所就卑，今乃语此诚可思。\n近闻天子变典彛，欲拨旧况收新奇。\n子行出仕适其期，骅骝得路无衔覊。\n罢酒行矣无自迟，去取天宠酬亲慈。",
        "dynasty": "宋",
        "collection_info": null
    },
    {
        "uuid": "6bbcdf88fa7997ba01798a3b11e3d322",
        "title": "同孙祖仁王平甫游蒋山作",
        "author": "王令",
        "content": "山形欎盘陀，石路随直纡。\n荫松坐兴长，饮泉百烦除。\n忆望江上楼，采翠横晴虚。\n爱之不能去，取席卧与俱。\n若逢佳宾客，不暇外礼拘。\n意爱交自然，笑语略可无。\n常思一往游，杖履穷昏晡。\n忽从贤豪招，气类喜不殊。\n更以肴酒随，倾泻谈笑余。\n仰跻苍崖巅，下视白日徂。\n夜半身在髙，若骑箕尾居。\n懽余悲感集，论说追古初。\n在昔天下衰，羣姦起相屠。\n相地视八极，怀险归此都。\n全吴既臣魏，余晋仍避胡。\n此山古所瞻，形势髙四隅。\n游者昔为谁，名字不见书。\n想当出尘樊，盘礴望八区。\n固宜有髙兴，何亦妄滞濡。\n忆在初元年，虎狼出当涂。\n众豪泣相盟，万甲聚一呼。\n楼船下三江，千里悬旌旗。\n忠谋屈巨猾，弱力张远图。\n乞灵诉明神，至此尝踟蹰。\n想当得请初，胜势先羣诛。\n虽时幸成功，偪仄已可吁。\n岂无当时人，缩伏岩下庐。\n约身甘贱贫，卑势无忧虞。\n坐视扰扰中，同为祸福驱。\n我当明时来，木石聊自娱。\n遗祠今莫问，故邑已成墟。\n归谢山下民，相期在犁锄。",
        "dynasty": "宋",
        "collection_info": null
    },
    {
        "uuid": "9d1280fba2636f71ec1dea8b1a210447",
        "title": "对竹",
        "author": "王令",
        "content": "竹风何撩萧，昼静发寒籁。\n修纤谔天官，扬揖纵玉佩。\n岂无俗子遇，自会幽人爱。\n心虚中养恬，节密外御介。\n春萌喜含养，夏箨竟分解。\n无花与物争，有荫亦人赖。\n威威南山凤，尔飞何时届。\n道远寜不饥，寒枝久虚待。\n岂非缯缴虞，安有羽翮态。\n当奈叶间虫，蠧尔所食坏。",
        "dynasty": "宋",
        "collection_info": null
    },
    {
        "uuid": "18f71653d1181cc306e67dcb2e157109",
        "title": "暮行",
        "author": "王令",
        "content": "晴烟去人髙，暮色上天半。\n山衘日入深，云伫星出缓。\n涂昏归鞍长，林近去翎短。\n悠悠宵偃慵，衍衍暮行欵。\n南城岌髙跻，近野匝四坦。\n来期遐思舒，暮云所见罕。\n星星飐风灯，历历吹月管。\n静乐遗世喧，清思破尘懒。\n心通江海浮，气寒天地满。\n兹兴将谁同，儿辈未宜筭。",
        "dynasty": "宋",
        "collection_info": null
    },
    {
        "uuid": "356a29ad5dda91e6dbb046ed08b14de8",
        "title": "野步",
        "author": "王令",
        "content": "久撄末俗喧，脱就绿野静。\n方随巾屦便，那暇宾客命。\n林红落春衰，草绿争夏盛。\n时从老农语，久伫行子听。\n谓言劳苦后，各以闲暇庆。\n时逢瓶盎酒，亦有肴核称。\n喧嘲忽无次，歌唱仍相咏。\n酒阑纷起坐，白髪忽两凴。\n儿乘旁树嬉，牛卧前篱瞑。\n予方困俗累，爱此近天性。\n何当从之归，买舍与相并。",
        "dynasty": "宋",
        "collection_info": null
    },
    {
        "uuid": "0684c51103b36aa5ed773520a75ae650",
        "title": "古风",
        "author": "王令",
        "content": "古风何寥疏，世方盛夸慕。\n利涂剧先趋，直轨迷曲注。\n浑浑九河翻，仡仡百川注。\n分争或多岐，敛枕纔一趣。\n睢盱承至欢，詟叠谢绝怒。\n才得升斗多，勉售形骸顾。\n不知万钟得，孰与一日裕。\n况承丘山羞，愿易顷刻遇。\n谁能脱近役，自放就遐骛。\n航湖足茭鱼，拔野厌芼茹。\n行招千古游，坐与来世语。\n延风敞虚襟，揖月坐嘉树。\n此意固有然，童儿未堪预。",
        "dynasty": "宋",
        "collection_info": null
    },
    {
        "uuid": "fa772798aa68c2764bd942a9c32d322d",
        "title": "蕲口道中三首  其一",
        "author": "王令",
        "content": "舟行邈栖迟，江流潏排荡。\n鱼惊跃或出，鹭下飞何扬。\n交游偶相舍，偃息聊自放。\n回首失匡庐，云霏暮方上。",
        "dynasty": "宋",
        "collection_info": null
    },
    {
        "uuid": "85c801c44a08957a0fa109d18bd9611d",
        "title": "蕲口道中三首  其二",
        "author": "王令",
        "content": "稍稍江上雨，声入窗壁寒。\n悄悄舟中人，曲肘自枕眠。\n安卧不成寐，起坐浩长嘆。\n离家日逾百，行路忽巳千。\n昔与燕俱来，今见北鴈还。\n道里苦不通，寄书如弃捐。\n风水相喷薄，归期渺无端。\n空令秋夜梦，反覆如循环。",
        "dynasty": "宋",
        "collection_info": null
    },
    {
        "uuid": "1e660c49b83f603502558a50912d94f1",
        "title": "蕲口道中三首  其三",
        "author": "王令",
        "content": "维舟泝江流，人力与水争。\n回视东下人，恍如御风行。\n谁能倒长江，奔泻暂西倾。\n聊用快客意，何惮鱼龙惊。",
        "dynasty": "宋",
        "collection_info": null
    },
    {
        "uuid": "67a53d169e4fc48753741d949bfb5a71",
        "title": "赠庐山老居讷",
        "author": "王令",
        "content": "讷公匡庐老，诗句整以雅。\n标韵乐天淳，不肯外礼假。\n所居远城市，绝俗就闲暇。\n岗崖道路恶，亦为佳客下。\n余虽昔所闻，相见今乃乍。\n爱其语言好，超绝忽世跨。\n马舁就其居，灯火共清夜。\n惜不见其壮，已老吁可讶。\n髙才可施用，售世嗟无价。\n临别更何论，共是忘言者。",
        "dynasty": "宋",
        "collection_info": null
    },
    {
        "uuid": "5ecde3e81e24ef7c38d2a3f2fac045df",
        "title": "旅次寄宝觉讷师",
        "author": "王令",
        "content": "小雨破宿暑，晓风忽焉遒。\n山深树翳阴，蜩蚻应已秋。\n清坐想髙绝，语言谁应酬。\n岂不念一往，抱病终自留。\n覊旅少往还，有来或非俦。\n命仆一谢之，纵我冠屦休。\n移床上髙堂，解书散床头。\n于此有嘉兴，念世谁与谋。\n独思山林人，兹意可绸缪。\n何当买田庐，共遂丘壑游。",
        "dynasty": "宋",
        "collection_info": null
    },
    {
        "uuid": "93a8931962c25351a487614b2a3dfad2",
        "title": "寄吕惠卿吉甫兼简林伯通",
        "author": "王令",
        "content": "踆踆门外马，客至知谓谁。\n昔面尚未逢，那论心相知。\n揖客拜上堂，谢客辱弗遗。\n寒暑相问酬，唯诺坐无为。\n静默近尤远，多言足瑕玼。\n勉从客所论，还顾所学非。\n念此废无益，对书坐长嘻。\n独思同怀子，念远莫见之。\n岂无寄我书，岁晚若苦迟。\n闻颇困王事，岂无闲暇时。\n况有同僚贤，相期在书诗。\n人生天地间，常恐食所縻。\n去就两莫谋，会合寜有期。\n余病不自乐，旧学益以隳。\n近者非所同，远者劳梦思。\n江水日夕东，道途宛而夷。\n寄书当在勤，无谓往还稀。",
        "dynasty": "宋",
        "collection_info": null
    },
    {
        "uuid": "ccb1da7b4aac6a576acfdf5202ed5e06",
        "title": "寄崔伯易",
        "author": "王令",
        "content": "扰扰闾巷士，过我何所为。\n屡来徒我烦，不来我弗思。\n少年乐知闻，喜与客子随。\n晚岁事恬默，与世益参差。\n骑马出寻人，中路辄自归。\n归来亦何乐，书史自相期。\n巳与往者亲，可无兹世违。\n欲语无所得，起视北鴈飞。\n念子远千里，昔别今巳期。\n寄声虽云多，所得竟亦稀。\n近者忽报书，期我往就之。\n不知予苦穷，繫此不可离。\n尚迫朝暮忧，寜有道路资。\n人生少所同，老去财几时。\n予势既若此，子復不肯来。\n但恐百年间，龃龉终莫齐。\n诗以寄子招，亦以写我悲。",
        "dynasty": "宋",
        "collection_info": null
    },
    {
        "uuid": "da83a805ba698b1993c24d7f04599256",
        "title": "寄孙莘老",
        "author": "王令",
        "content": "默默不自得，劳劳非吾任。\n不与君子逢，谁復明此心。\n偶客来自南，口有千里音。\n知无木索勤，颇復山水吟。\n对之为一笑，欣如获千金。\n宣城风物佳，古语昔已忱。\n太平又其有，道途邈幽深。\n溪流渺弯环，山势屹抱临。\n况復寂寞人，黄绶事陆沉。\n公田秫既收，客席酒屡斟。\n悔予昔南浮，不往一就寻。\n波涛忘日月，疾病废古今。\n归来就覊衔，外虑日已侵。\n适时愧非才，对客辄自瘖。\n譬如火炙肤，暂忍久莫禁。\n惟思百亩田，为可足釡鬵。\n投身脱世箝，敛足蹈古箴。\n寄言所同怀，相期在中林。",
        "dynasty": "宋",
        "collection_info": null
    },
    {
        "uuid": "603e174564b5bf5f848ae7898b86b7d1",
        "title": "夏日平居奉寄崔伯易兼简朱元弼  其一",
        "author": "王令",
        "content": "天风变春和，昼日差夏永。\n门阑闭无事，燕雀去益静。\n纷翻诗书帙，弃散懒收整。\n时来就枕卧，復可取窥省。\n心恬逐物闲，迹阔与世屏。\n鲜鲜南山暖，秀色在修岭。\n苟嫌安坐慵，还可远游骋。\n自缘智能薄，反得闲暇幸。\n交朋久相远，疏懒欲谁警。",
        "dynasty": "宋",
        "collection_info": null
    },
    {
        "uuid": "5a0b85b098acec735eafacc937ca7097",
        "title": "夏日平居奉寄崔伯易兼简朱元弼  其二",
        "author": "王令",
        "content": "怃怃庭下树，阴影日已敷。\n癯癯闭门人，簟席自卷舒。\n髙枝就远冠，曲枝挂裳裾。\n还来从此息，卧视诗与书。\n桓桓门外客，从徒驾骊驹。\n不知来何闻，乃肯顾我闾。\n呼儿往应门，谓言出在涂。\n非我敢厌客，非客与我疏。\n以予拙语言，无以得客娱。\n一不当客意，恐与世患俱。\n不如两相忘，何能效纷如。",
        "dynasty": "宋",
        "collection_info": null
    },
    {
        "uuid": "24c27f4e5529dcf6a9104142f8938e41",
        "title": "效古",
        "author": "王令",
        "content": "流沙不胜车，弱水不载舟。\n谓言行子归，无苦事远游。\n寄子素丝裳，闻子衣苦单。\n失今不来还，岁晚将奈寒。",
        "dynasty": "宋",
        "collection_info": null
    },
    {
        "uuid": "aa7c6754b59c4bf9e7b4173c8dc8bd99",
        "title": "送朱明之昌叔赴尉山阳",
        "author": "王令",
        "content": "朱使拜书天上回，去以身试百里障。\n青衫飘若风外荷，借马载出尘土上。\n凖眉崭如见天秀，独立繫马万里望。\n身躯虽小胸腹寛，沛如绝海横秋涨。\n久宜脱绝事髙致，岂愿卑冗劳俗状。\n髙堂华髪亲老矣，四海无家寄几杖。\n世外言髙信独奇，人前腰折嗟已强。\n尉官虽小俸虽薄，犹有余钱买甘养。\n想当家帷奉颜面，綵衣躬率妇子饷。\n诜诜儿女戏满前，累累诸兄坐相向。\n人间此乐不可幸，一笑自足百辱当。\n时清固应稀盗贼，俗弊寜不烦笞掠。\n好偷闲暇事简编，思予寜无尺字况。",
        "dynasty": "宋",
        "collection_info": null
    },
    {
        "uuid": "a31845056283ecbcc5c975cb1c11cdaf",
        "title": "学子",
        "author": "王令",
        "content": "琐琐来学子，从我问古风。\n谓言古之人，学不求世功。\n以其明智余，施与天下同。\n能知学为身，自不恤穷通。\n童子顾我笑，是言得无蒙。\n斯道使可遵，曾不闻父翁。\n谓言童子归，益自谋厥躬。\n吾不能尔言，亦不必尔从。",
        "dynasty": "宋",
        "collection_info": null
    },
    {
        "uuid": "c15701a1caed84599fbd91e7192ea892",
        "title": "出门",
        "author": "王令",
        "content": "出门将何从，中道忽自思。\n彼怀与尔殊，亦合念子归。\n乐有诗与书，游有山与陂。\n谁言竟无从，犹有影自随。",
        "dynasty": "宋",
        "collection_info": null
    },
    {
        "uuid": "69df0d7fecb16b84f72aebcca877dfd7",
        "title": "杂诗",
        "author": "王令",
        "content": "古人重非道，饥不苟豆羮。\n有为非其心，或不脱冕行。\n如何后世人，以官业其生。\n鄙哉乐欺人，犹以圣自名。",
        "dynasty": "宋",
        "collection_info": null
    },
    {
        "uuid": "daa455359b8889749b7926cb4c4c9523",
        "title": "寄满子权",
        "author": "王令",
        "content": "昔心何悠悠，今学益漫漫。\n莽如浮江河，浩不际崖岸。\n生虽乐文字，勤不偿几案。\n重编空堆尘，折简久枯汗。\n徒知陈市肆，表列环四畔。\n已无探讨勤，胡可贤否按。\n零丁晚观玄，泯灭旧习彖。\n得指来岁期，失忘去日筭。\n尝闻勤惰间，已是愚智判。\n蒙羞欲何颜，避耻愧无翰。\n不能绳已怠，何力禁人叛。\n文章触世嫌，议语限客窜。\n时牵好恶卑，俗挠是非乱。\n早衰夺旧刚，多病袭新懦。\n心经衣食艰，事废米盐半。\n何谋脱身去，割迹与俗断。\n耕荒食新收，凿窒復旧贯。\n念生如冬冰，至死仅春泮。\n其间能几时，何恃苦自缓。\n翩翩淮南英，显显士林冠。\n方予未为游，辱子昔同闬。\n篇章觌新华，论说听横捍。\n包奇晚自走，去实王府玩。\n近书何相撩，颇以名见谩。\n不知老者拙，弃此久已断。\n子方勇自树，解辔纵新駻。\n行期拾春青，采缀绾归腕。\n乖离思旧欢，迁徙就新绊。\n无琴虽自歌，有酒欲谁伴。\n闲暇当寄诗，持此资贸换。",
        "dynasty": "宋",
        "collection_info": null
    },
    {
        "uuid": "49d15fd1ed7ba3b81494cac3dc3ce951",
        "title": "梅花",
        "author": "王令",
        "content": "风吹冬暖变春暖，江梅艶艶横新枝。\n经年不逢间何久，忽此相遇如有期。\n初开珊珊尚寂寞，仙人缀佩悬瑶玑。\n后日重来不可辨，漫漫月树留寒辉。\n清香芬敷去何远，可惜不使蝶得知。\n游人争至无日夜，对之但笑果喜谁。\n不知春工用何术，抟造万物皆可为。\n得非各使出所巧，约与斗竞合一时。\n不然裁剪未易给，鞭役众鬼寜不噫。\n终年成功财几日，旋亦堕坏良可悲。\n传闻昔时大烹享，九牛合鼎羊豕随。\n一取所实荐滋味，神啜不吐人食宜。\n安知后世无所用，儿嚼不美还弃之。\n古今万事皆若此，为尔绕树成嗟咨。",
        "dynasty": "宋",
        "collection_info": null
    },
    {
        "uuid": "77c6624ec2798b0c81ad48275dad3927",
        "title": "金山",
        "author": "王令",
        "content": "长江从天来，意欲以地分。\n西山避之逃，东山开为门。\n木石所不捍，土沙固随奔。\n东西两随海，势已无完坤。\n如何中流居，独遏万里浑。\n坤维赖繫得，地灵烦窥扪。\n不然已飘泊，两分不相存。\n禹力所不除，天意固可论。\n余欲沉九渊，下视万古根。\n畏强激常情，中立爱此墩。\n诗成欲谁和，感慨心徒烦。",
        "dynasty": "宋",
        "collection_info": null
    },
    {
        "uuid": "20d0bb9e24bab88d14872eed2226fc0a",
        "title": "客次寄王正叔",
        "author": "王令",
        "content": "夜长梦反覆，百瞑百到家。\n岁计晚未成，客愁与日加。\n长途千万门，何地容我过。\n而子壮亦贫，与余同一歌。",
        "dynasty": "宋",
        "collection_info": null
    },
    {
        "uuid": "95f512690ca12cdef32e677eafacb206",
        "title": "南山雪",
        "author": "王令",
        "content": "世于利禄不择义，苟可走夺足恐蹉。\n家储千金吝铢两，不敢尽费乌用多。\n百年到死财几日，恃若固有理则那。\n庄生尝以富为病，爱其放达与俗过。\n南山衣雪变羣玉，举以卖世售几何。\n山翁固亦富自喜，稚子无诮贫犹歌。",
        "dynasty": "宋",
        "collection_info": null
    },
    {
        "uuid": "36a99463cd10fcd756efaad130a84433",
        "title": "短謡",
        "author": "王令",
        "content": "窗中灯冷晕重绿，窗前西风叶相逐。\n晓霜披瓦月上轩，枕梦不成鴈声续。\n拂衣起步行绕壁，万虑无成泪沾臆。\n铁房老剑涩不青，闪繫八柱不可索。\n白昼出门归路迷，冬日易夜还空归。\n人将豪杰视如草，天困英雄未与时。\n长鲸滞斩海波揺，塞甲不卷边尘嚣。\n吾徒顦顇乃如此，安得长喙呼重霄。",
        "dynasty": "宋",
        "collection_info": null
    },
    {
        "uuid": "c8baa6d2b957a6b3dd895122afc6c4a2",
        "title": "暑旱苦热",
        "author": "王令",
        "content": "清风无力屠得热，落日着翅飞上山。\n人固已惧江海竭，天岂不惜河汉干。\n昆崙之高有积雪，蓬莱之远常遗寒。\n不能手提天下往，何忍身去游其间。",
        "dynasty": "宋",
        "collection_info": null
    },
    {
        "uuid": "918a516477a1a0c860f7803b7d86b834",
        "title": "赠杜渐子长",
        "author": "王令",
        "content": "吾鄙少与合，杜子爱所多。\n直木有正性，深源无乱波。\n齿少蔚未冠，心古先已皤。\n卓哉金石姿，勉矣勤鍜磨。",
        "dynasty": "宋",
        "collection_info": null
    },
    {
        "uuid": "01f4f62c5c3060d24abf709801e148f3",
        "title": "交难赠杜渐",
        "author": "王令",
        "content": "两鼠共谋渴，相饮期入水。\n一鼠下缒缶，一鼠上衔尾。\n前鼠以之跌，后鼠以之死。\n鼠死何足噫，夫人纔可悲。\n平地把手笑，乘崕拨足挤。\n贼防易为力，壮楗完墻篱。\n交防难为人，笑面恶肝脾。\n前日信其是，今日悟其非。\n安得先知明，有如灼火龟。\n然则奈之何，期子同吁戏。",
        "dynasty": "宋",
        "collection_info": null
    },
    {
        "uuid": "b7f88cb3b44d1737198df528bf4fa275",
        "title": "答友人",
        "author": "王令",
        "content": "幽兰生深林，不佩亦自臭。\n天马苟伏皁，驽足日加骤。\n兰生喻人学，不为仕乃究。\n马伏侔自怠，一失遂永后。\n以今曷为言，念子不可逗。\n前我初识子，爱其肌骨秀。\n又观所为诗，往往擅髙右。\n迨熟相与言，低俯如有就。\n我乐成美者，遽以古诗叩。\n上言髙雄张，中杂富贵鬬。\n且将起其贪，固欲激其懋。\n尚谓非重邀，犹恐信不厚。\n挥汗谢为书，戴雨去自奏。\n予始喜此读，若获弦逐彀。\n如何答我诗，遽此与前谬。\n我始得则谢，实若答雉嗅。\n大凡欲有为，当决如蝠狖。\n苟进又安退，何自鼠穴首。\n吾见人自荒，未有耕不收。\n设或坚决为，加以勤自副。\n石将为溜穿，曲亦因累揉。\n大可入圣域，中能践贤囿。\n借使不及然，犹足闻见富。\n中吾不可止，在我固无疚。\n已迷不自復，惧子遂着陋。\n听之无予违，斯言将不又。",
        "dynasty": "宋",
        "collection_info": null
    },
    {
        "uuid": "b05cacb84b639431a52363199c54bb09",
        "title": "道士王元之以诗为赠多见哀勉因以古诗为答",
        "author": "王令",
        "content": "利剑不刺鼠，大钓不联鲕。\n天昏白日沉，剑决浮云披。\n地荡海水揺，钓引九鲸縻。\n固其用不常，安得易用为。\n当其未效间，是亦铅与铍。\n吾非小丈夫，胸中少翘奇。\n少年嗜勇黠，跨压百雄低。\n两眼皆豚羊，一腹千熊罴。\n使气睨羣辈，问今当我谁。\n四海有守兵，谓予皆耻之。\n左手将醢戎，右手期锄夷。\n书足记姓名，剑亦弃不治。\n不愿当世是，不羞羣曹嗤。\n曰富贵在我，又何有年时。\n块视勒山功，芥拾封侯龟。\n一日忽自悟，吾岂虔强儿。\n旧闻有六经，条理两可师。\n无不至圣人，有学中自隳。\n勿遂谓不及，吾由未尝追。\n好勇不好道，吾将自诛非。\n浩乎如有失，茫乎其若思。\n望乎如未获，专乎如有期。\n夜或不记寝，昼或忘其饥。\n不以懦自却，不以庸自卑。\n树而不可拔，山而不可移。\n拒之不使杂，磨之不容疵。\n孰为古之圣，孰为今之推。\n孰远不可到，孰髙不可訾。\n置易攻其难，力险肆自夷。\n上自太古先，跂轩而望羲。\n下至三代来，尧舜禹汤姬。\n周公汲汲劳，仲尼皇皇疲。\n轲况比踵游，雄愈磨肩驰。\n或示我使响，或导我使随。\n或凿我未开，或完我已亏。\n或退而我引，或坠而我提。\n或辅而我夹，或颠而我支。\n或砭我赘疣，或膏我疮痍。\n浴我抆我垢，醖我酿我醨。\n计昔以较今，悞是而恨迷。\n固知于圣贤，实辱再造私。\n道远致力多，功大收效迟。\n今而所存者，财一毛于皮。\n苟曰成不成，我有罪未知。\n如夫用不用，敢繫天为辞。\n若寒馁贫贱，此于我何居。\n若夸毁誉訾，此其如予奚。\n王君异学者，见我加嗟咨。\n叙其念惜心，投以弔勉诗。\n语爱则然尔，烛理似或遗。\n輙自讼由来，强答非所宜。",
        "dynasty": "宋",
        "collection_info": null
    },
    {
        "uuid": "5e6160d39e6a9ea6be76b86001b3944b",
        "title": "客杭思李常伯满粹翁及衡父子权因寄此",
        "author": "王令",
        "content": "始予既迂疏，城郭非所乐。\n闻吴富山水，思往颇计较。\n脱身东南来，见实与闻效。\n吴之山棱棱，吴水清不挠。\n岂无适之径，以可泳以棹。\n而独何为然，反门自闲罩。\n念我西北州，数子吴莫较。\n正心醇无醨，粹行莹不疱。\n递言张圣贤，赓口唱弟孝。\n大非友宜当，实可师而效。\n我愚不敢望，时以管觇豹。\n进如暗赴明，退必丑厌貌。\n自耻以别白，疾匝天地趠。\n坐思朝成痴，梦遇夜不觉。\n山水虽素喜，实不如诲教。\n呜呼何时归，作诗以自闹。",
        "dynasty": "宋",
        "collection_info": null
    },
    {
        "uuid": "8547c56defb6a3b5e28f4fd61e75e8e2",
        "title": "夜坐",
        "author": "王令",
        "content": "破窗多穿风，冷烛无定焰。\n滴沥随衣泪，反覆到心念。\n趋生迷夷涂，失城陷深堑。\n病拙未为疗，膏肓不容砭。\n无家可容归，有竈亦断掭。\n鳬短鹤胫长，饮啄两自赡。\n天有不可问，何独于我欠。\n吾观序卦辞，否乃适泰渐。\n而余何为者，独此不见验。\n譬如白为缁，一造遂永染。\n久生人所羡，我独处之厌。\n安得盖棺去，手足同一敛。",
        "dynasty": "宋",
        "collection_info": null
    },
    {
        "uuid": "ccc7f663a49e796e607f83cfbef31d93",
        "title": "寄姊夫焦韫叔兼简三姊",
        "author": "王令",
        "content": "风舟挽晴江，载客日夜行。\n身远心在家，腹肠何由平。\n未知所到期，先计还归程。\n时寻别时语，涕泪下纵横。\n仰观风中云，下视水上萍。\n共在天地间，可无同飘零。\n泻此罇中酒，美鱼其饮羮。\n虽饱不厌饥，强醉终自醒。\n笑言虽在远，音问犹有形。\n愿因东南风，时寄西北声。",
        "dynasty": "宋",
        "collection_info": null
    },
    {
        "uuid": "f004be1756a54568979e73369f18de63",
        "title": "采选示王圣美葛子明",
        "author": "王令",
        "content": "酒盏厌连行，众客喧已醉。\n忽得簿上籍，共出名外仕。\n孤昂忽雄轩，泯默亦驯致。\n追争相后先，得失自愚智。\n随时有能称，逐衅得呵訾。\n有非人力为，竟亦天幸值。\n或果以祸覆，亦有终自遂。\n卒无及物效，徒自髙人气。\n回罇变新局，忽若已异世。\n嗟人久已迷，髙爵乐自嗜。\n谁为衎衎饱，竟是孜孜利。\n矜骄决雄奢，摧折嘆淹滞。\n昏昏忘所大，扰扰争其细。\n安知茫昧间，身非天所戏。\n是非未暇辨，欢戚先已至。\n退之昔裁诗，颇以豪横恃。\n暮年志气得，金玉多自慰。\n买居纪堂荣，顾影乐簪佩。\n喜将闾巷好，持与妻子议。\n彼哉何足道，进退于焉繫。\n安知九列荣，顾是德所累。\n寜论圣人为，适莫固以义。\n有时曲肱乐，不以易富贵。\n吾曹颇勉修，兹道久自诣。\n何必问浮云，斯理固可视。",
        "dynasty": "宋",
        "collection_info": null
    },
    {
        "uuid": "49656601a3315985a978bb27209f7d3b",
        "title": "古兴",
        "author": "王令",
        "content": "飐飐树头叶，翻翻水中浮。\n暮潮通长河，载入江海流。\n颠倒湿就溺，纷沦来不休。\n行人坐成嘆，风恶久藏舟。",
        "dynasty": "宋",
        "collection_info": null
    },
    {
        "uuid": "de48efbd0d884d9c226f180421cf7abd",
        "title": "中秋望月",
        "author": "王令",
        "content": "月形何完完，秋静气弥放。\n玉轮困瑕颣，投掷去天仗。\n前无衡轭施，凭谁挽能上。\n回旋天地周，驰骋固已壮。\n古今磨不磷，刚耿固可谅。\n予欲假之游，自投上穷亢。\n东折扶桑枝，西塞昧谷旷。\n天机与迴斡，日驭纵休畅。\n苟留扬辉中，无復颠侧怅。\n是谋敢吾专，行矣天帝访。\n传闻天路艰，蹉蹶就沦丧。\n帝居深九阍，有谒未易傍。\n鬼神喜阴暗，陈列忌忠亮。\n进知自致艰，退使斯谋妄。\n回头暮堂上，萤爝光相望。",
        "dynasty": "宋",
        "collection_info": null
    },
    {
        "uuid": "14b0ec87c7f5fe3d2aca24170e2dba81",
        "title": "病起闻说贪山颇有泉石远不能游",
        "author": "王令",
        "content": "一病百志堕，起逢秋物阑。\n力弱未胜行，厌闻客言山。\n言山多在远，虽近尚莫攀。\n拏深吾无舟，逐陆谁借鞍。\n不如无所闻，收心就恬安。\n南轩颇扶疏，古木髙四观。\n不知秋叶疏，但怪朝影斑。\n羸躯便偃侧，籍有藁与莞。\n仰攀孤云高，卧见飞鸟还。\n苟此且自适，何能谋所艰。",
        "dynasty": "宋",
        "collection_info": null
    },
    {
        "uuid": "106c2c2d934bec6b9a712b0924677155",
        "title": "众鸟",
        "author": "王令",
        "content": "鸦鸦枝上鸣，欲下飞復屡。\n忽投羣辈先，以我弃肉去。\n羣鸟起争攫，既失反亲慕。\n饿鸱盘且下，欲夺进復惧。\n羣鹊何轩轩，聚噪如骂怒。\n鸠鸽恨不逮，回旋自号呼。\n庭雀审细微，知非已能预。\n跳梁暮堂下，不舍稗粒顾。",
        "dynasty": "宋",
        "collection_info": null
    },
    {
        "uuid": "fbbbaa85881feeda6d4c67452b17196c",
        "title": "赠周伯玉下第",
        "author": "王令",
        "content": "京尘漠无聊，客书闻报罢。\n拔身众人后，载水千里下。\n微装困无余，归马剧连跨。\n邈无失时嘆，抗举与俗谢。\n但言废文学，从今益休暇。\n诗书得穷搜，朋友可邀迓。\n如解万里骏，脱去衔轭驾。\n虽时念亲贫，叹息忽自咤。\n已如婴儿啼，心在声不嗄。\n悲乐于俗异，使我喜失诧。\n吾闻百年生，暂就天地舍。\n中间有逢遇，穷达何足讶。\n譬之适时运，寒暑变冬夏。\n炎凉忽焉殊，裘葛代相藉。\n于身亦何预，时与外物借。\n尝闻庄生言，中不怛外化。\n逢鷄就知时，遇弹因求炙。\n况持身售人，五羖岂真价。\n士材嫌易知，女好固择嫁。\n勉之时我过，酒贱衣可贳。",
        "dynasty": "宋",
        "collection_info": null
    },
    {
        "uuid": "fb35aeea83892ffa54bc507828630de9",
        "title": "送僧自总",
        "author": "王令",
        "content": "吾病不喜语，客来但寒暄。\n颊舌且不能，况事文字间。\n彼总乃吾旧，不见今三年。\n一日踏我门，告我将南迁。\n问之行所止，其去何由缘。\n言方学从师，惜以日月闲。\n将求佛所宗，就乞世未传。\n浮舟江海波，蹀屣山岳颠。\n行方极所到，未可岁月还。\n谓余昔同游，当得送以言。\n噫佛与吾学，两分不相全。\n今余与子遇，无异东西辕。\n共憇中道间，邂逅相留连。\n我驾志在远，子驱良亦遄。\n吾终不尔从，尔终不回旋。\n两各剧所勤，相远日益悬。\n又出所为文，要我加量铨。\n荧荧掇其英，晔晔粲满编。\n惜哉不经师，如珠莫钻穿。\n虽有可宝资，终以无用捐。\n吾观古人书，盖亦不但然。\n道德蔼于中，口实助使宣。\n岂有拔其根，而望华可搴。\n不知源所来，何用其流沿。\n人材苟不长，得一且可专。\n六经众子文，其治自足观。\n身当圣人时，来学浩万千。\n独颜纔庶几，他固未可肩。\n人有老于行，不闻可逃天。\n子何不从此，去就异说挛。\n弗思自解纵，又欲引世纒。\n常观已论徒，耻出妻子前。\n彼髠以为羞，尔以为忻懽。\n生弃父母养，士得执以鞭。\n彼为则遇刑，尔还自称贤。\n羞恶所不存，尔说尚何先。\n予欲收子身，解去子所牵。\n浴以清冷波，佩以兰与荃。\n相从中道驱，障塞异道偏。\n爱之幸其听，不听诚可怜。",
        "dynasty": "宋",
        "collection_info": null
    },
    {
        "uuid": "7e6f53f40340b46c870fc834508f0554",
        "title": "杂诗  其一",
        "author": "王令",
        "content": "关雎后之淑，棫朴君之明。\n兔罝尚好德，况乃公与卿。\n所以彼行苇，敦然遂其生。\n谁能弦此歌，为我发古声。",
        "dynasty": "宋",
        "collection_info": null
    },
    {
        "uuid": "ad25fda2e6cc1cbec083c356865c7d6e",
        "title": "杂诗  其二",
        "author": "王令",
        "content": "召公方伯尊，材亦圣人亚。\n农时惮烦民，听讼小棠下。\n嗟今千里长，已耻问耕稼。\n弹琴髙堂上，欲以无为化。",
        "dynasty": "宋",
        "collection_info": null
    },
    {
        "uuid": "024efd7288c3611356f92d595e06a9d5",
        "title": "答友",
        "author": "王令",
        "content": "客尝疑西伯，何至羑里辱。\n瞽鳏虽父子，尚脱井廪酷。\n昏主虽圣臣，飞祸安可卜。\n致命遂其志，虽穷不为戮。",
        "dynasty": "宋",
        "collection_info": null
    },
    {
        "uuid": "7b27aa7a69919bbcf4d22434a7506d72",
        "title": "送崔伯易归髙邮",
        "author": "王令",
        "content": "山头乔木长山髙，山下泉深没榜篙。\n春牛毕耕已闲暇，春马还有人游遨。\n田中青旗署沽酒，道上双孙扶白毛。\n子有归资好来比，我方飘泊可嗟劳。",
        "dynasty": "宋",
        "collection_info": null
    },
    {
        "uuid": "33eb3ab73200c448e4dd9ae0a1506d0b",
        "title": "观鱼",
        "author": "王令",
        "content": "江渚日夜归，江痕下汀矶。\n渔者不自劳，推舟就寒漪。\n得鱼乐几多，忽忘身在泥。\n未闻任氏风，岂信丝缗非。",
        "dynasty": "宋",
        "collection_info": null
    },
    {
        "uuid": "bedd4eff09abc0636242e45676050a81",
        "title": "山中",
        "author": "王令",
        "content": "山头树青青，山水日泠泠。\n攀树挂冠裳，饮水清肺肠。\n自然古心髙，忽与世态忘。\n有道不足名，无责身始康。",
        "dynasty": "宋",
        "collection_info": null
    },
    {
        "uuid": "8c430d103575d0bd096dbd70192b00e3",
        "title": "快哉行呈诸友兼简仲美",
        "author": "王令",
        "content": "脱巾草坐踏地歌，花影落酒生红波。\n拔剑横膝仰面笑，醒眼不识天为何。\n平时尘土埋英雄，却学弄笔为雕虫。\n太阿补履不足用，老骥捕鼠终无功。\n安得雄心大胆子，与之把臂论心事。\n不使生前眼见仇，何用死时尸磔市。\n人生病老多壮时，百岁祗如梭过机。\n安能跼促努筋力，眼穿仰望丹桂枝。",
        "dynasty": "宋",
        "collection_info": null
    },
    {
        "uuid": "7602a5208d80a22b75bcb5cf80da845e",
        "title": "壬辰三月二十一日读李翰林墓铭云少以任侠为事因激素志示杜子长",
        "author": "王令",
        "content": "嗟吾为颛蒙，木朴无所思。\n成童始就学，数岁通书诗。\n十五尚意气，自待固不卑。\n尝为富贵易，有如涂上泥。\n苟意欲自进，足至则履之。\n二十忽自笑，学乃谋寒饥。\n倘富贵是致，其亦垄断为。\n虽曰为学难，我易易则宜。\n墻篱号障塞，犹可钻隙窥。\n岂此圣人道，苦勉不及期。\n反覆私自念，已急犹惧迟。\n思而或有得，行之固不疑。\n跛以见圣贤，不及犹可随。\n道远志所毕，疾驱亦忘疲。\n逮兹五十年，财若穿铜锤。\n柄执似可役，持用宁无施。\n何意甚困踬，不及庸常儿。\n多病骨出露，薄食筋力羸。\n鼠饱昼睡穴，鷄飞暮乘埘。\n世既鷄鼠俦，宜吾安穷奇。",
        "dynasty": "宋",
        "collection_info": null
    },
    {
        "uuid": "14aa5abea7a09af24ea00e9c8dcf8258",
        "title": "慎交",
        "author": "王令",
        "content": "昏镜无好面，恶土无善禾。\n镜不但自昏，损人颜色多。\n地恶根不长，禾死其奈何。\n必欲识已真，抆镜除埃尘。\n必欲得善禾，易地勤耕耘。\n安得浪与儿，诵口而思身。",
        "dynasty": "宋",
        "collection_info": null
    },
    {
        "uuid": "63af3f1ac9c215f2a61b474127e46a34",
        "title": "西园月夜醉作短歌二阕  其一",
        "author": "王令",
        "content": "我有壹欝气，从来未经吐。\n欲作大嘆吁向天，穿天作孔恐天怒。\n琥珀春拨醅，泛艶红出杯。\n无客尚有月，把对心尚开。\n踏地长歌仰天笑，突兀坐见朱颜頽。\n从他日月趁人老，一醉万事皆悠哉。\n丈夫身在不忧困，未必天心竟不回。",
        "dynasty": "宋",
        "collection_info": null
    },
    {
        "uuid": "ff0a8baad77b3d78ccf8e452606a2850",
        "title": "西园月夜醉作短歌二阕  其二",
        "author": "王令",
        "content": "醉眼不识天，疑是髙帐幙。\n忿月喝不住，起欲取绳缚。\n谁令吾不饮，饮剧始知乐。\n若令东海解醉人，吾亦去取北斗酌。",
        "dynasty": "宋",
        "collection_info": null
    },
    {
        "uuid": "8ca3e1188dda732b73fe99ab8bdfaaea",
        "title": "春梦",
        "author": "王令",
        "content": "春风儿女喜，不合丈夫爱。\n日午困魔来，四体倦欲解。\n春禽只随花中飞，幸此无声聒我睡。\n一梦梦周公，笑与伊尹语。\n问今天下贤者谁，何为见弃不见取。\n纸传周官十卷书，安用久留不烧去。\n二梦梦孔父，戟手怒目瞋。\n天下皆曰自孔氏，猎取利禄安荣身。\n髙官志遂不思道，牵以嗜利露己真。\n如何贫贱用我者皆是，富贵用我无一人。\n三梦梦我身，化为鸣鳯雏。\n飞飞两足髙，迅迅六翮舒。\n直上髙髙天，天门闭鎻阻我回。\n我留不肯去，以翼抟天天门开。\n天公遣玉女，问我何事来。\n再拜谢天公，贱臣无所知。\n幸至天公前，敢问无所尸。\n臣闻伊尹于汤旦于周，安致天下如山丘。\n愚孙騃子相承继，卜世以过天位留。\n自从中代来，世世亦有相。\n如何反覆无定时，犹以乱割医疮痍。\n天公何忍是不救，恰如旁坐观奕棋。\n又闻人间人，一一天与命。\n孔饥孟退荀杨贱，天公岂不知其贤与圣。\n颜子号庶几，早死不久生。\n子夏既丧子，左丘亦失眀。\n伯牛疾牖间，原宪贫病成。\n晁错死非命，贾谊夭不卿。\n赐死萧望之，罪免刘更生。\n羊祜许国斸墓破，反得坠折无完肱。\n又如草木及禽兽，苟推以理亦莫知。\n春气不加松柏好，秋风先败兰蕙枝。\n蝮虺中人皆巳死，鸱枭食母然后飞。\n愿天明告臣，以祛臣心疑。\n天公未及言，起遂东风吹。\n觉来何所喻，壹欝双泪垂。",
        "dynasty": "宋",
        "collection_info": null
    },
    {
        "uuid": "a9c9ba4a63facba0bbef135ebce5f12f",
        "title": "寄王正叔",
        "author": "王令",
        "content": "形骸饫餍城市劳，思得远去与俗逃。\n借来马病行欲倒，着鞭迫急翻奔跳。\n连绵半日走十堠，急雨随湿衣与袍。\n到家觅火烘衣湿，亟书名纸挥墨毫。\n由来道同志易合，顾人谓我此可交。\n形秽向逢珠在侧，联坐愧用狗续貂。\n喜爱常令对面月，招延不许他有庖。\n玄谈直抵世不到，大论许致君为尭。\n喧呼脱落笑绝倒，中乐不肯旁诮嘲。\n久孤得聚气遂振，张目视人皆么么。\n促席捉手坐接膝，不肯放去逾分宵。\n平明懒睡未及起，稠叠仆足烦见招。\n披嚢示我文数纸，晚霞烂漫新晴霄。\n魂迷心醉不敢议，畏伏缩若鼠见猫。\n同骑疲马远眺望，独止不进须连镳。\n江东山水雅丰富，熟视若在图画抄。\n嶙峋髙疑地作限，浪渺远若天不包。\n是时髙秋鲈可鲙，爱欲弃绶同鱼舠。\n直道有知私自贺，生平欝结数日消。\n笑颜快意面改色，食饮惬足肠生膋。\n今之腐儒不可洽，欲近俗气先腥臊。\n寻常语我我不听，视如秋月鸣蜩蟧。\n数日忽得正叔语，温玉摐击金相敲。\n胸怀坦傥气焰大，天马断辔鲸横涛。\n惜乎偶会復促别，归鞭行袖交相飘。\n还家日益无聊赖，口久不语如着胶。\n畏人常先走木猭，得食毎后残桃螬。\n飘风西来岁月晚，寒压天面低不凹。\n一夕浓霜死羣翠，病若火逼毛髮焦。\n鸣鸿南飞地得暖，鸦乌暮去林有巢。\n使人对之亦自感，平时乃此穷途号。\n百忧丛侵方寸乱，顶髪不痒手自搔。\n时时强酒期自醉，不忍把笔私成骚。\n近嫌文字不足学，欲出简札临渊抛。\n惟思边堠愿得到，耳静意若闻金刀。\n安得铁马十数万，少负弩矢加矛腰。\n力在快战不愿守，直令疻鬬而血鏖。\n东西南北四问罪，使人不敢诬天骄。\n增尸为城骨筑垒，滴血衅地尘不嚣。\n归来再拜贺太平，亟出敌首都城枭。\n如何壮志不可遂，穷愁压挫朱颜雕。\n因君知我故道此，以代面语相喧呶。",
        "dynasty": "宋",
        "collection_info": null
    },
    {
        "uuid": "0dc5ef5241db2863d51d6863a2754431",
        "title": "赠刘成文",
        "author": "王令",
        "content": "予生谢早先，晚世相逅邂。\n礼俗不可徴，百孔千疮坏。\n平时以是念，食美不知囋。\n谁为医国者，已亟不图瘥。\n引脰望古人，去我远以太。\n斓斑纸上语，十才一二在。\n思人乐其言，把读不知懈。\n爱其善调理，未讫已期再。\n探窥古人心，愤懑世俗败。\n常思得英奇，肝肺相诱劢。\n以是求世人，未免许以漑。\n不特学忧孤，直恐性失介。\n呜呼圣贤人，既以舍我迈。\n如何有常者，亦不可得拜。\n虽然众嘲扬，未忍径伍哙。\n刘生江东儒，心臆寛不隘。\n遇我数日语，收若俯拾芥。\n久从固所望，骤得尤所快。\n立海观鲸鲲，乘霄饮沆瀣。\n和风吹滞酲，利爪搔痒疥。\n我质遂愧陋，香禾映粃粺。\n和言遂愧疏，长江掩涔派。\n辱索宜有献，百择无一爱。\n作诗期笑咍，幸无怒目睚。",
        "dynasty": "宋",
        "collection_info": null
    },
    {
        "uuid": "16a02a48f82244a0d4f8fefd1ff61f0e",
        "title": "唐介",
        "author": "王令",
        "content": "以谏得罪者为谁，四海多作唐介诗。\n俗儿口狭文字碎，欲状介事语反卑。\n嗟嗟我亦介之徒，此恨不助掀目眉。\n三更灯死百虑息，四睫不交双目眵。\n推枕起坐壮介节，以手扪臆为介思。\n信乎介亦壮男子，直能金铁其肝脾。\n雷霆之怒万钧重，人主之威犹过之。\n一语所犯百死在，要领可断族可夷。\n堂堂介也人之难，不畏所畏将所持。\n捧书入奏伏文陛，身视赴死如食饴。\n面折庭诤语论险，直舌铁硬坚不移。\n天子怒叱大臣语，众笏交抵侔戈挥。\n如何面笑目不瞬，气不略詟颜怡怡。\n即日议下得远斥，中使临遣监妻儿。\n奈何左右口吻毒，只有死请无还辞。\n然今天子甚明圣，虽暂盛怒终復归。\n呜呼能对治乱鑑，介也能抆其瑕疵。\n语曰五谏吾从讽，仲尼逮有激而为。\n后世巽懦禄位徒，缘此粉饰尸素非。\n必也事有不得已，宜乎讫死争不回。\n伟哉介也已不朽，日月为字天为碑。\n寄语琐琐媒孽子，介纵蹈死吾何悲。",
        "dynasty": "宋",
        "collection_info": null
    },
    {
        "uuid": "2a10f15d42cccc1df1cd2ec46348b558",
        "title": "还东野诗",
        "author": "王令",
        "content": "吾于古人少所同，惟识韩家十八翁。\n其辞浩大无崖岸，有似碧海吞浸秋晴空。\n此老颇自负，把人常常看。\n于时未尝有夸诧，只说东野口不干。\n我生最迟暮，不识东野身。\n能得韩老低头拜，料得亦是无量文章人。\n前日杜子长，借我孟子诗。\n三日三夜读不倦，坐得脊折臀生胑。\n旁人笑我苦若是，何为竟此故字纸。\n童子请我愿去烧，此诗苦涩读不喜。\n吾闻旁人笑，嘆之殊不已。\n又畏童子言，藏之不敢示。\n奈何天下俱若然，吾与东野安得不冺焉。",
        "dynasty": "宋",
        "collection_info": null
    },
    {
        "uuid": "832c40f32a19b10bc56e3bd0367280b3",
        "title": "偶作",
        "author": "王令",
        "content": "女丑忌明镜，不知自羞人。\n士丑忌公言，不知自修身。\n羞人不出前，丑声日可湮。\n修身无不至，令问日益振。\n镜与言何尤，见忌不见亲。",
        "dynasty": "宋",
        "collection_info": null
    },
    {
        "uuid": "ac9c54d50887d1a2058028440b0eb38c",
        "title": "乌鸱",
        "author": "王令",
        "content": "雄乌无空衝，雌乌无定飞。\n一巢不易成，两口千柴枝。\n已髙惧风颠，已下忧人窥。\n欲集更自翔，既安復重移。\n乌巢又生乌，復哺犹可期。\n鸱枭亦有巢，母死子后飞。\n呜呼造物者，于此竟谁尸。",
        "dynasty": "宋",
        "collection_info": null
    },
    {
        "uuid": "f5691685ac604038f78d661ca8a121d0",
        "title": "寄王正叔",
        "author": "王令",
        "content": "微生不过人，气力两眇么。\n力学失自谋，径古与今左。\n病世相陷贼，树性期刚果。\n岂不中是时，然亦未尝过。\n奈何众好殊，未语咻已伙。\n伥伥独何之，云云鋭亦挫。\n忠言不售耳，直面屡得唾。\n怒目瞋以环，谤口焰而火。\n出门先自羞，有衣恍疑裸。\n过市不成步，伛偻侔鼈跛。\n周旋不出扉，迷若蚁循磨。\n人恶固为甚，自厌近亦颇。\n媚世定有术，欲学从谁可。\n必也泥自售，恐由此始祸。\n贤子远相问，幸有以敎我。\n得报速是宜，翘企不容坐。",
        "dynasty": "宋",
        "collection_info": null
    },
    {
        "uuid": "f888f531bebf7567425104dd41f9c34d",
        "title": "不愿渔  其一",
        "author": "王令",
        "content": "终焉可伯为，不愿为渔子。\n当时渭阳人，自是直钓耳。\n今非结网身，岂有得鱼喜。\n试身风波间，特用豢妻子。\n古今同为渔，意义不相似。",
        "dynasty": "宋",
        "collection_info": null
    },
    {
        "uuid": "f9913892bfee935e7c43db26a5532a30",
        "title": "不愿渔  其二",
        "author": "王令",
        "content": "采薇南山阿，归耕南山下。\n食苦心无虞，守约自闲暇。\n出处皆有义，在理无用讶。\n今人举一隅，何足语学稼。",
        "dynasty": "宋",
        "collection_info": null
    },
    {
        "uuid": "91fe31820571a8d95dbd75b57e7246ff",
        "title": "杂诗效孙莘老  其一",
        "author": "王令",
        "content": "鱼虾无所能，动辄困人得。\n蛟鲸能则乖，覆舟取人食。\n龟龞能谓殊，刳剥同一剧。\n龙不入网罗，亦不为人识。",
        "dynasty": "宋",
        "collection_info": null
    },
    {
        "uuid": "99ef21aec27ca98a57cb9ad78efd668c",
        "title": "杂诗效孙莘老  其二",
        "author": "王令",
        "content": "犬羊飬于人，壮则人食之。\n猛虎嗜人肉，终昧猎者机。\n豺狼与狗同，为害岂必威。\n封狐能为人，还作行子妻。",
        "dynasty": "宋",
        "collection_info": null
    },
    {
        "uuid": "40186ca12c8263aa8debee168cbc0142",
        "title": "呼鸡",
        "author": "王令",
        "content": "鸡呼鸡来前，犬嗾犬至止。\n夫岂必可召，役以食乃尔。\n今吾曷为悲，人而鸡犬为。\n自计无自存，西山谢夷齐。",
        "dynasty": "宋",
        "collection_info": null
    },
    {
        "uuid": "a0ed37a15d126ed5ff6f5f6d32c0cafc",
        "title": "江上四首  其一",
        "author": "王令",
        "content": "风吹平江起长澜，野客坐啸酒在颜。\n兴来就上南山观。\n固应散髮游更好，何用美质加弊冠。",
        "dynasty": "宋",
        "collection_info": null
    },
    {
        "uuid": "d8f657876a10f5475d229fe12e393e03",
        "title": "江上四首  其二",
        "author": "王令",
        "content": "梦载十舟胜一鈎，曳缗万里悬十牛。\n饱食身至东海投。\n还踞秦山待鱼食，所得果可餔九州。",
        "dynasty": "宋",
        "collection_info": null
    },
    {
        "uuid": "11418f50f8f7a4675daef9527342ffed",
        "title": "江上四首  其三",
        "author": "王令",
        "content": "山头斫竹下作竿，繫鈎沉水坐岸观。\n饵微水浊鱼不干。\n栖迟终日或有得，归去犹可妻子欢。",
        "dynasty": "宋",
        "collection_info": null
    },
    {
        "uuid": "950eb75d24e1bab654f4b2052b2ace61",
        "title": "江上四首  其四",
        "author": "王令",
        "content": "江头风平可照水，衣冠面目略相似。\n与我同笑固相喜。\n何用妄携客子来，不可与语祗相视。",
        "dynasty": "宋",
        "collection_info": null
    },
    {
        "uuid": "abbf58ab341c96f00a857350e4885f31",
        "title": "饮客",
        "author": "王令",
        "content": "青山何岩岩，江流自浑浑。\n欲由白石道，先自长松门。\n其间有万景，轩豁忘干坤。\n适可得以心，不可为客论。\n安得山水交，共无世俗言。\n携琴写古声，酌泉求清源。\n适时固虽疏，谋道岂不敦。\n谁能歌此诗，侑我饮客樽。",
        "dynasty": "宋",
        "collection_info": null
    },
    {
        "uuid": "b79d8011649a71e086fc304359a44432",
        "title": "江城",
        "author": "王令",
        "content": "江城酒熟贱卖醉，江人提鱼不到市。\n半道得钱相和歌，翁倒子扶相枕睡。\n江南山髙不见天，江北水远无復地。\n马惊堕崖舟覆波，可惜行人死声利。",
        "dynasty": "宋",
        "collection_info": null
    },
    {
        "uuid": "e9749afd7496efff7ea50790c00d8819",
        "title": "效退之青青水中蒲  其一",
        "author": "王令",
        "content": "双双水中鳬，足短翼有余。\n飞髙既能远，行陆安事俱。",
        "dynasty": "宋",
        "collection_info": null
    },
    {
        "uuid": "80076b730d9b504ad610965f8ac8db0d",
        "title": "效退之青青水中蒲  其二",
        "author": "王令",
        "content": "双双水中鳬，来疾去闲暇。\n江湖风晚波，泛泛自髙下。",
        "dynasty": "宋",
        "collection_info": null
    },
    {
        "uuid": "9153d39eac56e466bd6b982eff88cdb7",
        "title": "效退之青青水中蒲  其三",
        "author": "王令",
        "content": "双双水中鳬，已往又回顾。\n弋者窥未知，舟来避还去。",
        "dynasty": "宋",
        "collection_info": null
    },
    {
        "uuid": "1055efdf0ca7b2a544f082a83882f998",
        "title": "效退之青青水中蒲  其四",
        "author": "王令",
        "content": "双双水中鳬，常在水中居。\n还有笼中鹜，腾轩仰不如。",
        "dynasty": "宋",
        "collection_info": null
    },
    {
        "uuid": "86a557a55715b5f6697a445058260682",
        "title": "效退之青青水中蒲  其五",
        "author": "王令",
        "content": "双双水中鳬，食饱不出水。\n灵鳯来何时，鸿鹄志万里。",
        "dynasty": "宋",
        "collection_info": null
    },
    {
        "uuid": "529bbeb6e0fca25643c72ad66cd3efdc",
        "title": "霜风",
        "author": "王令",
        "content": "霜风裂寒窗，余响到我床。\n闻鼠有嚙声，不省何物伤。\n儿呼须我起，顾无灯烛光。\n伏枕置所念，去梦通扶桑。",
        "dynasty": "宋",
        "collection_info": null
    },
    {
        "uuid": "2c434cea98894cd228e888023b73c58e",
        "title": "孟子",
        "author": "王令",
        "content": "孟子不肯比伊尹，仲尼方可期文王。\n圣贤自得固厚重，庸俗始以已较量。\n微生喜以佞面诋，臧氏恶非礼所当。\n惜哉二子不自重，以人可否何不详。",
        "dynasty": "宋",
        "collection_info": null
    },
    {
        "uuid": "cfca0d4c07e420d2d1fbb66a6a20e25f",
        "title": "过扬子江",
        "author": "王令",
        "content": "长江来何从，远自西极詹。\n中破蜀山流，始与巴水兼。\n川原日混合，激射势益严。\n奔浑万里流，不自顷刻淹。\n骇如泻天来，急若赴海添。\n潮汐日往復，旦暮难安恬。\n攻冲气何雄，吞囓势未厌。\n因思禹功成，自匪尭谋佥。\n久已口効噞，岂復头今黔。\n余来方冬时，怒风何沾沾。\n掀轰驾髙浪，山阜相联粘。\n有如合万鼎，就沸烹羣憸。\n天阳盛焚烁，鬼力争炰燖。\n声势欲状说，有口嗟如箝。\n须臾稍收敛，晴风荡氛揫。\n涵澄动自息，拂拭痕无纤。\n宛然帝女镜，仰照青天奁。\n遐观清神心，俯视分眉髯。\n有如尭舜时，惠泽四海霑。\n登贤默与虑，流恶声无霑。\n洗除岩穴空，荡涤昏奸殱。\n恩波浩滂沛，浸润咸滋渐。\n羣山西南来，垂天下帷幨。\n霜风月凌厉，紫翠生觚廉。\n无波互澄照，黯惨画一缣。\n扁舟出中流，俯仰迷顾瞻。\n人生贵自便，苟信何用占。\n方期谢黄尘，窃身放苍蒹。\n闲从鱼鸟游，默相蛟龙潜。\n筑室近钓岸，巉崕插居檐。\n行春掇芑薇，坐晚登鲿鮎。\n仰思峻极髙，俯爱善下谦。\n更与虚旷间，日放诗锋铦。\n行求避世交，望醉江城帘。\n出处要皆道，终穷亦何嫌。",
        "dynasty": "宋",
        "collection_info": null
    },
    {
        "uuid": "082d7464bb6f0a4ffc6111a1f8ad6f1a",
        "title": "晚泊",
        "author": "王令",
        "content": "月形如张弓，下影射秋水。\n寒江风静时，逮目失洲沚。\n渔歌去时唱，归和讙未已。\n岂无人间乐，自快适为喜。\n客子有倦怀，归心动秋苇。\n更假沧浪清，聊用洗尘耳。",
        "dynasty": "宋",
        "collection_info": null
    },
    {
        "uuid": "114b612abeb98279bc3175edcae434cc",
        "title": "姚坚老见约偶成",
        "author": "王令",
        "content": "初正布新和，余腊争近候。\n升腾阳力微，恇怯老阴鬬。\n江云荡空碧，疏雨沐清昼。\n林梢释冬枯，土蘖壮春簇。\n萎蕤风日舒，刻画山野秀。\n关关先春鸟，格磔弄晴咮。\n无人与调和，终日自嘲诟。\n唯君卜近适，过我许来就。\n迁延日屡蹉，嘆惜月復彀。\n人生诚多故，世事那可究。\n惟当自推置，障绝俗虑寇。\n休闲倘能偷，疏懒当自宥。\n徒行苟惮劳，借马欲谁廏。\n清沽如定携，佳客可先购。\n勉之无使迟，梅蕚已堪齅。",
        "dynasty": "宋",
        "collection_info": null
    },
    {
        "uuid": "d7ad31a05cd004555b356e5664daedc3",
        "title": "初闻思归鸟忆昨寄崔伯易朱元弼",
        "author": "王令",
        "content": "去年春日花盛开，尝有鸟啼归去来。\n余诗告尔东海志，子笑属我南山杯。\n将睎遐踪蹈髙轶，就拔去迹离俗埋。\n同时游者最谁上，朱子峭擢凌春材。\n门关午景卧正懒，过我呼号如春雷。\n邻惊偷窥妇女怪，婢骇奔走儿童咍。\n门开纳坐听论列，笑口侈哆倾胸怀。\n寒葅半菽要同飰，韲醤叫乞喧邻隈。\n僧从南浮云异角，尉解西去遗亭台。\n心争夸漫诘蜒蜿，日乐虚豁留崔嵬。\n柳梢黪黪坌晴絮，杏蕚烁烁翻遗埃。\n春湖平停照空碧，淮帆晓上搀天桅。\n西归颇阨穷饿久，南泛未免丐乞哀。\n朅来随人事卑折，忽自顾影惭低摧。\n平时客坐不敢语，苟以唯诺偿嫌猜。\n胸中纠结浩千万，到口不吐如横枚。\n比来颇自拨俗碍，日傍竹树良徘徊。\n昏昏万事置不省，知已疏懒心难裁。\n一闻春风动啼鸟，猛若重睡忽唤回。\n咨嗟岁月急若矢，嘆息无地安蒿莱。\n比于见人日加懒，行恐合俗老益乖。\n不知飘浮寄兹世，竟亦何计收形骸。\n春林沾沾风日好，飞止自便宜尔谐。\n何为犹尚归不得，世间万事真悠哉。",
        "dynasty": "宋",
        "collection_info": null
    },
    {
        "uuid": "6f2860e679b1b9d4abb747917651a03b",
        "title": "望招隐山花回游江山思崔伯易因寄朱元弼",
        "author": "王令",
        "content": "春山晒日开百花，红紫乱眼生交加。\n青天晴髙褰翠幄，绣被堆叠帝所家。\n平江千里铺一席，扁舟脱若弃履舄。\n安得一醉眠千年，世间万事都弃捐。",
        "dynasty": "宋",
        "collection_info": null
    },
    {
        "uuid": "f1fb35616224e4299afda94eeb1bd63f",
        "title": "同顾保之游灵隐",
        "author": "王令",
        "content": "闭门不知春色到，出城始见江梅开。\n行探幽泉至髙绝，共坐巨石聊徘徊。\n时逢天风吹客过，还有野鸟惊人来。\n林间躬惜所未历，归马空载斜阳回。",
        "dynasty": "宋",
        "collection_info": null
    },
    {
        "uuid": "27c87044ed5d008234c998e0cd72a29e",
        "title": "扬子江阻风",
        "author": "王令",
        "content": "扬子江风十月初，西驾巨浪渺无隅。\n常忧倾摇地为动，意欲起塞天无虚。\n大舟不行就繫岸，小舟分去争得鱼。\n舟中壮士起坐笑，有酒更为斜阳酤。",
        "dynasty": "宋",
        "collection_info": null
    },
    {
        "uuid": "60fee80e44eecd33fe3985cadbc310e8",
        "title": "山中",
        "author": "王令",
        "content": "山中亦有出山路，山人自不与世通。\n拂衣起行饮流水，枕书就卧听松风。\n地寛江河竞摇荡，天阔日月争西东。\n干坤自为四时役，万事不到幽人胸。",
        "dynasty": "宋",
        "collection_info": null
    },
    {
        "uuid": "f8a68bcfa16dc1b1c2dd41b1ddb8208d",
        "title": "出门",
        "author": "王令",
        "content": "出门万事非，聊復闭关坐。\n亲识久相远，与世绝弔贺。\n适时既非谋，接俗益加惰。\n外物等不来，何必问客过。",
        "dynasty": "宋",
        "collection_info": null
    },
    {
        "uuid": "c6046f72494326ad96b3a9656eb9875a",
        "title": "南徐怀古",
        "author": "王令",
        "content": "昔人战血化为土，今人常怀昔人苦。\n大江冥冥截海流，铁瓮城髙排万虎。\n干坤未定龙蛇争，日月须归仁义主。\n江山本不为英雄，英雄自负江山死。",
        "dynasty": "宋",
        "collection_info": null
    },
    {
        "uuid": "01b071c84251def2c6976778082f5331",
        "title": "东城",
        "author": "王令",
        "content": "昔予出东城，初见垄上耕。\n忽忽自北至，岁月令人惊。\n虽云一草死，万物尚华荣。\n谁能当此时，叹息微阴生。",
        "dynasty": "宋",
        "collection_info": null
    },
    {
        "uuid": "fabbc14ed454f8fc7b6cc8b48619efdd",
        "title": "饿虎不食子",
        "author": "王令",
        "content": "饿虎不食子，饥鹰不雌求。\n虎饿不择肉，盛怒遇子收。\n鹰饥爪喙狞，尚与雌同鞴。\n人岂二者然，恩义宜绸缪。\n亲戚不宜怒，割恩以为仇。\n此割非常割，此伤无血流。\n肉割愈有日，恩割伤不收。\n一割大义死，再割面相仇。\n亲戚尚皆然，况又他人俦。\n是己与世绝，于世何足尤。",
        "dynasty": "宋",
        "collection_info": null
    },
    {
        "uuid": "447fa549b0939e4bb0e170ef64f0afca",
        "title": "松江曲",
        "author": "王令",
        "content": "松江深处八九尺，去眼百里长风波。\n吾山井泉废不汲，一泓不知深几何。\n君家自无千尺绠，那知江深不如井。",
        "dynasty": "宋",
        "collection_info": null
    },
    {
        "uuid": "1756c4b7a76d94f0ee634013864cb285",
        "title": "赠王介甫",
        "author": "王令",
        "content": "当世胸怀万古淳，平生才术老经纶。\n况逢尭舜登贤日，不復伊周望古人。\n得志定知移弊俗，闻风犹足警斯民。\n九门无谒天旒邃，何惜长令仕为贫。",
        "dynasty": "宋",
        "collection_info": null
    },
    {
        "uuid": "e20824f4b0531088ff4e04a4afd424d8",
        "title": "赠王平甫",
        "author": "王令",
        "content": "当世所交识者稀，十年闻子幸见之。\n平生所负自信重，他日可期人莫知。\n谁肯草茅穷钓筑，世方简策诵皋夔。\n丈夫出处诚何较，却痛苍生为泪垂。",
        "dynasty": "宋",
        "collection_info": null
    },
    {
        "uuid": "c7de7cfb84c256d2b941cfa6884eb948",
        "title": "赠孙莘老",
        "author": "王令",
        "content": "至愚不学常如足，盛德之充久自彰。\n管小始疑天可尽，绠穷终信海非量。\n始惭自待从来薄，不及时中适取狂。\n安得此生天与幸，没身得不去门墻。",
        "dynasty": "宋",
        "collection_info": null
    },
    {
        "uuid": "bc8e752385e9f08d2bc5164ea1e6fce3",
        "title": "思京口戏周器之",
        "author": "王令",
        "content": "江南别日醉方醺，贪爱青天带水痕。\n忘却碧山归路直，误投浮世俗尘昏。\n终期散髮江边钓，当有渔舟日繫门。\n但恨故人犹喜仕，他时胸腹未堪论。",
        "dynasty": "宋",
        "collection_info": null
    },
    {
        "uuid": "4be3c48655ab5097e00dc40041b28e72",
        "title": "舟中作",
        "author": "王令",
        "content": "杳杳波涛去莫穷，要须流合海天东。\n长帆百尺嗟无用，醉绝重湖笑逆风。",
        "dynasty": "宋",
        "collection_info": null
    },
    {
        "uuid": "f3ead92ea5d72e5918ecd0203ea66952",
        "title": "寄束伯仁",
        "author": "王令",
        "content": "身逐南舟去不回，匡庐留滞得徘徊。\n峰头夜宿平看斗，岩下朝阴俯听雷。\n西顾波涛浮日月，东归天地入尘埃。\n何时得遂幽栖志，常把韦编静处开。",
        "dynasty": "宋",
        "collection_info": null
    },
    {
        "uuid": "cfe140e3940b0187690b2e6bd8a5153c",
        "title": "题假山",
        "author": "王令",
        "content": "扰扰人心巧谓何，我肠愚只爱无它。\n目前好且留平地，浪爱山髙险自多。",
        "dynasty": "宋",
        "collection_info": null
    },
    {
        "uuid": "6fce0447bcb793a6fd1d3b211baca327",
        "title": "夜归",
        "author": "王令",
        "content": "冲冲行路自多岐，已踏归途尚虑非。\n夜犬只知人是盗，不知人亦夜来归。",
        "dynasty": "宋",
        "collection_info": null
    },
    {
        "uuid": "0872894d7a410123e6e3b7f9a34ec415",
        "title": "口占示姊",
        "author": "王令",
        "content": "盎竭嚢空且笑歌，更从吾命听如何。\n不须直有牛羊乐，只以无求富自多。",
        "dynasty": "宋",
        "collection_info": null
    },
    {
        "uuid": "d0c9eb4dddb093b107cc2abaab3a06b5",
        "title": "孙莘老将赴太平二首  其一",
        "author": "王令",
        "content": "先生素志已形诗，弟子何妨鼓瑟希。\n时若伊周方有任，命如孔孟可无归。\n要终四海乘槎去，髙谢西山食粟非。\n此道难言身未果，且当从世共依违。",
        "dynasty": "宋",
        "collection_info": null
    },
    {
        "uuid": "a4fbc1f0ecbcc6b084f93d67d5be2e8c",
        "title": "孙莘老将赴太平二首  其二",
        "author": "王令",
        "content": "纷纷世俗竞朱金，仕道人人说直寻。\n但以一官求飬志，岂于千古有遗心。\n嗜偏羊枣情何甚，戏及牛刀意自深。\n何日山林遂归计，南风进讲五弦琹。",
        "dynasty": "宋",
        "collection_info": null
    },
    {
        "uuid": "bc09e4574999ab01bfb2922ad1ae4fe8",
        "title": "露筋贞女庙",
        "author": "王令",
        "content": "待夫以死如知命，信己轻生可谓贞。\n指尔为愚今尚众，莫言吾志不难行。",
        "dynasty": "宋",
        "collection_info": null
    },
    {
        "uuid": "103d80a2a62b14151d67bf06b21a1668",
        "title": "渰渰",
        "author": "王令",
        "content": "渰渰轻云弄落晖，坏檐巢满燕来归。\n小园桃李东风后，却看杨花自在飞。",
        "dynasty": "宋",
        "collection_info": null
    },
    {
        "uuid": "98b8a424aed274df26696b341dc30013",
        "title": "寄聱隅先生黄晞",
        "author": "王令",
        "content": "王朝簪笏拥天扉，肯以经纶假布衣。\n老信苍生终有命，穷忧当世益思归。\n一身谁作千年望，两眼空看万事非。\n闻说韦编日开阅，可应三復嘆知几。",
        "dynasty": "宋",
        "collection_info": null
    },
    {
        "uuid": "a1bb7ab596057d4ddd087beb8f6415c2",
        "title": "春愁",
        "author": "王令",
        "content": "只闻来客说春游，不逐花前笑自留。\n浪说春期计春尽，留春无术只春愁。",
        "dynasty": "宋",
        "collection_info": null
    },
    {
        "uuid": "7327f9f067e089bc110fec9e1d3afd09",
        "title": "少年答春愁",
        "author": "王令",
        "content": "花枝袅袅笑当觞，且作春风几日狂。\n纵使春归犹有酒，酒酣春去亦何伤。",
        "dynasty": "宋",
        "collection_info": null
    },
    {
        "uuid": "d1f75490b4d486c375ef1b5a9afa677c",
        "title": "和朱元弼春游",
        "author": "王令",
        "content": "闭门无着只疏慵，谩出留连与众同。\n柳却有情愁落日，花惟能笑谢东风。\n恨无日到三春外，尽看人狂六极中。\n泛泛相逢且相笑，久将吾道付穷通。",
        "dynasty": "宋",
        "collection_info": null
    },
    {
        "uuid": "04f21e565fa4f228266584d3feb26b03",
        "title": "春日",
        "author": "王令",
        "content": "提壶聒聒惟呼酒，杜宇喧喧只说归。\n坐怪鸟声皆有取，静于人事益知非。\n已嫌世浊胡为混，能待河清固已稀。\n为语夷齐既甘饿，可能分我首阳薇。",
        "dynasty": "宋",
        "collection_info": null
    },
    {
        "uuid": "9e933ba34354f11e66282f433ff63e86",
        "title": "对花",
        "author": "王令",
        "content": "忧愁卒卒人无乐，花草纷纷物又春。\n安得无忧与无虑，对花还作笑歌人。",
        "dynasty": "宋",
        "collection_info": null
    },
    {
        "uuid": "22fab3ee6a9953d7bec2d9f62917bae1",
        "title": "靡靡",
        "author": "王令",
        "content": "源源世俗尚依违，靡靡风流日正微。\n吾病未能终是是，人言何似喜非非。\n况当天下难能地，欲拨憸人未发机。\n要格君心是知术，不然应合买山归。",
        "dynasty": "宋",
        "collection_info": null
    },
    {
        "uuid": "311ae8a2257de281d8bed39082607f55",
        "title": "观水",
        "author": "王令",
        "content": "细如虾蚓足留连，大可蛟鲸出自然。\n当使川流应到海，只今坎止亦成渊。\n民忧不见尭咨日，地碍何由禹凿穿。\n可惜卧龙无意思，不随云去雨春田。",
        "dynasty": "宋",
        "collection_info": null
    },
    {
        "uuid": "8545ca18be21688939c11acac65ef183",
        "title": "读孟子",
        "author": "王令",
        "content": "去梁无故又辞齐，弟子纷纷益不知。\n天下未平虽我事，己身已枉更何为。\n后来谁是闻风者，当世何尝不召师。\n士要自髙无顾世，遗编今亦有人疑。",
        "dynasty": "宋",
        "collection_info": null
    },
    {
        "uuid": "e93a84c33bfaf1b2e23c272702f21d20",
        "title": "鹳",
        "author": "王令",
        "content": "毛羽人将鹤品流，斜阳髙处自迟留。\n人言杀尔三年旱，应是巢成更不忧。",
        "dynasty": "宋",
        "collection_info": null
    },
    {
        "uuid": "f86329d72454b8cdc1f4d5606c3453f2",
        "title": "寄朱元弼",
        "author": "王令",
        "content": "春城春雨绿春潭，冉冉归舟上去帆。\n爱子有诗留我别，悔予无酒伴君衔。\n东风随卷行人袖，落日犹明去客衫。\n好有新诗寄幽寂，我心无泊似摇窗。",
        "dynasty": "宋",
        "collection_info": null
    },
    {
        "uuid": "c31f6a03ecee33bcfb0397a51d536726",
        "title": "春游",
        "author": "王令",
        "content": "春城儿女纵春游，醉倚层台笑上楼。\n满眼落花多少意，若何无箇解春愁。",
        "dynasty": "宋",
        "collection_info": null
    },
    {
        "uuid": "491660c52c95350d4d6ffa5f5cfb5a1f",
        "title": "龙池二绝  其一",
        "author": "王令",
        "content": "满目尘埃白日阴，皇天无命且深沉。\n终当力卷沧溟水，来作人间十日霖。",
        "dynasty": "宋",
        "collection_info": null
    },
    {
        "uuid": "93472d3bcb171ea294f3f81b9bce6494",
        "title": "龙池二绝  其二",
        "author": "王令",
        "content": "尽道神龙此有灵，一池澄静暮痕清。\n如何蟠屈无飞志，却放鸣蛙有怒声。",
        "dynasty": "宋",
        "collection_info": null
    },
    {
        "uuid": "684c162ceea77d4be261ec4f54ece270",
        "title": "月蚀",
        "author": "王令",
        "content": "卢仝不作昌黎死，天目虽盲未见嗟。\n坐嘆清光无惜处，一将吞吐听虾蟆。",
        "dynasty": "宋",
        "collection_info": null
    },
    {
        "uuid": "0f4ef2f9f748674146433d1a99d24d0a",
        "title": "偶成",
        "author": "王令",
        "content": "种花红不实，俗客醉仍喧。\n拔去树嘉谷，日无人过门。",
        "dynasty": "宋",
        "collection_info": null
    },
    {
        "uuid": "0271a486f26e173b9691d267e41da7c7",
        "title": "偶感",
        "author": "王令",
        "content": "壮志老来退，穷愁无易攻。\n风云诗气焰，天地醉心胸。\n午枕着不觉，昼门关更慵。\n由来自疏拙，底处不相容。",
        "dynasty": "宋",
        "collection_info": null
    },
    {
        "uuid": "915f527fe932a9d9c01a4ce22934f6c5",
        "title": "寄满子权",
        "author": "王令",
        "content": "西北风吹数纸诗，神门枢钥鬼关机。\n九原黄土英灵活，万古青天霹雳飞。\n我是懦夫无壮志，近思依日窃余辉。\n髙楼暮插暗空肋，东望君心着翅归。",
        "dynasty": "宋",
        "collection_info": null
    },
    {
        "uuid": "015a18a3d6a16800cd236a3aa4f13a75",
        "title": "寄洪与权",
        "author": "王令",
        "content": "剑气寒髙倚暮空，男儿日月鏁心胸。\n莫藏牙爪同痴虎，好召风雷起卧龙。\n旧说王侯无世种，古尝富贵及耕佣。\n须将大道为奇遇，莫踏人间龌龊踪。",
        "dynasty": "宋",
        "collection_info": null
    },
    {
        "uuid": "81695bddaedc141dcd35023b3fa97007",
        "title": "上聱隅先生",
        "author": "王令",
        "content": "夫子儒门杰，心诚行亦醇。\n玉金精粹美，椒桂性芬辛。\n一入随邦计，咸期利国宾。\n生民待儒效，天意属人伦。\n蜀犬争惊日，邹人不识麟。\n穷途千古泪，白髮四方尘。\n弊世谁思救，仁贤自合振。\n爱狙徒食费，好鹤浪轩驯。\n不结临川网，偷安厝火薪。\n忠言惊苦逆，恬议贵因循。\n漆轨书三上，清时死九滨。\n不思防蚁壌，徒欲衞龙鳞。\n当道豺狼愎，升堂犬马嚚。\n旱余云不雨，命塞器藏身。\n独抱遗经老，来为后进陈。\n手提三圣出，口压九师堙。\n众耳雷霆震，羣观日月新。\n韦编重断绝，文席互酬询。\n鲁变全归道，陈粮绝更贫。\n贱生无自幸，俗繫弗容亲。\n盆覆徒经日，龟埋不伏人。\n短诗徒自讼，已伏下斯民。",
        "dynasty": "宋",
        "collection_info": null
    },
    {
        "uuid": "f53c18edf2b8b8d39933fcf6544ae9d6",
        "title": "春晚雨后",
        "author": "王令",
        "content": "东风柔弱事春权，剧雨无端转怆然。\n不惜好花都委地，却令远草直平天。\n龙蛇久蛰应思奋，蛙蝈乘时巳自先。\n绿柳由来却堪笑，叶眉愁剧遂长眠。",
        "dynasty": "宋",
        "collection_info": null
    },
    {
        "uuid": "f0c601388a42b15ece214781bf65a52f",
        "title": "良农",
        "author": "王令",
        "content": "良农手足胝，老贾不亲犂。\n歉岁糠糟绝，髙门犬马肥。\n天心不宜咎，人理自谁尸。\n安得悠悠者，来同予一悲。",
        "dynasty": "宋",
        "collection_info": null
    },
    {
        "uuid": "a6b10c34a65f69e95c6f67bf94594071",
        "title": "琼花",
        "author": "王令",
        "content": "无双亭下枝，密密復稀稀。\n蚌碎珠骈出，鬚牵蝶合围。\n会须珍作宝，常恐散成飞。\n况是东风后，游人莫易归。",
        "dynasty": "宋",
        "collection_info": null
    },
    {
        "uuid": "e666bc10803b6140de5271fad8ba06f9",
        "title": "夜深吟",
        "author": "王令",
        "content": "叩几悲歌涕满襟，圣贤千古我如今。\n冻琴弦断灯青晕，谁会男儿半夜心。",
        "dynasty": "宋",
        "collection_info": null
    },
    {
        "uuid": "d8fa5b400b3b3a313418fb36d9119fa0",
        "title": "和人春雪",
        "author": "王令",
        "content": "莫嘆年来雪句迟，雪迟诗句更依微。\n风来海国盐波涸，春入仙田玉气肥。\n雏鹤暖娇揺羽脱，老龙枯痒退鳞飞。\n天工人代如端的，安得吾能及九畿。",
        "dynasty": "宋",
        "collection_info": null
    },
    {
        "uuid": "ad68c5e80f8733569e122c11b3e3d780",
        "title": "纸鸢",
        "author": "王令",
        "content": "谁作轻鸢壮远观，似嫌飞鸟未多端。\n才乘一线凭风去，便有愚儿仰面看。\n未必碧霄因可到，偶能终日遂为安。\n扶揺不起沧溟远，笑杀鹏搏似尔难。",
        "dynasty": "宋",
        "collection_info": null
    },
    {
        "uuid": "0e6d0589b07a1ab30ef06e68039abb21",
        "title": "赠别晏樊父太祝",
        "author": "王令",
        "content": "缩伏蒿莱听命沉，旧房孤剑铁尘侵。\n方思力举沧溟水，泼杀生平气焰心。\n不谓偶君夸意气，无端起我旧胸襟。\n男儿合是公侯器，未忍风前堕泪吟。",
        "dynasty": "宋",
        "collection_info": null
    },
    {
        "uuid": "88cad4b80d0724f8ac6392f65dbcf2f9",
        "title": "和洪与权",
        "author": "王令",
        "content": "沟中老弱转流尸，夫不容妻母弃儿。\n常得民愚犹是幸，不然死等更何为。\n布衣空有蒿莱泪，肉食方多妾马思。\n君也天心省民数，未知死所又何辞。",
        "dynasty": "宋",
        "collection_info": null
    },
    {
        "uuid": "209b6c95666f0b6d632d3f116720e24d",
        "title": "题天长县苏太尉庙",
        "author": "王令",
        "content": "唐室无臣覆手移，坐看悍媪制庸儿。\n思量可惜当年死，却是西来问鼎师。",
        "dynasty": "宋",
        "collection_info": null
    },
    {
        "uuid": "534d666208ae85d87d4411e5c27d2a94",
        "title": "春雪有感呈王正叔束徽之",
        "author": "王令",
        "content": "彼雪晚何滛，乘时横此临。\n必将滋及物，自合大为霖。\n也道春来好，何余臈后阴。\n冬冥诚不道，苍帝亦何心。\n俗口夸同粉，愚观谓似琳。\n独于平处薄，不似险中深。\n逆吹争为力，凌寒苦助侵。\n落疑天未悟，压恐地难任。\n蛰户开重墐，冰鱼上復沉。\n欲开花谩妬，垂死草奚禁。\n短韵徒堪嘆，凭君附入琴。",
        "dynasty": "宋",
        "collection_info": null
    },
    {
        "uuid": "dfa227c85ec49e76fd9adbd1f6f3597e",
        "title": "古鑑",
        "author": "王令",
        "content": "一片灵光合有神，不知镕铸更何人。\n春耕破塜衣冠尽，鬼手摩天日月新。\n鉴面祗知西子姣，照心难见比干真。\n主人深有收藏意，当待清明不受尘。",
        "dynasty": "宋",
        "collection_info": null
    },
    {
        "uuid": "ed51e10031a06d7c74c211bf5609c773",
        "title": "代人送常州致仕张待制",
        "author": "王令",
        "content": "心贪进退适全宜，上印飞书剧去翚。\n荐口不加张柬老，明朝竟放孔戣归。\n黄堂合有遗思在，青史还留后世稀。\n此去江湖见鸥鸟，为言今合信无机。",
        "dynasty": "宋",
        "collection_info": null
    },
    {
        "uuid": "ad7e1c1205ac153877e530056bc7afb6",
        "title": "代人送常州张卿挂冠",
        "author": "王令",
        "content": "清优四皓官，潇洒二疏颜。\n直道空华髮，明时独买山。\n如闻元老议，尚恐輭轮还。\n谁是尘埃者，清风合自攀。",
        "dynasty": "宋",
        "collection_info": null
    },
    {
        "uuid": "9ca172444bab91910050f7fa2796b6db",
        "title": "谢束丈",
        "author": "王令",
        "content": "卓郑簪裾密作林，相如贫病强来临。\n藜羮才饱无他志，肉食俄充有愧心。\n死马偶能逢市骨，滥竽常恐负知音。\n古来一饭皆论报，何日王孙遂有金。",
        "dynasty": "宋",
        "collection_info": null
    },
    {
        "uuid": "1cca95b3b465ec3a433eb3bc7772c489",
        "title": "和束熙之雨后",
        "author": "王令",
        "content": "猎猎风吹雨气腥，谁翻碧海踏天倾。\n如何农畯三时望，只得官蛙一处鸣。\n何处断虹残冷落，有时斜照蹔分明。\n当车收辙云藏迹，依旧晴空万里平。",
        "dynasty": "宋",
        "collection_info": null
    },
    {
        "uuid": "40901376b5c3a6e44b46e9fc74358bde",
        "title": "寄衡父满翁",
        "author": "王令",
        "content": "隻卓来篇不许双，社坛髙处立旌幢。\n自知孤敌难为胜，欲竖长幡一面降。\n须学依墻勤哭楚，莫同伏弩助收庞。\n何时玉手归重搦，笑倒秋醪潋灔缸。",
        "dynasty": "宋",
        "collection_info": null
    },
    {
        "uuid": "7535719caed7cad459faced2357eb782",
        "title": "幽居感怀寄满子权",
        "author": "王令",
        "content": "卜得幽居四绝邻，寻常庭巷断蹄轮。\n门前犬豕卧横道，城上牛羊下视人。\n满眼夕阳闲草树，回头归路正埃尘。\n思君未有东来计，何日双眉对面伸。",
        "dynasty": "宋",
        "collection_info": null
    },
    {
        "uuid": "84a5c7c7e2a4b7b959a479230b0bf4c9",
        "title": "偶成",
        "author": "王令",
        "content": "十日九自病，偶平还苦吟。\n万金无枉志，千古有遗心。\n静隐支凭几，寒搔髪解簪。\n南风久寂寞，谁继五弦琴。",
        "dynasty": "宋",
        "collection_info": null
    },
    {
        "uuid": "c5a7547ede6bb496e801d7ca55a4cd29",
        "title": "信笔",
        "author": "王令",
        "content": "纷纷世趣竟多途，失在从人得在吾。\n苟获一时儿女笑，定罹千古圣贤诛。\n微生何事疑人佞，孟子当年亦自迂。\n满眼悠悠懒商较，尽留来者议贤愚。",
        "dynasty": "宋",
        "collection_info": null
    },
    {
        "uuid": "7c8f76cd8c9df507c6b2ca211a3e4246",
        "title": "蜣蜋",
        "author": "王令",
        "content": "扰扰蜣蜋不足评，区区只逐粪丸行。\n若乘饮露嘶风便，又作人间第一清。",
        "dynasty": "宋",
        "collection_info": null
    },
    {
        "uuid": "24d70a48d8571a3421053ae4cd3ced48",
        "title": "答王薄正叔",
        "author": "王令",
        "content": "当年论友笑常情，谁使风波忽沸腾。\n自有赤心包白日，竟无绮语敌青蝇。\n重来赭面还如火，自许清诚卒似冰。\n反覆来篇却堪嘆，待将遗恨寄朱绳。",
        "dynasty": "宋",
        "collection_info": null
    },
    {
        "uuid": "9c77694b20a14d1671aee06f48174d82",
        "title": "秋怀寄呈子权先示徽之兼简孝先熙之",
        "author": "王令",
        "content": "树哭寒蜩草哭虫，何堪覊客愤时穷。\n卒无可乐羣书外，百不堪言一嘆中。\n云黯暮天沉白日，土尘平地断清风。\n夫君若问秋来况，泪满遗编髪乱蓬。",
        "dynasty": "宋",
        "collection_info": null
    },
    {
        "uuid": "15e0d50f780876d75abde8981e14ca8e",
        "title": "送仲宝叔赴秦幕",
        "author": "王令",
        "content": "秦关千古有雄名，秦地宁时息战争。\n草野英雄无敌国，朝廷勋德倚长城。\n锦纒红帕将军府，紫电清霜武库兵。\n绝幕烽烟沉远候，太平金鼓杂讙声。\n淮西司马新恩重，鲁国儒生旧望清。\n黑胆赤心男子事，大弨长剑丈夫行。\n待垂贾谊言余饵，就试终军请去缨。\n纵不首传函报死，亦须颈繫背笞生。\n当年功业鲸鲵尽，振古勋名日月明。\n莫嘆暂从红幕去，待于归望碧幢迎。\n愚时若忝书功笔，未信燕然有旧铭。",
        "dynasty": "宋",
        "collection_info": null
    },
    {
        "uuid": "c70f0fb241049459f0593c610d067242",
        "title": "从光师求花",
        "author": "王令",
        "content": "我有归心不可寛，忆君花好旧常欢。\n若令醉眼异乡见，定作故人相笑看。\n知有灵根分客易，却忧平地得春难。\n只应胡蝶还相识，飞过东风又可嘆。",
        "dynasty": "宋",
        "collection_info": null
    },
    {
        "uuid": "28969a5342944069fc6489b4a2a472fb",
        "title": "九日寄满子权",
        "author": "王令",
        "content": "懒将衰病照清流，为有归心欲白头。\n幸自好花开便笑，不甘为客见成愁。\n长歌欲强秋风醉，髙处先输俗子游。\n我在无聊元亮死，当年今日共悠悠。",
        "dynasty": "宋",
        "collection_info": null
    },
    {
        "uuid": "d9e546298efb9fe034abca6ab8931949",
        "title": "上黄任道",
        "author": "王令",
        "content": "家世无双旧，材资第一良。\n山川储地秀，日月合天光。\n远色抵千古，洪声压四方。\n道如天未丧，子让世谁当。\n文斧摩空运，儒工缩手藏。\n镕金斥淄石，截玉出端刚。\n追復轩羲旧，裨缝典诰亡。\n夸传争噍噍，问望蔚堂堂。\n章甫通期冠，缁裘讵合裳。\n计量遗丈引，收取竟寻常。\n有渐虽宜贺，论才固在伤。\n偶来官簿版，何异任牛羊。\n客有装垂槖，时穷道括囊。\n贫才完竖褐，义不及妻糠。\n剑折终羞屈，兰移不改香。\n幸偷容足地，耻学及羮墻。\n同日如无善，当年尚取狂。\n互乡前事在，北面有先望。",
        "dynasty": "宋",
        "collection_info": null
    },
    {
        "uuid": "988c248269babece6c321a5ece88970a",
        "title": "答满子权兼简衡父",
        "author": "王令",
        "content": "君唱奈髙何，君休我试歌。\n古今愚智府，天地是非罗。\n何日功名就，青云日月磨。\n俗儿吾不较，计此竟谁多。",
        "dynasty": "宋",
        "collection_info": null
    },
    {
        "uuid": "8bea09cdce8ace9b9beb0155cb92e13e",
        "title": "寄满粹翁",
        "author": "王令",
        "content": "心爱满夫子，论师不敢交。\n诚明大中性，二五老阳爻。\n后学谁思进，吾蒙久辱包。\n思之无见日，梦把客门敲。",
        "dynasty": "宋",
        "collection_info": null
    },
    {
        "uuid": "4ceaadc73de1176a5e747425528a7ce6",
        "title": "寄满衡父",
        "author": "王令",
        "content": "寒叶落傞傞，荆榛刺出柯。\n四邻松竹少，晚歳雪霜多。\n兹世居无可，劳生计奈何。\n此心须见子，不敢向人歌。",
        "dynasty": "宋",
        "collection_info": null
    },
    {
        "uuid": "536dd5d18b789f9bb0b8bfbb99c27a27",
        "title": "多阴",
        "author": "王令",
        "content": "寒云惨四垂，万景浩成悲。\n白日不可见，青天自取欺。\n晚烟先夜色，宿雨借寒威。\n泥潦莫相涴，西风会有时。",
        "dynasty": "宋",
        "collection_info": null
    },
    {
        "uuid": "12f7a8bebd6329f86597c0298610f4ca",
        "title": "次韵立之红叶",
        "author": "王令",
        "content": "雨露三春少，风霜一夜多。\n从来有根本，不怕下枝柯。\n楚岸枫相属，吴山橘与和。\n秋居好相慰，醉色伴吾酡。",
        "dynasty": "宋",
        "collection_info": null
    },
    {
        "uuid": "0068bd6708dea4a6ef9b77e669553e9c",
        "title": "闻富并州入相",
        "author": "王令",
        "content": "元首赓歌乐股肱，四方强远喜声盈。\n忠贤不死天心在，辅弼终归圣虑精。\n中国自今应更重，本朝前日可嗟轻。\n要须待见成尧舜，未敢轻浮作颂声。",
        "dynasty": "宋",
        "collection_info": null
    },
    {
        "uuid": "d026a47d8c95fa4585f7b9fa23bf8147",
        "title": "寄黄任道",
        "author": "王令",
        "content": "劳生滚滚欲何如，去髪纷纷日满梳。\n万古圣贤同梦寐，百年天地只蘧蒢。\n诗书计出田园后，岁月期收道路余。\n安得优游似濠上，共将谈笑戏观鱼。",
        "dynasty": "宋",
        "collection_info": null
    },
    {
        "uuid": "1918ec4d1b6baf927e2908ffbdd7875a",
        "title": "答刘仲美",
        "author": "王令",
        "content": "多谢刘夫子，殷懃寄我编。\n何时共杯酒，一笑似当年。\n岁月回霜雪，生涯废简编。\n终期收晚学，茅屋送归田。",
        "dynasty": "宋",
        "collection_info": null
    },
    {
        "uuid": "b47d164f7f804465114a787ff5fcaeaf",
        "title": "舟次",
        "author": "王令",
        "content": "梢梢修竹夹溪斜，树繫孤篷白浅沙。\n风力引云行玉马，水光流月动金蛇。\n村酤客聚还成市，晚钓舟横便当家。\n山野生涯本闲暇，谁令客子自劳嗟。",
        "dynasty": "宋",
        "collection_info": null
    },
    {
        "uuid": "9c0896abdca53b4cfba8812ca7ed2f5c",
        "title": "次韵子权京口夜宿见寄",
        "author": "王令",
        "content": "寒江漠漠客帆稀，独泊扁舟望翠微。\n巳泻绿醽聊自适，更邀白鸟共忘机。\n水闲海月寒初上，树尽秋城碧自围。\n嗟我相思邈千里，不来同此两忘归。",
        "dynasty": "宋",
        "collection_info": null
    },
    {
        "uuid": "3b9648d2540a79f132d91af5e5478940",
        "title": "答孙莘老见寄",
        "author": "王令",
        "content": "髙门鞍马日光荣，势力纷纷起共争。\n偶以不能聊自便，敢于兹世独求清。\n生无人愧宁非乐，死有天知岂待名。\n客食官居同是苟，何须称别异平生。",
        "dynasty": "宋",
        "collection_info": null
    },
    {
        "uuid": "b587c11cbe9d832732b73376da047c3a",
        "title": "登郡楼",
        "author": "王令",
        "content": "江城朝雨湿晴烟，楼上风帆送去船。\n苟得息肩闲岁月，时来开口笑山川。\n田园啼鸟三春月，江海扁舟万里天。\n何计脱身来此老，青山白髪两忘年。",
        "dynasty": "宋",
        "collection_info": null
    },
    {
        "uuid": "d88c2e983256204e1ec2e1d2d98817dc",
        "title": "感愤",
        "author": "王令",
        "content": "二十男儿面似冰，出门嘘气玉蜺横。\n未甘身世成虚老，大见天心却太平。\n狂去诗浑夸俗句，醉余歌有过人声。\n燕然未勒胡雏在，不信吾无万古名。",
        "dynasty": "宋",
        "collection_info": null
    },
    {
        "uuid": "ca69b6719f2bdcaafcee5f9b6e2f8f37",
        "title": "闻邕盗",
        "author": "王令",
        "content": "病中双泪语前流，藜藿无端肉食忧。\n常嘆平时轻死士，未知谁手付天矛。\n好将弓剑随军去，况是英雄得志秋。\n若使班超终把笔，由来何路取封侯。",
        "dynasty": "宋",
        "collection_info": null
    },
    {
        "uuid": "3fb00534c5d970bc4637601c5f9af6e0",
        "title": "登瓜州迎波亭",
        "author": "王令",
        "content": "海面清风万里寛，偶来知已脱尘关。\n自嗟客世无虚日，却被斜阳占尽山。\n海鸟不来青嶂静，渔师归去暮江闲。\n从来云水有期约，直待功成是厚颜。",
        "dynasty": "宋",
        "collection_info": null
    },
    {
        "uuid": "11ae73e72187cd070824a331c6473fa8",
        "title": "闻雁",
        "author": "王令",
        "content": "可怜饮啄镇随阳，何处闻时最断肠。\n万里波涛九秋后，五更风雨一灯旁。\n干坤莽莽连舟楫，缯缴纷纷羃稻梁。\n安得人同覊旅意，悠悠南北不相伤。",
        "dynasty": "宋",
        "collection_info": null
    },
    {
        "uuid": "8a01c7184a80f326796f254f1420991a",
        "title": "忆润州葛使君",
        "author": "王令",
        "content": "六朝游观委蒿蓬，想像当时事已空。\n半夜楼台横海日，万家箫鼓过江风。\n金山寺近尘埃绝，鐡瓮城深气象雄。\n欲放船随明月去，应留闲暇待诗翁。",
        "dynasty": "宋",
        "collection_info": null
    },
    {
        "uuid": "58fea42e553fd2c09e6e27cda0c6b210",
        "title": "何处难忘酒十首  其一",
        "author": "王令",
        "content": "何处难忘酒，君臣草昧初。\n谋臣偷贼胆，力士斡凶锄。\n日月明将霁，干坤害欲除。\n此时无一盏，何以壮雄图。",
        "dynasty": "宋",
        "collection_info": null
    },
    {
        "uuid": "e98febcf5d2b6b079c63136322a97be8",
        "title": "何处难忘酒十首  其二",
        "author": "王令",
        "content": "何处难忘酒，天心渇太平。\n焚山急贤出，拔草恶奸生。\n议尽刍荛口，歌回雅颂音。\n此时无一盏，何以快舆情。",
        "dynasty": "宋",
        "collection_info": null
    },
    {
        "uuid": "d9a0abf82e04814e10818799466ae147",
        "title": "何处难忘酒十首  其三",
        "author": "王令",
        "content": "何处难忘酒，登贤入用初。\n一身兼禹稷，四海再唐虞。\n去圣千年恨，明时一日舒。\n此时无一盏，何以酹亨衢。",
        "dynasty": "宋",
        "collection_info": null
    },
    {
        "uuid": "6f3854782c743fee088acf277bcb0128",
        "title": "何处难忘酒十首  其四",
        "author": "王令",
        "content": "何处难忘酒，王朝四海中。\n鱼鸢上下乐，羌狄朔南通。\n万玉丛丹陛，千簪合辟廱。\n此时无一盏，何以乐成功。",
        "dynasty": "宋",
        "collection_info": null
    },
    {
        "uuid": "008e5ca3c5bf0709b91222a5fcbc0633",
        "title": "何处难忘酒十首  其五",
        "author": "王令",
        "content": "何处难忘酒，君王宴豫年。\n羣谋安一统，无口议将然。\n闲暇开元后，优游大业前。\n此时无一盏，何以慰遗贤。",
        "dynasty": "宋",
        "collection_info": null
    },
    {
        "uuid": "9ad759e568ef697478d603ecfbbd31fe",
        "title": "何处难忘酒十首  其六",
        "author": "王令",
        "content": "何处难忘酒，王臣立荩方。\n羣邪终自直，万死不摧刚。\n社鼠旁难塞，龙鳞逆易伤。\n此时无一盏，何以洗忧肠。",
        "dynasty": "宋",
        "collection_info": null
    },
    {
        "uuid": "4fb9012343a85994b947e0527c791196",
        "title": "何处难忘酒十首  其七",
        "author": "王令",
        "content": "何处难忘酒，穷边壮士歌。\n寒弓弯未试，秋剑拔新磨。\n月落阴山暗，沙昏伏甲多。\n此时无一盏，何以陷前戈。",
        "dynasty": "宋",
        "collection_info": null
    },
    {
        "uuid": "fd4cf3b8a8e32dee20911e379ac23f6c",
        "title": "何处难忘酒十首  其八",
        "author": "王令",
        "content": "何处难忘酒，欃枪世不平。\n孤儿未胜甲，孀母送为兵。\n气绝心肝裂，号穷血泪横。\n此时无一盏，何以活余生。",
        "dynasty": "宋",
        "collection_info": null
    },
    {
        "uuid": "2c34651811b95102be0c1a488cd480cf",
        "title": "何处难忘酒十首  其九",
        "author": "王令",
        "content": "何处难忘酒，穷才世不知。\n出门无直道，开口碍当时。\n白髪无端速，青山不忍期。\n此时无一盏，何以慰忧思。",
        "dynasty": "宋",
        "collection_info": null
    },
    {
        "uuid": "e98e3521ba519d37522eadf3c3641c3d",
        "title": "何处难忘酒十首  其一○",
        "author": "王令",
        "content": "何处难忘酒，亡君復旧游。\n黍离经故国，麦秀悼前羞。\n远目何胜尽，行车逆自留。\n此时无一盏，何以谢悠悠。",
        "dynasty": "宋",
        "collection_info": null
    },
    {
        "uuid": "a15ce225624b0c36adcf9f0e03c16807",
        "title": "送钱公辅赴举",
        "author": "王令",
        "content": "广庭簪绂立差肩，黼坐雍容第众贤。\n士得采衣如昼锦，人瞻归马若天仙。\n况提巨笔乘时出，应有髙文与世传。\n我久疏慵无壮思，聊倾病耳待江边。",
        "dynasty": "宋",
        "collection_info": null
    },
    {
        "uuid": "bb7096048805d139fd5ad605d6dc8a4d",
        "title": "春兴",
        "author": "王令",
        "content": "眼前红绿日加增，欲遣春愁兴未能。\n安得好花浑自实，使无闲地得生荆。\n欲图长醉贫无计，起逐东风懒不胜。\n芳草斜阳正柔媚，益知髙处不堪登。",
        "dynasty": "宋",
        "collection_info": null
    },
    {
        "uuid": "21b1bdb0f0e78e69a39da154f356da4e",
        "title": "庭草  其一",
        "author": "王令",
        "content": "庭草绿毰毸，庭花闲自开。\n长鸿抱寒去，轻燕逐春来。\n时节看风柳，生涯寄酒杯。\n伤春欲谁语，游子正徘徊。",
        "dynasty": "宋",
        "collection_info": null
    },
    {
        "uuid": "d03e9772d193a121818c8ada3a3823e2",
        "title": "庭草  其二",
        "author": "王令",
        "content": "平时已多病，春至更蹉跎。\n恶土种花少，东风生草多。\n客愁浑寄泪，野思不堪歌。\n独有诗心在，时时一自哦。",
        "dynasty": "宋",
        "collection_info": null
    },
    {
        "uuid": "f706cce01f89c6d7326776c509096545",
        "title": "春怨",
        "author": "王令",
        "content": "扫地待花落，惜花轻着尘。\n游人空眷恋，踏去却寻春。",
        "dynasty": "宋",
        "collection_info": null
    },
    {
        "uuid": "af39e4389f0748962c4802826b3e6e35",
        "title": "春晚二首  其一",
        "author": "王令",
        "content": "春来还自有游人，常是春归独念春。\n落后见花尤更惜，不知谁忍扫和尘。",
        "dynasty": "宋",
        "collection_info": null
    },
    {
        "uuid": "b4d61777eedc13192e9ffc6404373299",
        "title": "春晚二首  其二",
        "author": "王令",
        "content": "三月残花落更开，小檐日日燕飞来。\n子规夜半犹啼血，不信东风唤不回。",
        "dynasty": "宋",
        "collection_info": null
    },
    {
        "uuid": "c8c006c93546a32b736c2eb1b38486bc",
        "title": "暑中懒出",
        "author": "王令",
        "content": "暑云无雨易飞扬，旱日当天不可望。\n浪走俗尘无远到，不如嘉树坐余凉。\n巳嫌风少难平暑，更被蝉饥取实肠。\n梦到周公才我事，如何陶令说羲皇。",
        "dynasty": "宋",
        "collection_info": null
    },
    {
        "uuid": "cbc12eacf6c21534660dcf75ac68f82a",
        "title": "暑热思风",
        "author": "王令",
        "content": "坐将赤热忧天下，安得清风借我曹。\n力卷雨来无岁旱，尽吹云去放天髙。\n岂随虎口令轻啸，愿助鸿毛绝远劳。\n江海可怜无际岸，等闲假借作波涛。",
        "dynasty": "宋",
        "collection_info": null
    },
    {
        "uuid": "21fc0e09bd09391a7c1567101b908cff",
        "title": "悲秋",
        "author": "王令",
        "content": "岁事荒凉晚易悲，西风日夜弄寒威。\n秋来寡妇尤勤织，谁是行人未有衣。\n常恐衰颜随节换，空看落叶倚风飞。\n从来最是悲秋者，况是悲秋客未归。",
        "dynasty": "宋",
        "collection_info": null
    },
    {
        "uuid": "83096d0fa601476be3b20b0c7ecb599c",
        "title": "秋日寄满子权",
        "author": "王令",
        "content": "楼前暮霭暗平林，楼上人愁意思深。\n未必薄云能作雨，从来秋日自多阴。\n三年客梦迷归路，一夜西风老壮心。\n欲作新声寄遗恨，直弦先断泪盈琴。",
        "dynasty": "宋",
        "collection_info": null
    },
    {
        "uuid": "5d813fa3c3fa2fdaed1f61c766e86bfa",
        "title": "次韵介父冬日",
        "author": "王令",
        "content": "客梦愁生枕，鸡号喜向晨。\n朔风能动地，短日更随人。\n宫柳看埋冻，江梅想漏春。\n淹留归未得，尘土暗乌巾。",
        "dynasty": "宋",
        "collection_info": null
    },
    {
        "uuid": "f5cc8830e10aa0b61f42dbc911d580d2",
        "title": "白鸡冠花",
        "author": "王令",
        "content": "如飞如舞对瑶台，一顶春云若剪裁。\n谁为移根蓂荚畔，玉鸡应为太平来。",
        "dynasty": "宋",
        "collection_info": null
    },
    {
        "uuid": "d357be5f34ba07fc864bb2273275bcfe",
        "title": "去草",
        "author": "王令",
        "content": "毵毵出土初如直，袅袅随风竞自斜。\n漫借人锄劳刬拔，只消夜雨又萌芽。\n良田力尽农夫嘆，直道春荒志士嗟。\n满目青青尽芜蔓，更于何处问蓬麻。",
        "dynasty": "宋",
        "collection_info": null
    },
    {
        "uuid": "49124be80472f604d091cab8444dcd07",
        "title": "次韵和人古松",
        "author": "王令",
        "content": "直枝难立鸟徘徊，地瘦根孤碍石回。\n山野不逢终更老，闾阎无用始为材。\n更无匠伯身尝过，祗有幽人眼暂开。\n谁与东风记霜雪，争令平地肯栽培。",
        "dynasty": "宋",
        "collection_info": null
    },
    {
        "uuid": "eb4622ec2bbca2952bed537e0ba273c9",
        "title": "大松",
        "author": "王令",
        "content": "十寻瘦干三冬绿，一亩浓阴六月清。\n莫谓世材难见用，须知天意不徒生。\n长蛟老蜃空中影，骤雨惊雷半夜声。\n却笑五株乔岳下，肯将直节事秦嬴。",
        "dynasty": "宋",
        "collection_info": null
    },
    {
        "uuid": "9b1da4782d6089ac0dbf5e96d2350611",
        "title": "松",
        "author": "王令",
        "content": "直道峍峍日蚪拳，雷拔僵龙出霭烟。\n但假深根常得地，何忧直干不扶天。\n虽然世匠遗抡度，肯与凡材较后先。\n可惜春风爱桃李，独令霜雪漫年年。",
        "dynasty": "宋",
        "collection_info": null
    },
    {
        "uuid": "db1235ca540ac0678f4acf05f1c05b3d",
        "title": "和人双柏",
        "author": "王令",
        "content": "一时封植由谁力，万古樵莱偶自全。\n不惜以材同失地，好留更老共支天。\n人疑久有神灵守，客爱生无雨露偏。\n为语长松号孤劲，得秦封爵果何缘。",
        "dynasty": "宋",
        "collection_info": null
    },
    {
        "uuid": "b6a5dea4921d88ef024971561afe441b",
        "title": "慈竹",
        "author": "王令",
        "content": "不求丹鳯食，不学景龙吟。\n自有慈仁意，相依岁月深。\n潜符君子道，可愧世人心。\n徒尔秋郊外，青青数亩阴。",
        "dynasty": "宋",
        "collection_info": null
    },
    {
        "uuid": "14e721274c14dd64bec695e66c570c5b",
        "title": "落叶",
        "author": "王令",
        "content": "暮秋木落剥霜红，俄觉平林一夜空。\n茂遂本凭枝干力，却辞枝干逐西风。",
        "dynasty": "宋",
        "collection_info": null
    },
    {
        "uuid": "f481cb333ad6960a3c50fa56d86a819d",
        "title": "不雨",
        "author": "王令",
        "content": "去岁秋霖若决川，今春不雨旱良田。\n道边老幼饥将死，云外蛟龙懒自眠。\n赤日有威空射地，清江无际漫连天。\n谁将民瘼笺双阙，四海皇恩一漏泉。",
        "dynasty": "宋",
        "collection_info": null
    },
    {
        "uuid": "8a20b8d59a992f00da6b847dc7bbe250",
        "title": "雨后",
        "author": "王令",
        "content": "毶毶柳色绿垂齐，草引青天去自迷。\n人说春园有寻路，我嗟荒径正行泥。\n蝶多平日浑如梦，花好谁家又有蹊。\n儿女狂娇随马逐，髙眠可惜日垂西。",
        "dynasty": "宋",
        "collection_info": null
    },
    {
        "uuid": "002203f6b5bea3c860151ab25d267452",
        "title": "约僧宿北山庵先寄平甫",
        "author": "王令",
        "content": "上人合动山间兴，吾恨衰迟学谢安。\n纳屐操笻那有限，吹云落雨漫无端。\n先凭报信春枝破，预想分题雪屋寒。\n林下不谙人世苦，笑将霜鬂与君看。",
        "dynasty": "宋",
        "collection_info": null
    },
    {
        "uuid": "82c70be008a4f09e7ef47ecb0605480c",
        "title": "和人久雨",
        "author": "王令",
        "content": "拂拂春郊起绿烟，羣农日日望丰年。\n龙移海去遗天漏，蚓得泥深乐地穿。\n忆酒有心吞俗价，伤春无语寄哀弦。\n无田却作无忧者，赢得丰凶一听天。",
        "dynasty": "宋",
        "collection_info": null
    },
    {
        "uuid": "c2bb7e3836bc4fed01a32b56e47d3ff1",
        "title": "对月",
        "author": "王令",
        "content": "柳梢地面绝微风，一片寒光万里同。\n冰骨直疑潜裏换，尘心都觉坐来空。\n蚌胎有露珠成颗，蟾窟无云玉作宫。\n莫怪幽人吟到晓，不知清兴自无穷。",
        "dynasty": "宋",
        "collection_info": null
    },
    {
        "uuid": "a1c90e49a83f7ed1454b8915ea02dad8",
        "title": "夜月",
        "author": "王令",
        "content": "可嗟落日志悠然，便有羣星出见天。\n夜月自明人自爱，不妨人亦闭门眠。",
        "dynasty": "宋",
        "collection_info": null
    },
    {
        "uuid": "5c272ce229396720ec271ff55157de11",
        "title": "孤云",
        "author": "王令",
        "content": "一片孤云逐吹飞，东西终日竟何依。\n旁人莫道能为雨，惟恨青山未得归。",
        "dynasty": "宋",
        "collection_info": null
    },
    {
        "uuid": "5dec6e1a84382a9c36237886bbb0a8e5",
        "title": "晚晴寄满子权",
        "author": "王令",
        "content": "常恐朝阴至夕曛，好风吹去信多勤。\n得逢白日忽开眼，可惜青天尚有云。\n安得植梯悬碧落，共操长帚扫妖氛。\n恨无玉纩充天耳，垤鹳鸣鸠愿不闻。",
        "dynasty": "宋",
        "collection_info": null
    },
    {
        "uuid": "20f775c96c82814edca03186783286c3",
        "title": "晚虹",
        "author": "王令",
        "content": "晚虹随雨过山巅，谁插青云倒挂悬。\n可惜两垂空到海，不令一直径冲天。\n不堪暮霭难相蔽，尝到斜阳亦可怜。\n好使渇来能剧饮，且教溪壑减清渊。",
        "dynasty": "宋",
        "collection_info": null
    },
    {
        "uuid": "5d4b9a82fb1df4fa6ac8cbc5f0d131b1",
        "title": "春城望湖",
        "author": "王令",
        "content": "春城绿野欝相望，闲客闲来兴自长。\n不见暮云成宿雨，空看芳草到斜阳。\n花生恶土终成笑，兰不逢人自信香。\n虽有尘缨无处濯，坐观渔者满沧浪。",
        "dynasty": "宋",
        "collection_info": null
    },
    {
        "uuid": "e84d0880005f48ef0cb92a3d5a4a1f2b",
        "title": "楼上望湖",
        "author": "王令",
        "content": "楼上人肠渴欲枯，楼前终日望平湖。\n无舟得往沧浪去，为问渔人得意无。",
        "dynasty": "宋",
        "collection_info": null
    },
    {
        "uuid": "4a0748b39ac0b26c11e148e30e0dfad8",
        "title": "江上",
        "author": "王令",
        "content": "羃羃江城没远烟，暮云归族忽相连。\n春江流水出天外，晚渡归舟下日边。\n杏蕚春深翻浅缬，柳花风远曳晴绵。\n无钱买得江头树，输与渔人繫钓船。",
        "dynasty": "宋",
        "collection_info": null
    },
    {
        "uuid": "4a01a87a8d2b7680b3f0b7a8730586b7",
        "title": "野外",
        "author": "王令",
        "content": "绿野爱平寛，偶来或永嘆。\n村儿骇车马，野犬吠衣冠。\n乱草无闲地，斜阳有去鞍。\n良田半蹊径，始信直行难。",
        "dynasty": "宋",
        "collection_info": null
    },
    {
        "uuid": "aaa884de60fc5fbc539429a35e25da86",
        "title": "暮归马上口占",
        "author": "王令",
        "content": "林密村村暗，寒鸦处处啼。\n水光连野白，雪意逐云低。\n风劲童呵指，泥深马失蹄。\n客心兼暮色，归去两凄凄。",
        "dynasty": "宋",
        "collection_info": null
    },
    {
        "uuid": "b7165c3b6b55d98103faaf92bdb2caf9",
        "title": "小酌",
        "author": "王令",
        "content": "平生从事漫徒劳，时以休闲近酒醪。\n东海可从谁自重，南山如与客争髙。\n老将日月来双鬂，生委干坤寄一毛。\n更展韦编探万绝，懒从人世问滔滔。",
        "dynasty": "宋",
        "collection_info": null
    },
    {
        "uuid": "9e931d6830ca21594eda11ef34ae9e23",
        "title": "余杭倦游",
        "author": "王令",
        "content": "醉倚秋风笑自攻，偶来还去竟何踪。\n已夫鳯鸟今不至，行矣鳣鲸非所容。\n且把心胸同伏虎，谁知头角是真龙。\n归乎伊亩殊难得，死尔西山尚有从。",
        "dynasty": "宋",
        "collection_info": null
    },
    {
        "uuid": "3dc7d67a7a07c2f624c19caf9f15d18b",
        "title": "送和秘校",
        "author": "王令",
        "content": "野客从谁忽解颜，乐闻髙论厌樊间。\n致身富贵时宁少，仕道功名古亦艰。\n好说青山从我老，当分白日与君闲。\n扁舟闻说明朝别，何日音书可到山。",
        "dynasty": "宋",
        "collection_info": null
    },
    {
        "uuid": "7bf76affcb984aeac226801c97937b4f",
        "title": "送聱隅黄先生",
        "author": "王令",
        "content": "黄风吹土截天横，瘦马着鞭驱不行。\n尚说苦心酬直道，谁知白髪为苍生。\n平时夷虏恬忠荩，常日公卿足仰成。\n虽有英雄无用处，却令老去买牛耕。",
        "dynasty": "宋",
        "collection_info": null
    },
    {
        "uuid": "e236a0916167bfa086c15a5548db3fff",
        "title": "送周器之归润再索",
        "author": "王令",
        "content": "何须别子始沾衣，久有江南去梦飞。\n为语青山幸相望，壮夫终不白头归。",
        "dynasty": "宋",
        "collection_info": null
    },
    {
        "uuid": "808f54ed14330b1a33e6b7f0a3fec640",
        "title": "送庭老罢尉金坛",
        "author": "王令",
        "content": "心无畦畛见天真，落落男儿七尺身。\n莫嘆一官淹圣代，聊将三釡慰慈亲。\n月明空照居民侣，风急随飘去马尘。\n寂寞西轩人别后，海棠花好为谁春。",
        "dynasty": "宋",
        "collection_info": null
    },
    {
        "uuid": "cfcdf92834959ccf44c49d44b4879c63",
        "title": "送李廷尉濠梁",
        "author": "王令",
        "content": "直道无适可，小官真漫论。\n夫君自行义，而我更何言。\n独柱难为力，横流不奈浑。\n此心持送子，饮泪当前樽。",
        "dynasty": "宋",
        "collection_info": null
    },
    {
        "uuid": "34f752101499a28e7f438e251c119f4a",
        "title": "送束徽之入京",
        "author": "王令",
        "content": "出处身之道，穷通命有时。\n九门无直谒，千里去何为。\n南亩春耕近，西风去马羸。\n白云况多恨，归计莫令迟。",
        "dynasty": "宋",
        "collection_info": null
    },
    {
        "uuid": "020deaecdebfc2b77675a762b7b30ec3",
        "title": "别陈药院",
        "author": "王令",
        "content": "客居平日有谁亲，一别三年百病身。\n为道难言轻感慨，羡君无病更医人。",
        "dynasty": "宋",
        "collection_info": null
    },
    {
        "uuid": "359df2b07f2f633a33eab6fd67f03961",
        "title": "寄介甫",
        "author": "王令",
        "content": "天门廉陛鬰巍巍，势利宁无淡泊讥。\n谁与跖徒争有道，好思吾党共言归。\n古人踽踽今何取，天下滔滔昔已非。\n终见乘桴去沧海，好留余地许相依。",
        "dynasty": "宋",
        "collection_info": null
    },
    {
        "uuid": "cc2b0fe4aaf55626d1efd0c56ca5e76f",
        "title": "奉寄黄任道",
        "author": "王令",
        "content": "蒿莱日日没幽居，时得新诗亦自娱。\n为有远怀希稷卨，或时飞梦见唐虞。\n久谙末俗难谋道，益厌庸儿妄问儒。\n绝笔断絃无意寄，笑将远目睨清虚。",
        "dynasty": "宋",
        "collection_info": null
    },
    {
        "uuid": "f516b80a35c54cc1fc51d708677e0e28",
        "title": "奉寄朱昌叔",
        "author": "王令",
        "content": "劳劳忽忽欲谁从，要有田园去自终。\n衰俗未知谁得失，古风期与子穷通。\n三年客兴看秋叶，万里归心寄断蓬。\n知有世嘲无意解，自惭疏懒甚扬雄。",
        "dynasty": "宋",
        "collection_info": null
    },
    {
        "uuid": "7566931735dd50674b65f9ff90913177",
        "title": "到润望竹林寺忆朱昌叔",
        "author": "王令",
        "content": "常与幽人过竹林，重来无地豁烦襟。\n青山欲去谁堪语，薄俗相期不到心。\n何计江湖终隐钓，去随鱼鸟共飞沉。\n尘埃闻说难为客，早晚归来忆旧吟。",
        "dynasty": "宋",
        "collection_info": null
    },
    {
        "uuid": "009b28104888dfa931e8a0507c47af3a",
        "title": "奉寄伯兄泰伯",
        "author": "王令",
        "content": "心迹牵覊逐势分，一生襟抱向谁论。\n十年漂泊迷南北，千里忧思厌梦魂。\n书託远怀期日月，眼和衰泪望干坤。\n何时得就归来赋，老守桑麻聚一门。",
        "dynasty": "宋",
        "collection_info": null
    },
    {
        "uuid": "2f45dcfab31d741e7f8649fedf7bc170",
        "title": "奉寄崔伯易",
        "author": "王令",
        "content": "功业尝闻亦有时，可能天命出依违。\n终看世态真何道，不得吾心自合归。\n廊庙得逢应有义，草茅虽老尚知非。\n秋来客况无他异，时向西风诵式微。",
        "dynasty": "宋",
        "collection_info": null
    },
    {
        "uuid": "34daa79485cc98f27f8dd957e6571bba",
        "title": "寄满子权二首  其一",
        "author": "王令",
        "content": "窗前午枕梦忘还，门外清风昼掩关。\n天下谁当千古后，床头自笑六经闲。\n能将道繫穷通裏，安用身居进退间。\n自愧公心犹有蔽，清时无日不思山。",
        "dynasty": "宋",
        "collection_info": null
    },
    {
        "uuid": "46d5f776f494a3faaaafabae38651d98",
        "title": "寄满子权二首  其二",
        "author": "王令",
        "content": "终年谋食亦何得，浪取穷愁只自侵。\n饿死有时非正命，劳生几不愧常心。\n百年此去尘埃在，万古从来意思深。\n莫说山林是轻往，穷来无计得山林。",
        "dynasty": "宋",
        "collection_info": null
    },
    {
        "uuid": "fa439a598c84ddf48a1069a340bdb96b",
        "title": "寄李君厚",
        "author": "王令",
        "content": "一笑东风去十年，重来稚子已差肩。\n脱衣呼客家声旧，把酒论心士气全。\n病骥远思牵直道，老鹰秋梦入青天。\n自言出处身无累，一把穷通寄自然。",
        "dynasty": "宋",
        "collection_info": null
    },
    {
        "uuid": "e09c405830559034dc8afd3d68b68a42",
        "title": "寄满粹翁",
        "author": "王令",
        "content": "满子吾逢久，皇皇未见闲。\n老成终到孔，穷死亦为颜。\n学术思无际，诚明去一间。\n吾虽有心者，力苦未能攀。",
        "dynasty": "宋",
        "collection_info": null
    },
    {
        "uuid": "0e8997d88971a30087d46daae077df71",
        "title": "强颜寄任道子权",
        "author": "王令",
        "content": "强颜求世亦何从，甔石时时得復空。\n何日能无寒饿役，此身得与圣贤终。\n人生汲汲须髙致，世态浑浑未易穷。\n安得相逢共相语，荒城回首又春风。",
        "dynasty": "宋",
        "collection_info": null
    },
    {
        "uuid": "57c90dbb3cc96761aa3328ea88a582e7",
        "title": "招夏和叔",
        "author": "王令",
        "content": "矻矻雕镌役俗儿，六经尘土有谁吹。\n我追往圣思前躅，子苟安行即后时。\n大遇定为当世福，不逢犹作后来师。\n思量最是男儿事，此外吾曹不足期。",
        "dynasty": "宋",
        "collection_info": null
    },
    {
        "uuid": "f344cab41c93058d8d79e1f1b274b342",
        "title": "赠崔伯易",
        "author": "王令",
        "content": "巉岩恶面插苍鬚，中道时时自笑呼。\n但怪佯狂轻去俗，果闻髙论足开余。\n恶看富贵庸男子，喜见徜徉隐丈夫。\n我是自髙无许可，今朝为子一长吁。",
        "dynasty": "宋",
        "collection_info": null
    },
    {
        "uuid": "eefde5d53480ebd62c2908a14f649353",
        "title": "赠裴仲卿",
        "author": "王令",
        "content": "匣剑光芒射斗牛，持携天下洗人仇。\n英雄心胆老犹壮，道路风尘行未休。\n名重更须完小节，义高何必论闲愁。\n蒙蒙细雨陵阳市，折取重梅上酒楼。",
        "dynasty": "宋",
        "collection_info": null
    },
    {
        "uuid": "158c39681aec2b51b27e5a69d5c4623b",
        "title": "寄都下二三子失举二首  其一",
        "author": "王令",
        "content": "翘翘数子拔羣伦，落笔文章妙有神。\n清世暂时藏琬琰，红尘终不卧麒麟。\n淹留京国三年客，牢落江河一病身。\n得丧穷通虽付命，双眸忍泪已沾巾。",
        "dynasty": "宋",
        "collection_info": null
    },
    {
        "uuid": "1c8b848de5655447858c90b81827c703",
        "title": "寄都下二三子失举二首  其二",
        "author": "王令",
        "content": "太学虀盐共苦辛，寒窗笔砚日相亲。\n梁王台畔一分袂，扬子江头三换春。\n箧裏黄金须买酒，髩边白髪解欺人。\n穷通得丧谁能定，况是男儿有此身。",
        "dynasty": "宋",
        "collection_info": null
    },
    {
        "uuid": "6432b3ad965af5ed536ab012e5c3ffeb",
        "title": "李南夫罢举归隐",
        "author": "王令",
        "content": "梦寐风仪近十年，尘埃无路覩云天。\n清朝未得荣簪绂，黄卷何妨乐圣贤。\n物外髙情谁与共，人间佳句已争传。\n欲知富贵终难动，一片丹心本寂然。",
        "dynasty": "宋",
        "collection_info": null
    },
    {
        "uuid": "6b9cade6d823f0a246eebfeef2aedb3e",
        "title": "甫里",
        "author": "王令",
        "content": "甫里先生得古风，放身全入隐沦中。\n足磨汉榻星辰动，笔挫吴天物象空。\n往事欲寻人寂寂，旧田安在雨蒙蒙。\n当时引重髙才者，谁是曾来一亩宫。",
        "dynasty": "宋",
        "collection_info": null
    },
    {
        "uuid": "5739c307d2853e360d94cd19951e83cd",
        "title": "次韵朱昌叔见赠",
        "author": "王令",
        "content": "虽无才学可人羣，偶有诚心与古亲。\n兹世几人能永富，此身何恤不终贫。\n生无簪绶身宁屈，死有诗书志尚伸。\n自匪与君尝素计，斯言何敢易谋人。",
        "dynasty": "宋",
        "collection_info": null
    },
    {
        "uuid": "7ea92b9ac123e82a1901692410d77295",
        "title": "次韵满子权见寄",
        "author": "王令",
        "content": "当世雄图不可怀，退居蒿艾自沉埋。\n门无来足荆生道，病不能锄草上阶。\n自是直方违世易，况将疏懒合人乖。\n无由与子同樵种，回首平林浪可柴。",
        "dynasty": "宋",
        "collection_info": null
    },
    {
        "uuid": "db879fe7d75e74707041896684e4fbd4",
        "title": "和束熙之论旧",
        "author": "王令",
        "content": "当年龆龀偶同门，餬口重来已十春。\n仰嘆早成浑属子，始知老拙尽输人。\n火烟论友劳薫灼，桂蘗为生合苦辛。\n待看圣贤堂奥去，愿持箕帚扫遗尘。",
        "dynasty": "宋",
        "collection_info": null
    },
    {
        "uuid": "c0fb1ac46e72b4d5d7ed834bfabcf0c8",
        "title": "谢束丈",
        "author": "王令",
        "content": "喜赴西招足屡蹉，自惭愚鄙取无他。\n能终未学生何幸，得活诸孤赐最多。\n愧面未甘徒已矣，报心全寄命如何。\n须知下客终思用，不必时时弹铗歌。",
        "dynasty": "宋",
        "collection_info": null
    },
    {
        "uuid": "8a45f59a69b6fe63e3ef9458d1ab4ce5",
        "title": "答许勤之",
        "author": "王令",
        "content": "不作明堂柱石臣，要当归去老江滨。\n不知何处田堪买，抛却浮生一片尘。",
        "dynasty": "宋",
        "collection_info": null
    },
    {
        "uuid": "41d3c36e1cfe8cb044ad7a62456ba3ba",
        "title": "答刘成父四愁诗",
        "author": "王令",
        "content": "倦客维扬每自悲，有时双泪等闲垂。\n眼前所识皆庸我，天下为忧可语谁。\n把臂便嫌逢子晚，开縢乃见起予诗。\n卷舒万彻吟千遍，此后多应手有胝。",
        "dynasty": "宋",
        "collection_info": null
    },
    {
        "uuid": "b4273ba5d22a1c955e061113f47ee03d",
        "title": "谢成父",
        "author": "王令",
        "content": "旧说诗无三百年，于今拭目读君篇。\n已嗟吾道微如綫，不意斯文未丧天。\n金玉有声情不俗，蕙兰之臭美尤全。\n尘埃满眼逢何晚，气类相期久合坚。\n以义求人今遂得，于心无愧果为贤。\n不须刺口论憔悴，吾辈恓惶自古然。",
        "dynasty": "宋",
        "collection_info": null
    },
    {
        "uuid": "5cbcaacb37040bca91de528e41104666",
        "title": "还萧几道诗卷",
        "author": "王令",
        "content": "武夷山骨插青冥，秀气中蟠产俊英。\n髙似君平于市隐，穷如东野以诗鸣。\n骅骝老骋青云足，绿绮纯含太古声。\n顾我自忧衰病久，为君双眼暂时明。",
        "dynasty": "宋",
        "collection_info": null
    },
    {
        "uuid": "3ca3d6602b2434fac0c86c4c1b6dcaec",
        "title": "再次元韵答几道",
        "author": "王令",
        "content": "尘嚣摆落到鸿冥，始见当时遁世英。\n丛棘敢思丹鳯至，寸筳惭叩巨钟鸣。\n须知奔竞浮荣路，未若喧传不朽声。\n此道固为流俗笑，苟非夫子欲谁明。",
        "dynasty": "宋",
        "collection_info": null
    },
    {
        "uuid": "20411020d24aca2248036f12ebdbcca5",
        "title": "谢几道见示佳什因次元韵二首  其一",
        "author": "王令",
        "content": "曾酬唱和向家溪，嫫母终惭敌艶妻。\n岂意误将三献玉，翻来轻博一丸泥。\n利能绝地同庄剑，巧可凌云上鲁梯。\n巾衍珍藏虽已固，祗愁飞去化为霓。",
        "dynasty": "宋",
        "collection_info": null
    },
    {
        "uuid": "0ccaf73c1c124eaa28fc0173d385a62b",
        "title": "谢几道见示佳什因次元韵二首  其二",
        "author": "王令",
        "content": "篇篇光绝夺春华，中有纯音正不邪。\n跛鼈久惭追骏足，降旗今巳怯崇牙。\n清新格调空吟讽，猥冗言辞自咄嗟。\n为我指迷终有得，曲蓬从此长丛麻。",
        "dynasty": "宋",
        "collection_info": null
    },
    {
        "uuid": "d26d39715adb2a961589b810289b0b83",
        "title": "偶占",
        "author": "王令",
        "content": "卒卒往来舟，翻翻逐利谋。\n中流谁自溺，方去不回头。",
        "dynasty": "宋",
        "collection_info": null
    },
    {
        "uuid": "1ec9cb329d27f0ebb2b4d15443673274",
        "title": "思归",
        "author": "王令",
        "content": "平生孤愤自潸然，不作春蠺但食眠。\n干禄有心羞枉道，无田虚日望丰年。\n每将浩嘆期黄卷，已许多忧竞白颠。\n旧笑古人轻独往，近来还自忆林泉。",
        "dynasty": "宋",
        "collection_info": null
    },
    {
        "uuid": "463ca26333e0fee13aa25cb35388898f",
        "title": "秋日感愤二首  其一",
        "author": "王令",
        "content": "击剑髙歌四顾遐，男儿何事繫如瓜。\n蛟龙不是池中物，燕雀乌知陇上嗟。\n命有傥来犹未耳，天徒生我使穷耶。\n谢安未是才难者，底事苍生却盛夸。",
        "dynasty": "宋",
        "collection_info": null
    },
    {
        "uuid": "a731e4763c6ba2150d62afac63463455",
        "title": "秋日感愤二首  其二",
        "author": "王令",
        "content": "坐睨归鸿起自嗟，西风吹落泪痕斜。\n聚书老懒堆尘楮，秋剑寒酸蛰鐡蛇。\n自是卧龙犹戢角，浪嗟穴虎向生牙。\n从来思掷班佣笔，况是西山旧有家。",
        "dynasty": "宋",
        "collection_info": null
    },
    {
        "uuid": "269f4b8bc931955e485404ed4e5c10b8",
        "title": "袭袭",
        "author": "王令",
        "content": "袭袭前修与后生，要言髙爵是身荣。\n却将猎较诬师圣，不见三年学有成。",
        "dynasty": "宋",
        "collection_info": null
    },
    {
        "uuid": "49f9508d8da95972ef189340733da3f7",
        "title": "病中",
        "author": "王令",
        "content": "十日身无一日宁，病源知向百忧生。\n寒侵骐骥应方瘦，蠧满楩楠岂易荣。\n小阁昼闲书帙乱，画堂风静药罗声。\n北山扶杖终归去，寄语嵒猿莫晓惊。",
        "dynasty": "宋",
        "collection_info": null
    },
    {
        "uuid": "0288f7de2ca5a5c2e6e5f8a5ab94defc",
        "title": "寄介甫",
        "author": "王令",
        "content": "已推事业皆归命，空有文章自满家。\n借使牛羊虽有责，岂于鳯鸟独无嗟。\n人留孟子皆非道，客议扬雄正自譁。\n贤哲相望每千古，得逢犹说与时差。",
        "dynasty": "宋",
        "collection_info": null
    },
    {
        "uuid": "aa0a7fbe497a5d5de61db64a60368afd",
        "title": "上杭帅吕舍人",
        "author": "王令",
        "content": "玉海澄中粹，金山拔外佳。\n无前谁与敌，独进不容偕。\n列象明星璧，遗思结舘娃。\n一麾迎日下，四海望霖乖。\n今见询佥允，从来注意谐。\n推沟常己任，济域定民皆。\n富裕吴中俗，优游治外怀。\n樽环常满客，醉拥坐添钗。\n贱子儒名业，平生客旁淮。\n尘埃方困顿，时命两沉埋。\n居拙思营窟，炊穷欲析骸。\n毛生祢衡刺，麻繋吕匡鞋。\n海远狂图酌，天髙妄欲阶。\n请虽非义得，来实为贫嗟。\n况是常瞻目，将希未施崖。\n虽然愚者虑，庶享恶人斋。\n肉骨非难力，铭心谢莫涯。\n定须为进互，庶或未愚柴。",
        "dynasty": "宋",
        "collection_info": null
    },
    {
        "uuid": "6f753653c5ceea0a3679462a384e9c19",
        "title": "上邵宝文",
        "author": "王令",
        "content": "出处身之道，穷通命所关。\n孔犹闻宋逐，轲亦退梁还。\n兹道方中否，流风有后艰。\n客来方病宪，人戚不堪颜。\n士有髙山仰，身尝逸驾攀。\n径心思古到，独手欲今扳。\n憔悴穷年学，乖疏五两纶。\n鱼盐闻古隐，畎亩识今闲。\n蹈海时何谓，无田力亦孱。\n清醒甘泽畔，富贵奈墦间。\n进壮羝羊触，行屯乘马班。\n食贫欣道在，愠见笑儿顽。\n时已输雌雉，心犹耻瘠环。\n偶逢邦有道，喜睠涕无潸。\n观水求窥海，知天愿适山。\n虽归滕国圣，尚贱许行蛮。\n进効无横草，希仁等弃官。\n圣门犹进惑，惠政况先鳏。\n自道非能赋，几希不敢删。\n误知何以报，忠信赤心殷。",
        "dynasty": "宋",
        "collection_info": null
    },
    {
        "uuid": "11104dbfefaa44a0488e1d7a50bb2e2a",
        "title": "赠致政郭大丞",
        "author": "王令",
        "content": "冠盖冲冲语退居，几人年少褫银鱼。\n风波脱去都无累，日月闲来静有余。\n一斗独倾花下酒，五车时晒腹中书。\n论诗深愧非商也，敢向邱门望起予。",
        "dynasty": "宋",
        "collection_info": null
    },
    {
        "uuid": "6be3afc7810c9d747d28deb8249ed4e9",
        "title": "闲居奉寄几道",
        "author": "王令",
        "content": "门前一径长寒莎，耳冷不闻车马过。\n疏竹有风堪待月，空庭无雀可张罗。\n道心自觉闲中得，懒性还从病后多。\n回首西城望诗老，此心此性復如何。",
        "dynasty": "宋",
        "collection_info": null
    },
    {
        "uuid": "354e29ea03bc165d85cfa430912d9f57",
        "title": "慵",
        "author": "王令",
        "content": "衣冠慵整鬂慵梳，万事从来静有余。\n却笑嵇康慵未得，区区犹作绝交书。",
        "dynasty": "宋",
        "collection_info": null
    },
    {
        "uuid": "156414dc0e567cae37e7b31a97f38737",
        "title": "金山寺",
        "author": "王令",
        "content": "万顷清江浸碧山，干坤都向此中寛。\n楼台影落鱼龙骇，钟磬声来水石寒。\n日暮海门飞白鸟，潮回瓜步见黄滩。\n当时户外风波恶，祗得髙僧静处看。",
        "dynasty": "宋",
        "collection_info": null
    },
    {
        "uuid": "0e891145f8ede926083e85c61cde0235",
        "title": "登甘露寺阁",
        "author": "王令",
        "content": "忽忽劳生岁月催，时偷髙迹出浮埃。\n风沾草树红朝动，春入川源绿夜回。\n欲出壮怀临八极，可无樽酒到髙台。\n江山不与人相语，似待忘言野客来。",
        "dynasty": "宋",
        "collection_info": null
    },
    {
        "uuid": "42f5b42460e0e5741004934ed48f27ff",
        "title": "读西汉",
        "author": "王令",
        "content": "汉得孤秦万弊时，当年丞相要无为。\n洛阳年少空流涕，谁谓书生果有知。",
        "dynasty": "宋",
        "collection_info": null
    },
    {
        "uuid": "05dbefe60f81d2946d81bdd9b8ddaf82",
        "title": "读东汉",
        "author": "王令",
        "content": "汉鼎重炎逆血熬，当时天子亦勤劳。\n不能乘作唐虞计，未会严陵所谓髙。",
        "dynasty": "宋",
        "collection_info": null
    },
    {
        "uuid": "36dc57942f12b0ef2ef04888f8643664",
        "title": "读商君传",
        "author": "王令",
        "content": "利害从来识所存，固难轻重与人论。\n赵良不自身为客，刚欲都君使灌园。",
        "dynasty": "宋",
        "collection_info": null
    },
    {
        "uuid": "a289bc6baa47776f1ce17deedf5894f1",
        "title": "书孔融传",
        "author": "王令",
        "content": "戏拨虎鬚求不嚙，何如缩手袖中归。\n虚云坐上客常满，许下惟闻哭习脂。",
        "dynasty": "宋",
        "collection_info": null
    },
    {
        "uuid": "a197ea41bbbe725d9319dfc35260f843",
        "title": "武侯",
        "author": "王令",
        "content": "三顾虽然志意深，出非由道此何心。\n平时胸腹能多少，且与羣儿梁父吟。",
        "dynasty": "宋",
        "collection_info": null
    },
    {
        "uuid": "d2aa8ed2a91ab3b0c0a91a421f26b911",
        "title": "叔孙通",
        "author": "王令",
        "content": "弟子从来学未纯，异时得失亦频频。\n一官所买知多少，便议先生作圣人。",
        "dynasty": "宋",
        "collection_info": null
    },
    {
        "uuid": "fdbb6c2e4fe0f2213ad88b3663498fdc",
        "title": "韩吏部",
        "author": "王令",
        "content": "宣尼夹谷叱强齐，吏部深州破贼围。\n始信真儒能见用，可为邦国大皇威。",
        "dynasty": "宋",
        "collection_info": null
    },
    {
        "uuid": "246200d9e818b246b8fcd273b1c18133",
        "title": "读老杜诗集",
        "author": "王令",
        "content": "气吞风雅妙无伦，碌碌当年不见珍。\n自是古贤因发愤，非关诗道可穷人。\n镌镵物象三千首，照耀干坤四百春。\n寂寞有名身后事，惟余孤塜耒江滨。",
        "dynasty": "宋",
        "collection_info": null
    },
    {
        "uuid": "3974517546d0318de6963f5a91aebbc2",
        "title": "读白乐天集",
        "author": "王令",
        "content": "北邙山下一孤坟，流落三千绮丽文。\n后世声名髙白日，当年荣利等浮云。\n屏除忧愤归禅寂，消遣光阴在酒醺。\n若使篇章深李杜，竹符还不到君分。",
        "dynasty": "宋",
        "collection_info": null
    },
    {
        "uuid": "40dd7428eb59cc259a39cc2698f0ccd5",
        "title": "过伍子胥庙",
        "author": "王令",
        "content": "西风骚客倦游吴，弔古心怀此暂舒。\n鬼箓久应除佞嚭，民思今果庙神胥。\n虽然邪正皆归死，奈有忠谗各异书。\n回首旧江江水在，怒涛犹是不平初。",
        "dynasty": "宋",
        "collection_info": null
    },
    {
        "uuid": "d28e149e1f50fb02704cfd2b998d1158",
        "title": "泰伯庙",
        "author": "王令",
        "content": "古庙鬰崔嵬，朱门傃道开。\n今人不为让，间或乞灵来。",
        "dynasty": "宋",
        "collection_info": null
    },
    {
        "uuid": "0da724c7d2c8cfd2fcd141c4b7dcecd4",
        "title": "和人古剑",
        "author": "王令",
        "content": "安知岁月几经今，传记汗漫不可寻。\n得自废墟埋万古，失曾飞将购千金。\n客思秋水龙泉冷，士嘆中原虎穴深。\n好与壮夫同隐约，鐡房寒涩壁尘侵。",
        "dynasty": "宋",
        "collection_info": null
    },
    {
        "uuid": "3451c9da38887ec5b980f1aa73a381a8",
        "title": "琴二首  其一",
        "author": "王令",
        "content": "古风寥落欲何寻，常记南风素意深。\n闻说五弦弦不断，欲于何处借人琴。",
        "dynasty": "宋",
        "collection_info": null
    },
    {
        "uuid": "1d6bf6a703e489fe93e73ffdcfa425ac",
        "title": "琴二首  其二",
        "author": "王令",
        "content": "不独区区操缦间，要期追逐古风还。\n吾民有愠何当解，学得南风不敢弹。",
        "dynasty": "宋",
        "collection_info": null
    },
    {
        "uuid": "8f18a8571e2528a88ea2a2d2ab67ab5d",
        "title": "谢张和仲惠宝云茶",
        "author": "王令",
        "content": "故人有意真怜我，灵荈封题寄荜门。\n与疗文园消渇病，还招楚客独醒魂。\n烹来似带吴云脚，摘处应无糓雨痕。\n果肯同尝竹林下，寒泉应有惠山存。",
        "dynasty": "宋",
        "collection_info": null
    },
    {
        "uuid": "df29f939d856de1ac0681cee23432a0f",
        "title": "和人孤雁",
        "author": "王令",
        "content": "朔碛云深忆旧行，心惊汉月忽骞翔。\n江南水阔无天地，漠北沙寒有雪霜。\n远目送飞沉暮霭，西风吹影过斜阳。\n衡南未到归何日，须信张罗近稻粱。",
        "dynasty": "宋",
        "collection_info": null
    },
    {
        "uuid": "7c80b85649d6d81fcf71ec968911e4bd",
        "title": "雁",
        "author": "王令",
        "content": "万里长为客，飞飞岂自由。\n情知稻粱急，莫近网罗求。\n关塞风髙夜，江湖水落秋。\n哀鸣徒自切，谁谓尔悲愁。",
        "dynasty": "宋",
        "collection_info": null
    },
    {
        "uuid": "e6c24ec32cf4036e57ee21cb122870af",
        "title": "送雁",
        "author": "王令",
        "content": "来时羣雁去相随，病眼看天远不知。\n为有客愁归未得，独凴斜日望多时。\n迟迟南国无春雪，细细东风满柳枝。\n蝴蝶黄莺有期约，好加归翥莫令迟。",
        "dynasty": "宋",
        "collection_info": null
    },
    {
        "uuid": "b6433959c71d4a404382c60af7f94117",
        "title": "鸦鸣",
        "author": "王令",
        "content": "庭前佳树绿阴成，树抄飞鸦去就轻。\n自顾主人无败德，岂嫌尔口有凶声。\n平生直道常多祸，两耳清风一听鸣。\n輙莫为人轻自重，须知弹射易忘生。",
        "dynasty": "宋",
        "collection_info": null
    },
    {
        "uuid": "7094838cda5425cf50fefc8223c703e7",
        "title": "驯鹿",
        "author": "王令",
        "content": "日日野心新，笼栏外强驯。\n祗消指马相，便有逐原人。\n昔起歌宾兴，今无伏囿仁。\n豺狼好牙爪，应笑角如麟。",
        "dynasty": "宋",
        "collection_info": null
    },
    {
        "uuid": "b89a521f951d7160538809ae4becd968",
        "title": "和人放鱼",
        "author": "王令",
        "content": "春溪水暖绿蒲沉，两两游鳞跃紫金。\n必以直鈎应不得，果知非命亦何心。\n舟吞远海鲸鲵老，饵满平湖网罟深。\n纵尔岂知吾有意，渭川人去事难寻。",
        "dynasty": "宋",
        "collection_info": null
    },
    {
        "uuid": "b0eec604475b04863f2a7ab4bb188d11",
        "title": "和人促织",
        "author": "王令",
        "content": "秋虫何尔亦怱怱，何处人心与尔同。\n梦枕几年悬客泪，晓窗残月破西风。\n人思绝漠冰霜早，妇嘆穷阎杼柚空。\n更有孤砧共岑寂，平明华髪满青铜。",
        "dynasty": "宋",
        "collection_info": null
    },
    {
        "uuid": "6b4489805588e775ad753e0d1f3ba560",
        "title": "闻促织",
        "author": "王令",
        "content": "衰草风来响不知，破窗灯灭月藏辉。\n白头老妇无机织，卧听邻儿懒捣衣。",
        "dynasty": "宋",
        "collection_info": null
    },
    {
        "uuid": "349111e2eb2a160bad67f1327630e569",
        "title": "苦热",
        "author": "王令",
        "content": "土燥木根焦，禽穷自拔毛。\n龙遗赤日走，天避火云髙。\n虎惧千山炽，鲸忧四海熬。\n风微不饱腹，蝉亦为身号。",
        "dynasty": "宋",
        "collection_info": null
    },
    {
        "uuid": "0bfe8dc6e0267aed755c96ce7d89bcfe",
        "title": "和束蒙初九日不见菊登髙",
        "author": "王令",
        "content": "从来秋菊不曾栽，敢向西风怨不开。\n我自伤秋有髙兴，非关特为菊花来。",
        "dynasty": "宋",
        "collection_info": null
    },
    {
        "uuid": "fae8da8402fed90f0d2d752c16ea7116",
        "title": "帘",
        "author": "王令",
        "content": "髙明庭宇好崇基，枉把疏帘窣地垂。\n必欲满堂阴有乐，谁能暗室自无欺。\n卷舒未必风无意，间隙须防燕解窥。\n莫道人终可遮障，可终遮障亦何为。",
        "dynasty": "宋",
        "collection_info": null
    },
    {
        "uuid": "11f1d37767a25b68dc494abd0f39db1a",
        "title": "诋燕",
        "author": "王令",
        "content": "金屋人娇奈燕何，暮帘好捲放来过。\n今年已见燕无数，何况明年燕更多。",
        "dynasty": "宋",
        "collection_info": null
    },
    {
        "uuid": "b482a64394798871add32198e23bd887",
        "title": "燕答",
        "author": "王令",
        "content": "春日楼台暖气低，东风无主自东西。\n寻常帘幙有多少，何处画梁无燕泥。",
        "dynasty": "宋",
        "collection_info": null
    },
    {
        "uuid": "8758c7c9d219f2e327c03c0a07c76658",
        "title": "观饮",
        "author": "王令",
        "content": "不饮虽然合众难，何妨众客自盘桓。\n已看手足互颠倒，更听人人自谓欢。",
        "dynasty": "宋",
        "collection_info": null
    },
    {
        "uuid": "d73ebf5e59be52a974e3426bdbae6abb",
        "title": "答耿奎",
        "author": "王令",
        "content": "浮生飘泊委蓬蒿，洴澼无封敢嘆劳。\n心学古人方有愧，身从衰俗忽为髙。\n苟惭枉道干箪食，肯谓非时爱一毛。\n末学从兹益知守，善人不鄙与华褒。",
        "dynasty": "宋",
        "collection_info": null
    },
    {
        "uuid": "46ff1ec5db6905dd4f4e7904c923eb8e",
        "title": "江上",
        "author": "王令",
        "content": "浩渺烟波不可名，我来闲自濯尘缨。\n久思沧海收身去，安得长舟破浪行。\n天阔水云连黯淡，日间鸥鹭自飞鸣。\n屈平死后渔人尽，后世凭谁论浊清。",
        "dynasty": "宋",
        "collection_info": null
    },
    {
        "uuid": "997db1634cbe49de5ab3cd7fa7798229",
        "title": "洗竹",
        "author": "王令",
        "content": "去年春笋密相扶，洗去心图翠色疏。\n髙节欲令人尽见，枉枝何惜手亲除。\n临川常可持为钓，待凤犹能饱有余。\n须看月明风劲夜，寒声薄影满茅居。",
        "dynasty": "宋",
        "collection_info": null
    },
    {
        "uuid": "f8bd0a5a5a8ad84132319bf93d3ea753",
        "title": "春梦",
        "author": "王令",
        "content": "湘水茫茫春意关，岑郎一睡片时间。\n谁知行尽江南路，枕上离家枕上还。",
        "dynasty": "宋",
        "collection_info": null
    },
    {
        "uuid": "5b30733c5c7ea370900619573172b5fc",
        "title": "秋日偶成呈杜子长显之兼简仲美刘丈",
        "author": "王令",
        "content": "丈夫不合自穷愁，藜藿先须天下忧。\n君不唐虞皆我罪，民推沟壑更谁尤。\n须将兼济为吾事，若只诚身亦我羞。\n满纸古人皆有道，如其所学愿轲邱。",
        "dynasty": "宋",
        "collection_info": null
    },
    {
        "uuid": "72a75d7542b5cb5b302d7620f5f71f43",
        "title": "岁暮言怀呈诸友",
        "author": "王令",
        "content": "万事无成只一吁，穷年况復嘆穷途。\n功名未立头先白，贫病相仍气尚粗。\n富贵早知皆有命，穷通料是不由吾。\n会须开口随时笑，一曲长歌醉倒壶。",
        "dynasty": "宋",
        "collection_info": null
    },
    {
        "uuid": "2b7a9857826d6c6515fd3d1ed9eb64d6",
        "title": "日益无聊赖偶成呈子长",
        "author": "王令",
        "content": "一夕西风叶下柯，覊人憔悴发沉疴。\n穷来无子知难得，命薄于人可奈何。\n困卧牛衣空有泪，剧弹鐡剑不成歌。\n陶家壁冷尘埃满，何日云雷起鐡梭。",
        "dynasty": "宋",
        "collection_info": null
    },
    {
        "uuid": "e08b3b9dc1a7b3ba6a57d7f652cf84c2",
        "title": "醉后",
        "author": "王令",
        "content": "醉裏分明别是天，最宜沉溺过流年。\n平时政要全稽古，盛世朝廷不乏贤。\n但得有生皆自遂，不妨吾属亦陶然。\n沉湘死屈如何者，却把醒名欲自专。",
        "dynasty": "宋",
        "collection_info": null
    },
    {
        "uuid": "b4e22c69993fdcf974fe83a969b9c213",
        "title": "梅花",
        "author": "王令",
        "content": "晓枝开早未多稠，屡齅清香不忍收。\n万木已知春尽到，百花常负后来羞。\n东风也合相和暖，腊雪无端欲滞留。\n满眼萧疏正堪惜，莫将横笛起人愁。",
        "dynasty": "宋",
        "collection_info": null
    },
    {
        "uuid": "bb1f27c6277298a3265569472489addf",
        "title": "木瓜花",
        "author": "王令",
        "content": "簇簇红葩间绿荄，阳和闲暇不须催。\n天教尔艶呈奇绝，不与夭桃次第开。",
        "dynasty": "宋",
        "collection_info": null
    },
    {
        "uuid": "bcc59b89eaa7746ad2d3b51b822e4abc",
        "title": "蔬兰",
        "author": "王令",
        "content": "晓折寒蔬野圃间，荒林深处有芳兰。\n世无贤士纫为佩，犹有幽人日取餐。",
        "dynasty": "宋",
        "collection_info": null
    },
    {
        "uuid": "335919441d3790df63b3b3af09fb2a6d",
        "title": "九曲池悼古",
        "author": "王令",
        "content": "刳地决洪波，深流隐木鹅。\n樯髙帆繫锦，堤暖柳藏河。\n泰甚心方兆，颠危念则那。\n去都如脱屣，东下若瘳疴。\n殿脚千论女，宫眉斛计螺。\n迷楼插空远，水调掲声和。\n忠切闻无路，愚谀面自阿。\n君颜未回笑，贼首已称戈。\n运去天移鼎，人迁地见禾。\n当年遗废沼，及此尚名歌。\n古往悲奚寄，今传迹未讹。\n水寒波刺甲，土老岸髯莎。\n落照留归鸟，西风困旧荷。\n暮林迷远屿，夕霭暝前波。\n亡国谁堪问，覊人恨自多。\n凭栏不成去，归意为蹉跎。",
        "dynasty": "宋",
        "collection_info": null
    },
    {
        "uuid": "63b96ad3d8410afd39ad132cec016bd5",
        "title": "寄宿倅陆经子履",
        "author": "王令",
        "content": "勋业悠悠未可贪，直须随处酌醺酣。\n君知仕路三无愠，我与人情七不堪。\n闻借朱衣为别乘，想回青眼忆髙谈。\n东风尚有西行约，甬水桥边定解骖。",
        "dynasty": "宋",
        "collection_info": null
    },
    {
        "uuid": "fa84d276b0ae0c12a83244ce3f8bb4cb",
        "title": "太湖",
        "author": "王令",
        "content": "西南无尽望，吞恐罄吴郊。\n海近私凭蓄，天低不敢包。\n蛟龙宜自宅，螾蛭莫令巢。\n远浦纔分点，归樯略认梢。\n水乘潮更阔，地过底宜坳。\n鸟绝烟维断，风凌浪脊交。\n大桥横作书，别岸缺成爻。\n吟恐诗无气，图忧笔费抄。\n归输范蠡得，官许季鹰抛。\n去忆心应繫，归夸口定劳。\n穷何须蹈海，来好卜编茅。\n着户生同隐，居民钓自庖。\n沧浪未容濯，鱼枻夜停敲。",
        "dynasty": "宋",
        "collection_info": null
    },
    {
        "uuid": "daa10e6f6ce68a16aad6f922d6b26b70",
        "title": "答刘仲美",
        "author": "王令",
        "content": "莽莽晴川水，寥寥病客舟。\n来随风浩荡，去逐雨淹留。\n生计梁边燕，归心海上鸥。\n多惭故人句，欹卧一长讴。",
        "dynasty": "宋",
        "collection_info": null
    },
    {
        "uuid": "a9704665a1b54ec3e9a9cc3a37191bec",
        "title": "平山堂寄欧阳公",
        "author": "王令",
        "content": "废苑繁华未可寻，孤城西北路嵚崟。\n檐边月过峰峦顶，柱下云回草树阴。\n宾客日随千骑乐，管絃风入万家深。\n知公白玉堂中梦，未负当时壮观心。",
        "dynasty": "宋",
        "collection_info": null
    },
    {
        "uuid": "bc53bcfe66f250e40aa618f5bdd7ecf1",
        "title": "岁暮呈王介甫平甫",
        "author": "王令",
        "content": "岁暮远为客，一身归计深。\n尘沙日翳翳，雨雪夜阴阴。\n喜色开南信，悲怀动北琴。\n感时须寂寞，何独少陵心。",
        "dynasty": "宋",
        "collection_info": null
    },
    {
        "uuid": "07fc9fc23b914f12c6f4d8f9eeea053d",
        "title": "尘土呈介甫",
        "author": "王令",
        "content": "尘土纷纷起处微，祗随风力乱嘘吹。\n髙张白雾横宫阙，低引轻云暗路岐。\n客坐昏蒙归耳目，人行斑白上鬚眉。\n谁知霶霈天飞雨，洗涤轻浮会有时。",
        "dynasty": "宋",
        "collection_info": null
    },
    {
        "uuid": "9eae11fe297cba7ddacdb6912405ecd5",
        "title": "溪上",
        "author": "王令",
        "content": "溪上清涟树老苍，行穿溪树踏青阳。\n溪深树密无人处，祗有幽花度水香。",
        "dynasty": "宋",
        "collection_info": null
    },
    {
        "uuid": "e4906df76c41f6e9e7da28cce6e396f8",
        "title": "金山",
        "author": "王令",
        "content": "马蹄行尽九州闲，无处欢娱得破颜。\n只有此中宜旷望，谁令天作海门山。",
        "dynasty": "宋",
        "collection_info": null
    },
    {
        "uuid": "563f95e4b4aa9e63baf83b74823139f6",
        "title": "朝云",
        "author": "王令",
        "content": "朝云飞飞来无穷，暮云漠漠昏相蒙。\n闲来既自不成雨，拂去安用遮长空。\n拟鞭屏翳问白日，更谪星伯诛长风。\n尽令万物被光景，夜看北斗朝天中。",
        "dynasty": "宋",
        "collection_info": null
    },
    {
        "uuid": "cd6412974906fd7046d08bd0f36f945a",
        "title": "登城",
        "author": "王令",
        "content": "病来万事懒自宜，髙城有楼闲登跻。\n来期清风脱日热，坐厌远日看天低。\n闲郊草树漫蒙昧，落日燕雀争依栖。\n临风一嘆人不会，直气飞去添虹霓。",
        "dynasty": "宋",
        "collection_info": null
    },
    {
        "uuid": "a8414fed16e13aad5c325dc60b8593cf",
        "title": "招束伯仁杜子长夜话",
        "author": "王令",
        "content": "久阴忽晴已可赏，况復夜气驱蚊藏。\n清风逆回六月热，急雨借得三秋凉。\n非惟归云人目快，更有白月天心当。\n从来万古有未尽，待子一夕心胸张。",
        "dynasty": "宋",
        "collection_info": null
    },
    {
        "uuid": "82f26418aa239097d046ef3fc039845e",
        "title": "临别瓜州",
        "author": "王令",
        "content": "十年来往常依依，此日復去来何时。\n青山有意退弗忍，白髪不逢归未迟。\n干坤不尽万里望，草木无限西风悲。\n尘缨欲濯恶独洁，沧浪流去清无涯。",
        "dynasty": "宋",
        "collection_info": null
    },
    {
        "uuid": "134736c7f77f460c4a62138aa67d4d1d",
        "title": "春意",
        "author": "王令",
        "content": "春空漠漠多愁容，春意冉冉随归鸿。\n寒云飞髙不肯雨，白日翳暗何时风。\n闲花野草各意态，浓烟弱柳相昏蒙。\n北窗厌睡不知夜，起见海月如秋空。",
        "dynasty": "宋",
        "collection_info": null
    },
    {
        "uuid": "a5979044d5dbf2d416ee478e85567568",
        "title": "酒船",
        "author": "王令",
        "content": "刳木以为舟，盖取诸涣象。\n有能为其模，黄金役良匠。\n虚中无樯楫，所载惟佳酿。\n绣段围华堂，妖姬发清唱。\n坐乘欢来时，落日翻红浪。\n试问醉乡游，何如江海上。",
        "dynasty": "宋",
        "collection_info": null
    },
    {
        "uuid": "5d066af48e9ef474b545afffa5f9f17a",
        "title": "别表弟司秀才",
        "author": "王令",
        "content": "吾学老无长，吾日亦自爱。\n念当相舍去，反覆互嗟慨。\n谋道苟能同，千里如坐会。\n又何重子行，吾意自有在。",
        "dynasty": "宋",
        "collection_info": null
    },
    {
        "uuid": "f6f2b54bbe51f50441b9160909afc3f3",
        "title": "别黄端微",
        "author": "王令",
        "content": "沧江无纤鳞，太岳无低岑。\n凤凰遗其卵，意欲留清音。\n昂昂卧虎儿，已有吞牛心。\n吴山山虽高，满路红棘林。\n不如早西来，草堂松竹深。",
        "dynasty": "宋",
        "collection_info": null
    },
    {
        "uuid": "54d9f9ce73f8de2a95c761db61d52839",
        "title": "长江万顷明如镜",
        "author": "王令",
        "content": "长江万顷明如镜，江面无风江水静。\n白日当空照江底，蛟穴龙居难隐映。\n乱山影落碧波寒，渔翁醉卧愁不醒。\n迟暮东南见海门，海门目断烟云暝。\n几度狂涛日月低，舟师鼓枻歌相庆。\n长江虽长缯网多，纤鳞何处逃生命。",
        "dynasty": "宋",
        "collection_info": null
    },
    {
        "uuid": "2dc0b6fe0373490776aa7f21af130e8f",
        "title": "题步君叙园亭",
        "author": "王令",
        "content": "我爱练湖春柳好，四十里围青玉城。\n平流中澄绿镜匣，远山旁卧翠虎横。\n黄林主人乐此地，瞰压湖面开以亭。\n常将醉目望野色，数曲老画谁家屏。\n山禽水鸟尽相识，飞入栏壁驯不惊。\n有时落照到波上，一眼万迭金鳞明。\n伊余与世既龃龊，奈此有地来归耕。\n迴头把眼看市道，愁向尘埃着脚行。",
        "dynasty": "宋",
        "collection_info": null
    },
    {
        "uuid": "12e39c7071a271b7ef825f944ea22a0b",
        "title": "楼上曲",
        "author": "王令",
        "content": "逆口不唱当时歌，当时笑声与曲和。\n忍目不视当时字，当时字写当时意。\n当时意断字空存，纵有前歌不忍闻。\n楼凭西北栏干暖，病眼看天泪瘴昏。\n望望行云迷笑电，晓梦依稀有时见。\n双眉聚绿眼揉红，犹似临归别时面。\n秋夜迟迟夜灯短，翠被孤眠不成暖。\n旧时笑月不长圆，如今愁看月空满。\n武陵几欲寻归路，桃花迷人不知步。\n霜余芳草不成青，暮鸿飞入斜阳去。",
        "dynasty": "宋",
        "collection_info": null
    },
    {
        "uuid": "094b72cebe45bdc43b7d0ca96e65f8a1",
        "title": "忆江阴呈介甫",
        "author": "王令",
        "content": "江上城隍古镜中，城边山色翠屏风。\n鱼虾接海随时足，稻米连湖逐岁丰。\n泰伯人民堪教育，春申沟港可疏通。\n朱轮天使从君欲，异日能忘笑语同。",
        "dynasty": "宋",
        "collection_info": null
    },
    {
        "uuid": "795b87ef013cb1c47f85a31fd2c5239e",
        "title": "平山堂",
        "author": "王令",
        "content": "豁豁虚堂巧架成，地平相与远山平。\n横岩积翠檐边出，度陇浮苍瓦上生。\n春入壶觞分蜀井，风回谈笑落芜城。\n谢公已去人怀想，向此还留召伯名。",
        "dynasty": "宋",
        "collection_info": null
    },
    {
        "uuid": "209f688455e57c2a22beaed85943d14c",
        "title": "吴学士席上作",
        "author": "王令",
        "content": "尘沙欺客日冥冥，喜对贤豪耳目清。\n烂熳共夸文字饮，欢娱谁忆管絃声。\n风牵翠幕灯相照，月挂朱帘酒屡倾。\n后夜想当繁剧处，梦魂还绕北池行。",
        "dynasty": "宋",
        "collection_info": null
    },
    {
        "uuid": "ebe8024f9dc1ab962d53b49977ad0997",
        "title": "羁旅呈介甫",
        "author": "王令",
        "content": "羁旅迫岁晚，班毛混满簪。\n游无輠下马，坐乏囊中金。\n尘涨风声浊，天昏雪气深。\n幸闻清论数，竟日解悲吟。",
        "dynasty": "宋",
        "collection_info": null
    }
]