[
    {
        "uuid": "56262b2717a8d1717ffd1c12bc4ed20a",
        "title": "南池杂咏五首 寒山",
        "author": "皎然",
        "content": "侵空撩乱色，独爱我中峰。\n无事负轻策，闲行蹑幽踪。\n众山摇落尽，寒翠更重重。",
        "dynasty": "唐",
        "collection_info": null
    },
    {
        "uuid": "096bfd50b6b4a01d4849077ada5e89ba",
        "title": "南池杂咏五首 寒竹",
        "author": "皎然",
        "content": "褭褭孤生竹，独立山中雪。\n苍翠摇动风，婵娟带寒月。\n狂花不相似，还共凌冬发。",
        "dynasty": "唐",
        "collection_info": null
    },
    {
        "uuid": "d58b9562ce3de74f86797a19f748b20b",
        "title": "望远村",
        "author": "皎然",
        "content": "林杪不可分，水步遥难辨。\n一片山翠边，依稀见村远。",
        "dynasty": "唐",
        "collection_info": null
    },
    {
        "uuid": "56316300e66fb673575b749c57b1dca9",
        "title": "惜暮景",
        "author": "皎然",
        "content": "疎阴花不动，片景松梢度。\n夏日旧来长，佳游何易暮。",
        "dynasty": "唐",
        "collection_info": null
    },
    {
        "uuid": "bf342fe714afeb7240617d4cca3ec48d",
        "title": "效古",
        "author": "皎然",
        "content": "日出天地正，煌煌闢晨曦。\n六龙驱羣动，古今无尽时。\n夸父亦何愚，竞走先自疲。\n饮干咸池水，折尽扶桑枝。\n渴死化爝火，嗟嗟徒尔为。\n空留邓林在，折尽令人嗤。",
        "dynasty": "唐",
        "collection_info": null
    },
    {
        "uuid": "fbe5f367c135b8efadd8fe267d472933",
        "title": "古别离",
        "author": "皎然",
        "content": "太湖三山口，吴王在时道。\n寂寞千载心，无人见春草。\n谁识缄怨者，持此伤怀抱。\n孤舟畏狂风，一点宿烟岛。\n望所思兮若何，月荡漾兮空波。\n云离离兮北断，鸿眇眇兮南多。\n身去兮天畔，心折兮湖岸。\n春风胡为兮塞路，使我归梦兮撩乱。",
        "dynasty": "唐",
        "collection_info": null
    },
    {
        "uuid": "605475477d932c2fee8b43dbab739427",
        "title": "拟长安春词",
        "author": "皎然",
        "content": "春信在河源，春风荡妾魂。\n春歌杂鶗鴂，春梦绕轘辕。\n春絮愁偏满，春丝闷更繁。\n春期不可定，春曲懒新翻。",
        "dynasty": "唐",
        "collection_info": null
    },
    {
        "uuid": "10ca13e0f6757613fa1a6c30464a1f64",
        "title": "效古",
        "author": "皎然",
        "content": "思君转战度交河，强弄胡琴不成曲。\n日落应愁陇底难，春来定梦江南数。\n万丈游丝是妾心，惹蝶萦花乱相续。",
        "dynasty": "唐",
        "collection_info": null
    },
    {
        "uuid": "dc25c3bfb7e62f42195eaea087cccf52",
        "title": "昭君怨",
        "author": "皎然",
        "content": "自倚婵娟望主恩，谁知美恶忽相翻。\n黄金不买汉宫貌，青冢空埋胡地魂。",
        "dynasty": "唐",
        "collection_info": null
    },
    {
        "uuid": "9aed56041bea0bf3f5d0a32916935e94",
        "title": "铜雀妓",
        "author": "皎然",
        "content": "强开尊酒向陵看，忆得君王旧日懽。\n不觉余歌悲自断，非关艳曲转声难。",
        "dynasty": "唐",
        "collection_info": null
    },
    {
        "uuid": "0c8af221ab9cb9eb509c3c4950cc5fc6",
        "title": "长门怨",
        "author": "皎然",
        "content": "春风日日闭长门，摇荡春心似梦魂。\n谁遣花开只笑妾，不如桃李正无言。",
        "dynasty": "唐",
        "collection_info": null
    },
    {
        "uuid": "27b61c1a201e39ee3ee5d816158a93b9",
        "title": "哭吴县房耸明府",
        "author": "皎然",
        "content": "仁人迈厚德，可谓名实全。\n抚迹若疎旷，会心极精研。\n履危节讵屈，着论识不偏。\n恨以荣级浅，嘉猷未及宣。\n伊人期远大，志业难比肩。\n昭世既合幷，吾君藉陶甄。\n奈何明明理，与善徒空诠。\n征教或稽圣，穷源反问天。\n一官自吴邑，六翮委江壖。\n始是牵丝日，翻成撤瑟年。\n金膏果不就，玉佩长此捐。\n倚伏信冥昧，夭修惊后先。\n安知忘情子，爱网素已褰。\n为有深仁感，遂令真性迁。\n心悲空林下，泪洒秋景前。\n夫子寡兄弟，抚孤伤藐然。\n倾云为惨结，弔鹤共联翩。\n割念命归驾，诀词向空筵。\n树桃阴始合，爱客位常悬。\n幡然远行时，崇望归朝旋。\n悟兹懽宴隔，哀被岁月延。\n书带变芳草，履痕移绿钱。\n冥期傥可逢，生尽会无缘。\n幸愿示因业，代君运精专。\n相思转寂寞，独往西林泉。\n欲见故人心，时阅所赠篇。\n素高陶靖节，今重楚先贤。\n芳躅将遗爱，可为终古传。",
        "dynasty": "唐",
        "collection_info": null
    },
    {
        "uuid": "a14ffd339c066ef75804f325c233b8a1",
        "title": "哭觉上人",
        "author": "皎然",
        "content": "忆君南适越，不作买山期。\n昨得耶溪信，翻为逝水悲。\n神交如可见，生尽杳难思。\n白日东林下，空怀步影时。",
        "dynasty": "唐",
        "collection_info": null
    },
    {
        "uuid": "9911ffc999a45ebc6aec6c04bd1d02f4",
        "title": "题余不溪废寺",
        "author": "皎然",
        "content": "武原离乱后，真界积尘埃。\n残月生秋水，悲风起故台。\n居人今已尽，栖鸽暝还来。\n不到无生理，应堪赋七哀。",
        "dynasty": "唐",
        "collection_info": null
    },
    {
        "uuid": "973174c267ec0c3273a9fbe6f8f7bf1a",
        "title": "同李洗马入余不溪经辛将军故城",
        "author": "皎然",
        "content": "惨惨寒城望，将军下世时。\n高墉暮草遍，大树野风悲。\n壁垒今惟在，勋庸近可思。\n苍然古溪上，川逝共悽其。",
        "dynasty": "唐",
        "collection_info": null
    },
    {
        "uuid": "f55cbf1231d47af8e266168bc054c3be",
        "title": "忆天台",
        "author": "皎然",
        "content": "箬溪朝雨散，云色似天台。\n应是东风便，吹从海上来。\n灵山游汗漫，仙石过莓苔。\n误到人间世，经年不早迴。",
        "dynasty": "唐",
        "collection_info": null
    },
    {
        "uuid": "9315f09718cedcb3ef86a9734475b32a",
        "title": "万回寺",
        "author": "皎然",
        "content": "万里称逆化，愚惷性亦全。\n紫绂拖身上，妖姬安膝前。\n见他拘坐寂，故我是眠禅。\n吾知至人心，杳若青冥天。",
        "dynasty": "唐",
        "collection_info": null
    },
    {
        "uuid": "bc7898b15b2b89c1604632a3feac93bf",
        "title": "禅诗",
        "author": "皎然",
        "content": "万法出无门，纷纷使智昏。\n徒称谁氏子，独立天地元。\n实际且何有，物先安可存。\n须知不动念，照山万重源。",
        "dynasty": "唐",
        "collection_info": null
    },
    {
        "uuid": "8353c69263b13e103c76a292304e9259",
        "title": "哀教",
        "author": "皎然",
        "content": "本师不得已，强为我着书。\n知尽百虑遣，名存万象拘。\n如何工言子，终日论虚无。\n伊人独冥冥，时人以为愚。",
        "dynasty": "唐",
        "collection_info": null
    },
    {
        "uuid": "2675a1299e8e9e1c372f374cbcb0d825",
        "title": "闻钟",
        "author": "皎然",
        "content": "古寺寒山上，远钟扬好风。\n声余月树动，响尽霜天空。\n永夜一禅子，泠然心境中。",
        "dynasty": "唐",
        "collection_info": null
    },
    {
        "uuid": "37eefaa636e51cb8e7fc04b7cc9eab0d",
        "title": "溪上月",
        "author": "皎然",
        "content": "秋水月娟娟，初生色界天。\n蟾光散浦溆，素影动沦涟。\n何事无心见，亏盈向夜禅。",
        "dynasty": "唐",
        "collection_info": null
    },
    {
        "uuid": "aee7e82d4b321aee0837eb4f7e8109dd",
        "title": "山雪",
        "author": "皎然",
        "content": "夕阳在西峰，迭翠萦残雪。\n狂风卷絮迴，惊猨攀玉折。\n何意山中人，误报山花发。",
        "dynasty": "唐",
        "collection_info": null
    },
    {
        "uuid": "535ab69f1413ce1c499fa1012508a59f",
        "title": "江上风",
        "author": "皎然",
        "content": "江风西復东，飘暴忽何穷。\n初生虚无际，稍起荡漾中。\n应吹夏口樯竿折，定蹙湓城浪花咽。\n今朝莫怪沙岸明，昨夜声狂卷成雪。",
        "dynasty": "唐",
        "collection_info": null
    },
    {
        "uuid": "d0927e751e380b49fb031fe425f31bc1",
        "title": "山雨",
        "author": "皎然",
        "content": "一片雨，山半晴。\n长风吹落西山上，满树萧萧心耳清。\n云鹤惊乱下，水香凝不然。\n风迴雨定芭蕉湿，一滴时时入昼禅。",
        "dynasty": "唐",
        "collection_info": null
    },
    {
        "uuid": "0e2b4cf97b6a30ac4483b63daf6d932e",
        "title": "问遥山禅老",
        "author": "皎然",
        "content": "天与松子寿，独饮日月精。\n復令颜子贤，胡为夭其生。\n吾将寻河源，上天问天何不平。\n我将诘仙老，大道无私谁强名。\n仙老难逢天不近，世人何人解应尽。\n明朝欲向翅头山，问取禅公此义还。",
        "dynasty": "唐",
        "collection_info": null
    },
    {
        "uuid": "78d6f07b1b6d89060e465920c0a944d4",
        "title": "禅思",
        "author": "皎然",
        "content": "真我性无主，谁为尘识昏。\n奈何求其本，若拔大木根。\n妄以一念动，势如千波翻。\n伤哉子桑扈，虫臂徒虚言。\n神威兴外论，宗邪生异源。\n空何妨色在，妙岂废身存。\n寂灭本非寂，諠譁曾未諠。\n嗟嗟世上禅，不共智者论。",
        "dynasty": "唐",
        "collection_info": null
    },
    {
        "uuid": "2db5401dc42dd96251f15cc211a621b3",
        "title": "支公诗",
        "author": "皎然",
        "content": "支公养马復养鹤，率性无机多脱畧。\n天生支公与凡异，凡情不到支公地。\n得道繇来天上仙，为僧却下人间寺。\n道家诸子论自然，此公唯许逍遥篇。\n山阴诗友喧四座，佳句纵横不废禅。",
        "dynasty": "唐",
        "collection_info": null
    },
    {
        "uuid": "1fa28af3351e9e7017aacc63df1fb198",
        "title": "述梦",
        "author": "皎然",
        "content": "梦中归见西陵雪，渺渺茫茫行路绝。\n觉来还在剡东峰，乡心缭绕愁夜钟。\n寺北禅冈犹记得，梦归长见山重重。",
        "dynasty": "唐",
        "collection_info": null
    },
    {
        "uuid": "441389dc45d54fef4f64bc62d9a27940",
        "title": "赤松",
        "author": "皎然",
        "content": "缘岸蒙笼出见天，晴沙沥沥水溅溅。\n何处羽人长洗药，残花无数逐流泉。",
        "dynasty": "唐",
        "collection_info": null
    },
    {
        "uuid": "105ffce934f448b6011c09338ab91ebf",
        "title": "戏题松树",
        "author": "皎然",
        "content": "为爱松声听不足，每逢松树遂忘还。\n翛然此外更何事，笑向闲云似我闲。",
        "dynasty": "唐",
        "collection_info": null
    },
    {
        "uuid": "3c05f506ca665296c3efb13dd9584ffd",
        "title": "戏题二首 一",
        "author": "皎然",
        "content": "看饮逢歌日屡曛，我身何似繫浮云。\n时人不解野僧意，归去溪头作鸟羣。",
        "dynasty": "唐",
        "collection_info": null
    },
    {
        "uuid": "b30fc60d2fb6360c571236c02c953ca1",
        "title": "戏题二首 二",
        "author": "皎然",
        "content": "喧喧共在是非间，终日谁知我自闲。\n偶客狂歌何所为，欲于人事强相关。",
        "dynasty": "唐",
        "collection_info": null
    },
    {
        "uuid": "4f41a2271d3dcd15c3ee2d4b5e2498bd",
        "title": "杂寓兴",
        "author": "皎然",
        "content": "嗟嗟号呶子，世称谪僊俦。\n媚俗被鲛绡，欺天荐昫修。\n奔景谓可致，驰龄言易流。\n燕昭昧往事，嬴政亡前筹。\n三山果不见，九僊忽悠悠。\n君看牛山乐，君见麋浦游。\n昨日千金子，联绵成古丘。\n吾将揽明月，照尔生死流。\n至乐享爰居，惭贻达者尤。\n冥冥光尘内，机丧成海沤。",
        "dynasty": "唐",
        "collection_info": null
    },
    {
        "uuid": "7e8a598e0eb132a255725f5c41bc1568",
        "title": "杂兴六首 一",
        "author": "皎然",
        "content": "吾观谈天客，工言丧其精。\n万物资广庇，此中何有情。\n若为昧颜跖，修短怨太清。\n高论让邹子，放词征屈生。\n请从象外推，至论尤明明。",
        "dynasty": "唐",
        "collection_info": null
    },
    {
        "uuid": "563d99b835ef0b14901f62cbcd532aee",
        "title": "杂兴六首 二",
        "author": "皎然",
        "content": "短龄役长世，扰扰悟不早。\n嫔女身后空，欢娱梦中好。\n从教西陵树，千载伤怀抱。\n鹤驾何冥冥，鳌洲去浩浩。\n柔颜感三花，凋发悲蔓草。\n月中伐桂人是谁，翻使年年不衰老。",
        "dynasty": "唐",
        "collection_info": null
    },
    {
        "uuid": "f97525a93a14554bb2a36fa20734f9a3",
        "title": "杂兴六首 三",
        "author": "皎然",
        "content": "谁高齐公子，泣听雍门琴。\n死且何足伤，殊非达人心。",
        "dynasty": "唐",
        "collection_info": null
    },
    {
        "uuid": "a2acce3b4a222c465ef60c4b0ae7aa1f",
        "title": "杂兴六首 四",
        "author": "皎然",
        "content": "独高庭中鹤，意远贵氛埃。\n有时青冥游，顾我还下来。",
        "dynasty": "唐",
        "collection_info": null
    },
    {
        "uuid": "580e7b7d397f111af669f802ad39918b",
        "title": "杂兴六首 五",
        "author": "皎然",
        "content": "白云琅玕色，一片生虚无。\n此物若无心，若何卷还舒。",
        "dynasty": "唐",
        "collection_info": null
    },
    {
        "uuid": "c686378e6e9f3b5c2b2de80220bfdd49",
        "title": "杂兴六首 六",
        "author": "皎然",
        "content": "疎散遂吾性，栖山更无机。\n寥寥高松下，独有闲云归。\n精意不可道，冥然还掩扉。",
        "dynasty": "唐",
        "collection_info": null
    },
    {
        "uuid": "09f9d25793f8cad56e6b450e9f22d638",
        "title": "偶然五首 一",
        "author": "皎然",
        "content": "乐禅心似荡，吾道不相妨。\n独悟歌还笑，谁言老更狂。",
        "dynasty": "唐",
        "collection_info": null
    },
    {
        "uuid": "1f7000f5237853c96f26417f7c107947",
        "title": "偶然五首 二",
        "author": "皎然",
        "content": "偶然寂无喧，吾了心性源。\n可嫌虫食木，不笑鸟能言。",
        "dynasty": "唐",
        "collection_info": null
    },
    {
        "uuid": "af2d929460a1cb96b580afe4d3e05c9a",
        "title": "偶然五首 三",
        "author": "皎然",
        "content": "隐心不隐迹，却欲住人寰。\n欠树移春树，无山看画山。\n居喧我未错，真意在其间。",
        "dynasty": "唐",
        "collection_info": null
    },
    {
        "uuid": "d108444ed4e5c3a6a7d4bc80954f2fab",
        "title": "偶然五首 四",
        "author": "皎然",
        "content": "虏语嫌不学，胡音从不翻。\n说禅颠倒是，乐杀金王孙。",
        "dynasty": "唐",
        "collection_info": null
    },
    {
        "uuid": "da0d1c0373525fa4ce81f52f1388b02c",
        "title": "偶然五首 五",
        "author": "皎然",
        "content": "真隐须无矫，忘名要似愚。\n只将两条事，空却汉潜夫。",
        "dynasty": "唐",
        "collection_info": null
    },
    {
        "uuid": "067472ce5be47631f61f58eb17eb241b",
        "title": "问天",
        "author": "皎然",
        "content": "天公何时有，谈者皆不经。\n谁道贤人死，今为傅说星。",
        "dynasty": "唐",
        "collection_info": null
    },
    {
        "uuid": "b13a2b5ee6fb3d8d50d241df4ff9b9c7",
        "title": "寓言",
        "author": "皎然",
        "content": "吾道本无我，未曾嫌世人。\n如今到城市，弥觉此心真。",
        "dynasty": "唐",
        "collection_info": null
    },
    {
        "uuid": "f6496a3d9fddf503eba90331dc978cf5",
        "title": "前溪作",
        "author": "皎然",
        "content": "春歌已寂寂，古水自涓涓。\n徒误时人辈，伤心作逝川。",
        "dynasty": "唐",
        "collection_info": null
    },
    {
        "uuid": "910fdc631f7ac90ff2fa6a3bdb0b4fd1",
        "title": "戏作",
        "author": "皎然",
        "content": "乞我百万金，封我异姓王。\n不如独悟时，大笑放清狂。",
        "dynasty": "唐",
        "collection_info": null
    },
    {
        "uuid": "131fc8297f157aea469db71faad742ba",
        "title": "浮云三章 一",
        "author": "皎然",
        "content": "浮云浮云，集于扶桑。\n扶桑茫茫，日暮之光。\n匪日之暮，浮云之污。\n嗟我怀人，忧心如蠹。",
        "dynasty": "唐",
        "collection_info": null
    },
    {
        "uuid": "20485a9ac2306c430317815c6690e752",
        "title": "浮云三章 二",
        "author": "皎然",
        "content": "浮云浮云，集于咸池。\n咸池微微，日昃之时。\n匪日之昃，浮云之惑。\n嗟我怀人，忧心如织。",
        "dynasty": "唐",
        "collection_info": null
    },
    {
        "uuid": "de30be2d24a2ac439fd94e29cb92ceab",
        "title": "浮云三章 三",
        "author": "皎然",
        "content": "浮云浮云，集于高舂。\n高舂蒙蒙，日夕之容。\n匪日之夕，浮云之积。\n嗟我怀人，忧心如[惄]。",
        "dynasty": "唐",
        "collection_info": null
    },
    {
        "uuid": "422ab50ca13239ea2c88bb6dd8d0b757",
        "title": "寓言",
        "author": "皎然",
        "content": "人生百年我过半，天生才定不可换。\n东海钓鳌鳌不食，南山坐石石欲烂。",
        "dynasty": "唐",
        "collection_info": null
    },
    {
        "uuid": "700abd5a33b6398e6d550993d26bb1ca",
        "title": "若邪春兴",
        "author": "皎然",
        "content": "春生若邪水，雨后漫流通。\n芳草行无尽，清源去不穷。\n野烟迷极浦，斜日起微风。\n数处乘流望，依稀似剡中。",
        "dynasty": "唐",
        "collection_info": null
    },
    {
        "uuid": "ce984ae2560c5c85b686f18b43c1b264",
        "title": "晨登乐游原望终南积雪",
        "author": "皎然",
        "content": "凌晨拥弊裘，径上古原头。\n雪霁山疑近，天高思若浮。\n琼峰埋积翠，玉嶂掩飞流。\n曜彩含朝日，摇光夺寸眸。\n寒空标瑞色，爽气袭皇州。\n清眺何人得，终当独再游。",
        "dynasty": "唐",
        "collection_info": null
    },
    {
        "uuid": "7dfafd3baeede32c098e6f721fa9d7cd",
        "title": "送商季皋",
        "author": "皎然",
        "content": "比来知尔有诗名，莫恨东归学未成。\n新丰有酒为我饮，消取故园伤别情。",
        "dynasty": "唐",
        "collection_info": null
    },
    {
        "uuid": "61fed46bbb7c0e465f2c8af357a896aa",
        "title": "弔灵均词",
        "author": "皎然",
        "content": "昧天道兮有无，听汨渚兮踌躇。\n期灵均兮若存，问神理兮何如。\n愿君精兮为月，出孤影兮示予。\n天独何兮有君，君在万兮不羣。\n既冰心兮皎洁，上问天兮胡不闻。\n天不闻，神莫覩。\n若云冥冥兮雷霆怒，萧条杳眇兮余草莽。\n古山春兮为谁，今猨哀兮何思。\n风激烈兮楚竹死，国殇人悲兮雨飔飔，雨飔飔兮望君时。\n光芒荡漾兮化为水，万古忠贞兮徒尔为。",
        "dynasty": "唐",
        "collection_info": null
    },
    {
        "uuid": "7f02f2b1f681064c67a55bb6f827d630",
        "title": "步虚词",
        "author": "皎然",
        "content": "予因览真诀，遂感西城君。\n玉笙下青冥，人间未曾闻。\n日华炼精魄，皎皎无垢氛。\n谓我有僊骨，且令饵氤氲。\n俯仰媿灵颜，愿随鸾鹄羣。\n俄然动风驭，缥渺归青云。",
        "dynasty": "唐",
        "collection_info": null
    },
    {
        "uuid": "9ff489d2bdd2b435881c411437c1e035",
        "title": "奉应颜尚书真卿观玄真子置酒张乐舞破阵画洞庭三山歌",
        "author": "皎然",
        "content": "道流迹异人共惊，寄向画中观道情。\n如何万象自心出，而心澹然无所营。\n手援毫，足蹈节，披缣洒墨称丽绝。\n石文乱点急管催，云态徐挥慢歌发。\n乐纵酒酣狂更好，攒峰若雨纵横埽。\n尺波澶漫意无涯，片岭崚嶒势将倒。\n盻睐方知造境难，象忘神遇非笔端。\n昨日幽奇湖上见，今朝舒卷手中看。\n兴余轻拂远天色，曾向峰东海边识。\n秋空暮景飒飒容，翻疑是真画不得。\n颜公素高山水意，常恨三山不可至。\n赏君狂画忘远游，不出轩墀坐苍翠。",
        "dynasty": "唐",
        "collection_info": null
    },
    {
        "uuid": "59dfa669d6ca6192a6bf5500087ef08d",
        "title": "荅韦山人隐起龙文药瓢歌",
        "author": "皎然",
        "content": "野人药瓢天下绝，全如浑金割如月。\n彪炳文章智使然，生成在我不在天。\n若言有物不繇物，何意中虚道性全。\n韦生能诗兼好异，获此灵瓢远相遗。\n仙侯玉帖人漫传，若士青囊世何秘。\n一捧一开如见君，药盛五色香氛氲。\n背上骊龙蟠不睡，张鳞摆颔生风云。\n世人强知金丹道，默僊不成秽僊老。\n年少纷如陌上尘，不见吾瓢尽枯槁。\n聊将繫肘步何轻，便有三山孤鹤情。\n东方小儿乏此物，遂令僊籍独无名。",
        "dynasty": "唐",
        "collection_info": null
    },
    {
        "uuid": "3dfd6182ac16156c7f5b5f0c3cd13907",
        "title": "桃花石枕歌赠康从事",
        "author": "皎然",
        "content": "卞山幽石产奇璞，荆人至死采不着。\n何人琢枕持赠君，片片桃花开未落。\n劒工见兮可为劒，玉工辨兮知非石。\n至宝繇来览者稀，今君独鉴应欲惜。\n何辞售与章天真，幸得提携近玉人。\n可中弃置君不顾，天生秀色徒璘玢。\n四座喧喧争目悦，巧过造化称一绝。\n莫言昨日因错磨，看取从来无点缺。\n六月江南暑未阑，一尺花冰试枕看。\n高窗正午风飒变，室中不减春天寒。\n主人所重重枕德，文章外饰徒相惑。\n更有坚贞不易心，与君天下为士则。",
        "dynasty": "唐",
        "collection_info": null
    },
    {
        "uuid": "68e3125f371edfd9f1fac55b0a4f283b",
        "title": "张伯英草书歌",
        "author": "皎然",
        "content": "伯英死后生怕高，朝看手把山中毫。\n先贤草律我草狂，风云阵发愁钟王。\n须臾变态皆自我，象形类物无不可。\n阆风游云千万朵，惊龙蹴踏飞欲堕。\n更覩邓林花落朝，狂风乱搅何飘飘。\n有时凝然笔空握，情在寥天独飞鹤。\n有时取势气更高，忆得春江千里涛。\n张生奇绝难再遇，草罢临风展轻素。\n阴惨阳舒如有道，鬼状魑容若可惧。\n黄公酒垆兴偏入，阮籍不嗔嵇亦顾。\n长安酒牓醉后书，此日骋君千里步。",
        "dynasty": "唐",
        "collection_info": null
    },
    {
        "uuid": "07c37f7ab9b3bcccd09ec41cec74ccfd",
        "title": "寒栖子歌",
        "author": "皎然",
        "content": "君在庐山不知羣，有疑是鹤又是云。\n生死尘埃污不得，眼前荣利徒纷纷。\n今日惠然来访我，酒榼书囊肩背荷。\n拂除衣上饵烟霞，昨夜胥门宿蔡家。\n天然不饮亦不食，抛名换姓觅不得。\n且向人间作酒僊，不肯将身生羽翼。\n停形为饵天地根，世人皆死我独存。\n洗虑因吞清明箓，世人皆贪我常足。\n栖子妙今道已成，手把玄枢心运冥。\n能令鬼哭神效灵，身如飘风不可绊。\n朝游崆峒夕汗漫，向来坐客犹未散。\n忽忆罗浮欲去时，遥指孤云作路岐。\n海上仙游不可见，人间日落空桑枝。",
        "dynasty": "唐",
        "collection_info": null
    },
    {
        "uuid": "56ca2cccf5506fe61541abf3444d78dd",
        "title": "翔隼歌送王端公",
        "author": "皎然",
        "content": "古人赏神骏，如何秋隼击。\n独立高标望霜翮，应看天宇如咫尺。\n低迴拂地凌风翔，鹏雏敢下鴈断行。\n晴空四顾忽不见，有时独出青霞傍。\n穷阴万里落寒日，气杀草枯增奋逸。\n云塞斜飞搅叶迷，雪天直上穿花疾。\n见君高情有所属，赠别因歌翔隼曲。\n离亭惨惨客散时，歌尽路长意不足。",
        "dynasty": "唐",
        "collection_info": null
    },
    {
        "uuid": "6a892faeed46b68e1bede140a5947339",
        "title": "白云歌寄陆中丞使君长源",
        "author": "皎然",
        "content": "一见西山云，使人情意远。\n凭高发咏何超遥，道妙如君有舒卷。\n萦空迭景多丽容，众峰峰上自为峰。\n洁白不繇阴雨积，高明肯共杂烟重。\n万物有形皆有着，白云有形无繫缚。\n黄金被烁玉亦瑕，一片飘然污不着。\n或逢天上或人间，人自营营云自闲。\n忽尔飞来暂为侣，忽然飞去莫能攀。\n逸民对云效高致，禅子逢云增道意。\n白云遇物无偏颇，自是人心见同异。\n阊阖天门宜曙看，为缨作盖拥千官。\n从龙合沓临清暑，就日逶迤绕露寒。\n谁怜西山云，亭亭处幽绝。\n坐石长看非我羁，手中欲揽待君说。\n贞白先生那得知，只向空山自怡悦。",
        "dynasty": "唐",
        "collection_info": null
    },
    {
        "uuid": "65053a6c61503971d460b225c40c66db",
        "title": "裴端公使君清席赋得青桂歌送徐长史",
        "author": "皎然",
        "content": "昔年攀桂为留人，今朝攀桂送归客。\n秋风桃李摇落尽，为君青青伴松柏。\n谢公南楼送客还，高歌桂树凌寒山。\n应怜独秀空林上，空赏敷华积雪间。\n昨夜一枝生在月，婵娟可望不可折。\n若为天上堪赠行，徒使亭亭照离别。",
        "dynasty": "唐",
        "collection_info": null
    },
    {
        "uuid": "cbc5d2fab60e488ef41526905a688c15",
        "title": "周长史昉画毗沙门天王歌",
        "author": "皎然",
        "content": "长史画神独感神，高步区中无两人。\n雅而逸，高且真，形生虚无忽可亲。\n降魔大戟缩在手，倚天长劒横诸绅。\n慈威示物虽凛凛，在德无秋唯有春。\n吾知真象本非色，此中妙用君心得。\n苟能下笔合神造，误点一点亦为道。\n写出霜缣可舒卷，何人应识此情远。\n秋斋清寂无外物，盥手焚香聊自展。\n忆昔胡兵围未解，感得此神天上下。\n至今云旗图我形，为君一顾烟尘清。",
        "dynasty": "唐",
        "collection_info": null
    },
    {
        "uuid": "c56ecdbc3ddf96aac5fb49a0ce350048",
        "title": "奉和颜鲁公真卿落玄真子舴艋舟歌",
        "author": "皎然",
        "content": "沧浪子后玄真子，冥冥钓隐江之汜。\n刳木新成舴艋舟，诸侯落舟自兹始。\n得道身不繫，无机舟亦闲。\n从水远逝兮任风还，朝五湖兮夕三山。\n停纶乍入芙蓉浦，击汰时过明月湾。\n太公取璜我不取，龙伯钓鳌我不钓。\n竹竿袅袅鱼簁簁，此中自得还自笑。\n汗漫一游何可期，后来谁遇冰雪姿。\n上古初闻出尧世，今朝还见在尧时。",
        "dynasty": "唐",
        "collection_info": null
    },
    {
        "uuid": "9d083f29713542c7b958f2fbae8abc74",
        "title": "郑容全成蛟形木机歌",
        "author": "皎然",
        "content": "万物贵天然，天然不可得。\n浑朴无劳剞劂工，幽姿自可蛟龙质。\n欲腾未去何翩翩，扬袂争前谁敢拂。\n可中风雨一朝至，还应不是池中物。\n苍山万重采一枝，形如器车生意奇。\n风号雨喷心不折，众木千丛君独知。\n高人心，多越格。\n有时就月吟春风，持来座右惊神客。\n爱君开閤江之滨，白云黄鹤长相亲。\n南郭子綦我不识，非君独是是何人。",
        "dynasty": "唐",
        "collection_info": null
    },
    {
        "uuid": "11e08e1cbaae42e5a246a74de3ea798e",
        "title": "奉同颜使君真卿清风楼赋得洞庭歌送吴炼师归林屋洞",
        "author": "皎然",
        "content": "名山洞府到金庭，三十六洞称最灵。\n不有古仙启其秘，今日安知灵宝经。\n中山炼师栖白云，道成仙秩号元君。\n三千甲子朝玉帝，世上如今名始闻。\n吐纳青牙养肌髮，花冠玉舃何高洁。\n不闻天上来谪仙，自是人间授真诀。\n吴兴太守道家流，仙师远放清风楼。\n应将内景还飞去，且从分风当此留。\n湖之山兮楼上见，山冥冥兮水悠悠。\n世人不到君自到，缥缈仙都谁与俦。\n黄鹤孤云天上物，物外飘然自天匹。\n一别千年未可期，仙家不数人间日。",
        "dynasty": "唐",
        "collection_info": null
    },
    {
        "uuid": "0ba6287e52325009c132670fcc2b9ecd",
        "title": "戛铜椀为龙吟歌",
        "author": "皎然",
        "content": "逸僧戛椀为龙吟，世上未曾闻此音。\n一从太尉房公赏，遂使秦人传至今。\n初戛徐徐声渐显，乐音不管何人[辨]。\n似出龙泉万丈底，乍怪声来近而远。\n未必全繇戛者功，真生虚无非椀中。\n寥亮掩清笛，萦迴凌细风。\n遥闻不断在烟杪，万籁无声天境空。\n乍向天台宿华顶，秋宵一吟更清迥。\n能令听者易常性，忧人忘忧躁人静。\n今日铿锽江上闻，蛟螭奔飞如得羣。\n声过阴岭恐成雨，响驻晴天将起云。\n坐来吟尽空江碧，却寻向者听无迹。\n人生万事将此同，暮贱朝荣动还寂。",
        "dynasty": "唐",
        "collection_info": null
    },
    {
        "uuid": "d9f2818535b68c1a89b303e6b5d23d13",
        "title": "饮茶歌诮崔石使君",
        "author": "皎然",
        "content": "越人遗我剡溪茗，采得金牙爨金鼎。\n素瓷雪色缥沫香，何似诸仙琼蘂浆。\n一饮涤昏寐，情来朗爽满天地。\n再饮清我神，忽如飞雨洒轻尘。\n三饮便得道，何须苦心破烦恼。\n此物清高世莫知，世人饮酒多自欺。\n愁看毕卓瓮间夜，笑向陶潜篱下时。\n崔侯啜之意不已，狂歌一曲惊人耳。\n孰知茶道全尔真，唯有丹丘得如此。",
        "dynasty": "唐",
        "collection_info": null
    },
    {
        "uuid": "ff6d70e8e2a145bd816f7d304b930e82",
        "title": "买药歌送杨山人",
        "author": "皎然",
        "content": "华阴少年何所希，欲饵丹砂化骨飞。\n江南药少淮南有，暂别胥门上京口。\n京口斜通江水流，斐回应上青山头。\n夜惊潮没鸬鹚堰，朝看日出芙蓉楼。\n摇荡春风乱帆影，片云无数是扬州。\n扬州喧喧卖药市，浮俗无由识仙子。\n河间姹女直千金，紫阳夫人服不死。\n吾于此道復何如，昨朝新得蓬莱书。",
        "dynasty": "唐",
        "collection_info": null
    },
    {
        "uuid": "c5aa2390d1bd80a29379e629e16f1417",
        "title": "薛卿教长行歌",
        "author": "皎然",
        "content": "桂阳仙柳道家说，昔传苏君今是薛。\n聊将握槊偶时人，便被人间称冠绝。\n黄杨文局龟螭蟠，琢成骰子双琅玕。\n初疑月破云中堕，復怪星移指下攒。\n谁识兵奇势可保，坐看将军上一道。\n有时彩王非所希，笑击单于出重围。\n凫惊隼击疾若飞，左顾右盻生光辉。\n家本联姻汉戚里，身是长安贵公子。\n名高艺绝何翩翩，几迴决胜君王前。\n扈游长乐与祈年，人望青云白日边。\n谪宦江南岁阴晚，还将此道聊自遣。\n繇来君子行最长，予亦知君寄心远。",
        "dynasty": "唐",
        "collection_info": null
    },
    {
        "uuid": "1eee92ad655bdb4e21a4f40725c7d376",
        "title": "桃花石枕歌送安吉康丞",
        "author": "皎然",
        "content": "君吏桃州尚奇迹，桃州采得桃花石。\n烂疑朝日照已舒，含似春风吹未坼。\n珪璋特达世所珍，吾知此物亦其伦。\n应羡花开不凋悴，应嘉玉片无缁磷。\n立性坚刚平若砥，君子偏将交道比。\n何人亦秉坚刚姿，吾见君心得如此。\n君心所好我独知，别多见少长相思。\n从来赏翫安左右，万里提携君莫辞。",
        "dynasty": "唐",
        "collection_info": null
    },
    {
        "uuid": "8127e62d007436b53e21f3f231e2c2bb",
        "title": "赋得吴王送女潮歌送李判官之河中府",
        "author": "皎然",
        "content": "见说吴王送女时，行宫直到荆溪口。\n溪上千年送女潮，为感吴王至今有。\n乃知昔人繇志诚，流水无情翻有情。\n平波忽起二三尺，此上疑与神仙宅。\n今人犹望荆之湄，长令望者增所思。\n吴王已殁女不返，潮水无情那有期。\n溪草何草号帝女，溪竹何竹号湘妃。\n灵涛旦暮自堪伤，的烁婵娟又争发。\n客归千里自兹始，览古高歌感行子。\n不知别后相见期，君意何如此潮水。",
        "dynasty": "唐",
        "collection_info": null
    },
    {
        "uuid": "6ccbff64f5c79e85a0699d3e7ff1fe7a",
        "title": "观李中丞洪二美人唱歌轧筝歌",
        "author": "皎然",
        "content": "君家双美姬，善歌工筝人莫知。\n轧用蜀竹弦楚丝，清哇宛转声相随。\n夜静酒阑佳月前，高张水引何渊渊。\n美人矜名曲不误，蹙响时时如迸泉。\n赵琴素所[嘉]，齐讴世称绝。\n筝歌一动凡音辍，凝弦且莫停金罍。\n淫声已阕雅声来，游鱼噞喁鹤裴回，主人高情始为开。\n高情放浪出常格，偶世有名道无迹。\n勋业先登上将科，文章已冠诸人籍。\n每笑石崇无道情，轻身重色祸亦成。\n君有佳人当禅伴，于中不废学无生。\n爱君天然性寡欲，家贫禄薄常知足。\n谪官无愠如古人，交道忘言比前躅。\n不意全家万里来，湖中再见春山绿。\n吴兴公舍幽且闲，何妨寄隐在其间。\n时议名齐谢太傅，更看携妓似东山。",
        "dynasty": "唐",
        "collection_info": null
    },
    {
        "uuid": "07c8c0904431240f185f7405c76bf252",
        "title": "陈氏童子草书歌",
        "author": "皎然",
        "content": "书家孺子有奇名，天然大草令人惊。\n僧虔老时把笔法，孺子如今皆暗合。\n飙挥电洒眼不及，但觉毫端鸣飒飒。\n有时作点险且能，太行片石看欲崩。\n偶然长掣浓入燥，少室枯松欹不倒。\n夏室炎炎少人欢，山轩日色在阑干。\n桐花飞尽子规思，主人高歌兴不至。\n浊醪不饮嫌昏沈，欲翫草书开我襟。\n龙爪状奇鼠鬚锐，水笺白皙越人惠。\n王家小令草最狂，为予洒出惊腾势。",
        "dynasty": "唐",
        "collection_info": null
    },
    {
        "uuid": "c50a0374dfbf29c3888137cf1e0a50af",
        "title": "饮茶歌送郑容",
        "author": "皎然",
        "content": "丹丘羽人轻玉食，采茶饮之生羽翼。\n名藏仙府世空知，骨化云宫人不识。\n云山童子调金铛，楚人茶经虚得名。\n霜天半夜芳草折，烂漫缃花啜又生。\n赏君此茶祛我疾，使人胸中荡忧栗。\n日上香垆情未毕，醉踏虎溪云，高歌送君出。",
        "dynasty": "唐",
        "collection_info": null
    },
    {
        "uuid": "027261851cca4ca7c46ad04f94b8afb2",
        "title": "花石长枕歌荅章居士赠",
        "author": "皎然",
        "content": "楚山有石郢人琢，琢成长枕知是玉。\n全疑冰片坐恐销，间发花藂惊不足。\n赠予比之金琅玕，琼花烂熳浮席端。\n吾师道吾不执宝，今日感君因执看。\n试叩铿然应清律，纤尘不留蝇敢拂。\n万物皆因造化资，如何独负清贞质。\n南山有云鹄在空，长松为我生凉风。\n高友朗咏乐其中，行住四仪皆道意。\n不学小乘一曲士，唯将此物安座隅，取次闲眠有禅味。",
        "dynasty": "唐",
        "collection_info": null
    },
    {
        "uuid": "768d4c27f08e0db2a601a26a7a4cbc67",
        "title": "观王右丞维沧洲图歌",
        "author": "皎然",
        "content": "沧洲误是真，萋萋忽盈视。\n便有春渚情，褰裳掇芳芷。\n飒然风至草不动，始悟丹青得如此。\n丹青变化不可寻，翻空作有移人心。\n犹言雨色斜拂座，乍似水凉来入襟。\n沧洲说近三湘口，谁知卷得在君手。\n披图拥褐临水时，翛然不异沧洲臾。",
        "dynasty": "唐",
        "collection_info": null
    },
    {
        "uuid": "39dda9d00781c0c561cb24654e80b6c8",
        "title": "洞庭山维谅上人院阶前孤生橘树歌",
        "author": "皎然",
        "content": "洞庭仙山但生橘，不生凡木与梨栗。\n真子无私自不栽，感得一株阶下出。\n细叶繁枝委露新，四时常绿不关春。\n若言此物无道性，何意孤生来就人。\n二月三月山初暖，最爱低檐数枝短。\n白花不用乌衔来，自有风吹手中满，九月十月争破颜。\n金实离离色殷殷，一夜天晴香满山。\n天生珍木异于俗，俗士来逢不敢触。\n清阴独步禅起时，徙倚前看看不足。",
        "dynasty": "唐",
        "collection_info": null
    },
    {
        "uuid": "e12873fe8f1e4cc3628750536e1be6be",
        "title": "春夜赋得漉水囊歌送郑明府",
        "author": "皎然",
        "content": "吴缣楚练何白皙，居士持来遗禅客。\n禅客能裁漉水囊，不用衣工秉刀尺。\n先师遗我式无缺，一滤一翻心敢赊。\n夕望东峰思漱盥，昽昽斜月悬灯纱。\n徙倚花前漏初断，白猨争啸惊禅伴。\n玉瓶徐泻赏涓涓，溅着莲衣水珠满。\n因识仁人为宦情，还如漉水爱苍生。\n聊歌一曲与君别，莫忘寒泉见底清。",
        "dynasty": "唐",
        "collection_info": null
    },
    {
        "uuid": "2cf76deab32460abfe4efc760c66cf3d",
        "title": "湛处士枸杞架歌",
        "author": "皎然",
        "content": "天生灵草生灵地，误生人间人不贵。\n独君井上有一根，始觉人间众芳草。\n拖线垂丝宜曙看，裴回满架何珊珊。\n春风亦解爱此物，褭褭时来傍香实。\n湿云缀叶摆不去，翠羽衔花惊畏失。\n肯羡孤松不凋色，皇天正气肃不得。\n我独全生异此辈，顺时荣落不相背。\n孤松自被斧斤伤，独我柔枝保无害。\n黄油酒囊石棊局，吾羡湛生心出俗。\n撷芳生影风洒怀，其致翛然此中足。",
        "dynasty": "唐",
        "collection_info": null
    },
    {
        "uuid": "03b7e7d0191800722d6a223a3c9ee403",
        "title": "观裴秀才松石障歌",
        "author": "皎然",
        "content": "谁工此松唯拂墨，巧思丹青营不得。\n初写松梢风正生，此中势与真松争。\n高柯细叶动飒飒，乍听幽飗如有声。\n左右双松更奇绝，龙鳞麈尾仍半折。\n经春寒色聚不散，逼座阴阴将下雪。\n荆门石状凌玙璠，蹙成数片倚松根。\n何年蒨蒨苔黏迹，几夜潺潺水击痕。\n裴生诗家后来客，为我开图翫松石。\n对之自有高世心，何事劳君上山屐。",
        "dynasty": "唐",
        "collection_info": null
    },
    {
        "uuid": "9b7ace2f81e5c301e10b0223e26937d4",
        "title": "送顾处士歌",
        "author": "皎然",
        "content": "吴门顾子予早闻，风貌真古谁似君。\n人中黄宪与颜子，物表孤高将片云。\n性背时人高且逸，平生好古无俦匹。\n醉书在箧称绝伦，神画开厨怕飞出。\n谢氏檀郎亦可俦，道情还似我家流。\n安贫日日读书坐，不见将名干五侯。\n知君别业长洲外，欲行秋田循畎浍。\n门前便取觳觫乘，腰上还将鹿卢佩。\n禅子有情非世情，御荈贡余聊赠行。\n满道喧喧遇君别，争窥玉润与冰清。",
        "dynasty": "唐",
        "collection_info": null
    },
    {
        "uuid": "aae75bfeaadc11ff8e331c96a3db0764",
        "title": "水精数珠歌",
        "author": "皎然",
        "content": "西方真人为行密，臂上记珠皎如日。\n佛名无着心亦空，珠去珠来体常一。\n谁道佛身千万身，重重只向心中出。",
        "dynasty": "唐",
        "collection_info": null
    },
    {
        "uuid": "500b0bd05bb8a306d59fc14ceab9e5fc",
        "title": "兵后西日溪行",
        "author": "皎然",
        "content": "一从清气上为天，仙叟何年见干海。\n黄河几度浊復清，此水如今未曾改。\n西寻仙人渚，误入桃花穴。\n风吹花片使我迷，时时问山惊踏雪。\n石梁丹竈意更奇，春草不生多故辙。\n我来隐道非隐身，如今世上无风尘。\n路是武陵路，人非秦代人。\n饭松得高侣，濯足偶清津。\n数片昔贤磬石在，几迴并坐戴纶巾。",
        "dynasty": "唐",
        "collection_info": null
    },
    {
        "uuid": "8d2ca38712bd985a0d049f43db1b5179",
        "title": "姑苏行",
        "author": "皎然",
        "content": "古台不见秋草衰，却忆吴王全盛时。\n千年月照秋草上，吴王在时几迴望。\n至今月出君不还，世人空对姑苏山。\n山中精灵安可覩，辙迹人踪麋鹿聚。\n婵娟西子倾国容，化作寒陵一堆土。",
        "dynasty": "唐",
        "collection_info": null
    },
    {
        "uuid": "43100f4e7d7d03239d8f42965ce34a73",
        "title": "短歌行",
        "author": "皎然",
        "content": "古人若不死，吾亦何所悲。\n萧萧烟雨九原上，白杨青松葬者谁。\n贵贱同一尘，死生同一指。\n人生在世共如此，何异浮云与流水。\n短歌行，短歌无穷日已倾。\n邺宫梁苑徒有名，春草秋风伤我情。\n何为不学金仙侣，一悟空王无死生。",
        "dynasty": "唐",
        "collection_info": null
    },
    {
        "uuid": "1571d6ddcc29d290fcd67e76aa580d36",
        "title": "山月行",
        "author": "皎然",
        "content": "家家望秋月，不及秋山望。\n山中万境长寂寥，夜夜孤明我山上。\n海人皆言生海东，山人自谓出山中。\n忧虞欢乐皆占月，月本无心同不同。\n自从有月山不改，古人望尽今人在。\n不知万世今夜时，孤月将□谁更待。",
        "dynasty": "唐",
        "collection_info": null
    },
    {
        "uuid": "ca3d170fc23083b181149dac5927f9d3",
        "title": "顾渚行寄裴方舟",
        "author": "皎然",
        "content": "我有云泉隣渚山，山中茶事颇相关。\n鶗鴂鸣时芳草死，山家渐欲收茶子。\n伯劳飞日芳草滋，山僧又是采茶时。\n繇来惯采无近远，阴岭长兮阳崖浅。\n大寒山下叶未生，小寒山中叶初卷。\n吴婉携笼上翠微，蒙蒙香刺罥春衣。\n迷山乍被落花乱，度水时惊啼鸟飞。\n家园不远乘露摘，归时露彩犹滴沥。\n初看怕出欺玉英，更取煎来胜金液。\n昨夜西峰雨色过，朝寻新茗復如何。\n女宫露涩青芽老，尧市人稀紫笋多。\n紫笋青芽谁得识，日暮采之长太息。\n清泠真人待子元，贮此芳香思何极。",
        "dynasty": "唐",
        "collection_info": null
    },
    {
        "uuid": "e27ec96fc6da3eed0cfe5ac253186617",
        "title": "武源行赠丘卿岑",
        "author": "皎然",
        "content": "昔年羣盗阻江东，吴山动摇楚泽空。\n齐人亦戴蜂虿毒，美稷化为荆棘藂。\n汹汹四顾多窟穴，浮云白波名不同。\n万人死地当虎口，一旦生涯悬彀中。\n昨日将军徇死节，悉向生民陷成血。\n胸中豹略张阵云，握内虵矛挥白雪。\n长洲南去接孤城，居人散尽鼓譟惊。\n三春不见芳草色，四面唯闻刁斗声。\n此时狂寇纷如市，君当要衝固深垒。\n纵横计出皆获全，士卒身先每轻死。\n埽平氛祲望吴门，人间岁美桑柘繁。\n比屋生全受君赐，连营罢战赖君恩。\n如何弃置功不录，通籍无名滞江曲。\n灞亭不重李将军，汉爵犹轻苏属国。\n荒营寂寂隐山椒，春意空惊故柳条。\n野战攻城尽如此，即今谁是霍嫖姚。",
        "dynasty": "唐",
        "collection_info": null
    },
    {
        "uuid": "400477e3a1adc6b35242ca3888847ac5",
        "title": "长安少年行",
        "author": "皎然",
        "content": "翠楼春酒虾蟇陵，长安少年皆共矜。\n纷纷半醉绿槐道，躞蹀花骢骄不胜。",
        "dynasty": "唐",
        "collection_info": null
    },
    {
        "uuid": "0d023774468460a5127f56580a898e84",
        "title": "风入松",
        "author": "皎然",
        "content": "西岭松声落日秋，千枝万叶风飗飗。\n美人援琴弄成曲，写得松间声断续。\n声断续，清我魂，流波坏陵安足论。\n美人夜坐月明裏，含少商兮点清征。\n风何凄兮飘飘，搅寒松兮又夜起。\n夜未央，曲何长，金徽更促声泱泱。\n何人此时不得意，意苦弦悲闻客堂。",
        "dynasty": "唐",
        "collection_info": null
    },
    {
        "uuid": "a44a85689d37e5619fb7f492e35e7287",
        "title": "陪卢中丞闲游山寺",
        "author": "皎然",
        "content": "野寺出人境，舍舟登远峰。\n林开明见月，万壑静闻钟。\n拥烛明山翠，交麾动水容。\n如何股肱守，尘外得相逢。",
        "dynasty": "唐",
        "collection_info": null
    },
    {
        "uuid": "9922b3e0b1922fc664b1b89fb694fe1b",
        "title": "湖南草堂读书招李少府",
        "author": "皎然",
        "content": "削去僧家事，南池便隐居。\n为怜松子寿，还卜道家书。\n药院常无客，茶樽独对余。\n有时招逸史，来饭野中蔬。",
        "dynasty": "唐",
        "collection_info": null
    },
    {
        "uuid": "13c37eff30b09a4eba8b51c5b0f3f5c0",
        "title": "荅李季兰",
        "author": "皎然",
        "content": "天女来相试，将花欲染衣。\n禅心竟不起，还捧旧花归。",
        "dynasty": "唐",
        "collection_info": null
    },
    {
        "uuid": "b232dcf7cf641dacc6e3509ff5d169f4",
        "title": "酬郑判官湖上见赠",
        "author": "皎然",
        "content": "岁岁湖南隐已成，如何星使忽知名。\n沙鸥惯识无心客，今日逢君不解惊。",
        "dynasty": "唐",
        "collection_info": null
    },
    {
        "uuid": "f1a6304e61d628a37bb4e653d09d715b",
        "title": "送旻上人游天台",
        "author": "皎然",
        "content": "真心不废别，试看越溪清。\n知汝机忘尽，春山自有情。\n月思华顶宿，云爱石门行。\n海近应须泛，无令鸥鹭惊。",
        "dynasty": "唐",
        "collection_info": null
    },
    {
        "uuid": "d6ba9ffcf5164ae6ed44488f705cebd5",
        "title": "送别",
        "author": "皎然",
        "content": "闻说情人怨别情，霜天淅沥在寒城。\n长宵漫漫角声发，禅子无心恨亦生。",
        "dynasty": "唐",
        "collection_info": null
    },
    {
        "uuid": "a80085e9936b7dd57acc04f6e8b39864",
        "title": "与昂上人两字继合四句初字日",
        "author": "皎然",
        "content": "有一鸟雏，凌寒独宿。\n若逢云雨，两两相逐。",
        "dynasty": "唐",
        "collection_info": null
    },
    {
        "uuid": "9607e5cc64b9084ba9b6d0bad7221762",
        "title": "次日",
        "author": "皎然",
        "content": "野外有一人，独立无四隣。\n彼见是我身，我见是彼身。",
        "dynasty": "唐",
        "collection_info": null
    },
    {
        "uuid": "4528e7d356b3b1fead7f9877a556dd95",
        "title": "皇太子频赐存问幷索唱和新诗因有陈谢",
        "author": "广宣",
        "content": "望苑招延后，禅扉访道余。\n祗言俟文雅，何意及庸虚。\n率性多非学，缘情偶自书。\n清风闻寺响，白日见心初。\n重道逢轩后，崇儒过魏储。\n青宫列芳梓，玄圃积琼琚。\n郑鼠宁容者，齐竽久舍诸。\n龙怀受恩感，含思几踌躇。",
        "dynasty": "唐",
        "collection_info": null
    },
    {
        "uuid": "1dda835a2d7c06ccd1e0cc858a80d9c1",
        "title": "禁中法会应制",
        "author": "广宣",
        "content": "天上万年枝，人间不可窥。\n道场三教会，心地百王期。\n侍读霑恩早，传香驻日迟。\n在筵还向道，通籍许言诗。\n空媿陪仙列，何阶答圣慈。\n从今精至理，长愿契无为。",
        "dynasty": "唐",
        "collection_info": null
    },
    {
        "uuid": "84c7af07c95b63bf70b68b32888a87f5",
        "title": "降诞日内庭献寿应制",
        "author": "广宣",
        "content": "庆寿千龄远，敷仁万国通。\n登霄欣有路，捧日媿无功。\n仙驾三山上，龙生二月中。\n修斋长乐殿，讲道大明宫。\n此地人难到，诸天事不同。\n法筵花散后，空界满香风。",
        "dynasty": "唐",
        "collection_info": null
    },
    {
        "uuid": "7d755fad6438ddfd477b8964677839cc",
        "title": "寺中柿树一蒂四颗咏应制",
        "author": "广宣",
        "content": "珍木生奇亩，低枝拂梵宫。\n因开四界分，本自百花中。\n当夏阴涵绿，临秋色变红。\n君看药草喻，何减太阳功。",
        "dynasty": "唐",
        "collection_info": null
    },
    {
        "uuid": "6fb44fcfb34fc54f7c133d090f548763",
        "title": "早秋降诞日献寿二首应制 一",
        "author": "广宣",
        "content": "秋蓂开六叶，元圣诞千年。\n绕殿祥风起，当空瑞日悬。\n道光中国主，人识大罗仙。\n敢赞无疆寿，香花上法筵。",
        "dynasty": "唐",
        "collection_info": null
    },
    {
        "uuid": "def9207692dcd19403c018edbf2808bd",
        "title": "早秋降诞日献寿二首应制 二",
        "author": "广宣",
        "content": "万方瞻圣日，九土仰清光。\n磬地山河壮，弥天福寿长。\n瑞烟熏法界，真偈启仁王。\n看献千秋乐，千秋乐未央。",
        "dynasty": "唐",
        "collection_info": null
    },
    {
        "uuid": "a99ec08789645a8e06edd410bd319447",
        "title": "驾幸天长寺应制",
        "author": "广宣",
        "content": "天界宜春赏，禅门不掩关。\n宸游双阙外，僧引百花间。\n车马喧长路，烟云净远山。\n观空復观俗，皇鉴此中闲。",
        "dynasty": "唐",
        "collection_info": null
    },
    {
        "uuid": "4345e25a87eb84774eae6a80c68064ce",
        "title": "九月菊花咏应制",
        "author": "广宣",
        "content": "可讶东篱菊，能知节候芳。\n细枝青玉润，繁蘂碎金香。\n爽气浮朝露，浓姿带夜霜。\n泛杯传寿酒，应共乐时康。",
        "dynasty": "唐",
        "collection_info": null
    },
    {
        "uuid": "3376bdb2b54d0d272323ba85013b54ff",
        "title": "驾幸圣容院应制",
        "author": "广宣",
        "content": "大唐国裏千年圣，王舍城中百亿身。\n却指容颜非我相，自言空色是吾真。\n深殿虔心随宝辇，广庭徐步引金轮。\n古来贵重缘亲近，狂客惭为侍从臣。",
        "dynasty": "唐",
        "collection_info": null
    },
    {
        "uuid": "8ee6093e262e984d3c33a3bf99843abc",
        "title": "圣恩顾问独游月磴阁直书其事应制",
        "author": "广宣",
        "content": "禅居河畔无多地，来往寻春物正华。\n磴道上盘千亩竹，栏干低压万人家。\n檐前施饭来飞鸟，林下行香踏落花。\n自解剎那知佛性，不劳更喻几尘沙。",
        "dynasty": "唐",
        "collection_info": null
    },
    {
        "uuid": "687e6e6e727068b394e9c00a094971bf",
        "title": "安国寺随驾幸兴唐观应制",
        "author": "广宣",
        "content": "东林何殿是西邻，禅客垣墙接羽人。\n万乘游仙宗有道，三车引路本无尘。\n初传宝诀长生术，已证金刚不坏身。\n两地尽修天上事，共瞻銮驾重来巡。",
        "dynasty": "唐",
        "collection_info": null
    },
    {
        "uuid": "b04470cb0af10cd09ad39185682ff78a",
        "title": "贺王起",
        "author": "广宣",
        "content": "从辞凤阁掌丝纶，便向青云领贡宾。\n再闢文场无枉路，两开金榜绝冤人。\n眼看龙化门前水，手放莺飞谷口春。\n明日定归台席去，鹡鸰原上共陶钧。",
        "dynasty": "唐",
        "collection_info": null
    },
    {
        "uuid": "ccaf72375de7f0cd7f1648beef96b097",
        "title": "贺幸普济寺应制",
        "author": "广宣",
        "content": "南方宝界几由旬，八部同瞻一佛身。\n寺压山河天宇静，楼悬日月镜光新。\n重城柳暗东风曙，复道花明上苑春。\n向晚銮舆归凤阙，曲江池上动青苹。",
        "dynasty": "唐",
        "collection_info": null
    },
    {
        "uuid": "d5a1eac7cfc63e22a20735237e0d921e",
        "title": "红楼院应制",
        "author": "广宣",
        "content": "红楼疑见白毫光，寺逼宸居福盛唐。\n支遁爱山情谩切，昙摩泛海路空长。\n经声夜息闻天语，鑪气晨飘接御香。\n谁道此中难可到，自怜深院得徊翔。",
        "dynasty": "唐",
        "collection_info": null
    },
    {
        "uuid": "821e7c0334349e6d392e7069a0227f4f",
        "title": "再入道场纪事应制",
        "author": "广宣",
        "content": "南方归去再生天，内殿今年异昔年。\n见闢干坤新定位，看题日月更高悬。\n行随车辇登仙路，坐近炉烟讲法筵。\n自喜恩深陪侍从，两朝长在圣人前。",
        "dynasty": "唐",
        "collection_info": null
    },
    {
        "uuid": "6e94f0efe982472b0ae2c0f6b3e9ddfc",
        "title": "寺中赏花应制",
        "author": "广宣",
        "content": "东风万里送香来，上界千花向日开。\n却笑霞楼紫芝侣，桃源仙洞访仙才。",
        "dynasty": "唐",
        "collection_info": null
    },
    {
        "uuid": "fc7aa78e9eeca9cca06a0781cdaf50c9",
        "title": "九月十五日夜宿郑尚书絪东亭望月寄杜给事",
        "author": "广宣",
        "content": "霜天晴夜宿东斋，松竹交阴惬素怀。\n迥出风尘心得地，可怜三五月当阶。\n清光满院恩情见，寒色临门笑语谐。\n霄汉路殊从道合，往来人事不相乖。",
        "dynasty": "唐",
        "collection_info": null
    },
    {
        "uuid": "59407ae4dad85011316ce25df569ee7d",
        "title": "酬卢仝见访不遇题壁",
        "author": "含曦",
        "content": "长寿寺石壁，卢公一首诗。\n渴读即不渴，饥读即不饥。\n鲸吞海水尽，露出珊瑚枝。\n海神知贵不知价，留向人间光照夜。",
        "dynasty": "唐",
        "collection_info": null
    },
    {
        "uuid": "2871152fcd153a73be6d28cdf627da17",
        "title": "旅中荅喻军事问客情",
        "author": "善生",
        "content": "一自游他国，相逢少故人。\n纵然为客乐，争似在家贫。\n畜恨霜侵鬓，搜诗病入神。\n若非怜片善，谁肯问风尘。",
        "dynasty": "唐",
        "collection_info": null
    },
    {
        "uuid": "cc8cd95ef658177b3f0c1b2538b8e965",
        "title": "赠卢逸人",
        "author": "善生",
        "content": "高眠岩野间，至艺敌应难。\n诗苦无多首，药灵惟一丸。\n引泉鱼落釜，攀果露沾冠。\n已得嵇康趣，逢迎事每阑。",
        "dynasty": "唐",
        "collection_info": null
    },
    {
        "uuid": "624e378d05381adf218aefbe534ca07f",
        "title": "送玉禅师",
        "author": "善生",
        "content": "飘然无定迹，迥与律乘违。\n入郭随缘住，思山破夏归。\n盂擎数家饭，衲乞几人衣。\n洞了曹溪旨，宁输俗者机。",
        "dynasty": "唐",
        "collection_info": null
    },
    {
        "uuid": "d13a3e9d6d34602268ff530601d613a1",
        "title": "送智光之南值雨",
        "author": "善生",
        "content": "结束衣囊了，炎州定去游。\n草堂方惜别，山雨为相留。\n又得一宵话，免生千里愁。\n莫辞重卜日，后会必经秋。",
        "dynasty": "唐",
        "collection_info": null
    },
    {
        "uuid": "4d470d2b1814f0bfa2463aec3c0e4630",
        "title": "谢白乐天招",
        "author": "韬光",
        "content": "山僧野性好林泉，每向岩阿倚石眠。\n不解栽松陪玉勒，惟能引水种金莲。\n白云乍可来青嶂，明月难教下碧天。\n城市不能飞锡去，恐妨莺啭翠楼前。",
        "dynasty": "唐",
        "collection_info": null
    },
    {
        "uuid": "4d4d29f53278cb288f0d3a2d575649cc",
        "title": "五岁咏花",
        "author": "知玄",
        "content": "花开满树红，花落万枝空。\n唯余一孕在，明日定随风。",
        "dynasty": "唐",
        "collection_info": null
    },
    {
        "uuid": "8c5e8f1d1290ed4e4d89fca5ebb9f608",
        "title": "祝尧诗",
        "author": "知玄",
        "content": "生天本自生天业，未必求仙便得仙。\n鹤背倾危龙背滑，君王且住一千年。",
        "dynasty": "唐",
        "collection_info": null
    },
    {
        "uuid": "9aed7ab883b52c4472d17f9a105630d2",
        "title": "荅僧澈",
        "author": "知玄",
        "content": "观君法苑思冲虚，使我真乘刃有余。\n若使龙光时可待，应怜僧肇论成初。\n五车外典知谁敌，九趣多才恐不如。\n萧寺讲轩横淡荡，帝乡云树正扶疎。\n几生曾得阇瑜意，今日堪将贝叶书。\n一振微言冠千古，何人执卷问吾庐。",
        "dynasty": "唐",
        "collection_info": null
    },
    {
        "uuid": "cc0a23fcfa3af857e854960e3e5c32c9",
        "title": "月夜怀刘秀才",
        "author": "元孚",
        "content": "独夜相思但自劳，阮生吟罢梦云涛。\n此时小定未禅寂，古塔月中松磬高。",
        "dynasty": "唐",
        "collection_info": null
    },
    {
        "uuid": "6dc91bd1db2584e3b24ef1fe8b371d10",
        "title": "送李四校书",
        "author": "元孚",
        "content": "朱丝写别鹤泠泠，诗满红笺月满庭。\n莫学楚狂隳姓字，知音还有子期听。",
        "dynasty": "唐",
        "collection_info": null
    },
    {
        "uuid": "5c62ecf5e5cff2680402010305d8e21c",
        "title": "边思",
        "author": "栖白",
        "content": "西北黄云暮，声声画角愁。\n阴山一夜雨，白草四郊秋。\n乱雁鸣寒渡，飞沙入废楼。\n何时番色尽，此地见芳洲。",
        "dynasty": "唐",
        "collection_info": null
    },
    {
        "uuid": "168b6b03c9f3b4d6e3663062869dd540",
        "title": "八月十五夜翫月",
        "author": "栖白",
        "content": "寻常三五夜，不是不婵娟。\n及至中秋满，还胜别夜圆。\n清光凝有露，皓魄爽无烟。\n自古人皆望，年来又一年。",
        "dynasty": "唐",
        "collection_info": null
    },
    {
        "uuid": "93d5ac92912464f94b7c4ffa3a240267",
        "title": "寻山僧真胜上人不遇",
        "author": "栖白",
        "content": "松下禅栖所，苔滋径莫分。\n青山春暮见，流水夜深闻。\n不坐看心石，应随出定云。\n猨猱非可问，岩谷自空曛。",
        "dynasty": "唐",
        "collection_info": null
    },
    {
        "uuid": "d0f40d5625c1ee934a84398ecaa40125",
        "title": "赠李溟秀才",
        "author": "栖白",
        "content": "南居古庙深，高树宿山禽。\n明月上清汉，骚人动楚吟。\n数篇正始韵，一片补亡心。\n孤悄欺何谢，云波不可寻。",
        "dynasty": "唐",
        "collection_info": null
    },
    {
        "uuid": "41ed5216cde215f81c51b79fdd9c5718",
        "title": "送石秀才",
        "author": "栖白",
        "content": "正是叹羁游，知音拜楚侯。\n何须辞远道，自可乐扁舟。\n倚棹江洲雨，闻猨岛岫秋。\n谢家山水兴，终日待诗流。",
        "dynasty": "唐",
        "collection_info": null
    },
    {
        "uuid": "26fd40c278e5f76550170209cea5310a",
        "title": "送造微上人游五台及礼本师",
        "author": "栖白",
        "content": "寒空金锡响，欲过渭阳津。\n极目多来鴈，孤城少故人。\n与师虽别久，于法本相亲。\n又对清凉月，中宵语宿因。",
        "dynasty": "唐",
        "collection_info": null
    },
    {
        "uuid": "5ca440dad7925705d766eef2cd80eed7",
        "title": "送禅师宗极归玉峰",
        "author": "栖白",
        "content": "背郭去归宿，头陀意颇浓。\n鹤争栖远树，猨鬬上孤峰。\n夜戍经霜月，秋城过雨钟。",
        "dynasty": "唐",
        "collection_info": null
    },
    {
        "uuid": "1d530f922c0483caf50dc85c0a300f32",
        "title": "送僧归旧山",
        "author": "栖白",
        "content": "谈空与破邪，献寿復荣家。\n白日得何偈，青天落几花。\n传灯皆有分，化俗独无涯。\n却入中峯寺，还知有聚沙。",
        "dynasty": "唐",
        "collection_info": null
    },
    {
        "uuid": "0679a09c72e7b1d58949a9a93948fe7a",
        "title": "送圆仁三藏归本国",
        "author": "栖白",
        "content": "家山临晚日，海路信归桡。\n树灭浑无岸，风生只有潮。\n岁穷程未尽，天末国仍遥。\n已入闽王梦，香花境外邀。",
        "dynasty": "唐",
        "collection_info": null
    },
    {
        "uuid": "b9a3f24face061a46f4f6fd2887fe2a8",
        "title": "送王炼师归嵩岳",
        "author": "栖白",
        "content": "飘然绿毛节，杳去洛城端。\n隔水见秋岳，兼霜扫石坛。\n一溪松色古，半夜鹤声寒。\n迥与人寰别，劳生不可观。",
        "dynasty": "唐",
        "collection_info": null
    },
    {
        "uuid": "1b0edcd5b6a8704566518355d2005b51",
        "title": "寿昌节赋得红云表夏日",
        "author": "栖白",
        "content": "景候融融阴气潜，如峰云共火相兼。\n霞光捧日登天上，丹彩乘风入殿檐。\n行逐赤龙千岁出，明当朱夏万方瞻。\n微臣多幸逢佳节，得赋殊祥近御帘。",
        "dynasty": "唐",
        "collection_info": null
    },
    {
        "uuid": "be80160861ce384e2478a1346c731237",
        "title": "经废宫",
        "author": "栖白",
        "content": "终日河声咽暮空，烟愁此地昼蒙蒙。\n锦帆东去沙侵苑，玉辇西来树满宫。\n鲁客望津天欲雪，朔鸿离岸苇生风。\n那堪独立思前事，回首残阳雉堞红。",
        "dynasty": "唐",
        "collection_info": null
    },
    {
        "uuid": "a380c98dc537a7b6e38c67ea59c5dd27",
        "title": "赠识古法师",
        "author": "栖白",
        "content": "重城深寺讲初休，却忆家山访旧游。\n对月与君相送夜，闻蛩教我独惊秋。\n云心杳杳难为别，鹤性萧萧不可留。\n遥想孤舟清渭上，飘然帆影起离愁。",
        "dynasty": "唐",
        "collection_info": null
    },
    {
        "uuid": "d456ea36e16dec666a9c5640847d3ac5",
        "title": "月夜怀刘秀才",
        "author": "栖白",
        "content": "独夜相思但自劳，阮生吟罢梦云涛。\n此时小定未禅寂，古塔月中松盘高。",
        "dynasty": "唐",
        "collection_info": null
    },
    {
        "uuid": "a0c1104be47e54598e8e5d0298c4e964",
        "title": "寄南山景禅师",
        "author": "栖白",
        "content": "一度林前见远公，静闻真语世情空。\n至今寂寞禅心在，任起桃花柳絮风。",
        "dynasty": "唐",
        "collection_info": null
    },
    {
        "uuid": "7354047f36452d08d415ae0098c64e1a",
        "title": "哭刘得仁",
        "author": "栖白",
        "content": "为爱诗名吟至死，风魂雪魄去难招。\n直须桂子落坟上，生得一枝冤始消。",
        "dynasty": "唐",
        "collection_info": null
    },
    {
        "uuid": "803310fd84dfe028deccd73dbe2e28d4",
        "title": "龙潭",
        "author": "应物",
        "content": "石激悬流雪满湾，五龙潜处野云闲。\n暂收雷电九峰下，且饮溪潭一水间。\n浪引浮槎依北岸，波分晓日浸东山。\n回瞻四面如看画，须信游人不欲还。",
        "dynasty": "唐",
        "collection_info": null
    },
    {
        "uuid": "eec1b19c1d21641769c43db181119499",
        "title": "题化城寺",
        "author": "应物",
        "content": "平高选处创莲宫，一水萦流处处通。\n画阁昼开迟日畔，禅房夜掩碧云中。\n平川不见龙行雨，幽谷遥闻虎啸风。\n偶与游人论法要，真元浩浩理无穷。",
        "dynasty": "唐",
        "collection_info": null
    },
    {
        "uuid": "b6053c33e64ded33989e1d5f72d8d081",
        "title": "戴云山吟",
        "author": "智亮",
        "content": "人间谩说上天梯，上万千迴总是迷。\n曾似老人岩上坐，清风明月与心齐。",
        "dynasty": "唐",
        "collection_info": null
    },
    {
        "uuid": "53f0856a4374e58d4d7e6feadee2dd42",
        "title": "又戴云山吟",
        "author": "智亮",
        "content": "戴云山顶白云齐，登顶方知世界低。\n异草奇花人不识，一池分作九条溪。",
        "dynasty": "唐",
        "collection_info": null
    },
    {
        "uuid": "7340d2d879e3b4556873375c859006e4",
        "title": "荅卢邺",
        "author": "良乂",
        "content": "风泉秪向梦中闻，身外无余可寄君。\n当户一轮惟晓月，挂檐数片是秋云。",
        "dynasty": "唐",
        "collection_info": null
    },
    {
        "uuid": "888bef5e1fb0adcafe55018d3de3283e",
        "title": "山居八咏 一",
        "author": "常达",
        "content": "身闲依祖寺，志僻性多慵。\n少室遗真旨，层楼起暮钟。\n啜茶思好水，对月数诸峰。\n有问山中趣，庭前是古松。",
        "dynasty": "唐",
        "collection_info": null
    },
    {
        "uuid": "a294e47c8575b953b3f10f466a3d52ee",
        "title": "山居八咏 二",
        "author": "常达",
        "content": "晚望虚庭物，心心见祖情。\n烟开分岳色，雨雾减泉声。\n远树猨长啸，层岩日乍明。\n更堪论的意，林下笋新生。",
        "dynasty": "唐",
        "collection_info": null
    },
    {
        "uuid": "5ed8ee2124e79cb3b5edf22d7e916c5f",
        "title": "山居八咏 三",
        "author": "常达",
        "content": "一室尘埃外，翛然祗么常。\n睡来开寝帐，钟动下禅床。\n溪浸山光冷，秋凋木叶黄。\n时提祖师意，欹石看斜阳。",
        "dynasty": "唐",
        "collection_info": null
    },
    {
        "uuid": "b501a281b2a485474eeaded48b77a2e7",
        "title": "山居八咏 四",
        "author": "常达",
        "content": "西来真祖意，祗在见闻中。\n寒雁一声过，疎林几叶空。\n心闲怜水石，身老怯霜风。\n为报参玄者，山山月色同。",
        "dynasty": "唐",
        "collection_info": null
    },
    {
        "uuid": "abb7823e9c636477bc19b2f4c5bd64b8",
        "title": "山居八咏 五",
        "author": "常达",
        "content": "真性寂无机，尘尘祖佛师。\n日明庭砌暖，霜苦药苗衰。\n汲水和烟酌，栽松带雪移。\n好听玄旨处，猨啸岭南枝。",
        "dynasty": "唐",
        "collection_info": null
    },
    {
        "uuid": "5147e0c14f1702791e394503259c6ba1",
        "title": "山居八咏 六",
        "author": "常达",
        "content": "古寺凭栏危，时闻举妙机。\n庭空月色净，夜迥磬声移。\n漏转寒更急，灯残冷焰微。\n太虚同万象，相谓话玄微。",
        "dynasty": "唐",
        "collection_info": null
    },
    {
        "uuid": "096fddb1008dd189f161e702fb26eb9b",
        "title": "山居八咏 七",
        "author": "常达",
        "content": "胡僧论的旨，物物唱圆成。\n疎柳春来翠，幽窗日渐明。\n禅心清石室，蝶翅覆花英。\n好听谈玄处，乔松鹤数声。",
        "dynasty": "唐",
        "collection_info": null
    },
    {
        "uuid": "3b4bd30ffc293b1b01183eaad917941e",
        "title": "山居八咏 八",
        "author": "常达",
        "content": "祖祖唯心旨，春融日正长。\n霜轻莎草绿，风细药苗香。\n月满真如净，花开觉树芳。\n庭前莺啭处，时听语圆常。",
        "dynasty": "唐",
        "collection_info": null
    },
    {
        "uuid": "3511e262b44a093bbb92403f15611132",
        "title": "苦热行",
        "author": "僧鸾",
        "content": "烛龙衔火飞天地，平陆无风海波沸。\n彤云迭迭耸奇峰，焰焰流光热凝翠。\n烟岛抟鹏亸双翅，羲和赫怒强总辔。\n饮流夸父毙长途，如见当中印王字。\n明明夜西朝又东，古来有道仍再中。\n扶桑老叶蔽不得，辉华直欲凌苍空。\n行人挥汗翻成雨，口燥喉干嗌尘土。\n西郊云色昼冥冥，如何不救生灵苦。\n何山怪木藏蛟龙，缩鳞卷鬣为乖慵。\n不发滂泽注天下，欲使风雷何所从。\n旱苗原上枯成焰，岳灵徒祝无神验。\n豪家帘外唤清风，水纹明角铺长簟。\n玉扇画堂凝夜秋，歌艳绕梁催莫愁。\n阳乌落尽酒不醒，扶上西园当月楼。\n废田暍死非吾属，库有黄金仓有粟。",
        "dynasty": "唐",
        "collection_info": null
    },
    {
        "uuid": "dde439382c393ec3b44d3c706dbb7e2d",
        "title": "赠李粲秀才",
        "author": "僧鸾",
        "content": "陇西辉用真才子，搜奇探险无伦比。\n笔下铦磨巨阙锋，胸中静滟西江水。\n哀弦古乐清人耳，月露激寒哭秋鬼。\n苔地无尘到晓吟，杉松老叶风干起。\n十轴示余三百篇，金碧烂光烧蜀笺。\n雄芒逸气测不得，使我踯躅成狂颠。\n大郊远阔空无边，凝明淡绿收余烟。\n旷怀相对景何限，落日乱峰青倚天。\n又惊大舶帆高悬，行涛劈浪凌飞仙。\n回首瞥见五千仞，扑下香炉瀑布泉。\n何事古人夸八斗，焉敢今朝定妍丑。\n飒风驱雷暂不停，始向塲中称大手。\n骏如健鹘鹗与鵰，拏云猎野翻重霄。\n狐狸窜伏不敢动，却下双鸣当迅飙。\n愁如湘灵哭湘浦，咽咽哀音隔云雾。\n九嶷深翠转巍峨，仙骨寒消不知处。\n清同野客敲越瓯，丁当急响涵清秋。\n鸾雏相引叫未定，霜结夜阑仍在楼。\n高若太空露云物，片白激青皆彷佛。\n仙鹤闲从净碧飞，巨鳌头戴蓬莱出。\n前辈歌诗惟翰林，神仙老格何高深。\n鞭驰造化绕笔转，灿烂不为酸苦吟。\n梦乘明月清沈沈，飞到天台天姥岑。\n倾湖涌海数百字，字字不朽长摐金。\n此日多君可俦侣，堆珠迭玑满玄圃。\n终日并辔游昆崙，十二楼中宴王母。",
        "dynasty": "唐",
        "collection_info": null
    },
    {
        "uuid": "1f4fdd677c4e6136f289865f74ef0e2c",
        "title": "和王季文题九华山",
        "author": "神颖",
        "content": "众岳雄分野，九华镇南朝。\n彩笔凝空远，崔嵬寄青霄。\n龙潭古仙府，灵药今不凋。\n莹为沧海镜，烟霞作荒标。\n造化心数奇，性状精气饶。\n玉树郁玲珑，天籁韵萧寥。\n寂寂寻乳窦，兢兢行石桥。\n通泉漱云母，藉草萦香苕。\n我住幽且深，君赏昏復朝。\n稀逢发清唱，片片霜凌飙。",
        "dynasty": "唐",
        "collection_info": null
    },
    {
        "uuid": "0a8f88ffd7fef40aec9e7e8507ffcf89",
        "title": "宿严陵钓台",
        "author": "神颖",
        "content": "寒谷荒台七里洲，贤人永逐水东流。\n独猿叫断青天月，千古冥冥潭树秋。",
        "dynasty": "唐",
        "collection_info": null
    },
    {
        "uuid": "3d4b3568b312cf02fe3950cbd9b2c531",
        "title": "效古",
        "author": "澹交",
        "content": "荣辱又荣辱，一何翻与覆。\n人生百岁中，孰肯死前足。\n玄鬓忽如丝，青丛不再绿。\n自古争名徒，黄金是谁禄。",
        "dynasty": "唐",
        "collection_info": null
    },
    {
        "uuid": "bc4a8ebc820fcf39e6e93bad4d5fc789",
        "title": "病后作",
        "author": "澹交",
        "content": "未得忘身法，此身终未安。\n病肠犹可洗，瘦骨不禁寒。\n药少心情饵，经无气力看。\n悠悠片云质，独对夕阳残。",
        "dynasty": "唐",
        "collection_info": null
    },
    {
        "uuid": "464b1f3f6fd1fb2d5f01150dab9480c1",
        "title": "写真",
        "author": "澹交",
        "content": "图形期自见，自见却伤神。\n已是梦中梦，更逢身外身。\n水花凝幻质，墨彩染空尘。\n堪笑予兼尔，俱为未了人。",
        "dynasty": "唐",
        "collection_info": null
    },
    {
        "uuid": "996fa0136c6ebecf0820014b40ec841c",
        "title": "端午",
        "author": "文秀",
        "content": "节分端午自谁言，万古传闻为屈原。\n堪笑楚江空渺渺，不能洗得直臣冤。",
        "dynasty": "唐",
        "collection_info": null
    },
    {
        "uuid": "f6903e3b6951cfe88db9bdbf18927f74",
        "title": "谢友人见访留诗",
        "author": "怀楚",
        "content": "轩车谁肯到，泉石自相亲。\n暮雨凋残寺，秋风怅望人。\n庭新一片叶，衣故十年尘。\n赖有瑶华赠，清吟愈病身。",
        "dynasty": "唐",
        "collection_info": null
    },
    {
        "uuid": "3704447dea1fef5ba2826cbba1d46878",
        "title": "送新平故人",
        "author": "怀楚",
        "content": "常听仓庚思旧友，又因蝴蝶梦生涯。\n一千余里河连郭，三十六峰寒到家。\n阴岛直分东虢雁，晴楼高入上阳鸦。\n姜嫄庙北与君别，应笑薄寒悲落花。",
        "dynasty": "唐",
        "collection_info": null
    },
    {
        "uuid": "da507b223d20a46eb2b46142b09c5d01",
        "title": "辞南平钟王召",
        "author": "躭章",
        "content": "摧残枯木倚寒林，几度逢春不变心。\n樵客见之犹不采，郢人何事苦搜寻。",
        "dynasty": "唐",
        "collection_info": null
    },
    {
        "uuid": "0cc11d5c6384346d5d79ea1995259476",
        "title": "短歌行",
        "author": "子兰",
        "content": "日月何忙忙，出没住不得。\n使我勇壮心，少年如顷刻。\n人生石火光，通时少于塞。\n四季倏往来，寒暑变为贼。\n偷人面上花，夺人头上黑。",
        "dynasty": "唐",
        "collection_info": null
    },
    {
        "uuid": "f4e6125b479c2b290d2ccfeab4fb8c26",
        "title": "饮马长城窟",
        "author": "子兰",
        "content": "游客长城下，饮马长城窟。\n马嘶闻水腥，为浸征人骨。\n岂不是流泉，终不成潺湲。\n洗尽骨上土，不洗骨中冤。\n骨若比流水，四海有还魂。\n空流呜咽声，声中疑是言。",
        "dynasty": "唐",
        "collection_info": null
    },
    {
        "uuid": "c4027f0567c370b8887bf2bfa5ad5cb3",
        "title": "夜直",
        "author": "子兰",
        "content": "大内隔重墙，多闻乐未央。\n灯明宫树色，茶煮禁泉香。\n凤辇通门静，鸡歌入漏长。\n宴荣陪御席，话密近龙章。\n吟步彤庭月，眠分玉暑凉。\n欲粘朱绂重，频草白麻忙。\n笔力将羣吏，人情在致唐。\n万方瞻仰处，晨夕面吾皇。",
        "dynasty": "唐",
        "collection_info": null
    },
    {
        "uuid": "3b51931011aff17f3e33392fb9605761",
        "title": "赠行脚僧",
        "author": "子兰",
        "content": "世界曾行遍，全无行可修。\n炎凉三衲共，生死一身休。\n片断云随体，稀疎雪满头。\n此门无所着，不肯暂淹留。",
        "dynasty": "唐",
        "collection_info": null
    },
    {
        "uuid": "97cc1e91bf6c725ad2478db7f9c066af",
        "title": "秋日思旧山",
        "author": "子兰",
        "content": "咸言上国繁华，岂谓帝城羁旅。\n十点五点残萤，千声万声秋雨。\n白云江上故乡，月下风前吟处。\n欲去不去迟迟，未展平生所伫。",
        "dynasty": "唐",
        "collection_info": null
    },
    {
        "uuid": "11446d0b853cab5f542a14fa495b857a",
        "title": "寄干陵杨侍郎",
        "author": "子兰",
        "content": "冷落官资不畏贫，司曹且共内官分。\n步量野色成公案，点检樵声入奏闻。\n陵庙路因朝去扫，御炉香每夜来焚。\n碑寒树古神门上，管得无穷空白云。",
        "dynasty": "唐",
        "collection_info": null
    },
    {
        "uuid": "cc5f545f97a7edf2a6b2c2d7f958c3d8",
        "title": "登楼忆友",
        "author": "子兰",
        "content": "物象远蒙蒙，周迴极望中。\n带烟千井树，和磬一楼风。\n月色寒沈地，波声夜扬空。\n登临无限趣，恨不与君同。",
        "dynasty": "唐",
        "collection_info": null
    },
    {
        "uuid": "b35119a478014b325396277d22676ceb",
        "title": "华严寺望樊川",
        "author": "子兰",
        "content": "万木叶初红，人家树色中。\n疎钟摇雨脚，秋水浸云容。\n雪碛回寒鴈，村灯促夜舂。\n旧山归未得，生计欲何从。",
        "dynasty": "唐",
        "collection_info": null
    },
    {
        "uuid": "d269dbe8dfb4f648ab25d9812aa681fd",
        "title": "与道侣同于水陆寺会宿",
        "author": "子兰",
        "content": "论道穷心少有朋，此时清话昔年曾。\n柿凋红叶铺寒井，鹄坠霜毛着定僧。\n风遰远声秋涧水，竹穿深色夜房灯。\n出门尽是劳生者，只此长闲几箇能。",
        "dynasty": "唐",
        "collection_info": null
    },
    {
        "uuid": "83f6bbe8ad53e293082a2a92bad26f03",
        "title": "城上吟",
        "author": "子兰",
        "content": "古冢密于草，新坟侵官道。\n城外无闲地，城中人又老。",
        "dynasty": "唐",
        "collection_info": null
    },
    {
        "uuid": "393053cea602768d4034c1796348767f",
        "title": "襄阳曲",
        "author": "子兰",
        "content": "为忆南游人，移家大堤住。\n千帆万帆来，尽过门前去。",
        "dynasty": "唐",
        "collection_info": null
    },
    {
        "uuid": "99f04fa261d9a4614676ee2d0785393b",
        "title": "诫贪",
        "author": "子兰",
        "content": "多求待心足，未足旋倾覆。\n明知贪者心，求荣不求辱。",
        "dynasty": "唐",
        "collection_info": null
    },
    {
        "uuid": "98146e201f2c1ac7c919b14d2c1a9ac6",
        "title": "蝉二首 一",
        "author": "子兰",
        "content": "独蝉初唱古槐枝，委曲悲凉断续迟。\n雨后忽闻谁最苦，异乡孤馆忆家时。",
        "dynasty": "唐",
        "collection_info": null
    },
    {
        "uuid": "bad7cf21f86e45d621efe34b0a28b4ff",
        "title": "蝉二首 二",
        "author": "子兰",
        "content": "衰柳蝉吟旁浊河，正当残日角声和。\n寻常不足少愁思，此际闻时愁更多。",
        "dynasty": "唐",
        "collection_info": null
    },
    {
        "uuid": "ba6b815a3c77348dd8c4036bf0f9483f",
        "title": "太平坊寻裴郎中故宅",
        "author": "子兰",
        "content": "不语凄凉无限情，荒阶行尽又重行。\n昔年住此何人在，满地槐花秋草生。",
        "dynasty": "唐",
        "collection_info": null
    },
    {
        "uuid": "22e37795d71a349e11f2bdb432339cda",
        "title": "登楼",
        "author": "子兰",
        "content": "边邑鸿声一例秋，大波平日遶山流。\n故人千里同明月，尽夕无言空倚楼。",
        "dynasty": "唐",
        "collection_info": null
    },
    {
        "uuid": "7e4bee2eebd7a15ec9f86421daea068c",
        "title": "长安早秋",
        "author": "子兰",
        "content": "风舞槐花落御沟，终南山色入城秋。\n门门走马征兵急，公子笙歌醉玉楼。",
        "dynasty": "唐",
        "collection_info": null
    },
    {
        "uuid": "5e90b8d06dc5b1f807aa266efecec7e0",
        "title": "对雪",
        "author": "子兰",
        "content": "密密无声坠碧空，霏霏有韵舞微风。\n幽人吟望搜辞处，飘入窗来落砚中。",
        "dynasty": "唐",
        "collection_info": null
    },
    {
        "uuid": "2cbac6b0a1aa28e50b7deadf872e7a29",
        "title": "鹦鹉",
        "author": "子兰",
        "content": "翠毛丹觜乍教时，终日无寥似忆归。\n近来偷解人言语，乱向金笼说是非。",
        "dynasty": "唐",
        "collection_info": null
    },
    {
        "uuid": "d7c4afa4b25bd9656d0dd77df1a3f057",
        "title": "晚景",
        "author": "子兰",
        "content": "池荷衰飒菊芬芳，策杖吟诗上草堂。\n满目暮云风卷尽，郡楼寒角数声长。",
        "dynasty": "唐",
        "collection_info": null
    },
    {
        "uuid": "742a293f894c1ba321a3a738a3892cdc",
        "title": "长安伤春",
        "author": "子兰",
        "content": "霜陨中春花半无，狂游恣饮尽凶徒。\n年年赏翫公卿辈，今委沟塍骨渐枯。",
        "dynasty": "唐",
        "collection_info": null
    },
    {
        "uuid": "2662b1320634461da3638f25e68000d0",
        "title": "河梁晚望二首 一",
        "author": "子兰",
        "content": "水势滔滔不可量，渔舟容易泛沧浪。\n连山翠霭笼沙溆，白鸟翩翩下夕阳。",
        "dynasty": "唐",
        "collection_info": null
    },
    {
        "uuid": "a8b48e39964879714730d3f0ec97c77d",
        "title": "河梁晚望二首 二",
        "author": "子兰",
        "content": "雨添一夜秋涛阔，极目茫茫似接天。\n不知龙物潜何处，鱼跃蛙鸣满槛前。",
        "dynasty": "唐",
        "collection_info": null
    },
    {
        "uuid": "08d65cf7956ed5b8c3d088db134c4563",
        "title": "悲长安",
        "author": "子兰",
        "content": "何事天时祸未回，生灵愁悴苦寒灰。\n岂知万倾繁华地，强半今为瓦砾堆。",
        "dynasty": "唐",
        "collection_info": null
    },
    {
        "uuid": "16fa485f533733c64a0388fde5763df5",
        "title": "千叶石榴花",
        "author": "子兰",
        "content": "一朵花开千叶红，开时又不藉春风。\n若教移在香闺畔，定与佳人艳态同。",
        "dynasty": "唐",
        "collection_info": null
    },
    {
        "uuid": "44e2f98c05a0c8973c6f2e46eb3aae9e",
        "title": "观碁",
        "author": "子兰",
        "content": "拂局尽消时，能因长路迟。\n点头初得计，格手待无疑。\n寂默亲遗景，凝神入过思。\n共藏多少意，不语两相知。",
        "dynasty": "唐",
        "collection_info": null
    },
    {
        "uuid": "a47ff4275720f72991ff804bf731a3bd",
        "title": "山居",
        "author": "可止",
        "content": "雪消春力展，花漫洞门垂。\n果长纤枝曲，岩崩直道移。\n重猿围浅井，鬬鼠下疎篱。\n寒食微灯在，高风势彻陂。",
        "dynasty": "唐",
        "collection_info": null
    },
    {
        "uuid": "bcf656d53fce6c4f02c8ee51928ceb72",
        "title": "赠樊川长老",
        "author": "可止",
        "content": "瘦颜颧骨见，满面雪毫垂。\n坐石鸟疑死，出门人谓痴。\n照身潭入楚，浸影桧生隋。\n太白曾经夏，清风凉四肢。",
        "dynasty": "唐",
        "collection_info": null
    },
    {
        "uuid": "691863c32e4a1ed633f9c884ea8f9815",
        "title": "寄积麦山会如长老",
        "author": "可止",
        "content": "默然如大道，尘世不相关。\n青桧行时静，白云禅处闲。\n贫高一生行，病长十年颜。\n夏满期游寺，寻山又下山。",
        "dynasty": "唐",
        "collection_info": null
    },
    {
        "uuid": "84b8d7cbb5ddc33299c35df6dd4e7952",
        "title": "送僧",
        "author": "可止",
        "content": "四海无拘繫，行心兴自浓。\n百年三事衲，万里一枝筇。\n夜减当晴影，春消过雪踪。\n白云深处去，知宿在何峰。",
        "dynasty": "唐",
        "collection_info": null
    },
    {
        "uuid": "0a697b778dad2f941d1a88d271e24ed0",
        "title": "哭贾岛",
        "author": "可止",
        "content": "燕生松雪地，蜀死葬山根。\n诗僻降今古，官卑悞子孙。\n冢栏寒月色，人哭苦吟魂。\n墓雨滴碑字，年年添藓痕。",
        "dynasty": "唐",
        "collection_info": null
    },
    {
        "uuid": "01bf454719d382b2dcb80522a0cc1b3f",
        "title": "雪十二韵",
        "author": "可止",
        "content": "落处咸过尺，翛然物象凄。\n瑞凝金殿上，寒甚玉关西。\n润比江河普，明将日月齐。\n凌云花顶腻，锁径竹梢低。\n出谷樵童怯，归林野鸟迷。\n煮茶融破练，磨墨染成黳。\n陷兔埋平泽，和鱼冻合溪。\n入楼消酒力，当槛写诗题。\n道路依凭马，朝昏委託鸡。\n洞深猿作族，松亚鹤移栖。\n及夏清岩穴，经春溜石梯。\n丰年兼泰国，天道育黔黎。",
        "dynasty": "唐",
        "collection_info": null
    },
    {
        "uuid": "3940161261c40df8f672c558142bd101",
        "title": "精舍遇雨",
        "author": "可止",
        "content": "空门寂寂淡吾身，溪雨微微洗客尘。\n卧向白云情未尽，任他黄鸟醉芳春。",
        "dynasty": "唐",
        "collection_info": null
    },
    {
        "uuid": "d812fb7e080b6005275a3854f6afc485",
        "title": "小雪",
        "author": "可止",
        "content": "落雪临风不厌看，更多还恐蔽林峦。\n愁人正在书窗下，一片飞来一片寒。",
        "dynasty": "唐",
        "collection_info": null
    },
    {
        "uuid": "15f6cef7e8650c1bc4781edce4479994",
        "title": "送婆罗门僧",
        "author": "可止",
        "content": "雪岭金河独向东，吴山楚泽意无穷。\n如今白首乡心尽，万里归程在梦中。",
        "dynasty": "唐",
        "collection_info": null
    },
    {
        "uuid": "05836b3e2f0df7dbe8f804328a639cf7",
        "title": "句",
        "author": "可止",
        "content": "不知谁会喃喃语，必向王前报太平。",
        "dynasty": "唐",
        "collection_info": null
    },
    {
        "uuid": "facf1857a9bd4243e7c9f8b01ccbcd01",
        "title": "寒食日",
        "author": "云表",
        "content": "寒食悲看郭外春，野田无处不伤神。\n平原纍纍添新冢，半是去年来哭人。",
        "dynasty": "唐",
        "collection_info": null
    },
    {
        "uuid": "b088b05966f8db7d5b0e5ac7554eebf8",
        "title": "自遣",
        "author": "归仁",
        "content": "日日为诗苦，谁论春与秋。\n一联如得意，万事总忘忧。\n雨堕花临砌，风吹竹近楼。\n不吟头也白，任白此生头。",
        "dynasty": "唐",
        "collection_info": null
    },
    {
        "uuid": "7c9ac2f9a7339399af80eb9b087eb55b",
        "title": "酬沈先辈卷",
        "author": "归仁",
        "content": "一百八十首，清泠韵可敲。\n任从人不爱，终是我难抛。\n桂魄吟来满，蒲团坐得凹。\n先生声价在，寰宇几人抄。",
        "dynasty": "唐",
        "collection_info": null
    },
    {
        "uuid": "633d21ef7a2368184a03c98a2904d7dd",
        "title": "题贾岛吟诗台",
        "author": "归仁",
        "content": "此台如可废，此恨有谁平。\n纵使迷青草，终难没旧名。\n天悲朝雨色，岳哭夜猨声。\n不是心偏苦，应关自古情。",
        "dynasty": "唐",
        "collection_info": null
    },
    {
        "uuid": "5433476b0dae4217a353f985be6b0a10",
        "title": "悼罗隐",
        "author": "归仁",
        "content": "一着谗书未快心，几抽胸臆纵狂吟。\n管中窥豹我犹在，海上钓鳌君也沈。\n岁月尽能消愤懑，寰区那更有知音。\n长安冠盖皆涂地，仍喜先生葬碧岑。",
        "dynasty": "唐",
        "collection_info": null
    },
    {
        "uuid": "ff4baf98db76d100c2c4b5932d4bc76f",
        "title": "题楚庙",
        "author": "归仁",
        "content": "羞容难更返江东，谁问从来百战功。\n天地有心归道德，山河无力为英雄。\n芦花尚认霜戈白，海日犹思火阵红。\n也是男儿成败事，不须惆怅对西风。",
        "dynasty": "唐",
        "collection_info": null
    },
    {
        "uuid": "ca042cce95568bfe35403a5b14df32da",
        "title": "牡丹",
        "author": "归仁",
        "content": "三春堪惜牡丹奇，半倚朱栏欲绽时。\n天上更无花胜此，人间偏得贵相宜。\n偷香黑蚁斜穿叶，觑蕋黄蜂倒挂枝。\n除却解禅心不动，算应狂杀五陵儿。",
        "dynasty": "唐",
        "collection_info": null
    },
    {
        "uuid": "be51b9cf4b4e954b05828c0593fc7f23",
        "title": "旧国里",
        "author": "卿云",
        "content": "旧居梨岭下，风景近炎方。\n地暖生春早，家贫觉岁长。\n石房云过湿，杉径雨余香。\n日夕竟无事，诗书聊自强。",
        "dynasty": "唐",
        "collection_info": null
    },
    {
        "uuid": "08de0f4af297270a0026822f136b43fa",
        "title": "秋日江居闲咏",
        "author": "卿云",
        "content": "寄居江岛边，闲咏见秋残。\n草白牛羊瘦，风高猨鸟寒。\n检方医故疾，挑荠备中餐。\n时復停书卷，鉏莎种木兰。",
        "dynasty": "唐",
        "collection_info": null
    },
    {
        "uuid": "e0d9b627170e7f7112787ba64b377109",
        "title": "长安言怀寄沈彬侍郎",
        "author": "卿云",
        "content": "故园梨岭下，归路接天涯。\n生作长安草，胜为边地花。\n雁南飞不到，书北寄来赊。\n堪羡神仙客，青云早致家。",
        "dynasty": "唐",
        "collection_info": null
    },
    {
        "uuid": "fab4f30c90a2739d908c082908bd8182",
        "title": "送人游塞",
        "author": "卿云",
        "content": "去去玉关路，省君曾未行。\n塞深多伏寇，时静亦屯兵。\n雪每先秋降，花尝近夏生。\n闲陪射鵰将，应到受降城。",
        "dynasty": "唐",
        "collection_info": null
    },
    {
        "uuid": "5d6e191672056ed27070cb6ba17b9f0d",
        "title": "逢老人",
        "author": "隐峦",
        "content": "路逢一老翁，两鬓白如雪。\n一里二里行，四回五回歇。",
        "dynasty": "唐",
        "collection_info": null
    },
    {
        "uuid": "cd8791ca2f99d7ad304c71c2435218e7",
        "title": "牧童",
        "author": "隐峦",
        "content": "牧童见人俱不识，尽着芒鞋戴篛笠。\n朝阳未出众山晴，露滴蓑衣犹半湿。\n二月三月时，平原草初绿。\n三箇五箇骑羸牛，前村后村来放牧。\n笛声纔一举，众稚齐歌舞。\n看看白日向西斜，各自骑牛又归去。",
        "dynasty": "唐",
        "collection_info": null
    },
    {
        "uuid": "b2ed89ae02ede0b2576700b2880cc921",
        "title": "蜀中送人游庐山",
        "author": "隐峦",
        "content": "居游正值芳春月，蜀道千山皆秀发。\n溪边十里五里花，云外三峯两峰雪。\n君上匡山我旧居，松萝抛掷十年余。\n君行试到山前问，山鸟只今相忆无。",
        "dynasty": "唐",
        "collection_info": null
    },
    {
        "uuid": "cb2764c320eb2a80575797635d669aea",
        "title": "琴",
        "author": "隐峦",
        "content": "七条丝上寄深意，涧水松风生十指。\n自乃知音犹尚稀，欲教更入何人耳。",
        "dynasty": "唐",
        "collection_info": null
    },
    {
        "uuid": "08d37c5cf0b08d0488b491b558b5a989",
        "title": "浮桥",
        "author": "隐峦",
        "content": "横压惊波防没溺，当初元剏是军机。\n行人到此全无滞，一片江云踏欲飞。",
        "dynasty": "唐",
        "collection_info": null
    },
    {
        "uuid": "90838431988604ef520fe11c06fa9b30",
        "title": "宿九华化成寺庄",
        "author": "泠然",
        "content": "佛寺孤庄千嶂间，我来诗境强相关。\n岩边树动猿下涧，云裏锡鸣僧上山。\n松月影寒生碧落，石泉声乱喷潺湲。\n明朝更蹑层霄去，誓共烟霞到老闲。",
        "dynasty": "唐",
        "collection_info": null
    },
    {
        "uuid": "09a43809c90033b67af7d604641739ec",
        "title": "乞荆浩画",
        "author": "大愚",
        "content": "六幅故牢健，知君恣笔踪。\n不求千涧水，止要两株松。\n树下留盘石，天边纵远峰。\n近岩幽湿处，惟藉墨烟浓。",
        "dynasty": "唐",
        "collection_info": null
    },
    {
        "uuid": "81aecc9cca23d044f14cfb2daf6ec496",
        "title": "上归州刺史代通状二首 一",
        "author": "怀浚",
        "content": "家在闽山西復西，其中岁岁有莺啼。\n如今不在莺啼处，莺在旧时啼处啼。",
        "dynasty": "唐",
        "collection_info": null
    },
    {
        "uuid": "18f0af612526cb44ff11b961470fc1eb",
        "title": "上归州刺史代通状二首 二",
        "author": "怀浚",
        "content": "家在闽山东復东，其中岁岁有花红。\n而今不在花红处，花在旧时红处红。",
        "dynasty": "唐",
        "collection_info": null
    },
    {
        "uuid": "c436b8256fb9635aecb4fb53ea0995a1",
        "title": "辞郡守李公恩命",
        "author": "恆超",
        "content": "虚着褐衣老，浮杯道不成。\n誓传经论死，不染利名生。\n厌树遮山色，怜窗向月明。\n他时随范蠡，一棹五湖清。",
        "dynasty": "唐",
        "collection_info": null
    },
    {
        "uuid": "360d86f34b3a2fc7a6944c7520b73b37",
        "title": "题广爱寺楞伽山",
        "author": "净显",
        "content": "灵异不能栖鸟雀，幽奇终不着猿猱。\n为经巢贼应无损，纵使秦驱也谩劳。\n珍重昔贤留像迹，陵迁谷变自坚牢。",
        "dynasty": "唐",
        "collection_info": null
    },
    {
        "uuid": "988d13f0fed723e980d9125f239725fa",
        "title": "闻诵法华经歌",
        "author": "修雅",
        "content": "山色沈沈，松烟羃羃。\n空林之下，盘陀之石。\n石上有僧，结跏横膝。\n诵白莲经，从旦至夕。\n左之右之，虎迹狼迹。\n十片五片，异花狼籍。\n偶然相见，未深相识。\n知是古之人，今之人？是昙彦，是昙翼？我闻此经有深旨，觉帝称之有妙义。\n合目冥心子细听，醍醐滴入焦肠裏。\n佛之意兮祖之髓，我之心兮经之旨。\n可怜弹指及举手，不达目前今正是。\n大矣哉！甚奇特。\n空王要使羣生得，光辉一万八千土。\n土土皆作黄金色，四生六道一光中。\n狂夫犹自问弥勒，我亦当年学空寂。\n一得无心便休息，今日亲闻诵此经。\n始觉驴乘匪端的，我亦当年不出户。\n不欲红尘沾步武，今日亲闻诵此经。\n始觉行行皆宝所，我亦当年爱吟咏。\n将谓冥搜乱神定，今日亲闻诵此经。\n何妨笔砚资真性，我亦当年狎儿戏。\n将谓光阴半虚弃，今日亲闻诵此经。\n始觉聚沙非小事，我昔曾游山与水。\n将谓他山非故里，今日亲闻诵此经。\n始觉山河无寸地，我昔心猿未调伏。\n常将金锁虚拘束，今日亲闻诵此经。\n始觉无物为拳拲，师诵此经经一字。\n字字烂嚼醍醐味，醍醐之味珍且美。\n不在唇，不在齿，只在劳生方寸裏。\n师诵此经经一句，句句白牛亲动步，白牛之步疾如风。\n不在西，不在东，只在浮生日用中，日用不知一何苦。\n酒之肠，饭之腑，长者扬声唤不迴。\n何异聋，何异瞽，世人之耳非不聪，耳聪特向经中聋。\n世人之目非不明，目明特向经中盲。\n合聪不聪，合明不明。\n辘轳上下，浪死虚生。\n世人纵识师之音，谁人能识师之心。\n世人纵识师之形，谁人能识师之名。\n师名医王行佛令，来与众生治心病。\n能使迷者醒，狂者定，垢者净，邪者正，凡者圣，如是则非但天恭敬。\n人恭敬，亦合龙讚咏。\n鬼讚咏，佛讚咏，岂得背觉合尘之徒，不稽首而归命。",
        "dynasty": "唐",
        "collection_info": null
    },
    {
        "uuid": "de613ed56d8c12df7d21906991aae489",
        "title": "歌",
        "author": "元寂",
        "content": "酒秃酒秃，何荣何辱。\n但见衣冠成古丘，不见江河变陵谷。",
        "dynasty": "唐",
        "collection_info": null
    },
    {
        "uuid": "e8ba690516228b61ad80cf8f3b977b7d",
        "title": "怀庐山旧隐",
        "author": "若虚",
        "content": "九迭嵯峨倚着天，悔随寒瀑下岩烟。\n深秋猨鸟来心上，夜静松杉到眼前。\n书架想遭苔藓[裹]，石窗应被薜萝缠。\n一枝筇竹游江北，不见炉峰二十年。",
        "dynasty": "唐",
        "collection_info": null
    },
    {
        "uuid": "1b8bdc977bddc75b15fdb7e9bd72bb85",
        "title": "乐仙观",
        "author": "若虚",
        "content": "乐氏骑龙上碧天，东吴遗宅尚依然。\n悟来大道无多事，真后丹元不值钱。\n老树夜风虫咬叶，古垣春雨藓生砖。\n松倾鹤死桑田变，华表归乡未有年。",
        "dynasty": "唐",
        "collection_info": null
    },
    {
        "uuid": "5fe864b4757f13272e9556aff317e6d9",
        "title": "古镜",
        "author": "若虚",
        "content": "轩后红炉独铸成，藓痕磨落月轮呈。\n万般物象皆能鉴，一箇人心不可明。\n匣内乍开鸾凤活，台前高挂鬼神惊。\n百年肝胆堪将比，祗怕看频素髮生。",
        "dynasty": "唐",
        "collection_info": null
    },
    {
        "uuid": "f6633abfa6466a46feb88c682a2afacb",
        "title": "覩木平和尚",
        "author": "文益",
        "content": "木平山裏人，貌古年復少。\n相看陌路同，论心秋月皎。\n怀衲线非蚕，助歌声有鸟。\n城阙今日来，一讴曾已晓。",
        "dynasty": "唐",
        "collection_info": null
    },
    {
        "uuid": "a75b5dcea33245385b82f0c060511087",
        "title": "鹭鸶",
        "author": "无则",
        "content": "白苹红蓼碧江涯，日暖双双立睡时。\n愿揭金笼放归去，却随沙鹤鬬轻丝。",
        "dynasty": "唐",
        "collection_info": null
    },
    {
        "uuid": "20cfbb7fff6cd252f2b6df65cb77c7de",
        "title": "百舌鸟二首 一",
        "author": "无则",
        "content": "千愁万恨过花时，似向春风怨别离。\n若使众禽俱解语，一生怀抱有谁知。",
        "dynasty": "唐",
        "collection_info": null
    },
    {
        "uuid": "5b20853685745a8ae2ce8835e63e6d9d",
        "title": "百舌鸟二首 二",
        "author": "无则",
        "content": "长截隣鸡叫五更，数般名字百般声。\n饶伊摇舌先知晓，也待青天明即鸣。",
        "dynasty": "唐",
        "collection_info": null
    },
    {
        "uuid": "c4be713dfad4e9224800d4a96d37c846",
        "title": "赏牡丹应教",
        "author": "谦光",
        "content": "拥衲对芳丛，由来事不同。\n鬓从今日白，花似去年红。\n艳异随朝露，馨香逐晓风。\n何须对零落，然后始知空。",
        "dynasty": "唐",
        "collection_info": null
    },
    {
        "uuid": "94bc80724c8ad105cb073e8bfd40808b",
        "title": "善哉行",
        "author": "贯休",
        "content": "有美一人兮，婉如青扬。\n识曲别音兮，令姿煌煌。\n绣袂捧琴兮，登君子堂。\n如彼萱草兮，使我忧忘。\n欲赠之以紫玉尺，白银铛，久不见之兮，湘水茫茫。",
        "dynasty": "唐",
        "collection_info": null
    },
    {
        "uuid": "1b62aba1bb7a8a889bbad5f9bd975d9b",
        "title": "读离骚经",
        "author": "贯休",
        "content": "湘江滨，湘江滨，兰红芷白波如银，终须一去呼湘君。\n问湘神，云中君，不知何以交灵均。\n我恐湘江之鱼兮，死后尽为人。\n曾食灵均之肉兮，箇箇为忠臣。\n又想灵均之骨兮终不曲，千年波底色如玉。\n谁能入水少取得，香沐函题贡上国。\n贡上国，即全胜和璞悬瓈，垂棘结绿。",
        "dynasty": "唐",
        "collection_info": null
    },
    {
        "uuid": "793102d5a4a856b0399445f11034e736",
        "title": "阳春曲",
        "author": "贯休",
        "content": "为口莫学阮嗣宗，不言是非非至公。\n为手须似朱云辈，折槛英风至今在。\n男儿结髮事君亲，须斅前贤多慷慨。\n历数雍熙房与杜，魏公姚公宋开府。\n尽向天上仙宫闲处坐，何不却辞上帝下下土？忍见苍生苦苦苦。",
        "dynasty": "唐",
        "collection_info": null
    },
    {
        "uuid": "39be0664e7bada92efc7abfa7d421f83",
        "title": "白雪曲",
        "author": "贯休",
        "content": "列鼎佩金章，泪眼看风枝。\n却思食藜藿，身作屠沽儿。\n负米无远近，所希升斗归。\n为人无贵贱，莫学鸡狗肥。\n斯言如不忘，别更无光辉。\n斯言如或忘，即安用人为。",
        "dynasty": "唐",
        "collection_info": null
    },
    {
        "uuid": "f665f7218d7768dcc0c60a0b4735332f",
        "title": "上留田",
        "author": "贯休",
        "content": "父不父，兄不兄。\n上留田，蝥贼生。\n徒陟冈，泪峥嵘。\n我欲使诸凡鸟雀，尽变为鹡鸰。\n我欲使诸凡草木，尽变为田荆。\n邻人歌，邻人歌。\n古风清，清风生。",
        "dynasty": "唐",
        "collection_info": null
    },
    {
        "uuid": "64fc1ca8a33a17be16e37ca43076a84e",
        "title": "胡无人",
        "author": "贯休",
        "content": "霍嫖姚，赵充国，天子将之平朔漠。\n肉胡之肉，烬胡帐幄。\n千里万里，唯留胡之空壳。\n边风萧萧，榆叶初落。\n杀气昼赤，枯骨夜哭。\n将军既立殊勋，遂有胡无人曲。\n我闻之，天子富有四海。\n德被无垠，但令一物得所。\n八表来宾，亦何必令彼胡无人。",
        "dynasty": "唐",
        "collection_info": null
    },
    {
        "uuid": "f58a74f2320d123f016dcf9b8dbfb70c",
        "title": "苦寒行",
        "author": "贯休",
        "content": "北风北风，职何严毒。\n摧壮士心，缩金乌足。\n冻云嚣嚣，碍雪一片下不得。\n声遶枯桑，根在沙塞。\n黄河彻底，顽直到海。\n一气抟束，万物无态。\n唯有吾庭前杉松树枝，枝枝健在。",
        "dynasty": "唐",
        "collection_info": null
    },
    {
        "uuid": "6b932b314fbd48b7dac8e9f6656908ea",
        "title": "蒿里",
        "author": "贯休",
        "content": "兔不迟，乌更急，但恐穆王八骏，着鞭不及。\n所以蒿里，坟出蕺蕺。\n气凌云天，龙腾凤集。\n尽为风消土吃，狐掇蚁拾，黄金不啼玉不泣。\n白杨骚屑，乱风愁月。\n折碑石人，莽秽榛没。\n牛羊窸窣，时见牧童儿，弄枯骨。",
        "dynasty": "唐",
        "collection_info": null
    },
    {
        "uuid": "4571c5ba8eea50bdd296c2dd803aa3aa",
        "title": "临高台",
        "author": "贯休",
        "content": "凉风吹远念，使我升高台。\n宁知数片云，不是旧山来。\n故人天一涯，久客殊未回。\n鴈来不得书，空寄声哀哀。",
        "dynasty": "唐",
        "collection_info": null
    },
    {
        "uuid": "52227ea05e26a263edbc70239aab47db",
        "title": "杞梁妻",
        "author": "贯休",
        "content": "秦之无道兮四海枯，筑长城兮遮北胡。\n筑人筑土一万里，杞梁贞妇啼呜呜。\n上无父兮中无夫，下无子兮孤復孤。\n一号城崩塞色苦，再号杞梁骨出土。\n疲魂饥魄相逐归，陌上少年莫相非。",
        "dynasty": "唐",
        "collection_info": null
    },
    {
        "uuid": "d3e6c9b660010ca34fe002437df6f918",
        "title": "古离别",
        "author": "贯休",
        "content": "离恨如旨酒，古今饮皆醉。\n只恐长江水，尽是儿女泪。\n伊余非此辈，送人空把臂。\n他日再相逢，清风动天地。",
        "dynasty": "唐",
        "collection_info": null
    },
    {
        "uuid": "c13dad2e599e5f92a58df1a7672098af",
        "title": "战城南二首 一",
        "author": "贯休",
        "content": "万里桑干傍，茫茫古蕃壤。\n将军貌憔悴，抚剑悲年长。\n胡兵尚陵逼，久住亦非强。\n邯郸少年辈，箇箇有伎俩。\n拖枪半夜去，雪片大如掌。",
        "dynasty": "唐",
        "collection_info": null
    },
    {
        "uuid": "2b46622e6950a0386ad22b538f2b9542",
        "title": "战城南二首 二",
        "author": "贯休",
        "content": "碛中有阴兵，战马时惊蹶。\n轻猛李陵心，摧残苏武节。\n黄金锁子甲，风吹色如铁。\n十载不封侯，茫茫向谁说。",
        "dynasty": "唐",
        "collection_info": null
    },
    {
        "uuid": "d5f807622c7038424a4097fb31cfd1dc",
        "title": "少年行 一",
        "author": "贯休",
        "content": "锦衣鲜华手擎鹘，闲行气貌多轻忽。\n稼穑艰难总不知，五帝三王是何物。",
        "dynasty": "唐",
        "collection_info": null
    },
    {
        "uuid": "30cd936803f3dc3e4f7393ccc10a707f",
        "title": "少年行 二",
        "author": "贯休",
        "content": "自拳五色裘，迸入他人宅。\n却捉苍头奴，玉鞭打一百。",
        "dynasty": "唐",
        "collection_info": null
    },
    {
        "uuid": "2d57474b8ad8059fbefe435701c57b5a",
        "title": "少年行 三",
        "author": "贯休",
        "content": "面白如削玉，猖狂曲江曲。\n马上黄金鞍，适来新赌得。",
        "dynasty": "唐",
        "collection_info": null
    },
    {
        "uuid": "ca416450a68944f042f4f26bf74cea01",
        "title": "梦游仙四首 一",
        "author": "贯休",
        "content": "梦到海中山，入箇白银宅。\n逢见一道士，称是李八伯。",
        "dynasty": "唐",
        "collection_info": null
    },
    {
        "uuid": "781807b05d5a2d7a5cedf216be9bc745",
        "title": "梦游仙四首 二",
        "author": "贯休",
        "content": "三四仙女儿，身着瑟瑟衣。\n手把明月珠，打落金色梨。",
        "dynasty": "唐",
        "collection_info": null
    },
    {
        "uuid": "246b86866d703cde848efab59ba11c58",
        "title": "梦游仙四首 三",
        "author": "贯休",
        "content": "车渠地无尘，行至瑶池滨。\n森森椿树下，白龙来嗅人。",
        "dynasty": "唐",
        "collection_info": null
    },
    {
        "uuid": "60fd0122df33f49bcc77abd1f3f9ada9",
        "title": "梦游仙四首 四",
        "author": "贯休",
        "content": "宫殿峥嵘笼紫气，金渠玉砂五色水。\n守阍仙婢相倚睡，偷摘蟠桃几倒地。",
        "dynasty": "唐",
        "collection_info": null
    },
    {
        "uuid": "2ac60737f6ad78916ae544a8a0afa1d6",
        "title": "轻薄篇二首 一",
        "author": "贯休",
        "content": "绣林锦野，春态相压。\n谁家少年，马蹄蹋蹋。\n鬬鸡走狗夜不归，一掷赌却如花妾。\n谁云不颠不狂，其名不彰。\n悲夫！。",
        "dynasty": "唐",
        "collection_info": null
    },
    {
        "uuid": "9af5746398cfb169ee39709210f5a126",
        "title": "轻薄篇二首 二",
        "author": "贯休",
        "content": "木落萧萧，虫鸣唧唧。\n不觉朱蔫脸红，霜劫鬓漆。\n世途多事，泣向秋日。\n方今少壮不努力，老大徒伤悲。",
        "dynasty": "唐",
        "collection_info": null
    },
    {
        "uuid": "94b4f85c912fa1e6ec318f00285d91fe",
        "title": "长安道",
        "author": "贯休",
        "content": "憧憧合合，八表一辙。\n黄尘雾合，车马火热。\n名汤风雨，利辗霜雪。\n千车万驮，半宿关月。\n上有尧禹，下有夔卨。\n紫气银轮兮，常覆金阙。\n仙掌捧日兮，浊河澄澈。\n愚将草木兮有言，与华封人兮不别。",
        "dynasty": "唐",
        "collection_info": null
    },
    {
        "uuid": "55327a1796ba28d09c6a84b33b380bea",
        "title": "洛阳尘",
        "author": "贯休",
        "content": "昔时昔时洛城人，今作茫茫洛城尘。\n我闻富有石季伦，楼台五色干星辰。\n乐如天乐日夜闻，锦姝绣妾何纷纷。\n真珠帘中，姑射神人。\n文金线玉，香成暮云。\n孙秀若不杀，晋室应更贫。\n伊水削行路，冢石花磷磷。\n苍茫金谷园，牛羊龁荆榛。\n飞鸟好羽毛，疑是绿珠身。",
        "dynasty": "唐",
        "collection_info": null
    },
    {
        "uuid": "87aa75d194bb14e3f69f367ef8f514a0",
        "title": "富贵曲二首 一",
        "author": "贯休",
        "content": "有金张族，骄奢相续。\n琼树玉堂，雕墻绣毂。\n纨绮杂杂，钟鼓合合。\n美人如白牡丹花，半日只舞得一曲。\n乐不乐，足不足，争教他爱山青水绿。",
        "dynasty": "唐",
        "collection_info": null
    },
    {
        "uuid": "392a0cf4beac6cf9752b6c62bb045344",
        "title": "富贵曲二首 二",
        "author": "贯休",
        "content": "如神若仙，似兰同雪。\n乐戒于极，胡不知辍。\n只欲更缀上落花，恨不能把住明月。\n太山肉尽，东海酒竭。\n佳人醉唱，敲玉钗折。\n宁知耘田车水翁，日日日灸背欲裂。",
        "dynasty": "唐",
        "collection_info": null
    },
    {
        "uuid": "8c84fb758a3b07981c5a04a4d3b8fee9",
        "title": "野田黄雀行",
        "author": "贯休",
        "content": "高树风多，吹尔巢落。\n深蒿叶暖，宜尔依泊。\n莫近鸮类，蛛网亦恶。\n饮野田之清水，食野田之黄粟。\n深花中睡，𡋯土裏浴。\n如此即全胜啄太仓之谷，而更穿人之屋。",
        "dynasty": "唐",
        "collection_info": null
    },
    {
        "uuid": "450a0877d5fa8acec6c2e306b0d5e703",
        "title": "古意九首 一",
        "author": "贯休",
        "content": "一雨火云尽，闭门心冥冥。\n兰花与芙蓉，满院同芳馨。\n佳人天一涯，好鸟何嘤嘤。\n我有双白璧，不羡于虞卿。\n我有径寸珠，别是天地精。\n玩之室生白，潇洒身安轻。\n只应天上人，见我双眼明。",
        "dynasty": "唐",
        "collection_info": null
    },
    {
        "uuid": "5682dd536b3bc576acc6b48e40ac38a4",
        "title": "古意九首 二",
        "author": "贯休",
        "content": "阳乌烁万物，草木怀春恩。\n茫茫尘土飞，培壅名利根。\n我本是蓑笠，幼知天子尊。\n学为毛氏诗，亦多直致言。\n不慕需臑类，附势同崩奔。\n唯寻桃李蹊，去去长者门。",
        "dynasty": "唐",
        "collection_info": null
    },
    {
        "uuid": "6461cae58518a84ad4ad4dabf3fe1704",
        "title": "古意九首 三",
        "author": "贯休",
        "content": "美人如游龙，被服金鸳鸯。\n手把古刀尺，在彼白玉堂。\n文章深掣曳，珂佩鸣丁当。\n好风吹桃花，片片落银床。\n何妨学羽翰，远逐朱鸟翔。",
        "dynasty": "唐",
        "collection_info": null
    },
    {
        "uuid": "3e771a9fd291b74336d995582751cc3d",
        "title": "古意九首 四",
        "author": "贯休",
        "content": "干坤有清气，散入诗人脾。\n圣贤遗清风，不在恶木枝。\n千人万人中，一人两人知。\n忆在东溪日，花开叶落时。\n几拟以黄金，铸作钟子期。",
        "dynasty": "唐",
        "collection_info": null
    },
    {
        "uuid": "ebd4c4885d04693214f44b8670253178",
        "title": "古意九首 五",
        "author": "贯休",
        "content": "莫轻白云白，不与风雨会。\n莫见守羊儿，或是初平辈。\n人生非日月，光辉岂常在。\n一荣与一辱，古今常相对。\n君不见于公门，子孙好冠盖。",
        "dynasty": "唐",
        "collection_info": null
    },
    {
        "uuid": "f43ed71668929f7a514f95fe591b6be7",
        "title": "古意九首 六",
        "author": "贯休",
        "content": "古交如真金，百炼色不回。\n今交如暴流，儵忽生尘埃。\n我愿君子气，散为青松栽。\n我恐荆棘花，只为小人开。\n伤心復伤心，吟上高高台。",
        "dynasty": "唐",
        "collection_info": null
    },
    {
        "uuid": "0348f0ba18f8144539f66ee91f6b22c8",
        "title": "古意九首 七",
        "author": "贯休",
        "content": "常思谢康乐，文章有神力。\n是何清风清，凛然似相识。\n一种为顽嚚，得作翻经石。\n一种为枯槁，得作登山屐。\n永嘉为郡后，山水添鲜碧。\n何当学羽翰，一去观遗迹。",
        "dynasty": "唐",
        "collection_info": null
    },
    {
        "uuid": "cc234120a466fade0075474981714a08",
        "title": "古意九首 八",
        "author": "贯休",
        "content": "常思李太白，仙笔驱造化。\n玄宗致之七宝床，虎殿龙楼无不可。\n一朝力士脱靴后，玉上青蝇生一箇。\n紫皇殿前五色麟，忽然掣断黄金锁。\n五湖大浪如银山，满船载酒挝鼓过。\n贺老成异物，颠狂谁敢和。\n宁知江边坟，不是犹醉卧。",
        "dynasty": "唐",
        "collection_info": null
    },
    {
        "uuid": "7608db55976a2e857527e6d4b277977c",
        "title": "古意九首 九",
        "author": "贯休",
        "content": "忆在山中时，丹桂花葳蕤。\n红泉浸瑶草，白日生华滋。\n箬屋开地鑪，翠墻挂藤衣。\n看经竹窗边，白猨三两枝。\n东峰有老人，眼碧头骨奇。\n种薤煮白石，旨趣如婴儿。\n月上来打门，月落方始归。\n授我微妙诀，恬澹无所为。\n别来六七年，只恐白日飞。",
        "dynasty": "唐",
        "collection_info": null
    },
    {
        "uuid": "f68fae749e9af7ce7321af7cea359acf",
        "title": "酷吏词",
        "author": "贯休",
        "content": "霰雨灂灂，风号如斸。\n有叟有叟，暮投我宿。\n吁叹自语，云太守酷。\n如何如何，掠脂斡肉。\n吴姬唱一曲，等闲破红束。\n韩娥唱一曲，锦段鲜照屋。\n宁知一曲两曲謌，曾使千人万人哭。\n不惟哭，亦白其头，饥其族，所以祥风不来，和气不復。\n蝗乎蠈忽，东西南北。",
        "dynasty": "唐",
        "collection_info": null
    },
    {
        "uuid": "71e58987ba229c3898e69e46577075d1",
        "title": "还举人歌行卷",
        "author": "贯休",
        "content": "厚于铁围山上铁，薄似双成仙体缬。\n蜀机凤雏动蹩躠，珊瑚枝枝撑着月。\n王恺家中藏难掘，颜回饥僝愁天雪。\n古松直笔雷不折，雪衣女啄蟠桃缺。",
        "dynasty": "唐",
        "collection_info": null
    },
    {
        "uuid": "65465f5c6832cc649f6e198bd30117c1",
        "title": "陈宫词",
        "author": "贯休",
        "content": "缅想当时宫阙盛，荒宴椒房懱尧圣。\n玉树花歌百花裏，珊瑚窗中海日迸。\n大臣来朝酒未醒，酒醒忠谏多不听。\n陈宫因此成野田，耕人犂破宫人镜。",
        "dynasty": "唐",
        "collection_info": null
    },
    {
        "uuid": "290caf34225841053b569a4edc0d24a7",
        "title": "拟齐梁酬所知见赠二首 一",
        "author": "贯休",
        "content": "静只焚香坐，咏怀悲岁阑。\n佳人忽有赠，满手红琅玕。\n不独耀肌魄，将行为羽翰。\n酬如上青天，风雪空漫漫。",
        "dynasty": "唐",
        "collection_info": null
    },
    {
        "uuid": "1cdc4b1b663ad674299f99b856401784",
        "title": "拟齐梁酬所知见赠二首 二",
        "author": "贯休",
        "content": "美如仙鼎金，清如纤手琴。\n孙登啸一声，缥缈不可寻。\n但觉神洋洋，如入三昧林。\n释手復在手，古意深復深。\n惭无英琼瑶，何以酬知音。",
        "dynasty": "唐",
        "collection_info": null
    },
    {
        "uuid": "8ee5640c1c2d68487c55d633badb16d5",
        "title": "经古战场",
        "author": "贯休",
        "content": "茫茫凶荒，迥如天设。\n驻马四顾，气候迂结。\n秋空峥嵘，黄日将没。\n多少行人，白日见物。\n莫道路高低，尽是战骨。\n莫见地赤碧，尽是征血。\n昔人昔人既能忠尽于力，身糜戈戟。\n脂其风，膏其域。\n今人何不绳其塍？植其食。\n而使空旷年年，常贮愁烟。\n使我至此，不能无言。",
        "dynasty": "唐",
        "collection_info": null
    },
    {
        "uuid": "adf0df58eed0b8f860053896b7db7d95",
        "title": "村行遇猎",
        "author": "贯休",
        "content": "猎师纷纷走榛莽，女亦相随把弓矢。\n南北东西尽杀心，断烧残云在围裏。\n鹘拂荒田兔成血，竿打黄茅雉惊起。\n伤嗟箇辈亦是人，一生将此关身己。\n我闻天地之大德曰生，又闻万事皆天意。\n何遣此人又如此，犹更愿天公一丈雪，深山麋鹿尽冻死。",
        "dynasty": "唐",
        "collection_info": null
    },
    {
        "uuid": "ee2bf38e323da5439b01cb049423a3df",
        "title": "渔家",
        "author": "贯休",
        "content": "赤芦盖屋低压恰，沙涨柴门水痕迭。\n黄鸡青犬花蒙笼，渔女渔儿扫风叶。\n有叟相逢带秋醉，自拔船桩色无媿。\n前山脚下得鱼多，恶浪堆中尽头睡。\n但得忘筌心自乐，肯羡前贤钓清渭。\n终须画取挂秋堂，与尔为邻有深意。",
        "dynasty": "唐",
        "collection_info": null
    },
    {
        "uuid": "7b94d5b0a4e9ec609b6a0af71564de9a",
        "title": "田家作",
        "author": "贯休",
        "content": "田家老翁无可作，昼甑蒸梨香漠漠。\n只向阶前曝背眠，赤桑大叶时时落。\n古壍侵门桃竹密，仓囤峨峨欲遮日。\n自云孙子解耕耘，四五年来腹多实。\n我闻此语心自悲，世上悠悠岂得知，稼而不穑徒尔为。",
        "dynasty": "唐",
        "collection_info": null
    },
    {
        "uuid": "45f1e182943494ea1fc745e45052e92c",
        "title": "江边祠",
        "author": "贯休",
        "content": "松森森，江浑浑，江边古祠空闭门。\n精灵应醉社日酒，白龟咬断菖蒲根。\n花残泠红宿雨滴，土龙甲湿鬼眼赤。\n天符早晚下空碧，昨夜前村行霹雳。",
        "dynasty": "唐",
        "collection_info": null
    },
    {
        "uuid": "91a4113439fb93352929b666da6d0ef9",
        "title": "苦热寄赤松道者",
        "author": "贯休",
        "content": "天云如烧人如炙，天地鑪中更合适。\n蝉喘雷干冰井融，些子清风有何益。\n守羊真人聃之役，高吟招隐倚碧壁。\n紫气红烟鲜的的，涧茗园瓜曲尘色，骄冷奢凉合相忆。",
        "dynasty": "唐",
        "collection_info": null
    },
    {
        "uuid": "842381c453e79abfd0d672a29955dd4f",
        "title": "偶作二首 一",
        "author": "贯休",
        "content": "新诗一千首，古锦初下机。\n除月与鬼神，别未有人知。\n子期去不返，浩浩良不悲。\n不知天地间，知者復是谁。",
        "dynasty": "唐",
        "collection_info": null
    },
    {
        "uuid": "c445ff5c90abd3fc86b961988859c5fb",
        "title": "偶作二首 二",
        "author": "贯休",
        "content": "门前数枝路，路路车马鸣。\n名埃与利尘，千里万里行。\n只见青山高，岂见青山平。\n朱门势峨峨，冠盖何光明。\n黄鸟在花裏，青蝉夺其声。\n尔生非金玉，岂常贵復贞。\n寄言之子心，可以归无形。",
        "dynasty": "唐",
        "collection_info": null
    },
    {
        "uuid": "dcc58142a6b32279c98f1a6d4e4f09f1",
        "title": "夜夜曲",
        "author": "贯休",
        "content": "蟪蛄切切风骚骚，芙蓉喷香蟾蜍高。\n孤灯耿耿征妇劳，更深扑落金错刀。",
        "dynasty": "唐",
        "collection_info": null
    },
    {
        "uuid": "aaec18e4c739a5bdc310e8c0339488ea",
        "title": "春晚书山家屋壁二首 一",
        "author": "贯休",
        "content": "柴门寂寂黍饭馨，山家烟火春雨晴。\n庭花蒙蒙水泠泠，小儿啼索树上莺。",
        "dynasty": "唐",
        "collection_info": null
    },
    {
        "uuid": "24de286650e59d8ceb5af69127719cb2",
        "title": "春晚书山家屋壁二首 二",
        "author": "贯休",
        "content": "水香塘黑蒲森森，鸳鸯鸂鶒如家禽。\n前村后垄桑柘深，东邻西舍无相侵。\n蚕娘洗茧前溪渌，牧童吹笛和衣浴。\n山翁留我宿又宿，笑指西坡瓜豆熟。",
        "dynasty": "唐",
        "collection_info": null
    },
    {
        "uuid": "7eaccf80e38f59223af776196148efba",
        "title": "春晚闲居寄陈嵩伯",
        "author": "贯休",
        "content": "春霖闭门久，春色聚庭木。\n一梦辞旧山，四邻有新哭。\n菰蒲生白水，风篁擢纤玉。\n为忆湖上翁，花时独冥目。",
        "dynasty": "唐",
        "collection_info": null
    },
    {
        "uuid": "0c777f3c4e8cca672a6268a92af23ce1",
        "title": "长持经僧",
        "author": "贯休",
        "content": "唠唠长夜坐，唠唠早起。\n杉森森，不见长，人声续续如流水。\n摐金挣玉，吐宫嚥征。\n头低草木，手合神鬼。\n日消三两黄金争得止，而槁木朽枝，一食而已。\n伤嗟浮世之人，善事不曾入耳。",
        "dynasty": "唐",
        "collection_info": null
    },
    {
        "uuid": "0cbe705fa50de82cfdcf72b94b44327b",
        "title": "茫茫曲",
        "author": "贯休",
        "content": "茫茫復茫茫，满眼皆埃尘。\n莫言白髮多，茎茎是愁筋。\n未达苦雕僞，及达多不仁。\n浅深与高低，尽能生棘榛，茫茫四大愁杀人。",
        "dynasty": "唐",
        "collection_info": null
    },
    {
        "uuid": "ecb87313aa4d6ea5aeca3898dea1d1c7",
        "title": "古镜词上刘侍郎",
        "author": "贯休",
        "content": "至宝不自宝，照古还照今。\n仙人手胼胝，寥泬秋沈沈。\n不是十二面，不是百炼金。\n若非八彩眉，不可辄照临。\n即归玉案头，为君整冠簪。\n即居吾君手，照出天下心。\n恭闻太宗朝，此镜当宸襟。\n六合悬清光，万里无尘侵。\n此镜今又出，天地还得一。",
        "dynasty": "唐",
        "collection_info": null
    },
    {
        "uuid": "c79b481b04b0fc3a3789350b6fb186d5",
        "title": "送姜道士归南岳",
        "author": "贯休",
        "content": "松品落落，雪格索索。\n眼有三角，头峭五岳。\n若不居岳，此处难着。\n药僮貌蛮名鄙彼，葫芦酒满担劣起。\n万里长风啸一声，九贞须拍黄金几。\n落叶萧萧□杳□，送师言了意未了。\n意未了，他时为我致取一部音声鸟。",
        "dynasty": "唐",
        "collection_info": null
    },
    {
        "uuid": "4c04e5d9400695ef63f721c789924439",
        "title": "了仙谣",
        "author": "贯休",
        "content": "海中紫雾蓬莱岛，安期子乔去何早。\n游戏多骑白骐驎，鬚髮如银未曾老。\n亦留仙诀在人间，啮镞终言药非道。\n始皇不得此深旨，远遣徐福生忧恼。\n紫朮黄精心上苗，大还小还行中宝。\n若师方术弃心师，浪似雪山何处讨。",
        "dynasty": "唐",
        "collection_info": null
    },
    {
        "uuid": "78c9cf4ce9159d46b9eaac2e9d8c16e9",
        "title": "循吏曲上王使君",
        "author": "贯休",
        "content": "需宿需宿，炳烂光合。\n蒸蒸婺民，钟此多福。\n自东自西，自南自北。\n伊飞伊走，乳乳良牧。\n和气无形，春光自成。\n大信不信，贻厥无朕。\n需女需女，尔亦须语。\n使君为理，玄风震古。\n需女需女，尔亦须语。\n我愿喙长三千里，枕着玉阶奏明主。",
        "dynasty": "唐",
        "collection_info": null
    },
    {
        "uuid": "144d59a7bf51d958f63bdc994cde4c23",
        "title": "古镜词",
        "author": "贯休",
        "content": "我有一面镜，新磨似秋月。\n上唯金膏香，下状骊龙窟。\n等闲不欲开，丑者多不悦。\n或问几千年，轩辕手中物。",
        "dynasty": "唐",
        "collection_info": null
    },
    {
        "uuid": "e4d678d6f8303b2d83c1641a707b2b20",
        "title": "怀张为周朴",
        "author": "贯休",
        "content": "张周二夫子，诗好人太癖。\n更不过岭来，如今头尽白。\n人传禹力不到处，河声流向西。\n又到处即闭户，逢君方展眉。\n不知是不是，若是即大奇。\n我又闻二公，心与人不同。\n一生常在寂寞中，有时狂吟入僧宅。\n锦囊鸟啼荔枝红，有时冥搜海山脑。\n珊瑚枝动日杲杲，圣君在上知不知，赤面浊醪许多好。",
        "dynasty": "唐",
        "collection_info": null
    },
    {
        "uuid": "2bbc46566bb760cec6e69fefb1104ebd",
        "title": "题弘顗三藏院",
        "author": "贯休",
        "content": "仪清态淡雕琼瓌，捲帘潇洒无尘埃。\n岳茶如乳庭花开，信心弟子时时来。\n灌顶坛严伸㽬塞，三十年功苦拘束。\n梵僧梦裏授微言，雪岭白牛力深得。\n水精一索香一炉，红莲花舌生醍醐。\n初听喉音宝楼阁，如闻魔王宫殿拉金瓦落。\n次听妙音大随求，更觉人间万事深悠悠。\n四音俱作清且柔，爱河浊浪却倒流。\n却倒流兮无处去，碧海含空日初曙。",
        "dynasty": "唐",
        "collection_info": null
    },
    {
        "uuid": "91378129f6f0dc364b89759dd0ad9032",
        "title": "古意代友人投所知",
        "author": "贯休",
        "content": "青松虽有花，有花不如无。\n贫井泉虽清，且无金辘轳。\n客从远方来，遗我古铜镜。\n挂之玉堂上，如对轩辕圣。\n天龙睡坤腹，土蚀金鬣绿。\n因知燕赵佳人颜似玉，不得此镜终不。",
        "dynasty": "唐",
        "collection_info": null
    },
    {
        "uuid": "7129b24750a3be7e42de2dcbda9c71d5",
        "title": "闻知己入翰林",
        "author": "贯休",
        "content": "天骥头似鸟，[倐]忽四天下。\n南金色如椹，入火不见火。\n吾交二名士，遽立于帝左。\n凤姿既出世，天意嘱在我。\n奇哉子渊颂，无可无不可。",
        "dynasty": "唐",
        "collection_info": null
    },
    {
        "uuid": "335de825bc92b173caf6f28ce34f032a",
        "title": "上裴大夫二首 一",
        "author": "贯休",
        "content": "我有一端绮，花彩鸾凤羣。\n佳人金错刀，何似裁此文。",
        "dynasty": "唐",
        "collection_info": null
    },
    {
        "uuid": "997ec4796786ea343a17e4256a6a0a05",
        "title": "上裴大夫二首 二",
        "author": "贯休",
        "content": "我有白云琴，朴斲天地精。\n俚耳不使闻，虑同众乐听。\n指指法仙法，声声圣人声。\n一弹四时和，再弹中古清。\n庭前梧桐枝，飒飒南风生。\n还希师旷怀，见我心不轻。",
        "dynasty": "唐",
        "collection_info": null
    },
    {
        "uuid": "fbe8857dc332eb1b510384226b26ca97",
        "title": "上刘商州",
        "author": "贯休",
        "content": "周邵吁嘘气，结为祯祥云。\n客从远方来，持此将赠君。\n时命偶不谬，授馆终南东。\n愔愔良吏师，不寐如老农。\n丘轲文之天，代天有余功。\n代天復代天，后稷何所从。",
        "dynasty": "唐",
        "collection_info": null
    },
    {
        "uuid": "b0ccdb7f39523ec92194dd453128041b",
        "title": "闲居拟齐梁四首 一",
        "author": "贯休",
        "content": "夜雨山草滋，爽籁生古木。\n闲吟竹仙偈，清于嚼金玉。\n蟋蟀啼坏墙，苟免悲局促。\n道人优昙花，迢迢远山绿。",
        "dynasty": "唐",
        "collection_info": null
    },
    {
        "uuid": "5d2e025ba5e192d128686419459f9946",
        "title": "闲居拟齐梁四首 二",
        "author": "贯休",
        "content": "果熟无低枝，芳香入屏帷。\n故人久不来，萱草何离离。\n苦吟斋貌减，更被杉风吹。\n独赖湖上翁，时为烹露葵。",
        "dynasty": "唐",
        "collection_info": null
    },
    {
        "uuid": "35c999c3e14edb0b079a88bd9a442eef",
        "title": "闲居拟齐梁四首 三",
        "author": "贯休",
        "content": "红藕暎嘉鲂，澄池照孤坐。\n池痕放文彩，雨气赠慵堕。\n山翁寄朮药，幸得秋病可。\n终召十七人，云中备香火。",
        "dynasty": "唐",
        "collection_info": null
    },
    {
        "uuid": "6200c3b0a2a0ea1f16f93609b1d630fa",
        "title": "闲居拟齐梁四首 四",
        "author": "贯休",
        "content": "清气生沧洲，残云落林薮。\n放鹤久不归，不知更归否。\n支策到江湄，江皋木叶飞。\n自怜为客远，还如鹊遶枝。\n南枝復北枝，玉露沾毛衣。",
        "dynasty": "唐",
        "collection_info": null
    },
    {
        "uuid": "91439c8a7ed355aade309514d03bf2be",
        "title": "塞上曲二首 一",
        "author": "贯休",
        "content": "锦袷胡儿黑如漆，骑羊上冰如箭疾。\n蒲萄酒白雕腊红，苜蓿根甜沙鼠出。\n单于右臂何须断，天子昭昭本如日。\n一握黳髯一握丝，须知只为平戎术。",
        "dynasty": "唐",
        "collection_info": null
    },
    {
        "uuid": "0e2f42711570a4b8b5dd363bc0d12732",
        "title": "塞上曲二首 二",
        "author": "贯休",
        "content": "去年转鬬阴山脚，生得单于却放却。\n今年深入于不毛，胡兵拔帐遗弓刀。\n男儿须展平生志，为国输忠合天地。\n甲穿虽即失黄金，劒缺犹能生紫气。\n塞草萋萋兵士苦，胡虏如今勿胡虏。\n封侯十万始无心，玉关凯入君看取。",
        "dynasty": "唐",
        "collection_info": null
    },
    {
        "uuid": "a6c19f3c975e85c09dff426ac83b1308",
        "title": "拟齐梁体寄冯使君三首 一",
        "author": "贯休",
        "content": "庭鸟多好音，相呼灌木中。\n竹房更何有，还如鸟巢空。\n赖逢富人侯，真东晋谢公。\n煌煌发令姿，珂佩鸣丁冬。\n故山有深霞，未如旌旗红。\n惭非卫霍松，何以当清风。",
        "dynasty": "唐",
        "collection_info": null
    },
    {
        "uuid": "9e61705968a8cf003be80b4d33502005",
        "title": "拟齐梁体寄冯使君三首 二",
        "author": "贯休",
        "content": "露益蝉声长，蕙兰垂紫带。\n清吟代明月，孤云忽为盖。\n伊余石林人，本是烧畬辈。\n频接谢公棊，输多未曾赛。",
        "dynasty": "唐",
        "collection_info": null
    },
    {
        "uuid": "ea46c6b691dcc00dade54a47fa082045",
        "title": "拟齐梁体寄冯使君三首 三",
        "author": "贯休",
        "content": "大道贵无心，圣贤为始慕。\n秋空共澄洁，美玉同贞素。\n伟哉桐江守，雌黄出金口。\n为文能废兴，谈道弭空有。\n雪林槁枯者，坐石听亦久。\n还疑紫磨身，成居灵运后。",
        "dynasty": "唐",
        "collection_info": null
    },
    {
        "uuid": "4611edda26cc8e4ca37f114c90ad5f05",
        "title": "书匡山老僧庵",
        "author": "贯休",
        "content": "篔筜红实好鸟语，银髯瘦僧貌如祖。\n香烟蒙蒙衣上聚，冥心缥缈入铁圄。\n白麏作梦枕藤屦，东峯山媪贡瓜乳。",
        "dynasty": "唐",
        "collection_info": null
    },
    {
        "uuid": "06fffe49d4f3a800fe7cd267233f8344",
        "title": "读顾况歌行",
        "author": "贯休",
        "content": "雪泥露金冰滴瓦，枫柽火着僧留坐。\n忽覩逋翁一轴歌，始觉诗魔辜负我。\n花飞飞，雪霏霏，三珠树晓珠纍纍。\n妖狐爬出西子骨，雷车拶破织女机。\n忆昔鄱阳寺中见一碣，逋翁词兮逋翁札。\n庾翼未伏王右军，李白不知谁拟杀。\n别，别，若非仙眼应难别。\n不可说，不可说，离乱乱离应打折。",
        "dynasty": "唐",
        "collection_info": null
    },
    {
        "uuid": "ef6ca7e4b7a4ed0fc1fe42b5aa7a0041",
        "title": "冬末病中作二首 一",
        "author": "贯休",
        "content": "冬风吹草木，亦吹我病根。\n故人久不来，冷落如丘园。\n聃龙与摩诘，吁叹非不闻。\n顾惟年少时，未合多忧懃。\n风钟远孤枕，雪水流冻痕。\n空余微妙心，期空静者论。",
        "dynasty": "唐",
        "collection_info": null
    },
    {
        "uuid": "402c1a371f8d60f53a0dbeb81226ca88",
        "title": "冬末病中作二首 二",
        "author": "贯休",
        "content": "胸中有一物，旅拒復攻击。\n向下还上来，唯疑是肺石。\n山童顽且小，用之復何益。\n教洗煮茶铛，雪团打邻壁。\n宛转无好姿，裴回更何适。\n庭前早梅树，坐见花尽碧。\n屋老多鼠窠，窗卑露山脊。\n近来胸中物，已似输药力。\n微吟復微今，依稀似庄舃。",
        "dynasty": "唐",
        "collection_info": null
    },
    {
        "uuid": "e25191c42eed634fbea3e24e65843ec7",
        "title": "遇叶进士",
        "author": "贯休",
        "content": "文章拟真宰，仪冠冷如[璧]。\n山寺偶相逢，眼青胜山色。\n气隆多慷慨，语澹无他力。\n金绳残果落，竹阁凉雨滴。\n自媿龙钟人，见此冲天翼。",
        "dynasty": "唐",
        "collection_info": null
    },
    {
        "uuid": "9bb15d7ec885d6eeb0a798d0a53bfe2e",
        "title": "寄杜使君",
        "author": "贯休",
        "content": "清辰捲珠帘，盥漱香满室。\n杉松经雪后，别有精彩出。\n琅函芙蓉书，开之向阶日。\n好鸟常解来，孤云偶相失。\n有时作章句，气概还鲜逸。\n茫茫世情世，谁人爱真实。\n清高慕玄度，宴默攀道一。\n残磬隔风林，微阳解冰笔。\n亦知休明代，谅无经济术。\n门前九箇峯，终拟为文乞。",
        "dynasty": "唐",
        "collection_info": null
    },
    {
        "uuid": "44ce53152e91e68a67297c7ecbd241a6",
        "title": "寄高员外",
        "author": "贯休",
        "content": "冷冽苍黄风似劈，雪骨冰筋满瑶席。\n庭松流污相抵吃，霜絮重裘火无力。\n孤峯地鑪烧白枥，庞眉道者应相忆。\n儵忽维阳岁云暮，寂寥不觉成章句。\n惟应将寄蘂珠宫，禅剎云深一来否。",
        "dynasty": "唐",
        "collection_info": null
    },
    {
        "uuid": "4523fdc502e0ef25a99fc5b796dd3237",
        "title": "书陈处士屋壁二首 一",
        "author": "贯休",
        "content": "有叟傲尧日，髮白肌肤红。\n妻子亦读书，种兰清溪东。\n白云有奇色，紫桂含天风。\n即应迎鹤书，肯羡于洞洪。",
        "dynasty": "唐",
        "collection_info": null
    },
    {
        "uuid": "1db3c0904f7b3fdb8f6ec708ee1104bd",
        "title": "书陈处士屋壁二首 二",
        "author": "贯休",
        "content": "高步前山前，高歌北山北。\n数载卖甘橙，山赀近云足。\n新诗不将出，往往僧乞得。\n唯云李太白，亦是偷桃贼。\n吟狂鬼神走，酒酽天地[黑]。\n青刍生阶除，撷之束成束。",
        "dynasty": "唐",
        "collection_info": null
    },
    {
        "uuid": "de999adafe9295b98578ca60188855ae",
        "title": "对月作",
        "author": "贯休",
        "content": "今人看此月，古人看此月。\n如何古人心，难向今人说。\n古人求禄以及亲，及之如之何。\n忠孝为朱轮，今人求禄唯庇身。\n庇身如之何，恶木多斜文。\n斜文復斜文，颠窒何纷纷。",
        "dynasty": "唐",
        "collection_info": null
    },
    {
        "uuid": "28003d329ae59443e8992470b8e1f7c9",
        "title": "山茶花",
        "author": "贯休",
        "content": "风裁日染开仙囿，百花色死猩血谬。\n今朝一朵堕阶前，应有看人怨孙秀。",
        "dynasty": "唐",
        "collection_info": null
    },
    {
        "uuid": "91705ca0ff19b90652253b6ae8d9c910",
        "title": "上孙使君",
        "author": "贯休",
        "content": "圣主得贤臣，天地方交泰。\n恭惟岳精粹，多出于昭代。\n君侯握文镜，独立尘埃外。\n王演俗容仪，崔陵小风概。\n馨香拥兰雪，峻秀高嵩岱。\n嵇松领岁寒，庄劒无砻淬。\n威棱玉霜直，匠石金槌大。\n诗穿明月珠，道拍安期背。\n中兴鸾凤集，直道风云会。\n万卷似无书，三山如历块。\n德乎天所纵，清矣谁堪对。\n有法在朝端，无尘到冠盖。\n具瞻从密勿，旦夕调鼎鼐。\n为君整衢尊，为君戢蕃塞。\n岂知吾后意，忧此毘陵最。\n亲手赐彤弓，苍生是繄赖。\n下车邻寇散，是物冰壶内。\n龚遂[爱]廉平，次公太繁碎。\n袴襦砧动地，父母歌阛阓。\n□雪鏁戈鋋，非烟遶旌斾。\n宁思子产冰，肯羡任棠薤。\n忽如春再来，不独天重戴。\n昂藏海峤鹤，冷碧仙庭桧。\n物物动和气，家家有新态。\n芙蓉开帟幕，锦帐无纤壒。\n鼓角穿冻云，恩波动耕耒。\n奸回改精魄，礼教书绅带。\n必于尧舜日，还似房杜辈。\n野人有章句，格力亦慷慨。\n若不入丘门，世间更谁爱。",
        "dynasty": "唐",
        "collection_info": null
    },
    {
        "uuid": "765007322b69fddc4d9eb0f983e3e2c1",
        "title": "哭灵一上人",
        "author": "贯休",
        "content": "一公何不在，空有远公名。\n共说岑山路，今时不可行。\n旧房松更老，新塔草初生。\n经论传缁侣，文章遍墨卿。\n禅林枝干折，法宇栋梁倾。\n谁俊修僧史，应知传已成。",
        "dynasty": "唐",
        "collection_info": null
    },
    {
        "uuid": "24c10f41e1068108760f19bba55244d4",
        "title": "行路难 一",
        "author": "贯休",
        "content": "君不见山高海深人不测，古往今来转青碧。\n浅近轻浮莫与交，地卑只解生荆棘。\n谁道黄金如粪土，张耳陈余断消息。\n行路难，行路难，君自看。",
        "dynasty": "唐",
        "collection_info": null
    },
    {
        "uuid": "e1b2a7d86d95bf072d2d4fa16aaff874",
        "title": "行路难 二",
        "author": "贯休",
        "content": "不会当时作天地，刚有多般愚与智。\n到头还用真宰心，何如上下皆清气。\n大道冥冥不知处，那堪顿得羲和辔。\n义不义兮仁不仁，拟学长生更容易。\n负心为垆復为火，缘木求鱼应且止。\n君不见烧金炼石古帝王，鬼火荧荧白杨裏。",
        "dynasty": "唐",
        "collection_info": null
    },
    {
        "uuid": "ea625fb3d3d70292384abcdbe093b44d",
        "title": "行路难 三",
        "author": "贯休",
        "content": "君不见道傍废井生古木，本是骄奢贵人屋。\n几度美人照影来，素绠银缾濯纤玉。\n云飞雨散今如此，绣闼雕甍作荒谷。\n沸渭笙歌君莫夸，不应常是西家哭。\n休谁遗编行者几，至竟终须合天理。\n败他成此亦何功，苏张终作多言鬼。\n行路难，行路难，不在羊肠裏。",
        "dynasty": "唐",
        "collection_info": null
    },
    {
        "uuid": "6973b257ad54479fb5075bcdaf2902b1",
        "title": "行路难 四",
        "author": "贯休",
        "content": "九有茫茫共尧日，浪死虚生亦非一。\n清净玄音竟不闻，花眼酒肠暗如漆。\n或偶因片言隻字登第光二亲，又不能献可替否航要津。\n口谭羲轩与周孔，履行不及屠沽人。\n行路难，行路难，日暮途远空悲叹。",
        "dynasty": "唐",
        "collection_info": null
    },
    {
        "uuid": "2381e321724ea5027b8a1a6c1f54fc05",
        "title": "行路难 五",
        "author": "贯休",
        "content": "君不见道傍树有寄生枝，青青郁郁同荣衰。\n无情之物尚如此，为人不及还堪悲。\n父归坟兮未朝夕，已分黄金争田宅。\n高堂老母头似霜，心作数支泪常滴。\n我闻忽如负芒刺，不独为君空叹息。\n古人尺布犹可缝，浔阳义犬令人忆。\n寄言世上为人子，孝义团圆莫如此。\n若如此，不遄死兮更何俟。",
        "dynasty": "唐",
        "collection_info": null
    },
    {
        "uuid": "590e745511230bf3cb69ae578e0e8bb6",
        "title": "泊秋江",
        "author": "贯休",
        "content": "岸如洞庭山似剡，船漾清溪凉胜簟。\n月白风高不得眠，枯苇丛边钓师魇。",
        "dynasty": "唐",
        "collection_info": null
    },
    {
        "uuid": "d88abf9b66cf9ec5829855344f4064c5",
        "title": "嘲商客",
        "author": "贯休",
        "content": "苇萧萧，风摵摵，落日江头何处客。\n斜倚帆樯不唤人，五湖浪向心中白。",
        "dynasty": "唐",
        "collection_info": null
    },
    {
        "uuid": "29f2cf7d8f6e2040894052503bbe1918",
        "title": "寄王涤",
        "author": "贯休",
        "content": "梅月多开户，衣裳润欲滴。\n寂寥虽无形，不是小讐敌。\n地虚草木壮，雨白桃李赤。\n永日无人来，庭花苦狼籍。\n吟高好鸟觑，风静茶烟直。\n唯思莱子来，衣拖五般色。",
        "dynasty": "唐",
        "collection_info": null
    },
    {
        "uuid": "0985ffeb67442ca7658bb3a667e9c044",
        "title": "上冯使君五首 一",
        "author": "贯休",
        "content": "撑船碧江上，春日何迟迟。\n汀花最深处，拾得鸳鸯儿。",
        "dynasty": "唐",
        "collection_info": null
    },
    {
        "uuid": "8e69e7cec056e78152bfe75d0b0015af",
        "title": "上冯使君五首 二",
        "author": "贯休",
        "content": "渔父无忧苦，水仙亦何别。\n眠在绿苇边，不知钓筒发。",
        "dynasty": "唐",
        "collection_info": null
    },
    {
        "uuid": "5ee3a9bdcf4bfc30da89b4dfabe95f6c",
        "title": "上冯使君五首 三",
        "author": "贯休",
        "content": "樵叟无忧苦，地仙亦何别。\n茆屋岸花中，弄孙头似雪。",
        "dynasty": "唐",
        "collection_info": null
    },
    {
        "uuid": "de123b230cbabe71fb1b2c809ce2da9b",
        "title": "上冯使君五首 四",
        "author": "贯休",
        "content": "扣舷得新诗，茶煮桃花水。\n㠔㠔数片帆，去去殊未已。",
        "dynasty": "唐",
        "collection_info": null
    },
    {
        "uuid": "cd77d2c11a4275f31bb15c8a5c77f4cf",
        "title": "上冯使君五首 五",
        "author": "贯休",
        "content": "仁政无不及，乳獭将子行。\n谁家苦竹林，中有读书声。",
        "dynasty": "唐",
        "collection_info": null
    },
    {
        "uuid": "9cc88bfd0c638c79078951318db83673",
        "title": "拟君子有所思二首 一",
        "author": "贯休",
        "content": "我爱正考甫，思贤作商颂。\n我爱扬子云，理乱皆如凤。\n振衣中夜起，露花香旖旎。\n扑碎骊龙明月珠，敲出凤皇五色髓。\n陋巷萧萧风㭊㭊，缅想斯人胜珪璧。\n寂寥千载不相逢，无限区区尽虚掷。\n君不见沈约道，佳人不在兹，春光为谁惜。",
        "dynasty": "唐",
        "collection_info": null
    },
    {
        "uuid": "e2b6fc9c0377806c6f01ca229663e11c",
        "title": "拟君子有所思二首 二",
        "author": "贯休",
        "content": "安得龙猛笔，点石为黄金。\n散为酷吏家，使无贪残心。\n甘棠密叶成翠幄，欵凤不来天地塞。\n所以倾国倾城人，如今如今不可得。",
        "dynasty": "唐",
        "collection_info": null
    },
    {
        "uuid": "742205af04609254515cb06de6b3f06f",
        "title": "古塞下曲四首 一",
        "author": "贯休",
        "content": "古塞腥膻地，胡兵聚如蝇。\n寒鵰中𩩉石，落在黄河冰。\n苍茫逻逤城，枿枿贼气兴。\n铸金祷秋穹，还拟相凭陵。",
        "dynasty": "唐",
        "collection_info": null
    },
    {
        "uuid": "da54f86b416dd92e9c1963aa783cbe8b",
        "title": "古塞下曲四首 二",
        "author": "贯休",
        "content": "战骨践成尘，飞入征人目。\n黄云忽变黑，战鬼作阵哭。\n阴风吼大漠，火号出不得。\n谁为天子前，唱此边城曲。",
        "dynasty": "唐",
        "collection_info": null
    },
    {
        "uuid": "0f3998586dae5c000eb4623a5716b4b9",
        "title": "古塞下曲四首 三",
        "author": "贯休",
        "content": "日向平沙出，还向平沙没。\n飞蓬落军营，惊鵰去天末。\n帝乡青楼倚霄汉，歌吹掀天对花月。\n岂知塞上望乡人，日日双眸滴清血。",
        "dynasty": "唐",
        "collection_info": null
    },
    {
        "uuid": "872cac2397a02dbdddaea9c81f83cd4f",
        "title": "古塞下曲四首 四",
        "author": "贯休",
        "content": "狼烟在阵云，匈奴爱轻敌。\n领兵不知数，牛羊復吞碛。\n严冬大河枯，嫖姚去深击。\n战血染黄沙，风吹暎天赤。",
        "dynasty": "唐",
        "collection_info": null
    },
    {
        "uuid": "63b3778dec120dc688beca130b74c0c3",
        "title": "鼓腹曲",
        "author": "贯休",
        "content": "我昔不幸兮遭百罹，苍苍留我兮到好时。\n耳闻钟鼓兮生丰肌，白髮却黑兮自不知。\n东邻老人好吹笛，仓囤峨峨谷多赤。\n饼红鰕兮㭊麋腊，有酒如浊酰兮呼我吃。\n往往醉倒潢洿之水边兮人尽识，孰云六五帝兮四三皇。\n如夔如龙羞如龚黄，吾不知此之言兮是何之言兮。",
        "dynasty": "唐",
        "collection_info": null
    },
    {
        "uuid": "3f3b0e42f4cf895ac19717826cecfa9c",
        "title": "经旷禅师院",
        "author": "贯休",
        "content": "吾师楞伽山中人，气岸古淡僧麒麟。\n曹溪老兄一与语，金玉声利。\n泥弃唾委，兀兀如顽云。\n骊珠兮固难价其价，灵芝兮何以根其根。\n真貌枯槁言朴略，衲衣烂黑烧岳痕。\n忆昔十四五年前苦寒节，礼师问师楞伽月。\n此时师握玉麈尾，报我却云非日月。\n一敲粉碎狂性歇，庭松无韵冷撼骨。\n搔窗擦檐数枝雪，迩来流浪于吴越。\n一片闲云空皎洁，再来寻师已蝉蜕。\n薝卜枝枯醴泉竭，水檀香火遗影在。\n甘露松枝月中折，宝师往日真隐心，今日不能堕双血。",
        "dynasty": "唐",
        "collection_info": null
    },
    {
        "uuid": "f11dff208a0580021b9fd7dcfbb59dd4",
        "title": "边上作三首 一",
        "author": "贯休",
        "content": "山无绿兮水无清，风既毒兮沙亦腥。\n胡儿走马疾飞鸟，联翩射落云中声。",
        "dynasty": "唐",
        "collection_info": null
    },
    {
        "uuid": "0d49700f5cb17b8b5a4f0a814d59818b",
        "title": "边上作三首 二",
        "author": "贯休",
        "content": "阵云忽向沙中起，探得胡兵过辽水。\n堪嗟护塞征戍儿，未战已疑身是鬼。",
        "dynasty": "唐",
        "collection_info": null
    },
    {
        "uuid": "2f40324951d198921a6d1242a673d435",
        "title": "边上作三首 三",
        "author": "贯休",
        "content": "见说青冢穴，中有白野狐。\n时时出沙碛，向东而号呼。\n号呼復号呼，画师图得无。",
        "dynasty": "唐",
        "collection_info": null
    },
    {
        "uuid": "3cf79ff109e17341898d5d1fd34be99b",
        "title": "送张拾遗赴施州司户",
        "author": "贯休",
        "content": "道之大道古太古，二字为名争莽卤。\n社稷安危在直言，须历尧阶挝谏鼓。\n恭闻吾皇至圣深无比，推席却几听至理。\n一言偶未合尧聪，贾生须看湘江水。\n君不见顷者百官排闼赴延英，阳城不死存令名。\n又不见仲尼遥奇司马子，佩玉垂绅合如此。\n公乎公乎施之掾，江上春风喜相见。\n畏天之命復行行，芙蓉为衣胜絁绢。\n好音入耳应非久，三峡闻猨莫迴首。\n且啜千年羹，醉巴酒。",
        "dynasty": "唐",
        "collection_info": null
    },
    {
        "uuid": "4570297eeebfab070485a6fdb53c8445",
        "title": "书倪氏屋壁三首 一",
        "author": "贯休",
        "content": "茶烹绿乳花暎帘，撑沙苦笋银纤纤。\n窗中山色青翠黏，主人于我情无厌。",
        "dynasty": "唐",
        "collection_info": null
    },
    {
        "uuid": "aa785fe099ff8aaac8f77852589edabe",
        "title": "书倪氏屋壁三首 二",
        "author": "贯休",
        "content": "白桑红椹莺咽咽，麵揉玉尘饼挑雪。\n将为数日已一月，主人于我特地切。",
        "dynasty": "唐",
        "collection_info": null
    },
    {
        "uuid": "a72ea2eca55c67ddca56578cf176f7e2",
        "title": "书倪氏屋壁三首 三",
        "author": "贯休",
        "content": "水娇草媚掩山路，睡槎鸳鸯如画作。\n春光霭霭忽已暮，主人刚地不放去。",
        "dynasty": "唐",
        "collection_info": null
    },
    {
        "uuid": "a5305692d275a77d1c93378d5438a656",
        "title": "续姚梁公坐右铭",
        "author": "贯休",
        "content": "善为尔诸身，行为尔性命。\n祸福必可转，莫悫言前定。\n见人之得，如己之得。\n则美无不克，见人之失。\n如己之失，是亨贞吉。\n反此之徒，天鬼必诛。\n福先祸始，好杀灭[纪]。\n不得不止，守谦寡慾。\n善善恶恶，不得不作。\n无见贵热，谄走蹩躠。\n无轻贱微，上下相依。\n古圣着书，矻矻孳孳。\n忠孝信行，越食逾衣。\n生天地间，未或非假。\n身危彩虹，景速奔马。\n胡不自彊，将升玉堂。\n胡为自坠，言虚行僞。\n艳殃尔寿须戒，酒腐尔肠须畏。\n励志须至，扑满必破。\n非莫非于餙非，过莫过于文过。\n及物阴功，子孙必封。\n无恃文学，是司奇薄。\n患随不忍，害逐无足。\n一此一彼，谐宫合征。\n亲仁下问，立节求己。\n恶木之阴匪阴，盗泉之水匪水。\n世孚草草，能生几几。\n直须如冰如玉，种桃种李。\n嫉人之恶，酬恩报义。\n忽己之慢，成人之美。\n毋担虚誉，无背至理。\n恬和愻畅，冲融终始。\n天人之行，尽此而已。\n丁宁丁宁，戴髮含齿。",
        "dynasty": "唐",
        "collection_info": null
    },
    {
        "uuid": "53dba345ca0758920541e1f93bbaaf38",
        "title": "上卢少卿觅千文",
        "author": "贯休",
        "content": "荆山有美玉，含华尚炳烂。\n堪为圣君玺，堪为圣君案。\n草木润不雕，烟霞覆不散。\n野人到山下，仰视星辰畔。\n倘或如栗黄，保之上霄汉。",
        "dynasty": "唐",
        "collection_info": null
    },
    {
        "uuid": "5c61017329dcbcf94bc30754be88b793",
        "title": "谢卢少卿惠千文",
        "author": "贯休",
        "content": "庐山有石镜，高倚无尘垢。\n昼景分烟萝，夜魄侵星斗。\n苞含物象列，搜照鱼龙吼。\n寄谢天地间，毫端皆我有。",
        "dynasty": "唐",
        "collection_info": null
    },
    {
        "uuid": "9bf9e1f6a745ac422e6d741d3a252525",
        "title": "大蜀皇帝寿春节进尧铭舜颂二首 尧铭",
        "author": "贯休",
        "content": "金册昭昭，列圣孤标。\n仲尼有言，巍巍帝尧。\n承天眷命，罔厥矜骄。\n四德炎炎，阶蓂不凋。\n永孚于休，垂衣飘飖。\n吾皇则之，小心翼翼。\n秉阳亭毒，不遑暇食。\n土阶苔绿，茅茨雪滴。\n君既天赋，相亦天锡。\n德辀金镜，以圣继圣。\n汉高将将，太宗兵柄。\n吾皇则之，日新德盛。\n朽索六马，罔坠厥命。\n熙熙蓼萧，块润风调。\n舞擎干羽，囿入蒭荛。\n既玉其叶，亦金其枝。\n叶叶枝枝，百工允釐。\n享国如尧，不疑不疑。",
        "dynasty": "唐",
        "collection_info": null
    },
    {
        "uuid": "9061b2475f2c434274448d8799a1dd4b",
        "title": "大蜀皇帝寿春节进尧铭舜颂二首 舜颂",
        "author": "贯休",
        "content": "高高历山，有黍有粟。\n皇皇大舜，合尧玄德。\n五典克从，四门伊穆。\n大道将行，天下为公。\n临下有赫，选贤用能。\n吾皇则之，无斁无逸。\n绥厥品彙，光光得一。\n千辐临顶，十在随跸。\n大哉大同，为光为龙。\n吾皇则之，圣谋隆隆。\n纳隍孜孜，攷攷切切。\n六宗是禋，五瑞斯列。\n排麟环凤，披香立雪。\n四夷纳賮，九围有截。\n昔救世师，降生竺干。\n寿春亦然，万年万年。",
        "dynasty": "唐",
        "collection_info": null
    },
    {
        "uuid": "c2a3b63589d9c913cc23438865ed51aa",
        "title": "大蜀高祖潜龙日献陈情偈颂",
        "author": "贯休",
        "content": "有叟有叟，居岳之室。\n忽振金汤，下彼巉崪。\n闻蜀风景，地宁得一。\n富人侯王，旦奭摩诘。\n龙角日角，紫气盘屈。\n揭日月行，符汤禹出。\n天步孔艰，横流犯跸。\n穆穆蜀俗，整整师律。\n髯髮垂雪，忠贞贯日。\n四人苏活，万里丰谧。\n无雨不膏，有露皆滴。\n有叟有叟，无实行实。\n一瓶一衲，既朴且质。\n幸蒙顾盼，词暖恩郁。\n轩镜光中，愿如善吉。",
        "dynasty": "唐",
        "collection_info": null
    },
    {
        "uuid": "45a119dc10469dad8f0641598b65f448",
        "title": "寄大愿和尚",
        "author": "贯休",
        "content": "道朗居太山，达磨住熊耳。\n手擎清凉月，灵光溢天地。\n尽骑金师子，去世久已矣。\n吾师隐庐岳，外念全刳削。\n掷孔圣之日月，相空王之橐籥。\n曾升麟德殿，谭无着。\n赐衣三铢让不着，唯思红泉白石阁。\n因随裴楷离京索，迩来便止于匡霍。\n瀑布千寻喷冷烟，旃檀一枝翘瘦鹤。\n岘首故人清信在，千书万书取不诺。\n微人昔为门下人，扣玄佩惠无边垠。\n自怜亦是师子子，未逾三载能嚬呻。\n一从散席归宁后，溪寺更有谁相亲。\n青山古木入白浪，赤松道士为东邻。\n焚香西望情何极，不及昙诜泪空滴。\n桐江太守社中人，还送郄超米千石。\n宝书遽掩修章句，万里空函亦何益。\n终须一替辟虵人，未解融神出空寂。",
        "dynasty": "唐",
        "collection_info": null
    },
    {
        "uuid": "1931351590c2d4d826658bb311fddd32",
        "title": "上顾大夫",
        "author": "贯休",
        "content": "碧海漾仙洲，骊珠外无宝。\n一岳倚青冥，羣山尽如草。\n君侯圣朝瑞，动只关玄造。\n谁云倚天剑，含霜在怀抱。\n谁云青云险，门前是平道。\n洪民亦何幸，里巷清如扫。\n至化无经纶，至神无祝祷。\n即应炳文柄，孤平去浩浩。\n即应调鼎味，比屋堪封保。\n野人慕正化，来自海边岛。\n经传髻裏珠，诗学池中藻。\n闭门十余载，庭杉共枯槁。\n今朝投至鉴，得不倾肝脑。\n斯文如未精，归山更探讨。",
        "dynasty": "唐",
        "collection_info": null
    },
    {
        "uuid": "9dbad6c5402aa202520f1e29c1df895f",
        "title": "寒月送玄士入天台",
        "author": "贯休",
        "content": "之子逍遥尘世薄，格淡于云语如鹤。\n相见唯谈海上山，碧侧青斜冷相沓。\n芒鞋竹杖寒冻时，玉霄忽去非有期。\n僮担赤笼密雪裏，世人无人留得之。\n想入红霞路深邃，孤峰纵啸仙飙起。\n星精聚观泣海鬼，月涌薄烟花点水。\n送君丁宁有深旨，好寻佛窟游银地。\n雪眉衲僧皆正气，伊昔贞白先同此意。\n若得神圣之药，即莫忘远相寄。",
        "dynasty": "唐",
        "collection_info": null
    },
    {
        "uuid": "1ad38b4cb3e9f61dba53746c61bca8a0",
        "title": "上杜使君",
        "author": "贯休",
        "content": "为鱼须处海，为木须在岳。\n一登君子堂，顿觉心寥廓。\n右听青女镜，左听宣尼铎。\n政术似蒲卢，诗情出冲漠。\n从来苦清苦，近更加澹薄。\n讼庭何所有，一隻两隻鹤。\n烟霞色拥墻，禾黍香侵郭。\n严霜与美雨，皆从二天落。\n苍生苦疮痍，如何尽消削。\n圣君新雨露，更作谁恩渥。\n即捉五色笔，密勿金銮角。\n即同房杜手，把干坤橐籥。\n休说卜圭峰，开门对林壑。",
        "dynasty": "唐",
        "collection_info": null
    },
    {
        "uuid": "254ab97d01e09b81fcbc363e24720069",
        "title": "送僧入马头山",
        "author": "贯休",
        "content": "马头宝峰，秀塞寒空。\n有叟有叟，真隐其中。\n无味醍醐，亦非般若。\n白趾碧目，数百潇洒。\n苦竹大于杉，白熊卧如马。\n金钟撼壑，布水喷瓦。\n芙蓉堂开峰月入，岳精踏雪立屋下。\n伊余解攀缘，已是非常者。\n更有叟，独往来，与我语。\n情无刚彊，气透今古。\n竹笠援补，芒鞋藤乳。\n北风倒人，干雪不聚。\n满头霜雪汤雪去，汤雪去。\n无人及，空望真气江上立。",
        "dynasty": "唐",
        "collection_info": null
    },
    {
        "uuid": "963e0878cd72b65e7336682b0d8d51cd",
        "title": "上卢使君",
        "author": "贯休",
        "content": "夔龙在庙堂，虽然有佥议。\n苍生得父母，自是天之意。\n鄱阳气候正，文物皆鲜媚。\n金镜有余光，春风少闲地。\n膺门倚寒碧，到者宁容易。\n宾从皆凤毛，爪牙悉猨臂。\n楼台千万户，锦绣龙歌沸。\n大惠虫鸟全，至严龙虎畏。\n可怜召伯树，婆裟不胜翠。\n诗搜日月华，道嚥神仙味。\n嘉树白雀来，祥烟甘露坠。\n中川一带香，□开幽邃地。\n逸少情有余，东山境不啻。\n恭闻圣天子，廊庙犹虚位。\n应知黎庶心，只恐征书至。",
        "dynasty": "唐",
        "collection_info": null
    },
    {
        "uuid": "9346b7bc2060b4722073a99e86627f44",
        "title": "送颢雅禅师",
        "author": "贯休",
        "content": "霜锋擗石鸟雀聚，帆冻阴飙吹不举。\n芬陀利香释驎虎，幡幢冒雪争迎取。\n春光主，芙蓉堂窄堆花乳，手提金桴打金鼓。\n天花娉婷下如雨，狻猊座上师子语。\n苦却乐，乐却苦，卢至黄金忽如土。",
        "dynasty": "唐",
        "collection_info": null
    },
    {
        "uuid": "f5dd2e45beccbcf9e9d9a527e30c52a2",
        "title": "和杨使君游赤松山",
        "author": "贯休",
        "content": "为郡三星无一事，龚黄意外扳乔松。\n日边扬历不争路，云外苔藓须留踪。\n溪月未落漏滴滴，隼旟已入山重重。\n扪萝盖输山屐伴，驻斾不见朝霞浓。\n乳猨剧黠挂险树，露木翠脆生诸峰。\n初平谢公道非远，黯然物外心相逢。\n石羊依稀龁瑶草，桃花彷佛开仙宫。\n终当归补吾君衮，好山好水那相容。",
        "dynasty": "唐",
        "collection_info": null
    },
    {
        "uuid": "b9ee178841e5eb28c71e7cea2b138b59",
        "title": "送崔使君",
        "author": "贯休",
        "content": "柳门柳门，芳草芊绵。\n日日日日，黯然黯然。\n子牟恋阙归阙，王粲下楼相别。\n食实得地，颇淹岁月。\n今朝天子在上，合雪必雪。\n况绛之牧，文行炳洁。\n释谓缘因，久昵清尘。\n王嘉迎安，远狎遗民。\n嫓彼二子，厥或相似。\n论文不文，话道无滓。\n士有贵逼，势不可遏。\n麟步规矩，凤翥昂枿。\n岘首仁踪项频跋，商云乳麝香可撮。\n望尘□□连紫闼，吾皇必用整干坤，莫忘江头白头达。",
        "dynasty": "唐",
        "collection_info": null
    },
    {
        "uuid": "53d50e622f4dc9c875bb51f56433113d",
        "title": "杜侯行",
        "author": "贯休",
        "content": "天目连天搏秀气，峥嵘作起新城地。\n德门钟秀光盛时，三虎八龙皆世瑞。\n顷者天厖乱下鲸翻海，烽火崩腾照行在。\n江表唯传君子营，剑衝牛斗疏真宰。\n金昆玉季轻三鼓，煮海悬鱼臣节苦。\n鴈影参差入瑞烟，荆花灿烂开仙圃。\n我闻大中咸通真令主，相惟大杜兼小杜。\n但能致君活国济生人，亦何必须踏金梯，折桂树。\n宣宗懿宗调舜琴，大杜小杜为殷霖。\n出将入相兮功德深，生人受赐兮直至今。\n杜侯兄弟继之后，璞玉浑金美腾口。\n常言一呼百万何足云，终取封侯之印大如斗。\n功闻吾皇似尧禹，搜索贤良皆面覩。\n杜侯杜侯，君傥修令德，克有终，即必还为大杜兼小杜。\n人之戴兮天笔註，国之福兮天固祚。\n四海无波八表臣，如今而后君看取。",
        "dynasty": "唐",
        "collection_info": null
    },
    {
        "uuid": "d82f006a415a383b7a663903c7ea765f",
        "title": "偶作五首 一",
        "author": "贯休",
        "content": "谁信心火多，多能焚大国。\n谁信鬓上丝，茎茎出蚕腹。\n尝闻养蚕妇，未晓上桑树。\n下树畏蚕饥，儿啼亦不顾。\n一春膏血尽，岂止应王赋。\n如何酷吏酷，尽为搜将去。\n蚕蛾为蝶飞，僞叶空满枝。\n冤梭与恨机，一见一霑衣。",
        "dynasty": "唐",
        "collection_info": null
    },
    {
        "uuid": "f97ee7195d9571b4d6206e9a58a37ac8",
        "title": "偶作五首 二",
        "author": "贯休",
        "content": "机生机，巧生巧，心镬烘烘日煎炒。\n闯蜀眉嚬游海岛，扶桑椹熟金乌饱。\n金乌饱，飞復飞，四天下人眼眙眙。",
        "dynasty": "唐",
        "collection_info": null
    },
    {
        "uuid": "b69394901441f6f0fa675725178af4a4",
        "title": "偶作五首 三",
        "author": "贯休",
        "content": "孰云我轻薄，石头如何唤作玉。\n孰云我是非，随邪逐恶又争得。\n古人终不事悠悠，一言道合死即休。\n岂不见大鹏点翼盖十洲，是何之物鸣啾啾。",
        "dynasty": "唐",
        "collection_info": null
    },
    {
        "uuid": "717e27055570dab9b00bd91a030f059b",
        "title": "偶作五首 四",
        "author": "贯休",
        "content": "君子食即食，何必在珍华。\n小人食不食，纵食如泥沙。\n清歌且莫唱，妙舞亦休夸。\n尔非凤灸麒麟肉，焉能一挂于齿牙。\n去来去来归去来，红泉正洒芙蓉霞。",
        "dynasty": "唐",
        "collection_info": null
    },
    {
        "uuid": "736c7f526f18329cf04baadf7d7433b1",
        "title": "偶作五首 五",
        "author": "贯休",
        "content": "君不见金陵风台月榭烟霞光，如今五里十里野火烧茫茫。\n君不见西施绿珠颜色可倾国，乐极悲来留不得。\n君不见汉王力尽得干坤，如何秋雨洒庙门。\n铜台老树作精魅，金谷野狐多子孙。\n几许繁华几更改，唯有尧舜周召丘轲似长在。\n坐看楼阁成丘墟，莫话桑田变成海。\n吾有清凉雪山雪，天上人间常皎洁。\n茫茫慾火欲烧人，惆怅无因为君说。",
        "dynasty": "唐",
        "collection_info": null
    },
    {
        "uuid": "1251ffcad3c4f24120457136a71ca3d6",
        "title": "山中作",
        "author": "贯休",
        "content": "山为水精宫，藉花无尘埃。\n吟狂岳似动，笔落天琼瓌。\n伊余自乐道，不论才不才。\n有时鬼笑两三声，疑是大谢小谢李白来。",
        "dynasty": "唐",
        "collection_info": null
    },
    {
        "uuid": "648133a1d420170855a855265124ad26",
        "title": "闻前王使君在泽潞居",
        "author": "贯休",
        "content": "为善无近名，窃名者得声不如心，诚哉是言也。\n使君圣朝瑞，干符初刺婺。\n德变人性灵，笔变人风土。\n烟霞与虫鸟，和气将美雨。\n千里与万里，各各来相附。\n信哉有良吏，玄谶应百数。\n古人古人自古人，今日又见民歌六七袴。\n不幸大寇崩腾来，孤城势孤固难锢。\n攀辕既不及，旌斾衝风露。\n大驾已西幸，飘零何处去？婺人空悲哀，对生祠泣沾莓苔。\n忽闻暂寄河之北，兵强四面无尘埃。\n唯祝銮舆早归来，用此咎繇仲虺才。\n使四野雾廓，八纮镜开。\n皇天无亲，长与善邻，宜哉宜哉。",
        "dynasty": "唐",
        "collection_info": null
    },
    {
        "uuid": "64cc3881afd2aca897352156ee9ccdcb",
        "title": "将入匡山别芳昼二公二首 一",
        "author": "贯休",
        "content": "喷岚堆黛塞寒碧，窗前古雪入白石。\n临岐约我来不来，若来须拨红霞觅。",
        "dynasty": "唐",
        "collection_info": null
    },
    {
        "uuid": "5aac64cfea2c4f24818a89f8a3622275",
        "title": "将入匡山别芳昼二公二首 二",
        "author": "贯休",
        "content": "红豆树间滴红雨，恋师不得依师住。\n世情世界愁杀人，锦绣谷中归舍去。",
        "dynasty": "唐",
        "collection_info": null
    },
    {
        "uuid": "0407e8d74b2fe114d120a24dbf35b551",
        "title": "送杨秀才",
        "author": "贯休",
        "content": "北山峨峨香拂拂，翠涨青奔势巉崪。\n赤松君宅在其中，紫金为墻珠作室。\n玻璃门外仙獓睡，幢节森森绛烟密。\n水精帘捲桃花开，文锦娉婷众非一。\n抚长离，坎答鼓。\n花姑吹箫，弄玉起舞。\n三万八千为半日，海涸鳌枯等闲覩。\n爱共安期碁，苦识彭祖祖。\n有时朝玉京，红云拥金虎。\n石桥亦是神仙住，白凤飞来又飞去。\n五云缥缈羽翼高，世人仰望心空劳。",
        "dynasty": "唐",
        "collection_info": null
    },
    {
        "uuid": "c1994564bd7a75af1622f28b3d33892a",
        "title": "别杜将军",
        "author": "贯休",
        "content": "伊余本是胡为者，采蕈锄茶在穷野。\n偶披蓑笠事空王，余力为文拟何谢。\n少年心在青云端，知音满地皆龙鸾。\n遽逢天步艰难日，深藏溪谷空长叹。\n偶出重围遇英哲，留我江楼经岁月。\n身隈玉帐香满衣，梦历金盆雨和雪。\n东风来兮歌式微，深云道人召来归。\n燕辞大厦兮将何为，蒙蒙花雨兮莺飞飞，一汀杨柳同依依。",
        "dynasty": "唐",
        "collection_info": null
    },
    {
        "uuid": "810405f214814eb2ec33b19bacdf56d8",
        "title": "送梦上人归京",
        "author": "贯休",
        "content": "伊余龙钟归海涯，千山万水情自怡。\n梦公别我还上国，江边惨执行迟迟。\n向我道云中觅伴未得伴，又示我数首新诗尽是诗。\n只恐不如此，若如此如此，即须天子知。\n萧萧金吹荆门口，槐菊鬬黄落叶走。\n前程胜事未可涯，但空圭峰难入手。\n莲峰掌记韩拾遗，鴈行雍穆世所稀。\n二十年前即别离，凭师一话吟朝饥。",
        "dynasty": "唐",
        "collection_info": null
    },
    {
        "uuid": "b4c931edf00b83fa8037e4dac3fc1f33",
        "title": "问岳禅师疾",
        "author": "贯休",
        "content": "世病如山岳，世医皆拱手。\n道病如金锁，师遭锁锁否。\n伊昔芙蓉颊，谈经似主涉。\n苏合昼氤氲，天花似飞蝶。\n觉树垂实，魔辈刺疾。\n病也不问，终不皴膝。\n春光冉冉，不上尔质。\n东风浩浩，谩入尔室。\n云何斯人，而有斯疾。",
        "dynasty": "唐",
        "collection_info": null
    },
    {
        "uuid": "744b6c3bd35a0f4d97f7f4ddaa96822a",
        "title": "上荆南府主三让德政碑",
        "author": "贯休",
        "content": "明明赫赫中兴主，动纳诸隍冠前古。\n四海英雄尽戢兵，皆如圪圪天金柱。\n万姓多论政与德，请树丰碑似山岳。\n一从寇灭二十年，琬琰雕镌赐重迭。\n荆州化风何卓异，寡欲无为合天地。\n虽立贞碑与众殊，字字皆是吾皇意。\n君侯捧碑西拜泣，臣且何人恩洊及。\n凤皇衔下雕龙文，德昧政虚争敢立。\n函封三奏心匍匐，坚让此碑声盖国。\n我恐江淹五色笔，作不立此碑之碑文不得。",
        "dynasty": "唐",
        "collection_info": null
    },
    {
        "uuid": "2ae365125968fadf75c3b726ab06d165",
        "title": "施万病丸",
        "author": "贯休",
        "content": "我闻昔有海上翁，鬚眉皎白尘土中。\n葫芦盛药行如风，病者与药皆惺憁。\n药王药上亲兄弟，救人急于己诸体。\n玉毫调御偏讚扬，金轮释梵咸归礼。\n贤守运心亦相似，不吝亲亲拘子子。\n曾闻古德有深言，由来大士皆如此。",
        "dynasty": "唐",
        "collection_info": null
    },
    {
        "uuid": "f3c1bf0531b365fa72acd22a1acaa51a",
        "title": "甘雨应祈",
        "author": "贯休",
        "content": "春雨偶愆期，草木亦未觉。\n君侯不遑处，退食或闭阁。\n东海浪滔滔，西江波漠漠。\n得不愿身为大虬，金其角，玉其甲。\n一吸再喢，云平雾匝。\n华畅九有，清倾六合。\n使不苏者苏，不足者足。\n情通上玄，如膏绵绵。\n有叟有叟，鼓腹歌于道边。\n歌曰：麦苗芃芃兮鸧鹒飞，日出而作兮日入归，如彼草木兮雨露肥。\n古人三乐兮，我乐多之。\n天之成兮，地之平兮。\n柘系黄兮，瓠叶青兮。\n乳女啼兮，蒸黍馨兮。\n炙背扪虱兮，復何经营兮。",
        "dynasty": "唐",
        "collection_info": null
    },
    {
        "uuid": "52f105fea2584099044da7c7318e2e75",
        "title": "寄韩团练",
        "author": "贯休",
        "content": "真宰动洪鑪，万物皆消息。\n唯有三珠树，不用东风力。\n君子天庙器，头骨何巉崱。\n海内久闻名，江西偶相识。\n谁不有诗机，麟龙不解织。\n谁不有心地，兰茝不曾植。\n多君二俱作，独立千仞壁。\n话道出先天，凭师动臻极。\n青霄鴈行律，红露荆花滴。\n偶然成远别，别后长相忆。\n行至鄱阳郡，又见谢安石。\n留我遇残冬，身心苦恬寂。\n江上春又至，引颈山空积。\n何日再相逢，天香满瑶席。",
        "dynasty": "唐",
        "collection_info": null
    },
    {
        "uuid": "f216e807d518c03a2bba619348b10afb",
        "title": "春野作五首 一",
        "author": "贯休",
        "content": "闲步浅青平绿，流水征车自逐。\n谁家挟弹少年，拟打红衣[啄]木。",
        "dynasty": "唐",
        "collection_info": null
    },
    {
        "uuid": "002bde22ee113dcd89d98d89a155affc",
        "title": "春野作五首 二",
        "author": "贯休",
        "content": "山花雨打尽，满地如烂锦。\n远寻鹧鸪雏，拾得一团蕈。",
        "dynasty": "唐",
        "collection_info": null
    },
    {
        "uuid": "0a420941b41bc8d5d8cf4c1697e94efb",
        "title": "春野作五首 三",
        "author": "贯休",
        "content": "大牛苦耕田，乳犊望似泣。\n万事皆天意，绿草头蕺蕺。",
        "dynasty": "唐",
        "collection_info": null
    },
    {
        "uuid": "abdd4f675d5ebedebff904f1273d9d6a",
        "title": "春野作五首 四",
        "author": "贯休",
        "content": "斜阳射破冢，髑髅半出地。\n不知谁氏子，犹自作意气。",
        "dynasty": "唐",
        "collection_info": null
    },
    {
        "uuid": "88a62cf8ae6aa1db7be642e3f18d233a",
        "title": "春野作五首 五",
        "author": "贯休",
        "content": "抛牛沙上鬬百草，鉏陇老人又太老。\n薄烟漠漠覆桑枣，戴嵩醉后取次扫。",
        "dynasty": "唐",
        "collection_info": null
    },
    {
        "uuid": "76e09616d97caf6e9cb5b113f31e71fa",
        "title": "深山逢老僧二首 一",
        "author": "贯休",
        "content": "衲衣线麄心似月，自把短锄锄榾柮。\n青石溪边踏叶行，数片云随两眉雪。",
        "dynasty": "唐",
        "collection_info": null
    },
    {
        "uuid": "9314076901ff06f87da41da225639fe3",
        "title": "深山逢老僧二首 二",
        "author": "贯休",
        "content": "山童貌顽名乞乞，放火烧畬采崖蜜。\n担头何物带山香，一箩白蕈一箩栗。",
        "dynasty": "唐",
        "collection_info": null
    },
    {
        "uuid": "fa34ae617386853f1a79e144b4009942",
        "title": "道情偈",
        "author": "贯休",
        "content": "草木亦有性，与我将不别。\n我若似草木，成道无时节。\n世人不会道，向道却嗔道。\n伤嗟此辈人，宝山不得宝。",
        "dynasty": "唐",
        "collection_info": null
    },
    {
        "uuid": "776cab410529ca6274c0194abea455c5",
        "title": "怀二三朝友",
        "author": "贯休",
        "content": "伤心復伤心，流光似飞电。\n有惠骊龙十斛珠，不如一见君子面。\n愁人復愁人，满眼皆埃尘。\n有惠黄金一万斤，不如一见于仁人。\n我昔读诗书，如今尽抛也。\n只记得田叔孟温舒，帝王满口呼长者。",
        "dynasty": "唐",
        "collection_info": null
    },
    {
        "uuid": "1940e8a3663c7f52bc70142b437b7d70",
        "title": "偶作",
        "author": "贯休",
        "content": "君子称一善，馨香遍九垓。\n小人妬一善，处处生嫌猜。\n口如暴死人，铁尺抝不开。\n稂莠蚀田髓，积阴成冬雷。\n因知咋舌人，千古空悠哉。",
        "dynasty": "唐",
        "collection_info": null
    },
    {
        "uuid": "582c2ca14c70bd379071e9a987b0a663",
        "title": "义士行",
        "author": "贯休",
        "content": "先生先生不可遇，爱平不平眉斗竖。\n黄昏雨雹空似黳，别我不知何处去。",
        "dynasty": "唐",
        "collection_info": null
    },
    {
        "uuid": "1e8dd1c33a5d0f68679bf64a1cf4f4c2",
        "title": "观怀素草书歌",
        "author": "贯休",
        "content": "张颠颠后颠非颠，直至怀素之颠始是颠。\n师不谭经不说禅，筋力唯于草书朽。\n颠狂却恐是神仙，有神助兮人莫及。\n铁石画兮墨须入，金尊竹叶数斗余。\n半斜半倾山衲湿，醉来把笔狞如虎。\n粉壁素屏不问主，乱拏乱抹无规矩。\n罗剎石上坐伍子胥，蒯通八字立对汉高祖。\n势崩腾兮不可止，天机暗转锋铓裏。\n闪电光边霹雳飞，古栢身中𣵡龙死。\n骇人心兮目眓{目臭}，顿人足兮神辟易。\n乍如沙场大战后，断枪橛箭皆狼籍。\n又似深山朽石上，古病松枝挂铁锡。\n月兔笔，天竈墨，斜凿黄金侧剉玉。\n珊瑚枝长大束束，天马骄狞不可勒。\n东却西，南又北，倒又起，断復续。\n忽如鄂公喝住单雄信，秦王肩上𠞈着枣木槊。\n怀素师，怀素师，若不是星辰降瑞，即必是河岳孕灵。\n固宜须冷笑逸少，争得不心醉伯英。\n天台古杉一千尺，崖崩劁折何峥嵘。\n或细微，仙衣半拆金线垂。\n或妍媚，桃花半红公子醉。\n我恐山为墨兮磨海水，天与笔兮书大地。\n乃能畧展狂僧意，常恨与师不相识。\n一见此书空叹息，伊昔张渭任华叶季良。\n数子赠歌岂虚饰，所不足者浑未曾道着其神力。\n石桥被烧烧，良玉土不蚀。\n锥画沙兮印印泥，世人世人争得测。\n知师雄名在世间，明月清风有何极。",
        "dynasty": "唐",
        "collection_info": null
    },
    {
        "uuid": "5c5d7024ce19ce803b653de33934a129",
        "title": "送卢舍人三首 一",
        "author": "贯休",
        "content": "一曰：劝君不用登岘首山，读羊祜碑。\n男儿事业须自奇，此碑山头如日月。\n日日照人人不知，人不知，青山白云徒尔为。",
        "dynasty": "唐",
        "collection_info": null
    },
    {
        "uuid": "dd6495a058941fcfd8166cb2eec7ab7b",
        "title": "送卢舍人三首 二",
        "author": "贯休",
        "content": "二曰：劝君登商山，不用觅商山皓。\n云深雪深骡马倒，我愿终南太华变为金。\n吾后见之不为宝，我愿九州四海纸。\n幅幅与君为谏草，使蹑卨践夔。\n逢轩见皞，日环五色。\n是物得老，如此即商山皓。\n商山皓，君不用讨他，他必来相讨。",
        "dynasty": "唐",
        "collection_info": null
    },
    {
        "uuid": "3720087b1ce17a9f87d5abcde0073028",
        "title": "送卢舍人三首 三",
        "author": "贯休",
        "content": "三曰：君不见释梵诸天寿亿垓，天上人间去復来。\n君又不见紫金为轮一千幅，宝洲□四皆臣伏。\n轮王释梵作何因，祗是弘隆大乘福。\n自古皇王与贤哲，顶敬心师刻金玉。\n报通三世释迦言，莫将梁武为题目。\n君不见近代韦裴蒋与萧，文房书府师百僚。\n代天理物映千古，布髮掩泥非一朝。\n大哉释梵轮王璞，已矣何人继先觉。\n行行珍重寄斯言，斯言不是寻常曲。",
        "dynasty": "唐",
        "collection_info": null
    },
    {
        "uuid": "82b32449dd562351b1d7f547deecabc8",
        "title": "宿深村",
        "author": "贯休",
        "content": "行行一宿深村裏，鸡犬丰年闹如市。\n黄昏见客合家喜，月下取鱼戽塘水。",
        "dynasty": "唐",
        "collection_info": null
    },
    {
        "uuid": "9822acda13859dcfa67015d39c137570",
        "title": "黄莺",
        "author": "贯休",
        "content": "一种为春禽，花中开羽翼。\n如何此鸟身，便是黄金色。\n黄金色，若逢竹实终不食。",
        "dynasty": "唐",
        "collection_info": null
    },
    {
        "uuid": "8ca6a226d6ab7f23d55be0f891c58c17",
        "title": "送越将归会稽",
        "author": "贯休",
        "content": "面如玉盘身八尺，燕语清狞战袍窄。\n古岳龙腥一匣霜，江上相逢双眼碧。\n冉冉春光方婉娩，黯然别我归稽巘。\n他年必帅邯郸儿，与我杀轻班定远。",
        "dynasty": "唐",
        "collection_info": null
    },
    {
        "uuid": "5e14044adac9a278001276a2a1b4fbee",
        "title": "别仙客",
        "author": "贯休",
        "content": "巨鳌头缩翻仙翠，蟠桃烂落珊瑚地。\n浪溅霓旌湿鹏翅，畧别千年太容易。",
        "dynasty": "唐",
        "collection_info": null
    },
    {
        "uuid": "158fbe94016f2e912ac045c12d715829",
        "title": "寒江上望",
        "author": "贯休",
        "content": "荒岸烧未死，白云痴不动。\n极目无人行，浪打取鱼笼。",
        "dynasty": "唐",
        "collection_info": null
    },
    {
        "uuid": "bd1ba19c9c0024dfbbbc90ee6cce2346",
        "title": "读唐史",
        "author": "贯休",
        "content": "我爱李景伯，内宴执良规。\n君臣道昭彰，天颜终熙怡。\n大簸怕清风，糠粃缭乱飞。\n洪鑪烹五金，黄金终自奇。\n大哉为忠臣，舍此何所之。",
        "dynasty": "唐",
        "collection_info": null
    },
    {
        "uuid": "180ad05baf4cbc24127b1fefe3ac7f85",
        "title": "樵叟",
        "author": "贯休",
        "content": "樵父貌饥带尘土，自言一生苦寒苦。\n担头担箇赤瓷罂，斜阳独立蒙笼坞。",
        "dynasty": "唐",
        "collection_info": null
    },
    {
        "uuid": "8ca6f112a9c2becb67fee637e5d5ec35",
        "title": "春山行",
        "author": "贯休",
        "content": "重迭太古色，蒙蒙花雨时。\n好峰行恐尽，流水语相随。\n黑壤生红黍，黄猨领白儿。\n因思石桥月，曾与故人期。",
        "dynasty": "唐",
        "collection_info": null
    },
    {
        "uuid": "6b0c0703e69785cba71ce2b7dbaf6aa4",
        "title": "送谏官南迁",
        "author": "贯休",
        "content": "危行危言者，从天落海涯。\n如斯为远客，始是好男儿。\n瘴杂交州雨，犀揩马援碑。\n不知千万里，谁復识辛毗。",
        "dynasty": "唐",
        "collection_info": null
    },
    {
        "uuid": "afead29aef3ee78205f7c167a8013c9b",
        "title": "怀香炉峰道人",
        "author": "贯休",
        "content": "常思峰顶叟，石窟土为床。\n日日先见日，烟霞多异香。\n冥心同槁木，扫雪带微阳。\n终必相寻去，斯人不可忘。",
        "dynasty": "唐",
        "collection_info": null
    },
    {
        "uuid": "884f416f46fd1b7cb3b6a7b1462279a5",
        "title": "观李翰林真二首 一",
        "author": "贯休",
        "content": "日角浮紫气，凛然尘外清。\n虽称李太白，知是那星精。\n御宴千钟饮，蕃书一笔成。\n宜哉杜工部，不错道骑鲸。",
        "dynasty": "唐",
        "collection_info": null
    },
    {
        "uuid": "94a57a181d3bc8ce5e05b6f3e2d6faa1",
        "title": "观李翰林真二首 二",
        "author": "贯休",
        "content": "谁氏子丹青，毫端曲有灵。\n屹如山忽堕，爽似酒初醒。\n天马难拢勒，仙房久闭扃。\n若非如此辈，何以傲彤庭。",
        "dynasty": "唐",
        "collection_info": null
    },
    {
        "uuid": "9a4644fb39762d2f8923536c17fa9e0e",
        "title": "晚泊湘江作",
        "author": "贯休",
        "content": "烟浪瀁秋色，高吟似有邻。\n一轮湘渚月，万古独醒人。\n岸湿穿花远，风香祷庙频。\n祗应谀佞者，到此不伤神。",
        "dynasty": "唐",
        "collection_info": null
    },
    {
        "uuid": "b793b5a287dc3825188da16b5b9875ef",
        "title": "淮上逢故人",
        "author": "贯休",
        "content": "故园离乱后，十载始逢君。\n长恨南熏奏，寻常只自闻。\n荒窗秋见岳，赤地夜生云。\n莫叹谋身晚，中兴正用文。",
        "dynasty": "唐",
        "collection_info": null
    },
    {
        "uuid": "e5a029d49e2f80761ff23bef50af8878",
        "title": "读杜工部集二首 一",
        "author": "贯休",
        "content": "造化拾无遗，唯应杜甫诗。\n岂非玄域橐，夺得古人旗。\n日月精华薄，山川气概卑。\n古今吟不尽，惆怅不同时。",
        "dynasty": "唐",
        "collection_info": null
    },
    {
        "uuid": "ad26b41b7719d24afc49ca8327e288eb",
        "title": "读杜工部集二首 二",
        "author": "贯休",
        "content": "甫也道亦丧，孤身出蜀城。\n彩毫终不撅，白云更能轻。\n命薄相如命，名齐李白名。\n不知耒阳令，何以葬先生。",
        "dynasty": "唐",
        "collection_info": null
    },
    {
        "uuid": "49975d677fec1c8327f2cbdaecf97526",
        "title": "题简禅师院",
        "author": "贯休",
        "content": "机忘室亦空，静与沃洲同。\n唯有半庭竹，能生竟日风。\n思山海月上，出定印香终。\n继后传衣者，还须立雪中。",
        "dynasty": "唐",
        "collection_info": null
    },
    {
        "uuid": "325c2306257cbbebdc5fc7f265284b99",
        "title": "读刘得仁贾岛集二首 一",
        "author": "贯休",
        "content": "二公俱作者，其奈亦迂儒。\n且有诸峰在，何将一第吁。\n句还如菡萏，谁復赠襜褕。\n想得重泉下，依前与众殊。",
        "dynasty": "唐",
        "collection_info": null
    },
    {
        "uuid": "fc6fb87672a8dc6012056ade50fb3695",
        "title": "读刘得仁贾岛集二首 二",
        "author": "贯休",
        "content": "役思曾衝尹，多言阻国亲。\n桂枝何所直，陋巷不胜贫。\n马病唯汤雪，门荒劣有人。\n伊余吟亦苦，为尔一眉嚬。",
        "dynasty": "唐",
        "collection_info": null
    },
    {
        "uuid": "8ce0475941ac74efc02fd53fd3aa8fec",
        "title": "天台老僧",
        "author": "贯休",
        "content": "独住无人处，松龛岳色侵。\n僧中九十腊，云外一生心。\n白髮垂不剃，青眸笑转深。\n犹能指孤月，为我暂开襟。",
        "dynasty": "唐",
        "collection_info": null
    },
    {
        "uuid": "92c56e95ce892977bc12f3596c192c67",
        "title": "经费隐君旧宅",
        "author": "贯休",
        "content": "巉岩玉九株，秀湿掩苍梧。\n祥瑞久不出，羲轩消得无。\n雨和高瀑浊，烧熁大槠枯。\n到此思归去，迢迢隔五湖。",
        "dynasty": "唐",
        "collection_info": null
    },
    {
        "uuid": "ac471fee2f48d17ba0b8bae699229f9e",
        "title": "秋末怀旧山",
        "author": "贯休",
        "content": "昔住匡庐北，无人知姓名。\n侵云收谷粟，引蚁上柑橙。\n寒雨雪兼落，枯林虎独行。\n谁能将白髮，共向此中生。",
        "dynasty": "唐",
        "collection_info": null
    },
    {
        "uuid": "593fd14d36648ab0dc0290725b46bd33",
        "title": "春过鄱阳湖",
        "author": "贯休",
        "content": "百虑片帆下，风波极目看。\n吴山兼鸟没，楚色入衣寒。\n过此愁人处，始知行路难。\n夕阳沙岛上，回首一长叹。",
        "dynasty": "唐",
        "collection_info": null
    },
    {
        "uuid": "5f7e32871ab69f70ca35c0db711f56ff",
        "title": "寄僧野和尚",
        "author": "贯休",
        "content": "鸟外更谁亲，诸峰即四邻。\n白头寒枕石，青衲烂无尘。\n橡栗堆行径，猨猴遶定身。\n傥然重结社，愿作扫坛人。",
        "dynasty": "唐",
        "collection_info": null
    },
    {
        "uuid": "61da506e44b6c25b0b2b3b7c90d53ddf",
        "title": "寄冯使君",
        "author": "贯休",
        "content": "端居碧云暮，好鸟啼红芳。\n满郭桃李熟，捲帘风雨香。\n清吟绣段句，默念芙蓉章。\n未得归山去，频升谢守堂。",
        "dynasty": "唐",
        "collection_info": null
    },
    {
        "uuid": "adfa2376c8e0a3b7508b7fbc69031e9a",
        "title": "寄紫阁隐者",
        "author": "贯休",
        "content": "积翠藏一叟，常思未得游。\n不知在岩下，为復在峰头。\n苔上枯藤笐，泉淋破石楼。\n伊余更何事，不学此翁休。",
        "dynasty": "唐",
        "collection_info": null
    },
    {
        "uuid": "5dce2cecefee3d35474c40870821ae32",
        "title": "寄天台道友",
        "author": "贯休",
        "content": "大是清虚地，高吟到日晡。\n水声金磬乱，云片玉盘粗。\n仙有遗踪在，人还得意无。\n石碑文不值，壁画色多枯。\n冷立千年鹤，闲烧六一炉。\n松枝垂似物，山势秀难图。\n紫府程非远，清溪径不迂。\n馨香柏上露，皎洁水中珠。\n贤圣无他术，圆融只在吾。\n寄言桐柏子，珍重保之乎。",
        "dynasty": "唐",
        "collection_info": null
    },
    {
        "uuid": "524e3d444dfb7f5368009ec86527c09d",
        "title": "旅中怀孙路",
        "author": "贯休",
        "content": "暮尘微雨收，蝉急楚乡秋。\n一片月出海，几家人上楼。\n砌香残果落，汀草宿烟浮。\n唯有知音者，相思歌白头。",
        "dynasty": "唐",
        "collection_info": null
    },
    {
        "uuid": "0bdb9452a9f93b4e832312794d865d23",
        "title": "贻世",
        "author": "贯休",
        "content": "至理不误物，悠悠自不明。\n黄金烧欲尽，白髮火边生。\n苦惑神仙䜝，难收日月精。\n捕风兼繫影，信矣不须争。",
        "dynasty": "唐",
        "collection_info": null
    },
    {
        "uuid": "0f4528b3c8066627a1844659fe51b1d5",
        "title": "览李秀才卷",
        "author": "贯休",
        "content": "香沐整山衣，开君一轴诗。\n吟当秋景苦，味出雪林迟。\n经济几人到，工夫两鬓知。\n因嗟和氏泪，不是等闲垂。",
        "dynasty": "唐",
        "collection_info": null
    },
    {
        "uuid": "13ea7bf88aa1f5f344004b58fa186ecd",
        "title": "怀方干张为",
        "author": "贯休",
        "content": "冥搜入仙窟，半夜水堂前。\n吾道祗如此，古人多亦然。\n萤沈荒坞雾，月苦绿梧蝉。",
        "dynasty": "唐",
        "collection_info": null
    },
    {
        "uuid": "b02d851b643fe4b8811c71c44a4f1ac6",
        "title": "四皓图",
        "author": "贯休",
        "content": "何人图四皓，如语话唠唠。\n双鬓雪相似，是谁年最高。\n溪苔连豹褥，仙酒污云袍。\n想得忘秦日，伊余亦合逃。",
        "dynasty": "唐",
        "collection_info": null
    },
    {
        "uuid": "b56658df53d4c89e9a02b76a9103a445",
        "title": "怀白阁道侣",
        "author": "贯休",
        "content": "寒思白阁层，石屋两三僧。\n斜雪扫不尽，饥猨唤得应。\n香然一字火，磬过数潭冰。\n终必相寻去，孤怀久不胜。",
        "dynasty": "唐",
        "collection_info": null
    },
    {
        "uuid": "8c8ae37c394db81bd6649a8ebfa729f1",
        "title": "读孟郊集",
        "author": "贯休",
        "content": "东野子何之，诗人始见诗。\n清刳霜雪髓，吟动鬼神司。\n举世言多媚，无人师此师。\n因知吾道后，冷淡亦如斯。",
        "dynasty": "唐",
        "collection_info": null
    },
    {
        "uuid": "6bcdfa924416c48c5c5cd3f59f7b6e17",
        "title": "怀四明亮公",
        "author": "贯休",
        "content": "孤峰含紫烟，师住此安禅。\n不下便不下，如斯太可怜。\n坐侵天井黑，吟久海霞蔫。\n岂觉尘埃裏，干戈已十年。",
        "dynasty": "唐",
        "collection_info": null
    },
    {
        "uuid": "3bf35cd99b449e7ab65a35477ff5136e",
        "title": "秋过钱塘江",
        "author": "贯休",
        "content": "巨浸东隅极，山吞大野平。\n因知吴相恨，不尽海涛声。\n黑气腾蛟窟，秋云入战城。\n游人千万里，过此白髭生。",
        "dynasty": "唐",
        "collection_info": null
    },
    {
        "uuid": "c3febdf485852bc0976ed4cde047d8ce",
        "title": "上俞许二判官",
        "author": "贯休",
        "content": "近抛蓑笠者，急善遇休明。\n未省亲宗伯，焉能识正声。\n病容经夏在，岳梦入秋幷。\n无限林中意，今逢许郭倾。",
        "dynasty": "唐",
        "collection_info": null
    },
    {
        "uuid": "2654eaa49b8b809173d451a6306b1abf",
        "title": "怀刘得仁",
        "author": "贯休",
        "content": "诗名动帝畿，身谢亦因诗。\n白日只如哭，皇天得不知。\n旅坟孤𨃤岳，羸仆泣如儿。\n多少求名者，闻之泪尽垂。",
        "dynasty": "唐",
        "collection_info": null
    },
    {
        "uuid": "6e953c50f58a22986a3243f41a087c41",
        "title": "归故林后寄二三知己",
        "author": "贯休",
        "content": "昨别楚江边，逡巡早数年。\n诗虽清到后，人更瘦于前。\n岸翠连乔岳，汀沙入坏田。\n何时重一见，谈笑有茶烟。",
        "dynasty": "唐",
        "collection_info": null
    },
    {
        "uuid": "f391a68c47ac7b207d99ed6a107cb2bf",
        "title": "春寄西山陈陶",
        "author": "贯休",
        "content": "搔首復搔首，孤怀草萋萋。\n春光已满目，君在西山西。\n堑水成文去，庭柯擎翠低。\n所思不可见，黄鸟花中啼。",
        "dynasty": "唐",
        "collection_info": null
    },
    {
        "uuid": "e8d17666a35abb6adc2f454517474652",
        "title": "秋末江行",
        "author": "贯休",
        "content": "四顾木落尽，扁舟增所思。\n云衝远烧出，帆转大荒迟。\n天际霜雪作，水边蒿艾衰。\n断猨不堪听，一听亦同悲。",
        "dynasty": "唐",
        "collection_info": null
    },
    {
        "uuid": "f03123b8a0affdc59cbb6150bfc9fe06",
        "title": "送人归新罗",
        "author": "贯休",
        "content": "昨夜西风起，送君归故乡。\n积愁穷地角，见日上扶桑。\n蜃气生初霁，潮痕匝乱荒。\n从兹头各白，魂梦一相望。",
        "dynasty": "唐",
        "collection_info": null
    },
    {
        "uuid": "de89d10dacefd5f5fde8c94136cca62a",
        "title": "思匡山贾匡",
        "author": "贯休",
        "content": "山兄诗癖甚，寒夜更何为。\n觅句唯顽坐，严霜打不知。\n石膏黏木屐，崖蜜落冰池。\n近见禅僧说，生涯胜往时。",
        "dynasty": "唐",
        "collection_info": null
    },
    {
        "uuid": "d82062672ed65891a342f44fc099ae65",
        "title": "偶作",
        "author": "贯休",
        "content": "十载独扃扉，唯为二雅诗。\n道孤终不杂，头白更何疑。\n句冷杉松与，霜严鼓角知。\n修心对闲镜，明月印秋池。",
        "dynasty": "唐",
        "collection_info": null
    },
    {
        "uuid": "bfc30e23c7d6531f816beaecfae07e26",
        "title": "赠方干",
        "author": "贯休",
        "content": "盛名与高隐，合近谢敷村。\n弟子已得桂，先生犹灌园。\n垂纶侵海介，拾句历云根。\n白日昇天路，如君别有门。",
        "dynasty": "唐",
        "collection_info": null
    },
    {
        "uuid": "90faf128b40e86de678e2c3bb61e812d",
        "title": "渔父",
        "author": "贯休",
        "content": "一叶一竿竹，眉鬚雪欲零。\n陆应无祖业，香必是伊腥。\n儿亦名鱼鹧，歌称我洞庭。\n回头深自媿，旧业近沧溟。",
        "dynasty": "唐",
        "collection_info": null
    },
    {
        "uuid": "38619898ce87d6c38c63e8d0ebde66c6",
        "title": "题友人山居",
        "author": "贯休",
        "content": "卜居邻坞寺，魂梦又相关。\n鹤本如云白，君初似我闲。\n月明僧渡水，木落火连山。\n从此天台约，来兹未得还。",
        "dynasty": "唐",
        "collection_info": null
    },
    {
        "uuid": "a40724cfdbb23a869d4d310cef2dc204",
        "title": "寄宋使君",
        "author": "贯休",
        "content": "寺倚乌龙腹，窗中见碧棱。\n空廊人画祖，古殿鹤窥灯。\n风吼深松雪，炉寒一鼎冰。\n唯应谢内史，知此道心澄。",
        "dynasty": "唐",
        "collection_info": null
    },
    {
        "uuid": "847aa406b87d058e247ee7e34f10d092",
        "title": "怀武夷红石子二首 一",
        "author": "贯休",
        "content": "常思红石子，独自住山椒。\n窗外猩猩语，炉中奼奼娇。\n乳香诸洞滴，地秀众峰朝。\n曾见奇人说，烟霞恨太遥。",
        "dynasty": "唐",
        "collection_info": null
    },
    {
        "uuid": "a4bd29c3bdf47c7be52c9897f17a05a7",
        "title": "怀武夷红石子二首 二",
        "author": "贯休",
        "content": "弋者终何慕，高吟坐绿鳌。\n烧侵姜芋窖，僧与水云袍。\n竹鞘畬刀缺，松枝猎箭劳。\n何时一相见，清话擘蟠桃。",
        "dynasty": "唐",
        "collection_info": null
    },
    {
        "uuid": "0d7afeb4480b289667871ba3e3efe81c",
        "title": "送人征蛮",
        "author": "贯休",
        "content": "七纵七擒处，君行事可攀。\n亦知磨一劒，不独定诸蛮。\n树尽低铜柱，潮常沸火山。\n名须麟阁上，好去及瓜还。",
        "dynasty": "唐",
        "collection_info": null
    },
    {
        "uuid": "2cb866c402e95e40e295e1a3e6839d43",
        "title": "怀周朴张为",
        "author": "贯休",
        "content": "二子无消息，多应各自耕。\n巴江思杜甫，漳水忆刘桢。\n白髮应全白，生涯作么生。\n寄书多不达，空念重行行。",
        "dynasty": "唐",
        "collection_info": null
    },
    {
        "uuid": "0d6b24933565074ca28f7ee36e6cd4e9",
        "title": "寄令狐郎中",
        "author": "贯休",
        "content": "雨打繁暑尽，放怀步微凉。\n绿苔狂似人，入我白玉堂。\n堑鸟眠堪画，庭柽夜益香。\n唯应蘂宫子，时到虎溪傍。",
        "dynasty": "唐",
        "collection_info": null
    },
    {
        "uuid": "33bbea2bb73449f311507578618ccec8",
        "title": "鄱阳道中作",
        "author": "贯休",
        "content": "鄱阳古岸边，无一树无蝉。\n路转他山大，砧驱乡思偏。\n湖平帆尽落，天淡月初圆。\n何事尧云下，干戈满许田。",
        "dynasty": "唐",
        "collection_info": null
    },
    {
        "uuid": "e1070e1fbdb13bd21cb2b58388e031d2",
        "title": "归故林别知己",
        "author": "贯休",
        "content": "别离无古今，柳色向人深。\n万里长江水，平生不印心。\n远书容北雁，赠别谢南金。\n媿勉青云志，余怀非陆沈。",
        "dynasty": "唐",
        "collection_info": null
    },
    {
        "uuid": "aafc341e96762413f9c04df1e0313f5c",
        "title": "送僧游天台",
        "author": "贯休",
        "content": "囊空心亦空，城郭去腾腾。\n眼作么是眼，僧谁识此僧。\n歇隈红树久，笑看白云崩。\n已有天台约，深秋必共登。",
        "dynasty": "唐",
        "collection_info": null
    },
    {
        "uuid": "c8e5f47c43a61f332bc40b103582a61b",
        "title": "咏竹根珓子",
        "author": "贯休",
        "content": "出处惭林薮，才微幸一阳。\n不缘怀片善，岂得近馨香。\n节亦因人净，声从掷地彰。\n但令筋力在，永愿报时昌。",
        "dynasty": "唐",
        "collection_info": null
    },
    {
        "uuid": "db37ea7a01b48d6b5f04c4d74af8535d",
        "title": "砚瓦",
        "author": "贯休",
        "content": "浅薄虽顽朴，其如近笔端。\n低心蒙润久，入匣更身安。\n应念研磨苦，无为瓦砾看。\n傥然仁不弃，还可比琅玕。",
        "dynasty": "唐",
        "collection_info": null
    },
    {
        "uuid": "70161a91da64f9ec0d6bacc4f16d7b67",
        "title": "水壶子",
        "author": "贯休",
        "content": "良匠曾陶莹，多居笔砚中。\n一从亲几案，常恐近儿童。\n卓立澄心久，提携注意通。\n不应嫌器小，还有济人功。",
        "dynasty": "唐",
        "collection_info": null
    },
    {
        "uuid": "057c65b8ed80473c84b48d4553f18b5e",
        "title": "笔",
        "author": "贯休",
        "content": "莫讶书绅苦，功成在一毫。\n自从蒙管录，便觉用心劳。\n手点时难弃，身闲架亦高。\n何妨成五色，永愿助风骚。",
        "dynasty": "唐",
        "collection_info": null
    },
    {
        "uuid": "489e454874c0dbce9de48f0683169264",
        "title": "棊",
        "author": "贯休",
        "content": "棊信无声乐，偏宜境寂寥。\n着高图暗合，势王气弥骄。\n人事掀天尽，光阴动地销。\n因知韦氏论，不独为吴朝。",
        "dynasty": "唐",
        "collection_info": null
    },
    {
        "uuid": "1f7a6d2a4774967190f27d19e2b39511",
        "title": "夜对雪作寄友生",
        "author": "贯休",
        "content": "皓彩中宵合，开门失所踪。\n何年今夜意，共子在孤峰。\n气射灯花落，光侵壁罅浓。\n唯君心似我，吟到五更钟。",
        "dynasty": "唐",
        "collection_info": null
    },
    {
        "uuid": "85a4d9f67b5d6b89001322d366e5b689",
        "title": "题惠琮律师院",
        "author": "贯休",
        "content": "苦节兼青目，公卿话有余。\n唯传黄叶喻，还似白泉居。\n猨拨孤云破，钟撞众木疎。\n社坛踪迹在，重结復何如。",
        "dynasty": "唐",
        "collection_info": null
    },
    {
        "uuid": "ce5174039a673fbe2e194784f17f1be6",
        "title": "寄清泠山道人",
        "author": "贯休",
        "content": "常忆清泠子，深云种早禾。\n万缘虽不涉，一句子如何。\n踪迹诸峰匝，衣裳老虱多。\n江头无事也，终必到烟萝。",
        "dynasty": "唐",
        "collection_info": null
    },
    {
        "uuid": "98787ebc5e79e5bc25fe5683b6748d10",
        "title": "秋尽途中作",
        "author": "贯休",
        "content": "行行芳草歇，潭岛叶纷纷。\n山色路无尽，砧声客强闻。\n残阳曜极野，黑水浸空坟。\n那得无乡思，前程入楚云。",
        "dynasty": "唐",
        "collection_info": null
    },
    {
        "uuid": "b8f9eafe6eb7fb11b4bfa56621c7a66f",
        "title": "秋居寄王相公三首 一",
        "author": "贯休",
        "content": "禅林蝉□落，地燥可生苔。\n好句慵收拾，清风作么来。\n饼唯餐喜悦，社已得宗雷。\n还似山中日，柴门更不开。",
        "dynasty": "唐",
        "collection_info": null
    },
    {
        "uuid": "4db1b61d98702e28df80f57821970bee",
        "title": "秋居寄王相公三首 二",
        "author": "贯休",
        "content": "松声高似瀑，药熟色如花。\n谁道全无病，时犹不在家。\n山童舂菽粉，园叟送银瓜。\n谁访孙弘阁，谈玄到日斜。",
        "dynasty": "唐",
        "collection_info": null
    },
    {
        "uuid": "b95fbe03d2051a7f233dce995e04f985",
        "title": "秋居寄王相公三首 三",
        "author": "贯休",
        "content": "气与非常合，常人争得知。\n直须穷到底，始是出家儿。\n阁雀衔红粟，邻僧背古碑。\n祗应王与谢，时有沃州期。",
        "dynasty": "唐",
        "collection_info": null
    },
    {
        "uuid": "8f5d35cd2520fe8ea289e8914d6f1ccd",
        "title": "读玄宗幸蜀记",
        "author": "贯休",
        "content": "宋璟姚崇死，中庸遂变移。\n如何游万里，祗为一胡儿。\n泣溻干坤色，飘零日月旗。\n火从龙阙起，泪向马嵬垂。\n始忆张丞相，全师郭子仪。\n百官皆剽劫，九庙尽崩隳。\n尘扑银轮暗，雷奔栈阁危。\n倖臣方赐死，野老不胜悲。\n及溜飘沦日，行宫寂寞时。\n人心虽未厌，天意亦难知。\n圣两归丹禁，承干动四夷。\n因知纳谏诤，始是太平基。",
        "dynasty": "唐",
        "collection_info": null
    },
    {
        "uuid": "414ff6c09dda20259e1220ce4c6fc0d8",
        "title": "闻征四处士",
        "author": "贯休",
        "content": "一诏羣公起，移山四海闻。\n因知丈夫事，须佐圣明君。\n白酒全倾瓮，蒲轮半载云。\n从兹居谏署，笔砚几人焚。",
        "dynasty": "唐",
        "collection_info": null
    },
    {
        "uuid": "60bb72c46210e05798df6fc4de37a22f",
        "title": "送友人下第游边",
        "author": "贯休",
        "content": "失意穷边去，孤城值晚春。\n黑山霞不赤，白日鬼随人。\n角咽胡风紧，沙昏碛月新。\n明时至公在，迴首莫因循。",
        "dynasty": "唐",
        "collection_info": null
    },
    {
        "uuid": "3793ee4b88ba2fe70ed5d33464c61382",
        "title": "寄匡山纪公",
        "author": "贯休",
        "content": "锦绣谷中人，相思入梦频。\n寄言无别事，琢句似终身。\n书卷须求旨，鬚根易得银。\n斯言如不惑，千里亦相亲。",
        "dynasty": "唐",
        "collection_info": null
    },
    {
        "uuid": "f2ecd9219eb31209d0f4072712e54e7d",
        "title": "闻无相道人顺世五首 一",
        "author": "贯休",
        "content": "一事不经营，孤峰长老情。\n惟餐橡子饼，爱说道君兄。\n池藕香貍掘，山神白日行。",
        "dynasty": "唐",
        "collection_info": null
    },
    {
        "uuid": "26a4eb604aafd0e7b9d3765244470060",
        "title": "闻无相道人顺世五首 二",
        "author": "贯休",
        "content": "自昔寻师日，颠峰绝顶头。\n虽闻不相似，特地使人愁。\n庭树雪摧残，上有白狝猴。\n大哉法中龙，去去不可留。",
        "dynasty": "唐",
        "collection_info": null
    },
    {
        "uuid": "e373ecbcda2e36051ecf2d0175ce452a",
        "title": "闻无相道人顺世五首 三",
        "author": "贯休",
        "content": "常思将道者，高论地炉傍。\n迂谈无世味，夜深山木僵。\n下山遭离乱，多病惟深藏。\n一别三十年，烟水空茫茫。",
        "dynasty": "唐",
        "collection_info": null
    },
    {
        "uuid": "2c03d609ded55a2406085b6bcea08edb",
        "title": "闻无相道人顺世五首 四",
        "author": "贯休",
        "content": "石霜既顺世，吾师亦不住。\n杉桂有猩猩，糠粃无句句。\n土肥多孟蕨，道老如孾孺。\n莫比优昙花，斯人更难遇。",
        "dynasty": "唐",
        "collection_info": null
    },
    {
        "uuid": "2d746785747d04bcf71fd57cf47e9c55",
        "title": "闻无相道人顺世五首 五",
        "author": "贯休",
        "content": "百千万亿偈，共他勿交涉。\n所以那老人，密传与迦叶。\n吾师得此法，不论劫不劫。\n去矣不可留，无踪若为蹑。",
        "dynasty": "唐",
        "collection_info": null
    },
    {
        "uuid": "0ee93d02b2296a339f07e1df5a3f82b4",
        "title": "苦热",
        "author": "贯休",
        "content": "松桂枝不动，阳乌飞半天。\n稻麻须结实，沙石欲生烟。\n毒气仍干扇，高枝不立蝉。\n旧山多积雪，归去是何年。",
        "dynasty": "唐",
        "collection_info": null
    },
    {
        "uuid": "bc2d62c2961275f9d9d737ac064eaabf",
        "title": "鄂渚赠祥公",
        "author": "贯休",
        "content": "寂寥堆积者，自为是高僧。\n客远何人识，吟多冷病增。\n松烟青透壁，雪气细吹灯。\n犹赖师于我，依依非面朋。",
        "dynasty": "唐",
        "collection_info": null
    },
    {
        "uuid": "3acc25facc801c4d8e20be5f0ec93ff4",
        "title": "怀武昌栖一二首 一",
        "author": "贯休",
        "content": "常忆能吟一，房连古帝墟。\n无端多忤物，唯我独知渠。\n病愈囊空后，神清木落初。\n祗因烽火起，书札自兹疎。",
        "dynasty": "唐",
        "collection_info": null
    },
    {
        "uuid": "55eb77058fbf6fb9148679a3388bdb8a",
        "title": "怀武昌栖一二首 二",
        "author": "贯休",
        "content": "清风江上月，霜洒月中砧。\n得句先呈佛，无人知此心。\n寂寥从鬼出，苍翠到门深。\n惟有双峰寺，时时独去寻。",
        "dynasty": "唐",
        "collection_info": null
    },
    {
        "uuid": "13a94a9531843ebc02fef07f0aa8752d",
        "title": "寒食郊外",
        "author": "贯休",
        "content": "寒食将吾族，相随过石溪。\n冢花沾酒落，林鸟学人啼。\n白水穿芜疾，新霞出雾低。\n不堪迴首望，家在赤松西。",
        "dynasty": "唐",
        "collection_info": null
    },
    {
        "uuid": "4d2a2019e29ef20f71bebd32def49929",
        "title": "送道士归天台",
        "author": "贯休",
        "content": "道高留不住，道去更何云。\n举世皆趋世，如君始爱君。\n径侵银地滑，瀑到石城闻。\n它日如相忆，金桃一为分。",
        "dynasty": "唐",
        "collection_info": null
    },
    {
        "uuid": "21c3141f561a2e89a21033ec194509af",
        "title": "经孟浩然鹿门旧居二首 一",
        "author": "贯休",
        "content": "孟子终焉处，游人得得过。\n⿰木养深黄狖小，地煗白云多。\n孔圣嗟大谬，玄宗争奈何。\n空余岘山色，千古共嵯峨。",
        "dynasty": "唐",
        "collection_info": null
    },
    {
        "uuid": "2c120e0b35bc3a411ce20476a2592508",
        "title": "经孟浩然鹿门旧居二首 二",
        "author": "贯休",
        "content": "花落谷莺啼，精灵安在哉。\n青山不可问，永日独裴回。\n冢穴应藏虎，荒碑祗见苔。\n伊余亦惆怅，昨日郢城迴。",
        "dynasty": "唐",
        "collection_info": null
    },
    {
        "uuid": "6f6dcdb6a575068e095c798f7447c288",
        "title": "春送禅师归闽中",
        "author": "贯休",
        "content": "春色满三湘，送师还故乡。\n穿霞逢黑鴧，乞食得红姜。\n大化宗门闢，孤禅海树凉。\n傥为新句偈，寄我亦何妨。",
        "dynasty": "唐",
        "collection_info": null
    },
    {
        "uuid": "26db9acabb025bb710f8a19d9c1ff4fe",
        "title": "途中逢周朴",
        "author": "贯休",
        "content": "东西南北路，相遇共兴哀。\n世浊无知己，子从何处来？菊衰芳草在，程远宿烟开。\n傥遇中兴主，还应不用媒。",
        "dynasty": "唐",
        "collection_info": null
    },
    {
        "uuid": "49effa925aa360a86c5f7aac107d40a8",
        "title": "避寇山中作",
        "author": "贯休",
        "content": "山翠碧嵯峨，攀牵去者多。\n浅深俱得地，好恶未知他。\n有草皆为户，无人不荷戈。\n相逢空怅望，更有好时么。",
        "dynasty": "唐",
        "collection_info": null
    },
    {
        "uuid": "f52edc72987069ee55752dcb66ae00c9",
        "title": "避寇上唐台山",
        "author": "贯休",
        "content": "苍黄缘鸟道，峰脋见楼台。\n柽桂香皆滴，烟霞湿不开。\n僧高眉半白，山老石多摧。\n莫问尘中事，如今正可哀。",
        "dynasty": "唐",
        "collection_info": null
    },
    {
        "uuid": "1c9d5ff0be51a69a58b8066a1ff6c0cc",
        "title": "题峄桐律师院",
        "author": "贯休",
        "content": "律中麟角者，高[淡]出尘埃。\n芳草不曾触，几生如此来。\n壑风吹磬断，杉露滴花开。\n如结林中社，伊余亦愿陪。",
        "dynasty": "唐",
        "collection_info": null
    },
    {
        "uuid": "a518dcb0b04fcc10d226194501475749",
        "title": "上冯使君渡水僧障子",
        "author": "贯休",
        "content": "跣足拄巴藤，潺湲渡几曾。\n尽权无着印，不是登闲僧。\n熊耳应初到，牛头始去登。\n画来偏觉好，将寄柳吴兴。",
        "dynasty": "唐",
        "collection_info": null
    },
    {
        "uuid": "e410e9d53e92927e87a9dfe024d5108e",
        "title": "秋夜翫月怀玉霄道士",
        "author": "贯休",
        "content": "光异磨砻出，轮非雕斵成。\n今宵刚道别，举世勿人争。\n征妇砧添怨，诗人哭到明。\n惟宜华顶叟，笙磬有余声。",
        "dynasty": "唐",
        "collection_info": null
    },
    {
        "uuid": "46297a50c17b4c6508d71bbb39cf3dc4",
        "title": "上杭州令狐使君",
        "author": "贯休",
        "content": "颜冉德无邻，分忧浙水滨。\n爱山成大癖，求瘼似诸身。\n视事奸回尽，登楼海岳春。\n野人如有幸，应得见陶钧。",
        "dynasty": "唐",
        "collection_info": null
    },
    {
        "uuid": "6617c8b3fd74c4e753f535ed513864bc",
        "title": "怀诸葛珏二首 一",
        "author": "贯休",
        "content": "诸葛子作者，诗曾我细看。\n出山因觅孟，踏雪去寻韩。\n谬独哭不错，常流饮实难。\n知音知便了，归去旧江干。",
        "dynasty": "唐",
        "collection_info": null
    },
    {
        "uuid": "d5eede1adbd7e60a6c511b979261cbe8",
        "title": "怀诸葛珏二首 二",
        "author": "贯休",
        "content": "羸马与羸童，微吟冒北风。\n店孤僧共歇，日落思无穷。\n囊草无非刺，魏人那识公。\n莺花五陵道，去去与谁同。",
        "dynasty": "唐",
        "collection_info": null
    },
    {
        "uuid": "0983cbc1d5a0fdf29f21726ee291cd10",
        "title": "怀钱唐罗隐章鲁封",
        "author": "贯休",
        "content": "二子依公子，鸡鸣狗盗徒。\n青云十上苦，白髮一茎无。\n风涩潮声恶，天寒角韵孤。\n别离千万里，何以慰荣枯。",
        "dynasty": "唐",
        "collection_info": null
    },
    {
        "uuid": "644be126912472765c87f33bdec9f1e1",
        "title": "送沈侍郎",
        "author": "贯休",
        "content": "从知无远近，木落去闽城。\n地入无诸俗，冠峨甲乙精。\n山多高兴乱，江直好风生。\n俭府清无事，唯应荐祢衡。",
        "dynasty": "唐",
        "collection_info": null
    },
    {
        "uuid": "f3ca617713634da3a56b27ead510b37f",
        "title": "题宿禅师院",
        "author": "贯休",
        "content": "身闲心亦然，如此已多年。\n语淡不着物，茶香别有泉。\n古衣和藓衲，新偈几人传。\n时说秋归梦，孤峰在海边。",
        "dynasty": "唐",
        "collection_info": null
    },
    {
        "uuid": "800c1851a5147d98e1396aa6de3bddbf",
        "title": "秋晚泊石头驿有寄",
        "author": "贯休",
        "content": "萧索漳江北，何人慰寂寥。\n北风人独立，南国信空遥。\n烧坞新云白，渔家众木凋。\n所思不可见，行雁在青霄。",
        "dynasty": "唐",
        "collection_info": null
    },
    {
        "uuid": "a4f28822dbdc615143c4aeae86ce391a",
        "title": "别卢使君",
        "author": "贯休",
        "content": "杜宇声声急，行行楚水濆。\n道无裨政化，行处傲孤云。\n幸到膺门下，频蒙俸粟分。\n诗虽曾引玉，棊数中埋军。\n山好还寻去，恩深岂易云。\n扇风千里泰，车雨九重闻。\n晴雾和花气，危樯鼓浪文。\n终期陶铸日，再见信陵君。",
        "dynasty": "唐",
        "collection_info": null
    },
    {
        "uuid": "81d59332548f382134df8f7435f29e99",
        "title": "秋夜吟",
        "author": "贯休",
        "content": "如愚復爱诗，木落即眠迟。\n思苦香消尽，更深笔尚随。\n饥童舂赤黍，繁露洒乌椑。\n看却龙钟也，归山是底时。",
        "dynasty": "唐",
        "collection_info": null
    },
    {
        "uuid": "5ee67183537afc35126ba50df3808ef2",
        "title": "桐江闲居作十二首 一",
        "author": "贯休",
        "content": "木落雨翛翛，桐江古岸头。\n拟归仙掌去，刚被谢公留。\n猛烧侵茶坞，残霞照角楼。\n坐来还有意，流水面前流。",
        "dynasty": "唐",
        "collection_info": null
    },
    {
        "uuid": "8b8b56f8888fc8a8c468fcfed49dda0a",
        "title": "桐江闲居作十二首 二",
        "author": "贯休",
        "content": "香剎通真观，楼台倚郡城。\n阴森古树气，粗淡老僧情。\n壁画连山润，仙钟扣月清。\n何须结西社，大道本无生。",
        "dynasty": "唐",
        "collection_info": null
    },
    {
        "uuid": "cf81cce250c15250cc9aca8600e54a62",
        "title": "桐江闲居作十二首 三",
        "author": "贯休",
        "content": "静室焚檀印，深炉烧铁瓶。\n茶和阿魏暖，火种柏根馨。\n数隻飞来鹤，成堆读了经。\n何妨似支遁，骑马入青冥。",
        "dynasty": "唐",
        "collection_info": null
    },
    {
        "uuid": "3b1e2e78c15b77dfbb165d9c0874f4e2",
        "title": "桐江闲居作十二首 四",
        "author": "贯休",
        "content": "不问赓桑子，唯师妙吉祥。\n等闲眠片石，不觉到斜阳。\n独自收槠叶，教童探柏瓤。\n王孙莫指笑，淡泊味还长。",
        "dynasty": "唐",
        "collection_info": null
    },
    {
        "uuid": "6de1ef7406359dfc528294a78fe74a9e",
        "title": "桐江闲居作十二首 五",
        "author": "贯休",
        "content": "诗琢冰成句，多将大道论。\n人谁知此意，日日祗关门。\n乳鼠穿荒壁，溪龟上净盆。\n因知无事贵，言外更无言。",
        "dynasty": "唐",
        "collection_info": null
    },
    {
        "uuid": "dd7096b6c760924c09bfe1c421ff8c04",
        "title": "桐江闲居作十二首 六",
        "author": "贯休",
        "content": "红黍饭溪苔，清吟茗数杯。\n祗应唯道在，无意俟时来。\n树迭藏仙洞，山蒸足爆雷。\n从他嫌復笑，门更不曾开。",
        "dynasty": "唐",
        "collection_info": null
    },
    {
        "uuid": "9f3a55f6c8016c3804e72bf731246140",
        "title": "桐江闲居作十二首 七",
        "author": "贯休",
        "content": "蝉急野萧萧，山中信屡招。\n树香烹菌朮，诗□□琼瑶。\n诸境教人认，荒榛引烧烧。\n吾皇礼金骨，谁□美南朝。",
        "dynasty": "唐",
        "collection_info": null
    },
    {
        "uuid": "dbdc26a4ebbf10e5bf5accf71685274c",
        "title": "桐江闲居作十二首 八",
        "author": "贯休",
        "content": "露滴滴蘅茅，秋成爽气交。\n霜椑如蜜裹，□□似盐苞。\n浮藓侵蛩穴，微阳落鹤巢。\n还如山裏日，门更绝人敲。",
        "dynasty": "唐",
        "collection_info": null
    },
    {
        "uuid": "f3843776980dfeb9eec743b66604a6a8",
        "title": "桐江闲居作十二首 九",
        "author": "贯休",
        "content": "壍鸟毛衣别，频来似爱吟。\n萧条秋病后，斑驳绿苔深。\n珠翠笼金像，风泉洒玉琴。\n孰知吾所适，终不是心心。",
        "dynasty": "唐",
        "collection_info": null
    },
    {
        "uuid": "18fef53c1723f0f070421415aa2d76de",
        "title": "桐江闲居作十二首 十",
        "author": "贯休",
        "content": "芙蓉峰裏居，关闭復何如。\n白玃兼花鹿，多年不见渠。\n红泉香滴沥，丹桂冷扶疎。\n唯有西溪叟，时时到弊庐。",
        "dynasty": "唐",
        "collection_info": null
    },
    {
        "uuid": "de8779c1437568c54c0a75b638082f04",
        "title": "桐江闲居作十二首 十一",
        "author": "贯休",
        "content": "忆在山中日，为僧鬓欲衰。\n一灯常到晓，十载不离师。\n水汲冰溪滑，钟撞雪阁危。\n从来多自省，不学拟何为。",
        "dynasty": "唐",
        "collection_info": null
    },
    {
        "uuid": "01a91346bb6d8fe6344098aff82cdb07",
        "title": "桐江闲居作十二首 十二",
        "author": "贯休",
        "content": "囊非扑满器，门更绝人过。\n土井连冈冷，风帘迸叶多。\n村童顽似铁，山菜硬如莎。\n唯有前山色，窗中无奈何。",
        "dynasty": "唐",
        "collection_info": null
    },
    {
        "uuid": "d2ccb0a9ffd8ee3c2a93edd245ef800b",
        "title": "寄冯使君",
        "author": "贯休",
        "content": "山风与霜气，浩浩满松枝。\n永日烧杉子，无人共此时。\n为文攀讽谏，得道在毫釐。\n唯有桐江守，常怜志不卑。",
        "dynasty": "唐",
        "collection_info": null
    },
    {
        "uuid": "a0f77ade0783cb24677db7831b54e7f1",
        "title": "经栖白旧院二首 一",
        "author": "贯休",
        "content": "竺卿何处去，触目尽凄凉。\n不见中秋月，空余一炷香。\n残花飘暮雨，枯叶盖啼螀。\n谁礼新坟塔，萧条渭水傍。",
        "dynasty": "唐",
        "collection_info": null
    },
    {
        "uuid": "03c27fd65c160609c1493ae3aaa65156",
        "title": "经栖白旧院二首 二",
        "author": "贯休",
        "content": "国宝还亡一，时多李德林。\n故人卿相泣，承制渥恩深。\n旧藳谁收得，空堂影似吟。\n裴回不能去，寒日下西岑。",
        "dynasty": "唐",
        "collection_info": null
    },
    {
        "uuid": "ffe4ac58ec22500fc5984c6d0e3e97e2",
        "title": "赠李佑道人",
        "author": "贯休",
        "content": "阘茸復埃尘，难亲復易亲。\n皆疑有仙术，问着却愁人。\n祗是耽浮蚁，曾云见泣麟。\n相逢先合手，浑似有前因。",
        "dynasty": "唐",
        "collection_info": null
    },
    {
        "uuid": "d5e8eddc6194170ae4ad10ebfd8ac02e",
        "title": "赠景和尚院",
        "author": "贯休",
        "content": "藏经看几徧，眉有数条霜。\n万境心都泯，深冬日亦长。\n窗虚花木气，衲挂水云乡。\n时说秋归梦，峰头雪满床。",
        "dynasty": "唐",
        "collection_info": null
    },
    {
        "uuid": "539234506a117ea44adb6bd2c25fb923",
        "title": "上宋使君",
        "author": "贯休",
        "content": "折桂文如锦，分忧力若春。\n位高空倚命，诗妙古无人。\n有感禾争熟，无私吏尽贫。\n野人如有幸，应得见陶钧。",
        "dynasty": "唐",
        "collection_info": null
    },
    {
        "uuid": "b12b564700683e68cc153425ea3376ed",
        "title": "离乱后寄九峰和尚二首 一",
        "author": "贯休",
        "content": "乱后知深隐，庵应近石楼。\n异香因雪歇，仙果落池浮。\n诗老全抛格，心空未到头。\n还应嫌笑我，世路独悠悠。",
        "dynasty": "唐",
        "collection_info": null
    },
    {
        "uuid": "43e9c7598c5267c6bcfba8b7ea742081",
        "title": "离乱后寄九峰和尚二首 二",
        "author": "贯休",
        "content": "萧洒復萧洒，松根独据梧。\n瀑冰吟次折，远烧坐来无。\n老𤣎寒披衲，孤云静入厨。\n不知知我否，已到不区区。",
        "dynasty": "唐",
        "collection_info": null
    },
    {
        "uuid": "5e162a9f286ebc677c428ab82c2d220b",
        "title": "送黄宾于赴举",
        "author": "贯休",
        "content": "冬暮雨菲菲，行人喜可稀。\n二阶□夜雪，亚圣在春闱。\n马疾顽童远，山荒冻叶飞。\n□师无一事，应见丽龟归。",
        "dynasty": "唐",
        "collection_info": null
    },
    {
        "uuid": "e3ad3ed3206725e4dda9bd01247303a3",
        "title": "题灵溪畅公墅",
        "author": "贯休",
        "content": "境清僧格冷，新斩古林开。\n旧隐还如此，令人来又来。\n岚飞黏似雾，茶好碧于苔。\n但使心清净，从渠岁月催。",
        "dynasty": "唐",
        "collection_info": null
    },
    {
        "uuid": "9833d370ce4526369865a5b54acd178e",
        "title": "送高九经赴举",
        "author": "贯休",
        "content": "回也曾言志，明君则事之。\n中兴今若此，须去更何疑。\n志列秋霜好，忠言剧谏奇。\n陆机游洛日，文举荐衡时。\n虎迹商山雪，云痕岳庙碑。\n夫君将潦倒，一说向深知。",
        "dynasty": "唐",
        "collection_info": null
    },
    {
        "uuid": "1b2caf772b9d47177fd8ab89fe7dbd34",
        "title": "东西二林寺流水",
        "author": "贯休",
        "content": "水尔何如此，区区矻矻流。\n墙墙边沥沥，砌砌下啾啾。\n味不卑于乳，声常占得秋。\n崩腾成大瀑，落托出深沟。\n远历神仙窟，高淋竹树头。\n数家舂碓硙，几处浴猿猴。\n共月穿峰罅，喧僧睡石楼。\n派通天宇阔，溜入楚江浮。\n为润知何极，无边始自由。\n好归江海裏，长负济川舟。",
        "dynasty": "唐",
        "collection_info": null
    },
    {
        "uuid": "d2035703242d6c6d5d14fc0f7a3f906a",
        "title": "送王贞白重试东归",
        "author": "贯休",
        "content": "心苦酬心了，东归谢所知。\n可邻重试者，如折两三枝。\n雨毒逢花少，山多爱马迟。\n此行三可羡，正值倒戈时。",
        "dynasty": "唐",
        "collection_info": null
    },
    {
        "uuid": "a5d8c282c6427e175f6cb76b9bd1ce67",
        "title": "早秋即事寄冯使君",
        "author": "贯休",
        "content": "金脉火初微，开门竹杖随。\n此身全是病，今日更嗔谁。\n落叶峥嵘处，诸峰爽拔时。\n唯思棠树下，高论入圆伊。",
        "dynasty": "唐",
        "collection_info": null
    },
    {
        "uuid": "d51f5601e9257dd7c42eaf4854970fe5",
        "title": "赠景和尚院",
        "author": "贯休",
        "content": "貌古眉如雪，看经二十霜。\n寻常对诗客，祗劝疗心疮。\n炭火邕湖滢，山晴紫竹凉。\n怡然无一事，流水自汤汤。",
        "dynasty": "唐",
        "collection_info": null
    },
    {
        "uuid": "fbd4e3402e745fccbce7548bab072f1f",
        "title": "寄西山胡汾",
        "author": "贯休",
        "content": "待价欲要君，山前独灌园。\n虽然不识面，要且已消魂。\n鹿睡红霞影，泉淋白石门。\n伊余心更苦，何日共深论。",
        "dynasty": "唐",
        "collection_info": null
    },
    {
        "uuid": "4b657e0fd708175cc11f8d1a5fc4ee1d",
        "title": "题师颕和尚院",
        "author": "贯休",
        "content": "师院清无敌，师心智不知。\n腊高清眼细，闲甚白云卑。\n煮茗然枫枿，泥墙札祖碑。\n爱师终不及，谩住许多时。",
        "dynasty": "唐",
        "collection_info": null
    },
    {
        "uuid": "400c8f406767ee51cb94f7deeaef06e4",
        "title": "游云顶山晚望",
        "author": "贯休",
        "content": "云顶聊一望，山灵草木奇。\n黔南在何处，堪笑復堪悲。\n菊歇香未歇，露繁蝉不饥。\n明朝又西去，锦水与峨眉。",
        "dynasty": "唐",
        "collection_info": null
    },
    {
        "uuid": "4bc2a61515a8e5f85e72a8ce23bd9d1f",
        "title": "刘相公见访",
        "author": "贯休",
        "content": "千骑拥朱轮，香尘岂是尘。\n如何补衮服，来看衲衣人。\n庄叟因先觉，空王有宿因。\n对花无俗态，爱竹见天真。\n欹枕松窗迥，题墙道意新。\n戒师惭匪什，都讲更胜询。\n桃熟多红璺，茶香有碧筋。\n高宗多不寐，终是梦中人。",
        "dynasty": "唐",
        "collection_info": null
    },
    {
        "uuid": "ca56f515abcea88c5f2d66a5dbe00304",
        "title": "寄赤松舒道士二首 一",
        "author": "贯休",
        "content": "不见高人久，空令鄙恡多。\n遥思青嶂下，无那白云何。\n子爱寒山子，歌惟乐道歌。\n会应陪太守，一日到烟萝。",
        "dynasty": "唐",
        "collection_info": null
    },
    {
        "uuid": "febebfe498023a1c86583224959a0661",
        "title": "寄赤松舒道士二首 二",
        "author": "贯休",
        "content": "余亦如君也，诗魔不敢魔。\n一餐兼午睡，万事不如他。\n雨阵衝溪月，蛛丝罥砌莎。\n近知山果熟，还拟寄来么。",
        "dynasty": "唐",
        "collection_info": null
    },
    {
        "uuid": "05cadd391965ff5b25acf1e89ec08e14",
        "title": "鄂渚逢杨赞禹",
        "author": "贯休",
        "content": "流浪兵荒苦，相思岁月阑。\n理惟通至道，人或谓无端。\n烧猛湖烟赤，窗空雪月寒。\n知音不可见，始为一吟看。",
        "dynasty": "唐",
        "collection_info": null
    },
    {
        "uuid": "f9f2c350e42492e2bf2f6a106e169c4f",
        "title": "别性空禅师",
        "author": "贯休",
        "content": "积翠迸一瀑，红霞碧雾开。\n方寻此境去，莫问几时迴。\n荡桨入檐石，思诗闻早雷。\n唯师心似我，欲近不然灰。",
        "dynasty": "唐",
        "collection_info": null
    },
    {
        "uuid": "6ed31c6113b9fa370d64bbabbf69a907",
        "title": "送胡处士",
        "author": "贯休",
        "content": "不名兼不利，相遇海西濆。\n白字未干髮，清时错爱云。\n头巾多酒气，竹杖有苔文。\n久积希颜意，林中又送君。",
        "dynasty": "唐",
        "collection_info": null
    },
    {
        "uuid": "1f54127a5e6f7534f9702340f454a627",
        "title": "寄澜公二首 一",
        "author": "贯休",
        "content": "小一头应白，孤高住歙城。\n不知安乐否，何以近无生。\n烧逼鸿行侧，风干雪朕清。\n途中逢此信，珍重未精诚。",
        "dynasty": "唐",
        "collection_info": null
    },
    {
        "uuid": "b7715b63c073cd79665bbdfa6590f322",
        "title": "寄澜公二首 二",
        "author": "贯休",
        "content": "荒乱抛深隐，飘零远寓居。\n片云无定所，得力是逢渠。\n瀑灂羣公社，江崩古帝墟。\n终期再相见，招手復何如。",
        "dynasty": "唐",
        "collection_info": null
    },
    {
        "uuid": "159674f8e18092c8098f57a3cf109668",
        "title": "寄栖一上人",
        "author": "贯休",
        "content": "花堑接沧洲，阴云闲楚丘。\n雨声虽到夜，吟味不如秋。\n古屋藏花鸽，荒园聚乱流。\n无机心便是，何用话归休。",
        "dynasty": "唐",
        "collection_info": null
    },
    {
        "uuid": "a73fb6c2658c0e85ae549f7ac3202458",
        "title": "送僧之湖南",
        "author": "贯休",
        "content": "湘水万余里，师游芳草生。\n登山乞食后，无伴入云行。\n宿雨和花落，春牛拥雾耕。",
        "dynasty": "唐",
        "collection_info": null
    },
    {
        "uuid": "5b817b40ce4f4193a9b3f3eade99bfce",
        "title": "秋末寄张侍郎",
        "author": "贯休",
        "content": "静坐黔城北，离仁半岁彊。\n雾中红黍熟，烧后白云香。\n多病如何好，无心去始长。\n寂寥还得句，溪上寄三张。",
        "dynasty": "唐",
        "collection_info": null
    },
    {
        "uuid": "2a662a44fae919e4b57bd996d2402bd4",
        "title": "古塞曲三首 一",
        "author": "贯休",
        "content": "单于烽火动，都护去天涯。\n别赐黄金甲，亲临白玉除。\n塞垣须静谧，师旅审安危。\n定远条支宠，如今胜古时。",
        "dynasty": "唐",
        "collection_info": null
    },
    {
        "uuid": "75e996b994f95c25df141961563889d5",
        "title": "古塞曲三首 二",
        "author": "贯休",
        "content": "方见将军贵，分明[对]冕旒。\n圣恩如远被，狂虏不难收。\n臣节唯期死，功勋敢望侯。\n终辞修里第，从此出皇州。",
        "dynasty": "唐",
        "collection_info": null
    },
    {
        "uuid": "13f902986988a1c21519c0270eaa5801",
        "title": "古塞曲三首 三",
        "author": "贯休",
        "content": "百万精兵动，参差便渡辽。\n如何好白日，亦照此天骄。\n远树深疑贼，惊蓬迥似鵰。\n凯歌何日唱，碛路共天遥。",
        "dynasty": "唐",
        "collection_info": null
    },
    {
        "uuid": "acf11f9c565d74c0230b672f7b6a103c",
        "title": "古塞下曲七首 一",
        "author": "贯休",
        "content": "下营依遁甲，分帅把河隍。\n地使人心恶，风吹旗燄荒。\n搜山得探卒，放火猎黄羊。\n唯有南飞雁，声声断客肠。",
        "dynasty": "唐",
        "collection_info": null
    },
    {
        "uuid": "29ed68bc9c14f3dac1780455fdd926d3",
        "title": "古塞下曲七首 二",
        "author": "贯休",
        "content": "归去是何年，山连逻逤川。\n苍黄曾战地，空阔养鵰天。\n旗插蒸沙堡，枪担卓槊泉。\n萧条寒日落，号令彻穷边。",
        "dynasty": "唐",
        "collection_info": null
    },
    {
        "uuid": "08461e2799f3545e46b33148405f48d7",
        "title": "古塞下曲七首 三",
        "author": "贯休",
        "content": "虏寇日相持，如龙马不肥。\n突围金甲破，趂贼铁枪飞。\n汉月堂堂上，胡云惨惨微。\n黄河冰已合，犹未送征衣。",
        "dynasty": "唐",
        "collection_info": null
    },
    {
        "uuid": "726f8ba06add1f7b6df26dfda74fb5ea",
        "title": "古塞下曲七首 四",
        "author": "贯休",
        "content": "南北惟堪恨，东西实可嗟。\n常飞侵夏雪，何处有人家？风刮阴山薄，河推大岸斜。\n祗应寒夜梦，时见故园花。",
        "dynasty": "唐",
        "collection_info": null
    },
    {
        "uuid": "151a43f727247f178e30042958e1b280",
        "title": "古塞下曲七首 五",
        "author": "贯休",
        "content": "不是将军勇，胡兵岂易当。\n雨曾淋火阵，箭又中金疮。\n铁岭全无土，豺羣亦有狼。\n因思无战日，天子是陶唐。",
        "dynasty": "唐",
        "collection_info": null
    },
    {
        "uuid": "45e3ad9537cc669e4d68abf6ae450bcf",
        "title": "古塞下曲七首 六",
        "author": "贯休",
        "content": "榆叶飘萧尽，关防烽寨重。\n寒来知马疾，战后觉人凶。\n烧逐飞蓬死，沙生毒雾浓。\n谁能奏明主，功业已堪封。",
        "dynasty": "唐",
        "collection_info": null
    },
    {
        "uuid": "aa068fb616913fbbf3d1d11987a6c3f0",
        "title": "古塞下曲七首 七",
        "author": "贯休",
        "content": "万战千征地，苍茫古塞门。\n阴兵为客祟，恶酒发刀痕。\n风落昆崙石，河崩苜蓿根。\n将军更移帐，日日近西蕃。",
        "dynasty": "唐",
        "collection_info": null
    },
    {
        "uuid": "9736c5450b7c8a7063382b98e6ede507",
        "title": "古塞上曲七首 一",
        "author": "贯休",
        "content": "幽幷儿百万，百战未曾输。\n蕃界已深入，将军仍远图。\n月明风拔帐，碛暗鬼骑狐。\n但有东归日，甘从筋力枯。",
        "dynasty": "唐",
        "collection_info": null
    },
    {
        "uuid": "f3ce6f5d65c23eb2b1883758e503aba7",
        "title": "古塞上曲七首 二",
        "author": "贯休",
        "content": "中军杀白马，白日祭苍苍。\n号变旗幡乱，鼙干草木黄。\n朔云含冻雨，枯骨放妖光。\n故国今何处，参差近鬼方。",
        "dynasty": "唐",
        "collection_info": null
    },
    {
        "uuid": "220d009986a72ea336cdeaa91b1c910f",
        "title": "古塞上曲七首 三",
        "author": "贯休",
        "content": "白雁兼羌笛，几年垂泪听。\n阴风吹杀气，永日在青冥。\n远戍秋添将，边烽夜杂星。\n嫖姚头半白，犹自看兵经。",
        "dynasty": "唐",
        "collection_info": null
    },
    {
        "uuid": "e33b26b5b3a923186d7168d12ae4e0e2",
        "title": "古塞上曲七首 四",
        "author": "贯休",
        "content": "久雨始无尘，边声四散闻。\n浸河荒寨柱，吹角白头军。\n战马龁𦎬草，乌鸢识阵云。\n征人心力尽，枯骨更遭焚。",
        "dynasty": "唐",
        "collection_info": null
    },
    {
        "uuid": "d518aee62bcaabdfa5df50b8ad85da7b",
        "title": "古塞上曲七首 五",
        "author": "贯休",
        "content": "帐幕侵奚界，凭陵未可涯。\n擒生行别路，寻箭向平沙。\n赤落蒲桃叶，香微甘草花。\n不堪登陇望，白日又西斜。",
        "dynasty": "唐",
        "collection_info": null
    },
    {
        "uuid": "9b711e7c0addbb638a95cb64c3a9baf3",
        "title": "古塞上曲七首 六",
        "author": "贯休",
        "content": "地角天涯外，人号鬼哭边。\n大河流败卒，寒日下苍烟。\n杀气诸蕃动，军书一箭传。\n将军莫惆怅，高处是燕然。",
        "dynasty": "唐",
        "collection_info": null
    },
    {
        "uuid": "cd8b370d03780556d2d8e27a8066a926",
        "title": "古塞上曲七首 七",
        "author": "贯休",
        "content": "山接胡奴水，河连勃勃城。\n数州今已伏，此命岂堪轻。\n碛吼旄头落，风干刁斗清。\n因嗟李陵苦，祗得没蕃名。",
        "dynasty": "唐",
        "collection_info": null
    },
    {
        "uuid": "68ca770cbf877a1c404261b6ad3fd455",
        "title": "古出塞曲三首 一",
        "author": "贯休",
        "content": "扫尽狂胡迹，迴头望故关。\n相逢惟死鬬，岂易得生还。\n纵宴参胡乐，收兵过雪山。\n不封十万户，此事亦应闲。",
        "dynasty": "唐",
        "collection_info": null
    },
    {
        "uuid": "046945ac86b073656885327d1c68a7d0",
        "title": "古出塞曲三首 二",
        "author": "贯休",
        "content": "玉帐将军意，殷勤把酒论。\n功高宁在我，阵没与招魂。\n塞色干戈束，军容喜气屯。\n男儿今始是，譀出玉关门。",
        "dynasty": "唐",
        "collection_info": null
    },
    {
        "uuid": "4cb08280df0adb9217b9e409706524ed",
        "title": "古出塞曲三首 三",
        "author": "贯休",
        "content": "回首陇山头，连天草木秋。\n圣君应入梦，半路遣封侯。\n水不担阴雪，柴令倒戍楼。\n归来麟阁上，春色满皇州。",
        "dynasty": "唐",
        "collection_info": null
    },
    {
        "uuid": "6037d6b19bc922967e122f8883be4334",
        "title": "闻赤松舒道士下世",
        "author": "贯休",
        "content": "地变贤人丧，疮痍不可观。\n一闻消息苦，千种破除难。\n阴骘那虚掷，深山近始安。\n玄关评兔角，玉器琢鸡冠。\n傲野高难狎，融怡美不殚。\n冀迎新渥泽，遽逐逝波澜。\n蜕壳埋金隧，飞精驾锦鸾。\n倾摧千仞壁，枯歇一株兰。\n仙庙诗虽继，苔墙篆必鞔。\n烟霞成片黯，松桂着行干。\n影拄溪流咽，堂扃隟月寒。\n寂寥遗药犬，缥缈想琼竿。\n伊昔相寻远，留连几尽欢。\n论诗花作席，炙菌叶为盘。\n彭伉心相似，承祯趣一般。\n琴弹溪月侧，棊次砌云残。\n儵忽成千古，飘零见百端。\n荆囊春浩浩，吴越浪漫漫。\n已矣红霞子，空留白石坛。\n无弦亦须绝，回首一长叹。",
        "dynasty": "唐",
        "collection_info": null
    },
    {
        "uuid": "2113b4ba3456e6ade264f3dbee084f79",
        "title": "赠抱麻刘舍人",
        "author": "贯休",
        "content": "郡政今良吏，门风古缙绅。\n万年唐社稷，一箇哭麻人。\n愤烈身先死，敷扬气益贞。\n天乎资大宝，泰矣见忠臣。\n得罪钟多故，投荒岂是迍。\n玉寒方重涩，松古更青皴。\n鹏𪄚宁唯白，龙多岂止荀。\n道孤梳有雪，恩重泪盈巾。\n喻蜀须凭草，成周必仗仁。\n三峰宵旰切，万里渥恩新。\n赋鵩言无累，依刘德有邻。\n风期仁祖帽，鼠讶史云尘。\n禅叟知何幸，玄谈有宿因。\n双溪逢陆海，荆渚遇平津。\n落日愁闻笛，何人为吐茵。\n生徒希匠化，寰海仰经纶。\n疾愈蝉声老，年丰雨滴频。\n刘虬师弟子，时喜一相亲。",
        "dynasty": "唐",
        "collection_info": null
    },
    {
        "uuid": "c5b5af716b53eada12c5ab51a3577ff5",
        "title": "夜寒寄卢给事二首 一",
        "author": "贯休",
        "content": "刻羽流商否，霜风动地吹。\n迩来唯自惜，知合是谁知。\n堑雪消难尽，邻僧睡太奇。\n知音不可得，始为一吟之。",
        "dynasty": "唐",
        "collection_info": null
    },
    {
        "uuid": "21242f76d611e0049abd7ce626b11806",
        "title": "夜寒寄卢给事二首 二",
        "author": "贯休",
        "content": "心苦味不苦，世衰吾道微。\n清如吞雪雹，谁把比珠玑。\n作者相收拾，常人任是非。\n旧居沧海上，归去即应归。",
        "dynasty": "唐",
        "collection_info": null
    },
    {
        "uuid": "3645f743f2d26a3fb387f3e1fbe86af7",
        "title": "送叶蒙赴举",
        "author": "贯休",
        "content": "年年屈復屈，惆怅曲江湄。\n自古身荣者，多非年少时。\n空囊投刺远，大雪入关迟。\n来岁还公道，平人不用疑。",
        "dynasty": "唐",
        "collection_info": null
    },
    {
        "uuid": "4c43ca0818458aa4556b739c547a4551",
        "title": "闻王慥常侍卒三首 一",
        "author": "贯休",
        "content": "世乱君巡狩，清贤又告亡。\n星辰皆有角，日月略无光。\n金柱连天折，瑶阶被贼荒。\n令人转惆怅，无路问苍苍。",
        "dynasty": "唐",
        "collection_info": null
    },
    {
        "uuid": "18dbb204434f76d40ec9e3986e25952b",
        "title": "闻王慥常侍卒三首 二",
        "author": "贯休",
        "content": "宗社运微衰，山摧甘井枯。\n不知千载后，更有此人无。\n政入龚黄甲，诗轻沈宋徒。\n受恩酬未得，不觉祗长吁。",
        "dynasty": "唐",
        "collection_info": null
    },
    {
        "uuid": "5f3fbfde1536805280a8d480bf322334",
        "title": "闻王慥常侍卒三首 三",
        "author": "贯休",
        "content": "傥在扶天步，重兴古国风。\n还如齐晏子，再见狄梁公。\n棠树梅溪北，佳城舜庙东。\n谁修循吏传，对此莫悤悤。",
        "dynasty": "唐",
        "collection_info": null
    },
    {
        "uuid": "6c33b6dfd9ce8e6b87214826eecda645",
        "title": "秋晚野步",
        "author": "贯休",
        "content": "藤屦兼闽竹，吟行一水傍。\n树凉蝉不少，溪断路多荒。\n烧岳阴风起，田家浊酒香。\n登高吟更苦，微月出苍茫。",
        "dynasty": "唐",
        "collection_info": null
    },
    {
        "uuid": "b63fac47e44ca6b63b196ba0c941949b",
        "title": "闻大愿和尚顺世三首 一",
        "author": "贯休",
        "content": "王室今如毁，仍闻丧我师。\n古容图得否，内院去无疑。\n岳鬼月中哭，松龛雪次隳。\n直须文五色，始可立高碑。",
        "dynasty": "唐",
        "collection_info": null
    },
    {
        "uuid": "a8926be1ac544082c88b57e8727f2fd0",
        "title": "闻大愿和尚顺世三首 二",
        "author": "贯休",
        "content": "邺卫松杉外，芝兰季孟间。\n尽希重诏出，祗待六龙还。\n不疾成千古，令焚动四山。\n感恩终有泪，遥寄水潺潺。",
        "dynasty": "唐",
        "collection_info": null
    },
    {
        "uuid": "8f91cb33f46d487ce05c7386fe1dca59",
        "title": "闻大愿和尚顺世三首 三",
        "author": "贯休",
        "content": "师禀尽名卿，孤峰老称情。\n若游三点外，争把七贤平。\n苦雾埋空室，啼猨有咽声。\n今朝益惆怅，曾沐下床迎。",
        "dynasty": "唐",
        "collection_info": null
    },
    {
        "uuid": "ce52d14d71271ac42914b8ba91f8d602",
        "title": "闻叶蒙及第",
        "author": "贯休",
        "content": "忆昨送君诗，平人不用疑。\n吾徒若不得，天道即应私。\n尘土茫茫晓，麟龙草草骑。\n相思不可见，又是落花时。",
        "dynasty": "唐",
        "collection_info": null
    },
    {
        "uuid": "fcbde80b1cac5f531188314f942f8fa7",
        "title": "送僧之灵夏",
        "author": "贯休",
        "content": "旧识为边帅，师游胜事兼。\n连天唯白草，野饼有红盐。\n蕃近风多{孛支}，河浑碛半淹。\n因知心似月，处处有人瞻。",
        "dynasty": "唐",
        "collection_info": null
    },
    {
        "uuid": "bd747496ce24a40a4f6556aa1b07074f",
        "title": "书无相道人庵",
        "author": "贯休",
        "content": "造化太茫茫，端居紫石房。\n心遗无句句，顶处有霜霜。\n白鹿眠枯叶，清泉洒毳囊。\n寄言疑未决，须道雪溪旁。",
        "dynasty": "唐",
        "collection_info": null
    },
    {
        "uuid": "f4f0afce5fc13cc7444c87db8a741492",
        "title": "明进士北斋避暑",
        "author": "贯休",
        "content": "相访多衝雨，由来德有邻。\n卷帘繁暑退，湿树一蝉新。\n道在谁为主，吾衰自有因。\n祗应江海上，还作狎鸥人。",
        "dynasty": "唐",
        "collection_info": null
    },
    {
        "uuid": "b798e4779968fc64f613c6ffbc77fae7",
        "title": "晚春寄吴融于竞二侍郎",
        "author": "贯休",
        "content": "白头为远客，常忆白云间。\n祗觉老转老，不知闲是闲。\n花含宜细雨，室冷是深山。\n唯有霜台客，依依是往还。",
        "dynasty": "唐",
        "collection_info": null
    },
    {
        "uuid": "1e625e1fc369ac80957f2f983ee04885",
        "title": "喜不思上人来",
        "author": "贯休",
        "content": "沃州那不住，一别许多时。\n几度怀君夜，相逢出梦迟。\n瓶担千丈瀑，偈是七言诗。\n若向罗浮去，伊余亦愿随。",
        "dynasty": "唐",
        "collection_info": null
    },
    {
        "uuid": "1ac42f572a093771b1413992cf237ee8",
        "title": "秋怀赤松道士",
        "author": "贯休",
        "content": "仙观在云端，相思星斗寒。\n常怜呼鹤易，却恨见君难。\n石罅青虵湿，风榸白菌干。\n终期花月下，坛上听君弹。",
        "dynasty": "唐",
        "collection_info": null
    },
    {
        "uuid": "aa615a0d194cddde3beece21687c32bf",
        "title": "送刘逖赴闽辟",
        "author": "贯休",
        "content": "离乱生涯尽，依刘是见机。\n从来吟太苦，不得力还稀。\n路入闽山熟，江浮瘴雨肥。\n何须折杨柳，相送已依依。",
        "dynasty": "唐",
        "collection_info": null
    },
    {
        "uuid": "34d7c12e1db145b05750c3c09ae62534",
        "title": "苦雨中作",
        "author": "贯休",
        "content": "通宵復连夕，其状祗如倾。\n却遣思山者，忽然嫌水声。\n好花飘草尽，古壁欲云生。\n不奈天难问，迢迢远客情。",
        "dynasty": "唐",
        "collection_info": null
    },
    {
        "uuid": "ba612cd1ea0924c6a831b0a1229e13c3",
        "title": "送僧归日本",
        "author": "贯休",
        "content": "焚香祝海灵，开眼梦中行。\n得达即便是，无生可作轻。\n流黄山火着，碇石索雷鸣。\n想到夷王礼，还为上寺迎。",
        "dynasty": "唐",
        "collection_info": null
    },
    {
        "uuid": "0f8a76b7cc6e2e410abad0e04dd22e61",
        "title": "赠信安郑道人",
        "author": "贯休",
        "content": "貌古似苍鹤，心清如鼎湖。\n仍闻得新义，便欲註阴符。\n点化金常有，闲行影渐无。\n杳兮中便是，应不食菖蒲。",
        "dynasty": "唐",
        "collection_info": null
    },
    {
        "uuid": "eaa1ee780f85a95f91a5a9831edf74b8",
        "title": "送吏部刘相公除东川",
        "author": "贯休",
        "content": "帝念梓州民，年年战仗频。\n山川无草木，烽火没烟尘。\n政乱皆因乱，安人必藉仁。\n皇天开白日，殷鼎辍诚臣。\n一日离君侧，千官送渭滨。\n酒倾红琥珀，马控白骐驎。\n渥泽番番降，壶浆处处陈。\n旌幢山色湿，邛僰鸟啼新。\n帟幕还名俭，良医始姓秦。\n军雄城似岳，地变物含春。\n白必侵双鬓，清应诫四邻。\n吾皇重命相，更合是何人。",
        "dynasty": "唐",
        "collection_info": null
    },
    {
        "uuid": "f68dfff3560eda1b86ee3c3d704c8ec5",
        "title": "送智光禅伯",
        "author": "贯休",
        "content": "万事归一衲，曹溪初去寻。\n从来相狎辈，尽不是知音。\n乞食林花落，穿云翠巘深。\n终希重一见，示我祖师心。",
        "dynasty": "唐",
        "collection_info": null
    },
    {
        "uuid": "8dea7b310e124e6c727150ab47324f64",
        "title": "夜对雪寄杜使君",
        "author": "贯休",
        "content": "片片含天意，纷纷势莫拘。\n洒于诸瑞后，忧恐一冬无。\n鹤凚声偏密，风焦片益粗。\n冷牵人梦转，清逼瘴根徂。\n扫径僧倾笠，为诗士弃炉。\n桥高银螮蝀，峰峻玉浮图。\n盈尺何须问，丰年已可□。\n遥思郢中曲，句句出冰壶。",
        "dynasty": "唐",
        "collection_info": null
    },
    {
        "uuid": "84bd7ee0aa45a25c01d925652b0ac7c0",
        "title": "送王毂及第后归江西",
        "author": "贯休",
        "content": "太宗罗俊彦，桂玉比光辉。\n难得终须得，言归始是归。\n风帆天际吼，金鹗月中飞。\n五府如交辟，鱼书莫便稀。",
        "dynasty": "唐",
        "collection_info": null
    },
    {
        "uuid": "5c6707750a22521e77685fc71f8765c8",
        "title": "送卢瞻罢庐陵幕归阌乡",
        "author": "贯休",
        "content": "文行成身事，从知贵得仁。\n归来还寂寞，何以慰交亲。\n芳草色似动，胡桃花又新。\n昌朝有知己，好作谏垣臣。",
        "dynasty": "唐",
        "collection_info": null
    },
    {
        "uuid": "5b43552199f14f7859a288bc422ee3eb",
        "title": "避寇白沙驿作",
        "author": "贯休",
        "content": "避乱无深浅，苍黄古驿东。\n草枯牛尚龁，霞湿烧微红。\n□□时时□，人愁处处同。\n犹逢好时否，孤坐雪蒙蒙。",
        "dynasty": "唐",
        "collection_info": null
    },
    {
        "uuid": "bf7a772799ce4dd9f628909b4b3cd2c6",
        "title": "闻李频员外卒",
        "author": "贯休",
        "content": "苍苍难可问，问荅亦难闻。\n落叶平津岸，愁人李使君。\n文章应力竭，茅土始天分。\n又逐东风去，迢迢隔岭云。",
        "dynasty": "唐",
        "collection_info": null
    },
    {
        "uuid": "6797139ed79afa955f06e0d68d46feb2",
        "title": "江陵寄翰林韩偓学士",
        "author": "贯休",
        "content": "久住荆溪北，禅关挂绿萝。\n风清闲客去，睡美落花多。\n万事皆妨道，孤峰谩忆他。\n新诗旧知己，始为味如何。",
        "dynasty": "唐",
        "collection_info": null
    },
    {
        "uuid": "7ef83a2890b39fb5c70eca5f8020cc95",
        "title": "闲居作",
        "author": "贯休",
        "content": "闲门微雪下，慵惰计全成。\n默作便终日，孤峰祗此清。\n身心闲少梦，杉竹冷多声。\n唯有西峰叟，相逢眼最明。",
        "dynasty": "唐",
        "collection_info": null
    },
    {
        "uuid": "64d40b959fb0131477f726f9ff4dcf4d",
        "title": "和韦相公见示闲卧",
        "author": "贯休",
        "content": "刻形求得相，事事未尝眠。\n霖雨方为雨，非烟岂是烟。\n童收庭树果，风曳案头笺。\n仲虺专为诰，何充雅爱禅。\n静嫌山色远，病是酒杯偏。\n蜩响初穿壁，兰芽半出砖。\n堂悬金粟像，门枕御沟泉。\n旦沐虽频握，融帷孰敢褰。\n德高羣彦表，善植几生前。\n修补乌皮几，深藏子敬毡。\n扶持千载圣，潇洒一声蝉。\n棊阵连残月，僧交似大颠。\n常知生似幻，维重直如弦。\n饼忆莼羹美，茶思岳瀑煎。\n祗闻温树誉，堪鄙竹林贤。\n脱颖三千士，馨香四十年。\n宽平开义路，淡泞润清田。\n哲后知如子，空王夙有缘。\n对归香满袖，吟次月当川。\n休说惭如揵，尧天即梵天。",
        "dynasty": "唐",
        "collection_info": null
    },
    {
        "uuid": "252540880ceda0240c509336d2bed81e",
        "title": "寄山中伉禅师",
        "author": "贯休",
        "content": "举世遭心使，吾师独使心。\n万缘冥目尽，一句不言深。\n野火烧禅石，残霞照栗林。\n秋风溪上路，终愿一相寻。",
        "dynasty": "唐",
        "collection_info": null
    },
    {
        "uuid": "aec3655b9e19dde95332cfac598a791d",
        "title": "秋寄栖一",
        "author": "贯休",
        "content": "一别一公后，相思时一吁。\n眼中疮校未，般若偈持无。\n卷句冰团大，炉烟枥橛粗。\n劝君君记取，不用更他图。",
        "dynasty": "唐",
        "collection_info": null
    },
    {
        "uuid": "a06f80052230be7a4f499c20ce785f9b",
        "title": "怀匡山山长二首 一",
        "author": "贯休",
        "content": "白石峰之半，先生好在么。\n捲帘当大瀑，常恨不如他。\n杉罅龙涎溢，潭㘭石髮多。\n吾皇搜草泽，争奈谢安何。",
        "dynasty": "唐",
        "collection_info": null
    },
    {
        "uuid": "2b8378e6f4a5db95189667c1950dba60",
        "title": "怀匡山山长二首 二",
        "author": "贯休",
        "content": "见说面前峰，寻常醉亦登。\n雨余多菌出，烧甚古崖崩。\n觅句曾衝虎，耕田半为僧。\n闻名多岁也，常恨不飞腾。",
        "dynasty": "唐",
        "collection_info": null
    },
    {
        "uuid": "b98f6f7e18a06f885fcaf5dde996d579",
        "title": "怀高真动二首 一",
        "author": "贯休",
        "content": "知尔今何处，孤高独不羣。\n论诗唯许我，穷易到无文。\n贳酒儿穿雪，寻僧月照云。\n何时再相见，兵寇尚纷纷。",
        "dynasty": "唐",
        "collection_info": null
    },
    {
        "uuid": "701255cff80ba8d26302bec5c05522e0",
        "title": "怀高真动二首 二",
        "author": "贯休",
        "content": "久别无消息，今秋忽得书。\n诸孤婚嫁苦，求己世情疎。\n乱甚无乔木，溪多不钓鱼。\n祗应金岳色，如尔復如余。",
        "dynasty": "唐",
        "collection_info": null
    },
    {
        "uuid": "a3c1fee5fd6787f377d96cc9662284fc",
        "title": "秋末入匡山船行八首 一",
        "author": "贯休",
        "content": "楚国茱萸月，吴吟梨栗船。\n远游无定所，高卧是何年。\n浪卷纷纷叶，樯衝澹澹烟。\n去心还自喜，庐岳倚青天。",
        "dynasty": "唐",
        "collection_info": null
    },
    {
        "uuid": "d773c8b239765b6fd9826a56cda11b7a",
        "title": "秋末入匡山船行八首 二",
        "author": "贯休",
        "content": "芦苇深花裏，渔歌一曲长。\n人心虽忆越，帆态似浮湘。\n石獭衔鱼白，汀茅浸浪黄。\n等闲千万里，道在亦无妨。",
        "dynasty": "唐",
        "collection_info": null
    },
    {
        "uuid": "f25653a7ecd3199ebf5264c21476be12",
        "title": "秋末入匡山船行八首 三",
        "author": "贯休",
        "content": "岛上离家化，茅茨竹户开。\n黄桑双鹊喜，白日有谁来。\n担浪浇秋芋，缘滩取净苔。\n回头深自媿，旧业本蒿莱。",
        "dynasty": "唐",
        "collection_info": null
    },
    {
        "uuid": "395f16aa390a9a5e079d6b207f0b5019",
        "title": "秋末入匡山船行八首 四",
        "author": "贯休",
        "content": "匡阜层层翠，修江迭迭波。\n从来未曾到，此去復如何。\n水庙寒鸦集，沙村夕照多。\n谁如垂钓者，孤作鬓皤皤。",
        "dynasty": "唐",
        "collection_info": null
    },
    {
        "uuid": "f52344f4ab7e98f5916347c012ee4edf",
        "title": "秋末入匡山船行八首 五",
        "author": "贯休",
        "content": "晚泊苍茫浦，风微浪亦粗。\n估喧如亥合，樯密似林枯。\n地峻湖无□，潮寒蚌有珠。\n东西无定所，何用问前途。",
        "dynasty": "唐",
        "collection_info": null
    },
    {
        "uuid": "b2eca7f9dd49e93bba1c1cebf1c8df6d",
        "title": "秋末入匡山船行八首 六",
        "author": "贯休",
        "content": "岛香思贾岛，江碧忆清江。\n囊橐谁相似，馋慵世少双。\n鼍惊入窟月，烧到繫船桩。\n谩有归乡梦，前头是楚邦。",
        "dynasty": "唐",
        "collection_info": null
    },
    {
        "uuid": "eba0491dd6e3d8f934e708dd88c9dc1d",
        "title": "秋末入匡山船行八首 七",
        "author": "贯休",
        "content": "南北虽无适，东西亦似萍。\n霞根生石片，象迹坏沙汀。\n莽莽蒹葭赤，微微蜃蛤腥。\n因思范蠡辈，未免亦飘零。",
        "dynasty": "唐",
        "collection_info": null
    },
    {
        "uuid": "ad1a3639dea2bf9b9b535a71e22b1287",
        "title": "秋末入匡山船行八首 八",
        "author": "贯休",
        "content": "晓色千樯去，长江八月时。\n雨淙山骨出，橰擉岸形卑。\n野水畬田黑，荒汀独鸟痴。\n如今是清世，谁道出山迟。",
        "dynasty": "唐",
        "collection_info": null
    },
    {
        "uuid": "cf86b857bbf921cd3af878727c57c5fe",
        "title": "送僧归华山",
        "author": "贯休",
        "content": "心枯衲亦枯，归岳揭空盂。\n七贵留不住，孤云出更孤。\n烧灰犹汤足，雪片似黏鬚。\n他日如相觅，还应道到吴。",
        "dynasty": "唐",
        "collection_info": null
    },
    {
        "uuid": "38699d2a6a8bfac235b81423c361a4bc",
        "title": "送友人之岭外",
        "author": "贯休",
        "content": "五岭难为客，君游早晚回。\n一囊秋课苦，万里瘴云开。\n金柱根应动，风雷舶欲来。\n明时好□进，莫滞长卿才。",
        "dynasty": "唐",
        "collection_info": null
    },
    {
        "uuid": "0b548333348f50eb0832536662ddbe2f",
        "title": "送卢舍人朝觐",
        "author": "贯休",
        "content": "羶行无为日，垂衣帝道亨。\n圣真千载圣，明必万年明。\n重德须朝觐，流年不可轻。\n洪才传出世，清甲得高名。\n罕玉藏无映，嵇松画不成。\n起衔轩后勅，醉别亚夫营。\n烧阔荆州熟，霞新岘首晴。\n重重尧雨露，去去汉公卿。\n白髮应从白，清贫但更清。\n梦缘丹陛险，春傍綵衣生。\n既握钟繇笔，须调傅说羹。\n倘因星使出，一望问支铿。",
        "dynasty": "唐",
        "collection_info": null
    },
    {
        "uuid": "b288260541497d32fc877b2b339747bf",
        "title": "上冯使君山水障子",
        "author": "贯休",
        "content": "忆山归未得，画出亦堪怜。\n崩岸全隳路，荒村半有烟。\n笔句冈势转，墨抢烧痕颠。\n远浦深通海，孤峰冷倚天。\n柴棚坐逸士，露茗煮红泉。\n绣与莲峰竞，威如劒阁牵。\n石门关麈鹿，气候有神仙。\n茅屋书窗小，苔阶滴瀑圆。\n松根击石朽，桂叶蚀霜鲜。\n画出欺王墨，擎将献惠连。\n新诗宁妄说，旧隐实如然。\n愿似窗中列，时闻大雅篇。",
        "dynasty": "唐",
        "collection_info": null
    },
    {
        "uuid": "2b0e5a4238160984b19f62a8236a6567",
        "title": "送令狐焕赴阙",
        "author": "贯休",
        "content": "渚宫遥落日，相送碧江湄。\n陟也须为相，天乎更赞谁。\n风高樯力出，霞热鸟行迟。\n此去多来客，无忘慰所思。",
        "dynasty": "唐",
        "collection_info": null
    },
    {
        "uuid": "bf77df09c01609e77d79124eaf20313b",
        "title": "送吴融员外赴阙",
        "author": "贯休",
        "content": "汉文思贾傅，贾傅遂生还。\n今日又如此，送君非等闲。\n云寒犹惜雪，烧猛似烹山。\n应笑无机者，腾腾天地间。",
        "dynasty": "唐",
        "collection_info": null
    },
    {
        "uuid": "661084cf72ac59c15dae268a289fb662",
        "title": "送姚洎拾遗自江陵幕赴京",
        "author": "贯休",
        "content": "捧诏动征轮，分飞楚水滨。\n由来真庙器，多作伏蒲人。\n舍鲁知非愿，朝天不话贫。\n沙头千骑送，岛上一蝉新。\n莫使身侵贵，无矜贵逼身。\n玉阶凝正色，兰苑涨芳尘。\n銮辂方离华，车书渐似秦。\n流年飘儵忽，书札莫因循。\n凉雨鸣红叶，非烟闭紫宸。\n凭将西社意，一说向荀陈。",
        "dynasty": "唐",
        "collection_info": null
    },
    {
        "uuid": "6ba3bc88d6d8470f3a263933cf84b972",
        "title": "送僧人入石霜",
        "author": "贯休",
        "content": "举世祗堪吁，空知与道俱。\n论心齐至圣，对镜破凡夫。\n业王如云合，头低似箭驱。\n三清徒妄想，千载亦须臾。\n唯我流阳叟，深云领毳徒。\n尽骑香白象，皆握月明珠。\n寂寞排松榻，斓斑半雪鬚。\n苔侵长者论，岚蚀祖师图。\n翠巘金钟晓，香林宝月孤。\n兟兟齐白趾，赫赫共洪炉。\n山色锄难尽，松根踏欲无。\n难评传的的，须到不区区。\n撩舍新罗瘦，炉烟榾柮粗。\n烧畬平虎窟，分瀑入香厨。\n师去情何切，人间事莫拘。\n穿林宿古冢，踏叶揭空盂。\n无事终无事，令枯便合枯他年相觅在，亦不是生苏。",
        "dynasty": "唐",
        "collection_info": null
    },
    {
        "uuid": "cf594e324fb2fd4b4e4048f8427c9ee5",
        "title": "送僧归南康",
        "author": "贯休",
        "content": "壳壳学得律，还乡见苦情。\n远思芳草盛，不入楚山行。\n帆入汀烟健，经吟戍月清。\n到乡同学辈，应到赣江迎。",
        "dynasty": "唐",
        "collection_info": null
    },
    {
        "uuid": "ce134faac7a497e0b8d29930386da7ac",
        "title": "送陈秀才赴举兼寄韩舍人",
        "author": "贯休",
        "content": "主圣臣贤日，求名莫等闲。\n直须诗似玉，不用力如山。\n草白兵初息，年丰驾已还。\n凭将安养意，一说向曾颜。",
        "dynasty": "唐",
        "collection_info": null
    },
    {
        "uuid": "3d1aa9766fa88d50d2ff4f8387d85103",
        "title": "送友人及第后归台州",
        "author": "贯休",
        "content": "得桂为边辟，翩翩颇合宜。\n嫖姚留不住，昼锦已归迟。\n岛侧花藏虎，湖心浪撼棊。\n终期华顶下，共礼渌身师。",
        "dynasty": "唐",
        "collection_info": null
    },
    {
        "uuid": "57616d8c0328ce2ab4f783694fc3dc0b",
        "title": "晚春寄张侍郎",
        "author": "贯休",
        "content": "遐想涪陵岸，山花半已残。\n人心何以遣，天步正艰难。\n鸟听黄袍小，城临白帝寒。\n应知窗下梦，日日到江干。",
        "dynasty": "唐",
        "collection_info": null
    },
    {
        "uuid": "f71f6d8e89e5d5f84bcc5ff549048374",
        "title": "寄景判官兼思州叶使君",
        "author": "贯休",
        "content": "独住西峰半，寻常欲下难。\n石多桐屐齾，香甚药花干。\n荏苒新莺老，穷通亦自宽。\n髯参与短簿，始为一吟看。",
        "dynasty": "唐",
        "collection_info": null
    },
    {
        "uuid": "1913c9bab1812e3379512de7b215c353",
        "title": "送卢秀才应举",
        "author": "贯休",
        "content": "几载阻兵荒，一名终不忘。\n还衝猛风雪，如画冷朝阳。\n句好慵将出，囊空却不忙。\n明年公道日，去去必穿杨。",
        "dynasty": "唐",
        "collection_info": null
    },
    {
        "uuid": "7605fdef544c2d75397e6112654a26bd",
        "title": "闻新蝉寄桂雍",
        "author": "贯休",
        "content": "新蝉终夜呌，嘒嘒隔溪濆。\n杜宇仍相杂，故人闻不闻。\n捲帘花动月，冥目砌生云。\n终共谢时去，西山鸾鹤羣。",
        "dynasty": "唐",
        "collection_info": null
    },
    {
        "uuid": "eb4384c10b4436ddd10aae73a500b6a8",
        "title": "寄怀楚和尚二首 一",
        "author": "贯休",
        "content": "吾师师子儿，而復貌瓌奇。\n何得文明代，不为王者师。\n铁盂汤雪早，石炭煮茶迟。\n谩有参寻意，因循到乱时。",
        "dynasty": "唐",
        "collection_info": null
    },
    {
        "uuid": "43658675d893bff7e1c7f4704f34bcc5",
        "title": "寄怀楚和尚二首 二",
        "author": "贯休",
        "content": "跳踯诸峰险，回翔万里空。\n争将金锁锁，那把玉笼笼。\n印缺香崩火，窗疎蝎吃风。\n永怀今已矣，吟坐雪蒙蒙。",
        "dynasty": "唐",
        "collection_info": null
    },
    {
        "uuid": "941894fc164b2f07162f1700b65a8edf",
        "title": "和韦相公话婺州陈事",
        "author": "贯休",
        "content": "昔事堪惆怅，谈玄爱白牛。\n千场花下醉，一片梦中游。\n耕避初平石，烧残沈约楼。\n无因更重到，且副济川舟。",
        "dynasty": "唐",
        "collection_info": null
    },
    {
        "uuid": "609ed7a9f4e51f8eb1f94795f5edff3a",
        "title": "遇五天僧入五台五首 一",
        "author": "贯休",
        "content": "十万里到此，辛勤讵可论。\n唯云吾上祖，见买给孤园。\n一月行沙碛，三更到铁门。\n白头乡思在，迴首一销魂。",
        "dynasty": "唐",
        "collection_info": null
    },
    {
        "uuid": "23bae27c1678ec93f9ce0f6abd44168b",
        "title": "遇五天僧入五台五首 二",
        "author": "贯休",
        "content": "雪岭顶危坐，干坤四顾低。\n河横于阗北，日落月支西。\n水石香多白，猨猱老不啼。\n空余忍辱草，相对色萋萋。",
        "dynasty": "唐",
        "collection_info": null
    },
    {
        "uuid": "06ab0896d5c180c07075eddc4c854580",
        "title": "遇五天僧入五台五首 三",
        "author": "贯休",
        "content": "远礼清凉寺，寻真似善才。\n身心无所得，日月不将来。\n白迭还图象，沧溟亦泛杯。\n唐人亦何幸，处处觉花开。",
        "dynasty": "唐",
        "collection_info": null
    },
    {
        "uuid": "85e8f7c761fba6438c7c55790a7d929b",
        "title": "遇五天僧入五台五首 四",
        "author": "贯休",
        "content": "涂足油应尽，干陀帔半隳。\n辟支迦状貌，剎利帝家儿。\n结印魔应哭，游心圣不知。\n深嗟头已白，不得远相随。",
        "dynasty": "唐",
        "collection_info": null
    },
    {
        "uuid": "01ee1f78e50da8a384972009a6647c19",
        "title": "遇五天僧入五台五首 五",
        "author": "贯休",
        "content": "送迎经几国，多化帝王心。\n电激青莲目，环垂紫磨金。\n眉根霜入细，梵夹蠹难侵。\n必似陀波利，他年不可寻。",
        "dynasty": "唐",
        "collection_info": null
    },
    {
        "uuid": "f7c81e9e01ae9faf99aa10e320afc9e9",
        "title": "经普化禅师影院",
        "author": "贯休",
        "content": "大一今何处，登堂似昔时。\n曾蒙金印印，得异野干儿。\n影束龙神在，门荒桐竹衰。\n谁云续僧史，别位着吾师。",
        "dynasty": "唐",
        "collection_info": null
    },
    {
        "uuid": "6f5d8161aeeaaea4b3131f3a38908ea4",
        "title": "秋寄李频使君二首 一",
        "author": "贯休",
        "content": "为郎须塞诏，当路亦驱驱。\n贵不因人得，清还似句无。\n烧烟连野白，山药拶阶枯。\n想得征黄诏，如今已在途。",
        "dynasty": "唐",
        "collection_info": null
    },
    {
        "uuid": "e9d1dfb54f1ecec4f88e301c1fcf63c2",
        "title": "秋寄李频使君二首 二",
        "author": "贯休",
        "content": "务简趣难陪，清吟共绿苔。\n叶和秋蚁落，僧带野香来。\n留客朝尝酒，忧民夜画灰。\n终期冒风雪，江上见宗雷。",
        "dynasty": "唐",
        "collection_info": null
    },
    {
        "uuid": "03ef3ac2b56a32caf8bc1f8ab5b30471",
        "title": "上东林和尚",
        "author": "贯休",
        "content": "让紫归青壁，高名四海闻。\n虽然无一事，得不是要君。\n道祗传伊字，诗多笑碧云。\n应怜门下客，余力亦为文。",
        "dynasty": "唐",
        "collection_info": null
    },
    {
        "uuid": "51b9adfa8ec71e501b7d35ae2fec2db4",
        "title": "江边道士",
        "author": "贯休",
        "content": "独住大江滨，不知何代人。\n药垆生紫气，肌肉似红银。\n酒酽竹屋[烂]，符收山鬼仁。\n何妨将我去，一看武陵春。",
        "dynasty": "唐",
        "collection_info": null
    },
    {
        "uuid": "bdb752c9b725bcf8fecfc6e825b4e8a2",
        "title": "送僧之湖外",
        "author": "贯休",
        "content": "去旨趣非常，春风尔莫狂。\n惟擎一铁钵，旧亦讲金刚。\n午饭孤烟裏，宵禅大石旁。\n羡师终不及，湘浪渌茫茫。",
        "dynasty": "唐",
        "collection_info": null
    },
    {
        "uuid": "618d3f3ca9f88a56609d006b50647cad",
        "title": "怀谬独一",
        "author": "贯休",
        "content": "常忆兰陵子，瓌奇皴渴才。\n思还如我苦，时不为伊来。\n岳霞猱掷雪，湖月浪翻杯。\n未闻霑寸禄，此事亦堪哀。",
        "dynasty": "唐",
        "collection_info": null
    },
    {
        "uuid": "e48098ed131a5bb601de3c234143bfdb",
        "title": "送庐山衲僧",
        "author": "贯休",
        "content": "飞锡下崆㟅，清高世少双。\n冻天方筛雪，别我去何邦。\n烧绕赤乌亥，云漫白蚌江。\n路人争得识，空仰鬓眉[庞]。",
        "dynasty": "唐",
        "collection_info": null
    },
    {
        "uuid": "07b89f1aee5af2397fe96e687e0cce5c",
        "title": "寄西山胡汾吴樵",
        "author": "贯休",
        "content": "带经锄陇者，何止手胼胝。\n觅句句句好，惭予筋力衰。\n云塠临案冷，鹿队过门迟。\n相忆空回首，江头日暮时。",
        "dynasty": "唐",
        "collection_info": null
    },
    {
        "uuid": "97e6e3388381b03c0a9e2a9d94382425",
        "title": "休粮僧",
        "author": "贯休",
        "content": "不食更何忧，自由中自由。\n身轻嫌衲重，天旱为民愁。\n应器谁将去，生台蚁不游。\n会须传此术，相共老山丘。",
        "dynasty": "唐",
        "collection_info": null
    },
    {
        "uuid": "74416e5ec77ea9e4ac2c3877c1d66868",
        "title": "送杜使君朝觐",
        "author": "贯休",
        "content": "借寇借不得，清声彻帝聪。\n坐来千里泰，归去一囊空。\n遗爱封疆熟，扳辕草木同。\n路遥山不少，江静思无穷。\n花舸衝烟湿，朱衣照浪红。\n援毫两岸晓，欹枕满旗风。\n道罕将人合，心难与圣通。\n从兹林下客，应□代天功。",
        "dynasty": "唐",
        "collection_info": null
    },
    {
        "uuid": "8c448b9a064e57e043af8ee7e40b2778",
        "title": "送人之岭外",
        "author": "贯休",
        "content": "见说还南去，迢迢有侣无。\n时危须早转，亲老莫他图。\n小店虵羹黑，空山象粪枯。\n三闾遗庙在，为我一鸣呼。",
        "dynasty": "唐",
        "collection_info": null
    },
    {
        "uuid": "fd73cc8b934f842f94a595b7c3b20da0",
        "title": "题弘式和尚院兼呈杜使君",
        "author": "贯休",
        "content": "二雅兼二密，愔愔祗自怡。\n腊高云屐朽，貌古画师疑。\n壍蚁缘金锡，垆烟惹雪眉。\n仍闻有新作，祗是寄相思。",
        "dynasty": "唐",
        "collection_info": null
    },
    {
        "uuid": "57e4fd2f7ad126e242e4b4e4b588ba02",
        "title": "湖头别墅三首 一",
        "author": "贯休",
        "content": "梨栗鸟啾啾，高歌若自由。\n人谁知此意，旧业在湖头。\n饥鼠掀菱殻，新蝉避栗皱。\n不知江海上，戈甲几时休。",
        "dynasty": "唐",
        "collection_info": null
    },
    {
        "uuid": "18bf12af5016451ea9b847774fee9e15",
        "title": "湖头别墅三首 二",
        "author": "贯休",
        "content": "桑柘参桐竹，阴阴一径苔。\n更无他事出，祗有衲僧来。\n壍蚁争生食，窗经卷烧灰。\n可怜门外路，日日起尘埃。",
        "dynasty": "唐",
        "collection_info": null
    },
    {
        "uuid": "d26b79e9bcef14b272bf90aac798e826",
        "title": "湖头别墅三首 三",
        "author": "贯休",
        "content": "南北如仙境，东西似画图。\n园飞青啄木，檐挂白蜘蛛。\n邻叟教修废，牛童与纳租。\n寄言来往客，不用问荣枯。",
        "dynasty": "唐",
        "collection_info": null
    },
    {
        "uuid": "09552fdb90a44b685ba6da39598bed6d",
        "title": "三峡闻猨",
        "author": "贯休",
        "content": "历历数声猨，寥寥渡白烟。\n应栖多月树，况是下霜天。\n万里客危坐，千山境悄然。\n更深仍不住，使我欲移船。",
        "dynasty": "唐",
        "collection_info": null
    },
    {
        "uuid": "f2031313eb844455c38a7e9ee9709081",
        "title": "闻知闻赴成都辟请",
        "author": "贯休",
        "content": "文翁还化蜀，帟幕列鹓鸾。\n饮水临人易，烧山觅士难。\n锦机花正合，椶蕈火初干。\n知己相思否，如何借羽翰。",
        "dynasty": "唐",
        "collection_info": null
    },
    {
        "uuid": "10c5bfd9cf97e1c94cff2667b9647734",
        "title": "题淮南惠照寺律师院",
        "author": "贯休",
        "content": "仪冠凝寒玉，端居似沃州。\n学徒梧有凤，律藏目无牛。\n茗滑香黏齿，钟清雪滴楼。\n还须结西社，来往悉诸侯。",
        "dynasty": "唐",
        "collection_info": null
    },
    {
        "uuid": "c7b537f72e89360711933b5a2dbad69e",
        "title": "秋末长兴寺作",
        "author": "贯休",
        "content": "荒寺古江滨，莓苔地绝尘。\n长廊飞乱叶，寒雨更无人。\n栗不和皱落，僧多到骨贫。\n行行行未得，孤坐更谁亲。",
        "dynasty": "唐",
        "collection_info": null
    },
    {
        "uuid": "6bea1e0796fd8c16f8af8882060b7fe6",
        "title": "寄杭州灵隐寺宋震使君",
        "author": "贯休",
        "content": "罢郡归侵夏，仍闻灵隐居。\n僧房谢朓语，寺额葛洪书。\n月树狝猴睡，山池菡萏疎。\n吾皇爱清静，莫便结吾庐。",
        "dynasty": "唐",
        "collection_info": null
    },
    {
        "uuid": "dc625d53634f32b7f44c5e28094d8014",
        "title": "送人归夏口",
        "author": "贯休",
        "content": "鴈鴈叶纷纷，行人岂易闻。\n千山与万水，何处更逢君？貌不长如玉，人生祗似云。\n倘经三祖寺，一为礼龛坟。",
        "dynasty": "唐",
        "collection_info": null
    },
    {
        "uuid": "1dd181b61cb6f0f7663189b8ec54a29a",
        "title": "送新罗僧归本国",
        "author": "贯休",
        "content": "忘身求至教，求得却东归。\n离岸乘空去，终年无所依。\n月衝阴火出，帆拶大鹏飞。\n想得还乡后，多应着紫衣。",
        "dynasty": "唐",
        "collection_info": null
    },
    {
        "uuid": "24afbaa1c525a718d6bffc365c21c36a",
        "title": "避寇入银山",
        "author": "贯休",
        "content": "草草穿银峡，崎岖路未谙。\n傍山为店戍，永日绕溪潭。\n烧地生芚蕨，人家煮僞蚕。\n翻如归旧隐，步步入烟岚。",
        "dynasty": "唐",
        "collection_info": null
    },
    {
        "uuid": "99b4685df68faaa72733dea0c3fe1781",
        "title": "闻友人驾前及第",
        "author": "贯休",
        "content": "见心知命好，一别隔烟波。\n世乱无全士，君方掇大科。\n早随銮辂转，莫恋蜀山多。\n必贡安时策，忠言奈尔何。",
        "dynasty": "唐",
        "collection_info": null
    },
    {
        "uuid": "3b69a46c9c4f697f680e21c5d36e59de",
        "title": "避地毘陵上王慥使君",
        "author": "贯休",
        "content": "至理至昭昭，心通即不遥。\n圣威无远近，吾道太孤标。\n辛苦苏氓俗，端贞荅盛朝。\n气高吞海岳，贫甚似渔樵。\n庾亮风流澹，刘宽政事超。\n清须遭贵遇，隐已被谁招。\n栗坞修禅寺，仙香寄石桥。\n风雷巡稼穑，鱼鸟合歌谣。\n视事私终杀，忧民态亦雕。\n道高无不及，恩甚固难消。\n大寇山难隔，孤城数合烧。\n烽烟终日起，汤沐用心燋。\n勇义排千阵，诛锄拟一朝。\n誓盟违日月，旌斾过寒潮。\n古驿江云入，荒宫海雨飘。\n仙松添瘦碧，天骥减丰臕。\n似在陈兼卫，终为宋与姚。\n已观云似鹿，即报首皆枭。\n尽愿迴清镜，重希在此条。\n应怜千万户，祷祝向唐尧。",
        "dynasty": "唐",
        "collection_info": null
    },
    {
        "uuid": "f04103c91c986db208f54af9c9f006a3",
        "title": "送崔尚书朝觐",
        "author": "贯休",
        "content": "至理契穹旻，方生甫与申。\n一麾歌政正，三相贺仁人。\n叵似卢怀慎，全如邵信臣。\n澄渟消宿蠹，煦爱剧阳春。\n对客烟花拆，焚香渥泽新。\n征黄还有自，挽邓住无因。\n峡水全输洁，巫娥却讶神。\n宋均颜未老，刘宠骨应贫。\n大醉辞王翦，含香望紫宸。\n三峰初有雪，万里正无尘。\n伊昔林中社，多招席上珍。\n终期仙掌下，香火一相亲。",
        "dynasty": "唐",
        "collection_info": null
    },
    {
        "uuid": "ba935fda38792e933ce559d7e6e0e7b3",
        "title": "寒夜有怀同志",
        "author": "贯休",
        "content": "永夜殊不寐，怀君正寂寥。\n疎钟寒徧郭，微雪静鸣条。\n南省鴈孤下，西林鹤屡招。\n终当谢时去，与子住山椒。",
        "dynasty": "唐",
        "collection_info": null
    },
    {
        "uuid": "b7a9a2fc45667403e911f0cbdc3f5601",
        "title": "寄新定桂雍",
        "author": "贯休",
        "content": "独自住乌龙，应怜是衲僧。\n句须人未道，君此事偏能。\n坞湿云埋观，溪寒月照罾。\n相思不可见，江上立腾腾。",
        "dynasty": "唐",
        "collection_info": null
    },
    {
        "uuid": "372a503725d2fe14177ba056f9808fbe",
        "title": "赠灵鹫山道润禅师院",
        "author": "贯休",
        "content": "常恨烟波隔，闻名二十年。\n结为清气引，来到法堂前。\n薪拾纷纷叶，茶烹滴滴泉。\n莫嫌来又去，天道本泠然。",
        "dynasty": "唐",
        "collection_info": null
    },
    {
        "uuid": "52924f9e17578b736281c480996dca82",
        "title": "干霄亭晚望怀王棨侍郎",
        "author": "贯休",
        "content": "霜打汀岛赤，孤烟生池塘。\n清吟倚大树，瑶草何馨香。\n久别青云士，常思白石房。\n谁能共归去，流水似鸣珰。",
        "dynasty": "唐",
        "collection_info": null
    },
    {
        "uuid": "5a88a4b29485f810ef6a90d099e7d9d5",
        "title": "海边见罗邺",
        "author": "贯休",
        "content": "清世诗声出，谁人得似君。\n命通须有日，天未丧斯文。\n楚木寒连寺，修江碧入云。\n相思喜相见，庭叶正纷纷。",
        "dynasty": "唐",
        "collection_info": null
    },
    {
        "uuid": "7775576afd40eccc5d852c6b27a6b679",
        "title": "送僧之东都",
        "author": "贯休",
        "content": "之子之东洛，囊中有偈新。\n红尘谁不入，独鹤自难亲。\n定鼎门连岳，黄河冻过春。\n凭师将远意，说似社中人。",
        "dynasty": "唐",
        "collection_info": null
    },
    {
        "uuid": "1a60ab4a3e2550ac811846b46b181096",
        "title": "送于兢补阙赴京",
        "author": "贯休",
        "content": "乱离吾道在，不觉到清时。\n得句下雪岳，送君登玉墀。\n冷惊蝉韵断，凉触火云隳。\n倘遇南来使，无忘问所之。",
        "dynasty": "唐",
        "collection_info": null
    },
    {
        "uuid": "d016bdf14ecaf098a2bcc8e20fbf2cdb",
        "title": "送郑准赴举",
        "author": "贯休",
        "content": "两河兵火后，西笑见吾曹。\n海静三山出，天空一鹗高。\n赁居槐拶屋，行卷雪埋袍。\n他日如相觅，栽桃近海涛。",
        "dynasty": "唐",
        "collection_info": null
    },
    {
        "uuid": "2493657e27c2874c324f4a702e81a0f1",
        "title": "寄拄杖上王使君",
        "author": "贯休",
        "content": "拄杖邻僧与，殊常不可名。\n一条黳玉重，百两紫金轻。\n有乳盘春力，无心合道情。\n惟宜高处着，将寄谢宣城。",
        "dynasty": "唐",
        "collection_info": null
    },
    {
        "uuid": "e8d6c5ac5a8fa0da5ddce009b79fb697",
        "title": "秋望寄王使君",
        "author": "贯休",
        "content": "静蹑红兰径，凭高旷望时。\n无端求句苦，永日壑风吹。\n大月生峰角，残霞在树枝。\n祗应刘越石，清啸正相宜。",
        "dynasty": "唐",
        "collection_info": null
    },
    {
        "uuid": "6a31059a7083f33c4bd6149d2a8e3ea4",
        "title": "送缘有禅师与雷处士入武夷山",
        "author": "贯休",
        "content": "师与雷居士，寻山道入闽。\n应将熊耳印，别授武夷君。\n崖𥕕仙棺出，江垠毒草分。\n他年相觅在，莫苦入深云。",
        "dynasty": "唐",
        "collection_info": null
    },
    {
        "uuid": "121e934964a188fd03bbb1c2c211a8ac",
        "title": "送友生入越投知己",
        "author": "贯休",
        "content": "才大终难住，东浮景渐暄。\n知将刖足恨，去击李膺门。\n宿雾开花坞，春潮入苎村。\n预思秋荐后，一鹗出干坤。",
        "dynasty": "唐",
        "collection_info": null
    },
    {
        "uuid": "0e76cda4c68c6f9fa4f4db10e90e024d",
        "title": "寄乌龙山贾泰处士",
        "author": "贯休",
        "content": "庭果色如丹，相思夕照残。\n云边踏烧去，月下把书看。\n涧水仙居共，窗风漆树寒。\n吾君方侧席，未可便怀安。",
        "dynasty": "唐",
        "collection_info": null
    },
    {
        "uuid": "afe693d7dc58aebfd04c4ca354aaedda",
        "title": "题大安寺通禅师院",
        "author": "贯休",
        "content": "应行诸岳徧，象屣半无纲。\n一法寻常说，此机仍未忘。\n窗闲藤影老，衲厚瀑痕荒。\n寄语迷津者，来兹问不妨。",
        "dynasty": "唐",
        "collection_info": null
    },
    {
        "uuid": "e4f77c6e2e81d6d8c3fe4bf3539b34c3",
        "title": "春晚寄卢使君",
        "author": "贯休",
        "content": "满郭春如画，空堂心自澄。\n禅抛金鼎药，诗和玉壶冰。\n白雨飘花尽，晴霞向阁凝。\n寂寥还得句，因寄柳吴兴。",
        "dynasty": "唐",
        "collection_info": null
    },
    {
        "uuid": "5c858545e06c50f6df71b7f0d3b9db57",
        "title": "武昌县与昼公兼寄邑宰",
        "author": "贯休",
        "content": "小一何人识，腾腾天地间。\n寻常如一鹤，亦不爱青山。\n铁钵年多赤，麻衣带毳斑。\n祗闻寻五柳，时到月中还。",
        "dynasty": "唐",
        "collection_info": null
    },
    {
        "uuid": "f63e61dc959fc6232ff7f03f200257d5",
        "title": "别东林僧",
        "author": "贯休",
        "content": "大士宅裏宿，芙蓉龛畔游。\n自怜□□在，子莫苦相留。\n燥叶飘山席，孤云傍茗瓯。\n裴回不能去，房在好峰头。",
        "dynasty": "唐",
        "collection_info": null
    },
    {
        "uuid": "5fce05a6646986108da44ce2211a147f",
        "title": "避地寄高蟾",
        "author": "贯休",
        "content": "荒寺雨微微，空堂独掩扉。\n高吟多忤俗，此貌若为饥。\n旅梦遭鸿唤，家山被贼围。\n空余老莱子，相见独依依。",
        "dynasty": "唐",
        "collection_info": null
    },
    {
        "uuid": "85edf80c0f99f4ee6c5da0d43c12996f",
        "title": "怀武夷山禅师",
        "author": "贯休",
        "content": "万迭仙山裏，无缘见有缘。\n红心蕉绕屋，白额虎同禅。\n古木苔封菌，深崖乳杂泉。\n终期还此去，世事祗如然。",
        "dynasty": "唐",
        "collection_info": null
    },
    {
        "uuid": "0ab41141618f01542ae7cb56c23cbba2",
        "title": "秋末闲居作",
        "author": "贯休",
        "content": "幽居山不别，落叶与阶平。\n尽日吟诗坐，无端箇病成。\n径苔因旱赤，池水入冬清。\n惟有东峰叟，相寻月下行。",
        "dynasty": "唐",
        "collection_info": null
    },
    {
        "uuid": "fe24725ab98e75ffbdd2d56c5d755337",
        "title": "赠许征君",
        "author": "贯休",
        "content": "昼公友秦奚，来往踏溪云。\n如今又到我，还爱许征君。\n落花鸟衔来，永日香氤氲。\n终期将尔曹，归去麋鹿羣。",
        "dynasty": "唐",
        "collection_info": null
    },
    {
        "uuid": "7f762d2fd084bc206b9721ca208a59ac",
        "title": "秋夜作因怀天台道者",
        "author": "贯休",
        "content": "万事何须问，良时即此时。\n高秋半夜雨，落叶满前池。\n静怕龙神识，贫从草木欺。\n平生无限事，祗有道人知。",
        "dynasty": "唐",
        "collection_info": null
    },
    {
        "uuid": "e36b6ab46a38bc5805a0d0c7e971b453",
        "title": "偶作因怀大同道友",
        "author": "贯休",
        "content": "蛮木叶不落，微吟漳水滨。\n二毛空有雪，万事不如人。\n壍水平芳草，山花落净巾。\n天童好真伴，何日更相亲。",
        "dynasty": "唐",
        "collection_info": null
    },
    {
        "uuid": "6f0770db05b5c1760d71de12aa882581",
        "title": "边上行",
        "author": "贯休",
        "content": "黑松林外路，风角远嗈嗈。\n朔气生荒堡，秋尘满病容。\n豺掊沙底骨，人上月边烽。\n休作西行计，西行地渐凶。",
        "dynasty": "唐",
        "collection_info": null
    },
    {
        "uuid": "fb5f80bccd79ab21112c59f30ed8c107",
        "title": "江西再逢周琏",
        "author": "贯休",
        "content": "六七年不见，相逢鬓已苍。\n交情终淡薄，诗语更清狂。\n未得丹霄便，依前四壁荒。\n但令吾道在，晚达亦何妨。",
        "dynasty": "唐",
        "collection_info": null
    },
    {
        "uuid": "4e42b4376160806a4c40669ee16ba267",
        "title": "登鄱阳寺阁",
        "author": "贯休",
        "content": "寺楼闲纵望，不觉到斜晖。\n故国在何处，多年未得归。\n寒江平楚外，细雨一鸿飞。\n终斅于陵子，吴山有绿薇。",
        "dynasty": "唐",
        "collection_info": null
    },
    {
        "uuid": "53c4fbddeca2d937348a213415ab1633",
        "title": "秋晚野居",
        "author": "贯休",
        "content": "僻居人不到，吾道本来孤。\n山色园中有，诗魔象外无。\n霜禾连岛赤，烟草倚桥枯。\n何必求深隐，门前似画图。",
        "dynasty": "唐",
        "collection_info": null
    },
    {
        "uuid": "30cb7ef60088dd1c57395a68ce1c1d62",
        "title": "酬杜使君见寄",
        "author": "贯休",
        "content": "轧轧復轧轧，更深门未关。\n心疼无所得，诗债若为还。\n露洒一鹤睡，钟余万象闲。\n惭将此时意，明日寄东山。",
        "dynasty": "唐",
        "collection_info": null
    },
    {
        "uuid": "6a213c4c197afe132eca6689a0b1e07a",
        "title": "湖上作",
        "author": "贯休",
        "content": "我竟胡为者，唠唠但爱吟。\n身中多病在，湖上住年深。\n山溜穿苔壁，风钟度雪林。\n近来心更苦，谁復是知音。",
        "dynasty": "唐",
        "collection_info": null
    },
    {
        "uuid": "4da711e8708594075f6e136c23e65c34",
        "title": "送僧归天台寺",
        "author": "贯休",
        "content": "天台四绝寺，归去见师真。\n莫折枸杞叶，令他十得嗔。\n天空闻圣磬，瀑细落花巾。\n必若云中老，他时得有邻。",
        "dynasty": "唐",
        "collection_info": null
    },
    {
        "uuid": "b93b9b6dc1379624143ac8c937622200",
        "title": "寿春节进",
        "author": "贯休",
        "content": "圣运关天纪，龙飞古帝基。\n振摇三蜀地，耸发万年枝。\n出震同中古，承干动四夷。\n恩颁新命广，泪向旧朝垂。\n大宝归玄谶，殊祥出远池。\n法天深罔测，体圣妙难知。\n俭德为全德，无思契十思。\n丕图非力至，英武悉天资。\n正直方亲切，回邪岂敢窥。\n将排颇与牧，相得稷兼夔。\n盐出符真主，麟来合大规。\n赓歌随羽籥，奕叶斅伊祁。\n寡欲情虽泰，忧民色未怡。\n盛如唐创业，宛胜晋朝仪。\n旰食宫莺啭，宵衣禁漏迟。\n多于汤土地，还有禹胼胝。\n视物如伤日，胜残去杀时。\n守文情的的，无逸戒孜孜。\n轩顼风重振，皇唐鼎创移。\n始闻呈瑞石，又报产灵芝。\n覆帱高缘大，包容妙在卑。\n兄呼春赫日，师指佛牟尼。\n佳气宸居合，淳风乐府吹。\n急贤彰帝业，解网见天慈。\n粟赤千千窖，军雄万万儿。\n八蛮须稽颡，四海仰昌期。\n玉辇嫔嫱拥，宫花锦绣欹。\n尧云同叆叇，汉祖太驱驰。\n氛祲根株尽，浇讹朕兆隳。\n山河方有截，野逸诏无遗。\n境静消锋镝，田香熟稻𪎭。\n梦中逢傅说，殿上见辛毗。\n金镜悬千古，彤云起四维。\n盛行唐典法，再覩舜雍熙。\n祝寿干文动，郊天太一随。\n煌煌还宿卫，亹亹叶声诗。\n饮醴和甘雨，非烟遶御帷。\n银轮随宝马，玉沼见金龟。\n杳杳闻韶濩，重重降抚绥。\n魏征须却出，葛亮更何之。\n简约逾前古，昇平美不疑。\n触邪羊唅唅，鼓腹叟嘻嘻。\n迈五方云大，超三始见奇。\n锦霞连紫极，仙鸟下峨眉。\n谢傅还为傅，周师又作师。\n纳隍为永任，从谏契无为。\n子子寰瀛主，孙孙日月旗。\n寿春嗟寿域，万国尽虔祈。\n捧日三车子，恭思八彩眉。\n愿将七万岁，匍匐拜瑶墀。",
        "dynasty": "唐",
        "collection_info": null
    },
    {
        "uuid": "b8b7e752316f47677cb63942ed5ba0cf",
        "title": "送僧之安南",
        "author": "贯休",
        "content": "安南千万里，师去趣何长。\n鬓有炎州雪，心为异国香。\n退牙山象恶，过海布帆荒。\n早作归吴计，无忘父母乡。",
        "dynasty": "唐",
        "collection_info": null
    },
    {
        "uuid": "928a9c03db72fcfa382cf561e6d37851",
        "title": "送僧归剡山",
        "author": "贯休",
        "content": "远逃为乱处，寺与石城连。\n木落归山路，人初刈剡田。\n荒林猴咬栗，战地鬼多年。\n好去楞伽子，精修莫偶然。",
        "dynasty": "唐",
        "collection_info": null
    },
    {
        "uuid": "dd7e07c0cbf4b9f8adaeaefb817a4fe4",
        "title": "送僧入幽州",
        "author": "贯休",
        "content": "高士高无敌，腾腾话入燕。\n无人知尔意，向我道非禅。\n栗径穿蕃冢，狼声隔远烟。\n槃山多道侣，应未有归年。",
        "dynasty": "唐",
        "collection_info": null
    },
    {
        "uuid": "5f15989b6ca16aa101aa1ace498aeb06",
        "title": "送僧游五台",
        "author": "贯休",
        "content": "羡师游五顶，乞食值年丰。\n去去谁为侣，栖栖力已充。\n浊河高岸拆，衰草古城空。\n必到华严寺，凭师问辨公。",
        "dynasty": "唐",
        "collection_info": null
    },
    {
        "uuid": "caba576ccc57b04fd6313f08473b9f9d",
        "title": "送僧入五洩",
        "author": "贯休",
        "content": "五洩江山寺，禅林境最奇。\n九年吃菜粥，此事少人知。\n山响僧担谷，林香豹乳儿。\n伊余头已白，不去更何之。",
        "dynasty": "唐",
        "collection_info": null
    },
    {
        "uuid": "e29d5d9afd490de523881134517614b4",
        "title": "题令宣和尚院",
        "author": "贯休",
        "content": "轩窗领岚翠，师得世情忘。\n惟爱谈诸祖，曾经宿大荒。\n泉声淹卧榻，云片犯鑪香。\n寄语题门者，看经在上方。",
        "dynasty": "唐",
        "collection_info": null
    },
    {
        "uuid": "c65c31bba299d123aeb5f4063c62e0d5",
        "title": "寄四明闾丘道士二首 一",
        "author": "贯休",
        "content": "淮海兵荒日，分飞直至今。\n知担诸子出，却入四明深。\n衣必编仙草，僧应共栗林。\n秋风溪上路，应得一相寻。",
        "dynasty": "唐",
        "collection_info": null
    },
    {
        "uuid": "e763e1de76d0e3102272ab114da5eaec",
        "title": "寄四明闾丘道士二首 二",
        "author": "贯休",
        "content": "三千功未了，大道本无程。\n好共禅师好，墙将药犬行。\n石门红藓剥，柘坞白云生。\n莫认无名是，无名已是名。",
        "dynasty": "唐",
        "collection_info": null
    },
    {
        "uuid": "53b1705d0f2d907bc91882bd44683cc1",
        "title": "经士马中作",
        "author": "贯休",
        "content": "偷儿成大寇，处处起烟尘。\n黄叶满空宅，青山见俗人。\n妖星芒刺越，鬼哭势连秦。\n惆怅还惆怅，茫茫江海滨。",
        "dynasty": "唐",
        "collection_info": null
    },
    {
        "uuid": "f4109dfe9857228c3a355aedf6dbe94a",
        "title": "士马后见赤松舒道士",
        "author": "贯休",
        "content": "满眼尽疮痍，相逢相对悲。\n乱阶犹未已，一柱若为支。\n堰茗蒸红枣，看花似好时。\n不知今日后，吾道竟何之。",
        "dynasty": "唐",
        "collection_info": null
    },
    {
        "uuid": "0f105aaeb64edb2cef8a6f10dfa37cad",
        "title": "题方公院寄夏侯明府",
        "author": "贯休",
        "content": "银地有余光，方公道益芳。\n谁分修藏力，顶有剃头霜。\n经勘松风燥，檐垂坞茗香。\n终须结西社，此县似柴桑。",
        "dynasty": "唐",
        "collection_info": null
    },
    {
        "uuid": "3d594a489473a600e29ee42c69f8059d",
        "title": "与刘象正字",
        "author": "贯休",
        "content": "独居三岛上，花竹映柴关。\n道广羣仙惜，名成万事闲。\n病多唯纵酒，静极不思山。\n唯有逍遥子，时时自往还。",
        "dynasty": "唐",
        "collection_info": null
    },
    {
        "uuid": "9c2df2e0eb7161d4b2d4e1ff7482fe44",
        "title": "怀智体道人",
        "author": "贯休",
        "content": "栖碧思吾友，庭莺百啭时。\n唯应一处住，方得不相思。\n云水淹门阃，春雷在树枝。\n平生无限事，不独白云知。",
        "dynasty": "唐",
        "collection_info": null
    },
    {
        "uuid": "b553ac4ce6c204718fe16fad6560d4fc",
        "title": "赠晦公禅人",
        "author": "贯休",
        "content": "流阳为役者，相访叶纷纷。\n有句虽如我，无心未似君。\n构林青及竹，茆屋暖于云。\n何日相将去，千山麋鹿羣。",
        "dynasty": "唐",
        "collection_info": null
    },
    {
        "uuid": "bbfc3ea41463e16b9740ed47c7d72517",
        "title": "寄静林别墅胡进士兄弟",
        "author": "贯休",
        "content": "见说山居好，书楼被翠侵。\n烧熛汀岛境，月色弟兄吟。\n犬吠黄椑落，牛归红树深。\n仍闻多白菌，应许一相寻。",
        "dynasty": "唐",
        "collection_info": null
    },
    {
        "uuid": "eb4794898659998b5eaf1d79eaaa42b2",
        "title": "怀赤松故舒道士",
        "author": "贯休",
        "content": "可惜復可惜，如今何所之。\n信来堪大恸，余復用生为。\n乱世今交鬬，玄宫玉柱隳。\n春风五陵道，迴首不胜悲。",
        "dynasty": "唐",
        "collection_info": null
    },
    {
        "uuid": "543df18221843af50a2e6c954bac817f",
        "title": "偶作",
        "author": "贯休",
        "content": "无端为五字，字字鬓星星。\n祗觉人情薄，空余鹤眼青。\n砌莎藏坠果，窗雪浸残经。\n祗有归山计，茫茫何所营。",
        "dynasty": "唐",
        "collection_info": null
    },
    {
        "uuid": "8b2880b8287742197c969c4ac5d883d4",
        "title": "春日许征君见访",
        "author": "贯休",
        "content": "龙钟多病后，日望遇昇平。\n远念穿嵩雪，前林啭早莺。\n厨香烹瓠叶，道友扣门声。\n还似青溪上，微吟踏叶行。",
        "dynasty": "唐",
        "collection_info": null
    },
    {
        "uuid": "d8ec9f0bf08654a7163365345da2434a",
        "title": "经先主庙作",
        "author": "贯休",
        "content": "古庙积烟萝，威灵及物多。\n因知曹孟德，争奈此公何。\n树古雷痕剥，碑荒篆画讹。\n今朝冥祷祝，祗望息干戈。",
        "dynasty": "唐",
        "collection_info": null
    },
    {
        "uuid": "149d370b87ed1f952633e2e5f8b39827",
        "title": "寄中条道者",
        "author": "贯休",
        "content": "柏梯杉影裏，头白药山孙。\n今古管不得，是非争肯论。\n虎鬚悬瀑滴，禅衲带苔痕。\n常恨龙钟也，无因接话言。",
        "dynasty": "唐",
        "collection_info": null
    },
    {
        "uuid": "961fc536b06e1c0e10bd18749f4cb32e",
        "title": "夏日晚望",
        "author": "贯休",
        "content": "登临聊一望，不觉意恞然。\n陶侃寒溪寺，如今何处边。\n汀沙生旱雾，山火照平川。\n终事东归去，干戈满许田。",
        "dynasty": "唐",
        "collection_info": null
    },
    {
        "uuid": "91749ea292e54d5deefac64019832f2d",
        "title": "送僧归山",
        "author": "贯休",
        "content": "眼青禅帔赤，气岸出尘埃。\n霞外终须去，人间作么来。\n崖香泉吐乳，坞燥烧□靁。\n他日终相觅，山门何处开。",
        "dynasty": "唐",
        "collection_info": null
    },
    {
        "uuid": "6871f89a96997a664706b82ca9240dcd",
        "title": "览皎然渠南乡集",
        "author": "贯休",
        "content": "学力不相敌，清还彷佛同。\n高于宝月月，谁得射鵰弓。\n至鉴封姚监，良工遇鲁公。\n如斯深可慕，千古共清风。",
        "dynasty": "唐",
        "collection_info": null
    },
    {
        "uuid": "0db9f5956728ee4346f918e30fabba05",
        "title": "览姚合极玄集",
        "author": "贯休",
        "content": "至览如日月，今时即古时。\n髮如边草白，谁念射声□。\n好鸟挨花落，清风出院迟。\n知音郭有道，始为一吟之。",
        "dynasty": "唐",
        "collection_info": null
    },
    {
        "uuid": "36ce5a05fee8499129499af258597b40",
        "title": "大驾西幸秋日闻雷",
        "author": "贯休",
        "content": "军书日日催，处处起尘埃。\n黎庶何由泰，銮舆早晚回。\n夏租方减食，秋日更闻雷。\n莫道苍苍意，苍苍眼甚开。",
        "dynasty": "唐",
        "collection_info": null
    },
    {
        "uuid": "b343c3210634764e80b9d4a4a5d76722",
        "title": "诗",
        "author": "贯休",
        "content": "经天纬地物，动必计仙才。\n几处觅不得，有时还自来。\n真风含素髮，秋色入灵台。\n吟向霜蟾下，终须神鬼哀。",
        "dynasty": "唐",
        "collection_info": null
    },
    {
        "uuid": "3601125630d4a5737df800631341e212",
        "title": "秋末江上望",
        "author": "贯休",
        "content": "莽莽古江滨，纷纷坠叶频。\n烟霞谁是主，丘陇自伤神。\n吞併宁唯汉，凄凉莫问陈。\n尽随流水去，寂寞野花春。",
        "dynasty": "唐",
        "collection_info": null
    },
    {
        "uuid": "2863cb393f97fb2abad53e255fb21f02",
        "title": "乞食僧",
        "author": "贯休",
        "content": "擎钵貌清羸，天寒出寺迟。\n朱门当大路，风雪立多时。\n似月心常净，如麻事不知。\n行人莫轻诮，古佛尽如斯。",
        "dynasty": "唐",
        "collection_info": null
    },
    {
        "uuid": "bdaf56236920c08035556687a3e4e449",
        "title": "寒望九峰作",
        "author": "贯休",
        "content": "九朵碧芙蕖，王维图未图。\n层层皆有瀑，一一合吾居。\n雨歇如争出，霜严不例枯。\n世犹多事在，为尔久踌躇。",
        "dynasty": "唐",
        "collection_info": null
    },
    {
        "uuid": "c9fb004193e98187b234b885cfff7e59",
        "title": "蓟北寒月作",
        "author": "贯休",
        "content": "蓟门寒到骨，战碛鴈相悲。\n古屋不胜雪，严风欲断髭。\n清吟得冷句，远念失佳期。\n寂莫谁相问，迢迢天一涯。",
        "dynasty": "唐",
        "collection_info": null
    },
    {
        "uuid": "17feafe97d58a393f58c33d0eddd4157",
        "title": "新猨",
        "author": "贯休",
        "content": "寻常看不见，花落树多苔。\n忽向高枝发，又从何处来？风清声更揭，月苦意弥哀。\n多少求名者，年年被尔催。",
        "dynasty": "唐",
        "collection_info": null
    },
    {
        "uuid": "e45f03db36d8af4b418d6a9d1af2ec97",
        "title": "怀南岳隐士二首 一",
        "author": "贯休",
        "content": "千峰映碧湘，真隐此中藏。\n饼不煮石吃，眉应似髮长。\n风榸支酒瓮，鹤蝨落琴床。\n虽斅忘机者，斯人尚未忘。",
        "dynasty": "唐",
        "collection_info": null
    },
    {
        "uuid": "333d3e3234f177bbfe127d49c256f121",
        "title": "怀南岳隐士二首 二",
        "author": "贯休",
        "content": "见说祝融峰，擎天势似腾。\n藏千寻瀑布，出十八高僧。\n古路无人迹，新霞出石棱。\n终期将尔叟，一一月中登。",
        "dynasty": "唐",
        "collection_info": null
    },
    {
        "uuid": "654d4156b7356d9c5f47218a087c90ca",
        "title": "追忆冯少常",
        "author": "贯休",
        "content": "盛德方清贵，旋闻逐逝波。\n令人翻不会，积善合如何。\n直道登朝晚，分忧及物多。\n至今新定郡，犹咏袴襦歌。",
        "dynasty": "唐",
        "collection_info": null
    },
    {
        "uuid": "6187bd8d09e723fc2646eb9dd469c920",
        "title": "闻闵廷言周琏下第",
        "author": "贯休",
        "content": "前牓年年见，高名日日闻。\n常因不平事，便欲见吾君。\n兄弟居清岛，园林生白云。\n相思空怅望，庭叶赤纷纷。",
        "dynasty": "唐",
        "collection_info": null
    },
    {
        "uuid": "6279375e18d4ee9669f934b9bb369682",
        "title": "寄景地判官",
        "author": "贯休",
        "content": "渚宫江上别，倏忽十余年。\n举世唯攻说，多君即不然。\n浦珠为履重，园柳助诗玄。\n勉力酬知己，昌朝正急贤。",
        "dynasty": "唐",
        "collection_info": null
    },
    {
        "uuid": "a71afbfffb479a7088052b6eb09ff465",
        "title": "读贾区贾岛集",
        "author": "贯休",
        "content": "区终不下岛，岛亦不多区。\n冷格俱无敌，贫根亦似愚。\n青云终叹命，白阁久围鑪。\n今日成名者，还堪为尔吁。",
        "dynasty": "唐",
        "collection_info": null
    },
    {
        "uuid": "c8dde718b762295459c2d7820f7b23e6",
        "title": "送衲僧之江西",
        "author": "贯休",
        "content": "索索復索索，无凭却有凭。\n过溪遭恶雨，乞食得干菱。\n祗有山相伴，终无事可仍。\n如逢梅岭旦，向道祗宁馨。",
        "dynasty": "唐",
        "collection_info": null
    },
    {
        "uuid": "6442efa174b20a55c49f00374562200e",
        "title": "故林偶作",
        "author": "贯休",
        "content": "朗吟无一事，孤坐瀔江濆。\n媚世非吾道，良图有白云。\n蠹鱼开卷落，啄木隔花闻。\n唯寄壶中客，金丹许共分。",
        "dynasty": "唐",
        "collection_info": null
    },
    {
        "uuid": "5364138622e3c17cf99dea619a393754",
        "title": "寄栖白大师二首 一",
        "author": "贯休",
        "content": "流浪江湖久，攀缘岁月阑。\n高名当世重，好句逼人寒。\n月苦蝉声嗄，钟清柿叶干。\n龙钟千万里，拟欲访师难。",
        "dynasty": "唐",
        "collection_info": null
    },
    {
        "uuid": "35240b2143f20bb9f7d72a23c6505aaf",
        "title": "寄栖白大师二首 二",
        "author": "贯休",
        "content": "苍苍龙阙晚，九陌杂香尘。\n方外无他事，僧中有近臣。\n青门玉露滴，紫阁锦霞新。\n莫话三峰去，浇风正荡淳。",
        "dynasty": "唐",
        "collection_info": null
    },
    {
        "uuid": "56d0d3bd43b4b70343df93d48b90572a",
        "title": "送人之渤海",
        "author": "贯休",
        "content": "国之东北角，有国每朝天。\n海力浸不尽，夷风常宛然。\n山藏罗剎宅，水杂巨鳌涎。\n好去吴乡子，归来莫隔年。",
        "dynasty": "唐",
        "collection_info": null
    },
    {
        "uuid": "7f9a3508032559d2c7ad4484084860b3",
        "title": "寄李道士",
        "author": "贯休",
        "content": "常见高人说，犹来不偶然。\n致身同槁木，话道出忘诠。\n长啸仙钟外，眠楂海月边。\n倘修阴奼奼，一望寄余焉。",
        "dynasty": "唐",
        "collection_info": null
    },
    {
        "uuid": "7ce75f3e3fb6e9c7820367e94c99df56",
        "title": "秋送夏郢归钱塘",
        "author": "贯休",
        "content": "归客指吴国，风帆几日程。\n新诗陶雪字，玄髮有霜茎。\n微月生沧海，残涛傍石城。\n从兹江岛意，应续子陵名。",
        "dynasty": "唐",
        "collection_info": null
    },
    {
        "uuid": "a7d1f5222c26f845d860712c32bc2175",
        "title": "送僧归翠微",
        "author": "贯休",
        "content": "祗衲一箇衲，翠微归旧岑。\n不知何岁月，即得到师心。\n径遶千峰细，庵开乱木深。\n倘然云外老，他日亦相寻。",
        "dynasty": "唐",
        "collection_info": null
    },
    {
        "uuid": "d1552182c45993f262332429659bf441",
        "title": "经友生坟",
        "author": "贯休",
        "content": "多君坟在此，令我过悲凉。\n可惜为人好，刚须被数将。\n白云从冢出，秋草为谁荒。\n不觉频回首，西风满白杨。",
        "dynasty": "唐",
        "collection_info": null
    },
    {
        "uuid": "58ba865332aa65ab169d8875a06623e4",
        "title": "怀洛下卢缙云",
        "author": "贯休",
        "content": "一减三张价，幽居少室前。\n岂应贫似我，不得信经年。\n木落多诗藁，山枯见墨烟。\n何时深夜坐，共话草堂禅。",
        "dynasty": "唐",
        "collection_info": null
    },
    {
        "uuid": "78fcf2bb3602ff2e7c30f30c50a71133",
        "title": "送李铏赴举",
        "author": "贯休",
        "content": "诗业务经纶，新皆意外新。\n因知登第牓，不着不平人。\n句得孤舟月，心飞九陌尘。\n明年相贺日，应到曲江滨。",
        "dynasty": "唐",
        "collection_info": null
    },
    {
        "uuid": "5089077f71a38200fdeabc8e1549e0a1",
        "title": "宝禅师见访",
        "author": "贯休",
        "content": "山兄心似我，岸谷亦难交。\n不见还相忆，来唯添寂寥。\n茶烟黏衲叶，云水透蘅茆。\n因话流年事，斯须不可抛。",
        "dynasty": "唐",
        "collection_info": null
    },
    {
        "uuid": "d0b07f8f59146f36d8d30f5c94cdd2e8",
        "title": "观碁",
        "author": "贯休",
        "content": "逸格格难及，半先相遇稀。\n落花方满地，一局到斜晖。\n褚胤死不死，将军飞已飞。\n今朝惭一行，无以造玄微。",
        "dynasty": "唐",
        "collection_info": null
    },
    {
        "uuid": "ea726ea7c99b8bd12a4192a0fa2fe208",
        "title": "题一上人经阁",
        "author": "贯休",
        "content": "鸟外何须去，衣如藓亦从。\n但能无一事，即是住孤峰。\n雨歇云埋阁，月明霜洒松。\n师心多似我，所以访师重。",
        "dynasty": "唐",
        "collection_info": null
    },
    {
        "uuid": "ad4a6851346ce5801effddaa6c43faaf",
        "title": "和毛学士舍人早春",
        "author": "贯休",
        "content": "陋巷冬将尽，东风细杂篮。\n解牵窗梦远，先是涧梅谙。\n茶癖金铛快，松香玉露含。\n书斋山帚撅，盘馔药花甘。\n雅得琴中妙，常挼脸似酣。\n雪消闻苦蛰，气候似宜蚕。\n密勿须清甲，朝归遶碧潭。\n丹心空拱北，新作继周南。\n竹杖无斑点，纱巾不着簪。\n大朝名益重，后进力皆覃。\n至理虽亡一，臣时亦说三。\n不知门下客，谁上晏婴骖。",
        "dynasty": "唐",
        "collection_info": null
    },
    {
        "uuid": "fb4a3a81bd511f8ec4b501826ac17f8b",
        "title": "寿春进祝圣七首 千载降祥",
        "author": "贯休",
        "content": "九天宫上圣，降世共昭回。\n万彙须亭毓，羣仙送下来。\n承干当否极，庶事尽康哉。\n祗有羲轩比，其余不可陪。",
        "dynasty": "唐",
        "collection_info": null
    },
    {
        "uuid": "ebfaeff95b181a317222565459a2a6ba",
        "title": "寿春进祝圣七首 文有武备",
        "author": "贯休",
        "content": "武宿与文星，常如掌上擎。\n孙吴机不动，周邵事多行。\n旰食炉烟细，宵衣隙月明。\n还闻夔进曲，吹出泰阶平。",
        "dynasty": "唐",
        "collection_info": null
    },
    {
        "uuid": "b159ba77336b2725f0a5716e585361a4",
        "title": "寿春进祝圣七首 从谏如流",
        "author": "贯休",
        "content": "及溜龙鳞动，君臣道义深。\n万年轩后镜，一片汉高心。\n北狄皆输欵，南夷尽贡琛。\n从兹千万岁，枝叶玉森森。",
        "dynasty": "唐",
        "collection_info": null
    },
    {
        "uuid": "40029ad82b61bf33ee525bb02837cebe",
        "title": "寿春进祝圣七首 搜扬草泽",
        "author": "贯休",
        "content": "俟时兼待价，垂棘出尘埃。\n仄席三旌切，移山万里来。\n烟霞衣上落，阊阖雪中开。\n寿酒今朝进，无非出世才。",
        "dynasty": "唐",
        "collection_info": null
    },
    {
        "uuid": "f850979854b97fecfdc4e5e3fcbd02d7",
        "title": "寿春进祝圣七首 守在四夷",
        "author": "贯休",
        "content": "天将兴大蜀，有道遂君临。\n四塞同诸子，三边共一心。\n阇婆香似雪，迴鹘马如林。\n曾读前皇传，巍巍冠古今。",
        "dynasty": "唐",
        "collection_info": null
    },
    {
        "uuid": "5e06387dd79803bbf98e147f50988960",
        "title": "寿春进祝圣七首 大兴三教",
        "author": "贯休",
        "content": "曈曈悬佛日，天俣动云韶。\n缝掖诸生集，麟洲羽客朝。\n非烟生玉砌，御柳吐金条。\n击壤翁知否，吾皇即帝尧。",
        "dynasty": "唐",
        "collection_info": null
    },
    {
        "uuid": "07d21ea327fd86ae9008a73d07bbac96",
        "title": "寿春进祝圣七首 山呼万岁",
        "author": "贯休",
        "content": "声教无为日，山呼万岁声。\n隆隆如谷响，合合似雷鸣。\n翠拔为天柱，根盘倚凤城。\n恭唯千万岁，岁岁致昇平。",
        "dynasty": "唐",
        "collection_info": null
    },
    {
        "uuid": "0069bf7accbdf7c7229878c42e1ee78d",
        "title": "早秋夜坐",
        "author": "贯休",
        "content": "微凉砧满城，林下石床平。\n髮岂无端白，诗须出世清。\n邻僧同树影，砌月浸蛩声。\n独自更深坐，无人知此情。",
        "dynasty": "唐",
        "collection_info": null
    },
    {
        "uuid": "b33f0c757e5ad304331ff3219778e517",
        "title": "早起",
        "author": "贯休",
        "content": "夜坐还早起，寂寥多病身。\n神清寻梦在，香极觉花新。\n树露繁于雨，溪云动似人。\n又知何处客，轧轧转征轮。",
        "dynasty": "唐",
        "collection_info": null
    },
    {
        "uuid": "dd9ad624149e2bef9f6cd6b845792331",
        "title": "秋晚野步",
        "author": "贯休",
        "content": "闲步不觉远，萧萧木落初。\n诗情抛阃阈，江影动襟裾。\n阁北鸿行出，霞西雨脚疎。\n金峰秋更好，乞取又何如。",
        "dynasty": "唐",
        "collection_info": null
    },
    {
        "uuid": "575b53f1c4d86b1316640454931541ba",
        "title": "晚望",
        "author": "贯休",
        "content": "旷望危桥上，微吟落照前。\n烟霞浓浸海，川岳阔连天。\n白鸟格不俗，孤云态可怜。\n终期将尔辈，归去旧江边。",
        "dynasty": "唐",
        "collection_info": null
    },
    {
        "uuid": "b8b2ed05396916eb4df26f589b4b348f",
        "title": "寄翰林陆学士",
        "author": "贯休",
        "content": "颜冉商参甲，鸾凰密勿才。\n帘垂仙鸟下，吟次圣人来。\n宝辇千官捧，宫花九色开。\n何时重一见，为我话蓬莱。",
        "dynasty": "唐",
        "collection_info": null
    },
    {
        "uuid": "36d9406cda51fcf5f49d630244f834cf",
        "title": "赠造微禅师院",
        "author": "贯休",
        "content": "薝卜气雍雍，门深圣泽重。\n七丝奔小蟹，五字逼雕龙。\n药转红金鼎，茶开紫阁封。\n圭峰争去得，卿相日憧憧。",
        "dynasty": "唐",
        "collection_info": null
    },
    {
        "uuid": "41b6645af8893e8fe674cf7ee466b01a",
        "title": "南海晚望",
        "author": "贯休",
        "content": "海上聊一望，舶帆天际飞。\n狂蛮莫挂甲，圣主正垂衣。\n风恶巨鱼出，山昏羣獠归。\n无人知此意，吟到月腾辉。",
        "dynasty": "唐",
        "collection_info": null
    },
    {
        "uuid": "55b0e96e924b7b6396741dd1ea45ee37",
        "title": "寄庐山大愿和尚",
        "author": "贯休",
        "content": "石上桂成丛，师庵在桂中。\n皆云习凿齿，未可扣真风。\n雪洗香鑪碧，霞藏瀑布红。\n何时甘露偈，一寄剡山东。",
        "dynasty": "唐",
        "collection_info": null
    },
    {
        "uuid": "e27be40bcd1516e5fb4241208e3005bf",
        "title": "怀薛尚书兼呈东阳王使君",
        "author": "贯休",
        "content": "得力未得力，高吟夏又残。\n二毛非自出，万事到诗难。\n蝉见木叶落，雷将雨气寒。\n何妨槌琢后，更献至公看。",
        "dynasty": "唐",
        "collection_info": null
    },
    {
        "uuid": "2e6ff8adcecea5d91e8cf1fcced1c579",
        "title": "上冯使君水晶数珠",
        "author": "贯休",
        "content": "泠泠瀑滴清，贯串有规程。\n将讽观空偈，全胜照乘明。\n龙神多共惜，金玉比终轻。\n愿在玄晖手，常资物外情。",
        "dynasty": "唐",
        "collection_info": null
    },
    {
        "uuid": "b350ff98b6da080e01d92086ade5d5ce",
        "title": "送明觉大师兼寄郑山人",
        "author": "贯休",
        "content": "去去楞伽子，春深道路长。\n鸟啼青嶂险，花落紫衣香。\n此去非余事，还归内道场。\n凭师将老倒，一向说荥阳。",
        "dynasty": "唐",
        "collection_info": null
    },
    {
        "uuid": "2bcfbfe26e066f12a6b8bf62f8c8f486",
        "title": "庐山寻灵纪不遇",
        "author": "贯休",
        "content": "久别稀相见，深山道益孤。\n叶全离大朴，君尚在新吴。\n钟嗄声飘驿，山顽气喷湖。\n留诗如和得，一望寄前途。",
        "dynasty": "唐",
        "collection_info": null
    },
    {
        "uuid": "f2f1599308b6953173d3099566593827",
        "title": "题曹溪祖师堂",
        "author": "贯休",
        "content": "皎洁曹溪月，嵯峨七宝林。\n空传智药记，岂见祖禅心。\n信衣非苎麻，白云无知音。\n大哉双峰溪，万古青沈沈。",
        "dynasty": "唐",
        "collection_info": null
    },
    {
        "uuid": "2f4af31d8400468be9e0c66d495c0947",
        "title": "怀匡山道侣",
        "author": "贯休",
        "content": "常忆将吾友，穿云过瀑西。\n有碑皆读彻，无处不相携。\n柽桂株株湿，猨猱箇箇啼。\n等闲成远别，窗月又如珪。",
        "dynasty": "唐",
        "collection_info": null
    },
    {
        "uuid": "35ecb5072300eefbb180812326802d69",
        "title": "怀卢延让",
        "author": "贯休",
        "content": "冥搜忍饥冻，嗟尔不能休。\n几叹不得力，到头还白头。\n姓名归紫府，妻子在沧洲。\n又是蝉声也，如今何处游。",
        "dynasty": "唐",
        "collection_info": null
    },
    {
        "uuid": "71176033048e034968ff5be798de9174",
        "title": "春晚访镜湖方干",
        "author": "贯休",
        "content": "幽居湖北滨，相访值残春。\n路远诸峰雨，时多擉鼈人。\n蒸花初酿酒，渔艇劣容身。\n莫讶频来此，伊余亦隐沦。",
        "dynasty": "唐",
        "collection_info": null
    },
    {
        "uuid": "88aace7a2aeb54ee1e750a9125849ed0",
        "title": "秋过相思寺",
        "author": "贯休",
        "content": "见说相思寺，今来似有期。\n瘴乡终有出，天意固难欺。\n昼雨先花岛，秋云挂戍旗。\n故人多在蜀，不去更何之。",
        "dynasty": "唐",
        "collection_info": null
    },
    {
        "uuid": "226267d06d0dc86332f510c39e07a80c",
        "title": "蜀王入大慈寺听讲",
        "author": "贯休",
        "content": "玉节金珂响似雷，水晶宫殿步裴回。\n祗缘支遁谈经妙，所以许询都讲来。\n帝释镜中遥仰止，魔军殿上动崔巍。\n千重香拥龙鳞立，五种风生锦绣开。\n宽似大溟生日月，秀如四岳出尘埃。\n一条紫气随高步，九色仙花落古台。\n谢太傅须同八凯，姚梁公可并三台。\n登楼喜色禾将熟，望国诚明首不迴。\n驾驭英雄如赤子，雌黄贤哲贡琼瑰。\n六条消息心常苦，一劒晶荧敌尽摧。\n木铎声中天降福，景星光裏地无灾。\n百千民拥听经座，始见重天社稷才。",
        "dynasty": "唐",
        "collection_info": null
    },
    {
        "uuid": "8256713ae92714eb450aea5974c00de3",
        "title": "蜀王登福感寺塔三首 一",
        "author": "贯休",
        "content": "天资忠孝佐金轮，香火空王有宿因。\n此世喜登金骨塔，前生应是育王身。\n封疆岁暮笙歌合，襦袴正初锦绣新。\n释子沾恩无以报，祗擎章句贡平津。",
        "dynasty": "唐",
        "collection_info": null
    },
    {
        "uuid": "db7097a6100b383cbe1c1874d22d7bc1",
        "title": "蜀王登福感寺塔三首 二",
        "author": "贯休",
        "content": "似圣悲增道不穷，忧民忧国契尧聪。\n两髯有雪丹霄外，万里无尘一望中。\n南照微明连莽苍，峨嵋拥秀接崆峒。\n林僧岁月知何幸，还似支公见谢公。",
        "dynasty": "唐",
        "collection_info": null
    },
    {
        "uuid": "8d9edc6a0fef327161365c527e817647",
        "title": "蜀王登福感寺塔三首 三",
        "author": "贯休",
        "content": "步步层层孰可陪，相轮边日照三台。\n喜欢烝庶皆相逐，惆怅銮舆尚未迴。\n金铎撼风天乐近，仙花含露瑞烟开。\n一年一度常如此，愿见文翁百度来。",
        "dynasty": "唐",
        "collection_info": null
    },
    {
        "uuid": "d8b2813ae5de427bd0787ad0d9d768de",
        "title": "少监三首 一",
        "author": "贯休",
        "content": "器琢仙珪美有余，席珍国宝比难如。\n衔花乳燕看调瑟，衣锦佳人侍读书。\n荀氏门风龙变化，谢家庭树玉扶疎。\n即期寰海隆平日，归佐吾皇侍玉除。",
        "dynasty": "唐",
        "collection_info": null
    },
    {
        "uuid": "fa1b0f0594835c6b8d3832729c13b624",
        "title": "少监三首 二",
        "author": "贯休",
        "content": "益友相随益自强，趋庭问礼日昭彰。\n袍新宫锦千人目，马骏桃花一巷香。\n偏爱曾颜终必及，或如韩白亦无妨。\n八龙三虎森如也，万古千秋瑞圣唐。",
        "dynasty": "唐",
        "collection_info": null
    },
    {
        "uuid": "784c8d3dcf0597add4b2eeeca5eb89c1",
        "title": "少监三首 三",
        "author": "贯休",
        "content": "具体而微太少年，凤毛五色带非烟。\n倚天长劒看无敌，遶树号猨已应弦。\n接士开襟清圣熟，分题得句落花前。\n即应出将传家法，圣泽恩波浩浩然。",
        "dynasty": "唐",
        "collection_info": null
    },
    {
        "uuid": "698c522e97e06cb594284c2204d13155",
        "title": "再到钟陵作",
        "author": "贯休",
        "content": "六七年来到豫章，旧游知己半凋伤。\n春风还有花千树，往事都如梦一场。\n无限丘墟侵郭路，几多台榭浸湖光。\n祗应唯有西山色，依旧崔巍上寺墙。",
        "dynasty": "唐",
        "collection_info": null
    },
    {
        "uuid": "8791178ecbfde9d90814b240854a9a52",
        "title": "经弟妹坟",
        "author": "贯休",
        "content": "泪不曾垂此日垂，山前弟妹冢离离。\n年长于吾未得力，家贫抛尔去多时。\n鸿衝□□霜中断，蕙杂黄蒿冢上衰。\n恩爱苦情抛未得，不堪回首步迟迟。",
        "dynasty": "唐",
        "collection_info": null
    },
    {
        "uuid": "68f57ca9e77bc39c6e9520da6615affc",
        "title": "到蜀与郑中丞相遇",
        "author": "贯休",
        "content": "深隐犹为未死灰，远寻知己遇三台。\n如何麋鹿群中出，又见鹓鸾天上来。\n劒阁霞黏残雪在，锦江香甚百花开。\n谩期王谢来相访，不是支公出世才。",
        "dynasty": "唐",
        "collection_info": null
    },
    {
        "uuid": "7bc1ddf371d800aef341bc1884eb39d2",
        "title": "别冯使君",
        "author": "贯休",
        "content": "瓦砾文章岂有媒，两三年祗在金台。\n本师头白须归去，太守门清愿再来。\n皓皓玉霜孤鴈远，萧萧松岛片帆开。\n从兹林下终无事，唯祗焚香祝上台。",
        "dynasty": "唐",
        "collection_info": null
    },
    {
        "uuid": "5c20e8a3ae2fd65c70b4466cf5ef96b3",
        "title": "上新定宋使君",
        "author": "贯休",
        "content": "禅坐吟行谁与同，杉松共在寂寥中。\n碧云诗裏终难到，白藕花经讲始终。\n水迭山层擎草疏，砧清月苦立霜风。\n十年勤苦今酬了，得句桐江识谢公。",
        "dynasty": "唐",
        "collection_info": null
    },
    {
        "uuid": "7f894f97521d26b51f3704e0701f68c2",
        "title": "和李判官见新榜为兄下第",
        "author": "贯休",
        "content": "失意荆枝滴泪频，陟冈何翅不知春。\n心中岐路平如砥，天上文章妙入神。\n休说宋风迴鹢首，即看雷火燎龙鳞。\n从兹相次红霞裏，留取方书与世人。",
        "dynasty": "唐",
        "collection_info": null
    },
    {
        "uuid": "c13c0c8f054301713c5b7ea5bd4e6df3",
        "title": "送罗邺赴许昌辟",
        "author": "贯休",
        "content": "方得论心又别离，黯然江上步迟迟。\n不堪迴首崎岖路，正是寒风皴错时。\n美似郄超终有日，去依刘表更何疑。\n前程不少南飞鴈，聊寄新诗慰所思。",
        "dynasty": "唐",
        "collection_info": null
    },
    {
        "uuid": "16bfc47a1c128ec4fcc18a294915a337",
        "title": "酬韦相公见寄",
        "author": "贯休",
        "content": "盐梅金鼎美调和，诗寄空林问讯多。\n秦客弈棊抛已久，楞严禅髓更无过。\n万般如幻希先觉，一丈临山且奈何。\n空讽平津好珠玉，不知更得及门么。",
        "dynasty": "唐",
        "collection_info": null
    },
    {
        "uuid": "ebf8aa1b1c19ade60ac1351afdd416b3",
        "title": "酬张相公见寄",
        "author": "贯休",
        "content": "周郎怀抱好知音，常爱山僧物外心。\n闭户不知芳草歇，无能唯拟住山深。\n感通未合三生石，骚雅欢擎九转金。\n但似前朝萧与蒋，老僧风雪亦相寻。",
        "dynasty": "唐",
        "collection_info": null
    },
    {
        "uuid": "534d5db08597c70dfafadeb49de56d6c",
        "title": "酬王相公见赠",
        "author": "贯休",
        "content": "孤拙将来岂偶然，不能为漏滴青莲。\n一从麟笔题墙后，常祗冥心古像前。\n九德陶镕空有迹，六窗清净始通禅。\n今朝幸捧琼瑶赠，始见玄中更有玄。",
        "dynasty": "唐",
        "collection_info": null
    },
    {
        "uuid": "aacbda6d4892c743ecaae02ab162992e",
        "title": "酬周相公见赠",
        "author": "贯休",
        "content": "三界无家是出家，岂宜拊凤覩新麻。\n幸生白髮逢今圣，曾梦青莲映玉沙。\n境陟名山烹锦水，睡忘东白洞平茶。\n喜擎绣段攀金鼎，谢朓余霞始是霞。",
        "dynasty": "唐",
        "collection_info": null
    },
    {
        "uuid": "866f3a74dceb322bd656a1793ac393b8",
        "title": "道情偈三首 一",
        "author": "贯休",
        "content": "崆峒老人专一一，黄梅真叟却无无。\n独坐松根石头上，四溟无限月轮孤。",
        "dynasty": "唐",
        "collection_info": null
    },
    {
        "uuid": "7d32a66acfbf441fba0f03a3a5a696bb",
        "title": "道情偈三首 二",
        "author": "贯休",
        "content": "非色非空非不空，空中真色不玲珑。\n可怜卢大担柴者，拾得骊珠橐籥中。",
        "dynasty": "唐",
        "collection_info": null
    },
    {
        "uuid": "b93051724904c8f3d3e3fd692d03c484",
        "title": "道情偈三首 三",
        "author": "贯休",
        "content": "优钵罗花万劫春，频犂田地绝纤尘。\n道吾道者相招好，不是香林采叶人。",
        "dynasty": "唐",
        "collection_info": null
    },
    {
        "uuid": "c584ddba8a78a817ce289e31ffded249",
        "title": "马上作",
        "author": "贯休",
        "content": "柳岸花堤夕照红，风清襟袖辔璁珑。\n行人莫讶频迴首，家在凝岚一点中。",
        "dynasty": "唐",
        "collection_info": null
    },
    {
        "uuid": "3dc7656ba912b4bc3ce4bd5f30a535fa",
        "title": "道中逢乞食老僧",
        "author": "贯休",
        "content": "赤椶榈笠眉毫垂，拄楖栗杖行迟迟。\n时人祗施盂中饭，心似白莲那得知。",
        "dynasty": "唐",
        "collection_info": null
    },
    {
        "uuid": "98be3091190da8e2536f7d027f9032ef",
        "title": "秋末寄武昌一公",
        "author": "贯休",
        "content": "见说武昌江上住，柏枯槐朽战时风。\n知师诗癖难医也，霜洒芦花明月中。",
        "dynasty": "唐",
        "collection_info": null
    },
    {
        "uuid": "afa99619410af9100bf8b8ac54a715a9",
        "title": "陋巷",
        "author": "贯休",
        "content": "坠叶如花欲满沟，破篱荒井一蝉幽。\n亦知希骥无希者，作么令人强转头。",
        "dynasty": "唐",
        "collection_info": null
    },
    {
        "uuid": "94f2192ca65cc489e3b6860ead8ebb37",
        "title": "终南僧",
        "author": "贯休",
        "content": "声利掀天竟不闻，草衣木食度朝昏。\n遥思山雪深一丈，时有仙人来打门。",
        "dynasty": "唐",
        "collection_info": null
    },
    {
        "uuid": "e97aa6a1263ef3bbead593dfc23a9646",
        "title": "听僧弹琴",
        "author": "贯休",
        "content": "家近吴王古战城，海风终日打墙声。\n今朝乡思浑堆积，琴上闻师大蟹行。",
        "dynasty": "唐",
        "collection_info": null
    },
    {
        "uuid": "094ec4dd695dd12893329e6572798532",
        "title": "渔者",
        "author": "贯休",
        "content": "风恶波狂身似闲，满头霜雪背青山。\n相逢略问家何在，回指芦花满舍间。",
        "dynasty": "唐",
        "collection_info": null
    },
    {
        "uuid": "ff967c6e8b528aee90e4f0815d4e9a11",
        "title": "大蜀皇帝潜龙日述圣德诗五首 一",
        "author": "贯休",
        "content": "岳渎殊祥日月精，入尧金镜佐休明。\n衣严黻黼皇恩重，劒折芙蓉紫气横。\n玉甃金汤山岳峻，花藏台榭管弦清。\n已闻图上凌烟阁，宠渥穹窿玉不名。",
        "dynasty": "唐",
        "collection_info": null
    },
    {
        "uuid": "5e2bbb287e516526838d9aac904fe913",
        "title": "大蜀皇帝潜龙日述圣德诗五首 二",
        "author": "贯休",
        "content": "扶持社稷似齐桓，百万雄师贵可观。\n神智发中真莫测，贡输天下学应难。\n风清鼙角□□□，□肃神龙草木寒。\n堪羡蜀民恆有福，太平时节一般般。",
        "dynasty": "唐",
        "collection_info": null
    },
    {
        "uuid": "c53836e4bcb608568fc7c50beaa43b3c",
        "title": "大蜀皇帝潜龙日述圣德诗五首 三",
        "author": "贯休",
        "content": "珠履三千侍玉除，宫花飘锦早莺初。\n虽然周孔心相似，其奈龚黄政不如。\n浩浩歌谣闻禁掖，重重襦袴满樵渔。\n若论朝野艰难日，第一之功美有余。",
        "dynasty": "唐",
        "collection_info": null
    },
    {
        "uuid": "d7ec40f948ae12d363781d1f2915807d",
        "title": "大蜀皇帝潜龙日述圣德诗五首 四",
        "author": "贯休",
        "content": "紫髯青眼代天才，韩白孙吴稍可陪。\n祗见赤心尧日下，岂知真气梵天来。\n听经瑞雪时时落，登塔天花步步开。\n尽祝庄椿同寿考，人间岁月岂能催。",
        "dynasty": "唐",
        "collection_info": null
    },
    {
        "uuid": "d7aef4dd0f96ee654c87cd61b499ae7f",
        "title": "大蜀皇帝潜龙日述圣德诗五首 五",
        "author": "贯休",
        "content": "丈夫勋业正干坤，麟凤龟龙尽在门。\n西伯最怜耕让畔，曹参空爱酒盈樽。\n心慈为受金仙嘱，髮白缘酬玉砌恩。\n从此于门转高大，可怜子子与孙孙。",
        "dynasty": "唐",
        "collection_info": null
    },
    {
        "uuid": "a9fa57856ead809d194a5484efd6ca9e",
        "title": "陈情献蜀皇帝",
        "author": "贯休",
        "content": "河北江东处处灾，唯闻全蜀勿尘埃。\n一缾一钵垂垂老，千水千山得得来。\n奈菀幽栖多胜景，巴歈陈贡媿非才。\n自惭林薮龙钟者，亦得亲登郭隗台。",
        "dynasty": "唐",
        "collection_info": null
    },
    {
        "uuid": "6b6776cf75c8baf8b16c5b8e55ea6bb5",
        "title": "寿春节进大蜀皇帝五首 一",
        "author": "贯休",
        "content": "上玄大帝降坤维，箕尾为臣副圣期。\n岂比赤光盈室日，全同白象下天时。\n文经武纬包三古，日角龙颜遏四夷。\n今日降神天上会，愿将天福比须弥。",
        "dynasty": "唐",
        "collection_info": null
    },
    {
        "uuid": "812d6262be36199e4bf2c4a235d964f1",
        "title": "寿春节进大蜀皇帝五首 二",
        "author": "贯休",
        "content": "异香滴露降纷纷，紫电环枢照禁门。\n先冠百王临亿兆，后称十号震干坤。\n羲轩之道方为道，草木沾恩始是恩。\n今以謏才歌睿德，犹如饮海妙难论。",
        "dynasty": "唐",
        "collection_info": null
    },
    {
        "uuid": "eed289b9076888cf111132448f6176d4",
        "title": "寿春节进大蜀皇帝五首 三",
        "author": "贯休",
        "content": "茂祉遐宣胜事幷，熏风微入舜弦清。\n四洲不必归王化，一统那能计圣情。\n合合鼓钟膏雨滴，峨峨宫阙瑞烟横。\n西逾昆岳东连海，谁不梯山贺圣明。",
        "dynasty": "唐",
        "collection_info": null
    },
    {
        "uuid": "3fdff18451a35a82002a7d97921b8041",
        "title": "寿春节进大蜀皇帝五首 四",
        "author": "贯休",
        "content": "远人玉帛尽来归，及物天慈物物肥。\n春力遍时皆甲拆，王言闻者尽光辉。\n家家锦绣香醪熟，处处笙歌乳燕飞。\n为报蜀皇勤祷祝，圣明天子古今稀。",
        "dynasty": "唐",
        "collection_info": null
    },
    {
        "uuid": "7623b0363a8698d05c42a439f78333b9",
        "title": "寿春节进大蜀皇帝五首 五",
        "author": "贯休",
        "content": "积劫修来似炼金，为皇为帝万灵钦。\n能当浊世为清世，始见君心是佛心。\n九野黎民耕浩浩，百蛮朝骑日骎骎。\n今朝献寿将何比，愿似庄椿一万寻。",
        "dynasty": "唐",
        "collection_info": null
    },
    {
        "uuid": "53f654e25fdd89a2c0104094129c344f",
        "title": "对雪寄新定冯使君二首 一",
        "author": "贯休",
        "content": "仙掌空思归未能，焚香冥目对残灯。\n岂知瑞雪千山合，空觉春寒半夜增。\n翳月素云埋粉堞，堆巢孤鹤下金绳。\n因思太守忧民切，吟对琼枝喜不胜。",
        "dynasty": "唐",
        "collection_info": null
    },
    {
        "uuid": "9224c49f7abf4b4b75aa40f5f7e0504b",
        "title": "对雪寄新定冯使君二首 二",
        "author": "贯休",
        "content": "政化由来通上灵，丰年祥瑞满窗明。\n气严坐久灯凝燄，片大更深屋作声。\n飘掩烟霞何处去，欹斜杉竹向帘倾。\n雪林中客虽无事，还有新诗半夜成。",
        "dynasty": "唐",
        "collection_info": null
    },
    {
        "uuid": "abac1bb5a947632e33695da9063c41d8",
        "title": "送刘相公朝觐二首 一",
        "author": "贯休",
        "content": "九苞仙瑞曜垂衣，一品高标百辟师。\n魏相十思常自切，曹溪一句几生知。\n久交玉帐虽难别，须佐金轮去已迟。\n唯杜荆州最惆怅，柳门迴首落花时。",
        "dynasty": "唐",
        "collection_info": null
    },
    {
        "uuid": "56f714cf775925658a2e40a438f04800",
        "title": "送刘相公朝觐二首 二",
        "author": "贯休",
        "content": "急征祗是再登庸，生意人心万国同。\n燮理久征殷傅说，谭真欲过李玄通。\n程穿岘首春光老，马速商于曙色红。\n从此龙颜又应瘦，寰瀛俱荷代天功。",
        "dynasty": "唐",
        "collection_info": null
    },
    {
        "uuid": "ebba337a055b0b3a2da4ca3e0fd3141d",
        "title": "避寇游成福山院",
        "author": "贯休",
        "content": "成福僧留不拟归，猕猴菌嫩豆苗肌。\n那堪蚕月偏多雨，况復衢城未解围。\n翠拥槿篱泉乱入，云开花岛雉双飞。\n堪嗟大似悠悠者，祗向诗中话息机。",
        "dynasty": "唐",
        "collection_info": null
    },
    {
        "uuid": "e8b14e07c9719c0085fad8cb92d0b670",
        "title": "别李常侍",
        "author": "贯休",
        "content": "楚水和烟海浪通，又擎杯锡去山东。\n道情虽拟攀孤鹤，诗业那堪至远公。\n梦入深云香雨滴，吟搜残雪石林空。\n朱门再到知何日，一片征帆万里风。",
        "dynasty": "唐",
        "collection_info": null
    },
    {
        "uuid": "538b17a5fdd34558d98ec129b901812a",
        "title": "送郑阁赴闽辟",
        "author": "贯休",
        "content": "便便书腹德无邻，健笔从知又入闽。\n鹦鹉才须归紫禁，真珠履不称清贫。\n武夷山夹仙霞薄，螺女潭通海树春。\n从此应多好消息，莫忘江上一闲人。",
        "dynasty": "唐",
        "collection_info": null
    },
    {
        "uuid": "bbbefa3f0b0f65f28067d2aa68e4a966",
        "title": "寄信州张使君",
        "author": "贯休",
        "content": "水坛柽殿地含烟，领鹤行吟积翠间。\n数阁凉飔终日去，满怀明月上方还。\n时来自有鹓鸾识，道在从如草木闲。\n唯羡灵溪贤太守，一麾清坐似深山。",
        "dynasty": "唐",
        "collection_info": null
    },
    {
        "uuid": "d9f9fd570cdf396c44b9f7999e879d7c",
        "title": "春末寄周琏",
        "author": "贯休",
        "content": "暮角[含]风雨气曛，寂寥莓翠上衣巾。\n道情不向莺花薄，诗意自如天地春。\n梦入乱峰仍履雪，吟看芳草祗思人。\n手中孤桂月中在，来听泉声莫厌频。",
        "dynasty": "唐",
        "collection_info": null
    },
    {
        "uuid": "ceea530d94ea17e6d994f66bb788258b",
        "title": "读吴越春秋",
        "author": "贯休",
        "content": "犹来吴越尽须惭，背德违盟又信谗。\n宰嚭一言终杀伍，大夫七事祗须三。\n功成献寿歌飘雪，谁爱扁舟水似蓝。\n今日雄图又何在，野花香径鸟喃喃。",
        "dynasty": "唐",
        "collection_info": null
    },
    {
        "uuid": "32d770bcf477a6f2b68757e7eaf7941a",
        "title": "春游灵泉寺",
        "author": "贯休",
        "content": "水蹴危梁翠拥沙，钟声微径入深花。\n嘴红涧鸟啼芳草，头白山僧自扞茶。\n松色摧残遭贼火，水声幽咽落人家。\n因寻古迹空惆怅，满袖香风白日斜。",
        "dynasty": "唐",
        "collection_info": null
    },
    {
        "uuid": "a29e6a95d5db15e67d4da81a902f6605",
        "title": "归东阳临岐上杜使君七首 一",
        "author": "贯休",
        "content": "小谢清高大谢才，圣君令泰此方来。\n一从到后常无事，铃阁公庭满绿苔。",
        "dynasty": "唐",
        "collection_info": null
    },
    {
        "uuid": "70d6146d25d3430a8d98624455dffa3c",
        "title": "归东阳临岐上杜使君七首 二",
        "author": "贯休",
        "content": "红锦帐中歌白雪，乌皮几畔抚青英。\n不知何物为心地，赛却澄江彻底清。",
        "dynasty": "唐",
        "collection_info": null
    },
    {
        "uuid": "840698494edea6e9da73db3785e5b16c",
        "title": "归东阳临岐上杜使君七首 三",
        "author": "贯休",
        "content": "谁报田中有黑虫，一家斋戒减仙容。\n分忧若也皆如此，天下家家有剩舂。",
        "dynasty": "唐",
        "collection_info": null
    },
    {
        "uuid": "910518b99bbf4f5445d479dbfb8736a0",
        "title": "归东阳临岐上杜使君七首 四",
        "author": "贯休",
        "content": "忧民心切出衝炎，禾稼如云喜气兼。\n林下闲人亦何幸，也随旌斾到银尖。",
        "dynasty": "唐",
        "collection_info": null
    },
    {
        "uuid": "5fb17992ad6182cbe5fae7bc2aea4ce0",
        "title": "归东阳临岐上杜使君七首 五",
        "author": "贯休",
        "content": "方恐狱中桃树出，忽闻枯木却生烟。\n褚祥为郡曾如此，却恐当时是偶然。",
        "dynasty": "唐",
        "collection_info": null
    },
    {
        "uuid": "fdda0867996ff2b8f66c2aa68231a05c",
        "title": "归东阳临岐上杜使君七首 六",
        "author": "贯休",
        "content": "枯骨纵横遍水湄，尽收为冢碧参差。\n分明为报精灵辈，好送旌旗到凤池。",
        "dynasty": "唐",
        "collection_info": null
    },
    {
        "uuid": "f22745a29bc1890a0565f6f38d1c2456",
        "title": "归东阳临岐上杜使君七首 七",
        "author": "贯休",
        "content": "舍鲁依刘一片云，好风吹去远纤尘。\n犹期明月清风夜，来作西园第八人。",
        "dynasty": "唐",
        "collection_info": null
    },
    {
        "uuid": "bb6e0f921ca8cfca4e5e8852ffb5adb7",
        "title": "春",
        "author": "贯休",
        "content": "自来自去动洪鑪，无象无私无处无。\n迴鴈不多消气力，染花应最费工夫。\n溟蒙便恨豪家惜，浓暖深为政笔驱。\n莫讶相逢只添睡，伊余心不在荣枯。",
        "dynasty": "唐",
        "collection_info": null
    },
    {
        "uuid": "38f9e649c98d0a5369827add7ce8f9f4",
        "title": "闻迎真身",
        "author": "贯休",
        "content": "四海无波八表臣，恭闻今岁礼真身。\n七重鏁未开今钥，五色光先入紫宸。\n丹凤楼台飘瑞雪，岐阳草木亚香尘。\n可怜优钵罗花树，三十年来一度春。",
        "dynasty": "唐",
        "collection_info": null
    },
    {
        "uuid": "045064096086638611cb34f6c84a996a",
        "title": "灞陵战叟",
        "author": "贯休",
        "content": "剑刓秋水鬓梳霜，迴首胡天与恨长。\n官竟不封右校尉，鬬曾生挟左贤王。\n寻班超传空垂泪，读李陵书更断肠。\n今日灞陵陵畔见，春风花雾共茫茫。",
        "dynasty": "唐",
        "collection_info": null
    },
    {
        "uuid": "ebdc03f1ced8aebf4b59432b089f1989",
        "title": "遇道者",
        "author": "贯休",
        "content": "鹤骨松筋风貌殊，不言名姓绝荣枯。\n寻常藜杖九衢裏，莫是商山一皓无。\n身带烟霞游汗漫，药兼神鬼在葫芦。\n只应张果支公辈，时復相逢醉海隅。",
        "dynasty": "唐",
        "collection_info": null
    },
    {
        "uuid": "f55a3246df2c7bef7fd76cd927bab651",
        "title": "赠钟陵陈处士",
        "author": "贯休",
        "content": "否极方生社稷才，唯谭帝道鄙梯媒。\n高吟千首精怪动，长啸一声天地开。\n湖上独居多草木，山前频醉过风雷。\n吾皇仄席求贤久，莫待征书两度来。",
        "dynasty": "唐",
        "collection_info": null
    },
    {
        "uuid": "f559bce1ee1731a6efc1106abaf218f7",
        "title": "怀邻叟",
        "author": "贯休",
        "content": "常思东溪[庞]眉翁，是非不解两颊红。\n桔橰打水声嘎嘎，紫芋白薤肥蒙蒙。\n鸥鸭静游深竹裏，儿孙多在好花中。\n千门万户皆车马，谁爱如斯太古风。",
        "dynasty": "唐",
        "collection_info": null
    },
    {
        "uuid": "ed05d3940a07eeb755f898be1766da90",
        "title": "赠轩辕先生",
        "author": "贯休",
        "content": "曾亲文景上金銮，语共容城语一般。\n久向红霞居不出，若非清世见应难。\n满鑪药熟分仙尽，几局棊终看海干。\n略问先生真甲子，只言弟子是刘安。",
        "dynasty": "唐",
        "collection_info": null
    },
    {
        "uuid": "a7eb02a8d71db1dff3cf04ebde461bf0",
        "title": "偶作因怀山中道侣",
        "author": "贯休",
        "content": "是是非非竟不真，桃花流水送青春。\n姓刘姓项今何在，争利争名愁杀人。\n必竟输他常寂默，只应赢得苦沈沦。\n深云道者相思否，归去来兮湘水滨。",
        "dynasty": "唐",
        "collection_info": null
    },
    {
        "uuid": "a894acd4de62ee8cbb683b95a36cedff",
        "title": "送新罗人及第归",
        "author": "贯休",
        "content": "捧桂香和紫禁烟，远乡程彻巨鳌边。\n莫言挂席飞连夜，见说无风即数年。\n衣上日光真是火，岛旁鱼骨大于船。\n到乡必遇来王使，与作唐书寄一篇。",
        "dynasty": "唐",
        "collection_info": null
    },
    {
        "uuid": "35f741e9f61898a542be30fcf2c3ca5a",
        "title": "送新罗衲僧",
        "author": "贯休",
        "content": "扶桑枝西真气奇，古人呼为师子儿。\n六环金锡轻摆撼，万仞雪峤空参差。\n枕上已无乡国梦，囊中犹挈石头碑。\n多惭不便随高步，正是风清无事时。",
        "dynasty": "唐",
        "collection_info": null
    },
    {
        "uuid": "60815616352c62bbccf8e59e6828b341",
        "title": "春晚桐江上闲望作",
        "author": "贯休",
        "content": "江上车声落日催，纷纷扰扰起红埃。\n更无人望青山立，空有帆衝夜色来。\n沙鸟似云钟外去，汀花如火雨中开。\n可怜潇洒鸱夷子，散髮扁舟去不迴。",
        "dynasty": "唐",
        "collection_info": null
    },
    {
        "uuid": "9b0405d7c3f2b2b85188efd4fd4db70a",
        "title": "商山道者",
        "author": "贯休",
        "content": "五千言外得玄音，石屋寒栖隔雪林。\n多傍松风梳绿髮，只烧崖药点黄金。\n澄潭龙气来萦砌，月冷星精下听琴。\n曾梦先生非此处，碧桃溪上紫烟深。",
        "dynasty": "唐",
        "collection_info": null
    },
    {
        "uuid": "ad5026253c23c5c97f5fe4d465c8c0c7",
        "title": "闻许棠及第因寄桂雍",
        "author": "贯休",
        "content": "时清道合出尘埃，清苦为诗不杖媒。\n今日桂枝平折得，几年春色併将来。\n势扶九万风初极，名到三山花正开。\n更有平人居蛰屋，还应为作一声雷。",
        "dynasty": "唐",
        "collection_info": null
    },
    {
        "uuid": "a1e8a4805dad375f90ab24f050fbe38e",
        "title": "瀔江秋居作",
        "author": "贯休",
        "content": "无事相关性自摅，庭前拾叶等闲书。\n青山万里竟不足，好竹数竿凉有余。\n近看老经加澹泊，欲归少室復何如。\n面前小沼清如镜，终养琴高赤鲤鱼。",
        "dynasty": "唐",
        "collection_info": null
    },
    {
        "uuid": "09c2908d6369e5d70042176744bdb01c",
        "title": "上缙云段使君",
        "author": "贯休",
        "content": "清畏人知人尽知，缙云三载得宣尼。\n活民刀尺虽无象，出世文章岂有师。\n朮气芝香粘瓮榼，云痕翠点满旌旗。\n今朝暂到金台上，颇觉心如太古时。",
        "dynasty": "唐",
        "collection_info": null
    },
    {
        "uuid": "ca72b7723be5040c34a09408d84c9d20",
        "title": "春末兰溪道中作",
        "author": "贯休",
        "content": "山花零落红与绯，汀烟蒙茸江水肥。\n人担犂锄细雨歇，路入桑柘斜阳微。\n深喜东州云寇去，不知西狩何时归？清平时节何时是，转觉人心与道违。",
        "dynasty": "唐",
        "collection_info": null
    },
    {
        "uuid": "0df869b2ec51ed67a9c31ad7ed4b552f",
        "title": "野居偶作",
        "author": "贯休",
        "content": "高谈清虚即是家，何须须占好烟霞。\n无心于道道自得，有意向人人转赊。\n风触好花文锦落，砌横流水玉琴斜。\n但令如此还如此，谁羡前程未可涯。",
        "dynasty": "唐",
        "collection_info": null
    },
    {
        "uuid": "4e75e89bb83c94d437e29ea8ae3d8af8",
        "title": "再游东林寺作五首 一",
        "author": "贯休",
        "content": "台殿参差耸瑞烟，桂花飘雪水潺潺。\n莫疑远去无消息，七万余年始半年。",
        "dynasty": "唐",
        "collection_info": null
    },
    {
        "uuid": "81ea85fa42dc659727749fdc910771ef",
        "title": "再游东林寺作五首 二",
        "author": "贯休",
        "content": "桓玄旧辇残云湿，耶舍孤坟落照迟。\n有箇山僧倚松睡，恐人来取白猨儿。",
        "dynasty": "唐",
        "collection_info": null
    },
    {
        "uuid": "29e34671afde1bc5cdf96948faf20e40",
        "title": "再游东林寺作五首 三",
        "author": "贯休",
        "content": "玉像珠龛香阵横，锦霞多傍石墙生。\n辟蛇行者今何在，花裏唯闻鸠鸟声。",
        "dynasty": "唐",
        "collection_info": null
    },
    {
        "uuid": "c390a033bf17bb73554f4323748aaa2a",
        "title": "再游东林寺作五首 四",
        "author": "贯休",
        "content": "爱陶长官醉兀兀，送陆道士行迟迟。\n买酒过溪皆破戒，斯何人斯师如斯。",
        "dynasty": "唐",
        "collection_info": null
    },
    {
        "uuid": "73e0f8bf85aa39dcea61d5fbe4b692ca",
        "title": "再游东林寺作五首 五",
        "author": "贯休",
        "content": "白薝卜花露滴滴，红苾刍草香蒙蒙。\n田地更无尘一点，是何人合住其中。",
        "dynasty": "唐",
        "collection_info": null
    },
    {
        "uuid": "cfe4f18157957e533e91a494b47b3dad",
        "title": "题兰江言上人院二首 一",
        "author": "贯休",
        "content": "一生只着一麻衣，道业还欺习彦威。\n手把新诗说山梦，石桥天柱雪霏霏。",
        "dynasty": "唐",
        "collection_info": null
    },
    {
        "uuid": "f8655d31537c365ba9d890fcd2afb026",
        "title": "题兰江言上人院二首 二",
        "author": "贯休",
        "content": "只是危吟坐翠层，门前岐路自崩腾。\n青云名士时相访，茶煮西峰瀑布冰。",
        "dynasty": "唐",
        "collection_info": null
    },
    {
        "uuid": "86feb646e7181c0bd1b24c31bc3d313e",
        "title": "中秋十五夜月",
        "author": "贯休",
        "content": "噀雪喷霜满碧虚，王孙公子翫相呼。\n从来天匠为轮足，自是人心此夜余。\n静入万家危露滴，清埋众象呌鸿孤。\n坐来惟觉情无极，何况三湘与五湖。",
        "dynasty": "唐",
        "collection_info": null
    },
    {
        "uuid": "58916e279758da44dc569406048cc57b",
        "title": "鹭鸶有怀",
        "author": "贯休",
        "content": "粉魄霜华为尔枯，鸳鸯相伴更堪图。\n爱来沙岛遗银屋，终作金笼养雪雏。\n栖宿必多清濑梦，品流还次白猨徒。\n今朝不觉频回首，曾伴瑶花近玉壶。",
        "dynasty": "唐",
        "collection_info": null
    },
    {
        "uuid": "cce7006c9bc95b5ff7fce4834a1d4e13",
        "title": "东阳罹乱后怀王慥使君五首 一",
        "author": "贯休",
        "content": "昨来祗对汉诸侯，胜事消磨不自由。\n裂地鼓鼙军□急，连天烽火阵云秋。\n砍毛淬剑虽无数，歃血为盟不到头。\n谁为今朝奉明主，使君司户在隋州。",
        "dynasty": "唐",
        "collection_info": null
    },
    {
        "uuid": "1ecadfd5157e547fb447accf228b94eb",
        "title": "东阳罹乱后怀王慥使君五首 二",
        "author": "贯休",
        "content": "只报精兵过大河，东西南北杀人多。\n可怜白日浑如此，来似蝗虫争奈何。\n天意岂应容版乱，人心都改太凋讹。\n不胜惆怅还惆怅，一曲东风月胯歌。",
        "dynasty": "唐",
        "collection_info": null
    },
    {
        "uuid": "c9b396d177cc8171f6054d307b2b13f5",
        "title": "东阳罹乱后怀王慥使君五首 三",
        "author": "贯休",
        "content": "为郡无如王使君，一家清冷似云根。\n货财不入崔洪口，俎豆尝闻夫子言。\n鬚髮坐成三载雪，黎氓空负二天恩。\n不堪西望西风起，纵火昆崙谁为论。",
        "dynasty": "唐",
        "collection_info": null
    },
    {
        "uuid": "d701444a970221aa0e4a735e5cce803f",
        "title": "东阳罹乱后怀王慥使君五首 四",
        "author": "贯休",
        "content": "魄慑魂飞骨亦销，此魂此魄亦难招。\n黄今白玉家家尽，绣闼雕甍处处烧。\n惊动干坤常黯惨，深藏山岳亦倾摇。\n恭闻国有英雄将，拟把何心荅圣朝。",
        "dynasty": "唐",
        "collection_info": null
    },
    {
        "uuid": "840a474838f332bc383469a69a91c5bf",
        "title": "东阳罹乱后怀王慥使君五首 五",
        "author": "贯休",
        "content": "不是龚黄覆育才，即须清苦远尘埃。\n无人与奏吾皇去，致乱唯因酷吏来。\n刳剥生灵为事业，巧通毫谮作梯媒。\n令人转忆王夫子，一片真风去不迴。",
        "dynasty": "唐",
        "collection_info": null
    },
    {
        "uuid": "577aa6ba2c3a84f878eef0be366f9026",
        "title": "秋夜怀嵩少因寄洛中旧知",
        "author": "贯休",
        "content": "鑪爇旃檀不称贫，霏霏玉露湿禅巾。\n紫金地上三更月，红藕香中一病身。\n少室少年偏入梦，多时多事去无因。\n如今憔悴头成雪，空想嵯峨羡故人。",
        "dynasty": "唐",
        "collection_info": null
    },
    {
        "uuid": "17f7acbe74293790dc45adf96946e965",
        "title": "避地毘陵寒月上孙徽使君兼寄东阳王使君三首 一",
        "author": "贯休",
        "content": "一到毘陵心更劳，冷吟闲步拥云袍。\n岂缘思妙尘埃少，自是风清物态高。\n野色疎黄连楚甸，故山奇碧隔河桥。\n终须愚谷中安致，不是人间好羽毛。",
        "dynasty": "唐",
        "collection_info": null
    },
    {
        "uuid": "865bb063f94c2853af6214ade8363303",
        "title": "避地毘陵寒月上孙徽使君兼寄东阳王使君三首 二",
        "author": "贯休",
        "content": "常忆双溪八咏前，讲诗论道接清贤。\n文欺白凤真难及，药捻红蕖岂偶然。\n花湿瑞烟粘玉磬，帘垂幽鸟啄苔钱。\n自怜不是悠悠者，吟嚼真风二十年。",
        "dynasty": "唐",
        "collection_info": null
    },
    {
        "uuid": "2294df54ac9a243c2d8caf285100fed1",
        "title": "避地毘陵寒月上孙徽使君兼寄东阳王使君三首 三",
        "author": "贯休",
        "content": "□雷车雨滴阶声，寂寞焚香独闭扃。\n锦绣文章无路达，袴襦歌咏隔墙听。\n松声冷浸茶轩碧，苔点狂吞纳线青。\n唯有孤高江太守，不忘病客在禅灵。",
        "dynasty": "唐",
        "collection_info": null
    },
    {
        "uuid": "5c059a9cf9cda629af229c3beea95fdb",
        "title": "秋末寄上桐江冯使君",
        "author": "贯休",
        "content": "山东山色胜诸山，谢守清高不可攀。\n薄俗尽于言下泰，苦心唯到醉中闲。\n香凝锦帐抄书后，月转棠阴送客还。\n野客霑恩归未得，萧萧霜叶满柴关。",
        "dynasty": "唐",
        "collection_info": null
    },
    {
        "uuid": "cbcefc4ff179b665c2b31688dae201df",
        "title": "禅师",
        "author": "贯休",
        "content": "击鼓求亡益是非，木中生火更何为。\n吾师别是醍醐昧，不是知心人不知。",
        "dynasty": "唐",
        "collection_info": null
    },
    {
        "uuid": "be21c3e814937ff94dd00fd49a0c396d",
        "title": "道士",
        "author": "贯休",
        "content": "花岛相逢满袖云，藉花论道过金巾。\n腾腾又入仙山去，只恐是青城丈人。",
        "dynasty": "唐",
        "collection_info": null
    },
    {
        "uuid": "dd50e83bb0bb9fb5443834ec76c419d4",
        "title": "风琴",
        "author": "贯休",
        "content": "至境心为造化功，一枝青竹四弦风。\n寥寥双耳更深后，如在缑山明月中。",
        "dynasty": "唐",
        "collection_info": null
    },
    {
        "uuid": "fd3746e649dd1c34c71ec362d177825d",
        "title": "庭橘",
        "author": "贯休",
        "content": "蚁踏金苞四五株，洞庭山上味何殊。\n不缘松树称君子，肯便甘人唤木奴。",
        "dynasty": "唐",
        "collection_info": null
    },
    {
        "uuid": "68edb28850b5611cb5627acd90384285",
        "title": "落花",
        "author": "贯休",
        "content": "蝶醉蜂痴一簇香，绣葩红蔕堕残芳。\n因嗟好德人难得，公子王孙尽断肠。",
        "dynasty": "唐",
        "collection_info": null
    },
    {
        "uuid": "665c3e1a2a3e223d66a098f9e6508b05",
        "title": "孤云",
        "author": "贯休",
        "content": "将比鹭鸶还恐屈，始思残雪不如多。\n清风相引去更远，皎洁孤高奈尔何。",
        "dynasty": "唐",
        "collection_info": null
    },
    {
        "uuid": "2fc50aa976a64d974c968242e5a54d05",
        "title": "苦吟",
        "author": "贯休",
        "content": "河薄星疎雪月孤，松枝清气入肌肤。\n因知好句胜金玉，心极神劳特地无。",
        "dynasty": "唐",
        "collection_info": null
    },
    {
        "uuid": "f20ee06419b0d654b0e3c975e41144b4",
        "title": "古战处",
        "author": "贯休",
        "content": "鬼气苍黄棘叶红，昔时人血此时风。\n相怜极目无疆地，曾落将军一阵中。",
        "dynasty": "唐",
        "collection_info": null
    },
    {
        "uuid": "b38118c3f30a3d3b2c30dbb0733d6b32",
        "title": "偶然作",
        "author": "贯休",
        "content": "蝉声引出石中蛩，寂寞门扃叶数重。\n谁道思山心不切，等闲尽出两三峰。",
        "dynasty": "唐",
        "collection_info": null
    },
    {
        "uuid": "93821042df00dec5ca28dcbf619cadc3",
        "title": "招友人宿",
        "author": "贯休",
        "content": "银地无尘金菊开，紫梨红枣堕莓苔。\n一泓秋水一轮月，今夜故人来不来。",
        "dynasty": "唐",
        "collection_info": null
    },
    {
        "uuid": "9a5385bc52f3820fe8a85a71a679291b",
        "title": "山居诗二十四首 一",
        "author": "贯休",
        "content": "休话諠譁事事难，山翁只合住深山。\n数声清磬是非外，一箇闲人天地间。\n绿圃空阶云冉冉，异禽灵草水潺潺。\n无人与向羣儒说，岩桂枝高亦好扳。",
        "dynasty": "唐",
        "collection_info": null
    },
    {
        "uuid": "e25c2d6953be2ec525742bc807508e8a",
        "title": "山居诗二十四首 二",
        "author": "贯休",
        "content": "难是言休即便休，清吟孤作碧溪头。\n三间茆屋无人到，十里松阴独自游。\n明月清风宗炳社，夕阳秋色庾公楼。\n修心未到无心地，万种千般逐水流。",
        "dynasty": "唐",
        "collection_info": null
    },
    {
        "uuid": "a2fcee215c5292e188be06d157a511d1",
        "title": "山居诗二十四首 三",
        "author": "贯休",
        "content": "好鸟声长睡眼开，好茶擎乳坐莓苔。\n不闻荣辱成番尽，只见熊罴作队来。\n诗裏从前欺白雪，道情终遣似婴孩。\n由来此事知音少，不是真风去不迴。",
        "dynasty": "唐",
        "collection_info": null
    },
    {
        "uuid": "79ed64a154ee84727dc32ef64cc5fa1f",
        "title": "山居诗二十四首 四",
        "author": "贯休",
        "content": "万境忘机是道华，碧芙蓉裏日空斜。\n幽深有径通仙窟，寂寞无人落异花。\n掣电浮云真好喻，如龙似凤不须夸。\n君看江上英雄冢，只有松根与柏槎。",
        "dynasty": "唐",
        "collection_info": null
    },
    {
        "uuid": "0a76f39b960859742711de41e3ec6908",
        "title": "山居诗二十四首 五",
        "author": "贯休",
        "content": "鞭后从他素髮兼，涌清奔碧冷侵帘。\n高奇章句无人爱，澹泊身心举世嫌。\n白石桥高吟不足，红霞影暖卧无厌。\n居山别有非山意，莫错将予比宋纤。",
        "dynasty": "唐",
        "collection_info": null
    },
    {
        "uuid": "0a1bbbb38f91f622f1b0e3174a8d7c7a",
        "title": "山居诗二十四首 六",
        "author": "贯休",
        "content": "鸟外尘中四十秋，亦曾高挹汉诸侯。\n如斯标致虽清拙，大丈夫儿合自由。\n紫朮黄菁苗蕺蕺，锦囊香麝语啾啾。\n终须心到曹溪叟，千岁槠根雪满头。",
        "dynasty": "唐",
        "collection_info": null
    },
    {
        "uuid": "84ca297a35a9558cb0f07a9c3161d46f",
        "title": "山居诗二十四首 七",
        "author": "贯休",
        "content": "慵甚嵇康竟不迴，何妨方寸似寒灰。\n山精日作儿童出，仙者时将玉器来。\n筠帚埽花惊睡鹿，地垆烧树带枯苔。\n不行朝市多时也，许史金张安在哉。",
        "dynasty": "唐",
        "collection_info": null
    },
    {
        "uuid": "b423f47c27aaca1825957617cde5e1d1",
        "title": "山居诗二十四首 八",
        "author": "贯休",
        "content": "心心心不住希夷，石屋巉岩鬓髮垂。\n养竹不除当路笋，爱松留得碍人枝。\n焚香开卷霞生砌，捲箔冥心月在池。\n多少故人头尽白，不知今日又何之。",
        "dynasty": "唐",
        "collection_info": null
    },
    {
        "uuid": "855a3e876eec1965eb6d04e6ae5e6d77",
        "title": "山居诗二十四首 九",
        "author": "贯休",
        "content": "龙藏琅函遍九垓，霜钟金鼓振琼台。\n堪嗟一句无人得，遂使吾师特地来。\n无角铁牛眠少室，生儿石女老黄梅。\n令人转忆庞居士，天上人间不可陪。",
        "dynasty": "唐",
        "collection_info": null
    },
    {
        "uuid": "73b13769380111a8693dba760dcdfdcd",
        "title": "山居诗二十四首 十",
        "author": "贯休",
        "content": "五岳烟霞连不断，三山洞穴去应通。\n石窗欹枕疎疎雨，水碓无人浩浩风。\n童子念经深竹裏，猕猴拾蝨夕阳中。\n因思往事抛心力，六七年来楚水东。",
        "dynasty": "唐",
        "collection_info": null
    },
    {
        "uuid": "a0fb7ac858c7280c606ac0bce5cc0e2a",
        "title": "山居诗二十四首 十一",
        "author": "贯休",
        "content": "尘埃中更有埃尘，时復双眉十为颦。\n赖有年光飞似箭，是何心地亦称人。\n回贤参孝时时说，蜂虿狼贪日日新。\n天意刚容此徒在，不堪惆怅不堪陈。",
        "dynasty": "唐",
        "collection_info": null
    },
    {
        "uuid": "1c47e9f72092838a3697e32797aca5bc",
        "title": "山居诗二十四首 十二",
        "author": "贯休",
        "content": "翠窦烟岩画不成，桂华瀑沫杂芳馨。\n拨霞扫雪和云母，掘石移松得茯苓。\n好鸟傍花窥玉磬，嫩苔和水没金缾。\n从他人说从他笑，地覆天翻也只宁。",
        "dynasty": "唐",
        "collection_info": null
    },
    {
        "uuid": "184ff15ebdb68855b7dbd6b24fe48a3a",
        "title": "山居诗二十四首 十三",
        "author": "贯休",
        "content": "腾腾兀兀步迟迟，兆朕消磨只自知。\n龙猛金膏虽未作，孙登土窟且相宜。\n薜萝山帔偏能𫃷，橡栗年粮亦且支。\n已得真人好消息，人间天上更无疑。",
        "dynasty": "唐",
        "collection_info": null
    },
    {
        "uuid": "490512fccf030d5d0a3f45462579aba9",
        "title": "山居诗二十四首 十四",
        "author": "贯休",
        "content": "岚嫩风轻似碧纱，雪楼金像隔烟霞。\n葛苞玉粉生香壠，菌簇银钉满净楂。\n举世只知嗟逝水，无人微解悟空花。\n可怜扰扰尘埃裏，双鬓如银事似麻。",
        "dynasty": "唐",
        "collection_info": null
    },
    {
        "uuid": "3f4caba9e124bc64a2dbfe59ef5f3963",
        "title": "山居诗二十四首 十五",
        "author": "贯休",
        "content": "千岩万壑路倾欹，杉桧蒙蒙独掩扉。\n斸药童穿溪𥕕去，采花蜂冒晓烟归。\n闲行放意寻流水，静坐支颐到落晖。\n长忆南泉好言语，如斯痴钝者还稀。",
        "dynasty": "唐",
        "collection_info": null
    },
    {
        "uuid": "129907b820e4ad3301cf6b73a5f66579",
        "title": "山居诗二十四首 十六",
        "author": "贯休",
        "content": "一庵冥目在穹冥，菌枕松床藓阵青。\n乳鹿暗行柽径雪，瀑泉微溅石楼经。\n闲行不觉过天井，长啸深能动岳灵。\n应恐无人知此意，非凡非圣独醒醒。",
        "dynasty": "唐",
        "collection_info": null
    },
    {
        "uuid": "a14e678facbaac0c2256b6b7acd3554a",
        "title": "山居诗二十四首 十七",
        "author": "贯休",
        "content": "慵刻芙蓉传永漏，休夸丽藻鄙汤休。\n且为小囤盛红粟，别有珍禽胜白鸥。\n拾栗远寻深涧底，弄猨多在小峯头。\n不能更出尘中也，百炼刚为绕指柔。",
        "dynasty": "唐",
        "collection_info": null
    },
    {
        "uuid": "822c07b860684d37dec1c88626f1a38d",
        "title": "山居诗二十四首 十八",
        "author": "贯休",
        "content": "业薪心火日烧煎，浪死虚生自古然。\n陆氏称龙终妄矣，汉家得鹿更空焉。\n白衣居士深深说，青眼胡僧远远传。\n刚地无人知此意，不堪惆怅落花前。",
        "dynasty": "唐",
        "collection_info": null
    },
    {
        "uuid": "8c02d1948f969df40beafc8fd34f954d",
        "title": "山居诗二十四首 十九",
        "author": "贯休",
        "content": "露滴红兰玉满畦，闲拖象屣到峯西。\n但令心似莲花洁，何必身将槁木齐。\n古壍细烟红树老，半岩残雪白猨啼。\n虽然不是桃源洞，春至桃花亦满蹊。",
        "dynasty": "唐",
        "collection_info": null
    },
    {
        "uuid": "df12e813445059d7e3b7ca95fe000f03",
        "title": "山居诗二十四首 二十",
        "author": "贯休",
        "content": "自休自已自安排，常愿居山事偶谐。\n僧采树衣临绝壑，狖争山果落空阶。\n闲担茶器缘青障，静衲禅袍坐绿崖。\n虚作新诗反招隐，出来多与此心乖。",
        "dynasty": "唐",
        "collection_info": null
    },
    {
        "uuid": "12d5ecb6a6aa9a3b178abdca7a695657",
        "title": "山居诗二十四首 二十一",
        "author": "贯休",
        "content": "石垆金鼎红蕖嫩，香阁茶棚绿巘齐。\n坞烧崩腾奔涧鼠，岩花狼籍鬬山鸡。\n蒙庄环外知音少，阮籍途穷旨趣低。\n应有世人来觅我，水重山迭几层迷。",
        "dynasty": "唐",
        "collection_info": null
    },
    {
        "uuid": "1c10b7035a47b57228599cd9a31add63",
        "title": "山居诗二十四首 二十二",
        "author": "贯休",
        "content": "自古浮华能几几，逝波终日去滔滔。\n汉王废苑生秋草，吴主荒宫入夜涛。\n满屋黄金机不息，一头白髮气犹高。\n岂知知足金仙子，霞外天香满毳袍。",
        "dynasty": "唐",
        "collection_info": null
    },
    {
        "uuid": "a5c48061daf5ffbe49dc403897f3ed74",
        "title": "山居诗二十四首 二十三",
        "author": "贯休",
        "content": "如愚何止直如弦，只合深藏碧嶂前。\n但见山中常有雪，不知世上是何年。\n野人爱向庵前笑，赤玃频来袖畔眠。\n只有逍遥好知己，何须更问洞中天。",
        "dynasty": "唐",
        "collection_info": null
    },
    {
        "uuid": "0b3187a160de46b7e89e230376d599d0",
        "title": "山居诗二十四首 二十四",
        "author": "贯休",
        "content": "支公放鹤情相似，范泰论交趣不同。\n有念尽为烦恼相，无私方称水晶宫。\n香焚薝卜诸峯晓，珠掐金刚万境空。\n若买山资言不及，恆河沙劫用无穷。",
        "dynasty": "唐",
        "collection_info": null
    },
    {
        "uuid": "9cf378ab4c4364733777ca7ffb1fcfd2",
        "title": "再逢虚中道士三首 一",
        "author": "贯休",
        "content": "天目西峯古坏坛，坛边相别雪漫漫。\n如今四十余年也，还共当时恰一般。",
        "dynasty": "唐",
        "collection_info": null
    },
    {
        "uuid": "647f652aab506ec93737033ee4f3d197",
        "title": "再逢虚中道士三首 二",
        "author": "贯休",
        "content": "囊裏灵龟小似钱，道伊年与我同年。\n壶中长挈天相逐，何处昇天更有天。",
        "dynasty": "唐",
        "collection_info": null
    },
    {
        "uuid": "191222551d8f43fc49ffd3705598db48",
        "title": "再逢虚中道士三首 三",
        "author": "贯休",
        "content": "吾道将君道且殊，君鬚全似老君鬚。\n寻常有语争堪信，爱说蟠桃似瓮麤。",
        "dynasty": "唐",
        "collection_info": null
    },
    {
        "uuid": "a7810295fcfc8970bbf59c69256bd559",
        "title": "上卢使君二首 一",
        "author": "贯休",
        "content": "一领彤弓下赤墀，惟将清净作藩篱。\n马卿山岳金相似，张绪风情柳不如。\n心染烟霞新句出，笔驱奸蠹宿根隳。\n鄱阳黎庶还堪羡，头有重天足有牦。",
        "dynasty": "唐",
        "collection_info": null
    },
    {
        "uuid": "193676ab362d782fc1efe00ebc3ca37e",
        "title": "上卢使君二首 二",
        "author": "贯休",
        "content": "司马迁文亚圣人，三头九陌碾香尘。\n尽传棣萼麟兼凤，终作昌朝甫与申。\n楼耸娇歌疎雨过，风含和气满城春。\n因知寰海昇平去，又见高宗梦裏人。",
        "dynasty": "唐",
        "collection_info": null
    },
    {
        "uuid": "e15b2af453bf1cd1f16e9919aaa1885e",
        "title": "陪冯使君游六首 登干霄亭",
        "author": "贯休",
        "content": "拥翠扪萝山屐轻，飘飖红斾在青冥。\n仙科朱绂言非贵，溪鸟林泉癖爱听。\n古桂林边棊局湿，白云堆裏茗烟青。\n因思庐岳弥天客，手把金书倚石屏。",
        "dynasty": "唐",
        "collection_info": null
    },
    {
        "uuid": "b116d1b9d904653c318a5bed9fc17be9",
        "title": "陪冯使君游六首 游灵泉院",
        "author": "贯休",
        "content": "珂佩喧喧满路岐，乱泉声裏扣禅扉。\n对花语合希夷境，坐石苔黏黻黼衣。\n鸟啄古杉云冉冉，风吹清磬露霏霏。\n惠岩亦有孤峯在，只恋翻经未得归。",
        "dynasty": "唐",
        "collection_info": null
    },
    {
        "uuid": "9c72089f982f6029e2a6dd955cb5139c",
        "title": "陪冯使君游六首 过相思岭",
        "author": "贯休",
        "content": "誉自馨香道自怡，相思岭上却无机。\n荒蕖叶覆深霞在，片石人吟一鸟飞。\n何处风砧传古曲，谁家冢树挂斜晖。\n因思往事真堪笑，鹤背渔竿未是归。",
        "dynasty": "唐",
        "collection_info": null
    },
    {
        "uuid": "718e2177895bcf39241508cb327cddc0",
        "title": "陪冯使君游六首 锦沙墩",
        "author": "贯休",
        "content": "临水登山兴自奇，锦沙墩上最多时。\n虽云髮白孤峯好，其奈名清圣主知。\n草媚莲塘资逸步，云生松壑有新诗。\n翛然别是神仙趣，岂羡东山妓乐随。",
        "dynasty": "唐",
        "collection_info": null
    },
    {
        "uuid": "0b0d3b559694b2584b53d10e31c4223b",
        "title": "陪冯使君游六首 钓罾潭",
        "author": "贯休",
        "content": "境静江清无事时，红旌画鹢动渔矶。\n心期只是行春去，日暮还应待鹤归。\n风破绮霞山寺出，人歌白雪岛花飞。\n自怜亦在仙舟上，玉浪翻翻溅草衣。",
        "dynasty": "唐",
        "collection_info": null
    },
    {
        "uuid": "c7445ed1d2a25d8703d0ba6414030719",
        "title": "陪冯使君游六首 迎仙阁",
        "author": "贯休",
        "content": "涧香霞影遶楼台，捲箔凭阑耳目开。\n况从旌旗近鸾凤，可怜谈笑出尘埃。\n火云不入长松径，露茗何须白玉杯。\n谁道迎仙仙不至，今朝还有谢公来。",
        "dynasty": "唐",
        "collection_info": null
    },
    {
        "uuid": "e99324d6338223a75e280b477517dd89",
        "title": "贺雨上王使君二首 一",
        "author": "贯休",
        "content": "一片丹心合万灵，应时甘雨带龙腥。\n驱尘煞烧连穷□，□电衝霓满窅冥。\n处处已知仓廪溢，家家皆歇管弦听。\n应须蚤勒南山石，黄霸清风满内庭。",
        "dynasty": "唐",
        "collection_info": null
    },
    {
        "uuid": "263bb4a280e229a541a617085371806c",
        "title": "贺雨上王使君二首 二",
        "author": "贯休",
        "content": "由来天赞德唯馨，朋祷心期事尽行。\n玄妙久闻谈佛母，感通今日见神明。\n破除秋热飘萧尽，还似春时散漫倾。\n他日为霖亦如此，诸生无不沐经营。",
        "dynasty": "唐",
        "collection_info": null
    },
    {
        "uuid": "95dafe297171f7547a132b1d5918e834",
        "title": "感怀寄卢给事二首 一",
        "author": "贯休",
        "content": "绵绵远念近来多，喜鹊随函到绿萝。\n虽匪二贤曾入洛，忽惊六义减沈疴。\n童扳邻杏隳墙瓦，燕啄花泥落砌莎。\n好更因人寄消息，沃州归去已蹉跎。",
        "dynasty": "唐",
        "collection_info": null
    },
    {
        "uuid": "2a57bed20caa1fa17c75c69b24340db6",
        "title": "感怀寄卢给事二首 二",
        "author": "贯休",
        "content": "常忆团圆绣像前，东归经乱独生全。\n孤峯已住六七处，万事无成三十年。\n每想苑墙危逼路，更思钵塔晓凌烟。\n如今憔悴荆枝尽，一讽来书一怆然。",
        "dynasty": "唐",
        "collection_info": null
    },
    {
        "uuid": "541bba81274ffb7daa6e8599153aefe3",
        "title": "贺郑使君",
        "author": "贯休",
        "content": "三衢蜂虿陷城池，八咏龙韬整武貔。\n纔谕危亡书半幅，便思父母泪双垂。\n戈收甲束投仁境，汗浃魂飘拜虎旗。\n死地再生知德重，精兵连譀觉山移。\n人和美叶祯祥出，阵善深为典教推。\n仗信输诚方始是，执俘折馘欲何为。\n清威严令无纤𡏖，长路深山不拾遗。\n七邑恩波歌浩渺，一方云物自鲜奇。\n天文仰视同诸掌，劒术无前更数谁。\n战马闲眠汀草远，秋鼙干揭岳霞隳。\n义为土地精灵伏，仁作金汤铁石卑。\n龚遂刘宽同煦妪，张飞关羽太驱驰。\n笙歌席上偏怜客，刀劒林中亦念诗。\n縠渚美为长饮水，金山高作受降碑。\n时犹草草秋方尽，陈是堂堂孰敢窥。\n宠渥岂唯分节钺，勋庸须勒上钟彝。\n神资天赞谁堪比，名遂功成自不知。\n捲箔倚阑云欲雪，拥垆倾榼酒如饴。\n扶尧社稷常忧老，到郭汾阳亦未迟。\n释子沾恩无以报，只将葑菲贺阶墀。",
        "dynasty": "唐",
        "collection_info": null
    },
    {
        "uuid": "3363e7a97a0022508f9e7a25fb3f0ed3",
        "title": "送郑使君",
        "author": "贯休",
        "content": "刺婺廉闽动帝台，唯将清净作梯媒。\n绿沈枪卓妖星落，白玉壶澄苦雾开。\n仁爱久悬溪上月，恩光又发领头梅。\n天资刘邵龚黄笔，神助韩彭卫霍才。\n古驿劒江分掩映，画旗花舫下喧豗。\n凤麟帟幕芙蓉坼，洞壑清威霹雳来。\n礼乐封疆添礼乐，尘埃时节勿尘埃。\n荔支花下驱千骑，薝葡林中礼万迴。\n视事蛮奴磨玉砚，邀宾海月射金杯。\n讴歌合合千门乐，鼙角雄雄一阁雷。\n君父恩深头早白，子孙荣袭日难陪。\n东阳缁素如何好，空向生祠祝上台。",
        "dynasty": "唐",
        "collection_info": null
    },
    {
        "uuid": "f145cf46456837b86be71c6e354b42a3",
        "title": "赠杨公杜之舅",
        "author": "贯休",
        "content": "分尽君忧一不遗，凤书征入万民悲。\n风云终日如相逐，雨露前程即可知。\n画舸还盛江革石，秋山又看谢安棊。\n谈谐尽是经邦术，头角由来出世姿。\n天地事须归橐籥，文章谁得到罘罳。\n扣舷傍岛清吟健，问俗看渔晚泊迟。\n霞影满江摇枕簟，鸟行和月下涟漪。\n周秦汉魏书书在，麟凤龟龙步步随。\n金殿恩波将浩浩，圭峯意绪谩孜孜。\n郡中条令春常在，境外謌谣美更奇。\n道者药垆留要妙，林僧禅偈寄相思。\n王杨卢骆真何者，房杜萧张更是谁。\n应念衢民千万户，家家皆置一生祠。",
        "dynasty": "唐",
        "collection_info": null
    },
    {
        "uuid": "a335e65efb235f555a3c48aa56e14561",
        "title": "游金华山禅院",
        "author": "贯休",
        "content": "兹地曾栖菩萨僧，旃檀楼殿瀑崩腾。\n因知境胜终难到，问着人来悉不曾。\n斜谷暗藏千载雪，薄岚常翳一龛灯。\n多惭不及当时海，又下嵯峨一万层。",
        "dynasty": "唐",
        "collection_info": null
    },
    {
        "uuid": "abc3a3ecc0013d7716e5290291e32ab5",
        "title": "寄郑道士二首 一",
        "author": "贯休",
        "content": "常忆苏耽好羽仪，信安山观住多时。\n不知玉质双栖处，两箇仙人是阿谁。",
        "dynasty": "唐",
        "collection_info": null
    },
    {
        "uuid": "38bf168a6286d07b75812675ed0b98ed",
        "title": "寄郑道士二首 二",
        "author": "贯休",
        "content": "谁带金轮髻裏珠，何妨相逐去清都。\n旧山大有闲田地，五色香茆有子无。",
        "dynasty": "唐",
        "collection_info": null
    },
    {
        "uuid": "f0ffbffb53428682986e2013e06c3152",
        "title": "送少年禅师二首 一",
        "author": "贯休",
        "content": "秀眉青目树花衣，一钵随缘智不知。\n佛与轮王嫌不作，世间刚有箇痴儿。",
        "dynasty": "唐",
        "collection_info": null
    },
    {
        "uuid": "87e6f8a90f4f485de42e3c4acd72ac09",
        "title": "送少年禅师二首 二",
        "author": "贯休",
        "content": "万水千山一鹤飞，岂愁游子暮何之。\n古今此着无人会，王积新输更不疑。",
        "dynasty": "唐",
        "collection_info": null
    },
    {
        "uuid": "05cbd238340ae05a071eaf0ef2417fa4",
        "title": "古劒池",
        "author": "贯休",
        "content": "秋水莲花三四枝，我来慷慨步迟迟。\n不决浮云斩邪佞，真成龙去拟何为。",
        "dynasty": "唐",
        "collection_info": null
    },
    {
        "uuid": "ae19413f819a677320797a3b861cd98a",
        "title": "曹娥碑",
        "author": "贯休",
        "content": "高碑说尔孝应难，弹指端思白浪间。\n堪叹行人不迴首，前山应是苎萝山。",
        "dynasty": "唐",
        "collection_info": null
    },
    {
        "uuid": "50c4283bee0346686bb3f21f6f0420e4",
        "title": "比干传",
        "author": "贯休",
        "content": "昏王亡国岂堪陈，只见明诚不见身。\n想得先生也知自，欲将留与后来人。",
        "dynasty": "唐",
        "collection_info": null
    },
    {
        "uuid": "648b2b5e86bf20ae732891c92d62bb4f",
        "title": "送人游茆山",
        "author": "贯休",
        "content": "鸟啼花笑暖纷纷，路入青云白石门。\n君到前头好看好，老僧或恐是茆君。",
        "dynasty": "唐",
        "collection_info": null
    },
    {
        "uuid": "4a490831a68ed7763f422b5ca0360ed4",
        "title": "闻杜宇",
        "author": "贯休",
        "content": "咽雨哀风更不停，春光于尔岂无情。\n宜须唤得谢豹出，方始年年无此声。",
        "dynasty": "唐",
        "collection_info": null
    },
    {
        "uuid": "0e5c7344465356b7b61a1027a54b1f4c",
        "title": "听晓角",
        "author": "贯休",
        "content": "三会单于满阁风，五行无忒月朦胧。\n如何十万家休戚，只在呜呜咽咽中。",
        "dynasty": "唐",
        "collection_info": null
    },
    {
        "uuid": "ac859c5307e586f412dd9ae63f774f3e",
        "title": "宿赤松山观题道人水阁兼寄郡守",
        "author": "贯休",
        "content": "珠殿香軿倚翠棱，寒栖吾道寄孙登。\n岂应肘后终无分，见说仙中亦有僧。\n云敛石泉飞险窦，月明山鼠下枯藤。\n还如华顶清谈夜，因有新诗寄郑弘。",
        "dynasty": "唐",
        "collection_info": null
    },
    {
        "uuid": "f5b484f5ba7af709e166b17378545aae",
        "title": "春游凉泉寺",
        "author": "贯休",
        "content": "一到凉泉未拟归，迸珠喷玉落阶[墀]。\n几多僧祗因泉在，无限松如泼墨为。\n云堑含香啼鸟细，茗瓯擎乳落花迟。\n青山看着不可上，多病多慵争奈伊。",
        "dynasty": "唐",
        "collection_info": null
    },
    {
        "uuid": "8c7609ee18bf2fa43afc34aaa9c698c0",
        "title": "经吴宫",
        "author": "贯休",
        "content": "夫差昏暗霸图倾，千古凄凉地不灵。\n妖艳恩余宫露浊，忠臣心苦海山青。\n萧条陵陇侵寒水，彷佛楼台出杳冥。\n此是前车况非远，六朝何更不惺惺。",
        "dynasty": "唐",
        "collection_info": null
    },
    {
        "uuid": "406b235e3ef6d970002dcb528cf73a35",
        "title": "送薛侍郎贬峡州司马",
        "author": "贯休",
        "content": "得罪唯惊恩未酬，夷陵山谁称闲游。\n人知八凯须当国，猨到三声不用愁。\n花落扁舟香冉冉，草侵公署雨修修。\n因人好寄新诗好，不独江东有沃州。",
        "dynasty": "唐",
        "collection_info": null
    },
    {
        "uuid": "de4a4b95767d3758b88bba0de863b4e1",
        "title": "将入匡山宿韩判官宅",
        "author": "贯休",
        "content": "一宿兰堂接上才，白云归去几裴回。\n黛青峯朵孤吟后，雪白猨儿必寄来。\n帘卷茶烟萦堕叶，月明棊子落深苔。\n明朝江上空迴首，始觉清风不可陪。",
        "dynasty": "唐",
        "collection_info": null
    },
    {
        "uuid": "2da1a8b9494fd7c9818886bc1cc2dacc",
        "title": "送郑侍郎骞赴阙",
        "author": "贯休",
        "content": "文章国器尽琅玕，朝骑骎骎岁欲残。\n彩笔祗宜天上用，绣衣偏称雪中看。\n休惊断鴈离三楚，渐入祥烟下七槃。\n翰苑旧知凭与说，紫金轮畔寄书难。",
        "dynasty": "唐",
        "collection_info": null
    },
    {
        "uuid": "2b8c589b74f3631dbd1bc8bdbd7faefe",
        "title": "上卢使君",
        "author": "贯休",
        "content": "一别旌旗已一年，二林真子劝安禅。\n常思双戟华堂裏，还似孤峯峭壁前。\n步出林泉多吉梦，帆侵分野入祥烟。\n自怜酷似随阳鴈，霜打风飘到日边。",
        "dynasty": "唐",
        "collection_info": null
    },
    {
        "uuid": "ac90ec5b937bb6e6f5465d6b45a6ea60",
        "title": "寄匡山大愿和尚",
        "author": "贯休",
        "content": "一听玄音下竹亭，却思窗雪与囊萤。\n祗将清净酬恩德，敢信文章有性灵。\n梦历山床闻鹤语，吟思海月上沙汀。\n不堪迴首沧江上，万仞庐峯在杳冥。",
        "dynasty": "唐",
        "collection_info": null
    },
    {
        "uuid": "e3e9bb861935053d322fa55f39296ef9",
        "title": "别卢使君归东阳二首 一",
        "author": "贯休",
        "content": "雨气蒙蒙草满庭，式微吟剧更谁听。\n诗逢匠化唯贪住，日觉恩深不易铭。\n心苦祗应消鬓黑，梦游频入倚天青。\n从兹还似归回首，唯祝台星与福星。",
        "dynasty": "唐",
        "collection_info": null
    },
    {
        "uuid": "bf9c91316265c421d39e9ea1d9d19117",
        "title": "别卢使君归东阳二首 二",
        "author": "贯休",
        "content": "家在严陵钓渚旁，细涟嘉树拂窗凉。\n难医林薮烟霞癖，又出芝兰父母乡。\n孤帆好风千里暖，深花黄鸟一声长。\n终期金鼎调羹日，再近尼丘日月光。",
        "dynasty": "唐",
        "collection_info": null
    },
    {
        "uuid": "1901cc61e3be308d95f3b6b26fae1184",
        "title": "溪寺水阁闲眺因寄宋使君",
        "author": "贯休",
        "content": "溪木萧条一凭阑，玉霜飞后浪花寒。\n钓鱼船上风烟暝，古木林中砧杵干。\n至竟道心方始是，空耽山色亦无端。\n谁如太守分忧外，时把西经尽日看。",
        "dynasty": "唐",
        "collection_info": null
    },
    {
        "uuid": "0422b2cfee99fc8f51ed14d536d18ced",
        "title": "春送赵文观送故合州座主神榇归洛",
        "author": "贯休",
        "content": "喜继于悲锦水东，还乡仙骑却寻嵩。\n再烧良玉尧云动，方报深恩绛帐空。\n远道灵[輀]春欲尽，乱山羸马恨无穷。\n他年必立吾君侧，好把书绅荅至公。",
        "dynasty": "唐",
        "collection_info": null
    },
    {
        "uuid": "f680d8b4c216a67aefbb656565cb1538",
        "title": "{巩/言}光大师草书歌",
        "author": "贯休",
        "content": "雪压千峯横枕上，穷困虽多还激壮。\n看师逸蹟两相宜，高适歌行李白诗。\n海上惊驱山猛烧，吹断狂烟着沙草。\n江楼曾见落星石，几回试发将军炮。\n别有寒雕掠绝壁，提上玄猨更生力。\n又见吴中磨角来，舞槊盘刀初触击。\n好文天子挥宸翰，御制本多推玉案。\n晨开水殿教题壁，题罢紫衣亲宠锡。\n僧家爱诗自拘束，僧家爱画亦局促。\n唯师草圣艺偏高，一掬山泉心便足。",
        "dynasty": "唐",
        "collection_info": null
    },
    {
        "uuid": "e0c1983e7cbcdb1588313e78ce91efe5",
        "title": "题成都玉局观孙位画龙",
        "author": "贯休",
        "content": "我见苏州昆山佛殿中，金城柱上有二龙。\n老僧相传道是僧繇手，寻常入海共龙鬬。\n又闻蜀国玉局观有孙遇蹟，蟠屈身长八十尺。\n游人争看不敢近，头覻寒泉万丈碧。",
        "dynasty": "唐",
        "collection_info": null
    },
    {
        "uuid": "7aa03424378788d45d5f60e37b8853d9",
        "title": "观地狱图",
        "author": "贯休",
        "content": "峨峨非劒阁，有树不堪攀。\n佛手遮不得，人心似等闲。\n周王应未雪，白起作何颜。\n尽日空弹指，茫茫尘世间。",
        "dynasty": "唐",
        "collection_info": null
    },
    {
        "uuid": "6be3714a368d3f5ea9150a27fa5a77a4",
        "title": "赠雷卿张明府",
        "author": "贯休",
        "content": "任官征战后，度日寄闲身。\n封卷还高客，飞书问野人。\n废田教种谷，生路遣寻薪。\n若起柴桑兴，无先漉酒巾。",
        "dynasty": "唐",
        "collection_info": null
    },
    {
        "uuid": "ab678df6287594defa9ca02cff2574fd",
        "title": "献钱尚父",
        "author": "贯休",
        "content": "贵逼人来不自由，龙骧凤翥势难收。\n满堂花醉三千客，一劒霜寒十四州。\n鼓角揭天嘉气冷，风涛动地海山秋。\n东南永作金天柱，谁羡当时万户侯。",
        "dynasty": "唐",
        "collection_info": null
    },
    {
        "uuid": "6d0c22e9644c92438da1140e491d656f",
        "title": "绣州张相公见访",
        "author": "贯休",
        "content": "德符唐德瑞通天，曾叱谗谀玉座前。\n千袭彩衣宫锦薄，数床御札主恩偏。\n出师暂放张良箸，得罪惟撑范蠡船。\n未报君恩终必报，不妨金地礼青莲。",
        "dynasty": "唐",
        "collection_info": null
    },
    {
        "uuid": "6de507fec645c3d75541a3ba7607f64b",
        "title": "题某公宅",
        "author": "贯休",
        "content": "宅成天下借图看，始笑平生眼力悭。\n地占百湾多是水，楼无一面不当山。\n荷深似入苕溪路，石怪疑行鴈荡间。\n只恐中原方鼎沸，天心未遣主人闲。",
        "dynasty": "唐",
        "collection_info": null
    },
    {
        "uuid": "01cafae2dccb7074abd7544bc34b23d1",
        "title": "海觉禅师山院",
        "author": "贯休",
        "content": "人言海觉老宗师，隐绝层巅世莫知。\n青草不生行道迹，白云常护坐禅扉。\n六环金锡飞来后，一派银河泻落时。\n借问大心能济物，龙门风雹捲天池。",
        "dynasty": "唐",
        "collection_info": null
    },
    {
        "uuid": "1a0578cf993ee7b941a40ba0fadb30da",
        "title": "悼张道古",
        "author": "贯休",
        "content": "清河逝水大悤悤，东观无人失至公。\n天上君恩三载隔，鑑中鸾影一时空。\n坟生苦雾苍茫外，门掩寒云寂寞中。\n惆怅斯人又如此，一声蛮笛满江风。",
        "dynasty": "唐",
        "collection_info": null
    },
    {
        "uuid": "29085451b9644eca6f0b10d147953c02",
        "title": "月夕",
        "author": "贯休",
        "content": "霜月夜裴回，楼中羌笛催。\n晓风吹不尽，江上落残梅。",
        "dynasty": "唐",
        "collection_info": null
    },
    {
        "uuid": "c3192e5167f0badcea75e737f92b51d1",
        "title": "夜雨",
        "author": "贯休",
        "content": "夜雨山草湿，爽籁杂枯木。\n闲吟笁仙偈，清绝过于玉。",
        "dynasty": "唐",
        "collection_info": null
    },
    {
        "uuid": "8b650e2569e72c8d600315ba8f37ce8a",
        "title": "晚望",
        "author": "贯休",
        "content": "落日碧江静，莲唱清且闲。\n更寻花发处，借月过前湾。",
        "dynasty": "唐",
        "collection_info": null
    },
    {
        "uuid": "cf293e24c766593969aebd2b9b06ba16",
        "title": "早霜寄蔡大",
        "author": "贯休",
        "content": "昨夜楚钟鸣，飞霜下楚城。\n定知迁客鬓，先向鑑中生。",
        "dynasty": "唐",
        "collection_info": null
    },
    {
        "uuid": "dba511d6491486c13b3896bc3d868f31",
        "title": "赠写经僧楚云",
        "author": "贯休",
        "content": "剔皮刺血诚何苦，为写灵山九会文。\n十指沥干终七轴，后来求法更无君。",
        "dynasty": "唐",
        "collection_info": null
    },
    {
        "uuid": "e455fb66b60e1cf77774e19acf7fa80c",
        "title": "寄题诠律师院",
        "author": "贯休",
        "content": "锦溪光裏耸楼台，师院高凌积翠开。\n深竹杪闻残盘尽，一茶中见数帆来。\n焚香只是看新律，幽步犹疑损绿苔。\n莫讶题诗又东去，石房清冷在天台。",
        "dynasty": "唐",
        "collection_info": null
    },
    {
        "uuid": "5f7080e3871e8f1b41c3ad6e91263f38",
        "title": "寄天台叶道士",
        "author": "贯休",
        "content": "负局高风不可陪，玉霄峯北置楼台。\n注参同契未将出，寻楖栗僧多宿来。\n飕槭松风山枣落，閒关溪鸟朮花开。\n终须肘后相传好，莫便乘鸾去不迴。",
        "dynasty": "唐",
        "collection_info": null
    },
    {
        "uuid": "3bc922bae79b4d72bc001e92df4c4a33",
        "title": "送道友归天台",
        "author": "贯休",
        "content": "藓浓苔湿冷层层，珍重先生独去登。\n气养三田传未得，药非八石许还曾。\n云根应狎玉斧子，月径多寻银地僧。\n太守苦留终不住，可怜江上去腾腾。",
        "dynasty": "唐",
        "collection_info": null
    },
    {
        "uuid": "84e98cde5339d6832d566bfe6c570b00",
        "title": "陶种柑橙令山童买之",
        "author": "贯休",
        "content": "高步南山南，高歌北山北。\n数载买柑橙，山资近又足。",
        "dynasty": "唐",
        "collection_info": null
    },
    {
        "uuid": "e0901517b2b53a9c6241046246b89a68",
        "title": "春送僧",
        "author": "贯休",
        "content": "蜀魄关关花雨深，送师衝雨到江浔。\n不能更折江头柳，自有青青松柏心。",
        "dynasty": "唐",
        "collection_info": null
    },
    {
        "uuid": "43194a9768f49f9b1ae5eded355c2a8c",
        "title": "律师",
        "author": "贯休",
        "content": "薝卜花红径草青，雪肤冰骨步轻轻。\n今朝暂到焚香处，只恐床前有蝨声。",
        "dynasty": "唐",
        "collection_info": null
    },
    {
        "uuid": "043eed1b06638ee095c6feda82fd02d9",
        "title": "书石壁禅居屋壁",
        "author": "贯休",
        "content": "赤旃檀塔六七级，白菡萏花三四枝。\n禅客相逢只弹指，此心能有几人知。",
        "dynasty": "唐",
        "collection_info": null
    },
    {
        "uuid": "b0e1e962c3ac14258a1af04963da2ca0",
        "title": "句",
        "author": "贯休",
        "content": "今日再三难更识，谶辞唯道待钱来。\n鴈荡经行云漠漠，龙湫宴坐雨蒙蒙。\n刻成筝柱鴈相挨。\n黄昏风雨黑如盘，别我不知何处去。\n郭尚父休夸塞北，裴中令莫说淮西。\n万计交人买，华轩保惜深。\n如何忠为主，至竟不封侯。\n但看千骑去，知有几人归。\n一生不蓄买田钱，华屋何心亦偶然。\n客至多逢僧在坐，钓归惟许鹤随船。\n家为买琴添旧价，厨因养鹤减晨炊。\n黏粉为题栖凤竹，带香因洗落花泉。",
        "dynasty": "唐",
        "collection_info": null
    },
    {
        "uuid": "47d69475a15929df73102b333dd541b7",
        "title": "夏日草堂作",
        "author": "齐己",
        "content": "沙泉带草堂，纸帐卷空床。\n静是真消息，吟非俗肺肠。\n园林坐清影，梅杏嚼红香。\n谁住原西寺，钟声送夕阳。",
        "dynasty": "唐",
        "collection_info": null
    },
    {
        "uuid": "58b6b968af1e66ae5c69e30613fec0cf",
        "title": "寄镜湖方干处士",
        "author": "齐己",
        "content": "贺监旧山川，空来近百年。\n闻君与琴鹤，终日在渔船。\n岛露深秋石，湖澄半夜天。\n云门几迴去，题徧好林泉。",
        "dynasty": "唐",
        "collection_info": null
    },
    {
        "uuid": "d7b3049935828e9264522ca1d82a88b5",
        "title": "送人归吴",
        "author": "齐己",
        "content": "比说归耕钓，迢迢向海涯。\n春寒游子路，村晚主人家。\n□□□□□，□山绿过茶。\n重寻旧邻里，菱藕正开花。",
        "dynasty": "唐",
        "collection_info": null
    },
    {
        "uuid": "bb4f0c5cf0446f688f6c09433a69be79",
        "title": "赠仰上人",
        "author": "齐己",
        "content": "避地依真境，安閒似旧溪。\n干戈百里外，泉石乱峰西。\n草瑞香难歇，松灵盖尽低。\n寻应报休马，瓶锡向南携。",
        "dynasty": "唐",
        "collection_info": null
    },
    {
        "uuid": "98bc6febed020d8df4b9a5726a68f7c4",
        "title": "夜坐",
        "author": "齐己",
        "content": "百虫声裏坐，夜色共冥冥。\n远忆诸峰顶，曾栖此性灵。\n月华澄有象，诗思在无形。\n彻曙都忘寝，虚牕日照经。",
        "dynasty": "唐",
        "collection_info": null
    },
    {
        "uuid": "d43af3f3f489fc7ee7ae88b79e487b8c",
        "title": "新栽松",
        "author": "齐己",
        "content": "野僧教种法，苒苒出蓬蒿。\n百岁催人老，千年待尔高。\n静宜兼竹石，幽合近猨猱。\n他日成阴后，秋风吹海涛。",
        "dynasty": "唐",
        "collection_info": null
    },
    {
        "uuid": "e89f6d3eabe6f75c16f098ebe100398b",
        "title": "期友人",
        "author": "齐己",
        "content": "早晚逐兹来，闲门日为开。\n乱蛩鸣白草，残菊藉苍苔。\n困卧谁惊起，闲行自欲迴。\n何时此携手，吾子本多才。",
        "dynasty": "唐",
        "collection_info": null
    },
    {
        "uuid": "635cc15f3f7c0d90750d944aa4502ac8",
        "title": "和郑谷郎中看棊",
        "author": "齐己",
        "content": "箇是仙家事，何人合用心。\n几时终一局，万木老千岑。\n有路如飞出，无机似陆沈。\n樵夫可能解，也此废光阴。",
        "dynasty": "唐",
        "collection_info": null
    },
    {
        "uuid": "ff441938442618324a15fa2f611e299f",
        "title": "寄钱塘罗给事",
        "author": "齐己",
        "content": "愤愤呕谗书，无人诵子虚。\n伤心天佑末，搔首懿宗初。\n海树青丛短，湖山翠点疎。\n秋涛看足否，罗剎石边居。",
        "dynasty": "唐",
        "collection_info": null
    },
    {
        "uuid": "ad1eae15435ec7bf52f3dd09dd437a85",
        "title": "戊辰岁湘中寄郑谷郎中",
        "author": "齐己",
        "content": "白髮久慵簪，常闻病亦吟。\n瘦应成鹤骨，闲想似禅心。\n上国杨花乱，沧洲荻笋深。\n不堪思翠巘，西望独沾襟。",
        "dynasty": "唐",
        "collection_info": null
    },
    {
        "uuid": "16b256e06910d4e8a1ddc0912e88f67e",
        "title": "寓言",
        "author": "齐己",
        "content": "造化安能保，山川凿欲翻。\n精华销地底，珠玉聚侯门。\n始作骄奢本，终为祸乱根。\n亡家与亡国，云此更何言。",
        "dynasty": "唐",
        "collection_info": null
    },
    {
        "uuid": "b59dfd6add41e05cc8779b1831d57d1c",
        "title": "寄王振拾遗",
        "author": "齐己",
        "content": "折槛意何如，平安信不虚。\n近来焚谏草，深去觅山居。\n□□□□□，□□□□余。\n分明知在处，难寄乱离书。",
        "dynasty": "唐",
        "collection_info": null
    },
    {
        "uuid": "d61f44541d67cfadb28be18517caf26f",
        "title": "经贾岛旧居",
        "author": "齐己",
        "content": "先生居处所，野烧几为灰。\n若有吟魂在，应随夜魄迴。\n地宁销志气，天忍罪清才。\n古木霜风晚，江禽共宿来。",
        "dynasty": "唐",
        "collection_info": null
    },
    {
        "uuid": "5df0b7db6a380e741ccacd97ff82ee62",
        "title": "送人游塞",
        "author": "齐己",
        "content": "槐柳野桥边，行尘暗马前。\n秋风来汉地，客路入胡天。\n鴈聚河流浊，羊羣碛草膻。\n那堪陇头宿，乡梦逐潺湲。",
        "dynasty": "唐",
        "collection_info": null
    },
    {
        "uuid": "dd951ec98e07e5a67c32536e380529ec",
        "title": "桃花",
        "author": "齐己",
        "content": "千株含露态，何处照人红？风暖仙源裏，春和水国中。\n流莺应见落，舞蜨未知空。\n拟欲求图画，枝枝带竹丛。",
        "dynasty": "唐",
        "collection_info": null
    },
    {
        "uuid": "5d8810285762c87f533f73398b1c116b",
        "title": "闻鴈",
        "author": "齐己",
        "content": "何处人惊起，飞来过草堂。\n丹心劳避弋，万里念随阳。\n影断风天月，声孤荻岸霜。\n明年趁春去，江上别鸳鸯。",
        "dynasty": "唐",
        "collection_info": null
    },
    {
        "uuid": "6a3e641c0332f0e2c10f6c04a968facf",
        "title": "送人游南",
        "author": "齐己",
        "content": "南国多山水，君游兴可知。\n船中江上景，晚泊早行时。\n子美遗魂地，藏真旧墨池。\n经过几销日，荒草裏寻碑。",
        "dynasty": "唐",
        "collection_info": null
    },
    {
        "uuid": "85e4aab54881c7a0e67bc796c4bdef4d",
        "title": "送益公归旧居",
        "author": "齐己",
        "content": "旧隐终牵梦，春残结束归。\n溪山无伴过，风雨有花飞。\n片石留题字，孤潭照浣衣。\n邻僧喜相接，埽径与开扉。",
        "dynasty": "唐",
        "collection_info": null
    },
    {
        "uuid": "e5499bb81b0d234c829a6cc5bd2c48a4",
        "title": "不睡",
        "author": "齐己",
        "content": "永夜不欲睡，虚堂闭復开。\n却离灯影去，待得月光来。\n落叶逢巢住，飞萤值我迴。\n天明拂经案，一炷白檀灰。",
        "dynasty": "唐",
        "collection_info": null
    },
    {
        "uuid": "1b7922f60db3e84506679d88eb2232f5",
        "title": "新秋雨后",
        "author": "齐己",
        "content": "夜雨洗河汉，诗怀觉有灵。\n篱声新蟋蟀，草影老蜻蜓。\n静引闲机发，凉吹远思醒。\n逍遥向谁说，时注漆园经。",
        "dynasty": "唐",
        "collection_info": null
    },
    {
        "uuid": "f6e6a9d531441008e9a7d316acaca05d",
        "title": "送刘蜕秀才赴举",
        "author": "齐己",
        "content": "百发百中□，□□□□年。\n丹枝如计分，一箭的无偏。\n文物兵销国，关河雪霁天。\n都人看春牓，韩字在谁前。",
        "dynasty": "唐",
        "collection_info": null
    },
    {
        "uuid": "1a3cf6ea0f90f04c8d6304d01263d835",
        "title": "留题仰山大师塔院",
        "author": "齐己",
        "content": "岚光迭杳冥，晓翠湿窗明。\n欲起游方去，重来绕塔行。\n乱云开鸟道，羣木发秋声。\n曾约诸徒弟，香灯尽此生。",
        "dynasty": "唐",
        "collection_info": null
    },
    {
        "uuid": "f4ca391f24bbcb9c6b35c1fa2276484d",
        "title": "乱中闻郑谷吴延保下世",
        "author": "齐己",
        "content": "小谏纔埋玉，星郎亦逝川。\n国由多聚盗，天似不容贤。\n兵火焚诗草，江流涨墓田。\n长安已涂炭，追想更凄然。",
        "dynasty": "唐",
        "collection_info": null
    },
    {
        "uuid": "3e808eac91ffd127c666e509c5cbaf7c",
        "title": "送东林寺睦公往吴国",
        "author": "齐己",
        "content": "八月江行好，风帆日夜飘。\n烟霞经北固，禾黍过南朝。\n社客无宗炳，诗家有鲍昭。\n莫因贤相请，不返旧山椒。",
        "dynasty": "唐",
        "collection_info": null
    },
    {
        "uuid": "e362546348ad2e95261399d8ef3ce6cb",
        "title": "除夜",
        "author": "齐己",
        "content": "夜久谁同坐，炉寒鼎亦澄。\n乱松飘雨雪，一室掩香灯。\n白髮添新岁，清吟减旧朋。\n明朝待晴旭，池上看春冰。",
        "dynasty": "唐",
        "collection_info": null
    },
    {
        "uuid": "405b9db512ec1cd587f9ec3dbe7c2826",
        "title": "送秘上人",
        "author": "齐己",
        "content": "谁喜老闲身，春山起送君。\n欲凭莲社信，转入洞庭云。\n道路长无阻，干戈渐不闻。\n秋来向何处，相忆鴈成羣。",
        "dynasty": "唐",
        "collection_info": null
    },
    {
        "uuid": "d812ae790bb8d8457b37906eaa7d5170",
        "title": "寓居岳麓谢进士沈彬再访",
        "author": "齐己",
        "content": "去岁来寻我，留题在藓痕。\n又因风雪夜，重宿古松门。\n玉有疑休泣，诗无主且言。\n明朝此相送，披褐入桃源。",
        "dynasty": "唐",
        "collection_info": null
    },
    {
        "uuid": "2d25249a7404e62ee336f179d58f8685",
        "title": "对雪",
        "author": "齐己",
        "content": "松门堆復积，埋石亦埋莎。\n为瑞还难得，居贫莫厌多。\n听怜终夜落，吟惜一年过。\n谁在江楼望，漫漫堕绿波。",
        "dynasty": "唐",
        "collection_info": null
    },
    {
        "uuid": "519cb78111833c400c0e7708e41413ef",
        "title": "和岷公送李评事往宜春",
        "author": "齐己",
        "content": "兵火销邻境，龙沙有去人。\n江潭牵兴远，风物入题新。\n雪湛将残腊，霞明向早春。\n郡侯开宴处，桃李照歌尘。",
        "dynasty": "唐",
        "collection_info": null
    },
    {
        "uuid": "7cc759cc75244df42cb1307a55594b6f",
        "title": "送僧",
        "author": "齐己",
        "content": "老忆游方日，天涯锡独摇。\n凌晨从北固，衝雪向南朝。\n鬓髮泉边剃，香灯树下烧。\n双峰诸道友，夏满有书招。",
        "dynasty": "唐",
        "collection_info": null
    },
    {
        "uuid": "90754ffadb3fd4cb78729a6c2cfc518c",
        "title": "过荆门",
        "author": "齐己",
        "content": "路出荆门远，行行日欲西。\n草枯蛮冢乱，山断汉江低。\n野店丛蒿短，烟村簇树齐。\n翻思故林去，在处有猨啼。",
        "dynasty": "唐",
        "collection_info": null
    },
    {
        "uuid": "e1ccdb5c29929747a6a0b9bd9de29fc8",
        "title": "山中荅人",
        "author": "齐己",
        "content": "谩道诗名出，何曾着苦吟。\n忽来还有意，已过即无心。\n夏月山长往，霜天寺独寻。\n故人怜拙朴，时復寄空林。",
        "dynasty": "唐",
        "collection_info": null
    },
    {
        "uuid": "7c17f17d77cf4467943d88f4ed900b3d",
        "title": "赠卢明府闲居",
        "author": "齐己",
        "content": "鬓霜垂七十，江国久辞官。\n满箧新风雅，何人旧岁寒。\n闲居当野水，幽鸟宿渔竿。\n终欲相寻去，兵戈时转难。",
        "dynasty": "唐",
        "collection_info": null
    },
    {
        "uuid": "e3b6a30aac4682242c5a02da5a28af07",
        "title": "幽庭",
        "author": "齐己",
        "content": "不放生纤草，从教徧绿苔。\n还防长者至，未着牡丹栽。\n蛱蝶空飞过，鹡鸰时下来。\n南邻折芳子，到此寂寥迴。",
        "dynasty": "唐",
        "collection_info": null
    },
    {
        "uuid": "23b7372b672c5a6e1a956ebbaf6cbab1",
        "title": "送休师归长沙宁觐",
        "author": "齐己",
        "content": "吾子此归宁，风烟是旧经。\n无穷芳草色，何处故山青？偶泊鸣蝉岛，难眠好月汀。\n殷勤问安外，湘岸采诗灵。",
        "dynasty": "唐",
        "collection_info": null
    },
    {
        "uuid": "3580b5bcffaf7815d5b2affdb4507982",
        "title": "将游嵩华行次荆渚",
        "author": "齐己",
        "content": "莲峰映敷水，嵩岳压伊河。\n两处思归久，前贤隐去多。\n闲身应绝迹，在世幸无他。\n会向红霞峤，僧龛对薜萝。",
        "dynasty": "唐",
        "collection_info": null
    },
    {
        "uuid": "44932668401e2b7fed4f35f77ef05d49",
        "title": "远思",
        "author": "齐己",
        "content": "远思极何处，南楼烟水长。\n秋风过鸿鴈，游子在潇湘。\n海面云生白，天涯堕晚光。\n徘徊古堤上，曾此赠垂杨。",
        "dynasty": "唐",
        "collection_info": null
    },
    {
        "uuid": "cecbe5937dc7a585ca4b325347be69ba",
        "title": "寄勉二三子",
        "author": "齐己",
        "content": "不见二三子，悠然吴楚间。\n尽应生白髮，几箇在青山。\n□□□□□，□□莫放闲。\n君闻国风否，千秋咏关关。",
        "dynasty": "唐",
        "collection_info": null
    },
    {
        "uuid": "f752d0c98250f1889509f5b22c4855a2",
        "title": "渚宫江亭寓目",
        "author": "齐己",
        "content": "津亭虽极望，未称本心闲。\n白有三江水，青无一点山。\n新鸿喧夕浦，远棹聚空湾。\n终遂归匡社，孤帆即此还。",
        "dynasty": "唐",
        "collection_info": null
    },
    {
        "uuid": "afabf5b873c553316486dd25fc0065d7",
        "title": "蝴蝶",
        "author": "齐己",
        "content": "何处背繁红，迷芳到槛重。\n分飞还独出，成队偶相逢。\n远害终防雀，争先不避蜂。\n桃蹊牵往復，兰径引相从。\n翠裛丹心冷，香凝粉翅浓。\n可寻穿树影，难觅宿花踪。\n日晚来仍急，春残舞未慵。\n西风旧池馆，犹得采芙蓉。",
        "dynasty": "唐",
        "collection_info": null
    },
    {
        "uuid": "82778c37a9b0c3e056966615e48f71ce",
        "title": "送刘秀才往东洛",
        "author": "齐己",
        "content": "羡子去东周，行行非旅游。\n烟霄有兄弟，事业尽曹刘。\n洛水清奔夏，嵩云白入秋。\n来年遂鹏化，一举上瀛洲。",
        "dynasty": "唐",
        "collection_info": null
    }
]