[
    {
        "uuid": "0fdd8a244730c2a55223f72d48437535",
        "title": "苏君俞通判愚斋二首  其一",
        "author": "唐庚",
        "content": "人间争以智相高，底事纷纷祗自劳。\n顿觉朱愚真有味，莫将佳处语儿曹。",
        "dynasty": "宋",
        "collection_info": null
    },
    {
        "uuid": "4b9b68ddd719d07ac7508263432ee4f3",
        "title": "苏君俞通判愚斋二首  其二",
        "author": "唐庚",
        "content": "三年消遣琴书在，一室清虚杖履凉。\n却怪斋名浑未尽，迩来愚智已兼忘。",
        "dynasty": "宋",
        "collection_info": null
    },
    {
        "uuid": "338f88afcc6f675f97f767d59308f631",
        "title": "题春归亭",
        "author": "唐庚",
        "content": "沙际春光又是归，亭前景物故应奇。\n绿杨雅与清江称，残雪偏于碧嶂宜。\n流水无凭何处去，东风有准不吾欺。\n芳菲栏槛无穷兴，消得新愁入鬓丝。",
        "dynasty": "宋",
        "collection_info": null
    },
    {
        "uuid": "ee50576a20d5a81269df3e86bcf665cd",
        "title": "和程大夫荔枝",
        "author": "唐庚",
        "content": "家在岷峨饱荔枝，十年游宦但神驰。\n侧生流咏今千载，入贡称珍彼一时。\n定自不将凡果比，如何偏与瘴烟宜。\n白头莫作江南客，辜负山中故友期。",
        "dynasty": "宋",
        "collection_info": null
    },
    {
        "uuid": "9ac25289f6e7bf233aa311a56d1dd13c",
        "title": "雪意二首  其一",
        "author": "唐庚",
        "content": "睡眼拭朦胧，开门雪正浓。\n客来迷旧径，虎过识新踪。\n浦远浑无鹤，林疏只有松。\n惜琴如不解，酒兴若为供。",
        "dynasty": "宋",
        "collection_info": null
    },
    {
        "uuid": "3c1ab6673eef7e6fa8f5855cc4417e1c",
        "title": "雪意二首  其二",
        "author": "唐庚",
        "content": "榆关书不至，雪又满平芜。\n指冷频呵玉，胸寒屡掩酥。\n绿尝冬至酒，红拥夜深炉。\n塞上风沙恶，征衣到也无。",
        "dynasty": "宋",
        "collection_info": null
    },
    {
        "uuid": "6c9393164246cd8a3a1f61dd98f012ef",
        "title": "闺怨",
        "author": "唐庚",
        "content": "芳草遶池绿，天涯人未归。\n春来更消瘦，浑欲不胜衣。",
        "dynasty": "宋",
        "collection_info": null
    },
    {
        "uuid": "5a0f42952ca3e620b088e278ad5073eb",
        "title": "俞和叔座上赋白鹿",
        "author": "唐庚",
        "content": "洞中于世本无求，一落人间几见秋。\n和月看时迷濯濯，隔云听处认呦呦。\n未容鹤客矜风韵，应许猿翁作品流。\n莫把奇毛惊俗眼，恐妨归去旧山幽。",
        "dynasty": "宋",
        "collection_info": null
    },
    {
        "uuid": "b488007a29b0a79247580d9550e84ba3",
        "title": "寓精道斋有感怀家山二首  其一",
        "author": "唐庚",
        "content": "论兵作赋两匆匆，人事光阴转首空。\n五夜梦飞山色裏，一年秋在雨声中。\n扬州骑鹤非无意，上蔡牵黄信此穷。\n幸有林泉未归去，欲将清兴问征鸿。",
        "dynasty": "宋",
        "collection_info": null
    },
    {
        "uuid": "123bdb25938b78109b48bbf43753fd7a",
        "title": "寓精道斋有感怀家山二首  其二",
        "author": "唐庚",
        "content": "悠悠功业老堪怜，旧事凭谁可共论。\n直欲酒中赊快乐，尚能花裏觅寒温。\n诗书误我成何事，岁月侵人不见痕。\n汾水年年秋雁到，庾郎何处不销魂。",
        "dynasty": "宋",
        "collection_info": null
    },
    {
        "uuid": "93f474c80fec08e2130dd65ce11de35a",
        "title": "晚春寄友人二首  其一",
        "author": "唐庚",
        "content": "眼底春愁恼杀侬，扬州往事旋成空。\n风流只合称狂客，衰飒何堪作病翁。\n水国春深梅子雨，江天日暮鲤鱼风。\n何时执手同樽酒，收拾清欢笑语中。",
        "dynasty": "宋",
        "collection_info": null
    },
    {
        "uuid": "70dc9c71e98bad9bf9d648f9530ff86b",
        "title": "晚春寄友人二首  其二",
        "author": "唐庚",
        "content": "满眼芜菁断送春，多情饶病两关身。\n只知老去人心改，不觉愁来酒盏频。\n霜鹘空拳知有命，溟鱼竭水恐伤神。\n丈夫出处端无据，犹欲辞家再入秦。",
        "dynasty": "宋",
        "collection_info": null
    },
    {
        "uuid": "d2ecd7f473b43560ff4da50401b141dc",
        "title": "春日杂兴七首  其一",
        "author": "唐庚",
        "content": "羲阳潇洒燕台诗，谁解知音似柳枝。\n寂寂閒庭春色过，落花无语背人悲。",
        "dynasty": "宋",
        "collection_info": null
    },
    {
        "uuid": "d4c6d2b4b114942b6c6e9bec9aa2ffae",
        "title": "春日杂兴七首  其二",
        "author": "唐庚",
        "content": "爱梅长恐着花迟，日祷东风莫后期。\n及得见梅还冷淡，东风全在小桃枝。",
        "dynasty": "宋",
        "collection_info": null
    },
    {
        "uuid": "c4de5727ef88afa2b3676ada4d4eaf06",
        "title": "春日杂兴七首  其三",
        "author": "唐庚",
        "content": "茸茸小雨弄春晴，已有狂花未见莺。\n便使一年惆怅在，晓窗寒梦别轻盈。",
        "dynasty": "宋",
        "collection_info": null
    },
    {
        "uuid": "8bfef978ed9030e6a6a9b5ecfee2cd10",
        "title": "春日杂兴七首  其四",
        "author": "唐庚",
        "content": "春衣初作舞雩归，手展韦编昼寝稀。\n解使芳阴快幽意，飞红零落遶窗扉。",
        "dynasty": "宋",
        "collection_info": null
    },
    {
        "uuid": "8e19afab912937a9c606c372e8b3a43a",
        "title": "春日杂兴七首  其五",
        "author": "唐庚",
        "content": "短帽轻衫信马行，郊原春色太牵情。\n兔葵燕麦浑閒事，最有芜菁到处生。",
        "dynasty": "宋",
        "collection_info": null
    },
    {
        "uuid": "fe5b54ec473a45031c590a87d5f8eeff",
        "title": "春日杂兴七首  其六",
        "author": "唐庚",
        "content": "月团新碾破春酲，赖有归鸿寄好音。\n人在天涯莫回首，恐输华髪上瑶簪。",
        "dynasty": "宋",
        "collection_info": null
    },
    {
        "uuid": "2c3b406f78ed19d3ccc0888e419836cb",
        "title": "春日杂兴七首  其七",
        "author": "唐庚",
        "content": "故人不见空凝睇，过雁全疏只断魂。\n犹有野梅临水在，一枝无语伴黄昏。",
        "dynasty": "宋",
        "collection_info": null
    },
    {
        "uuid": "2b8cd95f610434f854a57ee3efc7444e",
        "title": "张祖同挽词",
        "author": "唐庚",
        "content": "西南失望郎，天理信茫茫。\n豪逸陈惊座，风流马季长。\n才宜分竹使，恩不自椒房。\n清白今方着，羣儿勿谤伤。",
        "dynasty": "宋",
        "collection_info": null
    },
    {
        "uuid": "6e0dd57d605d2c8d54e51e1bcb2e9aa7",
        "title": "任太君挽词",
        "author": "唐庚",
        "content": "贤妇古亦少，纷纷何况今。\n柏舟全美志，綵服慰幽心。\n旧邑虚汤沐，新阡祔藁砧。\n子孙门户壮，谁敢齿诸任。",
        "dynasty": "宋",
        "collection_info": null
    },
    {
        "uuid": "3f23f9884becb0154a723221a15d3cd3",
        "title": "送太学李生归乡",
        "author": "唐庚",
        "content": "挈笈来东序，经年亦倦游。\n却辞同舍去，聊慰倚门忧。\n颜子进未止，何蕃谁为留。\n到家席不暖，随计又皇州。",
        "dynasty": "宋",
        "collection_info": null
    },
    {
        "uuid": "95bfac5067cbef4a56972dd6bb77f633",
        "title": "送苏教授赴阙",
        "author": "唐庚",
        "content": "三年泮水振洙风，俯接诸生屡改容。\n岭雾因时难隐豹，岩云有便得从龙。\n久钦才调无双手，今喜声名达九重。\n拂袖汉阳休更问，丈夫事业出心胸。",
        "dynasty": "宋",
        "collection_info": null
    },
    {
        "uuid": "2e6d957c17e97af274a5ca314aeb118f",
        "title": "别闽中许秀才",
        "author": "唐庚",
        "content": "临岐长叹息，此叹意深微。\n浮世年年别，初心事事违。\n扪参蜀道远，犯斗海槎归。\n故国有余乐，黄鸡秋正肥。",
        "dynasty": "宋",
        "collection_info": null
    },
    {
        "uuid": "b2c8f601bb93200e7fefe041e872c61d",
        "title": "送朱元素归养",
        "author": "唐庚",
        "content": "事国日犹长，归宁计亦良。\n泉烹纯孝味，菽啜自然香。\n失马君何患，临河我独伤。\n从今千里梦，夜夜到江乡。",
        "dynasty": "宋",
        "collection_info": null
    },
    {
        "uuid": "f8bbb0a92e9cbf0da1b2eb7253c3f5ca",
        "title": "赠泸倅丘明善二首  其一",
        "author": "唐庚",
        "content": "吴头楚尾秀山川，一分才华占得全。\n和气暖敷冬有日，清风寒压瘴无烟。\n分麾共领南门钥，簪笔终归北阙天。\n寄语江阳夷落道，安排春织待新编。",
        "dynasty": "宋",
        "collection_info": null
    },
    {
        "uuid": "3520aad41662fab9bb09b088d0c8c3c1",
        "title": "赠泸倅丘明善二首  其二",
        "author": "唐庚",
        "content": "可曾为客到江阳，塞上萧条断旅肠。\n歌动竹枝终日楚，笛吹梅弄数声羌。\n仰天太息偷衔愤，被髪惊呼不为狂。\n校尉自能青白眼，肯教牛尾一般黄。",
        "dynasty": "宋",
        "collection_info": null
    },
    {
        "uuid": "62917f4f8e4e1102d9d611b139c82fbb",
        "title": "调华阳尉",
        "author": "唐庚",
        "content": "家世传儒素，平生学古文。\n三年思故国，一命荷君恩。\n折节羞黄版，归休许白云。\n吟诗无废事，薄俸不禁分。",
        "dynasty": "宋",
        "collection_info": null
    },
    {
        "uuid": "733c472d09e60b3726111969059c7725",
        "title": "天宁节口号",
        "author": "唐庚",
        "content": "九曲昆渠换碧流，挺生英主间千秋。\n讴歌万国纔归禹，损益三年便继周。\n南畆暗侵山色尽，西陲展到海边休。\n不知谁是乘槎客，为采蟠桃荐冕旒。",
        "dynasty": "宋",
        "collection_info": null
    },
    {
        "uuid": "9aaa66632a5770b903bf05de85307e01",
        "title": "书新堂",
        "author": "唐庚",
        "content": "迭茅重苇一堂新，设榻聊安簿领身。\n落枕不知莺树晓，污书长苦燕泥春。\n狱官何预青苗事，野意新便白葛巾。\n能向此间时得趣，何须分外拜车尘。",
        "dynasty": "宋",
        "collection_info": null
    },
    {
        "uuid": "33e69a62652ce7781fd706de6de96b82",
        "title": "自笑二绝  其一",
        "author": "唐庚",
        "content": "案头故纸如拨山，三年祗有马上閒。\n贵官眼高不解颜，紧推不去何其顽。",
        "dynasty": "宋",
        "collection_info": null
    },
    {
        "uuid": "96422129cceeb38a0ccd9c84b2b452ea",
        "title": "自笑二绝  其二",
        "author": "唐庚",
        "content": "平生所学尽虚谈，为吏文书百不谙。\n唤作参军真漫浪，军中底事更须参。",
        "dynasty": "宋",
        "collection_info": null
    },
    {
        "uuid": "f28bc408b4b676dc79fb1213780abf4e",
        "title": "金牛驿二绝  其一",
        "author": "唐庚",
        "content": "秦人虚饵方投钓，蜀国痴鱼已上钩。\n天与中原通笮马，人间何处有金牛。",
        "dynasty": "宋",
        "collection_info": null
    },
    {
        "uuid": "a30d2ff45a0ff4c4c7ec2ed99db55f6f",
        "title": "金牛驿二绝  其二",
        "author": "唐庚",
        "content": "由来仁义行终稳，到了权谋术易穷。\n纔见诈牛收剑外，已闻真鹿走关中。",
        "dynasty": "宋",
        "collection_info": null
    },
    {
        "uuid": "cb01aa5c9139bb1f02467f99e8d829a5",
        "title": "春日郊外",
        "author": "唐庚",
        "content": "城中未省有春光，城外榆槐已半黄。\n山好更宜余积雪，水生看欲倒垂杨。\n莺边日暖如人语，草际风来作药香。\n疑此江头有佳句，为君寻取却茫茫。",
        "dynasty": "宋",
        "collection_info": null
    },
    {
        "uuid": "1c66ce240bec9cc6abd9475e39747509",
        "title": "嘉陵江上作",
        "author": "唐庚",
        "content": "多士数车舥，谁令汝去家。\n坐禅腰已折，持剑手新义。\n虽未能空寂，然犹耻攫拏。\n江流何处去，凭仗弔怀沙。",
        "dynasty": "宋",
        "collection_info": null
    },
    {
        "uuid": "f83d98a2c9104e50fdfc2a1face58ec0",
        "title": "自笑",
        "author": "唐庚",
        "content": "已白穷经首，仍丹许国心。\n那能天补绽，更欲海填深。\n儿馁嗔郎罢，妻寒望藁砧。\n世间南北路，何用尔霑襟。",
        "dynasty": "宋",
        "collection_info": null
    },
    {
        "uuid": "9d89b782d0391cab51894c6133e7b437",
        "title": "率诸公饮开元寺勉翁有诗因次其韵",
        "author": "唐庚",
        "content": "三伏光阴过，初秋宇宙新。\n一杯相马酒，千古竹林人。\n山入永嘉屐，蚁浮彭泽巾。\n悲歌送落日，为我少停轮。",
        "dynasty": "宋",
        "collection_info": null
    },
    {
        "uuid": "f1f75fe975f60650b4e6aad85be48ced",
        "title": "直舍夜坐",
        "author": "唐庚",
        "content": "强仕似幼学，细书仍短檠。\n月来吟处白，风及醉时清。\n坐久夜微湿，更深秋有声。\n不知愁底事，终夕自悲鸣。",
        "dynasty": "宋",
        "collection_info": null
    },
    {
        "uuid": "2b9e29894fcdd1fc4a3815ceae05c3cb",
        "title": "上张安抚",
        "author": "唐庚",
        "content": "一剑纵横敌万夫，少年功业负雄图。\n时平不佩将军印，任重来分刺史符。\n膝上细絃调雅操，塞前蛮栅长平芜。\n自惭子美诗才少，难咏花卿绝世无。",
        "dynasty": "宋",
        "collection_info": null
    },
    {
        "uuid": "004368659194fbcbc9763cc746af81e2",
        "title": "春日",
        "author": "唐庚",
        "content": "今日天涯又见春，与春事契合相亲。\n君看四十年来事，只有东君是故人。",
        "dynasty": "宋",
        "collection_info": null
    },
    {
        "uuid": "aa9f2eb360f12dbf7ea048e82e3ea480",
        "title": "任满未闻除代",
        "author": "唐庚",
        "content": "已媿千名佛，何堪一卷师。\n十年驹局促，万事燕差池。\n馆下诸生笑，门东稚子饥。\n宾僚眼前换，岁月鬓边驰。\n子舍行将去，吾车亦已脂。\n谓当鱼纵壑，犹作鸟粘黐。\n宿有诗书债，非关造化儿。\n岷峨吾故国，自合去迟迟。",
        "dynasty": "宋",
        "collection_info": null
    },
    {
        "uuid": "21c598b3d5e61c280a5518783ae6e678",
        "title": "次勉翁送客韵",
        "author": "唐庚",
        "content": "仕宦方夸四十强，江山那復恋苍茫。\n征鞍过我横春色，别酒斟君釂野芳。\n青史功名时执手，红尘岐路一愁肠。\n神锥可是藏锋物，要使儿曹看脱囊。",
        "dynasty": "宋",
        "collection_info": null
    },
    {
        "uuid": "edc3b60237e5c346e290e1f8701d4cb7",
        "title": "谢雨文",
        "author": "唐庚",
        "content": "农事方作雨不来，稻畦麦陇飞尘埃。\n神哀此民赐以雨，脉沟丈浍流膏乳。\n殽肥酒香答神休，神终相之俾有秋。",
        "dynasty": "宋",
        "collection_info": null
    },
    {
        "uuid": "0c391dc8d0b3b1a374f99ddee42e1d61",
        "title": "招隐辞",
        "author": "唐庚",
        "content": "子谁友兮涪之云，出为云兮泽斯人。\n子谁亲兮涪之水，朝于海兮日千里。\n趣子之驾兮舍子之舟，子不我信兮与云水谋。",
        "dynasty": "宋",
        "collection_info": null
    },
    {
        "uuid": "123d0b43b423ea48f87897400b7437cd",
        "title": "题郎官湖",
        "author": "唐庚",
        "content": "湖边冷艷浸秋蒲，湖上寒光转夜乌。\n太白持杯问月罢，为子题作谪官湖。",
        "dynasty": "宋",
        "collection_info": null
    },
    {
        "uuid": "857a4f0221c6d0b57cc187845040ab62",
        "title": "句  其一",
        "author": "唐庚",
        "content": "山断疑无路，林开觉有村。",
        "dynasty": "宋",
        "collection_info": null
    },
    {
        "uuid": "a4ffaa6a1ac242b7d9daa8733d7778d6",
        "title": "句  其二",
        "author": "唐庚",
        "content": "夜宿花村不见花，数间茅屋瞰溪沙。",
        "dynasty": "宋",
        "collection_info": null
    },
    {
        "uuid": "28e727954f456c8cd217823130e1d7dc",
        "title": "句  其三",
        "author": "唐庚",
        "content": "桥横南浦虹千丈，柳护西溪翠一行。",
        "dynasty": "宋",
        "collection_info": null
    },
    {
        "uuid": "367c48e4629c593efcce977329adc237",
        "title": "句  其四",
        "author": "唐庚",
        "content": "嘶人画桥东畔路，紫骝犹记旧垂杨。",
        "dynasty": "宋",
        "collection_info": null
    },
    {
        "uuid": "50e004bcacab8fa0ed16eb920db3d68b",
        "title": "句  其五",
        "author": "唐庚",
        "content": "远岸明残日，孤村认小舟。",
        "dynasty": "宋",
        "collection_info": null
    },
    {
        "uuid": "68bbb523090872a1a49a66aadd668eaf",
        "title": "句  其六",
        "author": "唐庚",
        "content": "汉节从分竹，刘鞭不用蒲。",
        "dynasty": "宋",
        "collection_info": null
    },
    {
        "uuid": "bec1bbe3dd16bcb94aa132262d5a8cd9",
        "title": "句  其七",
        "author": "唐庚",
        "content": "文章得丹桂，仕宦到朱轮。",
        "dynasty": "宋",
        "collection_info": null
    },
    {
        "uuid": "c9b467fa851a763eeef3aadcc6a5025f",
        "title": "句  其八",
        "author": "唐庚",
        "content": "乞取蜀江春。",
        "dynasty": "宋",
        "collection_info": null
    },
    {
        "uuid": "95cd24c729b071c7c2baecf3919a6edf",
        "title": "谒狄梁公庙",
        "author": "释德洪",
        "content": "九江浪粘天，气势必东下。\n万山勒回之，到此竟倾泻。\n如公廷诤时，一快那顾藉。\n君看洗日光，正色甚閒暇。\n使唐不敢周，谁復如公者。\n古祠苍烟根，碧草上屋瓦。\n我来春雨余，瞻叹香火罢。\n一读老范碑，顿尘看奔马。\n斯文如贯珠，字字光照夜。\n整帆更迟留，风正不忍挂。",
        "dynasty": "宋",
        "collection_info": null
    },
    {
        "uuid": "2a13b1e78d32a8a0babe0c9f10643aab",
        "title": "谒蔡州颜鲁公祠堂",
        "author": "释德洪",
        "content": "开元天宝政多暇，孽臣姦骄浊清化。\n尺八横吹入醉乡，国柄倒持与人把。\n渔阳番将易汉官，在廷之臣无谏者。\n吴绫蜀锦光照眼，更觉霓裳韵和雅。\n叛书夜到华清宫，狩吕骨惊天子讶。\n二十四城陷同日，长嗟乃尔忠臣寡。\n闹传平原城壁坚，穴鼻可以牿牛马。\n譬如灔滪屹中流，江势远来波倒射。\n吾知守职事主耳，行藏初不较用舍。\n公时风姿入睿想，贯日精诚震天下。\n我行上蔡黄犬门，惊风急雪吹平野。\n娇鸦暮集村不嚣，古祠窈窕连桑柘。\n圣朝亦旌异代忠，轩然眉鬚入图画。\n和如戏泚卢杞题，俨若梦令希烈怕。\n至今握拳透爪地，想见怒词犹慢骂。\n声光自与日月争，事之成败其天也。\n此诗我欲扫东壁，入字端宜擘窠写。\n便觉云收六合阴，春随喜色生晴野。",
        "dynasty": "宋",
        "collection_info": null
    },
    {
        "uuid": "c6fabab9792c58c828c32cce05e30d5d",
        "title": "同彭渊才谒陶渊明祠读崔鉴碑",
        "author": "释德洪",
        "content": "武王既伐纣，乃不立微子。\n虽有去恶仁，终失存商义。\n夷齐不肯臣，甘作首阳死。\n下视莽操辈，欺孤夺幼稚。\n汗面亦戴天，特猴而冠耳。\n桓公弄兵权，刘裕窃神器。\n先生于此时，抽身良有以。\n袖手归去来，诗眼饱山翠。\n追还圣之清，太虚绝尘滓。\n长恨千载心，断絃掩流水。\n崔子果何人，赏音乃知此。\n与君读此碑，相见一笑喜。",
        "dynasty": "宋",
        "collection_info": null
    },
    {
        "uuid": "27b73c25cbce5b8dee2d52c28c7329cd",
        "title": "题李愬画像",
        "author": "释德洪",
        "content": "淮阴北面师广武，其气岂止吞项羽。\n君得李佑不肯诛，便知元济在掌股。\n羊公德化行悍夫，卧鼓不战良骄吴。\n公方沈鸷诸将底，又笑元济无头颅。\n雪中行师等儿戏，夜取蔡州藏袖裏。\n远人信宿犹未知，大类西平击朱泚。\n锦袍玉带仍父风，拄颐长剑大梁公。\n君看鞬櫜见丞相，此意与天相始终。",
        "dynasty": "宋",
        "collection_info": null
    },
    {
        "uuid": "e754f2e30937dc397a1ebc1585cd1e34",
        "title": "同景庄游浯溪读中兴碑",
        "author": "释德洪",
        "content": "上皇御天功最盛，生民温饱卧安枕。\n醉凭艶姬一笑适，薄夫议之无乃甚。\n长安遮天胡骑尘，潼关战血深没人。\n哥舒臣贼不足惜，要脔国忠如脍鳞。\n苍黄去国食不暇，马嵬赐死谢天下。\n反身罪己成汤心，奈何犹有讥之者。\n取非其子又遽匆，灵武君臣无怍容。\n何须呜咽让衮服，自控归鞍八尺龙。\n谁磨石壁湘江上，揩拭云烟溅惊浪。\n龙蛇飞动忠义词，颜元色庄俨相向。\n与君来游秋满眼，閒行古寺西风晚。\n道人兴废了不知，但见游人来读碑。",
        "dynasty": "宋",
        "collection_info": null
    },
    {
        "uuid": "1788bffe08624035cb51f90a9a6f7363",
        "title": "陈氏贯时轩",
        "author": "释德洪",
        "content": "春风着万物，粉饰相明鲜。\n雪霜摧压之，不情如世权。\n问谁不可犯，揖此苍玉椽。\n斫头未易屈，抢地犹傲然。\n相逢凋零中，秀色披晴烟。\n陈侯我辈人，逸气倾羣贤。\n开轩冷相向，酬酢忘岁年。\n我来作风听，夜雨杂山泉。\n携被愿假宿，与子对床眠。",
        "dynasty": "宋",
        "collection_info": null
    },
    {
        "uuid": "69d034dcf49c6245a6ae91be9a2509e1",
        "title": "洞山祖超然生辰",
        "author": "释德洪",
        "content": "希郎真吾道门友，初见忘年今耐久。\n天机深稳道骨清，诗句谁令愕人口。\n可怜佳处未全知，但见兹篇气浑厚。\n我生痴鲁人所弃，洞视胸中了无有。\n但忻所至有青山，依倚丛林遮百丑。\n君才一筹胜却我，胡为包腰反随后。\n人生嗜好调自殊，海上旧闻人逐臭。\n江南长忆好云泉，今日云泉长入手。\n万顷苍然几桉间，作诗举以为君寿。\n理毫聊为试冰华，小字明窗看挥肘。",
        "dynasty": "宋",
        "collection_info": null
    },
    {
        "uuid": "08cfa768aea60fb96ad205bd872b78f4",
        "title": "怀慧廓然",
        "author": "释德洪",
        "content": "萧萧暑雨过，空山成夜晴。\n月出东南峰，娟娟风露清。\n飞萤自开合，寒蝉亦悲鸣。\n兴来忽独往，听此落涧声。\n永怀西湖上，绝景玉壶明。\n松际翛然姿，振策自经行。\n即欲呼就语，忽隔千里程。\n何时径寻子，夜航过临平。\n呼猿何足道，摩云亦虚名。\n未若择法眼，能识廓然兄。\n应知像教末，大法欲欹倾。\n谈笑復一出，要使万世惊。\n灯火作朝夕，已有相似情。\n愿随人天会，仰看辩纵横。",
        "dynasty": "宋",
        "collection_info": null
    },
    {
        "uuid": "e69a9c65f6be3257a6da90027c451067",
        "title": "同超然无尘饭柏林寺分题得柏字",
        "author": "释德洪",
        "content": "沙村宿雨余，炊烟淡寒色。\n山墟蚕市休，野饭渔舟隔。\n忽逢柳际门，知有道人宅。\n扣扉山答响，童子出迎客。\n空庭竟何有，冻死千岁柏。\n钟鸣食时至，老僧揖就席。\n香秔定宿舂，露葵应晓摘。\n羌饥一饭美，何啻万钱直。\n风轩纳山翠，引手扪石壁。\n爱此玉崔嵬，岁久自崩拆。\n下有洄涡泉，甘凉冰齿颊。\n勿轻一脉微，去涨万顷泽。\n吾行无疾徐，住佳去亦得。\n欲收有声画，绝景为摹刻。\n兴来勿復缓，转顾成陈迹。",
        "dynasty": "宋",
        "collection_info": null
    },
    {
        "uuid": "a2c324eb1ae2bf0ee0311c03d6bf135b",
        "title": "次韵超然游南塔",
        "author": "释德洪",
        "content": "遶塔不忍去，新凉生早秋。\n不见江西月，一水空悠悠。\n龛灯耿昼影，遗像青双眸。\n永怀皇佑间，曾此狎沙鸥。\n往事已陈迹，丰碣撑高楼。\n公昔从吾祖，来往亦风流。\n但余松菊在，井臼遗林丘。\n高风不可攀，落日令人愁。\n倚杖哦清诗，溪风波白头。\n脉脉不能语，归心浩难收。\n今已不如古，无復相绸缪。\n何当效船子，华亭从钓舟。",
        "dynasty": "宋",
        "collection_info": null
    },
    {
        "uuid": "d48bc3dbef84460768036b099c7f452e",
        "title": "大雪戏招耶溪先生邹元佐",
        "author": "释德洪",
        "content": "昨夜颠风吹裂石，晓来雪片大如席。\n耶溪先生醉不知，拥絮雷霆喧鼻息。\n痴奴搥门呼不譍，但闻含糊语呵叱。\n先生行世如行川，虚舟触人无怨言。\n逢人觅钱即沽酒，得钱不谢犹傲然。\n我欲看君堕帻醉，便觉两颊微涡旋。\n款段自能驮醉起，归路逆风吹冻耳。\n入门儿女啼饥寒，瞪目瞠然作直视。",
        "dynasty": "宋",
        "collection_info": null
    },
    {
        "uuid": "b3c45dd8893874f13dc91cc7a88db24b",
        "title": "送英老兼简钝夫",
        "author": "释德洪",
        "content": "灵源道价压四海，骨相正似陈睦州。\n去年龙山同坐夏，时君亦来从我游。\n闹传诗胆抵身大，时吐佳句凌汤休。\n故山归去恰千里，蠒足过我不肯留。\n行看海上茘子熟，落枝丹颗无人收。\n应共钝夫行树下，未输分柿独风流。",
        "dynasty": "宋",
        "collection_info": null
    },
    {
        "uuid": "c39323dfe8cb5f8a57debd1d22b860a1",
        "title": "次韵龚德颜柳帖",
        "author": "释德洪",
        "content": "颜柳以字名，画画法可究。\n后世何寂寥，此辈了无有。\n皆云学未至，妙不应心手。\n那知斯人徒，德高名往就。\n字工德不修，名与身俱朽。\n吾子佳少年，俊气驹方骤。\n新诗作行草，开轴龙蛇走。\n坐客口为愕，我亦知肯首。\n积墨如陂池，积笔高陇阜。\n学之不至颜，要亦终至柳。\n此诗闻东坡，请君书座右。",
        "dynasty": "宋",
        "collection_info": null
    },
    {
        "uuid": "c1a35d0443f14e91cb794cf5b185a7e3",
        "title": "神驹行",
        "author": "释德洪",
        "content": "沙丘牝黄马已死，俗马千年不能嗣。\n忽生此马世上行，神骏直是沙丘子。\n紫燄争光夹镜眸，转顾略前批竹耳。\n雪蹄卓立尾萧梢，天骨权奇生已侣。\n绿丝络头沫流觜，绣帕搭鞍初结尾。\n次骤意态欲腾骧，奔逸长鸣抹千里。",
        "dynasty": "宋",
        "collection_info": null
    },
    {
        "uuid": "d2c54d9e62b5caf7e629d88f3cb73182",
        "title": "桐川王野夫相访洞山既去作此兼简直夫",
        "author": "释德洪",
        "content": "野夫加于人一等，玉骨春容含秀整。\n已惊词源倒三峡，会看声名重九鼎。\n江南尽处山作堆，雨余青碧数峰开。\n那知万壑千岩处，风帽蹇驴能独来。\n凤凰鸑鷟未入眼，今识鹓雏犹恨晚。\n兴阑掉头不肯留，出门去袂聊一挽。\n君家富贵若骑虎，拥鼻未免非虚语。\n何当解带食太仓，时时携被宿玉堂。",
        "dynasty": "宋",
        "collection_info": null
    },
    {
        "uuid": "21e72d179e567163eaa9118e75f257c1",
        "title": "赠范伯履承奉二子",
        "author": "释德洪",
        "content": "大范风月湖，小范烟雨柳。\n清明与秀彻，风度随付受。\n醉阑看落笔，已觉风助肘。\n声名定追寻，公卿在怀袖。\n江湖方纵浪，第未一唾手。\n乃公干国器，谠论在人口。\n谪居长闭门，药方曾校否。\n着书亦细事，用舍付杯酒。\n君看雨园鸠，雨晴定呼旧。",
        "dynasty": "宋",
        "collection_info": null
    },
    {
        "uuid": "d00688ceedb163be504cbc8079d574cb",
        "title": "赠汪十四",
        "author": "释德洪",
        "content": "石麒麟儿天上物，英姿秀彻气超忽。\n我非宝公亦识君，嘉期半千知一出。\n五色豪端欲飞动，万卷胸中正撑突。\n会当谈笑取卿相，先看唾手斫月窟。\n词锋堂堂无笔阵，人笑我顽取缨绂。\n昨日赓酬一百篇，遶纸风雷出仓卒。\n我诗拙恶未全贫，君语定知穷到骨。\n朝来爽气西山高，倚杖风流如拄笏。\n祇恐与君汗漫游，共跨长鲸过溟渤。",
        "dynasty": "宋",
        "collection_info": null
    },
    {
        "uuid": "a074912b8151b17e704b357b99ac0a70",
        "title": "赠蔡儒効",
        "author": "释德洪",
        "content": "我家与君邻屋居，君昔未生先长我。\n君髪齐眉我总角，竹居读书供日课。\n君诵盘庚如注瓶，我读孝经如转磨。\n长老奇君王佐才，拭目颙颙观长大。\n十三环坐同赋诗，出语已能惊怯懦。\n风雷遶纸成千篇，弃遗不惜如零唾。\n神思义表文融明，清绝如珠不受涴。\n江左相传纸价增，东坡一读不復和。\n怀高识远不可屈，功成回首破甑堕。\n家贫口众难自安，出图斗粟充饥饿。\n闹闻笔阵扫万人，上国英雄胆先破。\n殿前作赋声摩空，盛名四海争掀播。\n华裾如葱马如龙，九衢突若流星过。\n我经忧患早衰微，生怕虚名招实祸。\n方衣童首住江村，饱饭爱寻閒处卧。\n睡余信手摸书看，会意起来行復坐。\n林泉成趣亦题诗，年来藁帙成堆垛。\n仙郎开卷面发光，夸我雄词惊李贺。\n相期他日同此游，先买邻庵山数朵。\n青松白石闻此言，共作庐山二十箇。",
        "dynasty": "宋",
        "collection_info": null
    },
    {
        "uuid": "55254d5c10637e92f54127063ab18fcd",
        "title": "豆粥",
        "author": "释德洪",
        "content": "出碓新秔明玉粒，落丛小豆枫叶赤。\n井花洗秔勿去萁，沙瓶煮豆须弥日。\n五更锅面沤起灭，秋沼隆隆疏雨集。\n急除烈焰看徐搅，豆才亦趁洄涡入。\n须臾大杓传浄瓮，浪寒不兴色如栗。\n食余偏称地炉眠，白灰红火光蒙密。\n金谷宾朋怪咄嗟，蒌亭君臣相记忆。\n我今万事不知佗，但觉铜瓶蚯蚓泣。",
        "dynasty": "宋",
        "collection_info": null
    },
    {
        "uuid": "6c3043c718db845a7c2cec9a50dd8bc0",
        "title": "十二月十六日发双林登塔头晓至宝峰寺见重重绘出庵主读善财徧参五十三颂作此兼简堂头",
        "author": "释德洪",
        "content": "十年怀石门，今日石门去。\n双林动曦光，跋河开宿雾。\n力微藉古藤，泥软脱芒屦。\n风泉白云壑，夜雨青松路。\n我生百事废，齿髪行衰暮。\n但余爱山心，不逐年华故。\n此山甲天下，自昔家吾祖。\n峰如青莲花，千叶晓方吐。\n烟云浮香色，清凉洗肝腑。\n异哉万木间，白塔岿然古。\n此老无恙时，超放殊媚妩。\n万象供谈笑，大千为戏具。\n我曾从之游，绝尘追逸步。\n谁云今已亡，塔开全体露。\n永怀凭妙观，此意竟凄楚。\n那知深林间，聊与故人遇。\n电眸霹雳舌，咳唾成妙语。\n笔端撼江海，千偈浩奔注。\n人间有此客，自可忘百虑。\n堂头百衲师，嶷嶷法王辅。\n君看说禅口，未肯让前古。\n夜阑对昏灯，豪迈激顽鲁。\n相逢俱偶然，此生真逆旅。\n何当各努力，业已共骑虎。\n诗成对轩渠，一笑小天宇。",
        "dynasty": "宋",
        "collection_info": null
    },
    {
        "uuid": "94d72681fb747772c5c61d2bd547d666",
        "title": "留题三峰壁间",
        "author": "释德洪",
        "content": "三峰棱层如削玉，一派悬泉泻寒绿。\n平生山水性贪婪，聊与白云相伴宿。\n松风竹露有余清，夜伴孤月依檐楹。\n神凝气爽睡无梦，不闻楼上霜钟鸣。\n庵头禅翁头雪白，麻衣草履提筇策。\n谓予久与世缘疏，青眼逢迎喜诗客。\n三峰高兮溪水深，造物留之无古今。\n新生松竹不须剪，四时风露常萧森。\n粥罢收盂知我去，殷勤乞与题诗句。\n山头尘土任茫茫，白云自在来时路。",
        "dynasty": "宋",
        "collection_info": null
    },
    {
        "uuid": "bc33649f082d9d4cb97834e1c84f18d9",
        "title": "华光仁老作墨梅甚妙为赋此",
        "author": "释德洪",
        "content": "雪裏梅开何草草，欲问清香无处讨。\n回看水际竹丛边，寂寞闲愁洗粧早。\n东坡戏作有声画，竹外一枝斜更好。\n但恐金鬚容易堕，额黄虽妙难长保。\n笑笑先生独爱竹，雪壁风梢麝煤扫。\n应为冰姿不可传，醉裏相忘亦颠倒。\n惭愧高人笔下春，解使孤芳长不老。\n从来病眼错黄昏，隔雾相看更相恼。",
        "dynasty": "宋",
        "collection_info": null
    },
    {
        "uuid": "1136bfe2b17914533ff23f531701f209",
        "title": "仁老以墨梅远景见寄作此谢之二首  其一",
        "author": "释德洪",
        "content": "荒寒扫横斜，稀疏开未徧。\n烟昏雨毛空，标格终微见。\n吴姬风鬓乱，睡色余妬面。\n谁令种性香，风味极不浅。\n道人三昧力，幻出随意现。\n塞管玉纤寒，无劳写哀怨。",
        "dynasty": "宋",
        "collection_info": null
    },
    {
        "uuid": "9656e7ed6e636396e1634363efabe1ff",
        "title": "仁老以墨梅远景见寄作此谢之二首  其二",
        "author": "释德洪",
        "content": "数笔何处山，领略分树石。\n远含千里姿，间见復层出。\n我本箇中人，惯卧苍崖侧。\n借路行人间，勃土相欺得。\n那知一幅中，见此晚秋色。\n悠然欲归去，远壑谁同陟。\n旁人笑绝缨，捲卷成陈迹。",
        "dynasty": "宋",
        "collection_info": null
    },
    {
        "uuid": "2589d37bc8f30b07d50da753923c4a25",
        "title": "上巳日有怀昔从云庵老人此日山行",
        "author": "释德洪",
        "content": "今年上巳日，久客望江南。\n双林接修水，石路入烟岚。\n千峰出云雨，空谷吞寒潭。\n苍杉鬰童童，秀色动云庵。\n不见庵中人，青灯耿尘龛。\n空余行乐处，攀翻闻笑谈。\n风光与节物，触愁味参参。\n临高望烟霭，衰涕落春衫。",
        "dynasty": "宋",
        "collection_info": null
    },
    {
        "uuid": "90e38bab98f76dc362ffda698f6be548",
        "title": "次韵胡民望小虫堕耳",
        "author": "释德洪",
        "content": "先生素坦率，元日慵拜贺。\n独从耶溪翁，掩门作清坐。\n一尊对喧譁，酒酣巾帻堕。\n忘形到挽鬚，困倒相枕卧。\n一虫輙堕耳，忽觉风雨过。\n隆隆竟不已，亟起呼灯火。\n颇疑含沙流，射影阴中祸。\n虫亦意堕井，咨嗟恨坎坷。\n岂曰无意出，欲出但未果。\n惊忧发清诗，怨语终婀娜。\n夫子英伟姿，奇韵出覊锁。\n那知乘一醉，遭此微物挫。\n鬬螘真鬬牛，此事古亦伙。\n置之勿復疑，自可平物我。\n我诗无好句，聊復相唱和。\n恐亦有佳句，一笑千愁破。",
        "dynasty": "宋",
        "collection_info": null
    },
    {
        "uuid": "2154a7aac76f73222c48a9748768a5c2",
        "title": "赠欧阳生善相",
        "author": "释德洪",
        "content": "薛公衣尚敝，饥肠转鸣雷。\n天子征辽东，细君笑靥开。\n吾夫虽奇蹇，要是高世材。\n发必藉时耳，今岂其时哉。\n往见张将军，喜曰真吾侪。\n三矢定天山，英声驰九垓。\n房杜未肉食，席门蒙积埃。\n但余王氏子，文字相追陪。\n贤哉太夫人，智鑑照襟怀。\n尝自抚其子，国鼎真盐梅。\n但未识其友，试与俱而来。\n窥窗见之喜，亟使罗尊罍。\n果见贞观间，相逐登三台。\n予尝阅旧史，至此尝徘徊。\n数子初未贵，踽踽蒿与莱。\n而彼一女子，底藴遭窥猜。\n何知娄师德，硕大非栽培。\n譬之万顷波，但见瑠璃堆。\n倔强如梁公，包抚等婴孩。\n掩卷发长想，鄙吝为崩颓。\n吾今着田衣，百念如冷灰。\n功名一破甑，掉臂首不回。\n颇怪欧阳生，谀语坐差排。\n人生如逆旅，岁月苦逼催。\n悬知贤与愚，终作土一抔。\n美恶何足道，君亦真恢谐。\n愚贤君勿取，吾肯罪形骸。\n不肖君谓贤，是适为吾咍。\n重轻宁在子，意子定痴獃。\n所喜亦清散，时时过茅斋。\n明日念当行，引纸研松煤。\n诗成极醇酽，蒲萄初泼醅。",
        "dynasty": "宋",
        "collection_info": null
    },
    {
        "uuid": "33b026b0ac19a1f5f87522ecc84d6b4c",
        "title": "赠许邦基",
        "author": "释德洪",
        "content": "邦基今年方十九，美如濯濯春月柳。\n龙章凤姿绝世无，金马玉堂如故有。\n酒阑爱捉玉麈尾，玉色正同批诰手。\n高烧银烛拥新粧，看君落笔龙蛇走。\n欲驱清景入秀句，万象奔趋不敢后。\n人疑锦绣纒肺肠，不然笔端应有口。\n谪仙风流今復见，况亦彷佛外尘垢。\n但恐功名纒缚人，未放青山挂窗牖。",
        "dynasty": "宋",
        "collection_info": null
    },
    {
        "uuid": "4558945f959f92f5ef80cbbee4026a54",
        "title": "送正上人归黄龙",
        "author": "释德洪",
        "content": "道人泉南来，音姿颇纯美。\n观其略笑语，亦自饱风味。\n相看坐终日，孤月堕止水。\n但见篆畦间，青烟行未已。\n朝来忽去我，秋风动衣袂。\n试问安所之，笑指千峰裏。\n秋晚当相寻，结伴入层翠。",
        "dynasty": "宋",
        "collection_info": null
    },
    {
        "uuid": "dfafa1ce3b113d49dc3271bd94063023",
        "title": "赠吴世承",
        "author": "释德洪",
        "content": "吴郎气高明，温然见标格。\n文章当世家，风流走上国。\n清谈落玉麈，醉袖余诗墨。\n一种富贵韵，绿髮映坐客。\n便觉儒生寒，枯衰酸冻色。\n解来古招提，炉香伴禅寂。\n宗之果潇洒，壁门应夜直。\n岁晏或来归，共理登山屐。",
        "dynasty": "宋",
        "collection_info": null
    },
    {
        "uuid": "280c097a173b1a72c4682a82a4bfe3b7",
        "title": "次韵寄吴家兄弟",
        "author": "释德洪",
        "content": "朱门连属南昌郡，东湖褒贤拔高峻。\n西山卷帘入栏楯，富贵遮人不容进。\n我初见之不敢瞬，吴家诸郎特风韵。\n戏语嘲之终不愠，笔锋落处风雷趁。\n冰华百番一挥尽，红粧聚看眼波俊。\n一堂喧阗客懽甚，大厦吞风檐月近。\n君看渥洼本龙孕，俗马那能着神骏。",
        "dynasty": "宋",
        "collection_info": null
    },
    {
        "uuid": "48ef4a015e9d1766a0c8ca1388536ed0",
        "title": "香城怀吴氏伯仲",
        "author": "释德洪",
        "content": "西山遭雾雨，形胜久抑鬰。\n云开谁使令，千峰为子出。\n骨瑛淡如秋，谈笑极强倔。\n扶提登高阁，慷慨问陈迹。\n特欣昙显醉，不受澄观律。\n加额想诸郎，豪气洗寒乞。\n新庄花成轮，春生梦蝶室。\n清境乃不游，万壑同称屈。\n洪崖清不杀，笑傲时出没。\n路逢骑雪精，挟以两橘栗。",
        "dynasty": "宋",
        "collection_info": null
    },
    {
        "uuid": "3e39c65281c1ebe52814a837b41950e0",
        "title": "大雪晚睡梦李德修插琼花一枝与语甚久既觉作此诗时在洞山",
        "author": "释德洪",
        "content": "穷年踏黄尘，旅卧每自鄙。\n此山颇岑寂，饮食亦清美。\n瘦藤当一折，且作终老计。\n晓堂看春雪，秀色浄窗几。\n炉暖倚蒲圑，颓然成坐睡。\n君从何所来，会我清梦裏。\n琼花斜袅帽，眸子湛秋水。\n伊予杂懽笑，应阿竟何事。\n忽然长揖去，惊觉在千里。\n人生孰非梦，安有昏旦异。\n心知目所见，历历皆虚僞。\n他日或相逢，何殊开睫寐。\n此诗当见渠，一展笑相视。",
        "dynasty": "宋",
        "collection_info": null
    },
    {
        "uuid": "2a61d2d98e343be12489623398664f01",
        "title": "汪履道家观所蓄烟雨芦鴈图",
        "author": "释德洪",
        "content": "西湖漠漠生烟雨，浦浦圆沙鳬鴈聚。\n今日高堂素壁间，忽见西湖最西浦。\n翩翻两鴈方欲下，数隻飘然掠波去。\n独余一隻方稳眠，有梦不成亦惊顾。\n萧梢碧芦秋叶赤，青沙白石纷无数。\n我本江湖不繫舟，尔辈况亦江湖侣。\n令人便欲寻睿郎，呼船深入龙山坞。",
        "dynasty": "宋",
        "collection_info": null
    },
    {
        "uuid": "2c6f4d7dc712eda8bf96399a18cd110b",
        "title": "苏子平汪履道试李潘墨",
        "author": "释德洪",
        "content": "南阳国师古禅伯，玉殿以棋聊戏客。\n客虽四海棋绝伦，我解两奁俱用黑。\n侍臣大惊帝微笑，客亦袖手吁莫测。\n黑中优劣自能分，正似苏汪今试墨。\n老潘气韵凌阿寛，二李不平有矜色。\n坐令好事旁舍郎，瞠视无言受巾帼。\n我非南阳不能辨，以手扪头空嘆息。\n径当相携诣瞽叟，夜半一辨须明白。",
        "dynasty": "宋",
        "collection_info": null
    },
    {
        "uuid": "2a211d35548a7a510468fcd08bc7b9a8",
        "title": "隆上人归省觐留龙山为予写起信论作此谢之",
        "author": "释德洪",
        "content": "芙蓉阿隆耽两耳，急性天然缓如苇。\n怀亲径归不肯留，少留龙山今月矣。\n新交未数故人稀，睡足明窗临棐几。\n管城落帽为微笑，便觉金光走龙尾。\n试校鹅经拂硬黄，传此宝书千余纸。\n纸光叶叶揭筠膜，字工戢戢行冻螘。\n胜公昔读龙宫文，百本妙谈此其髓。\n流落人间今几年，此去西天十万里。\n我寄闲房古寺中，阆风着毡自当止。\n自非道人三昧力，此书何以能至此。\n炷香一读万缘空，海印发光初按指。\n愿君垢尽鸡出燖，亦于此法信根起。\n生生要续无尽灯，照了无明痴种子。",
        "dynasty": "宋",
        "collection_info": null
    },
    {
        "uuid": "0f8f0b41a6977f85f84f825107b35436",
        "title": "送元上人还桂阳建转轮藏",
        "author": "释德洪",
        "content": "赵州饱丛林，懒墯亦惯便。\n起步作欠伸，藏经终一遍。\n投子犹可骇，手足未舒展。\n但于数字中，演出五千卷。\n两翁古禅伯，措置令人羡。\n安知尘尘中，法轮常自转。\n无数妙章句，函匦金碧昡。\n芥子瑠璃瓶，历乱齐发现。\n颇怪老龙华，底事别营建。\n幻出诸鬼物，奇状分百变。\n疾驰并推毂，过目等飞电。\n万众初错愕，熟视生悲恋。\n譬如观写照，笔下出眉面。\n争贵纸上容，活者反弃贱。\n乃知像教末，妙理蔽浮浅。\n要令齿髮辈，种性受熏炼。\n元禅今南归，酬此夙所愿。\n我作送行诗，败墨磨破砚。\n诗成一大笑，相顾春风软。\n会看出谈笑，错落照深殿。\n想见午梵清，随喜时遶漩。",
        "dynasty": "宋",
        "collection_info": null
    },
    {
        "uuid": "9c4b2b0304df1faf3b8e52e20072bd37",
        "title": "赠净上人",
        "author": "释德洪",
        "content": "金华上人牧羊伴，来寻江南好山看。\n西湖毛骨漱秋光，野鹤精神照冰段。\n嗟余尘事苦相覊，槁项苍颜老路岐。\n二年来往南州浦，古寺閒行三见之。\n生涯初不受尘垢，到客跏趺听秋雨。\n玉轴已閒经半掩，银叶未寒烟一缕。\n云泉佳处包当解，未暇从人觅钱买。\n不嫌高笑常垢污，与子俱载归东吴。",
        "dynasty": "宋",
        "collection_info": null
    },
    {
        "uuid": "15536d731ba6d2f0e0f729be56ec68c2",
        "title": "赠器之禅师",
        "author": "释德洪",
        "content": "器禅鄱水来，一钵自笑傲。\n偶然家此山，十见青林槁。\n寒骨耸诗律，枯笔作行草。\n韵如绛阙容，日月不能老。\n伊余曾闻名，再见遂倾倒。\n情高付无求，语妙知有道。\n兹山得君居，便觉山愈好。\n何时卜东岩，邻径云共扫。\n时时从君游，吐词觅遗藁。",
        "dynasty": "宋",
        "collection_info": null
    },
    {
        "uuid": "4af291fa6602403341cbeb707d3b10af",
        "title": "秀上人出示器之诗",
        "author": "释德洪",
        "content": "川原积雨收，余阴阁新晴。\n一宿古兰若，归梦有余清。\n清辰起危坐，笑看烟缕横。\n读此阿师诗，秀丝出盆明。\n中有众谷髓，气和李骑鲸。\n遥知落笔处，遶纸风雷生。\n世无欧阳公，意气相倒倾。\n岂当弃置此，终老黄茆坑。\n云居道疑大，上蓝持简精。\n藉渠一笑起，颓纲相拄撑。\n秀也旧不识，一见气不矜。\n索诗亦不恶，写此抑鬰情。\n持以示流辈，试令俗眼惊。",
        "dynasty": "宋",
        "collection_info": null
    },
    {
        "uuid": "b708ead40d082b465b77d191c3d45ee4",
        "title": "送雷从龙见宣守",
        "author": "释德洪",
        "content": "子苍布衣昨日脱，今日便校秘阁书。\n勿惊韩雷相隐显，今来古孙名姓俱。\n君看守道已华国，先生徂徕犹把鉏。\n嗟君六丧寄空馆，富人满前那可拣。\n坏衣悬鹑无一钱，想像郭公四十万。\n青云故人气如春，解令寒谷生和珍。\n江浦买舟春水生，片帆何日到宣城。\n府中若见空青老，从渠为觅诗遗藁。",
        "dynasty": "宋",
        "collection_info": null
    },
    {
        "uuid": "2492fd623f45d22ff60efc1d6519460e",
        "title": "予在龙安木蛇庵除夕微雪及晨未消作诗记之二首  其一",
        "author": "释德洪",
        "content": "终夕不自寐，老逐客愁长。\n寒威正折绵，归梦不成往。\n萧惊闻打窗，气势颇舂撞。\n地炉对残缸，瓦沟集清响。\n起看雪覆砌，秀色动屏帐。\n归来檐溜滴，坐席初未暖。\n乃知春草微，已出严凝上。\n但余檐卜林，落花和月赏。",
        "dynasty": "宋",
        "collection_info": null
    },
    {
        "uuid": "344a5820056bb89b600ebe23cb227df8",
        "title": "予在龙安木蛇庵除夕微雪及晨未消作诗记之二首  其二",
        "author": "释德洪",
        "content": "元朝喜见雪，一室譁少长。\n新年方下车，故岁已长往。\n和诗如奕棋，时时作头撞。\n知谁径寻我，东墻屐齿响。\n正当稳靠蒲，移几就纸帐。\n宿砚已生冰，呵笔藉和暖。\n一片忽飞来，堕我诗卷上。\n为置石鼎烹，茗饮聊同赏。",
        "dynasty": "宋",
        "collection_info": null
    },
    {
        "uuid": "a71c9768d0d28fd2b531d31b83df0cf4",
        "title": "龙安送宗上人游东吴",
        "author": "释德洪",
        "content": "淮水送君春雨余，刺舟断岸归匡庐。\n江南别我秋天远，轻囊瘦策游西湖。\n君去復来如社燕，我独留滞如贾胡。\n牵衣觅诗亦不恶，怪君儿戏忘髭须。\n平生千偈风雨快，约束万象如驱奴。\n饥来一字不堪煮，乃知弄笔输耕锄。\n不如寻我旧游处，武林清境天下无。\n耐清不得却来此，作诗送君游上都。",
        "dynasty": "宋",
        "collection_info": null
    },
    {
        "uuid": "d7ed0b0d608205b18780e915a15946bd",
        "title": "送充上人谒南山源禅师",
        "author": "释德洪",
        "content": "老源缚屋矶山侧，庐山对门江水隔。\n单丁住山二十年，一等栽田博饭吃。\n诸方说禅如纺车，我口钝迟无气力。\n屋头枯木自安禅，生铁脊梁钉椿直。\n我昔东游曾见之，两颊温然笑涡出。\n到今持梦渡杨澜，浪花漫天浩无极。\n纷纷衲子饱眠卧，面如栀子衣领白。\n年年江北与江南，谁肯端来寻此客。\n爱君今人肺肠古，毛骨含秋眼睛碧。\n能知此老端往寻，处处好山留不得。\n作诗赠君终自愧，君去我留空叹惜。",
        "dynasty": "宋",
        "collection_info": null
    },
    {
        "uuid": "2f0c1ed8a92766a5a76a1f9fb4857c28",
        "title": "高安会谅师出诸公所惠诗求予为赋用祖原韵",
        "author": "释德洪",
        "content": "黄尘踏遍江南岸，矫首无言对河汉。\n故山有屋埋深云，一夜归心掣不断。\n山舟日夜去无休，挽绳欲繫惭无由。\n纷纷世态真一梦，顾我所为如直鈎。\n绿锦江头识谅禅，倾坐高谈象帝先。\n疑君即是僧太白，不然无乃真弥天。\n仙风袭人欲轻举，天容道气出眉宇。\n拥坐衣裳堕不收，山水怀云轻百补。\n我今老倦亦慵参，去死正如三眠蚕。\n相看一笑有佳约，他日同归五老庵。\n人生真若屈伸肘，萍浮梗泛因邂逅。\n料君有胆大于身，未应捜索因诗瘦。\n閒亭夏木初垂阴，相逢还得同携手。\n未见千首万丈光，先看七步才八斗。",
        "dynasty": "宋",
        "collection_info": null
    },
    {
        "uuid": "ac933ec63fb92299e45fdfeb6cae2f2e",
        "title": "次韵汪履道",
        "author": "释德洪",
        "content": "老来渐觉朋侪少，夜室孤禅还自照。\n惟诗垢习未全除，赖有汪郎恰同调。\n尝闻从来以类从，谷风忽作虎应啸。\n交道今嗟张纸薄，老人尝乖少年约。\n与君一笑似三秋，此道长令洞开廓。",
        "dynasty": "宋",
        "collection_info": null
    },
    {
        "uuid": "f8a2e46147d153a0912779c57f0f92e7",
        "title": "次韵李商老匡山道中望天池",
        "author": "释德洪",
        "content": "幽人修水上，春涨冒陂田。\n时时想见之，笑颊微涡旋。\n往来柴桑间，妙语生云烟。\n庐山自高寒，青碧开晴天。\n倚藤望绝顶，风味如斜川。\n我思从之游，子亦当勉旃。\n诗成聊假寐，归梦历层颠。",
        "dynasty": "宋",
        "collection_info": null
    },
    {
        "uuid": "1bafbea0d446c86f4febb03f81e41037",
        "title": "至丰家市读商老诗次韵",
        "author": "释德洪",
        "content": "杨柳护桥春欲暗，山茶出屋人未知。\n冒田决决走流水，小夫铲塍翁夹篱。\n雪晴春巷生青草，烟湿人家营晚炊。\n心疑辋川摩诘画，目诵匡山商老诗。\n夜投村店想清境，蛙满四邻檐月移。\n卧看孤灯心耿耿，呼童觅纸聊记之。",
        "dynasty": "宋",
        "collection_info": null
    },
    {
        "uuid": "5e822d3538ab6f77a6a4e3649981b1e5",
        "title": "送子美友",
        "author": "释德洪",
        "content": "晓痕翠浪行将遍，掠面柔风初剪剪。\n梅颊欺寒底死香，柳眼窥烟皱未展。\n相看感此故意长，欲别忍看春尚浅。\n离情恼人深造次，撩我小诗弄清婉。\n肠断江头无语中，谢郎匹马嘶风远。",
        "dynasty": "宋",
        "collection_info": null
    },
    {
        "uuid": "08c2bffa387af2ccb0d7ecc82bb04c9a",
        "title": "谢安道花坛",
        "author": "释德洪",
        "content": "三月江南春不浅，谢家池上开花苑。\n层坛迸破碧瑠璃，嫩蕊簇成红婉娈。\n一枝两枝和雾白，素娥月下逢姑射。\n十朵五朵照水红，仙姝并立瑶池东。\n人生遇景须行乐，莫使余香散帘幕。\n白雪难逃鬓上斑，金樽且对花前酌。\n醉则傲羲轩，醒则歌尧舜，荣辱是非都莫问。\n风云际会自有时，忠义果然天不困。\n君今还作天涯客，凭栏正遇羣芳拆。\n不插羣英醉上林，人谓少年真可惜。\n明年再献平戎策，顺风高举摩天翼。\n大手亲提却日戈，刈除天下閒荆棘。\n古人养花如养贤，我今说花心亦然。\n栽培直欲助真宰，扶持造化工陶甄。\n时人莫以花为浼，大都自是人情改。\n若使人情长似花，相看颜色年年在。\n谢安道辈真难得，不容蒿艾生墻侧。\n不劳巧手写丹青，不学世人画墙壁。\n灵苗自有天然格，门外溪光长泻碧。\n更向溪光种碧桃，宛然便是神仙宅。\n谢家池馆胜瑶台，浅白深红次第开。\n为报赏花君子道，何须东海觅蓬莱。",
        "dynasty": "宋",
        "collection_info": null
    },
    {
        "uuid": "8f182d0874491f29b196bf80160a8c34",
        "title": "送觉海大师还庐陵省亲",
        "author": "释德洪",
        "content": "老踪沧海珠，道价压千古。\n暮年还东吴，岂不以亲故。\n世衰道陵夷，学者例顽鲁。\n处处如尘沙，纷然不容数。\n但夸谢公子，乃翁堕江渚。\n坐令乳臭儿，高论不少惧。\n安知覆渔舟，甚媿编蒲履。\n大师京国来，秀色见眉宇。\n笑谈出流辈，亦自有佳处。\n怀亲不能休，饮食忘匙箸。\n醉翁乡里贤，安角诵翁语。\n人老尚康健，春寒与秋暑。\n念之凭高楼，白云入瞻顾。\n浩然有归兴，掣肘径驰去。\n遥知到螺江，社林闻布谷。\n迎门一调笑，讙极但摩拊。\n童头想怀橘，衣椹应戏舞。\n聊用慰其心，高追古人步。\n此诗语散缓，细读有奇趣。\n譬如食橄榄，入口便酸苦。\n勿示痴道人，被骂吾累汝。",
        "dynasty": "宋",
        "collection_info": null
    },
    {
        "uuid": "308157850db4c7e81acc6e4f8ac0a6de",
        "title": "送瑜上人归筠乞食",
        "author": "释德洪",
        "content": "蜂房蚁穴天魔宫，青莲忽生楼阁重。\n升堂挝鼓集衲子，争看掣电飞机锋。\n耆年过忧食时至，欲学遣化毗耶翁。\n瑜禅闻之粲一笑，此老变怪惊儿童。\n我当乞行等贫富，欲使胜利传无穷。\n出门掌钵何所诣，胡马旧闻嘶北风。\n霜清月冷动归思，已觉荷山生眼中。\n会看对众捧璎珞，平等心华含太空。",
        "dynasty": "宋",
        "collection_info": null
    },
    {
        "uuid": "b773c9a228bd5e63fd0adff4b2b4ffb7",
        "title": "仇彦和佐邑崇仁有白莲双葩并干芝草丛生于县斋之旁作堂名曰瑞应且求诗敬为赋之",
        "author": "释德洪",
        "content": "宰肉社树阴，岂无天下志。\n用材朴楔间，已有经纶意。\n欲观临大事，必自小者耳。\n彭侯伟杰姿，要是千乘器。\n小邑试牛刀，不满一咲喟。\n仇亦何所为，睡足时隐几。\n原多深夜耕，门有昼眠吏。\n三年爱等母，百里平如水。\n政化不自知，草木发奇瑞。\n论人或多舛，唯天不容僞。\n耿泉岂知忠，元乳岂知义。\n应之捷影响，物有固然理。\n此堂湿青红，宾从时毕至。\n应为文字饮，砚席生佳气。\n□□□□□，□□□□□。\n□□□□□，□□华裾翠。\n吏民起献觞，愿酬太平醉。",
        "dynasty": "宋",
        "collection_info": null
    },
    {
        "uuid": "d2088c824effcaeb02ad44de729f2354",
        "title": "居上人自云居来访白莲社话明日吿归作此送之",
        "author": "释德洪",
        "content": "浮云山尽际，花木迎春晖。\n佳人殊方来，见之消渇饥。\n藉草坐松影，粉香时落衣。\n气貌秀可掬，出语超幽微。\n岩壁钟声寂，山阴花发稀。\n去袂挽莫留，又作瓯峰归。",
        "dynasty": "宋",
        "collection_info": null
    },
    {
        "uuid": "5021f808337b7530c27f130c55fabb45",
        "title": "次韵汪履道",
        "author": "释德洪",
        "content": "君去中秋犹一缺，爽气洗开倍明彻。\n昨夜宵晴独倚栏，露冷鸣廊卷风叶。\n百年客舍熟黄梁，梦境偶逢还偶别。\n谢安拥鼻公岂免，百年死灰我何说。\n故国天涯眼力衰，飞鸟当还倦始知。\n可怜此别秋方壮，未审重来是几时。",
        "dynasty": "宋",
        "collection_info": null
    },
    {
        "uuid": "f01984d08d14ea63272d0e2df1f947b5",
        "title": "予与故人别因得寄诗三十韵走笔答之",
        "author": "释德洪",
        "content": "天不逸羣君独立，洞彻心胸秋色入。\n于中堆积万卷余，笔力至处风雷集。\n刃游理窟无全牛，端与腐儒到固执。\n昔年囊绽露微铓，已陟云梯最高级。\n纵令大醉赋凌云，玄珠闭眼从头拾。\n森张秀骨真神驹，顾盻绝尘那可絷。\n□□亦是个中流，恨不识君只依悒。\n西园道人工文章，览诗愧叹不復习。\n野僧顽钝谁比数，而得听君论轲伋。\n别来三月鄙吝萌，闹闻传习新诗什。\n翻澜妙语惊倒人，气燄霜锋光熠熠。\n此诗初得喜未展，乌鸣下啄鸡得粒。\n初如积水窥落霞，浅碧秾红相间辑。\n又如霜晓听边风，十万军声何翕翕。\n笔锋正鋭物象贫，降旌狼籍诗魔泣。\n嵚嵚太白不得俦，倔强退之自莫及。\n蝇头细字好生书，为君卷束藏幽笈。\n嗟予衰老百无能，园圃自锄瓶自汲。\n人间万事一笑空，流年忽忽将三十。\n形骸念念非昔人，暗中负去何其急。\n朅来蹇剥犹可哂，两眼欲昏愁泪涩。\n擎盂専作口腹谋，骨立侯门听与给。\n旧山归去成蹉跎，半年飘泊留城邑。\n诗源荒涸如废池，浅穴败堤微有湿。\n不量更拟和阳春，枯木钻膏竹沥汁。\n夜楼无语立西风，月华如水清堪挹。\n君居若耶溪水东，我舍秋河半山隰。\n露冷亦应思故人，箧有缇衣余十袭。\n碧光当户应可掬，顽翠撑天空嶪岌。\n捻须落日意无穷，片片催诗暮云歙。\n知君今作蟠泥翁，头角那能久埋戢。\n妙龄素有廊庙具，破衮烦君重补缉。\n我亦东西南北人，从君预可揩杖笠。\n早晚风云际会时，雷震一声龙起蛰。",
        "dynasty": "宋",
        "collection_info": null
    },
    {
        "uuid": "f0bb1ba94b962058931213b863ad29c1",
        "title": "蒲元亨画四时扇图",
        "author": "释德洪",
        "content": "画工妙物无不可，谁能笔端自忘我。\n醉蒲睡着呼不闻，但见解衣盘礴臝。\n起来潄墨滋破砚，霜绡只尺开纨扇。\n点缀四时无不有，但觉眼前红绿眩。\n云破连峰青碧开，林梢时復见楼台。\n断桥落日空流水，为问秦人安在哉。\n春山杳霭知何处，夏木森森蔽云雨。\n秋阴未破雪满山，笑指千峰欲归去。\n看山对客忆蛾眉，客去愁多自不知。\n满眼匡庐看画轴，平生坐媿虎头痴。\n万事浮云定何有，白鹤归来千载后。\n江山长在身世忙，岁月不移舟壑走。\n对此未归心欲折，借君玉斧修圆月。\n会看谈笑满清风，讵使人间畏炎热。",
        "dynasty": "宋",
        "collection_info": null
    },
    {
        "uuid": "eb77526e320199ddb72f25625e69457f",
        "title": "赠阎资钦",
        "author": "释德洪",
        "content": "名都大藩地，英俊蔚如林。\n乌靴青衫中，时见阎资钦。\n风度若英特，杳然自清深。\n借无轩冕意，功名亦相寻。\n合是廊庙具，下僚那敢沉。\n邮亭款夜语，霜清特携衾。\n篝灯伴清对，商略杂古今。\n譬如武库开，错粲森球琳。\n诗工出奇丽，写物意在琴。\n绝如欧阳公，但欠雪满簪。\n句法本严甚，颇遭韩柳侵。\n愿为匿盆麝，耻作跃炉金。\n世无子期耳，广陵谁赏音。\n何当学梅福，九江归云岑。",
        "dynasty": "宋",
        "collection_info": null
    },
    {
        "uuid": "5df000976fe5673f496fefd357a48041",
        "title": "次韵见寄二首",
        "author": "释德洪",
        "content": "心亲出倾盖，气合论夙因。\n久已仰高谊，窃伏淮海滨。\n夫子真自重，不减南国珍。\n笑谈带富贵，翰墨生精神。\n譬如千江月，处处能分身。\n而予续高韵，坐客讥效颦。\n安知磁石针，妙处无陈新。\n思君欲夜话，痛嗟隔城闉。\n熟读寄来诗，秀色摩清春。\n便觉海棠雨，圆吭争滑唇。\n游丝登百尺，飞絮沾泥尘。\n要当为设榻，敷以白氎巾。\n看君把麈尾，抑气思旧申。\n凉肝藉苦语，激烈敢不遵。",
        "dynasty": "宋",
        "collection_info": null
    },
    {
        "uuid": "41a05b6040362420d4058fb5b4df50a6",
        "title": "次后韵",
        "author": "释德洪",
        "content": "平生迈往气，醖造次公狂。\n才高簿书缚，貌和无叹伤。\n君看此风味，自是万夫望。\n利害方焚如，唾笑皆清凉。\n颍皋旧庐在，顷稻连亩桑。\n时以笏拄颊，阻隔如涧冈。\n少陵功名念，看镜毛髪苍。\n长哦和秋雨，旁林更闻螀。\n人生行乐耳，万事付一觞。\n淮南谪天厨，大言忘巽床。\n吾侪本疏拙，阅世忘否臧。\n愿言置此喙，无咎持括囊。\n桂贤供火浴，龟虚得刳肠。\n一蓑烟雨蜗两角，我耕南亩君开荒。",
        "dynasty": "宋",
        "collection_info": null
    },
    {
        "uuid": "98ed102ccc09cbb5ff7e1e82c922c8ed",
        "title": "送通上人游庐山",
        "author": "释德洪",
        "content": "少年四方志，一杖余氎巾。\n朝来过微雨，扁舟买南津。\n庐山冠天下，况復当青春。\n遥知泊星渚，云开苍翠新。\n相看发一笑，瀑布垂天绅。\n虚汉清月上，山空无四邻。\n应怀千载姿，坐榻空埋尘。\n兴来得好语，录寄北山人。",
        "dynasty": "宋",
        "collection_info": null
    },
    {
        "uuid": "f3c23e36b63b1e4573a4870725d53e9d",
        "title": "夏日西园",
        "author": "释德洪",
        "content": "晚庭一霎过暑雨，高林相应山蝉鸣。\n南窗梦断意索寞，床头书卷空纵横。\n蔬畦日涉已成趣，起来扶杖园中行。\n葵英豆荚小堪摘，矮榆高柳阴初成。\n野禽啄果时落地，池塘盖水新荷平。\n归来西屋斜阳在，原舍尚闻舂簸声。",
        "dynasty": "宋",
        "collection_info": null
    },
    {
        "uuid": "7bdec3ed94a1a86dfe0980861a4170e2",
        "title": "廓然送僧之邵武颇叙宗族以自激劝次韵",
        "author": "释德洪",
        "content": "道人秀杰僧中龙，挥斤八极转苍穹。\n虽然削弱不胜服，童稚亦可揕其胸。\n世人徒见例秃髪，安知璞玉混铅铜。\n顾君自是无营者，千山何事来匆匆。\n山衣一披出松际，萧然自有清散风。\n我狂如君不知耻，驽力亦须追高踪。\n作诗颇亦叙宗祖，秀气杰句争豪雄。\n读之吐舌颈为缩，忠义能尔形于中。\n初如迷径失向背，忽得车首分西东。\n从来惷直失计置，猬头但可衲帔蒙。\n饭余便寝百无事，可以傲视金盖重。\n乃今得名齐物志，激快如鸟初出笼。\n愿君勿復忘此语，他年吾欲观事功。",
        "dynasty": "宋",
        "collection_info": null
    },
    {
        "uuid": "0774ca2d10bba6bee68d37ca81d861e8",
        "title": "自豫章至南山月下望庐山",
        "author": "释德洪",
        "content": "扁舟秋晚离南浦，片席揺风望新渚。\n扬澜大浪晴拍天，南山窈窕开莲宇。\n倒樯散策一登临，便拟掩关深处住。\n吾生饱食随东南，去亦无求住无取。\n江山得意且题诗，从游况復皆真侣。\n青灯灼灼夜窗深，对床卧听风瓯语。\n忽惊忧患一笑空，便觉此生真逆旅。\n隔岸庐山金碧开，月明尚记曾游处。\n何当乘兴更一游，兴阑却向钟山去。",
        "dynasty": "宋",
        "collection_info": null
    },
    {
        "uuid": "945442b96d21199b1536d4f8eb98ec15",
        "title": "送德上人之归宗",
        "author": "释德洪",
        "content": "湓江万朵真蓝泼，寒空翔舞狂如活。\n白龙擘开苍翠飞，烂银鳞甲千寻发。\n舂岩触石声震山，金石谼洞奏深壑。\n野风吹断蒙山云，松端彷佛遗楼阁。\n中有道人如婴儿，頽然一身无所为。\n而今妙誉走天下，衲子向风争奔驰。\n自嗟匏繫天一角，睫交去梦渺难追。\n何时再拜觐珠玉，激昂吐我胸中奇。\n上人今向山中去，明年应到云生处。\n紫霄峰下如相逢，持我此诗烦寄语。",
        "dynasty": "宋",
        "collection_info": null
    },
    {
        "uuid": "02873ea49fae3cc110c4f2b38590aefd",
        "title": "夏日陪杨邦基彭思禹访德庄烹茶分韵得嘉字",
        "author": "释德洪",
        "content": "炎炎三伏过中伏，秋光先到幽人家。\n闭门积雨藓封径，寒塘白藕晴开花。\n吾侪酷爱真乐妙，笑谈相对兴无涯。\n山童解烹蟹眼汤，先生自试鹰爪芽。\n清香玉乳沃诗脾，抨纸落笔惊龙蛇。\n源长浩与春涨激，力健清将秋气嘉。\n须臾沓幅乱书几，环观朗诵交惊夸。\n一声渔笛意不尽，夕阳归去还西斜。",
        "dynasty": "宋",
        "collection_info": null
    },
    {
        "uuid": "47a14bb5a87beff4446ae4145abca941",
        "title": "赠李敬修",
        "author": "释德洪",
        "content": "荷山锦水灵秀钟，半千嘉运生英雄。\n李郎年少韵洒落，天容道骨轩仙风。\n下帷默与贤圣对，鈎深索隐皆旁通。\n肝肠盘屈疉丽锦，心胸洞彻光玲珑。\n文章气燄长万丈，那应笔梦生春虹。\n桂枝未折白月窟，麻衣尚走红尘中。\n岩僧素有孝基眼，观人虽众无如公。\n昂霄耸壑跬可待，行行不用啼途穷。",
        "dynasty": "宋",
        "collection_info": null
    },
    {
        "uuid": "128cbe1962422abd6aaf67c110ec6305",
        "title": "赠王性之",
        "author": "释德洪",
        "content": "性之自是英特人，唯恐富贵来逼身。\n我非宝公亦识子，地上復见天麒麟。\n眉间爽气照秋色，山水顿觉生精神。\n胸中撑拄万卷读，对客倾泻如崩云。\n不恨子未识和仲，但恨和仲未识君。\n道山归计傥可缓，且復白帢拖红尘。\n他年携我渡弱水，侥倖一看瀛州春。\n诗成笑答千岩响，东崦峰头涌玉轮。",
        "dynasty": "宋",
        "collection_info": null
    },
    {
        "uuid": "6e07435a749e6fcaa56acd91ec560cee",
        "title": "次韵性之送其伯氏西上",
        "author": "释德洪",
        "content": "乃翁纯孝曾种玉，一双秀榦森如束。\n忆昨同舟游邺都，鬓鬚尚带庐山绿。\n只今追想如梦魂，更堪哦子阳关曲。\n霜蹄暂蹶堪一笑，连璧终当照金屋。\n且醉山中浩荡春，锦绣谁同赏云谷。",
        "dynasty": "宋",
        "collection_info": null
    },
    {
        "uuid": "ca50c8305138cfa287c7200a7f2d71e7",
        "title": "次韵余庆长春梦",
        "author": "释德洪",
        "content": "阿环梦回如堕云，砚中玉纤如醉文。\n香囊翠被不復见，华清草木犹醺醺。\n仙郎春光洗怀抱，柔情不断如芳草。\n软风细涨玉横斜，一尾追风北山道。\n词锋落纸磨秋霜，千首今余万丈光。\n从来支遁识神骏，岁月不知君意长。",
        "dynasty": "宋",
        "collection_info": null
    },
    {
        "uuid": "b9d089c6599188842ff5024c4cf6c443",
        "title": "读庆长诗轴",
        "author": "释德洪",
        "content": "韵如春水初含风，秀如兰芽新出丛。\n人间何从有此客，坐令衰老忘龙钟。\n新词锵金纷满眼，妙语屑玉霏无穷。\n读之置卷欲仙去，风度绝似欧阳公。\n儒生寒酸不上眼，江南风流翻手空。\n那知此郎蹶然起，笔端五色回春工。\n只今陛下固天纵，文章星斗悬高穹。\n天生尧舜稷契主，君宜置在明光宫。\n雪中呵手研破砚，诗成一笑天开容。",
        "dynasty": "宋",
        "collection_info": null
    },
    {
        "uuid": "add2c176b619be611175a54687d1d092",
        "title": "同庆长游草堂",
        "author": "释德洪",
        "content": "万株苍烟间，杳然出微径。\n相逢知有得，一笑洗孤愤。\n萧萧半窗雨，终日满风听。\n绿云到巉绝，小立鋭清兴。\n约公我辈人，发此一区胜。\n春工自无私，风力亦强敏。\n柳垂拂掠黄，溪作揩磨净。\n篱间殿寒梅，吴姬发微哂。\n已忻鸟声乐，更爱游丝迥。\n余郎妙天下，气与山岳峻。\n春光纒肺肠，霁月磨风韵。\n诗如画好马，落笔得神骏。\n日斜兴未阑，山穷春不尽。\n更为明日游，踏遍钟山顶。\n旋汲一人泉，峰头煮春茗。",
        "dynasty": "宋",
        "collection_info": null
    },
    {
        "uuid": "d43a33ab47b39fcdf344fc96cc161e0c",
        "title": "庆长出仲宣诗语意有及者作此寄之",
        "author": "释德洪",
        "content": "我有忘年生，气韵亦秀拔。\n岂惟有诗癖，亦醉凌波韈。\n平生慎许可，期期不忍发。\n但余说仲宣，十常在七八。\n袖中出清诗，韵字清到骨。\n遥知亦说我，喜气见鬚髪。\n相思一水间，楚岫出毫末。\n昨夜西风高，凭栏暮天阔。\n识君定何时，目送孤鸿没。",
        "dynasty": "宋",
        "collection_info": null
    },
    {
        "uuid": "30891171f38a84d4e6e8b5d298e8d919",
        "title": "送庆长兼简仲宣",
        "author": "释德洪",
        "content": "君诗秀气终不没，长吉精神义山骨。\n诸公贵人亦识面，想见宗之双鬓绿。\n嗟予弃置卧空山，索寞何人着眼看。\n高轩一日肯过我，夸声万口锋刃攒。\n当时见君喜不彻，喜中便知有此别。\n秋风云帆十幅开，石城浩荡天水接。\n淮南不独江山胜，国士英才从古盛。\n期与高人冯仲宣，小字同联寄我篇。",
        "dynasty": "宋",
        "collection_info": null
    },
    {
        "uuid": "b497136f031b4efe9aa08a6077bf6f09",
        "title": "吴子副送性之诗有老子只堪持蟹螯之句因寄之",
        "author": "释德洪",
        "content": "秋来残暑犹顽赖，推挤不去吁可怪。\n哦君妙语齿颊清，冰壶照人吐精彩。\n绝知此公风味高，想见尊前持蟹螯。\n说禅不用朱藤杖，看月却披宫锦袍。\n大藩衣冠蔚城市，君所过从天下士。\n忘怀一笑饯年华，醉裏千篇是生计。\n相知何必盖须倾，此语荒唐却甚真。\n人生怀抱要磊落，他年相逢是故人。",
        "dynasty": "宋",
        "collection_info": null
    },
    {
        "uuid": "3333299ed669ca690c3eae6bfe0d725a",
        "title": "高氏钓鱼台",
        "author": "释德洪",
        "content": "当时吕望要周室，渭水垂纶恣遗佚。\n后来严陵傲汉家，七里滩头钓月华。\n二贤一旦辞隐沦，当年平步升青云。\n至今踪迹耀经史，千载何人能继此。\n宜阳高人真贤族，构亭仍以钓鱼目。\n时人尽咏钓鱼诗，独我来歌钓鱼曲。\n君不见吴山青，湘水绿，唯爱夏絃春诵声相续。\n以轲雄百氏为丝纶，以周孔六经为饵属。\n遇时伸，不时缩。\n人言君钓鱼，我言君钓禄。\n盛代儿孙满场屋，前春举手得鲸鳌，犹恐主人心不足。",
        "dynasty": "宋",
        "collection_info": null
    },
    {
        "uuid": "302aa483db524abb5467e99f8fcdde0f",
        "title": "李德修以乌兰河石见示",
        "author": "释德洪",
        "content": "乌兰洲塞夏国口，大河天来箭激溜。\n排空但闻地喘吼，势撞石壁欲穿透。\n石坚捍之不肯受，攧雷溅雪喧夜昼。\n千年石骨亦不朽，碎为青红杂怪丑。\n疆埸久空烂甲胄，举觞天子千万寿。\n李侯横槊千骑后，望云赋诗剑碍肘。\n徐涉河流马俯齅，下马得之等琼玖。\n万里来归亦何有，出以示我为拊手。\n笑君儿嬉忘白首，李侯气如春在柳。\n大河西虏置怀袖，君徒自珍世不售。\n敲门那能易升斗，功名偶然梦岂久。\n道人乃尔自薄厚，此石笑汝汝惭否。",
        "dynasty": "宋",
        "collection_info": null
    },
    {
        "uuid": "ec09cc8af65ecff4d4709e51f173199b",
        "title": "次韵君武中秋月下",
        "author": "释德洪",
        "content": "秋光一半去无迹，万里阴晴占此夕。\n书生醉语哦月诗，想见看朱眩成碧。\n白公初携佳句归，便觉草露寒霑衣。\n夜晴兰室亦怀古，领略太白怀玄晖。\n千字一挥纔瞬息，流珠走盘纷的皪。\n故应奇韵自天成，此诗如女有正色。\n风鉴从来别俗氛，吐词句句含烟云。\n坐令一日传万口，不减长吉题高轩。\n君家客皆天下士，放意高谈饮文字。\n江左风流扫地空，今日追游可无媿。\n嗟予秃鬓欲逃名，朅来百虑霜雪凝。\n世间垢习揩磨尽，但余猨鹤哀吟声。\n刘生餐痂亦何美，玄德结𦙤应有旨。\n平生清境吾所嗜，正如翔鸾饮须醴。\n君看清河夜升镜，微云灭尽如磨莹。\n定当先生度青冥，思冷魂澄亦幽兴。\n笑中笔阵横词锋，照人秀色烟茸茸。\n调高未数紫芝曲，酒味且卧黄金钟。\n人生一笑如电掣，岂特山舟藏岁月。\n自惭陋句类无盐，敢并高人天下白。",
        "dynasty": "宋",
        "collection_info": null
    },
    {
        "uuid": "6deeb7aef32a897a89df421fb75aab88",
        "title": "七月七日晚步至齐云楼走笔赠吴邦直",
        "author": "释德洪",
        "content": "锦江风晚吹征裘，幽人诗思遏不休。\n心知无处可告诉，掉臂直上齐云楼。\n凭栏展目时一快，万山奔走趋帘鈎。\n回头下视茫茫者，龟囚蚕缚令人愁。\n楼中夫子神仙流，道容玉颊红光浮。\n少年读书浩江海，回春妙语生笔头。\n致君终使尧舜上，大作一雨苏林邱。\n深山野僧拙笔语，作诗欲赠烦冥搜。\n艰苦思索得箇字，谨用持上君牢收。\n谢安昔与支遁游，及其贵也加绸缪。\n高风气识正相侔，他年身退百无忧。\n復来把臂登此楼，轩渠一笑三千秋。",
        "dynasty": "宋",
        "collection_info": null
    },
    {
        "uuid": "61e2bcf7f1f07ac0d7d8acdf81f8b9ae",
        "title": "王表臣忘机堂次蔡德符韵",
        "author": "释德洪",
        "content": "风埃九陌吹冠巾，冻蚁旋磨无富贫。\n忧患着人骨肉隔，奔势熏天吴楚亲。\n何妨社栎神其拙，壑舟不暇供岁月。\n句法不医霜鬓秋，迩来览镜茎茎雪。\n蔡侯大家言不诬，笔端五色图空虚。\n酒阑耳热题诗处，豪放超逸先锋车。\n古来百局坐奇智，并头暗中争射利。\n对人含笑真含沙，幻影浮屠同一世。\n世味甘于涴蜜刀，舐之割利那可逃。\n痴儿坐守忘啼哭，乃欲避就空勤劳。\n君看秋风秀江叟，枯木形骸外尘垢。\n屋下沙鸥交友同，耳边胜利蚊雷吼。\n水光绿静山青葱，意行回反遭路穷。\n莞然一笑答山谷，忽见幽林小径通。\n我诗赠君无杰句，碧湾明月不可取。\n游人欲上忘机堂，请哦蔡侯醉时语。",
        "dynasty": "宋",
        "collection_info": null
    },
    {
        "uuid": "a14a044ab0da44b23d1c731fe531c9b9",
        "title": "赠巽中",
        "author": "释德洪",
        "content": "道人少小来庐山，水光山色供盘餐。\n坐令山水秀杰气，缭绕胸中成块抟。\n我初未识已嗟骇，夸声万口锋刃攒。\n故人坐上适相值，妙语生我世间欢。\n新诗脱口划如霓，奋毫狂赴龙蛇钻。\n翩翩奕奕出意外，慓然茅屋翻狂澜。\n切疑汤休蹲舌底，又疑醉素戏笔端。\n作诗问君觅奇字，留待老年偎日看。",
        "dynasty": "宋",
        "collection_info": null
    },
    {
        "uuid": "72b79df714f1f230af197f34f3337e2c",
        "title": "寄巽中",
        "author": "释德洪",
        "content": "熏风度南枝，余芳委红绿。\n微云生晚阴，梅雨净林麓。\n穿花莺语迟，翻泥燕飞速。\n遐想幽人居，梦过剡溪曲。\n清声久绝耳，斯怀抱烦燠。\n仰道思弥高，哦诗出凡俗。\n脱屦满户外，轮蹄日相逐。\n吾徒不得人，大法世陵叔。\n智刃剪蒿蓬，利锋挥朴樕。\n念往造前席，初筮不我卜。\n别来空相思，徙倚苍山木。\n悬知清兴多，银鈎堕盈轴。\n愿得三百篇，遗我藏诸椟。\n如彼知音知，价不低金玉。",
        "dynasty": "宋",
        "collection_info": null
    },
    {
        "uuid": "808d8a9ca6a2ab31c071b5a5ab9b7ac7",
        "title": "次韵圣任病中作",
        "author": "释德洪",
        "content": "君诗素雄放，出语秀不俗。\n更读病中吟，清婉犹可录。\n自愧鲁钝者，文字毎见辱。\n有取定乡闾，余事亦何足。\n夫子饱书史，屡晒便便腹。\n蓄深故发远，诗成惊众目。\n我诗虽不少，俗马空多肉。\n赖遇秃毛髮，苟仕安得禄。\n所至有青山，是处堪藏育。\n行当拂衣去，此志吾已卜。\n君须更勉旃，当以谦自牧。\n功成还故乡，竹杖巾一幅。\n永从林下游，此诗无厌读。",
        "dynasty": "宋",
        "collection_info": null
    },
    {
        "uuid": "7483aa2f6b269b1875edcd99ad78b42e",
        "title": "何忠孺家有石如砚以水灌之有枝叶出石间如岩桂状为作此",
        "author": "释德洪",
        "content": "君不见海门比丘海为家，说法光明生齿牙。\n坐令十二缘生浪，幻出定慧青莲华。\n又不见佛图澄师气迈往，披拳山川俱在掌。\n从来身世无二法，勿作情与无情想。\n何如巴邱老居士，声名雷霆喧一世。\n迩来趣味等头陀，山中儿嬉杂童稚。\n宅相天藏公发之，卷帘万山登睫眉。\n粪除得石大如砚，中有傲霜岩桂枝。\n婆娑望之花六出，熟视直气终不屈。\n言不得意以象传，桂枝馨香石介然。",
        "dynasty": "宋",
        "collection_info": null
    },
    {
        "uuid": "83f0561375ae416ca41df618f8aa5f1e",
        "title": "余方登列岫爱西山思欲一游时皋上人来觅诗作此",
        "author": "释德洪",
        "content": "西山层翠长倚天，我来正及社燕前。\n城中高阁时纵倚，妙语已復凌芳鲜。\n方将结伴未有侣，而子乃敢犯众先。\n会当披云乱峰顶，却下濯足寒涧边。\n遥知笑语山答响，诗句时作何必编。\n就岩折桂亦细事，海棠烂熳烧晴川。\n归来仰屋念清境，夜未央兮犹不眠。\n此诗未到已如见，戏为图画人间传。",
        "dynasty": "宋",
        "collection_info": null
    },
    {
        "uuid": "8859e863ca74d2b1db0c18e6271257ec",
        "title": "饶德操营中客世与渊才友善有诗送之予偶读想见其为人时闻已薙髪出家矣因次其韵",
        "author": "释德洪",
        "content": "吾闻彼上人，不惰不精进。\n观其吐词气，人品极爽俊。\n迩来效丹霞，裂冠铲须鬓。\n高才固难容，世议久迫窘。\n想于龙象羣，眉宇发奇韵。\n渊才干国器，美若兵厨醖。\n平生至孝节，初不愧虞舜。\n相逢大梁城，连榻尽底藴。\n如开衡岳云，仰此摩天峻。\n此诗为渠作，崖略见笔阵。\n把玩立东风，料峭应花信。\n明窗小字临，握管腕不运。\n爱君透真境，迈往无顾徇。\n脱身索寞滨，洗我岑寂愤。\n掉头一长哦，语卒意未尽。",
        "dynasty": "宋",
        "collection_info": null
    },
    {
        "uuid": "4fbe334e5ed2d24ee379095e460d24e0",
        "title": "次韵平无等岁暮有怀",
        "author": "释德洪",
        "content": "文章有神惊颖脱，风雷先听毫端落。\n穷年秀气不知休，此盖道余德之粕。\n大人见世当有驭，一枝区区何足托。\n此语令君意自消，双眸新退重重膜。\n鼻端余地大于天，挥斤请看无沾垩。\n吟诗写字到骨清，寓意乃佳工折莫。\n我年十五恃豪伟，废食忘眠専制作。\n人令瑕玷混吞声，将使骇世驱时恶。\n那知任已返吾病，迩来猛省能自薄。\n默唇僻处兀聋痴，十问烦人慵一答。\n聚呵随骂嗟愚狂，不详乃背初心约。\n我不怪君亦不嗔，君独何心惟喜跃。\n人生异趣各有谋，分定那可相更博。\n君不见谪仙历落解全真，月下一尊堂独酌。\n又不见渊明坦率从所好，闷遭五斗相纒缚。\n矧予于世百无求，纷纷固可俱抛却。\n岁月更如秋晚池，草木向枯泉欲涸。\n行看东风颠沛来，又丽繁红入斜蕚。",
        "dynasty": "宋",
        "collection_info": null
    },
    {
        "uuid": "a0a378a7ac7f98be0e620f0609ad17d5",
        "title": "送济上人归漳南",
        "author": "释德洪",
        "content": "密林影羣阴，露叶光翻夕。\n幽人独经行，满院许秋色。\n几年涉岭海，颇亦历佳席。\n迩来寄江寺，痴坐室生白。\n吾家在漳南，万顷苍玉璧。\n何当附舶归，重拂林下石。\n此生一梦耳，梦觉试寻绎。\n倚筇作长啸，万事付鸟迹。\n若有閒中吟，无惜寄飞翼。",
        "dynasty": "宋",
        "collection_info": null
    },
    {
        "uuid": "d061fd17f2ed93bc6807d775f4440e48",
        "title": "送能上人参源禅师",
        "author": "释德洪",
        "content": "我昔游东吴，曾过南山寺。\n一识山中人，知是黄龙子。\n超然精悍姿，晓日出尘滓。\n坐令平生怀，未吐心已死。\n别来今十载，岁月乃如此。\n近闻归南都，老色更丰美。\n遥知君见时，机妙乳生水。\n道眼真鹅王，拣辨不容拟。\n应怪纳饭师，赶逐倒脱履。\n万象争惊吁，虚空笑启齿。\n却归下板头，破衲蒙冻耳。\n他日重相逢，烦君再指似。",
        "dynasty": "宋",
        "collection_info": null
    },
    {
        "uuid": "edba824316f948bc380bb34519dd8a45",
        "title": "夏日雨晴过宗上人房",
        "author": "释德洪",
        "content": "仲夏林木深，古寺雨初足。\n殿阁风瓯鸣，閒庭草空绿。\n小轩试凭几，解箨爱新竹。\n点笔记题诗，粉色不受触。\n道人有佳处，面数良以熟。\n翛然亦无营，来往相追逐。\n此时偶相值，一笑天宇局。\n何当烹壑源，看此粟米粥。",
        "dynasty": "宋",
        "collection_info": null
    },
    {
        "uuid": "41c1ed3c70b1a3608ebf77cb9b307e01",
        "title": "次韵权巽中送太上人谒道乡居士",
        "author": "释德洪",
        "content": "我读瘦权诗，起舞忘华颠。\n疑与霅溪画，句法争后先。\n遥知清啸处，逸气生云泉。\n聊将笑时语，乞与人间传。\n思君发遐想，瘦坐如痴禅。\n便觉香炉峰，青碧开连天。\n太禅十年旧，生计良萧然。\n清辰一钵外，卧有三根椽。\n偷笑痴种子，梦幻供肥鲜。\n钟山领略游，相值衡门前。\n将谒道乡老，巨浪翻吴船。\n想见笑抚掌，衣裾雪花湔。",
        "dynasty": "宋",
        "collection_info": null
    },
    {
        "uuid": "50a0c109128fa4626e5c5f0f86059530",
        "title": "南昌重会汪彦章",
        "author": "释德洪",
        "content": "彦章退然才中人，讥诃唾笑皆奇伟。\n看君落笔挟风雷，涣然成文风行水。\n坐令前辈作九原，子固精神老坡气。\n儒生寒酸不上眼，此郎要是天下士。\n嗟予生计等飞鸟，翩翩吴头復楚尾。\n去年兴废看京华，笑傲清狂人背指。\n君独折简坐致我，迎门欢笑自挈履。\n旧闻牛鸣马不仰，女逐臭夫那有理。\n今年黄花南浦岸，忽然见君失声喜。\n僧房借榻营夜语，灯火照人如梦寐。\n怀中卿相且袖手，翰墨风流聊戏耳。\n行看上书苫块中，凛凛范公只君是。",
        "dynasty": "宋",
        "collection_info": null
    },
    {
        "uuid": "361f29e7129e3c7bb0f03765e23e9412",
        "title": "赠王敦素兼简正平",
        "author": "释德洪",
        "content": "空山无人舟壑移，坐看香烧行篆畦。\n兄弟华轩肯过我，堕甑与箒生光辉。\n着屐登山亦不恶，携被假宿良幽期。\n灯前绿髪映玉颊，风流未数崔宗之。\n夜谈词辩出神骏，顿尘赤兔真权奇。\n我欲置君帅河朔，军前千骑红粧随。\n望云题诗付横槊，玉带锦袍英特姿。\n又欲置君玉堂卧，雾窗棐几春昼迟。\n醉中草制敏风雨，诸公堵立相嗟咨。\n微吟拥鼻笑不语，恐未免尔无多辞。\n为君张灯扫东壁，他日重来读此诗。",
        "dynasty": "宋",
        "collection_info": null
    },
    {
        "uuid": "20b8606c7f15198f4849044b97d6a59f",
        "title": "赠黄得运神童",
        "author": "释德洪",
        "content": "君初髪齐眉，玉颊照秋光。\n诵诗巨万纸，一目俱五行。\n不信同舍儿，所阅随废忘。\n姓名入清禁，诏落铜山阳。\n十三见天子，奏对允且详。\n飜澜诵五经，如水传觥觞。\n环观共嗟异，朱紫如堵墻。\n华裾小旋制，初挂烦宫粧。\n归来汝水濆，夹道万夫望。\n指目无双裔，吟嗄有此郎。\n异态悬睿想，行看登庙堂。\n那知事龃龉，放浪鱼稻乡。\n顾我与君别，忽忽移十霜。\n更逢石门下，美髯如许长。\n抵掌话夙昔，夜语响山房。\n古人当大谬，噪索失其常。\n夫子独何得，坦率追羲皇。\n乃为任重器，愈抑道愈昌。\n作诗以寿君，他日未易量。\n功成径归来，復此山水傍。\n幅巾青杖竹，卒岁以徜徉。",
        "dynasty": "宋",
        "collection_info": null
    },
    {
        "uuid": "daa972af85573012468e592408850d13",
        "title": "秀江逢石门徽上人将北行乞食而予方南游衡岳作此送之",
        "author": "释德洪",
        "content": "筠袁唇齿邦，一水连清碧。\n朝行筠溪边，暮见秀江色。\n忽闻儿童音，乃知身是客。\n独归江上寺，杖笠倚空壁。\n犀颅会四海，香火自朝夕。\n相逢作熟视，面数心莫识。\n但记石门时，笑颊清光溢。\n惊定喜失声，卒语成小立。\n是时夜气清，隙月金蛇掷。\n念君当北行，钵饭从谁乞。\n我虽能少留，秋燕社已逼。\n一懽偶然耳，分首成陈迹。\n他年何处逢，话此空叹惜。",
        "dynasty": "宋",
        "collection_info": null
    },
    {
        "uuid": "4c9a41b00352b30c6c5d18e30fadcb8d",
        "title": "游南岳福严寺",
        "author": "释德洪",
        "content": "生计居然成脱略，投老南来看衡岳。\n禹溪久留困霖雨，低摧闷若剪翎鹤。\n朝来南寻度坡壠，针水秧齐鸟声乐。\n风光融融一都会，鬼祠雄深抱山脚。\n梯空延缘止巉绝，瘦策扶衰意超豁。\n拂云苍杉杂锦石，紫藤绿蔓相连络。\n石桥下视隔人世，但觉岚光翠如泼。\n亭泓无波自绀碧，涧草有香空错莫。\n忽惊梵宇堕林梢，宝势飞翔照深壑。\n欹斜万础盘苍崖，十步一楼五步阁。\n冰柱琼窗不知数，旒苏一一垂帘箔。\n犀颅道人相笑迎，冰雪形容无住着。\n午梵清圆林叶动，天花细雨无时落。\n凭高且復息疲颈，心清别殿鸣风铎。\n云开千里上眉睫，吴楚江山见浓薄。\n𡺸阇如有女正色，春不洗粧秋拂掠。\n紫盖颀然似矜妬，半出晴烟翠棱抹。\n永怀堂堂武津老，天骨开张耳重郭。\n三生来游等儿戏，灵山一会俨如昨。\n他年遗迹旧岩下，拴索犹存众惊愕。\n解云此山增智力，鹏飞天风转羊角。\n江西驹儿快腾踏，青原麒麟亦超卓。\n折足铛中过一生，野蔬数根陈五合。\n故庵遗塔尚依然，行诵神交付冥漠。\n影不出山岂难事，准拟茅斋就林缚。\n退之南迁曾过此，好语夸词杂嘲噱。\n自谓忠诚动岳灵，望碑字字犹精确。\n但余佳处不可状，浪秃霜毫秋色阔。\n东坡唾笑成文章，山川胜处多奇作。\n暮年亦为儋耳游，不一过山山愧怍。\n为君试将说禅口，掉头长吟拥山衲。\n心胸便欲揑荒怪，落纸雷搥散风雹。\n要将杰句酬佳景，未怕山容作颦頞。",
        "dynasty": "宋",
        "collection_info": null
    },
    {
        "uuid": "c1ef9bb139ee323afaa836b4e5597957",
        "title": "福岩寺梦访廓然于龙山路中见之",
        "author": "释德洪",
        "content": "山高夜气催烦暑，竹风为作南轩雨。\n梦随柔橹到西兴，舣舟步入龙山坞。\n萧萧松下逢睿郎，问信远来亦良苦。\n觉来但记谈笑欢，不省懽时竟何语。\n卧看篝灯一点明，岭海茫茫隔吴楚。\n安得却如清梦中，杖履追随长尔汝。",
        "dynasty": "宋",
        "collection_info": null
    },
    {
        "uuid": "4dfc7e3c6a0d2eb67ae85c483cfce593",
        "title": "干上人会余长沙",
        "author": "释德洪",
        "content": "兀坐思归不举头，窗风为我翻书叶。\n众中闻语认乡里，便觉石门寒疉疉。\n云庵已作白塔新，当眼风枝心欲折。\n道人丛林十年旧，古寺青灯夜相接。\n失声方欲问江南，忽忆去年淮上别。\n逃空蛩然闻足音，见子令人解愁结。\n地炉火冷霜月苦，一室諠譁终暖热。\n湘山破晓立俜停，秀抹铅华余积雪。\n故应山亦为余喜，隔岸遥看圆笑靥。\n千岩佳处可同游，明日波晴当理楫。",
        "dynasty": "宋",
        "collection_info": null
    },
    {
        "uuid": "5e12b9d0b7c574a0eca9b2e966a97d48",
        "title": "黄鲁直南迁舣舟碧湘门外半月未游湘西作此招之",
        "author": "释德洪",
        "content": "江夏无双果无双，子云赋工未必尔。\n那知一饭在家僧，真是潜山癞居士。\n春湖白鸥未入手，衣冠林中作蝉蜕。\n平生俯视造物儿，儿顽不省犹相戏。\n罗浮旧游今再游，一念去来开眼睡。\n泊舟隔岸望湘山，应爱烟霏浮幕翠。\n快当着屐上千岩，要看松风迎笑齿。\n公虽妍蚩付一目，定自胸中有泾渭。\n我非破头山下人，闻絃赏音亦风味。\n知君不传西土衣，一龙一蛇聊玩世。",
        "dynasty": "宋",
        "collection_info": null
    },
    {
        "uuid": "f6ed71d2234cb312da7ea59b72473d89",
        "title": "鲁直弟稚川作屋峰顶名云巢",
        "author": "释德洪",
        "content": "只今海上青石牛，曾卧天子黄金屋。\n下看朱紫如堵墻，上前诸公遭抵触。\n眼高四海镜面空，潜山归来巾一幅。\n惭愧君家小冯君，自是河东真鸑鷟。\n文章五色体自然，秋水精神出眉目。\n人间不识但闻名，水非醴泉石非玉。\n江南一峰独高寒，时时笑语云间宿。\n弟兄出处两相高，故作云巢对山谷。",
        "dynasty": "宋",
        "collection_info": null
    },
    {
        "uuid": "792c932cabc5673bc7dcdd7b08ec3729",
        "title": "陈莹中由左司谏谪廉相见于兴化同渡湘江宿道林寺夜论华严宗",
        "author": "释德洪",
        "content": "范韩醉倒眠荒丘，撼之不应民始愁。\n天生公副天下望，雷霆声名塞九州。\n立朝严冷传铁面，坐令鼠辈惊鱼头。\n上前论事伤太直，逆鳞投笏来南陬。\n长沙共渡一水碧，中流笑语惊沙鸥。\n湘西古寺夜对榻，高论自破千人浮。\n华藏法界在掌握，遇缘即宗甘自由。\n世惊海隅在万里，我视阎浮同一沤。\n坐中忽举毗卢印，印海印毛皆徧周。\n大哉此法本无碍，从公一游容我不。",
        "dynasty": "宋",
        "collection_info": null
    },
    {
        "uuid": "46bf5db6260ce081f611e3ac09138dce",
        "title": "赠石头志庵主",
        "author": "释德洪",
        "content": "陜西道人最声价，自与老南相逼亚。\n常恐清尘补缀难，那知乃有如君者。\n争传绝似余杭标，十年梦想空飘飖。\n迩来衡岳祝融下，一见便令人意消。\n道骨清闲神秀彻，湛湛光风磨霁月。\n高谈未了山日斜，篆烟已灭灰如雪。\n平生安得情相似，可怜投分今如此。\n且作山中盛事传，我忘朴陋君忘年。",
        "dynasty": "宋",
        "collection_info": null
    },
    {
        "uuid": "92be60b6654391b73070737aabf4bee2",
        "title": "遇如无象于石霜如与睿廓然相好故赠之",
        "author": "释德洪",
        "content": "西湖睿郎最高道，思之不已令人老。\n道人相逢吴楚间，闻说绝与睿郎好。\n年来学富身转贫，岂特诗胆大于身。\n法朋半是奇逸者，我亦放浪无覊人。\n霜威折绵寒入颊，长廊无人风卷叶。\n寒窗诵读夏日吟，和气坐令寒妥贴。\n笔端解语敏于口，网笺时作龙蛇走。\n烦君清哦当少休，万象乞怜争叩头。",
        "dynasty": "宋",
        "collection_info": null
    },
    {
        "uuid": "2f30e959cba31a48e65756784b219718",
        "title": "石霜见东吴诚上人",
        "author": "释德洪",
        "content": "我寻流水行，忽入霜华谷。\n山阴见幽人，目带湖山绿。\n语温如春风，韵秀自拔俗。\n暗惊枯木堂，栖此一枝玉。\n遥知夜窗深，雪响乱修竹。\n宝书掩残红，佳眠正清熟。\n逸想在西兴，清梦不容逐。\n觉来念行处，小诗欲收录。\n诗成写乌丝，银鈎夺人目。\n棐几着牙籖，兴来还自读。",
        "dynasty": "宋",
        "collection_info": null
    },
    {
        "uuid": "c89782f3d2baa00e5fbab291108f51fa",
        "title": "洽阳何退翁谪长沙会宿龙兴思归戏之",
        "author": "释德洪",
        "content": "何郎西州来，逸气扫秋晚。\n平生贮书腹，中有文武胆。\n材如骆宾王，其直亦不减。\n上书论国事，忌讳失料拣。\n居然为逐客，安免投手板。\n世方例皮相，我亦作白眼。\n闭门古寺中，一榻聊医懒。\n迩来偶病渴，意绪觉萧散。\n颇怀当垆人，楚岫屡欲铲。\n我从山中来，携被夜假馆。\n地炉拥红金，妙语容细款。\n凛然忠义气，不肯受盘绾。\n正恐復一吐，与民作温暖。\n坐觉舟壑走，岁月不可挽。\n人生一梦耳，勿作镜中叹。\n何当结后期，相携游汗漫。",
        "dynasty": "宋",
        "collection_info": null
    },
    {
        "uuid": "384f3b01ddc2422b6d668a4576e531ca",
        "title": "次韵道林会规方外",
        "author": "释德洪",
        "content": "湘山半夜雨，断我西湖梦。\n卧看读书灯，花作扶头重。\n晓窗晴泼眼，倒挂闻么凤。\n起寻殿寒梅，小立幽香喷。\n柳丝不胜绾，笋庭春脉动。\n春色已如许，乐事非一种。\n平生所怀人，忽此笑语共。\n云轩为谁停，危坐山衲拥。\n眼高空丛林，志大骨森耸。\n开怀见赤心，亹亹饱谈诵。\n坐客鹤脑侧，我亦快心孔。\n袖中出新诗，笔力发豪纵。\n风日丽醇酽，黄泥初扬瓮。\n舌根有沧海，潮辩自掀涌。\n何当横枯藤，啮镞追两本。\n吾宗欲颠覆，支者例阘茸。\n君能为我起，逸足王良控。\n我诗如石田，疏理终无用。\n朝来强鉏垦，秃笔时呵冻。\n摩挲铜鍱腹，博君一笑捧。",
        "dynasty": "宋",
        "collection_info": null
    },
    {
        "uuid": "d81937fb50b08100d0df305e12edc179",
        "title": "孜迁善石菖蒲",
        "author": "释德洪",
        "content": "溪毛数叶一寸碧，风姿底事能清癯。\n戏将红玉旋螺石，共置雪色花磁盂。\n沙泉甘滑见毛髪，时时酌以浇根须。\n苍然棐几明窗下，五月秋色磨肌肤。\n已忘身世在南岳，勿觉梦寐游西湖。\n遥知夏木午阴静，篆畦半破烟舒徐。\n莫翁睡足百事懒，相看微笑依圆蒲。",
        "dynasty": "宋",
        "collection_info": null
    },
    {
        "uuid": "7d87f64ec0d28132f0fd16ed9d9fb55b",
        "title": "余作进和尚舍利赞迁善见而有诗次韵",
        "author": "释德洪",
        "content": "进公事业颇拔俗，欲凭妙语招遗魂。\n文章种性欠疏理，焦芽故态何足论。\n心知高人笑谀墓，抱羞无地容逃奔。\n佳章忽来生喜气，风轮载我登昆崙。\n徐观笔力作波险，正与醉素争弟昆。\n山高水深世听莹，爱子赏音知道门。",
        "dynasty": "宋",
        "collection_info": null
    },
    {
        "uuid": "6ab10109db1365d74f3e8df57c967a8b",
        "title": "次韵莫翁丰年断",
        "author": "释德洪",
        "content": "此山分得僧中龙，独论悬断今年丰。\n定知胸次有造化，是非饱更田舍翁。\n清晨一雨符君说，喜如初得丹砂诀。\n精神矍铄口垂涎，一饱可期扶病劣。\n老来百事不如人，但愿𥝧稏秋如云。\n莫如往年水车联，龟兆坼出生黄尘。\n莫翁心地绝榛卤，圆中规而方中矩。\n千偈平生如建瓴，此诗可意真时雨。\n我诗脱口酬未当，只欲与君凭阁望。\n万顷连天绿锦光，舞浪崩腾似春涨。",
        "dynasty": "宋",
        "collection_info": null
    },
    {
        "uuid": "4b99c45379200b0ae6100fa0705f2032",
        "title": "喜会李公弱",
        "author": "释德洪",
        "content": "韵如风蝉蜕尘垢，气如春容在杨柳。\n风流翰墨俱细事，自是吾家道门友。\n十年契阔挂梦寐，一见令人忘白首。\n况在祝融眉额间，青碧连天雪晴后。\n冷斋拨炉闻夜语，雪灰消尽红金斗。\n君才合在台阁间，簿书堆中不应有。\n且置玉堂风雨笔，来试牛刀霹雳手。\n民姦吏滑本有神，到君难藏如鼻口。\n卧驼忽起便过人，再拜当为乃翁寿。\n此诗乘怒勿示人，愿君低回为遮丑。",
        "dynasty": "宋",
        "collection_info": null
    },
    {
        "uuid": "011d34feb60657698df7caf4d34c3cfb",
        "title": "次韵超然送照上人归东吴",
        "author": "释德洪",
        "content": "萧寺霜晴日初吐，曦光烟翠横深坞。\n经行迟立望吴山，气势飞翔争入楚。\n山中有客冰雪姿，十年不听吴邦鼓。\n忽然曳杖出山去，安禅后夜知何处。\n石龛看月莫降龙，栗林暮过应衝虎。\n此生聚散等浮云，可怜俯仰成今古。\n吴江一色成瑠璃，有寺正临江上住。\n他年法眼照人天，赠诗记取南州祖。",
        "dynasty": "宋",
        "collection_info": null
    },
    {
        "uuid": "77fb64051d239e10716de32748fc7b49",
        "title": "金华超不羣用前韵作诗见赠亦和三首超不羣剪髪参黄蘗  其一",
        "author": "释德洪",
        "content": "胸中蓄奇为谁吐，闲卧湘西云一坞。\n兴来落笔如崩云，五字凭凌气吞楚。\n我诗望见倒降旗，攻之何必更鸣鼓。\n独对湘山夜色晴，万壑千岩最幽处。\n卧要明月听松风，为君哦此文中虎。\n此生身世付一戏，安用声名照千古。\n知君大用参黄蘗，三篾束腰随处住。\n何当峰顶结茅庐，要看掀髯呵佛祖。",
        "dynasty": "宋",
        "collection_info": null
    },
    {
        "uuid": "7fb36161a7cce381f1b9d6035f777305",
        "title": "金华超不羣用前韵作诗见赠亦和三首超不羣剪髪参黄蘗  其二",
        "author": "释德洪",
        "content": "道人秀发兰牙吐，家在金华最西坞。\n不从大士携画轴，一筇千里来游楚。\n评诗结髪师浣花，论字童牙夸石鼓。\n我皆不能但知爱，亦似胸中有佳处。\n气韵翛然松上鹤，意态索寞穽中虎。\n却于翛然索寞中，诗句时时出奇古。\n乃知笔力有神助，三峡迅流辄于住。\n疑非蓬髪休上人，定是秃头杨德祖。",
        "dynasty": "宋",
        "collection_info": null
    },
    {
        "uuid": "336ac02512198bb2b80a2ea8c5a159f4",
        "title": "金华超不羣用前韵作诗见赠亦和三首超不羣剪髪参黄蘗  其三",
        "author": "释德洪",
        "content": "赤河沙泉自吞吐，北崦疏钟答南坞。\n凭栏试诵鹏鸟文，洛阳少年亦翘楚。\n当时七国犯谋议，睢阳不復闻鼙鼓。\n时更事往空流水，豪魂英魄知何处。\n金华衲子如玉清，温粹愈恭如履虎。\n明章秀句出仓卒，慷慨山川弔前古。\n篇篇秀发春欲酽，便疑造化毫端住。\n不须众口夸昼公，苕溪君作中兴祖。",
        "dynasty": "宋",
        "collection_info": null
    },
    {
        "uuid": "9c61458223f9a1428146528b26997a82",
        "title": "復用前韵送不羣归黄蘖见因禅师",
        "author": "释德洪",
        "content": "幽寻忽觉暗香吐，竹西知有梅花坞。\n一枝试摘与君看，念君明日当离楚。\n戞然飞去若惊鸿，弃掷自嗟如卧鼓。\n遥知旅枕生清梦，梦到江南春好处。\n苍杉拂云烟翠深，为弔大雄山下虎。\n我识山中因褊头，骨目清坚貌淳古。\n便欲閒提折脚铛，柏子庵边结茅住。\n行看谈笑起云门，海上横行如乃祖。",
        "dynasty": "宋",
        "collection_info": null
    },
    {
        "uuid": "1502d33e8b449ad464b18aa9f5d810e7",
        "title": "送瑫上人奔母丧",
        "author": "释德洪",
        "content": "黄梅为法去，睦州缘母归。\n两事世难兼，二老其敢违。\n君看去留意，日月争光辉。\n子方童牙中，已喜家翠微。\n既长游四方，万里孤云飞。\n方将追新丰，冰雪横锋机。\n讣音輙僵卧，声吞泪沾衣。\n平生哺乌情，栖风无定枝。\n大江浪如山，飞棹不可追。\n要当济安流，龙神严真威。\n一杯春露香，仰荐天地慈。\n更期办白业，慰此罔极悲。",
        "dynasty": "宋",
        "collection_info": null
    },
    {
        "uuid": "f82b6b8432d674d254aa4966251e246f",
        "title": "送朱泮英随从事公西上",
        "author": "释德洪",
        "content": "文如水行川，气如春在花。\n挟书随乃翁，千里游京华。\n人生少年乐，于子何以加。\n上庠阅英俊，过目知等差。\n君才固逸羣，如金浑泥沙。\n明年对殿陛，落笔翻龙蛇。\n遥怜绿槐阴，绛帐张红霞。\n金门看跃马，芦鞭作横斜。\n滔滔九衢中，懽情浩无涯。\n驭吏亦傲睨，隐语相嘲夸。\n红粧莺燕语，拭目兴叹嗟。\n知谁乞佳句，骏墨字如鸦。",
        "dynasty": "宋",
        "collection_info": null
    },
    {
        "uuid": "5fb7993178e4056203733ed4c3405d2b",
        "title": "赠王圣侔教授",
        "author": "释德洪",
        "content": "汝江软碧摇寒空，环江玉色罗五峰。\n神奇融结孕千载，于是代出文章公。\n荆公道德辈孔孟，致君勋业伊周同。\n君侯才气真不减，行看接武隆休功。\n妙龄人夸好风节，气压颍汝何其雄。\n曾经大笔战文阵，豪俊莫敢撄其锋。\n老师硕儒玉堂上，争看洒笔回春工。\n果然一日盖天下，声名熠耀驰华戎。\n都城立石传万口，士林矜气横长虹。\n岩僧废弃谁比数，亦復诵咏懽填胸。\n迹微自恨不及识，向风每觉劳双瞳。\n天公恤此慕善者，因遣识面山水中。\n坐令平昔心变灭，譬如尘净余清铜。\n自夸问道陜西老，道人况亦参禅宗。\n与君于法实昆弟，姑留十日游从容。\n拙诗别君无崄句，何从赏我双颊红。\n他年揖让对明主，回顾此会成虚空。\n蹄轮冠盖塞门巷，容我剧笑应无从。",
        "dynasty": "宋",
        "collection_info": null
    },
    {
        "uuid": "2e147ad403963277f8e99095eda0811b",
        "title": "临川陪太守许公井山祈雨书黄华姑祠",
        "author": "释德洪",
        "content": "临川富山水，井山最深幽。\n愧我今日来，自非清散游。\n试问井中龙，吾行汝知不。\n高秋嗜酣卧，此计非良谋。\n晚稻已及穗，一雨足可收。\n曷不跃而起，霈然泻南州。\n要看贤使君，放衙拥黄紬。",
        "dynasty": "宋",
        "collection_info": null
    },
    {
        "uuid": "0506d846b44b3194495656b541149a19",
        "title": "寄蔡子因",
        "author": "释德洪",
        "content": "平生阅诗如阅马，自怜双眼如支遁。\n子因句法马羣空，爽气横秋太神骏。\n上苑花光缠肺肠，西湖霜晓磨风韵。\n较君年少翰墨场，贾生仲舒觉寒窘。\n醉中逃禅亦不恶，况復机锋类庞藴。\n奉身一饭聊自珍，富贵功名苦寻趁。\n凤巢定生五色雏，文章从来论种性。\n嗟余索寞卧空山，多生垢习消磨尽。\n但余欲识天下英，毙蛇脊尾犹一振。\n岁月去人江浪翻，何时仰此摩天峻。",
        "dynasty": "宋",
        "collection_info": null
    },
    {
        "uuid": "3a2c83c1e37cd177be11787eec4b70e0",
        "title": "骤雨",
        "author": "释德洪",
        "content": "雷搥雨骨天为低，行云趋走不敢迟。\n桐英满地谁拾去，花态正颦魂欲飞。\n紫金蛇光谁掣断，堕空万点跳珠乱。\n须臾井滑绀无泥，琉璃骨软争道驰。\n乱红残蕚惊千片，可怜憔悴吴姬面。\n林光草色自连天，残香依约知谁怨。",
        "dynasty": "宋",
        "collection_info": null
    },
    {
        "uuid": "a801786f8840bbe7eb07ceb94b1c5ee0",
        "title": "临川康乐亭碾茶观女优拨琵琶坐客索诗",
        "author": "释德洪",
        "content": "小槽横捧梳粧薄，绿罗绾带仍斜搭。\n十指纤纤葱乍剥，紫燕飞翻初弄拨。\n梨园曲调皆品匝，敛容却復停时霎。\n日烘花底光似泼，娇莺得暖歌唇滑。\n圆吭相应啼恰恰，须臾急变花十八，玉盘蔌蔌珠玑撒。\n坐客渐欲身离榻，裂帛一声催合杀。\n玉容娇困拨仍插，雪梅一枝初破腊。",
        "dynasty": "宋",
        "collection_info": null
    },
    {
        "uuid": "c0f2284e5a633c52fc517db360c4227a",
        "title": "南丰曾垂绶天性好学余至临川欲见以还匡山作此寄之",
        "author": "释德洪",
        "content": "我生少小秀不丛，题诗落笔先飞鸿。\n一从废弃脱毛髪，乃与石田樗木同。\n平生百虑湛古井，无復掀涌波春风。\n尚余覻书旧垢习，终日伏桉如哑聋。\n默观前古忠义辈，光明硕大皆人雄。\n闻之恨未目亲历，周行四海如萍蓬。\n猛闻君侯富道义，浩然养就如婴童。\n笔端五色藻造化，经纶事业罗心胸。\n扬清激浊出天性，英声不减狄梁公。\n一节直走汝水上，回首弊箒香炉峰。\n徘徊一月不及见，痴坐掩扃知命穷。\n霜清昨夜兴飘忽，匡山落我清梦中。\n吾身去住本无繫，便欲登舟而向东。\n再惟君侯未我识，恨遗他日山水重。\n作诗愿见亦不恶，谷风从虎云从龙。",
        "dynasty": "宋",
        "collection_info": null
    },
    {
        "uuid": "2ad6acb2e25cb9cc20709b460614d969",
        "title": "再游三峡赠文上人",
        "author": "释德洪",
        "content": "肉身大士延平公，眉毛如雪声如钟。\n东坡醉眼亦多耳，信口呼作僧中龙。\n坐令玉色烟峦裏，晨钟暮鼓三千指。\n而今滑冷撼不应，青灯白塔临寒水。\n上人谈笑有精色，闻是延平坐中客。\n紫霄峰下曾相逢，别来几何头已白。\n地炉夜语寻前事，当日交游半生死。\n与君等是三眠蚕，浮世百年那免此。\n我寻旧游聊自娱，忽然见君懽有余。\n一笑且从吾所适，后会重来知有无。",
        "dynasty": "宋",
        "collection_info": null
    },
    {
        "uuid": "2976562386bf142a7c6a69d0eb6bb963",
        "title": "泊舟星江闻伯固与僧自五老亭步入开先作此寄之",
        "author": "释德洪",
        "content": "烟霏含空青，向晚望逾好。\n欲行落瀑边，俊鹘屡侧脑。\n偶携白髪禅，步尽青松道。\n孤鸿聊送目，瘦策自扶老。\n甚欲东涧阴，缚屋安井竈。\n我亦个中人，归计嗟不早。\n永愧岩上僧，松鬛和云扫。",
        "dynasty": "宋",
        "collection_info": null
    },
    {
        "uuid": "51f356af4c9fead138bf9f327d5b6d87",
        "title": "会苏养直",
        "author": "释德洪",
        "content": "方忻望庐山，忽见苏养直。\n向来败意事，捉手一笑失。\n澜翻诵新诗，与山争秀色。\n归来对青灯，危坐口挂壁。\n翰林谪仙人，隐显吁莫测。\n正恐骑鱼去，千里作一息。",
        "dynasty": "宋",
        "collection_info": null
    },
    {
        "uuid": "29e2058dad5970a3ef05dd985745caa3",
        "title": "赠癞可",
        "author": "释德洪",
        "content": "可师有奇骨，吐语愕众口。\n秀如出盆丝，媚若春月柳。\n旧咏雪梅词，便觉落渠后。\n抱痾亦同粲，视身一尘垢。\n卧看东溪云，悬瀑激窗牖。\n庐山久无僧，殿阁空华构。\n谁知千岩胜，竟入此郎手。\n我痴世不要，冷落如弊箒。\n但意君可夺，独能容我不。",
        "dynasty": "宋",
        "collection_info": null
    },
    {
        "uuid": "00c98cadf744943c29c6c24e8a5d6b8e",
        "title": "福唐秀上人相见圆通",
        "author": "释德洪",
        "content": "庐山万木春已透，满目春光迎马首。\n北山攫饭借榻眠，一任春山穿户牖。\n道人闻是福唐来，石门曾结游山友。\n相逢未说一笑懽，且忻春色浓如酒。\n何当瘦藤上孤绝，深谷忽惊如锦绣。\n人生超放当趁健，东风已暗藏鸦柳。",
        "dynasty": "宋",
        "collection_info": null
    },
    {
        "uuid": "a89465a8b58c87a288314072f6c518ad",
        "title": "飞来峰",
        "author": "释德洪",
        "content": "意行忽出门，欲留聊植杖。\n云开飞来峰，岿然眉睫上。\n气势欲翔舞，秀色无千嶂。\n万物皆我造，何从有来往。\n大千等毫末，古今归俯仰。\n心知目所见，皆即自幻妄。\n如窥镜中容，容岂他人像。\n颇怪胡阿师，乃作去来想。\n此意果是非，一笑声輙放。\n且復临冷泉，举手弄清涨。",
        "dynasty": "宋",
        "collection_info": null
    },
    {
        "uuid": "7611701a2c2818f03555933a9032617d",
        "title": "崇因会王敦素",
        "author": "释德洪",
        "content": "眼高四海语英发，自应文章有家法。\n金陵地肺山川骄，要君诗句时弹压。\n东来藉甚名誉传，景星瑞鸟人争先。\n忽惊华气倾坐客，但觉人品春湖前。\n一杯春露容同啜，更看归舟登一叶。\n遥知笑语散惊鸥，万顷烟波上眉睫。\n念君怀中有卿相，何时摸苏一唾掌。\n要看儒林万口夸，文公诸郎能世家。",
        "dynasty": "宋",
        "collection_info": null
    },
    {
        "uuid": "43ba67b65b0c02daa17eca0e6be05a52",
        "title": "闻端叔有失子悲而庄復遭火焚作此寄之",
        "author": "释德洪",
        "content": "一子被夺去，囷廪遭火焚。\n冷官寄僧舍，僮仆卧朝昏。\n平生五色笔，落纸生烟云。\n文章竟何用，袖手声一吞。\n东坡昔无恙，豪俊日填门。\n君如汗血驹，胆气终逸羣。\n坡今骑鱼去，众客亦缤纷。\n翩然淮海上，霜鬓此身存。\n我亦识坡者，一见等弟昆。\n乃知水与乳，自然和不分。\n心期营一笑，发君双颊温。\n那知堕机穽，面上余唾痕。\n我公佯瞌睡，嘲诮了不闻。\n遥知读此诗，拊手髯一掀。",
        "dynasty": "宋",
        "collection_info": null
    },
    {
        "uuid": "60408dff13b75c096196a18064447452",
        "title": "七夕卧病敦素报云道夫已至北山迟迟未入城其意耽酒用其说作诗促之",
        "author": "释德洪",
        "content": "去年钟山今夕晴，二豪兴发来扣扃。\n开轩咄嗟办法供，一味万壑松风声。\n頽然意适相枕卧，便觉语笑纷先争。\n我方小立倚风槛，君忽蹶起孤髻撑。\n今年此乐堕渺莽，维摩卧疾毗耶城。\n乌衣郎亦憎俗子，闭户卧看星河横。\n美髯和易坐畏暑，扁舟散髪歌月明。\n遥知君定宿浮玉，诗狂欲跨横海鲸。\n传闻已至蒋陵坞，留滞未归宜一抨。\n连床夜语久不理，砚席忍垢珠网生。\n乃尔弥日復信宿，不为万顷无浊清。\n推挤不去有深意，恋此百瓮郎官清。\n瓮边被缚真有道，酒后耳热良高情。\n不嫌折简苦招唤，要看款段兀醉酲。",
        "dynasty": "宋",
        "collection_info": null
    },
    {
        "uuid": "11fcf9d804c0e96abbae9099c2c37d5b",
        "title": "冬日显宁偶书二首  其一",
        "author": "释德洪",
        "content": "山舟不肯留，白髪日夜益。\n晓窥青铜光，乃觉朱颜失。\n故人半凋零，行吟百忧集。\n旧山天尽头，岁晏衰眼力。\n高枕此山泉，比兴復何日。\n百年暗相惊，奔忙如瞬息。\n乔松亦已尘，仙术无烦乞。",
        "dynasty": "宋",
        "collection_info": null
    },
    {
        "uuid": "10646ca37b285ed808df9e0fc78bf256",
        "title": "冬日显宁偶书二首  其二",
        "author": "释德洪",
        "content": "礼法日荒芜，坦率日增益。\n唯余枯藤枝，起坐不相失。\n山枕孤云归，林寒倦鸟集。\n爱此亦题诗，钝涩见才力。\n乃知衰老来，全殊少年日。\n劳生知几何，万事归嘆息。\n鈯斧好濯磨，当就阿谁乞。",
        "dynasty": "宋",
        "collection_info": null
    },
    {
        "uuid": "c9fb7a98ccdbae85bbb9ec16d090034d",
        "title": "和灵源寄莹中",
        "author": "释德洪",
        "content": "此来渐觉身无累，欲学灊溪讳名氏。\n钟山万顷独经行，山日松风吹冻耳。\n闻有僧从法窟来，当锋戏作横机试。\n探怀示我妙伽陀，两翁回互偏中至。\n乃知道德无贫贱，□□相求亦相契。\n妙谈何日看挥斤，此老鼻端有余地。",
        "dynasty": "宋",
        "collection_info": null
    },
    {
        "uuid": "25ab009e905ff88a7a0f0d8158f88b51",
        "title": "王敦素李道夫游两翁轩次敦素韵",
        "author": "释德洪",
        "content": "茅檐分首纔信宿，佳句俄惊照云谷。\n两翁諠閴姑置之，银鈎勒出鬼神哭。\n识君笔力回春工，妙语天成绝雕劚。\n是时秋阴泼庭户，微月珑璁隔寒竹。\n便觉玉川照映人，譬如六月失三伏。\n深云开轩亦不恶，窗户青红照林麓。\n方欣杖履日追随，渐喜并崖村路熟。\n平生与山寔神会，戏语嘲词杂山绿。\n要当终副此轩名，绝境于君岂宜独。\n悬想青灯夜对床，香火净缘期昔夙。\n此诗烦寄谪仙看，要使轩渠笑捧腹。",
        "dynasty": "宋",
        "collection_info": null
    },
    {
        "uuid": "fcb0aa027740fd42e4f590115a024341",
        "title": "奉陪王少监朝请游南涧宿山寺步月二首  其一",
        "author": "释德洪",
        "content": "朝为北山游，暮作南涧宿。\n此生亦何幸，称心良易足。\n青灯委昏花，笑语暖幽独。\n月出东南峰，升此一轮玉。\n开扉发清啸，意行无涧谷。\n胜韵高摩空，妙语清到骨。\n亲朋万石门，门吏千钟禄。\n如何饭薇蕨，衲子相追逐。\n明年守北屏，夜直黄金屋。\n应怀此夕游，梦想亦清淑。\n定有寄来篇，吴笺烦自录。",
        "dynasty": "宋",
        "collection_info": null
    },
    {
        "uuid": "37b28f6ec18b2f52a6f6e9682fd8fc06",
        "title": "奉陪王少监朝请游南涧宿山寺步月二首  其二",
        "author": "释德洪",
        "content": "单衣喜和风，诗眼爱空翠。\n野亭亦翛然，散坐聊倦倚。\n坐久忽闻樵，见视一笑喜。\n那知深林外，曲折见流水。\n幽光弄绀碧，春色泼秀气。\n去为千顷泽，堤柳相妩媚。\n月光方下彻，浮空见頳尾。\n投砾戏惊之，扑摝沙禽起。\n归途望林壑，烟霭隔山寺。\n便如斜川游，岁月亦相似。",
        "dynasty": "宋",
        "collection_info": null
    },
    {
        "uuid": "3ecf3a9838bf65744becfe86c5c2dfc6",
        "title": "浙竹",
        "author": "释德洪",
        "content": "龙孙初长浙江曲，疏影萧萧濯寒玉。\n平生知爱足风流，只有山阴王子猷。\n而今流落苍崖顶，暗换年光乡路永。\n冰敲雪压未应衰，鸾凤不栖空故枝。\n坚干犹堪制长笛，最合宫商胜金石。\n为君吹动镜湖秋，惊起双龙翼小舟。",
        "dynasty": "宋",
        "collection_info": null
    },
    {
        "uuid": "e4d6db4b3756d360539121021f4bfa30",
        "title": "观山茶过回龙寺示邦基",
        "author": "释德洪",
        "content": "北窗赏新晴，睡美正清熟。\n竹鸡断幽梦，朦胧不能续。\n卧闻故人家，山茶已出屋。\n欣然一命驾，妍暖快僮仆。\n千朵鹤顶红，染此一丛绿。\n坐客例能诗，秀句抵金玉。\n携过回龙寺，扫壁为君录。\n逸笔作波险，欹斜不可读。\n坐惊殷床钟，暮色眩双目。\n入关更清兴，市井乱灯烛。\n人生分万途，称心良易足。\n时平且行乐，余宾非所欲。",
        "dynasty": "宋",
        "collection_info": null
    },
    {
        "uuid": "304b8d92fe0f140668de219903f50f19",
        "title": "次韵叶集之同秀实敦素道夫游北山会周氏书房",
        "author": "释德洪",
        "content": "王郎本豪放，富贵缠缚之。\n颇復厌丝竹，来听松风悲。\n叶侯须似棘，谈兵辄纷披。\n恃此文武胆，英气吐北西。\n正直威鬼神，动欲焚滛祠。\n道夫忧国心，造次常念兹。\n事功未入手，愤酒谁共酾。\n正恐追老范，一吐胸中奇。\n秀实气刚大，归宿未易期。\n新诗弄清婉，霜晓临湘湄。\n钟山冠世境，登赏乃所宜。\n林间见隐者，面有无求姿。\n不必问贤否，但读诸公诗。\n我无支遁才，敢逐王谢为。\n推挤幸不死，岂非怜其痴。\n一昨阅诗战，望见仆旌麾。\n今能犯矢石，居久气自移。",
        "dynasty": "宋",
        "collection_info": null
    },
    {
        "uuid": "5de1db843eba7045962166af9f1c77a9",
        "title": "洪玉父赴官颍川会余金陵",
        "author": "释德洪",
        "content": "迂疏世不要，冷落眠山寺。\n空山断往还，落花自流水。\n平生所怀人，那料千里至。\n懽极看屋梁，通夕不成寐。\n晓从城郭来，山亦为余喜。\n登门见眉须，已觉增爽气。\n洪徐皆人龙，论议例英伟。\n君于二老间，妙语发温粹。\n胡为下僚中，混此万乘器。\n摄衣愿从君，举步惧推鄙。\n安知出爱忘，剧谈略势位。\n便欲携与东，载我以船尾。\n予生分奇蹇，事事得败意。\n独于天下豪，未识已神契。\n天公亦见怜，以此厚我耳。\n西湖今古胜，前辈风流地。\n风月久干没，画舫谁料理。\n行当入君手，想见饱风味。\n不得陪清游，起坐终夜喟。\n定有湖上诗，无辞远相寄。",
        "dynasty": "宋",
        "collection_info": null
    },
    {
        "uuid": "d429bb7ac3409f28ce2abb2f64ca1bd0",
        "title": "珪粹中与超然游旧超然数言其俊雅除夕见于西兴喜而赠之",
        "author": "释德洪",
        "content": "蜀客快剧谈，风味出讥诮。\n众中闻巴音，必往就一笑。\n道人西蜀来，风度又高妙。\n吾家长头郎，高蹈万物表。\n平生少推可，说子不知了。\n吾初意魁梧，一见殊短小。\n篝灯款夜语，每毎犯吾料。\n貌和华林风，气爽霜天晓。\n坐令岑寂中，绝尘追騕褭。\n君看显与讷，出蜀亦同调。\n竟如众星月，声光泼云峤。\n子亦当加鞭，岁月一过鸟。",
        "dynasty": "宋",
        "collection_info": null
    },
    {
        "uuid": "7f165bc47ff7c6e2d4bd75ba391ac80a",
        "title": "陈莹中自合浦迁郴州时余同粹中寓百丈粹中请迓之以病不果粹中独行作此送之",
        "author": "释德洪",
        "content": "我怀希夷老，如哑无处诉。\n忽闻得生还，失声喜能语。\n想见如镜中，仙风拂眉宇。\n欲问华严宗，忽觉隔吴楚。\n摄衣出从之，久疾恐顿仆。\n佳哉蜀道人，精爽驰揵武。\n殷勤愿偕行，得书即径去。\n我生百无求，青山满门户。\n公卿一□□，掉头不回顾。\n斯人独难忘，自不知其故。\n夙昔当问佛，□□亦法侣。\n达书理故事，已办住山斧。\n太虚吾斧柄，能□□收取。",
        "dynasty": "宋",
        "collection_info": null
    },
    {
        "uuid": "ebce25fd66f3d78fd2df7406166f3cbe",
        "title": "同敦素沈宗师登钟山酌一人泉",
        "author": "释德洪",
        "content": "钟山对吾户，春晓开烟鬟。\n白云峰顶泉，绀碧生微澜。\n经年未一酌，对客愧在颜。\n两翁亦超放，瘦策容跻攀。\n大千寄一瞬，境静情亦闲。\n是时天惨憺，佳处多遗删。\n立谈共嘲谑，豪气破天悭。\n临川冰玉清，风流继东山。\n兹游适所愿，但恨无弓弯。\n东阳邱壑姿，痴绝胆亦顽。\n孤坐巉绝处，掉头不肯还。\n天风吹笑语，响落千岩间。\n归来数清境，但觉毛骨寒。\n从君乞秀句，端为刻斓斑。",
        "dynasty": "宋",
        "collection_info": null
    },
    {
        "uuid": "ec8af7817f207a88bf131c01373d7aec",
        "title": "敦素坐诵公衮乌臼树绝句嘆爱不已其诗云三年逐客弄湘流华气遮栏两鬓秋秪有荒寒江上树尚成诗句聚眉头成此寄之",
        "author": "释德洪",
        "content": "我不识公衮，时时见醉墨。\n爱其吐词气，人品极英特。\n君看句中眼，秀却天下白。\n前辈风流尽，尚復余此客。\n世议隘不容，道山归未得。\n三年谪湘楚，妙语敌山色。\n归来大江南，声价长籍籍。\n我亦不覊人，梦境聊戏剧。\n要当径寻君，已办登山屐。\n想见一秃翁，攫攘吾辈侧。",
        "dynasty": "宋",
        "collection_info": null
    },
    {
        "uuid": "a83b0b806cb06a345d9018c3fa209b5c",
        "title": "提举范公开轩面钟山名曰寸碧索诗",
        "author": "释德洪",
        "content": "湖山烟翠层，千叶青莲拆。\n公家莲菂间，如眼不自觌。\n一登功名途，富贵两追迫。\n开轩延爽气，拄笏望秀色。\n钟山盘万丈，云破见尾脊。\n殷勤度邑屋，分此一寸碧。\n升空带青小，撑汉螺髻出。\n我亦个中人，登览增眼力。\n知公寓逸想，喧不碍岑寂。\n给札令赋诗，相顾愕坐客。\n愧无暮云词，涴公雪色壁。",
        "dynasty": "宋",
        "collection_info": null
    },
    {
        "uuid": "75cd38f9c175eb26f84f8375c72c60fc",
        "title": "次韵彦由见赠",
        "author": "释德洪",
        "content": "华亭富文物，最后机与云。\n妙年翰墨场，唾手立奇勋。\n万物鼻一垩，驰扫数挥斤。\n道人出尘者，一见过所闻。\n置之缁衣林，玉石宛自分。\n能将霅溪昼，解追青龙氲。\n超然劲高节，冰雪看此君。\n故应知见熟，玉骨久受熏。\n天眼视浮俗，争奈空煎焚。\n我寻住山侣，识子吴江濆。\n人生各有适，未易分黠嚚。\n风物亦自私，草木俱忻忻。\n何当断岸坞，赓歌苍石垠。\n我诗无杰句，愧子才逸羣。\n此篇颇尚有，句意雅而文。\n把玩值清月，林影白纷纷。\n高怀亦自放，岂以我辈云。\n君看功名事，真如过耳蚊。\n行将挂社籍，莲沼开奇芬。\n劳君读此诗，正如莸与薫。",
        "dynasty": "宋",
        "collection_info": null
    },
    {
        "uuid": "3c2248a876b58f048879d05d622b6d9b",
        "title": "与嘉父兄弟别于临川復会毗陵",
        "author": "释德洪",
        "content": "君家兄弟万人杰，何止才容夸两绝。\n忆昨江南山尽头，西津渡口曾相别。\n君时惨然缞制中，行将扶护归吴越。\n我亦买舟还故山，社燕秋鸿那忍说。\n客中不觉舟壑走，迩来飘忽经岁月。\n毗陵那料又相逢，喜君美髯冰玉颊。\n竹轩堆髻话临川，清论无穷如锯屑。\n意消已觉在秋乡，坐令五月失炎热。\n归来喜甚不成寐，起步空庭听风叶。\n念君姓名悬睿想，吴江未可停舟楫。\n欲看騕褭付王良，相鼎烦君为调燮。\n平生无求任所见，往往撩人面红冽。\n恃君犹作故人看，此诗聊当名纸谒。",
        "dynasty": "宋",
        "collection_info": null
    },
    {
        "uuid": "7f12c2474bbb92cb8f390f16b3b4da20",
        "title": "法云同王敦素看东坡枯木",
        "author": "释德洪",
        "content": "此翁胸次足江山，万象难逃笔端妙。\n君看壁间耐冻枝，烟雨楂芽出谈笑。\n想当郄立盘礴时，醉魂但觉千嵒晓。\n恨翁树间不画我，拥衲扶筇送飞鸟。\n併作玄沙息影图，禅斋长伴炉烟袅。\n王郎自是玉堂人，风流合受莺花绕。\n何为爱此枯瘦枿，嗜好果超凡子料。\n为君援笔赋新诗，诗成一笑尘寰小。",
        "dynasty": "宋",
        "collection_info": null
    },
    {
        "uuid": "a87b57854b796f2254e0ba45f0353a8d",
        "title": "送讷上人游西湖",
        "author": "释德洪",
        "content": "西湖招提三百六，佳气如春在眉目。\n一番雨过吞青空，万顷无波鸭头绿。\n望湖楼阁独自登，烟霏向背攒寒谷。\n想见襄阳孟浩然，此中有句不容续。\n道人生长西山阿，骨清气明韵拔俗。\n久居京国压尘土，一夕归心俊如鹄。\n明窗为君研破砚，落笔转头风雨速。\n龙山深处如定居，就彼结邻容我卜。",
        "dynasty": "宋",
        "collection_info": null
    },
    {
        "uuid": "ee8f4470ebc023452b21cba15bb6cad1",
        "title": "送僧游泗洲",
        "author": "释德洪",
        "content": "浊流一千里，快泻如建瓴。\n解舟东湾桥，昼夜不得停。\n忽惊万顷碧，一举当眼青。\n自推舴艋窗，出步杨柳汀。\n精神觉萧散，鹤雏生翅翎。\n僧伽坐阅世，层崖登青冥。\n生涯亦何有，随处悬盂瓶。\n洗心依老宿，湛意终残经。\n回头大梁梦，尘迹俱凋零。\n余亦厌久客，行趁东扬舲。\n会宿淮山阳，话此遭熏蒸。\n看君新句法，霜刀新发硎。",
        "dynasty": "宋",
        "collection_info": null
    },
    {
        "uuid": "9a114a3153b69e075076e3eaab89618c",
        "title": "余过山谷时方睡觉且以所梦告余命赋诗因拟长吉作春梦謡",
        "author": "释德洪",
        "content": "芭蕉莫寒心欲折，密烛华光清夜白。\n春风吹梦正扶摇，□高堕落银蟾穴。\n青鸾睡稳云委地，桂叶初齐香不□。\n千门万户金碧开，时时忽见如花妾。\n心清别殿闻□□，觉来殷枕哀怨声。\n月廊花影无人问，金鸭香消风□□。",
        "dynasty": "宋",
        "collection_info": null
    },
    {
        "uuid": "f2cc9c93c6bacae231feb58dad71dbd0",
        "title": "郭佑之太尉试新龙圑索诗",
        "author": "释德洪",
        "content": "政和官焙雨前贡，苍璧密云盘小凤。\n京华谁致建溪春，睿思分赐君恩重。\n绿杨院落春昼永，碧砌飞花深一寸。\n门下宾朋还毕集，碾声惊破南窗梦。\n高情爱客手自试，春雾脚萦雪花涌。\n聚观诗胆已开张，欲啜睡魔先震恐。\n我有僧中富贵缘，此会风流真法供。\n定花磁盂何足道，分尝但欠纤纤捧。\n七杯清风生两腋，月胁澄魂谁与共。\n戏将妙语敌甘寒，诗成一弔卢仝冢。",
        "dynasty": "宋",
        "collection_info": null
    },
    {
        "uuid": "5017a1521820ce7f4635234e286f11f1",
        "title": "戒坛院东坡枯木张嘉夫妙墨童子告以僧不在不可见作此示汪履道",
        "author": "释德洪",
        "content": "雪裏壁间枯木枝，东坡戏作无声诗。\n霅川谪仙亦豪放，酒阑为吐烟云词。\n闹传秀色绝今古，正如四月出盆丝。\n老僧遮护不许见，敲门游客遭慢欺。\n我来拟看亦乘兴，兴尽却还君勿嗤。",
        "dynasty": "宋",
        "collection_info": null
    },
    {
        "uuid": "d664941f4f75c128cdb7da1bf782d345",
        "title": "次韵太学茂千之",
        "author": "释德洪",
        "content": "君诗清绝若冰壶，读之六月失烦暑。\n我虽好吟无逸才，空有千篇俗于土。\n料君肺肠饱清秋，驭风骑气无何游。\n投毫欲和先噪吻，诗源悭涩劳披搜。\n吾庐题者徧今古，今古当以君为优。\n我今即死且无愧，先生未识真吾羞。",
        "dynasty": "宋",
        "collection_info": null
    },
    {
        "uuid": "e1d8dfdc0e9a6df33c401d13a02bd417",
        "title": "蔡老有志好学识面于京师作此示之",
        "author": "释德洪",
        "content": "道人西岳来，气与秋争晓。\n读书如壁月，罅隙必委照。\n当从贤俊游，运斤端得妙。\n傥明句中眼，王良控騕褭。\n嗟余老渐衰，绿髮亦加少。\n喜君解妙处，见博而知要。\n录余一千篇，正可付一笑。\n同归漳水垠，乘月答清啸。\n睡起山花开，脱履万事了。",
        "dynasty": "宋",
        "collection_info": null
    },
    {
        "uuid": "3a96fb46290c485b9d4b0fc2aaa9f715",
        "title": "金陵吴思道居都城面城开轩名曰横翠作此赠之",
        "author": "释德洪",
        "content": "醉隐琴无絃，乃得琴中意。\n诗髯轩无山，而有看山味。\n青山随意有，那復问城市。\n醉眼看雉堞，便觉是横翠。\n因以名吾轩，坐卧增爽气。\n春花解言语，风松中宫征。\n我来不能辨，夕阴满窗几。\n颇怪灵鹫峰，颠狂復飞至。\n清啸呼白猨，愧我非慧理。\n戏题五字诗，平淡出奇伟。\n君应意挑战，讵敢摩其垒。\n大胜赋子虚，夸词託亡是。",
        "dynasty": "宋",
        "collection_info": null
    },
    {
        "uuid": "6b32345460848912a1ed3b39e53cd5e3",
        "title": "余将北游留海昏而余佑禅者自靖安驰来觅诗",
        "author": "释德洪",
        "content": "暮烟重山翠，微风壮松悲。\n吾为五顶游，税驾修水湄。\n阿余幽国来，细路盘颠危。\n褁饭夜兼程，杖笠寒相追。\n入门一调笑，如获璧与珪。\n问来何所欲，雅意在诗词。\n念余绿髮日，不减子辈痴。\n是中有何好，迷着不自知。\n败煤磨破砚，冻笔时呵之。\n诗成思掀豁，熟读忘倦疲。\n乃知少年病，根蒂老未移。\n双林古禅宇，檀越多孝慈。\n明年东游还，买山缚茅茨。\n市蔬近易致，红饭熟夜炊。\n得饱即甘寝，万事付儿嬉。\n子辈当从我，林麓相追随。\n十年何足道，乐死以为期。",
        "dynasty": "宋",
        "collection_info": null
    },
    {
        "uuid": "6b3e2e7105081bda93b6de249c7e6966",
        "title": "游荐福题浅沙泉",
        "author": "释德洪",
        "content": "六月稻田龟兆坼，十日愁霖潦翻室。\n试来嵒下酌此泉，□寒一泓无减溢。\n以杯浮之着沙石，戏投鲋鱼露尾脊。\n谁令空阶响环佩，卧听泠然心境寂。\n诗成窗户湿空翠，便觉西山排闼入。",
        "dynasty": "宋",
        "collection_info": null
    },
    {
        "uuid": "1f0b7f2d28a4603a3283b722c54d3b18",
        "title": "狱中暴寒冻损呻吟",
        "author": "释德洪",
        "content": "由心有痴爱，痴爱乃有业。\n因业疾病生，痛此百骨节。\n声相成呻吟，齿颊空咬龁。\n侧眼看圜扉，以手枕匣褉。\n观此心无形，安得有业结。\n业结如空华，病宁有枝叶。\n方作是念时，颠倒想即灭。\n心造古佛様，路入法界辙。\n稽首甘露味，销此烦恼热。",
        "dynasty": "宋",
        "collection_info": null
    },
    {
        "uuid": "d6ba5f80153cd51d43465a8bc6af188f",
        "title": "御手委廉访守贰监勘钊庆裕二十三日復收入禁将入狱忧无人供饭有银一两钱六百以付来胜甫胜甫曰此止可办半月过此如何余默计曰有官飰耳",
        "author": "释德洪",
        "content": "出狱未两月，单身寄孤馆。\n别甑容搭馏，酬以涤椀盏。\n那知復入狱，亲旧无半眼。\n但余半月粮，何以供岁晏。\n摩挲没柄杓，准拟吃官饭。\n来生空敛眉，其室亦喟嘆。\n丛林明白老，寰宇洪觉范。\n所至神物护，尔辈见不惯。\n我说此偈已，万象俱称赞。",
        "dynasty": "宋",
        "collection_info": null
    },
    {
        "uuid": "ee2b74b55c7285c8c341699752f2e967",
        "title": "与黄六雷三",
        "author": "释德洪",
        "content": "我觅应佣者，忽得黄与雷。\n结束颇精悍，拱喏骇吾侪。\n从余今几日，临事见肺怀。\n立身守中直，勿自无疑猜。\n为奴不欺主，乃是廊庙材。\n何必弄笔语，然后为贤哉。\n纷纷贵与贱，百年同一抔。\n弛担坐亦汝，万事付浮埃。",
        "dynasty": "宋",
        "collection_info": null
    },
    {
        "uuid": "20ef46f7a5078712fdb2c030685fc1f4",
        "title": "超然携泉侍者来建康狱慰余甚喜作此",
        "author": "释德洪",
        "content": "堂堂福德相，凛凛龙泉威。\n天神护戒足，山鸟曾巢衣。\n弥天并舆载，清凉七帝师。\n其徒今日荣，渠心终笑之。\n一钵游人间，不言行四时。\n胡为肯至此，惊定心愈疑。\n乃知明月净，曾不憎污池。\n异哉月旁星，随逐相因依。\n羣囚手加额，雀息瞻梵仪。\n吾亦失沉痾，一笑欢解颐。",
        "dynasty": "宋",
        "collection_info": null
    },
    {
        "uuid": "607f4ea0a5e29f60624e19939d07fa16",
        "title": "次韵云居诠上人有感",
        "author": "释德洪",
        "content": "招谤坐多谈，近稍遵寡语。\n仰嗟浊恶世，友道终愧古。\n君独淡无营，诵经如谷布。\n见人作白眼，此意吾亦与。\n十年云水间，所至每同处。\n旧游虽陈迹，历历尚可数。\n更期秋风高，结伴湘山去。\n我生无寸长，百事仍莽卤。\n不知独何修，得与君辈伍。\n无乃造物者，不杀念痴鲁。\n云居无所为，粥饭听钟鼓。\n不材获饱暖，此德荷佛祖。\n诗成自夸笑，闻者亦惊顾。\n已决寡语堤，事过乃知误。\n毕卓卧瓮边，谢琨挑邻女。\n见之独傲然，真情人不怒。\n君能识此意，吾语亦可恕。",
        "dynasty": "宋",
        "collection_info": null
    },
    {
        "uuid": "fee1cf7de1010ff997caf5b35b915cd9",
        "title": "大圆庵主以九祖画像遗作此谢之",
        "author": "释德洪",
        "content": "大圆庵中亦何有，但有草座枯藤枝。\n朝来壁间亦图画，何从貌此宁馨儿。\n髮光抹漆肤琢玉，坐睡俛然方拄颐。\n当时两脚不肯举，今虽有口如当时。\n知谁逸想寓此意，必也高人非画师。\n我遭俗瞋坐多语，坐客厌处终不疑。\n兴来曳杖出门去，路穷回反无涧溪。\n见之心怍有愧色，君以赠我聊鍼之。\n亦知褊心当服韦，命车何必先锋为。\n从今靖然痛坚捍，正恐习气时决堤。\n细看忽忆孔北海，曾读曹瞒禁酒词。",
        "dynasty": "宋",
        "collection_info": null
    },
    {
        "uuid": "f50dffa4ee3111fa9ec17cd1ef669c34",
        "title": "送凝上人",
        "author": "释德洪",
        "content": "我生风韵无尘埃，扬清激浊心不回。\n少年不忍混白黑，出言动辄为身灾。\n突汀出岸水必拍，乔木颖林风必摧。\n乃知此世要不免，毁誉于吾何有哉。\n君今欲脱此等忧，献君一策真良谋。\n人言白璧为石头，唯唯慎莫分劣优。\n坐中亦復发一语，众将环视如仇讐。\n此策简截君牢收，饱食熟睡且随流。\n泛然四海无不可，人将爱与君同游。",
        "dynasty": "宋",
        "collection_info": null
    },
    {
        "uuid": "6ba10f34cd593408f4052abe41a3d62d",
        "title": "谢李商老伯仲见过",
        "author": "释德洪",
        "content": "破屋如马廐，楚囚亦王尼。\n名士连璧来，下马气吐霓。\n论高玉屑锯，意妙鸡骇犀。\n君看八尺姿，一尾抹万蹄。\n弟昆清净妍，俱当籍金闺。\n胡为披白帢，作队趋尘泥。\n漏风驼止卧，跨海鹘方栖。\n何时对陛下，道与稷卨齐。\n功成归修水，春风雨一犁。\n嗟余世不要，所至值涧溪。\n愿从诸郎游，日涉长灌畦。",
        "dynasty": "宋",
        "collection_info": null
    },
    {
        "uuid": "35eefaa0f16d6075913dc317cc056eb9",
        "title": "别潜庵源禅师",
        "author": "释德洪",
        "content": "宝公禁锁寻常事，形如聚墨非实然。\n濳庵去眼十五白，再见敬仰加拳拳。\n黄龙今代南阳老，而公不减真耽源。\n眉须俱荒气深稳，幻灭都尽光浑圆。\n公登八十我纔半，道义乃尔相忘年。\n西山无时渡漳水，洞壑俨在眉目前。\n祝公勿学亮座主，兴来径往呼不旋。",
        "dynasty": "宋",
        "collection_info": null
    },
    {
        "uuid": "bde52b9d21e1eb9a53e4ff6f80897cfd",
        "title": "宿宣妙寺",
        "author": "释德洪",
        "content": "衝虎困顿归，投枕眠烂熳。\n夜晴霜月苦，睡美不知旦。\n日高披晓绿，万事付衰懒。\n百年炊黍久，强半得忧患。\n起临清浅流，白髮不可拣。\n此生终一壑，形胜已入眼。\n明年定来归，茅屋并崖瞰。\n掩门无营为，一味工寝饭。",
        "dynasty": "宋",
        "collection_info": null
    },
    {
        "uuid": "92b0b8b3ce933f42ca76e47d36646e57",
        "title": "次韵",
        "author": "释德洪",
        "content": "我昔度瘴海，夜浪光熳熳。\n经旬困掀簸，饮食借日旦。\n动輙值墙壁，更觉归心懒。\n平生百念灰，但有身为患。\n卧看生与死，两者无可拣。\n那知故园山，秀色长在眼。\n爱此□洌崖，中有山房瞰。\n会当持老齿，嚼此无沙饭。",
        "dynasty": "宋",
        "collection_info": null
    },
    {
        "uuid": "98d3820464559c595a03e8fac016fdb3",
        "title": "三月喜超然至次前韵",
        "author": "释德洪",
        "content": "杨柳风萧萧，芙蕖晴熳熳。\n水阁试新凉，披衣快清旦。\n幽居非养高，一榻聊医懒。\n嘿观四大空，吾復有何患。\n上人超诣姿，丛林得精拣。\n勿嫌白兆村，真是人天眼。\n穿云得得来，其他空非瞰。\n遂为信宿留，与子同朝饭。",
        "dynasty": "宋",
        "collection_info": null
    },
    {
        "uuid": "15609c495420467ab4f872992ae60176",
        "title": "谢忠子出山",
        "author": "释德洪",
        "content": "道人弃家年最少，毛骨稽山冰雪妙。\n为余远出仙庐峰，云晴水寒秋自晓。\n孤风峭世凤增击，高谊映人珠自照。\n嗟余苦遭梦幻纒，龟囚蚕缚何时了。\n明朝定向旧庐归，想见盘空云露小。\n当期半夜立西风，月中拾取吹来啸。",
        "dynasty": "宋",
        "collection_info": null
    },
    {
        "uuid": "f586c0966323897124b813447ce7cbc7",
        "title": "示忠上人",
        "author": "释德洪",
        "content": "哑羊苾刍纷作队，口吻迟钝懒酬对。\n猛公来自知足天，南山爽气增十倍。\n为公放意谈海山，神颀透出形骸外。\n八月中秋滋露华，千岩尺璧生光彩。\n正当刻志从炉峰，看子稳骑元气背。",
        "dynasty": "宋",
        "collection_info": null
    },
    {
        "uuid": "27c1c5effdf2fddad4e005fd52644ed2",
        "title": "怀忠子",
        "author": "释德洪",
        "content": "昏花委篝灯，夜雨集梧井。\n空房嚙饥鼠，坏壁咽寒蚓。\n有生独多艰，念极泪殷枕。\n亲朋势宜绝，丑恶讳闻听。\n弃遗等苦李，零落如断梗。\n忠也新数面，义已到刎颈。\n愿留广推挤，守护轻躯命。\n逐臭宁有理，嗜痂亦天性。\n人情骨肉离，道义燕秦并。\n相逢百忧中，如热啜甘冷。\n气清秋泼山，韵胜月夕镜。\n何时一丘壑，携子脱尘境。\n风林作清啸，追步千峰顶。",
        "dynasty": "宋",
        "collection_info": null
    },
    {
        "uuid": "6980b22ea9189e34bc046a0fb66f7777",
        "title": "次韵彭子长刘园见花",
        "author": "释德洪",
        "content": "我昔海山度寒食，虽有花看非故园。\n今年寒食花又见，已在故园疑梦魂。\n虚弦丧气念前痛，瘴面敢辞增唾痕。\n此生流落坐旷达，晚悔坦率加辛勤。\n觉城老子天乞我，人品秀拔高摩云。\n定应分身在绛阙，想见佩珰裙褶纁。\n君看翰墨吐秀句，绿杨春重含朝暾。\n袖中功名未暇探，且復行乐追幽欣。\n陋邦忽见洛阳面，为谁扶头清露翻。\n残春风日太醇酽，发粧初罢争迎门。\n丰肌忍调獭髓医，笑涡尚初红朝温。\n谪仙点笔风雨疾，少陵眼寒烟雾昏。\n公独寓之一戏耳，宁用解语方佐尊。\n夜深秉烛花不睡，饮到落月窥金盆。\n情钟耳热意一折，赋诗遶纸风雷奔。\n诗成我读辄起舞，自忘首秃衣绁袢。\n泠然驭风欲仙去，引手便觉天可扪。\n归来僵卧数屋角，万象困顿天不言。",
        "dynasty": "宋",
        "collection_info": null
    },
    {
        "uuid": "ad472465994ec9515e2e844ec2faf1a1",
        "title": "石门中秋同超然鉴忠清三子翫月",
        "author": "释德洪",
        "content": "三年窜南荒，两过中秋夕。\n月不弃覊囚，高义照罅隙。\n凛如寝雪霜，但觉炎瘴失。\n梦清不敢归，鲸浪溅天白。\n中原一转首，心折数弟嫉。\n遥知亦念我，看至玉轮侧。\n有生穷至此，甘作死生隔。\n今年又中秋，气味如夙昔。\n筠溪遶茅芦，波影登几席。\n危磴通石门，高眺屡顾陟。\n空山夜气升，草木正蓊鬰。\n超然凛清癯，可即不可及。\n华纷落无余，但见霜露实。\n三子新间旧，学问川增益。\n骏气不受覊，奔颿初伏枥。\n人生一大梦，聚散两戏剧。\n境岂妍鄙哉，而心自南北。\n忽惊西楼高，含光下注射。\n林叶动流水，楯瓦粲佳色。\n翩然步修径，杖履草露湿。\n地坐閴无人，但闻虫唧唧。\n清境难抱石，秀句为收拾。\n明年当復和，胜践要缀续。\n晴阴万里同，世路致欣戚。\n付与市朝人，举酒相叹息。\n月虽默不言，泾渭视喧寂。",
        "dynasty": "宋",
        "collection_info": null
    },
    {
        "uuid": "aa4fc7820e51566d6e0f1e0c77bcbc45",
        "title": "见蔡儒效",
        "author": "释德洪",
        "content": "一昨海外归，尽见故山侣。\n夫子独未见，梦想识风度。\n今日復何日，乃获抵掌语。\n犹疑是梦中，惊定无所覩。\n欣然诵新句，句法杂今古。\n初如涉微波，沙石俯可数。\n忽惊锋刃攒，凛然为毛竖。\n可读不可识，森严开武库。\n百态出俄顷，春破赖缀补。\n词高殆天得，那借江山助。\n人间有此客，而使衣涴土。\n君看绛阙姿，矫不受控御。\n大言惷上商，坐此得龃龉。\n天公聊戏之，一官良蹇寓。\n天风吹绿鬓，醉眼盖寰宇。\n阎浮一沤耳，是身等唾雾。\n功名付揶揄，富贵我剧具。\n道山弱水上，凝睇隔烟雨。\n夜晴觉天多，月好笑起舞。\n引手挽醉袂，恐骑紫云去。",
        "dynasty": "宋",
        "collection_info": null
    },
    {
        "uuid": "ef8ee833e8795b37c3a16cd7941d6b82",
        "title": "余自太原还匡山道中逢泽上人与至海昏山店有作",
        "author": "释德洪",
        "content": "凶衰不祥忧患变，卧念余生真自厌。\n向时衣裓识天香，朅来唾痕余瘴面。\n故人诃讥岂忍闻，新交推挤不容喘。\n子独心翔异众人，追逐南来不辞远。\n重逢难取梦中物，一懽且喜身俱健。\n忽忆南荒海外时，敢料北山松下见。\n莺唇清滑柳困顿，醉人春色初醇酽。\n莫凉香雾满村落，轩包到榻眠山店。\n我已归休万事足，但余老眼遮黄卷。\n静时颀绍痛诫我，先须从此焚破砚。\n念子怀亲渡大江，枝叶行復登淮甸。\n分携一语有精神，行藏直使珪无玷。",
        "dynasty": "宋",
        "collection_info": null
    },
    {
        "uuid": "bff146019c033ea08bcdb3cdb185d421",
        "title": "十六夜示超然",
        "author": "释德洪",
        "content": "山深久不晴，领略三伏暑。\n夜凉闻风泉，疑作空阶雨。\n但觉纸窗明，不知山月吐。\n阶除偶独立，满庭浩风露。\n室閒门未掩，时有飞萤度。\n余生愿俱子，万壑千岩处。\n艰难百忧中，长恐此心负。\n今宵復对榻，乐事遽如许。\n地偏心亦远，喜俗忧自去。\n风光如辋川，窈窕辛夷坞。\n以短暴弟长，正坐功名悞。\n何如庐山阴，一水断世路。\n持远两镜临，于中可无覩。\n此诗若散缓，熟读有奇趣。\n便觉陶渊明，彷佛见眉宇。",
        "dynasty": "宋",
        "collection_info": null
    },
    {
        "uuid": "eefe726e85c6330879398e850c0d141f",
        "title": "瑜上人自灵石来求鸣玉轩诗会予断作语復决堤作一首",
        "author": "释德洪",
        "content": "道人去我久，书问且不数。\n闻余窜南荒，惊悸日枯削。\n安知跨大海，往返如入郭。\n譬如人弄潮，覆却甚自若。\n旁多聚观者，缩项胆为落。\n僻居少过从，閒庭堕斗雀。\n手倦失轻纨，扣门谁剥啄。\n开关忽见之，但觉瘦矍铄。\n立谈慰良苦，兀坐叙契阔。\n谁持稻田衣，包此剪翎鹤。\n远来殊可念，此意重山岳。\n悃愊见无华，语论出棱角。\n为余三日留，颇觉解寂寞。\n忽然欲归去，破裓不容捉。\n想见历千峰，细路如遗索。\n相寻固自佳，乞诗亦不恶。\n而余病多语，方以默为药。\n寄声灵石山，诗当替余作。\n便觉鸣玉轩，跳波惊夜壑。",
        "dynasty": "宋",
        "collection_info": null
    },
    {
        "uuid": "8773828038751d19510d2bf621f447d7",
        "title": "余所居寺前有南涧涧下浅池每至其上未尝不诵柳子厚南涧诗又恨东坡不和乃和示超然",
        "author": "释德洪",
        "content": "駮云漏微日，诸峰猨晓时。\n飞檐寄木杪，晴瓦暗差差。\n意行爱仓凉，地坐休顿疲。\n哀蝉尚泣露，积水欲生漪。\n瘴痾余睡色，破裓老垂垂。\n心事世途悞，风神邱壑宜。\n高标谁对我，白鸟深自知。\n重来应邂后，归去不须期。",
        "dynasty": "宋",
        "collection_info": null
    },
    {
        "uuid": "aa45eec181c1f9a3253f5857428ff332",
        "title": "追和帛道猷一首",
        "author": "释德洪",
        "content": "永怀山阴老，潄流味余津。\n幽寻见兰丛，苍然出荆榛。\n便欲即之语，忘其千岁人。\n归休正吾志，理顺如析薪。\n夜舂博饭吃，犹胜海南民。",
        "dynasty": "宋",
        "collection_info": null
    },
    {
        "uuid": "8fc62a9a536bff4c37997c73fb3c3fc2",
        "title": "次韵公弱寄胡强仲",
        "author": "释德洪",
        "content": "念昔谪海南，路尘吹瘴风。\n未即弃沟壑，尚在拴索中。\n亲朋半天下，万里不一逢。\n髯胡岂有罪，乃肯与我同。\n情亲等昆弟，使令惟西东。\n时为解我语，道大自不容。\n邵阳雨中别，涕泪落无从。\n我伴有形影，渠归无仆僮。\n三年锻百巧，遂成瘖与聋。\n今日復何日，岳寺闻楼钟。\n聚观迎万指，登睫排千峰。\n黄泉天復见，白骨肉已重。\n髯虽未对面，音问已喜通。\n夫子佐岣嵝，有道如葛洪。\n笔力扛九鼎，奇语出遽匆。\n长篇春争丽，送我归新丰。\n且约老南岳，幅巾追瘦筇。\n拊手辄大笑，此计随虚空。\n山林当付我，君事侯与公。\n麒麟未易系，健鹘那可笼。",
        "dynasty": "宋",
        "collection_info": null
    },
    {
        "uuid": "4104e6eac527869450159b011f6492a9",
        "title": "重阳后同邹天锡登滕王阁",
        "author": "释德洪",
        "content": "闲中过却重阳节，江城风雨吹黄叶。\n与君来游亦偶然，聚立西偏读丰碣。\n凭栏眼界得天多，雨脚明边飞鸟灭。\n西山向人亦倾倒，犯云争来献层疉。\n未归负负无可言，相视心知惭在颊。\n会当却立云生处，纵望晴江生雉堞。\n尚喜清游不属人，故作此诗相暖热。",
        "dynasty": "宋",
        "collection_info": null
    },
    {
        "uuid": "0a482b13af66f0565adc65e750e5d21e",
        "title": "次韵天锡提举",
        "author": "释德洪",
        "content": "携僧登芙蓉，想见绿云径。\n天风吹笑语，响落千岩静。\n戏为有声画，画此笑时兴。\n夙习嗟未除，为君起深定。\n蜜渍白芽姜，辣在那改性。\n南归亦何有，自负芦圌柄。\n旧居悬水旁，石室如仄磬。\n行当洗过恶，佛祖重皈命。\n念君别时语，皎月破昏暝。\n蝇头录君诗，有怀时一咏。",
        "dynasty": "宋",
        "collection_info": null
    },
    {
        "uuid": "583045d08e8fda93e45661dedad64530",
        "title": "次韵吴提句重九",
        "author": "释德洪",
        "content": "朝来多爽气，拄笏望西山。\n看君此标致，合在台阁间。\n赖有宗之辈，文字相往还。\n遥知醉九日，红潮生玉颜。\n嗟予抱瘴痾，古寺长闭关。\n亦復把霜蘂，行嗅赏余闲。\n琢诗偿清境，索句常苦艰。\n爱君吐云词，端为破天悭。\n气胜起疲堕，语妙镌老顽。\n正当作小字，明窗写斓斑。",
        "dynasty": "宋",
        "collection_info": null
    },
    {
        "uuid": "a27079753d73443830031f624e3504e8",
        "title": "劝学次徐师川韵",
        "author": "释德洪",
        "content": "掲阳滨瘴海，苦雾搏蛮烟。\n自古无衣冠，安得礼义传。\n韩子见而叹，岂是终弃捐。\n选士得赵德，讲学与周旋。\n遂为乡里荣，士慕旧而先。\n却后三十载，才者森排肩。\n东瓯赘华夏，西汉为边沿。\n民俗号殷富，亦有佳林泉。\n黠者事商贩，朴者工力田。\n自隋迄于唐，稍知慕华轩。\n乃有欧阳生，粹然而出焉。\n古文有师法，学问知渊源。\n其后贤者至，杂沓盛中原。\n至今号多士，富贵争熏天。\n江南佳丽地，南昌富山川。\n幽谷抱欧峰，西山秀气连。\n地灵秘奇运，当有命世贤。\n山辉玉韬石，水媚珠怀渊。\n君看乌衣裏，俊雅争清妍。\n治朝开三舍，精拣无遗篇。\n幸当勤灯火，无忘临简编。\n会看起白屋，宁遭犯青钱。\n大当到三事，小当步八砖。\n赵德欧阳生，岂独令居前。\n努力各自励，请视徐子言。\n穷耕有恶岁，惰农无丰年。\n言小可喻大，岁晏宜勉旃。",
        "dynasty": "宋",
        "collection_info": null
    },
    {
        "uuid": "cbfd2cc705caaca78a68a03b977c847c",
        "title": "送文中北还",
        "author": "释德洪",
        "content": "瘴海夜成焰，鬼关昼常阴。\n栅庐余百家，间见椰子林。\n居人例推髻，豹狼而衣襟。\n语言不可读，冥目以意寻。\n居然不可解，欲问返如瘖。\n君持使者节，风彩动云岑。\n轩渠笑时语，万籁转笙琴。\n余方卧圜土，跫然欣足音。\n相逢春脱手，归意不可擒。\n便觉暮雨山，扫空烟翠深。\n袍袴洗羊负，项背逃芒针。\n乃尔径去亟，翩翩出笼禽。\n津渡已挝鼓，高帆摩天心。\n行矣勿作恶，万事付醉吟。\n当会西林下，相对说如今。",
        "dynasty": "宋",
        "collection_info": null
    },
    {
        "uuid": "5fd1eb58aded56ce0523c6ce966f93f0",
        "title": "次韵彭子长佥判二首  其一",
        "author": "释德洪",
        "content": "我穷亲旧绝，君来殆天遣。\n度关一句妙，不拨机自转。\n令人意颓然，盎如醉黎衍。\n新诗丽吴姬，雾鬓风前卷。\n细看发豪放，川犇惊地喘。\n才高那可妬，默念耳自反。\n不禁数余年，三眠蚕欲茧。\n思君谁与同，月度微云浅。",
        "dynasty": "宋",
        "collection_info": null
    },
    {
        "uuid": "c84f42e0c3fe5b4591fe382b147a4918",
        "title": "次韵彭子长佥判二首  其二",
        "author": "释德洪",
        "content": "悉如羊公鹤，氋氃费推遣。\n心如旋磨驴，日夜团圞转。\n夫子为讥诃，譬说颇蔓衍。\n愁心得少休，忽作象鼻卷。\n出门无所诣，地坐息疲喘。\n路穷辄一笑，兴尽復回反。\n风光闻布谷，人家初煮茧。\n倚藤望九峰，层疉分浓浅。",
        "dynasty": "宋",
        "collection_info": null
    },
    {
        "uuid": "3a0723dfe2135c3d1254ff22530a6baf",
        "title": "重会大方禅师",
        "author": "释德洪",
        "content": "霜颅玉骨眉有棱，孤风照人虔敬增。\n寒松撼空夜瑟瑟，古井吞秋波不兴。\n天柱峰前额加手，一别十年弹指久。\n嗟予尘土化征衣，爱君坐中舟壑走。\n绳床为拂两头尘，响答空岩笑语新。\n人间何从得此客，解令寒谷夜生春。",
        "dynasty": "宋",
        "collection_info": null
    },
    {
        "uuid": "ca7c8ec4da9f2efe5e7ddd8d8798d4ff",
        "title": "大方寺送祖超然见道林方等禅师",
        "author": "释德洪",
        "content": "道林一身浑是德，别来遥知颔髭白。\n尚记山房夜语时，睡笑诃讥尽秋色。\n黄龙开二甘露门，灵源方等真弟昆。\n道林真珠撒罗帐，昭默雾豹方埋文。\n鹅王自应能择乳，飞黄颔得王良驭。\n东风吹散岳山云，道人明日当归去。\n故人若问老垂垂，为言肘骨露麻衣。\n赤头已作齐眉雪，自提风帽海山归。",
        "dynasty": "宋",
        "collection_info": null
    },
    {
        "uuid": "b9426ce3bb6f8b3b3a3eae70585c7ee0",
        "title": "义牯",
        "author": "释德洪",
        "content": "快山山浅亦有虎，时时妥尾过行路。\n一竖地坐牧两牯，以棰捶地不知顾。\n虎搏竖如鹰搦兔，两牯来奔虎弃去。\n回往荷庠挨老树，牯相喘视同守护。\n虎竟不能得此竖，竖虽不救牯无负。\n一村嚣传共鸣鼓，而虎已逃不知处。\n嗟乎异哉两大武，高义可与贯高伍。\n令走仁义名好古，临事真情乃愧汝。\n此事可信文公语，为君落笔敏风雨。",
        "dynasty": "宋",
        "collection_info": null
    },
    {
        "uuid": "9e9ebecce9f93632acf9bbaeb862ad87",
        "title": "谒嵩禅师塔",
        "author": "释德洪",
        "content": "吾道例孔子，譬如掌与拳。\n展握固有异，要之手则然。\n晚世苦凌夷，讲习失渊源。\n君看投迹者，纷纷等狂颠。\n韩子亦儒衣，倔强称时贤。\n凭凌作诟语，到死不少悛。\n后世师韩辈，穴攘犹可怜。\n走名不自信，逐队工语言。\n譁然皇佑间，飞蚊闹喧阗。\n田衣动成羣，怒瘿空自悬。\n缩头不敢息，兀坐如蹲猿。\n堂堂东山公，才大德亦全。\n齿牙生风雷，笔阵森戈鋋。\n隐然湖海上，长庚横晓天。\n作书肆豪猛，挥斤莫敢前。\n羣儿虽貌敬，臆论已不専。\n书成谒天子，一日万口传。\n坐令天下士，欲见嗟无缘。\n功成还山中，笑语答云烟。\n我来不及见，山水自明鲜。\n入门寂无声，修竹空满轩。\n永怀翛然姿，骨肉耸清坚。\n僮奴岂知此，住此亦弥年。\n指余以石塔，草棘北风颠。\n再拜不忍去，听此遶涧泉。\n吁嗟末运中，那復斯人焉。\n文章亦细事，清苦非所便。\n但爱公所守，远相诸祖肩。\n迟迟哦公诗，落日满晴川。\n愿携折脚铛，结茅西涧边。\n岁时逻松桧，来此扫頽砖。",
        "dynasty": "宋",
        "collection_info": null
    },
    {
        "uuid": "5a05c08cb59b4e6d032782f272480df6",
        "title": "补东坡遗三首题武王非圣人论后",
        "author": "释德洪",
        "content": "青灯照华髮，掩卷成嗟咨。\n事有世共见，而意復难知。\n杀父子受封，殆非人所为。\n孟津观兵者，非天尚谁欺。\n孔子盖周人，而为殷宗枝。\n欲辨则不敢，亟口称夷齐。\n使彼果圣乎，古今无异词。\n则其罪武王，明甚无可疑。\n呶呶与世辨，泛滥惊羣儿。\n惜不经柳子，为一剖击之。\n知谁千载下，击节读吾诗。",
        "dynasty": "宋",
        "collection_info": null
    },
    {
        "uuid": "d4523b30bdefbbd55b69de47f74bbd67",
        "title": "食菜羮示何道士",
        "author": "释德洪",
        "content": "穷冬海道绝，瘴雨晴墟里。\n何以知岁丰，未卯炊烟起。\n先生清梦回，科髻方隐几。\n獠奴拾堕薪，发爨羮藷米。\n饱霜阔叶菘，近水繁花荠。\n都卢深注汤，米烂菜自美。\n椎门醉道士，一笑欲染指。\n诫勿加酸咸，云恐坏至味。\n分尝果超绝，玉糁那可比。\n鲜肥增恶欲，腥膻耗道气。\n毕生啜此羮，自可老儋耳。\n录以寄徐闻，阿同应笑喜。",
        "dynasty": "宋",
        "collection_info": null
    },
    {
        "uuid": "34d8a436c5572de8cd61bf703068bd08",
        "title": "己卯岁除夜大醉",
        "author": "释德洪",
        "content": "昔闻安期生，以术干项羽。\n羽无人君量，佯狂辄遁去。\n又闻鲁仲连，舌有济世具。\n人君欲禄之，高视笑不语。\n吁古列僊人，万事不干虑。\n乃肯入世纷，岂非以民故。\n翩翩遥增击，悠然知事悞。\n道合人所难，一律无今古。\n我生饱忧患，晚有二子慕。\n骯脏刺世眼，甚宜着闲处。\n一篇引一杯，举杯揖黎母。",
        "dynasty": "宋",
        "collection_info": null
    },
    {
        "uuid": "cf47d0e446d5ae8dfb21f9cc31dfc835",
        "title": "次韵李太白",
        "author": "释德洪",
        "content": "我读谪仙诗，句卒意不尽。\n层峰俯绝壑，可望不可进。\n忽如登旋云，便觉星斗近。\n浊醪世间义，糟粕真典坟。\n先生琼液口，不饮嫌其村。\n只今牛渚春，盎盎余醉魂。\n昔醉过汗漫，怀袖揣昆崙。\n尔来頽檐下，负日虱自扪。",
        "dynasty": "宋",
        "collection_info": null
    },
    {
        "uuid": "ede0c4ccb106bacfa8266b0c9029ecf1",
        "title": "次韵苏东坡",
        "author": "释德洪",
        "content": "先生谪儋耳，一叶航渺茫。\n褊心隘世议，怒骂成文章。\n昆虫伏孔垤，仰看青鸾翔。\n世欲覊縻之，凡虑不自量。\n琼山遶珠渊，宝光夜煌煌。\n我曾至其舍，月出波心房。\n追惟对遗编，灯火夜初凉。\n丽词有逸韵，文君方小妆。\n便觉胸次间，八窗玲珑光。\n似闻青冥上，幢节鸣佩珰。\n先生应过我，衣袖识天香。",
        "dynasty": "宋",
        "collection_info": null
    },
    {
        "uuid": "52e775f2b41c85fd96f38e138306b997",
        "title": "馈岁次东坡韵寄思禹兄",
        "author": "释德洪",
        "content": "我来客湘江，独泛无人佐。\n封疆接南越，都会列百货。\n方嗟岁除矣，仍喜此月大。\n思归姑置之，且枕曲肱卧。\n馈问亦未能，起看灯照座。\n念贫米无舂，笑富粉转磨。\n二者分劣优，等是一年过。\n唯有东坡翁，作诗今续和。",
        "dynasty": "宋",
        "collection_info": null
    },
    {
        "uuid": "ff0898b6faf2676361942af579deeba6",
        "title": "守岁",
        "author": "释德洪",
        "content": "除夕自不寐，守岁世事杯。\n念此岁月往，嗟哉难蔽遮。\n旧岁幸无疾，新岁知如何。\n此夕且相守，拊掌一笑譁。\n静闻闹市中，夜鼓不停挝。\n弟兄醉酩酊，冠巾堕欹斜。\n我居岩壑中，不觉日蹉跎。\n和诗无好句，其敢对人夸。",
        "dynasty": "宋",
        "collection_info": null
    },
    {
        "uuid": "5c08dade0fdfbf88bd319c779a35756d",
        "title": "别岁",
        "author": "释德洪",
        "content": "新岁压已至，旧岁去不迟。\n我尚留不住，石火那能追。\n不知岁所在，鳬雏喧水涯。\n父老相邀迓，年年知此时。\n梅花只落尽，又见春水肥。\n我本无欣喜，何尝有戚悲。\n想见君饮酣，一举时一辞。\n春容尚能老，此身那不衰。",
        "dynasty": "宋",
        "collection_info": null
    },
    {
        "uuid": "d52695219c59c8004ce05cdbf3921dde",
        "title": "仙庐同巽中阿佑忠禅山行",
        "author": "释德洪",
        "content": "好山不知源，胜处藏疉嶂。\n兴来理清游，意适争勇往。\n事异倾同识，顾语山答响。\n野泉行浅沙，脱屦屡植杖。\n相羊木阴下，喘坐清相向。\n阿佑华林风，媚秀得妍状。\n忠禅等鹄清，精神照冰段。\n住山异比丘，韵出羲皇上。\n风度太清癯，吐语极豪放。\n拨置形骸外，卸裓藉草莽。\n独余衰退姿，面色余烟瘴。\n胜践偶获陪，兹乐非夙望。\n一笑粲妍鄙，散坐推少长。\n媿无斜川诗，苦语出牵强。\n读之辄自嗟，幸君一拊掌。",
        "dynasty": "宋",
        "collection_info": null
    },
    {
        "uuid": "eb5f11bbf8342694d9bd724e304fbf4d",
        "title": "送稀上人还石门",
        "author": "释德洪",
        "content": "海昏石门在深谷，排闼千峰如触鹿。\n崫然独秀一峰高，自与千山作眉目。\n曾学关西一味禅，众中杂沓多豪贤。\n如今此老成新塔，但有楼阁如当年。\n道人今作石门客，须眉尚带芳鲜色。\n冷斋说我旧游处，梦魂夜渡修江碧。\n朝来秋声发舟树，羡君先我山中去。\n故人问我归何时，试令哦我送行诗。",
        "dynasty": "宋",
        "collection_info": null
    },
    {
        "uuid": "94063ca7ae94c1d447eba9fbcb6838ce",
        "title": "寄题彭思禹水明楼",
        "author": "释德洪",
        "content": "议郎诗眼发天藏，咄嗟办楼临汝水。\n遥知残夜笙歌散，月出东南人独倚。\n纤云灭尽光下彻，微波不兴天着底。\n忽惊白昼在轩窗，试数游鱼见鳞尾。\n平生骯脏笑伊优，官冷对人言少味。\n但余清境得厌饫，天应用此相偿耳。\n我当兴发竟相觅，一棹西风健行李。\n登临尚能为君赋，要使江山增胜气。",
        "dynasty": "宋",
        "collection_info": null
    },
    {
        "uuid": "e862be3124b34a1ee7a867ea1b96a2b3",
        "title": "復次蔡元中韵",
        "author": "释德洪",
        "content": "江楼为谁构，想见晴瓦碧。\n夜读楼中诗，终疑笔五色。\n气方吞刘备，和不以口击。\n丽如傲梁公，正恐是花魄。\n君才比西子，果识天下白。\n我句陋无盐，笔砚焚欲亟。\n吾家大冯君，酒酣颇自适。\n书来夸壮观，盈纸溅醉墨。\n初无万钱念，脱帽见秃笔。\n时时及少年，追逐寄夙昔。\n诫勿效宝公，清狂挑镜尺。",
        "dynasty": "宋",
        "collection_info": null
    },
    {
        "uuid": "a959754d1589fb9a4fa555c7fc79cbf8",
        "title": "次韵思禹思晦见寄二首  其一",
        "author": "释德洪",
        "content": "新诗夜读寒更尽，兄弟尽容窥所藴。\n此诗未暇数奇趣，谈笑先看押难韵。\n家在筠溪白石滩，后堂分得玉千竿。\n遥知华屋青灯夜，想见对床风雨寒。\n湘山晓学愁眉浅，思归凭高意凝远。\n贯珠妙语肯寄我，暴富人惊呼北阮。\n何时促诏紫宸对，草制千言倚马待。\n才高合在明光宫，忍令流落江湖外。\n我渔意不在金鳞，湘浦华亭一样春。\n苑头佐舟未干没，问法僧来寂寞滨。\n古师政与人意合，有问自应忘所答。\n一波纔动众波随，光徧千灯无坏杂。",
        "dynasty": "宋",
        "collection_info": null
    },
    {
        "uuid": "b9b9d652ad66797092284b744e4b92f0",
        "title": "次韵思禹思晦见寄二首  其二",
        "author": "释德洪",
        "content": "多生垢习消磨尽，一念定光空五藴。\n尚能弄笔戏题诗，如钟殷床有余韵。\n南台烟霭隔重滩，城廓遥应认刹竿。\n湘西六月失三伏，一枕窗风午簟寒。\n年来懒復嫌山浅，更欲移庵藏僻远。\n又思喧寂不相妨，卧念当年三语阮。\n镜裏朱颜岂长对，岁月去人宁少待。\n是身已作梦幻观，肯復经营此身外。\n议郎材志堪逆鳞，笑谈解生寒谷春。\n会看为天作喉舌，愿听高风淮海滨。\n要知未必与世合，载之诣世世不答。\n譬如瓶中有渑淄，虽与世混终不杂。",
        "dynasty": "宋",
        "collection_info": null
    },
    {
        "uuid": "20337bf187f4d286c836a4beaf413adf",
        "title": "戏廓然",
        "author": "释德洪",
        "content": "久不对睿语，便觉牙颊强。\n独行溪山间，清鹄失羣伴。\n温软闻吴音，攀翻忽东向。\n试问识睿否，客曰甚无恙。\n但遭吕吴兴，拽手不少放。\n欲使开笑齿，说法人天上。\n掉头掣肘去，不顾西兴浪。\n登舟翻然行，万众皆目断。\n平生勇于道，气韵真迈往。\n安肯逐儿辈，低首投世网。\n但恐吕望之，追法薛廷望。\n茶盐以加之，趁出白云嶂。\n要看呵佛祖，瘦拳捉藜杖。",
        "dynasty": "宋",
        "collection_info": null
    },
    {
        "uuid": "1c618b3e23b39f04b98a53ef4febd6e8",
        "title": "清臣先臣过余于龙安山出羣公诗为示依天觉韵",
        "author": "释德洪",
        "content": "随轩文字海，异宝罗周遭。\n忽见张公诗，雪浪翻惊涛。\n坐令千岩秋，万壑风怒号。\n如君阅缙绅，异材杂蓬蒿。\n我公廊庙姿，王室久勤劳。\n只今天下望，北斗太山高。\n验君平生术，月胁窥秋毫。\n嗟余人世外，灵台关钥牢。\n行将侣白鸥，浩歌作远逃。\n已作华亭叟，月明水一篙。",
        "dynasty": "宋",
        "collection_info": null
    },
    {
        "uuid": "1982040f6bc6010c5c116ff6b7818a8d",
        "title": "器之喜谈禅纵横迅辩尝摧衲子丛林苦之有诗见赠次其韵",
        "author": "释德洪",
        "content": "彭侯惯法战，机锋吸西江。\n衲子畏面目，望见投矛鏦。\n丛林真一害，斯人喧此邦。\n我虽耐矢石，貌抗心已降。\n霜钟但摩挲，岂敢施微撞。\n时来奋棘髯，剧谈对闲窗。\n初见揺心树，久则摧幔幢。\n遂使浇薄态，琢磨成敦厖。\n吾志荷大法，君欲插手扛。\n从来内外护，刘远名亦双。\n斯道久破碎，百孔而千疮。\n要当共补缀，追配能与庞。",
        "dynasty": "宋",
        "collection_info": null
    },
    {
        "uuid": "a6da82a3320a349c119cdbbb0e68f4c5",
        "title": "春去歌",
        "author": "释德洪",
        "content": "杏子生仁桃叶长，西园日脚踰女墙。\n墙阴娇语谁家娘，凉凉作队来采桑。\n玉纤拾砾抵翠羽，莺燕笑语殊不忙。\n吴蚕睡起未成茧，肺肠已作金丝光。\n归来远山堆莫碧，无端野李娇春色。\n辛夷花零愁更多，熏骨真香无处觅。",
        "dynasty": "宋",
        "collection_info": null
    },
    {
        "uuid": "9d321ff37d5b4df48b2bee861d57dd56",
        "title": "赠云道",
        "author": "释德洪",
        "content": "道人有奇骨，野鹤在鸡羣。\n十年江北南，高踪等浮云。\n朅来□国生，纷埃涴衣裙。\n西山遶漳水，玉涧连石门。\n中有唐朝寺，禅诵度朝昏。\n正当袖手去，坐对柏子焚。\n君看市朝间，冻螘环磨轮。\n何当作高笑，视世一虻蚊。",
        "dynasty": "宋",
        "collection_info": null
    },
    {
        "uuid": "c7d0bfd1737f97b5ce26725c4a227c08",
        "title": "赠少府",
        "author": "释德洪",
        "content": "每欲一醉竟未尝，今朝杯翠如桄榔。\n须臾耳热仰天笑，气吞万里驹方骧。\n何从人间有此客，杜门忽见车轩昂。\n兴来对我弄絃索，妙观随指追文王。\n绝学子云不汲汲，颇许叔度能汪汪。\n何当万事付一笑，卧看天雨云飞翔。",
        "dynasty": "宋",
        "collection_info": null
    },
    {
        "uuid": "a72f92c786eebca8a55d78f57172807c",
        "title": "次韵明应仲宗传送供",
        "author": "释德洪",
        "content": "老住江上村，随分亦迎送。\n陪堂一钵饭，不得日日供。\n唯无清净福，正坐失修种。\n后身老湘庞，测然施心动。\n妙语俱积香，把玩废吟讽。\n才高气骏特，飞兔不受控。\n天与洗妬悭，何止愈头痛。\n吾闻佛事门，同宗而异用。\n甘贽打粥锅，应仲独送供。",
        "dynasty": "宋",
        "collection_info": null
    },
    {
        "uuid": "e5dfad0e8522e3cbe061107624a847d2",
        "title": "七月十三示阿慈阙阙",
        "author": "释德洪",
        "content": "寺已余十僧，田不登百数。\n何以常乏食，强半了租赋。\n今年失布种，正坐无牛具。\n六月始分秧，江流冒塍路。\n水退秧陷泥，经月已无雨。\n枯根拆龟兆，瘦叶压勃土。\n邻家饭早占，我方质袍袴。\n此生为口腹，梦幻相煎煮。\n阿慈佐井臼，事众耐辛苦。\n今朝质且尽，父子屹相觑。\n颓然辄坐睡，欠伸久不语。\n只箇甘露灭，可质请持去。",
        "dynasty": "宋",
        "collection_info": null
    },
    {
        "uuid": "054a1a2e25b4a2f37d6ed07b41b6167c",
        "title": "予顷还自海外夏均父以襄阳别业见要使居之后六年均父谪祁阳酒官余自长沙往谢之夜语感而作",
        "author": "释德洪",
        "content": "一昨游京华，坏裓变尘土。\n思归念云山，夜梦亦成趣。\n故人骤登庸，时时宿西府。\n如鸟得所栖，倦适忘飞去。\n从中奇祸作，失声惊破釜。\n三年王海南，放意吐佳句。\n归来骇丛林，冠巾呵佛祖。\n突兀刺世眼，所至遭背数。\n夫子独凛然，高谊照寰宇。\n哀怜欲收拾，奋髯排众怒。\n岂惟子义世，独有孔文举。\n此恩无陈鲜，岁月有今古。\n朅来湘楚游，坐阅六寒暑。\n今年中秋夕，水宿青苹渚。\n谁持一纸书，剥啄叩蓬户。\n呼灯得款识，扶床喜而舞。\n开书有新诗，喜事遽如许。\n丽如春湖晓，月映蔷薇露。\n笔力回春工，彷佛失风度。\n湘江三百里，款段沿江路。\n岳色满征鞍，疾驱那敢顾。\n朝来真见之，了非梦时遇。\n堂堂千人英，要是干国具。\n龙蛇吁莫测，涔蹄聊蹇寓。\n道固有晦显，会看跨云雨。\n天下张荆州，四海陈合浦。\n当时寂寞滨，皆获陪杖屦。\n今又从公游，楚山更佳处。\n诗成倚峿台，天风吹笑语。",
        "dynasty": "宋",
        "collection_info": null
    },
    {
        "uuid": "88e54bfe4dd941a98a78ea5680e09443",
        "title": "次韵陈倅二首  其一",
        "author": "释德洪",
        "content": "梦幻有贵贱，譬如绵与芦。\n美恶俱一暖，未易相贤愚。\n我少怀毛髪，倦禅辄逃儒。\n投老加冠巾，舞笏师道吾。\n世事几时毕，云山何处无。\n何为聚落中，滞留如贾胡。\n溪声替说法，聚石为讲徒。\n拊手笑远志，甘为小草乎。",
        "dynasty": "宋",
        "collection_info": null
    },
    {
        "uuid": "c84da0cb227fd3ce15dc9225cf1cae43",
        "title": "次韵陈倅二首  其二",
        "author": "释德洪",
        "content": "霜清已高掲，水清见游鱼。\n橘洲颓晚照，属玉行烱如。\n我穷世不要，老并湘江居。\n君独念故旧，时时容借书。\n我亦循陈迹，驱莽如磨驴。\n诗成辄自省，壁月挂清虚。",
        "dynasty": "宋",
        "collection_info": null
    },
    {
        "uuid": "f11ab6e1cf4f2e2c1e212f26ba9f44fc",
        "title": "余游侯伯寿思儒之间久矣而未识季长昨日见之夜归作此寄之",
        "author": "释德洪",
        "content": "公家兄弟俱秀杰，人言不减河东薛。\n凤皇鸑鷟虽见之，闻有鹓雏更超绝。\n周郎坐中见新作，天葩奇芬众口愕。\n君看气焰遮缙绅，想见精神映台阁。\n我穷岁晚犹奔走，小邑那知有邂后。\n堂堂合置明光宫，簿书堆中不宜有。\n功名偶然耳是寄，故应随流坎而止。\n且置袖中批诰手，下帘絃歌聊尔耳。\n此诗摹写见标格，晴湖无风照春色。\n沧海遗珠果见之，邵阳他日如彭泽。",
        "dynasty": "宋",
        "collection_info": null
    },
    {
        "uuid": "d67be5e21a7fe810e564c93734c77ae2",
        "title": "季长见和甚工復韵答之",
        "author": "释德洪",
        "content": "翰墨场中见奇杰，行书半杂欧与薛。\n此诗押韵如射鵰，应弦而落人惊绝。\n词惟达意非有作，公虽不怪傍人愕。\n嗟余平生事苦吟，吟笔今真为公阁。\n涣然成文自湍走，如水与风初邂后。\n颀然绿髮映华裾，人间此客何从有。\n我诵此生真一寄，禅林枝稳容栖止。\n敢将丑恶酬绝倡，狗尾续貂堪笑耳。\n坡谷渊源有风格，光芒万丈余五色。\n吾闻龙蛇所由生，必也深山并大泽。",
        "dynasty": "宋",
        "collection_info": null
    },
    {
        "uuid": "7fd7b26802ce3f8f506fd65930b4396c",
        "title": "季长赏梅使侍儿歌作诗因次韵",
        "author": "释德洪",
        "content": "年来槁项皤须髮，世眼憎嫌遭栈绝。\n君独照人如冰轮，洗尽宿云寒皎洁。\n今日层楼空独倚，天高衮衮飞鸿灭。\n掉头哦此赏梅诗，如对北窗香喷雪。\n爱君语妙蜕尘埃，道骨自能逃岁月。\n玉儿岂是解清唱，想见笑中呵手折。\n嗅看应作小颦娇，关心不与年时别。\n一懽纷然云雨散，落英满地蛙声歇。\n可怜城郭都不知，新诗一出人争说。\n和羮他日愿如君，长红袅花歌寿阕。",
        "dynasty": "宋",
        "collection_info": null
    },
    {
        "uuid": "6b99fd3017af47a4ab5680c095caed18",
        "title": "次韵见赠",
        "author": "释德洪",
        "content": "楼钟尚殷床，密室僧定后。\n窗风鸣摵摵，黄落知榆柳。\n蜘蛛忽胎丝，灯花亦骈秀。\n人从城郭归，村落闻夜嗾。\n读诗映檐月，两清俱顿有。\n斯人太白豪，醉裏诗千首。\n要宜万丁带，肘合黄金斗。\n袖藏批诰手，却作僧扉扣。\n玉堂未放君，此物君家旧。\n饱永仍父职，人望亦天授。\n悬知夜直清，应念山中友。\n莫以腕脱后，嘲我饭山瘦。",
        "dynasty": "宋",
        "collection_info": null
    },
    {
        "uuid": "5437fc9b9a198672931c36a2cee73a8a",
        "title": "季长出示子苍诗次其韵盖子苍见衡岳图而作也",
        "author": "释德洪",
        "content": "晓烟幻出千万峰，个中我曾如懒融。\n天公亦妬饱清境，戏推堕我尘网中。\n人生万□无不有，道士宁知为老枫。\n去年雪夜宿绝顶，笑声响落千岩风。\n今年千岩在掌握，烟雨又復分西东。\n磨钱作镜照千里，必也高人非画工。\n季长胸中自邱壑，吐辞便觉春无功。\n韩侯玩世难共语，精神满腹仍疏通。\n酒阑耳热眩红碧，醉语撼子崔嵬胸。\n遥知堕帻笑不答，但见玉颊回涡红。",
        "dynasty": "宋",
        "collection_info": null
    },
    {
        "uuid": "36c9bc22a2ab5be0171243c4711315fa",
        "title": "子伟约见过已而饮于城东但以诗来次韵",
        "author": "释德洪",
        "content": "一杯愁倡低眉峰，不平万事都消融。\n嗟余分身处处有，遥知到子谈笑中。\n平生踪蹟亦可笑，以丑见传如瘿枫。\n而公才大置闲地，正坐道骨合仙风。\n颇闻少年类豪侠，臂鹰走马王城东。\n尔来闭门看修竹，藉甚但传诗句工。\n懒于能琴嵇叔夜，痴于恋酒王无功。\n明朝此乐堕渺莽，路隔关河魂梦通。\n付子后堂以清夜，料理丝竹围酥胸。\n曲音少悞即回顾，笑看杯面微波红。",
        "dynasty": "宋",
        "collection_info": null
    },
    {
        "uuid": "426d2140fa99c540f52f0c606a18b04a",
        "title": "季长出权生所画岳麓雪晴图",
        "author": "释德洪",
        "content": "湘西今日云生早，岳麓雪晴看愈好。\n朱栏青琐寄木杪，下临绝壑青松道。\n知谁沙步泊渔舟，舟中应容寂音老。\n爱山谁復如君者，一幅湘西和我画。\n分身亦欲看京华，要使痴儿惊羽化。",
        "dynasty": "宋",
        "collection_info": null
    },
    {
        "uuid": "4a3ea655c3acba5fcef81a4b9f41b40a",
        "title": "季长尽室来长沙留一月乃还邵阳作是诗送之",
        "author": "释德洪",
        "content": "邵阳归去知几里，万顷斜阳渡湘水。\n一叶扁舟共看山，伯鸾德耀俱风味。\n山中信宿不忍去，班草松间呼不起。\n波心月出卧不知，但爱松风吹醉耳。\n朝来拾得浩荡春，雪英红雨纷桃李。\n大钟横撞山答响，遥知有寺藏层翠。\n想见道人出迎客，犀颅戢戢三千指。\n王事得从方外乐，佳处迟留固其理。\n何当更和宿山诗，要看云泉生逸气。",
        "dynasty": "宋",
        "collection_info": null
    },
    {
        "uuid": "9e85161b1750bd521e0802923f568f50",
        "title": "送季长之上都",
        "author": "释德洪",
        "content": "十年不踏黄尘路，老尽归心余一缕。\n因同夜语想京华，归心百尺游丝举。\n前年别我楚山边，解鞍班草弄云泉。\n今年送公古城北，花发水流闻杜鹃。\n眉间秀色照春晚，青云故人纷满眼。\n门前车马气如云，知谁倒屣迎王粲。\n行看腕脱供十吏，玉堂风景非人世。\n万乘扣扉宫月斜，梦惊呼烛度窗纱。",
        "dynasty": "宋",
        "collection_info": null
    },
    {
        "uuid": "866e12572ca1f54ddde7b3f5c2c6fafb",
        "title": "西湖寺逢子伟",
        "author": "释德洪",
        "content": "我行厌风埃，日莫休逆旅。\n疲坐扪蚤蝨，呼童洗袍袴。\n起寻古招提，思与幽人晤。\n忽觉华气生，乃与周郎遇。\n笑谈倾坐人，我亦为停麈。\n袖中出新诗，贯珠穿妙语。\n丽如花林风，清甚空阶雨。\n坐令覊旅情，掣肘弃余去。\n太平疆场空，英雄功业悞。\n如君文武姿，其可着闲处。\n霸陵旧将军，月黑射猛虎。\n夜归逢醉尉，颇復较胜负。\n丈夫有用舍，世态度今古。\n何时紫泥书，夜半搥门户。\n边风吹塞尘，千骑红粧女。\n横槊赋新诗，唾手取黠虏。\n麒麟入图画，佩剑捻白羽。",
        "dynasty": "宋",
        "collection_info": null
    },
    {
        "uuid": "a84229e2d44016588252768b00dd9f1b",
        "title": "和曾逢原试茶连韵",
        "author": "释德洪",
        "content": "霜须瘴面豁齿牙，门前小舟尝自拏。\n茅茨丛竹依壠畬，君来游时方采茶。\n传呼部曲江路賖，迎门颠倒披袈裟。\n仙风照人虔敬加，秀如春露湿兰芽。\n和如东风吹奇葩，马蹄归路衝飞花。\n青松转壑登龙蛇，路人聚观不敢譁。\n诗筒復肯来山家，想见戟门兵衞遮。\n湘江玉展无纤瑕，但闻江空响钓车。\n嗟予生计唯摝鰕，安识醉墨翻侧麻。\n喜如小儿抱秋爪，宣和官焙囊绛纱。\n见之美如痒初爬，爱客自试懽无涯。\n身世都忘是长沙，院落日长蜂趁衙。\n园林雨足鸣池蛙，诗成句法规正邪。\n细窥不容铢两差，逸羣翰墨争传夸。\n坡谷非子前身耶，沅湘万古一长嗟。\n明年夜直趋东华，应有佳句怀烟霞。",
        "dynasty": "宋",
        "collection_info": null
    },
    {
        "uuid": "9e70d428697802f1dd2dd396dfb68b58",
        "title": "次韵曾嘉言试茶",
        "author": "释德洪",
        "content": "不嫌滞留湘水涯，时作新诗夸露芽。\n此篇醉墨翻龙蛇，雷锤雨雹飞尘沙。\n开卷疾读喜欲譁，此郎真是能世家。\n气如横槊万骑遮，妙如琢玉无疵瑕。\n缙绅传观众口夸，矧余秃鬓缠袈裟。\n崔嵬胸次书五车，于人岂止一等加。\n坐令应手开天葩，不因笔端梦生花。\n何时词刃诛姦邪，世途嗜好纷万差。\n风流扫地吁可嗟，十年去国道路賖。\n两手未忍置所拏，贾生岂欲从螾鰕。\n渊明但爱谈桑麻，湘西有舍如藏蛙。\n年来颇种东陵爪，爱君才宜践清华。\n妙年声誉闻童牙，君看爱客自着茶。\n红粧聚观烂朝霞，撑突万卷遭搜爬。\n职宜莲烛烧窗纱，不宜槐笏趋早衙。\n未甘终老勤山畬，尚能见子昂霄耶，想见雾窗烟缕斜。",
        "dynasty": "宋",
        "collection_info": null
    },
    {
        "uuid": "0f0552b807923d0ecdd7cc131e7bc9ca",
        "title": "次韵许叔温赋龙学铁杖歌",
        "author": "释德洪",
        "content": "君不见楚竹虚心劲如铁，上有娥英洒清血。\n岁寒姿含悽怆情，乱点余花涴高节。\n又不见南山紫藤亦清雅，过头标致宜老者。\n一簪华髪乌角巾，瘦拳扶之立松下。\n何如我公蓄神物，铿然振之露风骨。\n横拈倒用惊老禅，劲如紫藤节如竹。\n个是云门真正脉，不学芭蕉空指月。\n十方都在此杖头，视之不见纤毫隔。\n说禅游戏时卓地，魔外狐禅俱胆碎。\n仙郎闻是旌阳孙，文章自宜掌帝制。\n从来诗句人争说，时出一篇慰衰薾。\n此篇秀如望秋山，奇峰自献晴云灭。\n朅来酬唱已厌饫，与公倾倒良有素。\n岂惟但和铁杖诗，追从已办登山屦。",
        "dynasty": "宋",
        "collection_info": null
    },
    {
        "uuid": "63b36878dc0db18eb0812cb630ea3aef",
        "title": "復和答之",
        "author": "释德洪",
        "content": "君不见功名欲致砚磨鐡，桑公人间驹汗血。\n五季干戈争夺中，低摧几不保臣节。\n又不见相如赋工合骚雅，九重偶有赏音者。\n及见但为上林令，断国反在淄川下。\n长笑两事俱外物，自怜不是封侯骨。\n独爱华亭百袖师，小艇横蓑一竿竹。\n久住湘江谙水脉，掲蓬惯看湘西月。\n闻道公眠画戟丛，相寻长恨城闉隔。\n去年卜居城北地，客心每有悲笳碎。\n惭愧诗筒走老兵，病眼那容见新制。\n老来情绪那忍说，夙瘴乘之觉疲薾。\n此生梦幻姑置之，半掩残经香篆灭。\n湘中清境享已饫，湘山多情慰心素。\n年来更欲学睦州，古寺闭门工织屦。",
        "dynasty": "宋",
        "collection_info": null
    },
    {
        "uuid": "2032fcefdba0f2fa14e077bab84b31ec",
        "title": "次韵题颙颙轩",
        "author": "释德洪",
        "content": "睡觉飞蚊绕鬓声，读书偏爱小窗明。\n梧阴满地方隐几，想见捜诗毛骨清。\n谁教风鉴在人间，眉宇渊然如鲁山。\n指点虚无数归鴈，摩挲香滑写琅玕。\n旧闻五色笔如椽，平生醉裏傲羲轩。\n登轩不解颙颙意，幽鸟自啼华不言。\n贾生忧鵩入其居，子美亦遭牛酒污。\n仙郎兵衞森画戟，风调特与前人殊。\n杖屦相从年可忘，不羞蒹葭玉树旁。\n青眼特开浮世少，白头相逢故意长。\n尚记垂髫秀发时，神彩不异崔宗之。\n此生流落天一角，敢料长沙再见期。",
        "dynasty": "宋",
        "collection_info": null
    },
    {
        "uuid": "603313bb00d00d060466dcb67fdc9e8a",
        "title": "赠别不愚首座",
        "author": "释德洪",
        "content": "道人貂蝉后，骨面远瞻视。\n少年憎俗子，竟以须髪毁。\n形骸已变尽，终不没豪气。\n君看谈笑时，时復出奇伟。\n湘西松下见，班草问行李。\n问侬归何许，披须开笑齿。\n名山皆吾家，况復生如寄。\n意行吾车驰，身止吾驾税。\n吾生天地间，大仓一稊米。\n只今相会面，宁知非寄耳。\n思归固偶然，吾诗聊一戏。",
        "dynasty": "宋",
        "collection_info": null
    },
    {
        "uuid": "0c93e99208e47c7071658effd7418ba6",
        "title": "题王路分容膝轩",
        "author": "释德洪",
        "content": "诗眼爱云泉，玉骨含富贵。\n精神画牒开，怒威亦和气。\n材宜侍至尊，广殿俨剑履。\n胡为檐隙间，仅止容膝耳。\n譬如横海鳣，蛣屈见脊尾。\n卷而为一髮，寓此涔蹄水。\n何当黑月夕，戏逐风霆起。\n悬知王氏轩，又补湘中记。",
        "dynasty": "宋",
        "collection_info": null
    },
    {
        "uuid": "61863d01064c9b5e902f024b3a067a9e",
        "title": "次韵游石霜",
        "author": "释德洪",
        "content": "霜华旧游秋正深，涧风落日寒蝉吟。\n敛眸默数曾到处，笑看碧烟浮水沉。\n朅来大旆为山至，山绾烟鬟三十二。\n当时老宿契新丰，坐令衲子如云萃。\n眼前无復见此公，叹息丛林扫地空。\n空余楼殿出云雨，涂金涧碧光岩丛。\n卧听松风难比拟，个中偈句谁宗旨。\n赖公摹写入新诗，公不作诗山媿耻。",
        "dynasty": "宋",
        "collection_info": null
    },
    {
        "uuid": "dc33346e33d0cded3404d8c8f1ca65e6",
        "title": "次韵登苏仙绝顶",
        "author": "释德洪",
        "content": "平生合腰万丁带，谁使天涯宿溪濑。\n晓驱部曲上香山，路人如堵看飞盖。\n桂环卷舌啸云烟，右辖风流是谪仙。\n辋川草树入画图，此风頽落今追还。\n散髪岩阿聊一快，世议从来嗟迫隘。\n为君戏语敌山光，棘句鈎章穷崄怪。\n诗成便觉王公轻，整顿道山归去情。\n子廉未必山林见，市人中有安期生。",
        "dynasty": "宋",
        "collection_info": null
    },
    {
        "uuid": "8b73d41cf82ac46ebf6373d84c52b9b8",
        "title": "次韵谒子美祠堂",
        "author": "释德洪",
        "content": "心许房次律，神交郭元振。\n人品如奇峰，横秋耸孤峻。\n笔阵工斫伐，忠义见词刃。\n仕如上濑船，饶力挽不荩。\n酒狂夸严武，登高叫虞舜。\n大爱淮南王，甘作天厨摈。\n死犹遭谤诬，谓坐酒肉馑。\n荒祠丛篠间，下瞰湘流浚。\n夫子縳富贵，高韵洗骄吝。\n诗清如玉佩，中节含温润。\n并辔揖此老，让驱不肯进。\n嗟予固瞠若，却立那敢瞬。",
        "dynasty": "宋",
        "collection_info": null
    },
    {
        "uuid": "9c6a089c002ed0d039f0d7eb6e8f0977",
        "title": "次韵雪中过武冈",
        "author": "释德洪",
        "content": "今年湘山三尺雪，大松夜倒苍崖冽。\n晓惊谁推华藏界，堕我坐前光不灭。\n驼裘石丞鄣泥马，壮士甲趋花洒铁。\n空斋夜对故人榻，妙语霏霏如锯屑。\n窗寒雾暗日生东，恍疑珥笔明光宫。\n蹁跹欲点朱蓝袂，一声云斧山玲珑。\n明年麦秋歌岁丰，夜香横目祠上穹。\n太平无象天有道，塞尘蛮雨长蒙蒙。\n归来笑卧北窗下，侍儿簇花闹清夜。\n老寻清境几成癖，一觥满引酬讥骂。\n应思和月踏层冰，快意暗惊梦犹怕。\n诗成字字如贯珠，乞与人间不知价。",
        "dynasty": "宋",
        "collection_info": null
    },
    {
        "uuid": "e41fae189ac57d51b300a2a167cd1ad2",
        "title": "次韵连鳌亭",
        "author": "释德洪",
        "content": "危亭为谁小，临此一泓碧。\n晴天戏投饵，戢戢见尾脊。\n而以鳌名之，相顾愕坐客。\n昔人醉鱼海，六鳌曾偶得。\n归来眉目间，津津有矜色。\n安知华藏界，持取等戏剧。\n纳之芥子中，不见有迫窄。\n巨细何足较，未出是非域。\n夫子忻然笑，请以书屋壁。",
        "dynasty": "宋",
        "collection_info": null
    },
    {
        "uuid": "aed6d769590351eba3aa4625f912a552",
        "title": "同游云盖分题得云字",
        "author": "释德洪",
        "content": "公才如天骥，超绝气逸羣。\n低摧簿书中，一笑置勿论。\n我如剪翎鹤，俛啄穷朝昏。\n生涯无窖子，乞食尝扣门。\n但为口腹累，乖隔如参辰。\n此夕復何夕，共宿湘山云。\n境清藏胜气，情高发幽欣。\n天风吹笑语，乞与人间闻。\n念公翰墨场，少年策奇勋。\n世味如嚼蜡，喜着磨衲裙。\n裴公师黄蘗，圆泽友李憕。\n因法偶相逢，则以法为亲。\n安知我与子，夙昔非弟昆。\n吾闻三生石，曾歌旧精魂。\n他年葛洪陂，相寻定烦君。\n先当理故事，过山寻老仁。\n要同夏口村，发瓮惊前身。",
        "dynasty": "宋",
        "collection_info": null
    },
    {
        "uuid": "063ccec07a52854287f29dd94c05aec6",
        "title": "治中吴傅朋母夫人王逢原之女也傅朋作堂名养志乞诗为作此",
        "author": "释德洪",
        "content": "少节暮年名太重，诏书致之坚不动。\n当年捧檄良为亲，安知坐中有张奉。\n茅容避雨依树丛，旁人夷踞渠独恭。\n朝来杀鸡本供母，从教床下拜林宗。\n两翁高行今谁继，吴侯作堂深措置。\n镜中勋业姑置之，自广其心养其志。\n传闻绝似广陵公，从来孟陶风味同。\n未能侯门烦倒屐，想见窗户开青红。\n夫人年高视听捷，扶持不用如华妾。\n十分金叶寿千龄，笑看醉红潮玉颊。",
        "dynasty": "宋",
        "collection_info": null
    },
    {
        "uuid": "cff04da5f08daf4c2144899aefe4cfa0",
        "title": "寄彭景醇奉议",
        "author": "释德洪",
        "content": "我庵湘山麓，君家湘江尾。\n共看湘山云，同饮湘江水。\n君有负郭田，饱食骄穉世。\n小儿探井臼，大儿了租税。\n我独生事拙，饘粥每不继。\n君如李大夫，时时容乞米。\n永怀湖山堂，风物自闲美。\n楞严初读罢，篆冷空窗几。\n微风拾残红，幽鸟妨春睡。\n苍苔满门巷，榆柳阴覆砌。\n杖策亦窥园，悠然望层翠。\n岁时无营为，祭奠修家礼。\n自觉去幼安，正復不远耳。\n遥知读此诗，忻然开笑齿。",
        "dynasty": "宋",
        "collection_info": null
    },
    {
        "uuid": "90b45ded818dc3dbdf8f5a4b7073e8dc",
        "title": "宿湘阴村野大雪寄湖山居士",
        "author": "释德洪",
        "content": "梦回闻打窗，晓起喜覆瓦。\n江山惊昼永，秀色玄相借。\n升鞍风便旋，浩荡春随马。\n不忧江瘴生，更喜麦连野。\n湘山宜可老，庆弔同里社。\n乃尔废推挤，眷此多贤者。\n湖山薝卜林，为我花连夜。\n想见老居士，拥衲清入画。\n山阴兴未尽，玉麈思对把。\n政恐触机锋，怒遭握拳打。\n遥知和此诗，呵笔意闲暇。\n妙语斗清妍，正围红粉写。",
        "dynasty": "宋",
        "collection_info": null
    },
    {
        "uuid": "edae32f01e96e3253bf93c2ca972fe61",
        "title": "景醇见和甚妙时方阅华严经復和戏之",
        "author": "释德洪",
        "content": "夫子和雪诗，放意如注瓦。\n手搏华严界，笑中已见借。\n高词师枣柏，宁暇数班马。\n如登妙高峰，如游广莫野。\n怪公个中人，亦入此保社。\n朝来谁扣门，寂音老尊者。\n扶筇坐山堂，诗眼不知夜。\n不入人间世，谁将作图画。\n但欠维摩女，玉骨无一把。\n纷纷散奇英，梨花风雨打。\n湖山晚多态，应接殆未暇。\n此诗聊戏公，诗成还自写。",
        "dynasty": "宋",
        "collection_info": null
    },
    {
        "uuid": "674b2c30886a58d83e4a933e2f4093e5",
        "title": "雪霁谒景醇时方筑堤捍水修湖山堂復和前韵",
        "author": "释德洪",
        "content": "筑堤盖南堂，雪霰响新瓦。\n我踏雪泥至，自携双不借。\n爱公有俊气，句法洗凡马。\n清婉继彭泽，寒陋笑东野。\n愿为西崦邻，投名入诗社。\n余年吾事济，过从有公者。\n何时闻折竹，灯火共清夜。\n晓堂人未扫，如开辋川画。\n平生学牧牛，鼻索尝自把。\n而今失所在，宁復事鞭打。\n吾诗一寄耳，雕琢特未暇。\n且欣两俱健，意气要倾写。",
        "dynasty": "宋",
        "collection_info": null
    },
    {
        "uuid": "2276c09d429f283057dc077ed44f20eb",
        "title": "和景醇从周廷秀乞东坡草虫",
        "author": "释德洪",
        "content": "周髯迂阔亦自笑，安乐饥寒奈嘲诮。\n东坡墨戏偶得之，保藏更作千金调。\n自言吾富可埒国，痴病已深那可疗。\n坡初画此适然耳，髯以夸人无乃剿。\n彭侯满腹是精神，翰墨行藏两俱妙。\n应嗟玩物非尚德，未欲夺攘投火疗。\n乞之如易紫香囊，岂弟高风珠自照。\n此诗醇酽等佳醖，为君满引那辞釂。",
        "dynasty": "宋",
        "collection_info": null
    },
    {
        "uuid": "e202415b67a98c27a50ca0e5684072a6",
        "title": "题万富楼",
        "author": "释德洪",
        "content": "贤为万人英，笔力挽万牛。\n宝带腰万丁，封及万户侯。\n彼富一二数，其实富未周。\n君看清曲江，杰立万富楼。\n山川占形胜，佳处横高秋。\n丈人披白帢，凭栏清两眸。\n凛然无求姿，一洗骄气浮。\n郿坞痴肉脔，金谷酒色囚。\n名均谓之富，泾渭实异流。\n余穷蓄一喙，得饱事事休。\n贫富若天渊，饱岂有劣优。\n此诗如橄榄，初嚼欲弃投。\n终然成可口，味永当见收。",
        "dynasty": "宋",
        "collection_info": null
    },
    {
        "uuid": "a23fbac5684d47957494af3a59ed5476",
        "title": "湘西飞来湖",
        "author": "释德洪",
        "content": "武林散烟鬟，一峰螺髻孤。\n烟云有奇态，华木秋不枯。\n理公何许来，望见辄轩渠。\n曰此灵鹫峰，何年来飞乎。\n个中有白猿，为子抵掌呼。\n至今呼猿涧，飞波跳碎珠。\n朅来楚国南，万山争走趋。\n精庐开横塘，清可照眉须。\n高人家武林，致此从东吴。\n那知湘水西，乃有飞来湖。\n连荡满秋色，小艇藏菰蒲。\n闲来倚危槛，对立鸥烱如。\n我与湘峰色，俱堪入画图。",
        "dynasty": "宋",
        "collection_info": null
    },
    {
        "uuid": "5a234451a5592cba2070150da3f15393",
        "title": "次韵周达道运句二首  其一",
        "author": "释德洪",
        "content": "问人欲买山，便应知官情。\n诗眼艶秋水，袖手望空青。\n家蓄不贪宝，寸田常自耕。\n永怀柴桑归，悠然见真诚。\n不甘口腹累，折腰求乳腥。\n偶题五字句，醉墨半欹倾。\n麒麟入图画，鼎彝书姓名。\n何如瘿瓢中，独酌郎官清。\n鸟啼春寂寂，院静花冥冥。\n悬知睡足处，衾暖纸窗明。",
        "dynasty": "宋",
        "collection_info": null
    },
    {
        "uuid": "3d37c0590c8355db7a916359f9bf544f",
        "title": "次韵周达道运句二首  其二",
        "author": "释德洪",
        "content": "朱门连大藩，知是故人宅。\n登门一笑懽，忘其身是客。\n丛林断岸西，聚落一水隔。\n欲知往来数，鸡犬亦相识。\n人情改朝夕，世议苦迫窄。\n公辈月轮高，不涴浊流色。\n拨书卧清晓，井汲闻余滴。\n职严宾谒少，境静意自适。\n嗟余眷闾里，边风马嘶北。\n公贤义当亲，此外吾何择。\n瘴痾苏昼簟，小寝喧鼻息。\n梦惊哦公诗，清懽洗岑寂。",
        "dynasty": "宋",
        "collection_info": null
    },
    {
        "uuid": "217b81c2e088aafc54fce06a3660d28b",
        "title": "大雪寄许彦周宣教法弟",
        "author": "释德洪",
        "content": "湘西雪连日，荒寒发明鲜。\n谁持华藏界，堕我宴坐边。\n遥知毘耶老，薝卜开满前。\n想见散华女，笑颊微涡旋。\n不受禅律缚，尚遭富贵缠。\n游戏翰墨中，骨清耸诗肩。\n白灰红麒麟，玉液黄金然。\n醉眼艶秋水，落笔驱云烟。\n放意吐秀句，与雪争清妍。\n我诗出寒饿，苦语秋蛩煎。\n定作笑拊掌，望空鬚一掀。",
        "dynasty": "宋",
        "collection_info": null
    },
    {
        "uuid": "a43aa53cfb787cad8f677c61566bf158",
        "title": "卧病次彦周韵",
        "author": "释德洪",
        "content": "卧便午簟袪残暑，谁令殿阁风鸥语。\n君来谈笑破岑寂，慰此经旬携手阻。\n湘山解事不须招，数峰入座争翔舞。\n心知清境世不要，胜践从来数支许。\n戏将平时说禅口，贬剥诸方呵佛祖。\n眼高丛林不见人，但许南台称法乳。\n忽惊词锋乱斫伐，披靡千人如项羽。\n诗成相对两咨嗟，此生俯仰成今古。",
        "dynasty": "宋",
        "collection_info": null
    },
    {
        "uuid": "4766c9ff5b280d29ecb43770d87090f4",
        "title": "次韵朝阴二首  其一",
        "author": "释德洪",
        "content": "辘轳晓汲罢，幽响闻余滴。\n不知雨毛空，但觉炊烟湿。\n闲居少过从，屋角寒藤入。\n夫子独念我，问讯常络驿。\n时来款柴扃，饥饱共休戚。\n此诗丽如春，妍暖破岑寂。\n如追蓟子训，可望不可及。",
        "dynasty": "宋",
        "collection_info": null
    },
    {
        "uuid": "9049a638bf457d07598ac30a8934dd61",
        "title": "次韵朝阴二首  其二",
        "author": "释德洪",
        "content": "稻田翠浪翻，风叶朝露滴。\n按行阡陌间，归来袍袴湿。\n駮云漏日脚，窗户空翠入。\n当年走京尘，日莫驰山驿。\n此生弹指间，强半是悲戚。\n朅来效支遁，买山老闲寂。\n君真许询辈，诗语时见及。",
        "dynasty": "宋",
        "collection_info": null
    },
    {
        "uuid": "52e4a4c90a8f7b6bfb1666a80b4e2d0a",
        "title": "余病脾气李宜中教余服仙茅乃从彦周乞之彦周袒肩荷临济呵余钝根败阙病辄服药是以生死为二耶得药作此谢之",
        "author": "释德洪",
        "content": "嗟余早衰人，多病良业疾。\n脾劳禁晚餐，腿重怯下湿。\n尔来又增添，冷气攻胁脊。\n愁坐如蹲猨，呻吟喧四壁。\n闻世有仙茅，温中等金石。\n恐能祛吾疾，侥倖延余息。\n我家小郎君，道眼窥罅隙。\n恐余偷心在，指数烦口击。\n负负无可言，颓然惭道力。\n检蜜念慧远，诵呪忆罗什。\n两翁例一笑，颠倒不足惜。\n世尊病须乳，侍者遣行乞。\n达磨五遭毒，知毒乃敢食。\n佛祖岂贪生，避就唯恐失。\n二者如不坐，吾罪亦可释。\n想见读此诗，笑中和易色。",
        "dynasty": "宋",
        "collection_info": null
    },
    {
        "uuid": "194d7475ac0282ae2657639a88f2b750",
        "title": "彦周见和復答",
        "author": "释德洪",
        "content": "既有疾可示，非是都无疾。\n如春有阳燄，渴鹿想为湿。\n以君足疾苦，例我痛腰脊。\n忍痛而曰空，触墻为无壁。\n此论盖四座，闻者皆屏息。\n吾闻有漏躯，有病资药石。\n漏尽病乃除，其神则无隙。\n譬如出矿金，万锻受锤击。\n妙哉迂开老，辩愽见才力。\n种性能文章，怒骂成诗什。\n荆山玉抵鹊，而为路人惜。\n此诗不辞和，而药不厌乞。\n又如梦中人，饥而获饮食。\n觉来辄大笑，饥饱两俱失。\n以是知法空，妄尽方自释。\n解空如佛言，不许离声色。",
        "dynasty": "宋",
        "collection_info": null
    },
    {
        "uuid": "0f73004e83eb5ceabe8c7ebba6f7182f",
        "title": "彦周以诗见寄次韵",
        "author": "释德洪",
        "content": "两诗护宗旨，万仞仰峻岭。\n攀缘不可及，妙语出锋颖。\n钝根遭讥诃，正坐不勇猛。\n譬如策疲羸，强以扛九鼎。\n顽冥虽难化，岂不发深省。\n坐令跛驴心，奋迅起驰骋。\n爱君辩纵横，又畏面严冷。\n直谅有如子，敢不加虔诇。\n尚记笑语时，水轩同煮茗。\n池闲如镜空，倒蘸垂杨影。\n归来渡湘江，一叶浮万顷。\n舟中亦晒药，欲以驻頽景。\n君傥终不瞋，药尽更当请。",
        "dynasty": "宋",
        "collection_info": null
    },
    {
        "uuid": "c474451d14df32255568cbdb637b4b34",
        "title": "送彦周",
        "author": "释德洪",
        "content": "虞卿脱魏齐，弃意与俱去。\n公卿一破甑，掉臂不復顾。\n萧何追韩信，弃车遂徒走。\n贪贤如攫金，不见市人聚。\n会合意倾写，掩书想风度。\n彦周虽绿髪，风味映前古。\n高论倾座人，能破万毁誉。\n独立傲世波，屹然如砥柱。\n令人毎见之，不敢发鄙语。\n推堕吾法中，偃蹇揖佛祖。\n死生人所怖，玩之于掌股。\n此生几离别，此别觉酸楚。\n夜寒众峰高，独看霜月吐。\n明日解归舟，西风白苹浦。\n君去我独留，苍茫烟水暮。",
        "dynasty": "宋",
        "collection_info": null
    },
    {
        "uuid": "d98395a6a51536a361be1a5e4cc93400",
        "title": "长沙邸舍中承敏觉二上人作记年刻舟之诮以诗赠",
        "author": "释德洪",
        "content": "道人天姿心匠妙，漆瞳含秋看飞鸟。\n气和不减华林风，韵高胜却霜岩晓。\n心胸冰壶不隔尘，争传落笔如有神。\n不画凌烟大羽箭，来写山林梦幻身。\n清秀摩云洞冰雪，更将已素称三绝。\n不作能痴顾虎头，定为露顶王摩诘。\n传神写照谁与功，吾闻成在阿堵中。\n拟将万匹鹅溪绢，为写沤中胜义空。",
        "dynasty": "宋",
        "collection_info": null
    },
    {
        "uuid": "5c042fe5590995620e3a0f2a0bb25446",
        "title": "王仲诚舒啸堂",
        "author": "释德洪",
        "content": "隔岸暮山秋翠重，少焉月作冰轮涌。\n闲披白帢登此堂，绛阙神清气深稳。\n齿应衔环舌卷桂，两鬓西风心一寸。\n此中不着丝竹耳，但觉清圆林叶动。\n余韵夫须百里闻，风露清冥人跨凤。\n恐君夜残亦仙去，弃米叫云空目送。",
        "dynasty": "宋",
        "collection_info": null
    },
    {
        "uuid": "26dfb91d9f4edf71909fc5742b13d243",
        "title": "赠周廷秀",
        "author": "释德洪",
        "content": "周郎南州俊，毛骨特英拔。\n结髪翰墨场，声光先逸发。\n上书论国事，人危泰山压。\n居然窜南陬，风埃到鬚髪。\n平生拙生事，寒饥坐旷达。\n相逢湘水湄，清甚等苕霅。\n书近庾西台，诗如王右辖。\n解寻磨衲禅，仍领凌波袜。\n春露试晴窗，舌颊增脱活。\n浇公刚直胸，捜搅医国法。\n气当宿玉堂，丝絇八砖踏。\n当分买山钱，放□痛一掐。",
        "dynasty": "宋",
        "collection_info": null
    },
    {
        "uuid": "ec14e6a2ac049aded0d7e378e5a49671",
        "title": "次韵吴兴宗送弟从沩山空印出家",
        "author": "释德洪",
        "content": "身心俱出家，岂復论家世。\n一念断攀缘，即入三摩地。\n珍重大愿王，此法端可恃。\n若能训此心，是毕丈夫事。\n君看宏觉师，后身是昙谛。\n傥欲贮甘露，先将洁令器。\n自当福人天，岂止能自利。\n譬如鸡出燖，真復生厌离。\n空印法门杰，净慈数高弟。\n初不荷吾法，亦自为□瑞。\n汝能倾心事，建此平生志。\n净中有浮念，何异目有翳。\n内外俱一如，乃称真正士。\n以此谈妙法，要使天华坠。\n百里半九十，良医三折臂。\n果解信此言，不媿甘蔗裔。",
        "dynasty": "宋",
        "collection_info": null
    },
    {
        "uuid": "a52faf1679b13281a81c6b412f5b4c50",
        "title": "张野人求诗",
        "author": "释德洪",
        "content": "醉看湘山二十春，杖藜疾趋旋路尘。\n儿童拍手呼不住，并行磨之不怒瞋。\n人间祸福本无象，引手按之如有神。\n草鞵不踏公卿门，术中玉石两俱焚。\n不知世上有憎爱，一味但觉山林尊。\n得钱行沽付一醉，儿啼妻号了不闻。\n孔仲山为阿里卒，吴门亦藏梅子真。\n何年笑跨紫云去，举手山头谢世人。",
        "dynasty": "宋",
        "collection_info": null
    },
    {
        "uuid": "64df3fde63aa4d9236e1dc568f98ab2a",
        "title": "寄郄子中学句",
        "author": "释德洪",
        "content": "刚疏触时怒，髪之投海山。\n沛恩出意外，缧囚遂生还。\n湘西谷量云，结屋清苹湾。\n举手弄云水，意适情自闲。\n大藩英俊地，翰墨相追攀。\n聚话兰丛秀，吐气雌霓弯。\n我穷世讳见，所至特见删。\n但余遭夫子，时时客扣关。\n迩来又识公，喜忘双鬓斑。\n夷粹韵拔俗，简重语不烦。\n人品有如子，合在台阁间。\n归来梦西津，五峰解烟鬟。\n故人讶归晚，负负媿在颜。\n此诗虽梦语，亦足发天悭。\n乃知忧患烈，不能镌冥顽。\n遥想为一笑，秀句出饥寒。",
        "dynasty": "宋",
        "collection_info": null
    },
    {
        "uuid": "f7203482f9552d2db8c86424f53eda11",
        "title": "子中见和復答之",
        "author": "释德洪",
        "content": "世味尝已徧，亸着匿云山。\n为问何能尔，鸟倦自知还。\n湘西一千顷，分我杨柳湾。\n时为理鱼蓑，人眠舟自闲。\n公真功名人，高韵不可攀。\n譬如秋无云，璧月挂一弯。\n我诗聊寄耳，猥语凭见删。\n峻句乃见辱，崄如履潼关。\n细看秀争发，红英微雨斑。\n坐令十年心，清凉去煎烦。\n竹林在何许，延颈伫望间。\n遥知醉逃暑，玉纤侍丫鬟。\n得句有奇趣，笑涡印朱颜。\n引纸欲续和，自叹才涩悭。\n应当恕不迨，乡闾念疏顽。\n把卷味长哦，松风嗽齿寒。",
        "dynasty": "宋",
        "collection_info": null
    },
    {
        "uuid": "97e936caa616ec15b1243a47a4de88df",
        "title": "次韵游衡岳",
        "author": "释德洪",
        "content": "结髪功名场，吾岂厌朝市。\n风埃涴袍袴，乐事嗟无几。\n那知望耆阇，举手弄云水。\n山空答清啸，一洗风埃耻。\n赤岸横落日，孤烟起墟里。\n阴晴故多态，风物自闲美。\n归来说佳处，尚復喜见齿。\n为作鹤脑侧，失床忘而趾。\n平生嘉遁心，衍挽车轮起。\n拭涕师懒瓒，多事笑昙始。",
        "dynasty": "宋",
        "collection_info": null
    },
    {
        "uuid": "15931768486c75cafa5244e9b096133f",
        "title": "次韵游方广",
        "author": "释德洪",
        "content": "万峰缠烟霏，一线盘空路。\n丹楹出翔舞，半在生云处。\n海人猨臂上，哀湍不堪泝。\n夫子英特人，自是干国具。\n醉耳厌丝竹，来此良有故。\n临高赋新诗，妙语发奇趣。\n便欲抱琴书，亦作东家住。\n山灵应拊掌，笑公入窘步。\n自当眠玉堂，莲烛夜枉顾。\n偶此爱山尔，戏语亦瓦注。\n富贵本缚公，云泉宁可付。\n置卷发遐想，湘月微云度。",
        "dynasty": "宋",
        "collection_info": null
    },
    {
        "uuid": "97328ac441fcb2a9107f523657ad5e5b",
        "title": "游白鹿赠大希先",
        "author": "释德洪",
        "content": "昔人隐临湘，解跨白鹿游。\n公来弔陈迹，但有林壑幽。\n春风扫夕阴，雌霓饮涧湫。\n披晴望形胜，衣裾空翠浮。\n道人高尻揖，自陈语和柔。\n乌犹为人好，草亦能忘忧。\n矧汝家临川，共饮西津流。\n欣然为题诗，清绝如霜秋。\n诗成又自录，小字如蝇头。\n意重恐难荷，乡义良已周。\n遥乘知兴耳，兴罢夫何求。\n我和无好语，效颦增嘆羞。",
        "dynasty": "宋",
        "collection_info": null
    },
    {
        "uuid": "dcbc1d42862c5878de53b08aecdb8f9b",
        "title": "次韵题兀翁瑞筠亭",
        "author": "释德洪",
        "content": "大圆镜空越数量，是中岂容男女相。\n风橐俱声未易分，前身后身翻覆掌。\n种石王生砚出芝，人亡物在何足奇。\n请看襄母千里至，庭竹骈根生瑞枝。\n人言亲少而子老，异事相传争绝倒。\n心法之妙传以麤，此理难与俗人道。\n云居的孙难共语，辩如建瓴空气宇。\n不将双脚踏城闉，郄侯诗句能写真。",
        "dynasty": "宋",
        "collection_info": null
    },
    {
        "uuid": "f28552662cd9b9db2cc5ad6269140d41",
        "title": "次韵思忠奉议民瞻知丞唱酬佳句",
        "author": "释德洪",
        "content": "两诗清于玉堂卧，气如汉军争袒左。\n高轩想见连璧来，辗我门前碧苔破。\n为君哦此万籁簧，楚音变尽余微些。\n文章自然真吐凤，句拙见之那敢和。\n高材要当万钱食，小邑折腰坐饥饿。\n仲弓曾为太邱令，义方亦作吉阳佐。\n丈夫功名未入手，行乐莫嫌诗酒涴。",
        "dynasty": "宋",
        "collection_info": null
    },
    {
        "uuid": "93ebce477fd44d89a9adecafcffc1ec2",
        "title": "次韵思晦弟双清轩",
        "author": "释德洪",
        "content": "门前无俗驾，篱外有青山。\n不出已成趣，懒惰心所安。\n鸣鸠惊午梦，意消风物闲。\n可怜修竹林，遮我茅三间。\n兄毎缘诗来，有时忘巾冠。\n永愧隔壁呼，束带酬问端。\n此诗可三復，句挟风霜寒。\n令人想见之，恨身无羽翰。\n寿子一杯水，世隘轩独寛。",
        "dynasty": "宋",
        "collection_info": null
    },
    {
        "uuid": "032bb33eac7464ff27c0d9d67f1c57da",
        "title": "会福严慈觉大师",
        "author": "释德洪",
        "content": "慈觉初见我，背呼仰而应。\n遂同宿湘上，夜语如建瓴。\n犀颅气不詟，虎颔目有棱。\n精彩类澄观，突兀掩万僧。\n乔岳占南极，寒翠知几层。\n此老家此山，亲分漳水灯。\n宝坊天雨华，午梵盘清冥。\n欲知法席盛，但看道价增。\n破夏出山来，乃尔忘规绳。\n盖皮为之灾，公卿慕声称。\n我幸无子累，痴钝人所憎。\n平生寝饭外，摩挲一枝藤。\n少年入三吴，题诗徧西兴。\n归来舟彭蠡，浪山雪崩腾。\n匡庐落笑中，万迭横空青。\n又尝游并汾，趼足渡河冰。\n衝虎上太行，鸡鸣见日昇。\n此乐堕渺莽，坐睡头鬅鬙。\n朅来湘西坞，倦鹤整羽翎。\n只待秋风健，祝融期再登。",
        "dynasty": "宋",
        "collection_info": null
    },
    {
        "uuid": "03050c135fcd22069330ce4583afbf05",
        "title": "慈觉见访余适渡江归以寄之",
        "author": "释德洪",
        "content": "黄沙横吹意傥恍，江色摸胡迷背向。\n刺舟开岸风掠耳，日莫归来说惊浪。\n旋添榾柮火蒙密，堵立咨嗟罗少长。\n椀楪铿然野炊熟，井税未输夜舂响。\n少年信脚蹈忧患，几同蜑叟埋烟瘴。\n归来闲散赎辛勤，老住江村无杂想。\n梦回书几有青灯，鸡一再鸣布衾暖。\n遥想老禅读此诗，应作掀髯笑拊掌。",
        "dynasty": "宋",
        "collection_info": null
    },
    {
        "uuid": "108b53600b4990081237cf5956c0923e",
        "title": "次韵苏通判观牡丹",
        "author": "释德洪",
        "content": "东风背立知谁家，扶头醉韵中流霞。\n天涯也识洛阳面，露丛幽蘂生奇葩。\n两翁赋诗皆妙语，读之令人欲仙去。\n坐间亦着白髪禅，胜游且愿追支许。\n拥毳同看聊自娱，春归不肯略踟蹰。\n解空勿忆南泉老，但言如梦不言无。",
        "dynasty": "宋",
        "collection_info": null
    },
    {
        "uuid": "2c7f6ea411282654bff41b565b628fbc",
        "title": "次韵元不伐知县见寄",
        "author": "释德洪",
        "content": "我读元侯诗，崄若过惊浪。\n忽于旋涡中，溅雪涌千嶂。\n又如曹征西，唾手缚袁尚。\n又如花间春，熟视迷背向。\n何从得此客，要是万夫望。\n少年翰墨场，开口取卿相。\n低摧牛刀中，轩特见雅量。\n君看风月湖，自是无尽藏。\n应手物华妙，纤秾见情状。\n平生冥捜眼，已照鲍谢上。\n自当走奇勋，岂止称师匠。\n嗟余衰退者，那敢论辈行。\n正如羊叔子，坚卧答陆抗。\n诗成急雨来，扫尽层云障。\n重惭无杰句，酬君语豪壮。",
        "dynasty": "宋",
        "collection_info": null
    },
    {
        "uuid": "f03158b045517ccfc88d65393f0cbf7c",
        "title": "和元府判游山句",
        "author": "释德洪",
        "content": "举手弄云泉，溅衣作跳波。\n侧耳闻遗音，仰看幽鸟过。\n两公作妙语，清绝类阴何。\n气爽如南山，晴岚掩峩峩。\n意快如落瀑，万仞崩银河。\n秀如华林风，嫣然散微和。\n而余独朴拙，欲登选佛科。\n十年类马驹，镜谓砖可磨。\n枫瘤或见取，此事古亦多。\n噪吻成绮语，宁恤犯尸罗。",
        "dynasty": "宋",
        "collection_info": null
    },
    {
        "uuid": "828bb3a9dfa9c504015be653baea7e1d",
        "title": "送不伐赴天府仪曹",
        "author": "释德洪",
        "content": "长沙解岭海，浩壤冠南楚。\n岂止风物繁，山水亦清富。\n然以余观之，两者未足数。\n虽曰大藩地，要以多贤故。\n元侯汝颍奇，家世工酌古。\n朅来簿书中，见此廊庙具。\n三年令小邑，野鹤剪翎羽。\n侧脑望云汉，奋跃思远举。\n忽闻除书至，当得赞天府。\n婢仆想京华，一室譁儿女。\n便觉驼铎声，吹帽黄尘路。\n举首望绛阙，金碧碍云雨。\n富贵来自天，车马气成雾。\n遥知念旧游，笑与同僚语。",
        "dynasty": "宋",
        "collection_info": null
    },
    {
        "uuid": "ab1c6cb3fd66656d5fdc0e196163d9ce",
        "title": "送友人",
        "author": "释德洪",
        "content": "幽人独负三尺琴，自谓羲皇得意深。\n经年不肯鼓一曲，欲造千里求知音。\n夕阳渡口西风起，黄叶纷纷坠秋水。\n送君默默上孤舟，片帆忽举风波裏。\n此去吴中风物好，重复江湖我曾到。\n桂子落时双涧秋，白猿啼处孤松老。\n却入苕溪凡几里，连天震泽无穷已。\n红蕖苞拆流水香，紫莼丝软鲈鱼美。\n何时兴尽见归舟，古今客路多飘流。\n孤云别鹤无踪迹，空听蝉声野渡头。",
        "dynasty": "宋",
        "collection_info": null
    },
    {
        "uuid": "493fdece38a5517f17288c2fe1880435",
        "title": "听道人谙公琴",
        "author": "释德洪",
        "content": "道人貌癯骨藏年，漆瞳照人方而渊。\n家住湘山湘水边，气清日应嚼芳鲜。\n罗浮饭石性所在，定林饮涧老更坚。\n子其徒欤宁果然，抱琴过我亦自贤。\n玉徽按抑朱丝絃，借絃为舌传语言。\n谁家恩怨余妬怜，绮窗莺燕春风颠。\n颠风盘空搅苍烟，萧萧吹鬓人未眠。\n清都绛阙断世缘，骨飞不到梦所传。\n秦筝心知是响泉，置之髯鬚一笑掀。\n蘂珠三迭舞胎仙，坐令遗世如蜕蝉。\n何年醉骑紫云去，此琴枵然成弃捐。",
        "dynasty": "宋",
        "collection_info": null
    },
    {
        "uuid": "23ec7354f3cdb2f8d1597bafed36b5eb",
        "title": "儞能禅三乡俊宿山",
        "author": "释德洪",
        "content": "湘西春色无人要，万顷镜空飞白鸟。\n小阁披衣眼力衰，一声款乃酬清晓。\n芒鞵闲穿聚落来，此岸绿阴行不了。\n南台老未忘乡井，抵掌清谈辄高笑。\n烹茶煮笋未当勤，放意赋诗语奇峭。\n此生何处不戏剧，万事随缘真道妙。\n何当借子西斋宿，共看湘月千峰表。",
        "dynasty": "宋",
        "collection_info": null
    },
    {
        "uuid": "69fe94d8582cc37a9f58acec96c282b2",
        "title": "陪张廓然教授游山分题得山字",
        "author": "释德洪",
        "content": "先生如梁鸿，德耀亦爱山。\n湘西十日留，笑语烟云间。\n弄泉石梅坞，唤舟青苹湾。\n藉草饮松下，松风当吹弹。\n二妙生清妍，山花插云鬟。\n粲然起为寿，舞袖相翩翻。\n先生堕帻醉，颇觉天地寛。\n醉语忽成诗，为题苍壁颜。\n城郭遥相望，但见千峰寒。",
        "dynasty": "宋",
        "collection_info": null
    },
    {
        "uuid": "c471ab208fae2aa00fc1c7a9e16d2309",
        "title": "又得先字",
        "author": "释德洪",
        "content": "青山随处有，见之辄欣然。\n独于湘上山，欲买归休田。\n此邦多君子，故欲吾终焉。\n先生人品高，白鸥春水前。\n弟子亦秀发，玉树相明鲜。\n颇怪翰墨场，亦着白髪禅。\n分题得难韵，下笔风雷旋。\n诗成愕众口，不復较后先。\n闲中有此乐，安用食万钱。\n紫芝爱陆浑，遂为好事传。\n悠然见眉宇，宁復羡遗编。",
        "dynasty": "宋",
        "collection_info": null
    },
    {
        "uuid": "bd069c833e3737875065b63711fb0b3c",
        "title": "送廓然",
        "author": "释德洪",
        "content": "长沙古都会，何以冠荆楚。\n但曰财富强，山水最佳处。\n那知号大藩，寔以英俊聚。\n张侯官虽冷，藉甚有名誉。\n心胸高崔嵬，万卷相撑拄。\n君看逸羣姿，矫不受控御。\n罢官当北归，一室譁儿女。\n想见驼铎声，桑枣黄尘路。\n倚马草十制，胆气见眉宇。\n此职谁当之，夫子无媿负。\n璧门黄金闺，独宿无晤语。\n时应梦湘江，醉卧闻柔橹。",
        "dynasty": "宋",
        "collection_info": null
    },
    {
        "uuid": "528b96ba06a8d166e9be59403c8ffe0f",
        "title": "大沩山外侍者求诗",
        "author": "释德洪",
        "content": "湘南古丛林，钟梵百世传。\n大圆百丈来，缚屋岩石边。\n焕然成宝坊，服用如诸天。\n经今成几何，已逾三百年。\n谁为中兴者，卓哉空印贤。\n大钟日夕撞，圆音答山川。\n衲子自成羣，昼诵而夜禅。\n道人旧未识，眉目何渊然。\n乞诗亦不恶，篝灯临网笺。\n人生等浮云，达者无后先。\n我亦一戏耳，走笔成长篇。",
        "dynasty": "宋",
        "collection_info": null
    },
    {
        "uuid": "888d7a41518f2412d29e6372a2e5624a",
        "title": "送珠侍者重修真净塔",
        "author": "释德洪",
        "content": "清凉寂灭塔，三世无鲜陈。\n岿然尘尘中，现此光明身。\n尚无有祖成，宁当说有坏。\n悯此情见者，亦惊世议隘。\n泐潭道人珠，愿力无碍限。\n行看苍烟丛，一切俱成办。\n狐死必首丘，马嘶必望北。\n盖皆不忘本，人岂宜忘德。\n秋风净湘楚，万里浩无垠。\n嗟予頽然卧，羡子如孤云。",
        "dynasty": "宋",
        "collection_info": null
    },
    {
        "uuid": "60ef01497fabb2c1a9fb4688bafafacb",
        "title": "英大师年二十余工文作诗勉之",
        "author": "释德洪",
        "content": "英公南海来，眉宇静而渊。\n少年辞海山，脚力生云烟。\n已能弄翰墨，句好自可传。\n君看嵩仲灵，□瘦耸清坚。\n平生护教心，光与星斗悬。\n化去四十载，凛然长在前。\n文章一技耳，几不减市廛。\n要求出世法，道眼照人天。\n吾言激后生，君俊无忽焉。\n千峰开宿雨，蒙头作深禅。\n古人亦何远，何必羡遗编。",
        "dynasty": "宋",
        "collection_info": null
    },
    {
        "uuid": "671307e31c3c40d64a11b2ee6313f8fb",
        "title": "崇禅者觅诗归江南",
        "author": "释德洪",
        "content": "去年社燕前，道人江南住。\n一笑塞鸿来，又在龙安浦。\n今年寒食后，归心忽飘絮。\n不知换秋菊，能復如期否。\n此生付浮云，忽散还復聚。\n要之不可必，恐作人间雨。\n行藏类隐峰，两踏石头路。\n故山有遗恨，缺典念马祖。\n落日頽金盆，苍茫烟水莫。\n离情渺难收，摹写入凝伫。",
        "dynasty": "宋",
        "collection_info": null
    },
    {
        "uuid": "077bdb089d17e925efcf5c1c2309333b",
        "title": "送悟上人归沩山礼觐",
        "author": "释德洪",
        "content": "乱峰踼卓不容数，宝构翔空盘万础。\n沩源水作青莲香，攧雷溅雪出烟雨。\n住山老如大雄虎，暗谷行藏文彩露。\n说禅不费丝毫力，以空为印印诸祖。\n道人乃是小于莵，气已食牛难共语。\n悠然踪迹似孤云，羡侬先我山中去。\n会当出钵螺顶间，见此颀然秀眉宇。",
        "dynasty": "宋",
        "collection_info": null
    },
    {
        "uuid": "00b65ccd88e4efac63079b15297ce9f1",
        "title": "赠珠维那",
        "author": "释德洪",
        "content": "湘云遮世路，闲客此闲行。\n弥日不忍去，眷此山水清。\n暖窗欲春色，茗椀雪花轻。\n道人旧不识，一见意已倾。\n人主无根蒂，聚散如流萍。\n聊炷返魂梅，将以熏道情。\n此诗亦偶尔，夫用四座惊。",
        "dynasty": "宋",
        "collection_info": null
    },
    {
        "uuid": "535cc27eff0e7262dd65631af76f229f",
        "title": "瑀上人求诗",
        "author": "释德洪",
        "content": "道人江南来，快作临川语。\n立谈当夕照，乡闾问安否。\n坐令十年心，想见西津渡。\n少年游诸方，乃欲追佛祖。\n清韵不可摹，髣髴见眉宇。\n岂止义中龙，当作文中虎。\n西风健行李，暂会还径去。\n我如社后燕，并立理归羽。\n□□□□云，风约聊復住。\n勿长应深溪，当作人间雨。",
        "dynasty": "宋",
        "collection_info": null
    },
    {
        "uuid": "31b4d77da38b338900b1a01a6f2d838b",
        "title": "送瑫上人往临平兼戏廓然",
        "author": "释德洪",
        "content": "鹘瑫脑骨紧，脚力健生云。\n迭数一万里，捷于臂屈伸。\n肉佛不讥诃，称之返云云。\n坐诵觉范诗，抄录亦甚勤。\n羣儿争欺之，僞杂以佗文。\n瑫独颔不语，饭沙俱一吞。\n湘西雪达旦，万树吐奇芬。\n冻行如鹭鸶，雪泥溅衣裙。\n解包呵直指，又作饥猨蹲。\n放意说临平，想见禅诵羣。\n坐令冷斋中，忽然变春温。\n明朝别我去，掣肘径出门。\n便觉西湖月，夜坐生梦魂。",
        "dynasty": "宋",
        "collection_info": null
    },
    {
        "uuid": "b57a9baae3c73f751f2ba638ea0bdc9d",
        "title": "腊月十六夜读阎资钦提举诗一巨轴",
        "author": "释德洪",
        "content": "青灯映窗山月西，读遍颍皋居士诗。\n四蹄雷电骏□□，万丈光芒豪放词。\n古锦濯江有余丽，夜光走盘无价珠。\n韵高不受富贵缚，眼盖缙绅说林壑。\n一语不合□□□，太华摩云森剔卓。\n一往归心如鸟工，十分风味□□□。\n沉溟山水柳子厚，拨置形骸庞德公。\n揽辔不当□□□，珥笔合在明光宫。\n天床长哦起曳履，旋呵冻笔□□□。\n寄语公家王坦之，为编乃翁诗集尾。",
        "dynasty": "宋",
        "collection_info": null
    },
    {
        "uuid": "1cf44bafb4baedc68d97e9fe64ece45e",
        "title": "次韵游南台寺",
        "author": "释德洪",
        "content": "青原生下一角麟，单丁住山须底物。\n试垂一□□□□，阿师鈯斧成干没。\n凭栏小立与僧语，浮云卷尽千峰出。\n永怀倔强韩退之，南迁正坐讥诃佛。\n山云开遮良偶然，自诧精神费诗律。\n阎侯爱山得云饶，胜处迟留多记述。\n慕韩毎毎手加额，见诗未读壁先拂。\n此公文不数□□，微词天姿含宋屈。",
        "dynasty": "宋",
        "collection_info": null
    },
    {
        "uuid": "3e531955205cec6ada58b06ebb3913d3",
        "title": "次韵读韩柳文",
        "author": "释德洪",
        "content": "颍皋韵秀彻，如春在杨柳。\n清游毎见删，题诗□□□。\n□篇如用兵，曹瞒破张绣。\n神远付一快，奇变愕众口。\n□□含至美，醇酽兵厨酒。\n柳文马顿尘，骄嘶不忘骤。\n置□□文中，碔砆杂琼玖。\n同时公与侯，富贵可炙手。\n人惊风云会，自矜时命偶。\n一懽难把玩，忽焉成老丑。\n居然成□□，纍纍增培塿。\n两公独如在，并驱让先后。\n文章有耿□，□语置坐右。\n我老坐诗穷，犇走营升斗。\n时能吐佳句，英华出枯朽。",
        "dynasty": "宋",
        "collection_info": null
    },
    {
        "uuid": "e6c28f912e97a74c8bfc990dbb87185e",
        "title": "次韵新化道中",
        "author": "释德洪",
        "content": "形骸寄簪绅，趣味在林麓。\n楚国富山水，下车已心足。\n昨闻入层翠，超放等犇鹿。\n情高如谢安，举手弄落瀑。\n恰如红粧女，弓弯双屈曲。\n登高发清啸，余响动林木。\n名山冠东南，佳处数天目。\n以比衡霍胜，家鸡例野鹜。\n归来渡湘江，水作鸭头绿。\n应怀绛翠山，归期何日卜。",
        "dynasty": "宋",
        "collection_info": null
    },
    {
        "uuid": "0a2bc13de6dda679b9cad393739b389b",
        "title": "次韵题贮云堂",
        "author": "释德洪",
        "content": "云踪不容挽，乃曰堂可贮。\n知谁爱岳色，欲以遮藏故。\n岳山冠世境，自昔庐诸祖。\n道德无鲜陈，世相有今古。\n君看马驹儿，乃是僧中虎。",
        "dynasty": "宋",
        "collection_info": null
    },
    {
        "uuid": "0f899e8f0954f88bc03bdebf78f5b754",
        "title": "次韵题明白庵",
        "author": "释德洪",
        "content": "鼻端有余地，世议嗟迫窄。\n君看阎夫子，广莫以为宅。\n去宦游人间，面有无求色。\n酒阑爱松风，醉眼眩红碧。\n俊爽类王济，端復有马癖。\n何当食万钱，四海蒙惠泽。\n湘潭紫翠间，松下偶相逆。\n袖中出新诗，苦语凉肺膈。\n夜半来床前，且以慰穷厄。\n岂真谪仙人，何其似太白。",
        "dynasty": "宋",
        "collection_info": null
    },
    {
        "uuid": "c2d26f013e9057a374722c747a3e2a91",
        "title": "和宵行",
        "author": "释德洪",
        "content": "不眠盥漱罢，和衣肱再曲。\n村落鸡未鸣，部曲炊已足。\n露行逢远火，盲龟值浮木。\n马上续残梦，不復较迟速。\n故乡夫岂远，随分有松竹。\n自种橘千奴，大胜五斗禄。",
        "dynasty": "宋",
        "collection_info": null
    },
    {
        "uuid": "6f9e0ad21ea18c09d04379200128b228",
        "title": "次韵题子厚祠堂",
        "author": "释德洪",
        "content": "元和八司马，子厚独奇伟。\n谪官无以敌，妙语凌山翠。\n山以囚自名，溪以愚为字。\n醉心溪山间，胜处无不至。\n至今永州祠，大类罗池祀。\n生存伍猨鸟，遗像土偶侍。\n经游香火罢，感叹追前事。\n才高出不容，起坐终夜喟。",
        "dynasty": "宋",
        "collection_info": null
    },
    {
        "uuid": "40418ed780165e847d288ed8a2d6020b",
        "title": "和茶陵梦觉索烛见怀",
        "author": "释德洪",
        "content": "闻絃能赏音，公独知雅曲。\n易亲復难忘，终期老林麓。\n公如追风骥，未见所归宿。\n嗟余老摧頽，翩如啄苔鹄。\n遥知双泉上，颇亦莳松菊。\n何时闻夜舂，并斋着茅屋。\n慧观友李源，高风当补续。\n便觉雒秀间，杖履笑追逐。\n今非茶陵梦，犹欲更秉烛。\n爱公押难韵，敏若方破竹。",
        "dynasty": "宋",
        "collection_info": null
    },
    {
        "uuid": "5fcecf537202aae53332125ba70b2b5c",
        "title": "次韵偶题",
        "author": "释德洪",
        "content": "钝拙无人着眼看，一庵睡快如梁端。\n那知高轩肯过我，终日笑语成盘桓。\n畏公笔力不可敌，坐令三峡回奔湍。\n威棱王节照湘楚，夸声众口锋刃攒。\n此篇意气更倾写，句法超绝风格完。\n许令赓酬亦不免，但恨语带儒生酸。\n苦嫌丝竹围醉枕，卧看烟缕凝雕盘。\n双泉云树时到梦，神武门前思挂冠。\n朝来清事亦稠迭，野饭蓬窗分小团。\n人间曲屈多败意，莫辞时此同幽懽。",
        "dynasty": "宋",
        "collection_info": null
    },
    {
        "uuid": "0a6853e2054c945e0dc0335e88b69bcd",
        "title": "寄题双泉",
        "author": "释德洪",
        "content": "阎公立朝时，凛然古遗直。\n孤忠捍世波，砥柱屹挺特。\n一旦成千古，埋玉秀山侧。\n至今山中泉，实以配公德。\n欲知其源深，下涨千顷泽。\n沙渠走清快，石井湛绀碧。\n譬如渑与淄，相去无寻尺。\n日光毎下彻，山影必倒植。\n倚栏应忻然，游鳞见尾脊。\n知谁念纯孝，满掬种白石。\n粲然生玉英，冥感吁莫测。\n泉旁有精舍，闻多登覧适。\n何时同二老，追逐扶瘦策。\n诗成坐假寐，梦历秋山赤。\n想见环佩清，绕除余响滴。",
        "dynasty": "宋",
        "collection_info": null
    },
    {
        "uuid": "17746643f9d44975c262e894d2c4a24c",
        "title": "次韵夏夜",
        "author": "释德洪",
        "content": "隐几羣动寂，池塘浮夕光。\n瓦沟急雨过，熏风满南堂。\n飞萤忽点衣，小立闻荷香。\n东南喜见月，微云復遮藏。\n长哦颍皋诗，清语凉肺肠。\n劲气终不屈，镆铘淬光芒。\n高怀寰宇间，蠢蠢犇炎凉。\n斯人古遗直，天质自温良。\n兹夜发遐想，易亲復难忘。\n归田无别意，难以枘入方。",
        "dynasty": "宋",
        "collection_info": null
    },
    {
        "uuid": "cf727363557c47d783d56afc97f66cd6",
        "title": "和游谷山",
        "author": "释德洪",
        "content": "颍皋擘窠书棐几，玉勒银鈎照林麓。\n山堂聚观杂贤鄙，人人欢然如所欲。\n独余耆年视凝远，就观尚如隔罗縠。\n筠床瓦枕试新凉，小雨南风正清熟。\n岸中一笑山答响，我亦为君聊捧腹。\n晚晴轩槛亦何有，隔屋茶烟度修竹。\n呼童索纸赋新诗，诗成字字清如玉。\n人间何从有此客，满腹精神真可掬。\n我惭衰老亦作诗，譬如菌芝生朽木。",
        "dynasty": "宋",
        "collection_info": null
    },
    {
        "uuid": "7dffe8cc577699afdcb86ea962f9ea0c",
        "title": "和曾倅喜雨之句",
        "author": "释德洪",
        "content": "清狂平生笑李赤，诗慕谪仙名烜赫。\n尤胜曲影傍权门，爱其炎炎手可炙。\n袁丝若至晁错逃，热中未老嗾与嗷。\n犹胜怒及水中蟹，不合郭索持双螯。\n何如一庵听松雨，泼眼晴窗发茶乳。\n更无俗子作白眼，但有水沉横碧缕。\n长爱朱生论不卑，神明不欺宁自欺。\n买金赏诬岂不美，尚笑世俗今浇漓。\n玉川作诗曾救月，退之抵掌夸奇绝。\n公今又赋喜雨诗，诗成肯寄甘露灭。\n气吐虹蜺辞吐云，才大端如梁与棼。\n丽如宫华蜀锦色，骏却千樯万马犇。\n屈宋宗枝君得髓，江左风流復兴起。\n试手作诗君勿笑，毫忽增之至弓秭。\n长哦月出湘淹东，翰墨场中久策功。\n千篇翻水不足道，绝爱风味如醉翁。",
        "dynasty": "宋",
        "collection_info": null
    },
    {
        "uuid": "95ee52ff619cde68e7686bb608733a12",
        "title": "次韵过醴陵驿",
        "author": "释德洪",
        "content": "解鞍成小寝，部曲营夜炊。\n此生一寄耳，梦幻相拘縻。\n风餐杂舍者，水宿依江湄。\n何时步八塼，压犀帘幕垂。\n三湘在图画，开屏供卧披。\n公宜宿玉堂，明甚无可疑。\n今復聊尔耳，閒作虎头痴。",
        "dynasty": "宋",
        "collection_info": null
    },
    {
        "uuid": "8fb81cc6b0d18c045eeb994d4090275b",
        "title": "次韵",
        "author": "释德洪",
        "content": "先生绛阙姿，名字占仙籍。\n妙年取荣名，翰墨乃其职。\n而云赋归欤，戏语吾不逆。\n醉翁昔仙去，人间暂休息。\n文字颇横流，士气久不怿。\n公实不出后，议论有精识。\n冰壶含青春，不容一尘隔。\n吐句如善射，字字皆中的。\n佳丽增奇峭，欹侧多醉墨。\n高辞敦故旧，读之气横臆。\n阅深似退之，顿挫杂抛掷。\n如春餙万物，妙用无罅隙。\n故人困长哦，其节不容击。\n自昔闻公家，诸郎居连璧。\n道学进未艾，庆泽流无斁。\n纷华脱髪弃，酌古分阴惜。\n泛观得其要，云升復川益。\n孝友如机云，争攘笑丕植。\n闻风方对食，不觉起投筴。\n神交梦成趣，意合气自激。\n庐陵在何许，纵望手加额。\n那知湘江上，握手笑堕帻。\n妙处无陈鲜，倾盖如夙昔。\n归来看屋梁，喜极心更惕。\n弟兄定世家，富贵已寻逼。\n而我世憎嫌，暮景桑榆迫。\n相从可忘年，顽鲁幸勿责。\n一懽难把玩，转顾成陈迹。\n闭门工寝饭，且復适吾适。\n遥知不吾诧，颇尝有此客。",
        "dynasty": "宋",
        "collection_info": null
    },
    {
        "uuid": "887e8c5937a8a99d32c20d6d065fbbb9",
        "title": "次韵游南岳",
        "author": "释德洪",
        "content": "退之倔强迁掲阳，道经衡山爱青苍。\n逸羣骏气不可御，顿尘初控青丝缰。\n朝云偶开岂有意，妙意放浪高称扬。\n我生少小善诗律，读之坐令身世忘。\n朅来结友本上座，南游私喜初心偿。\n橘洲看雪已清绝，更棹野航浮碧湘。\n忽惊万峰上云雨，走栋飞檐云雨旁。\n知谁凭栏俯落日，跳丸一笑千嵒光。\n紫金鸡含一粒粟，磨塼作镜传遗芳。\n小庵自披慈忍服，十方普熏知见香。\n巉巉玉骨撼不应，但诵妙偈声琅琅。\n只今般若台前路，过者拳拳加敬庄。\n我寻遗迹恍自失，譬如一苇航渺茫。\n三生为扫坐禅石，往事令人思建康。\n绍隆佛种有神足，九旬妙义谈汪洋。\n当年以法施穷乏，无数珠玑曾斗量。\n而今但有楼观好，再拜顾瞻空涕滂。\n我公王事获胜践，自谓此乐非寻常。\n情高赋诗亦感慨，十年出处何明详。\n竹轩莫凉暑雨过，风檐把玩情激昂。\n初如冰轮涌东崦，漻漻云幕方高张。\n俄如奇兵出不意，铁衣雪刃森堂堂。\n细窥如春在花柳，芳心皱眼开包藏。\n魂惊豪气立毛髪，风樯驾浪犇龙骧。\n韵如玉色映晴昼，清如碧瓦粲晓霜。\n适如醉乡识归路，醇如烧春浮玉觞。\n意公前身是太白，醉貌宜披云锦裳。\n芳津浣匙饭云子，美液浇齿尝琼浆。\n吾闻高辞殆天得，宁论结髪翰墨场。\n酸寒鸟迹无足道，坐令藉湜仆且僵。\n皆言笔端有五色，不然古锦纒肺肠。\n夜阑掩卷耿不寐，空庭曳履心彷徨。\n譬如三伏黄尘道，坐令炎燄欣清凉。\n又如病鹤长侧脑，仰看千仞孤鸾翔。\n嗟余胆大亦欲和，韵险恍疑登太行。\n何时坐隅乞诗藁，襟量悬知容攫攘。\n吾恐斯文将断绝，长哦披髪下大荒。\n儿曹乃欲犯矢石，洪钟何异施莛芒。\n公如珠玉在渊石，荣辉草木皆煌煌。\n读其诗律似仙曲，不杂人间笙与簧。\n我非赏音空嘆息，拟欲学之嗟未遑。\n遥怜与僧登绝顶，意适暗惊人世忙。\n诗成气焰如项籍，叱咤千人谁敢当。\n自嫌白髪世不要，万回歌舞聊佯狂。\n盘珠岂有影迹露，雾豹不欲文彩彰。\n那知湘上偶邂后，气岸欣逢许子将。\n霜鬓须面一破笑，城隅古寺眠閒房。\n心知贵贱不同调，且復抵掌谈江乡。\n□□暇日陪杖履，对公岂敢谈文章。\n兹游正类羊叔子，湛□与山俱不忘。",
        "dynasty": "宋",
        "collection_info": null
    },
    {
        "uuid": "7dcd284783e8110d8e89217eef80533e",
        "title": "次韵曾英发兼简若虚",
        "author": "释德洪",
        "content": "大曾秀发如层颠，小曾秋水随方圆。\n二豪说诗气旷逸，而我老坐如蹲猨。\n弟兄骏气骥堕地，自怜老欲蚕三眠。\n一庵收身万事外，但有坏衲长堆肩。\n会看连璧登集贤，腰间纍纍金印悬。\n分缘自是公家事，安知不秉卿相权。\n平生忠义要活国，浓笑东川无杜鹃。\n古城野寺□□□，白灰已烬余凝烟。\n瘴痾未损方曲臂，静如鸿鹤就拘挛。\n清诗寄我忽惊矍，秀对白鸥春水前。\n长哦曳履□□□，余韵发越鸣朱絃。\n坐令万象受控勒，知君有笔真如椽。\n细看字字有根蒂，满掬明珠谁为穿。\n诗坛从此不敢诩，受降君已临中坚。",
        "dynasty": "宋",
        "collection_info": null
    },
    {
        "uuid": "5f0873b5bcb2908f0d9df9ecdaded7de",
        "title": "復次元韵",
        "author": "释德洪",
        "content": "君家庐岳苍崖颠，睡足茗盌浮轻圜。\n十年不归空蕙帐，夜鹤哀怨惊晓猿。\n朅来湘尾寄城寺，夏簟清凉便昼眠。\n扣门剥啄谁过我，上腾火色仍鸢肩。\n轩然辩论杂今古，不觉前席心旌悬。\n以身狥国爱子布，塞门以土推孙权。\n□云诗穷少陵老，饥寒正坐拜杜鹃。\n遥知铃斋宾谒□，□□紫砚浮松烟。\n作诗寄我对岑寂，为散顽麻双脚挛。\n弟兄高才当济世，会看笑揖人主前。\n嗟余百念已灰冷，倦易敛翼为虚弦。\n粥鱼斋鼓日课办，仰屋卧看三条椽。\n管宁木床五十载，好事空传膝处穿。\n何如敛目十□□，□树身同金石坚。",
        "dynasty": "宋",
        "collection_info": null
    },
    {
        "uuid": "94796f920a70c4119f337a3e349e0307",
        "title": "赠别若虚",
        "author": "释德洪",
        "content": "残暑霁严威，新凉酿归思。\n梦惊闻松声，两鬓到万事。\n中情怯离别，此别仍对子。\n追惟初识面，宁復讣有此。\n明朝舟洞庭，惊浪银山起。\n醉眼失湘楚，妙语凌淮泗。\n我如浮水叶，遇坎当自止。\n行将看荆山，归老鹿门寺。\n今不欠无言，但是欠一死。\n淮山有奇逸，要是天下士。\n若问寂音老，烦君一举似。",
        "dynasty": "宋",
        "collection_info": null
    },
    {
        "uuid": "4130d2bc7000f50dd0069b267aab0b56",
        "title": "和陈奉御游梁山",
        "author": "释德洪",
        "content": "公诗自雄放，故我甘雌伏。\n韵高霜月苦，洗尽瘴雾毒。\n游丝映明窗，小字为公录。\n便觉春争妍，胜气增林麓。\n永怀矍铄翁，论兵到精熟。\n子阳井底蛙，提耳论祸福。\n归来得真主，简易心屈服。\n才高犯众忌，薏苡致谤讟。\n梁生付一笑，何必较直曲。\n山僧亦何知，鱼鼓听斋粥。\n陈侯金闺彦，论清如屑玉。\n南游兴未已，甚欲乘桴木。\n湘西独何幸，旌旆先见辱。\n松间偶相值，论交一言足。\n云山久干没，赖此佳句赎。",
        "dynasty": "宋",
        "collection_info": null
    },
    {
        "uuid": "74ca6c77b70ddaac4f77ed443ff325ff",
        "title": "次韵曾韵句游山",
        "author": "释德洪",
        "content": "夫子谪仙隐于儒，仲连太白真其徒。\n栴檀林间法檀度，翰墨场中行秘书。\n譬如山川有珪璧，光被草木蒙碔砆。\n又如羽毛有麟凤，瑞照百鸟藏鹗鼯。\n玉堂金马未入手，公不自嘆旁人吁。\n猒看朱门森画戟，暇日聊为山水娱。\n下车褰衣却部曲，纵望林壑情忻愉。\n朱陵洞口见落石，引手匊云跳明珠。\n诗成万象在掌握，磨琢无玷如瑾瑜。\n旁观十吏不驻足，一日万口传荆湖。\n南山道人纷□□，摹写磬石烦丹朱。\n归来尽以录寄我，意句不尽情有无。\n为公长哦立风槛，明月满轩时卷舒。\n吾闻骏马日千里，未遭剪拂随盐车。\n嗟余驽钝世鄙笑，分甘垂耳同骡驴。\n世间安得支遁眼，画作嘶风神骏图。",
        "dynasty": "宋",
        "collection_info": null
    },
    {
        "uuid": "a3bf526d07cfef2a450948c9b50be190",
        "title": "次韵游南岳题石桥",
        "author": "释德洪",
        "content": "飞梯上云雨，猨臂攀层岩。\n天风吹鬓须，兹行非人间。\n幽泉不知处，但闻鸣佩环。\n崄艰硋清快，洄涡走平寛。\n□□落万仞，溅雪惊潺潺。\n悬崖忽见寺，白昼方掩关。\n境□□遐想，坐久生清寒。\n山空寂无人，鸟啼花不言。\n云披献青嶂，风槛争卷帘。",
        "dynasty": "宋",
        "collection_info": null
    },
    {
        "uuid": "cca18adc7d2e4504067f1d99a3ed5e3e",
        "title": "和游南台",
        "author": "释德洪",
        "content": "笋舆翩追随，顿撼杂揺兀。\n蒙腾穿聚落，超放上巉绝。\n山腰转巇崄，部曲失行列。\n身世逐云轻，眼力与天阔。\n撞钟千指集，楼殿寄林末。\n同来久倦局，相向怀抱豁。\n市朝昏利欲，走鹿不忘渇。\n公独蜕尘埃，风蝉妙脱骨。\n盘桓拊孤松，松粉落金屑。\n谁卷青帝云，推出银蟾阙。",
        "dynasty": "宋",
        "collection_info": null
    },
    {
        "uuid": "07d15df5cf9fa14f7da0acee120b94e9",
        "title": "和游福严",
        "author": "释德洪",
        "content": "云开见楼阁，峰顶知有寺。\n众峰让高寒，盖是出其类。\n娲山下僧谭，笑走魔外戏。\n忽于一毫端，集此大千界。\n曹溪正脉深，不断盖如带。\n流而至衡霍，百川蓄汇浍。\n乃知般若台，自昔分灯地。\n清游亦不恶，俯仰忆前事。\n宝构出灰烬，人逝时亦异。\n永怀韩潮州，夜与千峰对。\n仙去三百年，音容浮如在。\n妙语落人间，断碑卧榛桧。\n公亦潮州□，□势翩已似。\n低摧夙昔心，惨憺经游意。\n林高句天成，□□鄙组绘。\n刻之苍崖阴，与山增胜槩。",
        "dynasty": "宋",
        "collection_info": null
    },
    {
        "uuid": "7f2fefd4eeb115a8198d979f3b9dffbe",
        "title": "次韵游高台",
        "author": "释德洪",
        "content": "苍杉三十里，不復逢川原。\n忽然在林杪，万峰延目观。\n长崖有积雪，松声杂风泉。\n是时春正深，风威犹折绵。\n君堇金闺彦，而有清净缘。\n和云扫车辙，引手酌灵源。\n山空破岑寂，笑语答云烟。\n鲁僧作鹰顾，惊此佳少年。\n何以比人品，白鸥春水前。\n既非山泽儒，亦非地行仙。\n谐峰□□□，千叶开青莲。\n景净若有得，兹游良偶然。\n部曲亦欣□，諠譁下层颠。\n归来念清境，依约闻啼猨。",
        "dynasty": "宋",
        "collection_info": null
    },
    {
        "uuid": "cba7734078dcd3c9b0a18e5082657c1d",
        "title": "次韵见赠",
        "author": "释德洪",
        "content": "已甘老死长松下，赏音乃有如公者。\n谬当大匠许才能，名器从来岂容假。\n但欣一笑说江乡，意气平生要倾泻。\n先生之诗自豪放，寒陋心知鄙东野。\n此篇粹然有精思，百锻良金方出冶。\n汗颜缩手置袖间，对公谁敢言骚雅。\n自怜华髪住江村，地偏心远过从寡。\n茆檐扪虱鸟声寂，故絮悬鹑成磊苴。\n右耳已从前月聋，更欲忘言到瘖哑。\n多生垢习磨未尽，公诗又欲临窗写。\n何当看公醉岸帻，约束万象闲挥洒。\n眼寒独立梁宋郊，一尾追风睇犇马。\n读罢新诗发长叹，春色惊回阿练若。\n浪秃宣毫和不成，自笑才悭真注瓦。",
        "dynasty": "宋",
        "collection_info": null
    },
    {
        "uuid": "7b0e757fbc1d3ac2f481aa18300300a0",
        "title": "次韵曾机宜题石桥",
        "author": "释德洪",
        "content": "公才受斧斤，鼻端有余地。\n一官游人间，穷达置度外。\n着屐登名山，眺览吞眼界。\n倒倾蛟龙室，聊为翰墨戏。\n搏取华藏海，几间日相对。\n石桥亦何有，万峰作阶陛。\n平生冠世境，胜践得君辈。\n坏壁题新诗，一洗俗眼眦。\n我本箇中人，久负未归债。\n我自负名山，名山岂余弃。",
        "dynasty": "宋",
        "collection_info": null
    },
    {
        "uuid": "181e7df95ef0b4f27bc5bb356e854c4f",
        "title": "和游南台",
        "author": "释德洪",
        "content": "老思垂一足，饭想成沙纕。\n顿斧盘石上，分灯续螺江。\n坐令遗蹟地，咄嗟成宝坊。\n永怀青松下，睡快欣明窗。\n曾侯有逸韵，诗律挟风霜。\n重来拜白塔，前身疑姓庞。\n山僧作巴音，耸肩颀而长。\n愿施笔供养，普熏知见香。\n吾观三公子，凛然万夫望。\n何当吐佳句，刻石照沅湘。",
        "dynasty": "宋",
        "collection_info": null
    },
    {
        "uuid": "2d51f0b3af1941fa6befbfbe4ebc0965",
        "title": "宝月偶值报慈坐中走笔",
        "author": "释德洪",
        "content": "十年尘土中，厥状浸成俗。\n坐令眠云衣，化作征人服。\n此行欲买舟，寻我旧山谷。\n识君御水傍，笑齿璨明玉。\n肃静鹙子仪，修拔孝基目。\n殷勤抚道义，祖道欲倾覆。\n赖子今妙年，真风跬可续。\n闻之厚自愧，所趣在幽独。\n君言如不欺，是亦含生福。\n须臾读君诗，气韵丽可掬。\n心胸何玲珑，多能吾所伏。\n春流日夜急，归心难管束。\n良会故已述，妙谈何日復。\n吴山嘉有余，为君置茅屋。\n头白早归来，暮云无使瞩。",
        "dynasty": "宋",
        "collection_info": null
    },
    {
        "uuid": "f09c5fb0e51ef08fb3d34567bc5c120c",
        "title": "和忠子",
        "author": "释德洪",
        "content": "牛车注经宗两角，那问虚舟移夜壑。\n竹间扫除闻击声，戏作伽陀歌独脚。\n心波不兴类古井，情缘脱尽如遗箨。\n高笑痴儿倚富贵，危如乳燕方巢幕。\n已办山藤待湖月，不把芒鞵穿聚落。\n安知沙门自有体，全象纷然众盲摸。\n要之行藏不属人，手自安然随展握。",
        "dynasty": "宋",
        "collection_info": null
    },
    {
        "uuid": "8cbb003c38d6f37f8b553ee5de527bb4",
        "title": "和堪维那移居",
        "author": "释德洪",
        "content": "世路惊风波，山林知岁寒。\n君看争夺中，忽觉深渺漫。\n归来湘西寺，兀坐依蒲团。\n摩挲折脚铛，规以稳处安。\n湘山亦多态，扶杖时游观。\n偶逢林下人，班草一笑懽。\n霜风水痕落，岁月难遮拦。\n但觉颔髭白，不復知岁残。\n堪公故园旧，义胆见急难。\n相逢开肺怀，倾倒无余殚。\n所居隔聚落，日喜成媻媻。\n作诗夸我贤，宁知如玉冠。\n遂分湘山翠，茅檐相对看。\n往事都莫理，有求真祸端。\n饭罢口挂壁，□□发长叹。\n暮寒因有雪，炉暖且檀栾。",
        "dynasty": "宋",
        "collection_info": null
    },
    {
        "uuid": "e712b53bf6fd6585c35a96756b17a980",
        "title": "送元老住清修",
        "author": "释德洪",
        "content": "湘水有庐山，蜀僧有吴韵。\n无尘而俱清，雪月夜相映。\n书痴喜借人，香癖出天性。\n垂涕拨黄独，粪火曾发哂。\n三年我东邻，家颠开小径。\n一饭必招呼，嘲之终不愠。\n明朝趣去我，岁逼青阳近。\n子已饱丛林，件件无遗恨。\n赠子湘源春，山穷春不尽。",
        "dynasty": "宋",
        "collection_info": null
    },
    {
        "uuid": "beb7e3f1c3f15d2e4be290e13ad4154e",
        "title": "和杜司录岳麓祈雪分韵得岳字",
        "author": "释德洪",
        "content": "岁晚湘水滨，黄尘似河朔。\n江流涸欲尽，缾罂汲余浊。\n闹闻双旌出，千骑烁山岳。\n雪云卷山去，天宇献辽邈。\n娇鸦集风枝，冻鹤时俛啄。\n谭兵杜牧之，赋诗果横槊。\n山虽非故人，识面亦已数。\n文章固余事，正尔全三乐。\n太丘令国器，谠议久扬榷。\n长吉有美才，崭然见头角。\n君看分韵诗，夭力那容学。\n嗟余老山林，辈流殊龌龊。\n宁料寒窘中，见此三卓荦。\n和诗无杰句，钝涩费磨琢。\n穷略似孟郊，必劣追韩偓。",
        "dynasty": "宋",
        "collection_info": null
    },
    {
        "uuid": "042d49c03cb056cb8245977e9ed06f61",
        "title": "赠邹处士",
        "author": "释德洪",
        "content": "长沙人物秀而雅，争如绝致名天下。\n率更之书更古今，钟王笔蹟遭凌跨。\n藏真草圣梦英篆，齐己诗篇洞青画。\n易生宝觉未暇数，尔来邹敦最声价。\n巨公要人邈已徧，戏画寂音老尊者。\n绳床坏衲气深稳，霜须瘴面情闲暇。\n平生刚褊语忤世，定知见此遭讥骂。\n凉都贵人如玉丛，富贵熏天光照夜。\n凌烟风姿剑拄颐，妙手当烦为图写。",
        "dynasty": "宋",
        "collection_info": null
    },
    {
        "uuid": "da87396887088cf4f88f0c9abbaf33a4",
        "title": "郑南寿携诗见过次韵谢之",
        "author": "释德洪",
        "content": "碔砆世既以为玉，芝兰那知不为莸。\n人间万事醉不理，携被来为林壑游。\n雪花成山过惊浪，五展暮天开橘洲。\n篙师绝叫风掠耳，萧萧两鬓空飕飗。\n松声盘空上烟翠，顾陟佳处毎迟留。\n袖中出诗愕坐客，涔蹄乃尔容吞舟。\n东坡句法补造化，山谷笔力江倒流。\n两翁连联竟仙去，暮年见子忘百忧。\n念当明日江南路，幕阜倚天佳气浮。\n故人问我今何似，为道摧颓如慧球。",
        "dynasty": "宋",
        "collection_info": null
    },
    {
        "uuid": "a29de6d85a754f17adcad5450a78134d",
        "title": "次韵漕使陈公题莱公祠堂",
        "author": "释德洪",
        "content": "莱公少年日，逸气生云泉。\n定策清东宫，天子为矍然。\n奇豪不世出，获一以当千。\n亲征功第一，尚记破虏年。\n想见和易姿，垂柳春风前。\n我公嗣前列，刚特才亦全。\n方持使者节，眉宇秀而渊。\n高楼独自登，爱公能补天。\n高情弔陈迹，妙语吐新篇。\n如风行水上，涣然成漪涟。\n乃心在王室，何时朝日边。\n正坐霖雨手，丰年自留连。\n何必羡遗像，公自当济川。",
        "dynasty": "宋",
        "collection_info": null
    },
    {
        "uuid": "75c5835acab7035b80f514bd5c57a0dc",
        "title": "次韵经蔡道夫书堂",
        "author": "释德洪",
        "content": "书堂山崦西，微路经桑柘。\n婉婉绿阴中，伛偻牵羸马。\n须臾将平川，时过幽溪泻。\n源深人家稀，落日耕钓罢。\n过墻傍修竹，深处开茅舍。\n池塘远轩窗，秀露风清夜。\n杯盘灯火裏，笑语茆檐下。\n白酒泻新糟，醇酽如压蔗。\n酒酣面发赤，箕坐谈王霸。\n排斥出忌讳，怪语令人怕。\n野僧旧不懽，痴坐相嘲骂。\n但作鹤脑侧，思欢殆无暇。\n夜阑乞新诗，自愧非作者。\n张灯扫西壁，把笔强驱驾。\n万景毎骚纵，此夕偶相借。\n遂令诸子懽，一一如图画。",
        "dynasty": "宋",
        "collection_info": null
    },
    {
        "uuid": "3929eff6561a49dddddb687249d58380",
        "title": "吴子薪重庆堂",
        "author": "释德洪",
        "content": "吴氏季子世不乏，子孙魁垒特秀发。\n人言才业任世重，更觉文章有家法。\n奉亲作意构华堂，想见青红湿窗闼。\n堂中二老斗康强，夫妇承颜荐寿觞。\n朅来儿侄俱登第，举族请名重庆堂。\n富贵鼎来推不去，道德照人闾里光。\n富公玉食由及养，范公诸郎尽卿相。\n亲养子荣兼有德，家声置公范富上。\n虚檐风月夜未央，靘庄成轮发清唱。\n金鸭香清碧缕飘，灯前玉颊醉红潮。\n一尊满劝何所祝，盛事要看追八萧。",
        "dynasty": "宋",
        "collection_info": null
    },
    {
        "uuid": "727d8654bc4670d81af3a175640b32ad",
        "title": "题岳麓深固轩",
        "author": "释德洪",
        "content": "湘西峰顶寺，楼阁藏烟翠。\n危台占峰颠，小轩寄幽致。\n游人常不到，石壁照溪邃。\n于世復何求，此生眠食耳。\n翛然亦何有，蒲团空曲几。\n凭高俯城郭，车马环磨螘。\n城郭望诸峰，时见孤云起。",
        "dynasty": "宋",
        "collection_info": null
    },
    {
        "uuid": "7993fbd5c4e99bb2c36434244443bb5b",
        "title": "赠别通慧选侄禅师",
        "author": "释德洪",
        "content": "选本住山人，精进激惰懒。\n规模如乃翁，铁喙石肝胆。\n岂特七闽英，盖亦丛林拣。\n子少长庚晓，我老碧云晚。\n相亲出数面，别袂聊一挽。\n是非一言足，勃窣百事办。\n分携青苹湾，相对秋满眼。",
        "dynasty": "宋",
        "collection_info": null
    },
    {
        "uuid": "ca4d3ace96cdd3ffcba78bf8c72a1b23",
        "title": "中秋夕以月色静中见泉声幽处闻为韵分韵得见字",
        "author": "释德洪",
        "content": "夜清成水宿，月出波灔灔。\n那知是中秋，老眼欲凄眩。\n此生天地间，飘泊如蓬转。\n朅来泊湘濒，此月凡七见。\n冰轮上天衢，万里不知远。\n夜深度明河，轮侧明河浅。\n西楼欲吹笛，余声落哀怨。\n魂清到月胁，寒露纷满面。\n林光泼流泉，天大微云卷。\n阿崇具纸笔，橘亦磨破砚。\n诗成月华清，幼妇与黄绢。",
        "dynasty": "宋",
        "collection_info": null
    },
    {
        "uuid": "9772039d8e437e10ea0fca315af43889",
        "title": "邓循道分财赡族湘阴诸老赋诗同作",
        "author": "释德洪",
        "content": "卜式与弟赀，如塞无底窦。\n其爱止弟耳，亲旧竟何有。\n二疏得赐金，尽以散亲旧。\n但可施一时，安能继其后。\n然于简编中，耿光白如昼。\n邓侯功名姿，颖脱盖天授。\n分财赡族人，约劵规永久。\n君看纯孝心，履狶先履瘦。\n纷纷窭人子，悬鹑露两肘。\n雨雪抱儿女，扣门易升斗。\n邓氏岂无贫，炊烟满蓬牖。\n安知寒微中，不復生奇秀。\n阴功虽无形，报应捷于口。\n此风起颓俗，能使薄者厚。\n作诗附家传，想见为拊手。",
        "dynasty": "宋",
        "collection_info": null
    },
    {
        "uuid": "a4e966bc8d92e72a14e610fc3ad08078",
        "title": "赠陈静之",
        "author": "释德洪",
        "content": "仙郎如惊鸾，风格殊秀整。\n文章体自然，五色丽云锦。\n纷纷少年场，英气横笔陈。\n家声盛汉魏，未暇数唐晋。\n元龙特豪伟，太邱苦刚正。\n相逢黄卷中，崔嵬山岳峻。\n君当世其家，已见逸羣骏。\n笑谈不自觉，满坐湖海韵。\n富贵率致身，华裾宜绿鬓。\n功名偶然耳，何必以身徇。\n未近翠云裘，先看班玉笋。",
        "dynasty": "宋",
        "collection_info": null
    },
    {
        "uuid": "d88a730c2d515d68a70bb5b10f4c150b",
        "title": "弔性上人真",
        "author": "释德洪",
        "content": "漆瞳照人韵拔俗，平生直性如劈竹。\n世情好恶我不知，是是非非一言足。\n昔年访道辞七闽，丹青生此身外身。\n要将留悦倚门意，此心亦是酬慈亲。\n慈亲未老身先逝，梦境悲欢成一戏。\n展开觌体露全机，偪塞虚空何处避。",
        "dynasty": "宋",
        "collection_info": null
    },
    {
        "uuid": "061f4489d5b23425be3ba52718c3266b",
        "title": "宣和七年重阳前四日余自长沙还鹿门过荆渚谒天宁璋禅师留二宿作此",
        "author": "释德洪",
        "content": "孤城渺湖天，长堤篆湖水。\n柳衙行未穷，已过沙头市。\n连樯来万艘，荻丛出千雉。\n节物近重阳，风日正清美。\n忽惊楼阁开，宝坊堕平地。\n璋公十年旧，出迎一笑喜。\n□夜及相山，岁月入叹喟。\n兹行归鹿门，已作终焉计。\n不辞信宿留，爱子多故意。\n说禅有家法，翻手了千偈。\n铁脊敌魔外，宗风永零替。\n我留固随缘，思归亦偶尔。\n为君赋新诗，万象困朝戏。\n去留未用较，吾生真一寄。",
        "dynasty": "宋",
        "collection_info": null
    },
    {
        "uuid": "e294be1a6af0a1e7c49b8b7b6910d2c1",
        "title": "瞻张丞相画像赠宫使龙图",
        "author": "释德洪",
        "content": "天下张荆州，乳儿识名誉。\n医国陆宣公，护法崔元度。\n平生风雷舌，咳唾作霖雨。\n隔阔余十年，一旦成万古。\n羊昙欲作恸，生存华屋处。\n支遁亦伤心，路偶经姚坞。\n赖有克家子，春色连眉宇。\n君看谈笑时，亦是榦国具。\n会看如乃翁，独立无喜惧。\n文章有种性，家法致工主。\n此诗公应闻，想见笑掌拊。",
        "dynasty": "宋",
        "collection_info": null
    },
    {
        "uuid": "0cebe383077c749839bf3bb31362dc4d",
        "title": "初到鹿门上庄见灯禅师遂同宿爱其体物欲託迹以避世戏作此诗",
        "author": "释德洪",
        "content": "上庄俯汉江，古木杂桑柘。\n槐衙阴广陌，麦浪涨平野。\n连云对囷廪，用谷量牛马。\n我来二月破，解鞍绿阴下。\n纵望烟霏中，领略见楯瓦。\n耆年骨柴崖，迎客意倾写。\n干戈争夺余，身在相惊诧。\n山空啼杜鹃，龛灯自清夜。\n敛眉问儋州，亟口谈江夏。\n以余游二公，老大知识寡。\n暮归逢醉人，往往遭捶骂。\n鹿门有余地，贤矧如君者。\n为连修竹林，规以构茅舍。\n伏舂旧所能，犁鉏当学把。\n相见水过膝，蓑苙清入画。",
        "dynasty": "宋",
        "collection_info": null
    },
    {
        "uuid": "5f97f8fa12727e65cec3e4b6aeb94e4f",
        "title": "游白马寺逢安心上人",
        "author": "释德洪",
        "content": "伞盖山前曾卓锡，晋安王初造禅室。\n水火定成人未知，部曲不前马辟易。\n床边卧虎如睡犬，王虽及门不敢入。\n冰雪亲瞻道德容，再拜平生愿心息。\n两泉俱出雌雄龙，玉殻灵龟蛇五色。\n聦禅笑傲贤王喜，鱼龟乃能就掌食。\n高风干没五百年，依旧云山如夙昔。\n雨中来游春已老，忽见江南少年客。\n坐中偶生乡井心，想见禅山倚天碧。\n清境幽閒欣可名，偶然得句因题壁。",
        "dynasty": "宋",
        "collection_info": null
    },
    {
        "uuid": "3fe8e3b0b0dd6d7c242a5c3f43772696",
        "title": "雪夜与僧拥垆僧曰闻唐刘叉赋雪车冰柱诗为退之所赏愿闻其诗予曰忘矣僧请续之口占以授",
        "author": "释德洪",
        "content": "雪车比毛车，弱水谁欲度。\n飘然凌空去，中疑载青女。\n□风为通衢，走毂不容驭。\n大胜短辕犊，更烦长柄麈。\n□□广寒宫，构基非下土。\n天公亦薄相，镂冰以为柱。\n傍□□银床，谁与挥玉斧。\n仙妃倚之笑，疑是漆室女。",
        "dynasty": "宋",
        "collection_info": null
    },
    {
        "uuid": "a257ad322d79f25ac47d89740e43e290",
        "title": "送贤上人往太平兼简卓首座",
        "author": "释德洪",
        "content": "我昔游潜山，空翠揷晴烟。\n至今清夜梦，犹能历层颠。\n天柱如玉立，贵气朝山川。\n下有童师庐，杂沓皆奇贤。\n卓途龙山子，靖深波间莲。\n近闻亦分座，道眼照人天。\n道人使吴来，衣裓余芳鲜。\n愿求奇崄句，庶使大法传。\n一拳无背触，何处见灵源。",
        "dynasty": "宋",
        "collection_info": null
    },
    {
        "uuid": "4f0553fe379c6c86593b54b1343c9529",
        "title": "送一上人",
        "author": "释德洪",
        "content": "子从大梁来，会我秦淮道。\n十年三度别，此别吾甘老。\n学道如牧羊，败羣者则鞭。\n一切但仍旧，自然常现前。\n子初不衣绵，而今便故絮。\n山舟日夜逃，美貌岂长住。\n时至不相待，勿恃骨肉间。\n要当自努力，譬如人上山。",
        "dynasty": "宋",
        "collection_info": null
    },
    {
        "uuid": "19cee5b23fa1697fac43bf61434e2b5f",
        "title": "游龙王赠云老",
        "author": "释德洪",
        "content": "正中妙叶百怨门，宝镜孤风天下闻。\n缁州道价直干坤，毛骨真是延公孙。\n杨广山头草木熏，公独深密护灵根。\n衲子雷动云崩奔，暗中明露泾渭分。\n醉李有叟笑脸温，胆大三世一口吞。\n枯木能花为谁春，春光化为吴山云。\n即今住山典刑存，木蛇且无刀斧痕。\n我游山隈野水濆，松间见之鬓为掀，留我更宿听啼猿。\n人间行役膏火煎，公特见戏非诚言。\n頽纲已坠引手搴，乃欲奔走鞭短辕。\n要当努力续烈燄，大兴洞上追曹源。",
        "dynasty": "宋",
        "collection_info": null
    },
    {
        "uuid": "9f7e7b51b959a3d956abab1facff3262",
        "title": "三月二十八日枣柏大士生辰二首  其一",
        "author": "释德洪",
        "content": "大千微尘偈，章句妙难求。\n公为疏通之，如海决江流。\n堂堂鬚垂膺，漆点横清秋。\n十虚圆当念，三世集毛头。\n平生说禅口，想见光迸浮。\n世间眼久灭，法宝空海洲。\n年年春欲暮，禅室清香留。\n迷途指南车，戴恩负山邱。\n愿从清凉山，威光作依投。\n行当方山见，跬步披衣裘。",
        "dynasty": "宋",
        "collection_info": null
    },
    {
        "uuid": "4b1ea96ee11cf7592af436146d8df452",
        "title": "三月二十八日枣柏大士生辰二首  其二",
        "author": "释德洪",
        "content": "思虑不及处，但曰刹那际。\n不曰刹那际，宁当有三世。\n于此刹那中，尚不容拟议。\n安得有死生，一切诸怖畏。\n苦乐欣厌情，及分心境异。\n是名颠倒想，不名随顺智。\n如人游梦中，所历经千岁。\n及其梦觉已，不过食顷耳。\n稽首愿悲幢，发此不传秘。\n愿分无尽灯，酬此四弘誓。",
        "dynasty": "宋",
        "collection_info": null
    },
    {
        "uuid": "415799615a8f58aeb1729859e4fe232d",
        "title": "送常上人归黄龙省侍昭默老",
        "author": "释德洪",
        "content": "心花发明照十方，死生窟宅无隐藏。\n此老唾笑生馨香，法中骨髓僧中王。\n平生一子传余芳，譬如少林有神光。\n只今孤愤昭默堂，天魔外道走且僵。\n梦寐想见犹清凉，况子径归侍其傍。\n明日扁舟浮渺茫，我不得俱空叹伤。\n但余一句烦寄将，幕阜山前为举扬。\n仰山久不见临济，瘦损法身三尺长。",
        "dynasty": "宋",
        "collection_info": null
    },
    {
        "uuid": "46acf16c30d2c1c379e13379bb2d082e",
        "title": "运禅人求偈",
        "author": "释德洪",
        "content": "石室如仄磬，春云如翠被。\n翛然无事僧，来此时枕臂。\n无求即无忧，有身还有累。\n永怀彭尊宿，一席曾遁世。\n天子不得臣，公卿不敢致。\n高风不可攀，百世犹兴起。\n运禅佳少年，杖锡成戾止。\n偶从城郭来，衣裓满空翠。\n觅归如子规，掉头须去耳。\n山林与聚落，蜜无中边味。\n子心有分别，动息若差异。\n录以赠其行，不语开笑齿。",
        "dynasty": "宋",
        "collection_info": null
    },
    {
        "uuid": "32b7a3be62ad387db229d51880449524",
        "title": "饯枯木成老赴南华之命",
        "author": "释德洪",
        "content": "正中妙叶如何会，罗仙隐身露衣带。\n芙蓉克家桐城孙，海上閒名闻至尊。\n天书夜到道林宫，大钟横撞山𤤮珑。\n山容光泽鸟声乐，一番佳气生岩丛。\n曹溪宝林甲天下，楼观翔空盘万瓦。\n梦中先已逢祖师，异世曾同香火社。\n人言骨清辟瘴雾，隘词一律撩人怒。\n大阳直裰果有灵，所至自有天龙护。\n寄语山头锡杖泉，久枯遽涌宁非天。\n老师不作奇特想，已脱圣凡情量缠。",
        "dynasty": "宋",
        "collection_info": null
    },
    {
        "uuid": "5abc9ca2203f4901c5a4cc58ff6a3c57",
        "title": "送礼禅归临川",
        "author": "释德洪",
        "content": "已披出世衣，影莫落尘俗。\n何山无丛林，栖息一枝足。\n奈何清净心，甘受热恼毒。\n譬如伏枥马，心不忘驰逐。\n又如火铁丸，气燄不可触。\n礼禅客湘山，山翠在眉目。\n盖尝视此辈，高笑一捧腹。\n今亦欲还乡，当戒前车覆。\n吾闻真实心，不受罪与福。\n精进缘不懈，此语君勿恧。",
        "dynasty": "宋",
        "collection_info": null
    },
    {
        "uuid": "dea30e0115be35ba2e254dd7c5273fa6",
        "title": "送颛街坊",
        "author": "释德洪",
        "content": "水西南台小精庐，名虽是律禅者居。\n粥鱼茶板如指呼，履声童首凫鴈趋。\n分身香积太阔迂，食时至则当持盂。\n养师反哺如乌雏，荷众司更如鴈奴。\n逢人若问明白老，为言病起加清癯。",
        "dynasty": "宋",
        "collection_info": null
    },
    {
        "uuid": "209ead32e9363e0a4a3ef3179e946f79",
        "title": "寄南昌黄次山",
        "author": "释德洪",
        "content": "次山心地平如镜，照海照毛无少剩。\n刘公诃之昏雾蒙，张公磨之復清莹。\n张刘皆是善知识，大黄甘草各医病。\n惊起荷山大字遂，𤤮珑撞钟山答应。\n夜灯午梵赛心愿，望归引领如鹤颈。\n一朝骨祖在面前，笑不成声两目瞪。\n小儿化去聊折灾，妇翁告殂适其命。\n但得夫妻各身健，回观阁中夜鸣磬。\n欲知成佛妙法门，不与人争是捷径。",
        "dynasty": "宋",
        "collection_info": null
    },
    {
        "uuid": "6375e8005a1a935395bb4209a8d6af02",
        "title": "寄题紫府普照寺满上人桃花轩",
        "author": "释德洪",
        "content": "武陵源深并溪入，无数桃花闹春色。\n水面红云欲崩坏，波间烂锦光相射。\n昔人误行偶见之，归来醉眼眩红碧。\n秦时鸡犬不闻声，但觉晓窗烟雾白。\n那知紫府亦仙源，此华万树烧晴川。\n少年苾刍谁教汝，照花作意开幽轩。\n灵云说悟被花笑，南泉欺客花不言。\n何如睡足无一事，倚栏红雨春风颠。\n愁来想见故山路，未归先作山中篇。",
        "dynasty": "宋",
        "collection_info": null
    },
    {
        "uuid": "a57ae869c82fe299e87616e47486a809",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 平沙落鴈",
        "author": "释德洪",
        "content": "湖容秋色磨青铜，夕阳沙白光蒙蒙。\n翩翻欲下更呕轧，十十五五依芦丛。\n西兴未归愁欲老，日暮无云天似扫。\n一声风笛忽惊飞，羲之书空作行草。",
        "dynasty": "宋",
        "collection_info": null
    },
    {
        "uuid": "7c26345e5e8340a100cab38ca7493d77",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 远浦归帆",
        "author": "释德洪",
        "content": "东风忽作羊角转，坐看波面纤罗卷。\n日脚明边白岛横，江势吞空客帆远。\n倚栏心绪风丝乱，苍茫初见疑凫鴈。\n渐觉危樯隐映来，此时增损凭诗眼。",
        "dynasty": "宋",
        "collection_info": null
    },
    {
        "uuid": "326aa10ec97b12d637a1a6e6f30b8a04",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 山市晴岚",
        "author": "释德洪",
        "content": "宿雨初收山气重，炊烟日影林光动。\n蚕市渐休人已稀，市桥官柳金丝弄。\n隔溪谁家花满畦，滑唇黄鸟春风啼。\n酒旗漠漠望可见，知在柘冈村路西。",
        "dynasty": "宋",
        "collection_info": null
    },
    {
        "uuid": "b918157acb2229d645d361da315d07ba",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 江天暮雪",
        "author": "释德洪",
        "content": "泼墨云浓归鸟灭，魂清忽作江天雪。\n一川秀发浩零乱，万树无声寒妥帖。\n孤舟卧听打窗扉，起看宵晴月正晖。\n忽惊尽卷青山去，更觉重携春色归。",
        "dynasty": "宋",
        "collection_info": null
    },
    {
        "uuid": "31873aa318ca9c77e343152759b96af0",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 洞庭秋月",
        "author": "释德洪",
        "content": "橘香浦浦青黄出，维舟日暮柴荆侧。\n涌波好月如佳人，矜夸似弄婵娟色。\n夜深河汉正无云，风高掠水白纷纷。\n五更何处吹画角，披衣起看低金盆。",
        "dynasty": "宋",
        "collection_info": null
    },
    {
        "uuid": "b77d8a42586875d0f3e4dd47b1277266",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 潇湘夜雨",
        "author": "释德洪",
        "content": "岳麓轩窗方在目，云生忽收图画轴。\n软风为作白头波，倒帆断岸渔村宿。\n灯火荻丛营夜炊，波心应作出鱼儿。\n绝怜清境平生事，蓬漏孤吟晓不知。",
        "dynasty": "宋",
        "collection_info": null
    },
    {
        "uuid": "9b6982f7865860210c2f86c21ea336d8",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 烟寺晚钟",
        "author": "释德洪",
        "content": "十年车马黄尘路，岁晚客心纷万绪。\n猛省一声何处钟，寺在烟村最深处。\n隔溪修竹露人家，扁舟欲唤无人渡。\n紫藤瘦倚背西风，归僧自入烟萝去。",
        "dynasty": "宋",
        "collection_info": null
    },
    {
        "uuid": "bcc64563ad933a7260c2800438f6b814",
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 渔村落照",
        "author": "释德洪",
        "content": "碧苇萧萧风淅沥，村巷沙光泼残日。\n隔篱炊黍香浮浮，对门登网银戢戢。\n刺舟渐近桃花店，破鼻香来觉醇酽。\n举篮就侬博一醉，卧看江山红绿眩。",
        "dynasty": "宋",
        "collection_info": null
    },
    {
        "uuid": "a6fa780135ecb8c6d2782014216fcf9f",
        "title": "汪履道家观雪鴈图",
        "author": "释德洪",
        "content": "水落阴湖洲渚生，风折败荷枯苇茎。\n白沙凿凿墨云重，熟视满空翻玉英。\n湖边两鴈谁教汝，稳卧自多高世情。\n惠崇逸想巧图画，定应爱汝梦漏清。",
        "dynasty": "宋",
        "collection_info": null
    },
    {
        "uuid": "3d320315631218be9e046c5d5a534f30",
        "title": "颖皋楚山堂秋景两图绝妙二首  其一",
        "author": "释德洪",
        "content": "一鸥低飞落平湖，一鸥惊顾行烱如。\n红衣脱尽莲蓬绿，翠盖凋残荷柄枯。\n更有数蓬癯已老，无人折之欲倾倒。\n陌上残红空自好，为谁点缀湖边草。",
        "dynasty": "宋",
        "collection_info": null
    },
    {
        "uuid": "c3678a81a0c498f08b09fbeb2ee59904",
        "title": "颖皋楚山堂秋景两图绝妙二首  其二",
        "author": "释德洪",
        "content": "溪边两鸭自夫妇，生而能言似相语。\n妇先浮波喜转顾，夫欲随之竟先去。\n水际清苹各占丛，风撼荷花已退红。\n不见清香云锦段，空余霜叶伴枯蓬。",
        "dynasty": "宋",
        "collection_info": null
    },
    {
        "uuid": "658ba79da969aa07fa595353f5e219ea",
        "title": "和李令祈雪分韵得麓字",
        "author": "释德洪",
        "content": "何处軥辀叫云木，植杖松间逢白足。\n一牛鸣地两禅丛，窗户青红照林麓。\n江寒云怒相摹胡，雪意欲作先停蓄。\n连空推下翻玉英，想见轩渠笑捧腹。",
        "dynasty": "宋",
        "collection_info": null
    },
    {
        "uuid": "4f5b0ec8218c85091099411d3d20fe81",
        "title": "和李班叔戏彩堂",
        "author": "释德洪",
        "content": "李侯何以悦其亲，戏着彩衣觅梨枣。\n闲骑竹马画堂前，慈颜一笑自忘老。\n毛义捧檄难忘客，茆容杀鸡终得道。\n爱公纯孝配古人，甚欲卜邻安井竈。",
        "dynasty": "宋",
        "collection_info": null
    },
    {
        "uuid": "86342912b7e60e54184d9853b8dd410e",
        "title": "送隆上人归长沙",
        "author": "释德洪",
        "content": "湘中乐哉山水国，道人归去正秋色。\n拭目重看云盖云，搓手新尝橘洲橘。\n湘西幽居多故人，松下相逢应倚策。\n开轩万顷鸭头青，睡起一声风月箔。",
        "dynasty": "宋",
        "collection_info": null
    },
    {
        "uuid": "3d9c2dd0d2659ee3127e531869b3db8b",
        "title": "六月十五日夜大雨梦莹中",
        "author": "释德洪",
        "content": "希夷先生海门住，久不见之想眉宇。\n梦中相见荔枝村，觉来一枕芭蕉雨。\n行藏顾影应自笑，世事吞声不容数。\n从欲若士为远游，莫作云中隐身去。",
        "dynasty": "宋",
        "collection_info": null
    },
    {
        "uuid": "9a3b77a809c1844b8f2d57449a760d6a",
        "title": "予作海棠诗曰一株柳外墻头见胜却千丛着雨时寓居百丈春晴上南原纵望万株浩如海追前诗之失言相随苾刍请记其事",
        "author": "释德洪",
        "content": "□□积雨分阴晦，林光山色生精彩。\n闲上南原看野棠，一川零乱红如海。\n柳外一株何足道，戏语谤花今日悔。\n道人请我重赋诗，仓卒烦词为删改。",
        "dynasty": "宋",
        "collection_info": null
    },
    {
        "uuid": "a722552367d83099e06ef226dfdde7a6",
        "title": "山寺早秋",
        "author": "释德洪",
        "content": "千本苍杉俱合抱，夕阴相映寒蝉噪。\n残僧独归清入昼，秋色满庭浓可扫。\n霜钟初歇月未生，但觉篝灯一点明。\n阶除环佩走流水，楼阁诵经童子声。",
        "dynasty": "宋",
        "collection_info": null
    },
    {
        "uuid": "e632985c4e8d6e9d68fcf359ca68360b",
        "title": "送僧归云岩",
        "author": "释德洪",
        "content": "和气津津出眉宇，平生快活随缘住。\n忆昨思山林下来，如今却向城中去。\n燕子初飞帘幕风，海棠睡重清明雨。\n重唱龙山诸佛机，红尘动处云成缕。",
        "dynasty": "宋",
        "collection_info": null
    },
    {
        "uuid": "0cfbef4a55ddaec2ca168cac4c68f8a3",
        "title": "至抚州崇仁县寄彭思禹奉议兄四首  其一",
        "author": "释德洪",
        "content": "去年岁饥民减口，晨无炊烟閒甑缶。\n面余菜色短气中，经营有钱易升斗。\n抱孙买锄今岁丰，黄云𥝧稏村村同。\n东林鼓声是谁致，聪明慈惠陇西公。",
        "dynasty": "宋",
        "collection_info": null
    },
    {
        "uuid": "4a6bb9d0049c4a28ecd6770825bd55f9",
        "title": "至抚州崇仁县寄彭思禹奉议兄四首  其二",
        "author": "释德洪",
        "content": "吏姦今古同一律，迩来间见復层出。\n一邑雀息行镜中，公则生明无别术。\n放衙下帘调索絃，来禽青李浴清泉。\n吾侪呈押日课办，亦作岸巾相对眠。",
        "dynasty": "宋",
        "collection_info": null
    },
    {
        "uuid": "e19dbf5f2bdb5a54f28ade543bd661ae",
        "title": "至抚州崇仁县寄彭思禹奉议兄四首  其三",
        "author": "释德洪",
        "content": "我年政如牧民术，败羣者去羊蕃息。\n向来盗窃如有盟，飞蹑垣墻度窗隙。\n下车夜户民不闭，终夕四邻无犬吠。\n一懽醉倒不须归，以塼支头路傍睡。",
        "dynasty": "宋",
        "collection_info": null
    },
    {
        "uuid": "0be4d984434d42afd590a249da936ef9",
        "title": "至抚州崇仁县寄彭思禹奉议兄四首  其四",
        "author": "释德洪",
        "content": "争歌来为民父母，百里民心始安堵。\n外台选才第荐之，何必知贤夺而去。\n当持马足卧车辙，报汝百年终有别。\n蹄涔不着横海鲸，簿书那容万人杰。",
        "dynasty": "宋",
        "collection_info": null
    },
    {
        "uuid": "6aad2fe05893525b1cb140b0f5a45b07",
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其一",
        "author": "释德洪",
        "content": "北去忧如会渑口，危甚相如跪瓦缶。\n南归喜胜脱鸿门，那恤范增撞玉斗。\n筠溪野寺邻新丰，亦与丛林鱼鼓同。\n悬知他日君念我，定作少陵寻赞公。",
        "dynasty": "宋",
        "collection_info": null
    },
    {
        "uuid": "bc8653c1701fee3d76d33321d3084a40",
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其二",
        "author": "释德洪",
        "content": "脱梏宁知缚禅律，但欲闭门长不出。\n死祸平生九蹈之，痛恨防身苦无术。\n此言了如意在絃，此心烱如月临泉。\n山中乐可骄稚世，一榻暑风清昼眠。",
        "dynasty": "宋",
        "collection_info": null
    },
    {
        "uuid": "6fe66e9108916a808ac61325c9f3b47c",
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其三",
        "author": "释德洪",
        "content": "平生心怀济时术，百未一施空叹息。\n庭閒昼永僧至门，心回酒醒月窥隙。\n东方先生语开闭，投骨心知致羣吠。\n千金珠在九重渊，傥能得之必龙睡。",
        "dynasty": "宋",
        "collection_info": null
    },
    {
        "uuid": "b4dd755fdbde880dd3f31f79bc3b6f97",
        "title": "余还自海外至崇仁见思禹以四诗先焉既别又有太原之行已而幸归石门復次前韵寄之以致山中之信云  其四",
        "author": "释德洪",
        "content": "飘零乳儿失慈母，来归家山在阿堵。\n瘴痾烝洗百念空，但有诗情磨未去。\n虚名实祸车覆辙，道乡端与人间别。\n膝穿木榻五十年，君看此翁亦雄杰。",
        "dynasty": "宋",
        "collection_info": null
    },
    {
        "uuid": "fad2e79377b5683432087d68639c64ce",
        "title": "信上人自东林来请海印禅师过余湘上以赠之",
        "author": "释德洪",
        "content": "五湖东归风转柂，柔橹声中飞鸟过。\n开蓬不信是庐山，忽惊落瀑从空堕。\n道人箇中三十秋，那知今始载归舟。\n白藕池边月初吐，应对邻房说旧游。",
        "dynasty": "宋",
        "collection_info": null
    },
    {
        "uuid": "d5168e4bb6064622cd0d0dfaef9f328b",
        "title": "忠子移居",
        "author": "释德洪",
        "content": "忠子壁观永皇暇，移居自提双不借。\n借车祭竈非我事，可听夜舂响西舍。\n人言渠侬大类我，试手作诗便声价。\n我词勿学郊岛寒，谪仙笔端能造化。",
        "dynasty": "宋",
        "collection_info": null
    },
    {
        "uuid": "adc8c985b5ff4aabe69d26c08a68dc34",
        "title": "楞伽端介然见访余以病未及谢先此寄之",
        "author": "释德洪",
        "content": "楞伽剧谈喜高笑，一钵安巢在云杪。\n我游庐山二十年，闻名常多识面少。\n道林过我古南台，路逢泥软手提□。\n台舆瓦合今果尔，更呼邻僧相与来。",
        "dynasty": "宋",
        "collection_info": null
    },
    {
        "uuid": "ed6fb421fbb01986cdf37cdbcc05c334",
        "title": "次韵云居寺",
        "author": "释德洪",
        "content": "行尽崇冈与峻岭，今朝又入缘云径。\n世尘已觉蜕埃轻，道心遂作燖鸡净。\n小轩容膝俯千里，磨钱作镜江山映。\n平生林壑竟成癖，南来独觉兹游胜。",
        "dynasty": "宋",
        "collection_info": null
    },
    {
        "uuid": "ab632e0502e5b519b7be4ee3544d445a",
        "title": "无学点茶乞诗",
        "author": "释德洪",
        "content": "政和官焙来何处，雪后晴窗欣共煮。\n银缾瑟瑟过风雨，渐觉羊肠挽声度。\n盏深扣之看浮乳，点茶三昧须饶汝。\n鹧鸪班中吸春露，□□□□□□□。",
        "dynasty": "宋",
        "collection_info": null
    },
    {
        "uuid": "85000bfddd78187d9a46526eb9d41fd2",
        "title": "巴川衲子求诗",
        "author": "释德洪",
        "content": "水西南台底气象，绿疏青琐湘江上。\n门人俯槛看诸方，笑声散落千岩响。\n巴音衲子夜椎门，要识汾阳五世孙。\n问渠何所见而去，峰高难宿孤飞云。",
        "dynasty": "宋",
        "collection_info": null
    },
    {
        "uuid": "f5084af715cb69f11ca907478073143e",
        "title": "十月桃",
        "author": "释德洪",
        "content": "雪中桃花夜来折，儿稚犯寒争欲摘。\n老仙呵手捻吟笔，指以谓余还叹息。\n已作匆匆十月开，人间安得千年枝。",
        "dynasty": "宋",
        "collection_info": null
    },
    {
        "uuid": "6624647b7185c45cae337e558ac3e5b7",
        "title": "李端叔诞辰",
        "author": "释德洪",
        "content": "未见犯寒梅，已有催春雨。\n催春春未归，却有昙花飞。\n飞香塞世间，何人知鼻处。\n遥知与世且同波，随分盘餐付儿女。",
        "dynasty": "宋",
        "collection_info": null
    },
    {
        "uuid": "8b6ae5d19db003d44666a13962d5fb7d",
        "title": "雨后得无象新诗次韵",
        "author": "释德洪",
        "content": "雨余步林幽，松风初到面。\n寒蝉相应鸣，小立无人见。\n但爱东南山，色作旋螺转。\n入门庭院度飞萤，梵放哀声满深殿。",
        "dynasty": "宋",
        "collection_info": null
    },
    {
        "uuid": "538bb6ee5ada798cf262ae9ae747c10d",
        "title": "用韵寄谊叟",
        "author": "释德洪",
        "content": "识君童牙中，岂止论半面。\n虽同万顷山，经年不相见。\n平生草头露，蚌月跳珠转。\n永怀终夜不成眠，但见突兀游霄殿。",
        "dynasty": "宋",
        "collection_info": null
    },
    {
        "uuid": "7f539b9347675ba07e9a40ee9cbb43b1",
        "title": "任价玉馆东园十题 涵月亭",
        "author": "释德洪",
        "content": "亭外物清旷，人间多热恼。\n夜晴登此亭，水月相媚皓。\n多君心镜空，光明写怀抱。\n凭谁持此意，举似寒山老。",
        "dynasty": "宋",
        "collection_info": null
    },
    {
        "uuid": "c8e27b907787462a884e5fb8061c26d8",
        "title": "任价玉馆东园十题 览秀亭",
        "author": "释德洪",
        "content": "尚记登临时，风日初盎盎。\n忽惊无边春，登我眉睫上。\n情欢鸟声乐，意适游丝放。\n我非连眉郎，搜诗聊植杖。",
        "dynasty": "宋",
        "collection_info": null
    },
    {
        "uuid": "16020ff05935ef3d2d630bace1970127",
        "title": "任价玉馆东园十题 四可亭",
        "author": "释德洪",
        "content": "四注开野亭，面面可人意。\n我来俯危栏，蹇傲成纵倚。\n应接迷向背，转顾风掠耳。\n邻寺一声钟，墟落孤烟起。",
        "dynasty": "宋",
        "collection_info": null
    },
    {
        "uuid": "a92dc483d3f5ccc39db9ad4478b6b4f7",
        "title": "任价玉馆东园十题 第一轩",
        "author": "释德洪",
        "content": "名园富家致，此轩冠羣目。\n槛次状元红，窗横尊者竹。\n坐客定无双，试茶谷帘绿。\n愿闻圣谛义，飞辩横麈玉。",
        "dynasty": "宋",
        "collection_info": null
    },
    {
        "uuid": "1b3be1fa94bf5259f4c215a5c69ad199",
        "title": "任价玉馆东园十题 如春轩",
        "author": "释德洪",
        "content": "槛前揺绿玉，杯面吹红鳞。\n主人饱谈笑，和风熏坐宾。\n但觉天宇迥，尘滓欲清辰。\n虽非曲水会，自是斜川人。",
        "dynasty": "宋",
        "collection_info": null
    },
    {
        "uuid": "b65e8f14da1e7fca106b5b5095a852b0",
        "title": "任价玉馆东园十题 寒亭",
        "author": "释德洪",
        "content": "欲问春消息，苍茫嫩日斜。\n茅檐聚喧雀，栗林栖暮鸦。\n絮袍褁足坐，得句往往佳。\n忽起步微月，呵手抝梅花。",
        "dynasty": "宋",
        "collection_info": null
    },
    {
        "uuid": "b3a5f0830083d342c8f2ce778da72a5f",
        "title": "任价玉馆东园十题 浩庵",
        "author": "释德洪",
        "content": "水胜万斛舟，至刚柔绕指。\n丈夫养浩然，其略盖如此。\n朝登青云上，正色决大事。\n暮归卧此庵，扪虱口如耳。",
        "dynasty": "宋",
        "collection_info": null
    },
    {
        "uuid": "f6014ba97ab3d49732e0088ea7592479",
        "title": "任价玉馆东园十题 方便堂",
        "author": "释德洪",
        "content": "虚空亦何有，领略四时事。\n君看繁盛时，中有凋零意。\n然省可自观，那作明日计。\n当游无所还，自住三摩地。",
        "dynasty": "宋",
        "collection_info": null
    },
    {
        "uuid": "880efc0501ef09a5671e8713e5178f4d",
        "title": "任价玉馆东园十题 觉庵",
        "author": "释德洪",
        "content": "念起则为凡，觉之则为圣。\n人言此为觉，此觉未真正。\n但了一切空，圣凡皆幻影。\n宴坐不言中，心波如古井。",
        "dynasty": "宋",
        "collection_info": null
    },
    {
        "uuid": "e7d38e9e4844c71034e86fbef18d2ef7",
        "title": "任价玉馆东园十题 鉴止轩",
        "author": "释德洪",
        "content": "小轩临止水，一泓湛寒碧。\n瞭然见眉须，洞彻尘不隔。\n夫子作止观，泾渭不相入。\n跏趺学僧禅，谛视鼻端白。",
        "dynasty": "宋",
        "collection_info": null
    },
    {
        "uuid": "ecf161c7b42d40b2fce40fae11dc0ffe",
        "title": "任价玉馆东园十题 书华光墨梅",
        "author": "释德洪",
        "content": "一枝已清妍，交枝更媚妩。\n见之已愁绝，那復隔烟雨。\n钱塘千顷春，想见西津渡。\n他日到南屏，莫忘孤山路。",
        "dynasty": "宋",
        "collection_info": null
    },
    {
        "uuid": "17b9205f7a23493f8abae08f4af4f375",
        "title": "惠侍者清梦轩",
        "author": "释德洪",
        "content": "小轩面层崖，丛蕉手自种。\n高风追二朗，生涯与师共。\n默坐毎观身，炉烟作云涌。\n萧萧半夜雨，亦足清君梦。",
        "dynasty": "宋",
        "collection_info": null
    },
    {
        "uuid": "24728770230a10740ba90b0aedc988e1",
        "title": "次韵性之",
        "author": "释德洪",
        "content": "一笑形骸外，便能携手行。\n云容与山靥，今日眼偏明。\n共坐松下石，仰听松上声。\n古人亦何远，安用社中名。",
        "dynasty": "宋",
        "collection_info": null
    },
    {
        "uuid": "ee3e79c2f82239fd65c8dddc56255de6",
        "title": "筠溪晚望",
        "author": "释德洪",
        "content": "小溪倚春涨，攘我钓月湾。\n新晴为不平，约束晚来还。\n银梭时拨刺，破碎波中山。\n整鈎背落日，一叶软红间。",
        "dynasty": "宋",
        "collection_info": null
    },
    {
        "uuid": "ad88297e9573a365b55b634f661f581a",
        "title": "和杜抚勾古意六首  其一",
        "author": "释德洪",
        "content": "一尾掣电去，万蹄让雄长。\n迩来随磨驴，驱逐付厮养。\n顿尘忽骄嘶，逸韵发奇想。\n公眼如支遁，神骏蒙击赏。",
        "dynasty": "宋",
        "collection_info": null
    },
    {
        "uuid": "98128cdcb08083678f352416d1b02c1d",
        "title": "和杜抚勾古意六首  其二",
        "author": "释德洪",
        "content": "岁月走舟壑，不能老乔松。\n何如取尘劫，安置弹指中。\n我老世不要，闭关师道踪。\n自欣方得计，人笑伎之穷。",
        "dynasty": "宋",
        "collection_info": null
    },
    {
        "uuid": "9880f94041bf45593f439f3245502451",
        "title": "和杜抚勾古意六首  其三",
        "author": "释德洪",
        "content": "长松援丈萝，无事登青冥。\n因缘偶然尔，初非出经营。\n我受气类似，抡材置勿听。\n翟公亦痴绝，书门议交情。",
        "dynasty": "宋",
        "collection_info": null
    },
    {
        "uuid": "aa146fa75fe53373d7c98acdc9a86872",
        "title": "和杜抚勾古意六首  其四",
        "author": "释德洪",
        "content": "午梦清断续，殷鬓飞蚊鸣。\n微风亦见戏，故掩读残经。\n相见洞天晓，雾重花冥冥。\n秀句吐奇丽，乃尔未忘情。",
        "dynasty": "宋",
        "collection_info": null
    },
    {
        "uuid": "4de263c3b083af1de2bf3072e3e0d37c",
        "title": "和杜抚勾古意六首  其五",
        "author": "释德洪",
        "content": "秋晚凋红翠，幽怀到眉峰。\n玉纤弄彩笔，落纸翩惊鸿。\n道山归计好，高情付疏慵。\n何独谢夫人，特有林下风。",
        "dynasty": "宋",
        "collection_info": null
    },
    {
        "uuid": "ec5594f7d22f61a63e0481e62b89005a",
        "title": "和杜抚勾古意六首  其六",
        "author": "释德洪",
        "content": "暮年一杯春，愁边赖开拓。\n醉乡归路稳，城郭见隐约。\n万事付頽然，破帻风堕落。\n胸次竟何有，八窗洞空廓。",
        "dynasty": "宋",
        "collection_info": null
    },
    {
        "uuid": "7db5f170ca803b1660974d8a74febf7b",
        "title": "了翁有书与谢无逸云觉范真是比丘",
        "author": "释德洪",
        "content": "堕马哭淮王，牧羊仗汉节。\n古人守忠义，视死如弃禊。\n吾是真比丘，死生见窟宅。\n一饭不愿余，孤坐阅岁月。",
        "dynasty": "宋",
        "collection_info": null
    },
    {
        "uuid": "4e08d2efa3e86f5720d44ee05aa50494",
        "title": "题延福寺壁",
        "author": "释德洪",
        "content": "在山为远志，出山为小草。\n龙潜蟠则神，鸡雌伏知道。\n人情难把玩，过眼如电扫。\n留云峰下寺，白髪归去好。",
        "dynasty": "宋",
        "collection_info": null
    },
    {
        "uuid": "169647505b252829ae23d11d1eb0d21c",
        "title": "枣柏大士生辰因读易豫卦有感作此",
        "author": "释德洪",
        "content": "人间解纕沙，开视儿眼前。\n钵饭度永日，一裘支十年。\n月岩与云壑，佳处辄留连。\n谁云道林黠，犹觅买山钱。",
        "dynasty": "宋",
        "collection_info": null
    },
    {
        "uuid": "b73230edd8c710d699caf02235c83458",
        "title": "次韵周达道运句",
        "author": "释德洪",
        "content": "大泽深壑间，难藏舟与山。\n此身唾雾中，安得长朱颜。\n讲公如夙昔，娄永尝追攀。\n定作瓮中画，磨衲映青纶。",
        "dynasty": "宋",
        "collection_info": null
    },
    {
        "uuid": "340a029f2b5bfd98d36abf42d8bb996a",
        "title": "次韵游水帘洞",
        "author": "释德洪",
        "content": "清夜读君诗，思豁神亦倾。\n岂惟折幔幢，要已倒降旌。\n重哦水帘句，纤秾开画屏。\n想见落笔时，遶纸走风霆。",
        "dynasty": "宋",
        "collection_info": null
    },
    {
        "uuid": "c53dffcc3fc47ed2158ded6251f9fa50",
        "title": "游庐山简寂观三首  其一",
        "author": "释德洪",
        "content": "庐山觉未老，俨然旧风姿。\n树石亦仙骨，逢春更华滋。\n爪分烟翠层，千丈垂白霓。\n贪看让争席，舍者尔为谁。",
        "dynasty": "宋",
        "collection_info": null
    },
    {
        "uuid": "30108b262f9a1677640a65817d1f8fab",
        "title": "游庐山简寂观三首  其二",
        "author": "释德洪",
        "content": "苍石大如屋，古木出虬枝。\n四注阴其下，地坐黄冠师。\n山行倦日永，聚话遂忘疲。\n行看洞中境，都是寂音诗。",
        "dynasty": "宋",
        "collection_info": null
    },
    {
        "uuid": "9dac0dc725102d81d9e0e465c73d8ee9",
        "title": "游庐山简寂观三首  其三",
        "author": "释德洪",
        "content": "怒龙鬬未已，角尾相攀牵。\n巨石为解纷，背腹遭虬缠。\n千年毒不死，槎牙带云烟。\n树间宜画我，乞与人间传。",
        "dynasty": "宋",
        "collection_info": null
    },
    {
        "uuid": "099c3b665f6c34ecd3bf58473600c352",
        "title": "送人",
        "author": "释德洪",
        "content": "相送復相别，不异云间月。\n无心去復来，有魄圆还缺。\n此别兴何如，西风秋月初。\n暮鸿千里至，能寄八行书。",
        "dynasty": "宋",
        "collection_info": null
    },
    {
        "uuid": "3067c873f06b264ef55658ea5c93f98d",
        "title": "别人",
        "author": "释德洪",
        "content": "尺水未到海，兹行多呜咽。\n病客未还家，回肠藴千结。\n水有到海期，病客归何时。\n临岐一扬袂，落日寒风悲。",
        "dynasty": "宋",
        "collection_info": null
    },
    {
        "uuid": "29af26e7d33d76a381558dcd8d3e88fe",
        "title": "信师相别",
        "author": "释德洪",
        "content": "子昔送我日，出岫云无心。\n今我舍子行，穷猿瞑投林。\n勿歌行路难，勿效儿女泣。\n处处得逢渠，千江共一月。",
        "dynasty": "宋",
        "collection_info": null
    },
    {
        "uuid": "10b2e2a6e7c4c8126ba346eb6b3badad",
        "title": "白日有閒吏青原无惰民为韵奉寄李成德十首  其一",
        "author": "释德洪",
        "content": "李侯端自重，不肯下南璧。\n君看英特气，自可凌太白。\n小邑试牛刀，乃有政和色。",
        "dynasty": "宋",
        "collection_info": null
    },
    {
        "uuid": "93cafc4385812a992f42f09aab192f83",
        "title": "白日有閒吏青原无惰民为韵奉寄李成德十首  其二",
        "author": "释德洪",
        "content": "举笔濡大千，挥斤隘八极。\n置之卧病轩，翻身触破壁。\n起来一调笑，庭树挂斜日。",
        "dynasty": "宋",
        "collection_info": null
    },
    {
        "uuid": "3be66d0ef7db65774ba0007d3b676c99",
        "title": "白日有閒吏青原无惰民为韵奉寄李成德十首  其三",
        "author": "释德洪",
        "content": "地生金色光，女作师子吼。\n此轩初不然，风日穿窗牖。\n莫作两头看，空花竟何有。",
        "dynasty": "宋",
        "collection_info": null
    },
    {
        "uuid": "d55a47d5dbb5e577dcda588632039b8a",
        "title": "白日有閒吏青原无惰民为韵奉寄李成德十首  其四",
        "author": "释德洪",
        "content": "客来清对榻，客去闭深关。\n聊为文字饮，酬唱相往还。\n朝来公事少，白日吏长閒。",
        "dynasty": "宋",
        "collection_info": null
    },
    {
        "uuid": "34b935322365a59a0f46147b70898b2c",
        "title": "白日有閒吏青原无惰民为韵奉寄李成德十首  其五",
        "author": "释德洪",
        "content": "少年韵如春，才可供十吏。\n故人半青云，隐几肘门寐。\n行看登玉堂，清坐追陆贽。",
        "dynasty": "宋",
        "collection_info": null
    },
    {
        "uuid": "a10e7941b439a540800924451a3111ae",
        "title": "白日有閒吏青原无惰民为韵奉寄李成德十首  其六",
        "author": "释德洪",
        "content": "朅来民讼少，槐影覆閒庭。\n看山久成癖，诗眼耐空青。\n长怜谢安石，箇中着娉婷。",
        "dynasty": "宋",
        "collection_info": null
    },
    {
        "uuid": "f9de3b1de7345a020ee8d64eea884ecf",
        "title": "白日有閒吏青原无惰民为韵奉寄李成德十首  其七",
        "author": "释德洪",
        "content": "花光浮县郭，麦浪涨郊原。\n吏散僧投谒，诗成月上轩。\n何妨横麈尾，相对两忘言。",
        "dynasty": "宋",
        "collection_info": null
    },
    {
        "uuid": "41086488700ecd464061d80da8564cd7",
        "title": "白日有閒吏青原无惰民为韵奉寄李成德十首  其八",
        "author": "释德洪",
        "content": "密室调絃索，晴轩较画图。\n捡书凭锦瑟，背句遣奚奴。\n一懽同煮茗，此兴不能无。",
        "dynasty": "宋",
        "collection_info": null
    },
    {
        "uuid": "e2cdf457d5f67cd0b07d86d95671e5e9",
        "title": "白日有閒吏青原无惰民为韵奉寄李成德十首  其九",
        "author": "释德洪",
        "content": "深原晓犁耕，隔溪夜舂簸。\n竹间伊余行，童稚供日课。\n入境观化风，亲视民勤惰。",
        "dynasty": "宋",
        "collection_info": null
    },
    {
        "uuid": "0cf4de244a8e0fcb1cab81239af537f1",
        "title": "白日有閒吏青原无惰民为韵奉寄李成德十首  其一○",
        "author": "释德洪",
        "content": "单衣试嫩寒，花下爱清晨。\n不恨簿书恶，何妨閒岸巾。\n定应悬睿想，忧乐自同民。",
        "dynasty": "宋",
        "collection_info": null
    },
    {
        "uuid": "add6b39f1b8a15a98b4fdaba0f40a829",
        "title": "雨中闻端叔敦素饮作此寄之",
        "author": "释德洪",
        "content": "但见杯中春泼面，不知门外雨翻盆。\n人间万事一虻蚊，正恐卷毡为鼈饮。\n何妨跨项作猿蹲，此生随处有干坤。\n短李貌和髯似棘，王郎耳热气如霓。\n不知今日是何时，醉乡城郭无关钥。\n世路风波太崄巇，且看相枕烂如泥。",
        "dynasty": "宋",
        "collection_info": null
    },
    {
        "uuid": "52331a5e2235d16a5c45bb9dc713b731",
        "title": "端叔见和次韵答之",
        "author": "释德洪",
        "content": "俊词方觉春照眼，秀句忽惊丝出盆。\n睡余两鬓尚殷蚊，行乐风轩须痛饮。\n穷吟空屋笑愁蹲，笔端浩荡吐干坤。\n落笔新诗敏风雨，捻鬚豪气划虹霓。\n侍儿扶掖醉吟时，靖节田园寻窈窕。\n谪仙风味自嵚巇，何如春瓮掲黄泥。",
        "dynasty": "宋",
        "collection_info": null
    },
    {
        "uuid": "b13d244221eb93a3c8746282a4a57645",
        "title": "再和復答",
        "author": "释德洪",
        "content": "道乡是宅扶归路，法喜为妻笑鼓盆。\n蟭螟胆大敢巢蚊，游戏秋毫锋际立。\n卷藏法界眼中蹲，自然函盖合干坤。\n醉裏两篇开烂锦，雨前千丈挂弯霓。\n杨梅卢橘恰尝时，自笑此生真逆旅。\n人情何处不同巇，禅心且作絮沾泥。",
        "dynasty": "宋",
        "collection_info": null
    },
    {
        "uuid": "66fd5c61222243f34eaa5c1f2ebbb8ab",
        "title": "睡起又得和篇",
        "author": "释德洪",
        "content": "幽梦惊回烟雾帐，清泉起弄雪花盆。\n风檐斜日一区蚊，淮水雨开萦练净。\n钟山云卷露龙蹲，痴禅刚道属干坤。\n绿髪笔端能吐凤，雪髯胸次尚盘霓。\n道山归去定何时，身外声名徒暴曜。\n梦中忧患自临巇，乌靴长恨涴尘泥。",
        "dynasty": "宋",
        "collection_info": null
    },
    {
        "uuid": "1135ec825a3f06f9b82f3ace1d2b9d97",
        "title": "復次韵",
        "author": "释德洪",
        "content": "句健未须缠法律，饮豪那暇较瓶盆。\n疾雷破柱一声蚊，吟狂不觉跨驴稳。\n醉卧都忘对虎蹲，箇中别是一干坤。\n八篇俊逸狂时语，五色光芒雨后霓。\n清吟要不负明时，嗟我拙词伤弄巧。\n爱君难韵解平巇，且歌滑路雨成泥。",
        "dynasty": "宋",
        "collection_info": null
    },
    {
        "uuid": "d2586780c5b8895acc77ccd165a11385",
        "title": "晚归自西崦復得再和二首  其一",
        "author": "释德洪",
        "content": "人归西崦步翠麓，月出东峰涌玉盆。\n诗如琥珀妙藏蚊，摩头长咏笑自语。\n划席冥搜卧復蹲，笔端三昧撼干坤。\n众人俯看旋磨蚁，忠义平生贯日霓。\n也知用舍各由时，显处山川非设险。\n笑中陷穽却藏巇，此时拟议轹中泥。",
        "dynasty": "宋",
        "collection_info": null
    },
    {
        "uuid": "aaea38f1eef3079f4f0966537860f31f",
        "title": "晚归自西崦復得再和二首  其二",
        "author": "释德洪",
        "content": "世事回头惊破甑，年华脱手堕空盆。\n机锋火聚不容蚊，持帆未欲乘风去。\n扪虱闲为抱膝蹲，掌中诃子是干坤。\n压寨词锋盘屈剑，吸川酒胆倒垂霓。\n脱巾露顶笑狂时，任意清閒饥得食。\n关心名利醉登巇，浊流心念已澄泥。",
        "dynasty": "宋",
        "collection_info": null
    },
    {
        "uuid": "80aa7e2d96d19ecee9f082e8406846f7",
        "title": "肇上人居京华甚久别余归闽作此送之",
        "author": "释德洪",
        "content": "毳帽驼裘一尾轻，半开便面气如春。\n醉归穿市月随人，此境要非吾辈事。\n摩头忽忆海山滨，蕨芽荔肉齿生津。\n十分春压能眠柳，一再风撩解笑花。\n故山应摘雨前茶，从我觅诗如触鹿。\n为君肥字作栖鸦，句中有眼莫惊嗟。",
        "dynasty": "宋",
        "collection_info": null
    },
    {
        "uuid": "f378d440a6ae7447df2830176044626b",
        "title": "送因觉先",
        "author": "释德洪",
        "content": "南涧茶香咲语新，西洲春涨小舟横。\n困顿人归烂熳晴，天迥游丝长百尺。\n日高飞絮满重城，一番花信近清明。",
        "dynasty": "宋",
        "collection_info": null
    },
    {
        "uuid": "7de1e710fde230e9fd510ebfa124b36e",
        "title": "妙高墨梅",
        "author": "释德洪",
        "content": "日暮江空船自流，谁家院落近沧洲。\n一枝閒暇出墻头，数朵幽香和月暗。\n十分归意为春留，风撩片片是闲愁。",
        "dynasty": "宋",
        "collection_info": null
    },
    {
        "uuid": "2097d69f6efdea490b07af9c7a898776",
        "title": "次韵曾侯见寄",
        "author": "释德洪",
        "content": "客食石门寺，而今仅两年。\n衰迟嗟我老，邂逅识君贤。\n圣域人称亚，儒林秀誉先。\n未揎攀桂手，已许买山钱。\n垄麦秋期近，庭槐昼影圆。\n方思归去日，忽得寄来篇。\n意合蒙推奬，情亲出爱怜。\n格幽凌雪劲，词锦照人鲜。\n把玩欣无厌，行吟却怅然。\n句追工部袂，气拍翰林肩。\n世已惊殊异，名宜改半千。\n永怀风露重，遶徧旧池莲。",
        "dynasty": "宋",
        "collection_info": null
    },
    {
        "uuid": "75b305f0789457ab4e2a1eda01f5347b",
        "title": "王舍人路分生辰",
        "author": "释德洪",
        "content": "贵出贤王裔，宗连母后因。\n秋容漱毛骨，春色照簪绅。\n报国忠诚着，惊人句法新。\n惯看青禁月，屡梦玉关尘。\n博古知无敌，穷经亦绝伦。\n后宵通七夕，今日是生辰。\n佳气凌湘浦，非烟压楚闉。\n绿醽浮白螘，绮席绕花轮。\n寿缀诸天献，词容野客陈。\n不凋蟾窟桂，难老海山春。\n已作瞻双阙，行看据要津。\n功名先入手，图画在麒麟。",
        "dynasty": "宋",
        "collection_info": null
    },
    {
        "uuid": "e84f1bfc5ee64d99aa5c94bfb6fdbf0f",
        "title": "阎资钦提举生辰",
        "author": "释德洪",
        "content": "节序春将半，风光过上旬。\n人间识英物，地上见麒麟。\n冻雨晴还暗，非烟夜达晨。\n懽声动湘楚，和气满簪绅。\n孝友疑无比，恢疏亦绝伦。\n一身浑是德，终日不违仁。\n梦已游青禁，行当侍紫宸。\n立朝知大体，博古见全醇。\n诗妙终联鼎，文高类过秦。\n公廉清似玉，刚正凛如神。\n幙下名流集，堂中绮宴陈。\n贯珠歌白雪，浮蚁皱红鳞。\n自幸承颜旧，仍容造膝频。\n何时渡弱水，同看十洲春。",
        "dynasty": "宋",
        "collection_info": null
    },
    {
        "uuid": "591712dfa3f8da88839a7ea3b1481725",
        "title": "陈奉议生辰",
        "author": "释德洪",
        "content": "华国生贤俊，江山孕秀灵。\n鸭头淦水绿，螺髻玉筒青。\n敏捷收科第，奇豪见典刑。\n咲谈回暖律，诗句挟风霆。\n官偶求彭泽，才宜在汉庭。\n麒麟横逆气，鸑鷟敛修翎。\n民讼多閒日，棠阴自满亭。\n浪传书课奏，须看鼎彝铭。\n仲夏逢佳节，非烟聚杳冥。\n数蓂余一叶，推道间千龄。\n阡陌登丰后，笙歌烂熳听。\n绮筵环妙丽，寿斝捧娉婷。\n欢洽连更烛，情高促画屏。\n九衢花照夜，万井月开扃。\n风飐银河动，天惊玉露零。\n三台星密处，旁有老人星。",
        "dynasty": "宋",
        "collection_info": null
    },
    {
        "uuid": "90cee2565e6db02b0d4dbc1b3a37d9ec",
        "title": "次韵曾伯容哭夏均父",
        "author": "释德洪",
        "content": "青松傲霜雪，事悞亦迍邅。\n或脱斧斤厄，则遭藤蔓缠。\n北渠材砢礧，耸壑色芳鲜。\n不作千楹栋，终为万斛船。\n那知过华屋，长恸摇空鞭。\n增击疑仙去，超摇弃我先。\n但余殷枕泪，无復对床眠。\n忆昨游湓浦，曾同上紫烟。\n春光随杖履，咲响落云泉。\n尚想登临处，仍哦唱和篇。\n暗惊生死隔，默数十三年。\n台宪登羣彦，秋风吹一鹯。\n诛姦志未舍，谋国疏空传。\n醉驭毛车度，谁推日毂旋。\n岁时嗟易得，力命古难全。\n报施徒云尔，功名信偶然。\n清忠光竹帛，英气敛山川。\n哭子如临敌，当勾失短鋋。",
        "dynasty": "宋",
        "collection_info": null
    },
    {
        "uuid": "2cc292737f33bd2bf40327bb6720a8f0",
        "title": "湘上閒居",
        "author": "释德洪",
        "content": "夜清暑雨过，四壁草虫鸣。\n一枕幽人梦，半窗閒月明。\n摧颓宏法志，老大住山情。\n忽忆陈尊宿，编蒲度此生。",
        "dynasty": "宋",
        "collection_info": null
    },
    {
        "uuid": "430df9500b8f659b86b0d21dea6b16b4",
        "title": "西斋昼卧",
        "author": "释德洪",
        "content": "余生已无累，古寺寄闲房。\n睡足无来客，窗空又夕阳。\n丛蕉高出屋，病叶偶飘廊。\n起探风檐立，飞蚊闹晚凉。",
        "dynasty": "宋",
        "collection_info": null
    },
    {
        "uuid": "e44f9b2ed2e139c0625306ce06ccbb8f",
        "title": "秋夕示超然",
        "author": "释德洪",
        "content": "夜色已可掬，林光翻欲流。\n一鈎窥隙月，数叶搅眠秋。\n清境扶归梦，残缸替客愁。\n搜诗时画席，忽觉此生浮。",
        "dynasty": "宋",
        "collection_info": null
    },
    {
        "uuid": "9fe624bd8121066d9ad9cb9dc07f956d",
        "title": "早春",
        "author": "释德洪",
        "content": "山中春尚浅，风物丽烟光。\n涧草殷勤绿，岩花造次香。\n浮根争附络，细叶正商量。\n好在幽兰径，无人亦自芳。",
        "dynasty": "宋",
        "collection_info": null
    },
    {
        "uuid": "cac5fc08b5f6317e2bc250383fb5505e",
        "title": "送僧还长沙",
        "author": "释德洪",
        "content": "去袂不容挽，子规真滑唇。\n烟村相送处，风物更撩人。\n麦浪空翻日，花房尚锁春。\n遥知到湘浦，卢橘恰尝新。",
        "dynasty": "宋",
        "collection_info": null
    },
    {
        "uuid": "3e2663b6f2c442f84989b0e6c647b2f1",
        "title": "次韵真觉大师瑞香花",
        "author": "释德洪",
        "content": "浅色闹花堂，清寒熏夜香。\n应持燕尾剪，破此麝脐囊。\n有恨成春睡，无人见洗粧。\n故山烟雨裏，寂寞为谁芳。",
        "dynasty": "宋",
        "collection_info": null
    },
    {
        "uuid": "4d093432f60188198ae97500422e005a",
        "title": "次韵谊叟悼性上人",
        "author": "释德洪",
        "content": "井美泉先竭，犀残角有通。\n斯人难再得，陈迹已成空。\n麈尾梦应寄，楞伽写未终。\n平生说禅口，不见怒号风。",
        "dynasty": "宋",
        "collection_info": null
    },
    {
        "uuid": "2ca6d59a0f1e5b1e579365e8d74d3159",
        "title": "除夕和津汝楫",
        "author": "释德洪",
        "content": "今夕亦常夕，人偏故国思。\n不堪搓冻耳，听诵未归诗。\n家室谊譁后，深檐雨雪时。\n炉香待清旦，此意有谁知。",
        "dynasty": "宋",
        "collection_info": null
    },
    {
        "uuid": "fb7db3243b503fcc3472a7d4e8707773",
        "title": "启明轩次朗上人韵",
        "author": "释德洪",
        "content": "澄滓动精色，开轩万象分。\n光无回避处，眼自覆藏君。\n霞缕萦经轴，烟丝减篆文。\n个中无膡语，题目是先闻。",
        "dynasty": "宋",
        "collection_info": null
    },
    {
        "uuid": "879323d8d176b472828f2099d7b7b12a",
        "title": "回光轩",
        "author": "释德洪",
        "content": "暮色眩红碧，登临聊倚栏。\n日终犹返照，坐稳可深观。\n梦幻诸缘寂，圆明一颗寒。\n洞然无向背，莫作转头看。",
        "dynasty": "宋",
        "collection_info": null
    },
    {
        "uuid": "8b79fbc3ce4d9497066ce715a2faa973",
        "title": "次韵黄元明",
        "author": "释德洪",
        "content": "静室依清几，开书映隙光。\n悟迷初不隔，语默故难藏。\n妙可忘情会，深无以意量。\n临机辨神骏，正要略玄黄。",
        "dynasty": "宋",
        "collection_info": null
    },
    {
        "uuid": "74266aff9d414948abf5cd44d78fbea8",
        "title": "寓钟山",
        "author": "释德洪",
        "content": "生涯如倦鸟，栖息此山中。\n睡足谁呼觉，烟消篆已空。\n翻经欺眼力，斜日借窗红。\n卧听铜瓶泣，青松万壑风。",
        "dynasty": "宋",
        "collection_info": null
    },
    {
        "uuid": "b08d8c72ed2305aba070be7160473fa3",
        "title": "读中观论",
        "author": "释德洪",
        "content": "平生智眼浊，尘劫着心深。\n长向环轮上，空将始末寻。\n十方真寂灭，一念去来今。\n妙绝调琴指，知谁解赏音。",
        "dynasty": "宋",
        "collection_info": null
    },
    {
        "uuid": "a7de773898a0af3c96e4072574fc4926",
        "title": "对雪尝水饼",
        "author": "释德洪",
        "content": "雪粲罗敷喜，报春呈舞腰。\n旋风寒正密，到地暖还消。\n轻薄凌梅蘂，蹁跹搅柳条。\n幽欣尝水饼，举箸一长谣。",
        "dynasty": "宋",
        "collection_info": null
    },
    {
        "uuid": "f1d14085230a3f2c145ef63caabf3f93",
        "title": "清明前一日闻杜宇示清道芬",
        "author": "释德洪",
        "content": "篱外花如海，閒轩小寝惊。\n最先闻杜宇，更觉近清明。\n云怒必为雨，风和抝得晴。\n阿芬甘劣我，笑裏恰诗成。",
        "dynasty": "宋",
        "collection_info": null
    },
    {
        "uuid": "155c8580eca310b22f35106ae06ab90a",
        "title": "閒门",
        "author": "释德洪",
        "content": "杯饭终永日，一裘支千秋。\n余生已无累，此外復何求。\n懒出门常闭，欣眠榻可休。\n抛书方手倦，啼鸟破深幽。",
        "dynasty": "宋",
        "collection_info": null
    },
    {
        "uuid": "62cfef7b1f91f8c13fe92c3021c956cb",
        "title": "四月十一日书壁",
        "author": "释德洪",
        "content": "夜久茅斋静，阶泉遶佩鸣。\n行高人莫识，道远自深明。\n扫榻酬闲味，依蒲任性情。\n丛林终不负，一衲傲平生。",
        "dynasty": "宋",
        "collection_info": null
    },
    {
        "uuid": "6a6533215b588f9439cfd5310f83295f",
        "title": "次韵云庵老人题妙用轩",
        "author": "释德洪",
        "content": "开轩閒隐几，万象竞趋陪。\n风掲松声去，云推山色来。\n观身真作梦，视世一浮埃。\n日暮庭阴转，幽禽接趐回。",
        "dynasty": "宋",
        "collection_info": null
    },
    {
        "uuid": "5c0d3d3f17fbec35acefe2607eba43e3",
        "title": "读瑜伽论",
        "author": "释德洪",
        "content": "此生已无累，一席可穷年。\n细嚼宝公饭，饱参弥勒禅。\n懒修精进定，爱作吉祥眠。\n夜久山空寂，唯闻遶砌泉。",
        "dynasty": "宋",
        "collection_info": null
    },
    {
        "uuid": "8713ce0a4afb58d5d2a06a0c56d3e085",
        "title": "钟山有花如比丘状出秾叶间王文公名为罗汉花僧请赋诗",
        "author": "释德洪",
        "content": "通力元无碍，随缘自应真。\n此生花上露，故现叶间身。\n知见幽香在，伽梨翠色新。\n一枝聊把玩，未愧鹫峰人。",
        "dynasty": "宋",
        "collection_info": null
    },
    {
        "uuid": "399ef09e3729546db6c09d318414d06f",
        "title": "寄题行林寺照堂",
        "author": "释德洪",
        "content": "闻说行林寺，杳然丛秀间。\n堂清开水镜，山好理烟鬟。\n有雾窗呵暗，无尘扉自关。\n人牛今不见，蓑苙两俱闲。",
        "dynasty": "宋",
        "collection_info": null
    },
    {
        "uuid": "d6131a173904dc1d8f51a91432022678",
        "title": "与性之",
        "author": "释德洪",
        "content": "物外不可必，相看一笑休。\n好山终入手，堕甑懒回头。\n知復何时见，聊为此日留。\n定难瞒道眼，得丧两浮沤。",
        "dynasty": "宋",
        "collection_info": null
    },
    {
        "uuid": "d13eb78687a8ff95a13d8f791faaf70b",
        "title": "僧求晓披晚清二轩诗二首  其一",
        "author": "释德洪",
        "content": "披衣汲南涧，落叶在庭除。\n独立无人见，幽行偏自如。\n嫩寒冰齿颊，精色到衣裾。\n却倚蒲轮坐，横看贝叶书。",
        "dynasty": "宋",
        "collection_info": null
    },
    {
        "uuid": "c2da273a1ecda0487111a19b5f2f203a",
        "title": "僧求晓披晚清二轩诗二首  其二",
        "author": "释德洪",
        "content": "旋螺堆空青，重迭不容数。\n夕阳穿贯之，浓薄自呈露。\n数点没烟鸿，一声伐云斧。\n殷床钟未消，流萤自开户。",
        "dynasty": "宋",
        "collection_info": null
    },
    {
        "uuid": "e52654ab2507951fcfd99ee3ef7b6bd7",
        "title": "春日溪行",
        "author": "释德洪",
        "content": "侧布宝坊地，白沙杨柳湾。\n忆曾婴死祸，不自意生还。\n已觉无乡梦，今真是故山。\n溪花眠雾雨，春在有无间。",
        "dynasty": "宋",
        "collection_info": null
    },
    {
        "uuid": "1b483fed98e3fa7035c190ea82faa065",
        "title": "送僧归故庐",
        "author": "释德洪",
        "content": "投名新入社，卧病偶思归。\n渡涧脱芒屦，扶藤下翠微。\n寒松犹带雨，瘦骨不胜衣。\n若见翁钻纸，当施百丈机。",
        "dynasty": "宋",
        "collection_info": null
    },
    {
        "uuid": "b623edea07067f9c989f2dd23ff1320a",
        "title": "焦山赠僧二首  其一",
        "author": "释德洪",
        "content": "白下门连寺，清游入梦中。\n骨惊谁囓指，世事谩书空。\n梵行芙蕖净，天寒昼火红。\n晓窗应破梦，卧听鸟呼风。",
        "dynasty": "宋",
        "collection_info": null
    },
    {
        "uuid": "97bd7ce87365019125276a7f64f82405",
        "title": "焦山赠僧二首  其二",
        "author": "释德洪",
        "content": "对床听夜雨，佳约是当年。\n放旷随缘去，闲心不习禅。\n倚蒲趺足坐，拥衲盖头眠。\n今识君归处，斋余有涧泉。",
        "dynasty": "宋",
        "collection_info": null
    },
    {
        "uuid": "d6232d259d0c42cd134750a28d1546fc",
        "title": "题反身轩",
        "author": "释德洪",
        "content": "尽力觅不得，归来题反身。\n平生未解没，宁解救滔人。\n有累路岐远，无求滋味亲。\n养心唯寡欲，妙物久如神。",
        "dynasty": "宋",
        "collection_info": null
    },
    {
        "uuid": "ed1d618ea17e0309be6b5b7d9984ec46",
        "title": "宿本觉寺",
        "author": "释德洪",
        "content": "一宿路旁寺，霜清梦亦寒。\n忆曾游览处，来觅旧题看。\n病衲成新塔，层楼隐败垣。\n青山犹不老，千迭似翔鸾。",
        "dynasty": "宋",
        "collection_info": null
    },
    {
        "uuid": "bf4ffbece057dc191bf373155dfed73f",
        "title": "题芝轩",
        "author": "释德洪",
        "content": "轩下亦何有，灵芝骈秀生。\n山川呈美瑞，草木被光荣。\n清甚紫檀露，色深黄菊英。\n武陵续遗事，应着此轩名。",
        "dynasty": "宋",
        "collection_info": null
    },
    {
        "uuid": "88b65aa0c49ae3a2262913a88ecd55c4",
        "title": "次韵王安道节推过云盖",
        "author": "释德洪",
        "content": "秀杰长沙幕，高才自敏强。\n同僚推俊逸，黼坐畏刚方。\n惯吐珠玑句，宜便宴寝香。\n秋来能过我，听雨夜连床。",
        "dynasty": "宋",
        "collection_info": null
    },
    {
        "uuid": "ea9497ef5f8b5b0cee878e903dd030ce",
        "title": "题含容室",
        "author": "释德洪",
        "content": "敛足脱双履，闲房倚瘦藤。\n百川朝巨浸，一室纳千灯。\n至味宁分别，常光绝减增。\n刹尘彰帝网，妙观现层层。",
        "dynasty": "宋",
        "collection_info": null
    },
    {
        "uuid": "dff152e0cdc7124a66986dd49b643b7a",
        "title": "人日雪二首  其一",
        "author": "释德洪",
        "content": "今年人日雪，更在末山岩。\n泻行想堆垛，打窗时两三。\n梦回清语默，寒重压衣衫。\n面壁孤风坐，知谁继夜参。",
        "dynasty": "宋",
        "collection_info": null
    },
    {
        "uuid": "e3fda5eeb5a18177ebc623ee5a63dc78",
        "title": "人日雪二首  其二",
        "author": "释德洪",
        "content": "律管未回暖，春先到晓岩。\n与君清作对，得月便成三。\n秀色报虚幌，幽欣宜衲衫。\n相看超语默，觌露不须参。",
        "dynasty": "宋",
        "collection_info": null
    },
    {
        "uuid": "a7df13fbe8a90d2ab342f388f8440142",
        "title": "次韵周运句见寄",
        "author": "释德洪",
        "content": "顽钝世推鄙，而君偏切磋。\n借神观有漏，骑气到无何。\n昔共饮临汝，今同家汩罗。\n衡门似长吉，轩盖几时过。",
        "dynasty": "宋",
        "collection_info": null
    },
    {
        "uuid": "0d83b6ef9b317daa766b73158d482a38",
        "title": "重会云叟禅师",
        "author": "释德洪",
        "content": "气味似前辈，见之长眼明。\n闲须研法味，老不减诗情。\n草圣因蛇鬬，禅枝解虎争。\n一堂聊寄傲，疏快饯余生。",
        "dynasty": "宋",
        "collection_info": null
    },
    {
        "uuid": "c1bf512f1116226c67e905d31ed6dc3b",
        "title": "次忠子韵二首  其一",
        "author": "释德洪",
        "content": "湘云刺世眼，独可着闲踪。\n鸥迥千寻雨，江寒一再风。\n旋钻新火后，初脱夹衣重。\n坐客经年别，兰芽茁旧丛。",
        "dynasty": "宋",
        "collection_info": null
    },
    {
        "uuid": "c5e46528086c11b1473748b537b66f0c",
        "title": "次忠子韵二首  其二",
        "author": "释德洪",
        "content": "新秧翻翠浪，青子退红英。\n穫麦风光近，络丝欢笑声。\n瞢腾幽梦破，醖造小诗成。\n好在归来燕，营巢占画楹。",
        "dynasty": "宋",
        "collection_info": null
    },
    {
        "uuid": "2ef82f2486ade081b34c112c15460c8a",
        "title": "和曾逢原待制观雪",
        "author": "释德洪",
        "content": "魂清寒妥贴，寺近汨罗江。\n夜迥疑生月，梦惊闻打窗。\n地垆无宿火，经阁有残缸。\n起望兜绵界，谁推堕陋邦。",
        "dynasty": "宋",
        "collection_info": null
    },
    {
        "uuid": "0565a07bad69fd56f99bd7303c27f6a5",
        "title": "初过海自号甘露灭",
        "author": "释德洪",
        "content": "本是甘露灭，浪名无垢称。\n欲知遭锁禁，正坐忽规绳。\n海上垂鬚佛，军中有髪僧。\n生涯何所似，崖略类腾腾。",
        "dynasty": "宋",
        "collection_info": null
    },
    {
        "uuid": "0edde074cf6c04957e9744c790979337",
        "title": "早登澄迈西四十里宿临皋亭补东坡遗",
        "author": "释德洪",
        "content": "天下至穷处，风烟触地愁。\n村嚣闻捉拗，岸汁忽西流。\n鸟道通儋耳，鲸波隔万州。\n趁鸡行落月，悽断在蛮讴。",
        "dynasty": "宋",
        "collection_info": null
    },
    {
        "uuid": "1f0fde46fef79d7ef97a514d766ca966",
        "title": "过凌水县",
        "author": "释德洪",
        "content": "野径如遗索，萦纡到县门。\n犁人趁牛日，蜑户聚鱼村。\n篱落春潮退，桑麻晓瘴昏。\n题诗惊万里，折意一消魂。",
        "dynasty": "宋",
        "collection_info": null
    },
    {
        "uuid": "4acb605a11ded137d26f8aeef7e40299",
        "title": "杨文中将北渡何武翼出妓作会文中清狂不喜武人径饮三杯不揖坐客上马驰去索诗送行作此",
        "author": "释德洪",
        "content": "兰丛聚贵客，花轮环侍儿。\n三杯吾径醉，四座汝为谁。\n但觉眩红碧，了不闻歌吹。\n翩然上马去，海月解相随。",
        "dynasty": "宋",
        "collection_info": null
    },
    {
        "uuid": "3732275756ce041554a9d0c30f048ea2",
        "title": "渡海",
        "author": "释德洪",
        "content": "万里来偿债，三年堕瘴乡。\n逃禅解羊负，破律醉槟榔。\n瘦尽声音在，病残鬚鬓荒。\n余生实天幸，今日上归艎。",
        "dynasty": "宋",
        "collection_info": null
    },
    {
        "uuid": "5af7dfaf36b29d7a5350707b3bb70ce7",
        "title": "夜坐分题得廊字",
        "author": "释德洪",
        "content": "一雨饯残暑，瘴痾苏簟凉。\n卧闻山果落，起觉斛兰香。\n幌内水萤入，阶除露叶光。\n知谁爱清境，步屧响修廊。",
        "dynasty": "宋",
        "collection_info": null
    },
    {
        "uuid": "c504297640ce05692670028984843608",
        "title": "出狱李生来谒出百丈汾阳二像为示因而摹之作此时即欲还谷山",
        "author": "释德洪",
        "content": "一钵寄城市，皤然鬚鬓长。\n风埃穷百丈，翰墨老汾阳。\n家在青松岸，门连白鸟行。\n知谁施舟尾，载我下沅湘。",
        "dynasty": "宋",
        "collection_info": null
    },
    {
        "uuid": "34805611f9ac88aa8071dc245f989520",
        "title": "次韵周倅大雪见寄二首  其一",
        "author": "释德洪",
        "content": "万瓦粲清晓，披衣挂北窗。\n春先归楚国，谁独钓湘江。\n瘴熟甘欺得，诗严合受降。\n更怜风絮比，想见髻鬟双。",
        "dynasty": "宋",
        "collection_info": null
    },
    {
        "uuid": "24ffefc30238a1f18079b9ee25a9e438",
        "title": "次韵周倅大雪见寄二首  其二",
        "author": "释德洪",
        "content": "白昼通红火，萧萧惊打窗。\n折绵寒未透，兀梦睡先降。\n那敢犯诗垒，自然摧慢幢。\n重看寄来句，呵手剔残缸。",
        "dynasty": "宋",
        "collection_info": null
    },
    {
        "uuid": "23c91179856a37b97bcb6364900013d0",
        "title": "次韵郄子中学句出巡",
        "author": "释德洪",
        "content": "安石性夷粹，公今亦重迟。\n追惟理髪处，领略办装时。\n高节贯终始，寸田齐坦巇。\n功名恐未免，才业系安危。",
        "dynasty": "宋",
        "collection_info": null
    },
    {
        "uuid": "837b6523e6a86bc9244402eb08a91634",
        "title": "次韵邓公阁睡起",
        "author": "释德洪",
        "content": "归计寛为约，山行短作程。\n旅亭惊午梦，布谷正催耕。\n翰墨堪华国，云泉负此生。\n一篇叙闲适，细味有余情。",
        "dynasty": "宋",
        "collection_info": null
    },
    {
        "uuid": "c8ffa5ce96a6c284fab3bfd990521418",
        "title": "次韵衡山道中",
        "author": "释德洪",
        "content": "岳色堕马首，岚光忽满襟。\n眼寒知意适，句苦觉愁侵。\n沃野献新绿，残睛酿晚阴。\n天涯惊去鴈，料理欲归心。",
        "dynasty": "宋",
        "collection_info": null
    },
    {
        "uuid": "5431ed51f72d37a1a19b38fc48825e84",
        "title": "赠邹颜徒",
        "author": "释德洪",
        "content": "肉眼倒皮相，高才多陆沉。\n火知三日玉，贫试一生心。\n世路多追逐，云山独见寻。\n圣贤酌古力，劝子手勤斟。",
        "dynasty": "宋",
        "collection_info": null
    },
    {
        "uuid": "26002b48615974b84996dc02d6aba68e",
        "title": "投老庵读云庵旧题拜次其韵二首  其一",
        "author": "释德洪",
        "content": "但觉意清净，不知山浅深。\n年华暗凋落，老境已侵寻。\n三世楼钟旧，一生香火心。\n高风难补缀，永愧壁间吟。",
        "dynasty": "宋",
        "collection_info": null
    },
    {
        "uuid": "661972134520ac334672d9b90aa91504",
        "title": "投老庵读云庵旧题拜次其韵二首  其二",
        "author": "释德洪",
        "content": "道乡归路晚，世迹陷泥深。\n老死先通耗，病衰今见寻。\n规模高世意，料理住山心。\n月在孤峰顶，冻猿时一吟。",
        "dynasty": "宋",
        "collection_info": null
    },
    {
        "uuid": "c2cdf82c337924b903063e851f5f1b6d",
        "title": "熏上人归云溪",
        "author": "释德洪",
        "content": "闻道衡峰北，寺当猿叫村。\n夜楼千嶂月，书榻一溪云。\n我惯蹈忧患，君方蜕垢纷。\n莫嫌林下石，藓涴褶衣裙。",
        "dynasty": "宋",
        "collection_info": null
    },
    {
        "uuid": "e53c05eed733166c787baa14b7bf432c",
        "title": "题使台后圃八首 谛观室",
        "author": "释德洪",
        "content": "优入圣贤域，湛然观道真。\n一身浑是德，终日不违仁。\n深静啼林鸟，虚明见隙尘。\n篆畦凝碧缕，红烬白灰新。",
        "dynasty": "宋",
        "collection_info": null
    },
    {
        "uuid": "708300743030a434d69da250ae7d8abb",
        "title": "题使台后圃八首 赏趣堂",
        "author": "释德洪",
        "content": "胸次有丘壑，笑谈无俗氛。\n幽怀常自得，佳趣与谁论。\n曳履寻花圃，扶筇卓藓痕。\n地严宾谒少，却坐看垆熏。",
        "dynasty": "宋",
        "collection_info": null
    },
    {
        "uuid": "4a7a1bdf1d206f1c52fb7cc73b8a04ff",
        "title": "题使台后圃八首 会心堂",
        "author": "释德洪",
        "content": "称意有余乐，幽欢常会心。\n小山供赋咏，危榭毎登临。\n下视千峰月，聊挥一弄琴。\n尚嫌闲适少，富贵苦相寻。",
        "dynasty": "宋",
        "collection_info": null
    },
    {
        "uuid": "03e50d484fb8e51c46bb76cbb68c6a86",
        "title": "题使台后圃八首 阜安堂",
        "author": "释德洪",
        "content": "礼义成风俗，丰登民阜安。\n此堂共僚属，把酒听吹弹。\n地富湖山美，宵晴风月寒。\n胜游无俗韵，意适有余欢。",
        "dynasty": "宋",
        "collection_info": null
    },
    {
        "uuid": "9c9071948265a8ea16e16aac1d7dac6e",
        "title": "题使台后圃八首 戏綵堂",
        "author": "释德洪",
        "content": "承颜忘势位，喜惧两迟迴。\n堂上綵衣舞，樽前笑靥开。\n金镮应学探，竹马欲相陪。\n未必称纯孝，高风独老莱。",
        "dynasty": "宋",
        "collection_info": null
    },
    {
        "uuid": "25ae2a3d870cdb49a2f6e6bcd044c3cc",
        "title": "题使台后圃八首 独秀堂",
        "author": "释德洪",
        "content": "天质自奇峻，千寻紫翠重。\n谩烦君独秀，不愿掩羣峰。\n与客共秋晚，搜诗到暮钟。\n夕阴寒欲滴，倚槛见纤秾。",
        "dynasty": "宋",
        "collection_info": null
    },
    {
        "uuid": "ba3006ed41a800dc6ec2eced95215358",
        "title": "题使台后圃八首 清音楼",
        "author": "释德洪",
        "content": "雾暗轩窗失，风高帘幕低。\n夜晴湘笛起，楼迥岭猿啼。\n凭槛人如玉，搜诗气吐霓。\n还惊一声鴈，翻影月平西。",
        "dynasty": "宋",
        "collection_info": null
    },
    {
        "uuid": "4008b37704ae4566464f5bb81be0fdbf",
        "title": "题使台后圃八首 蒙斋",
        "author": "释德洪",
        "content": "妙物杂而着，深藏一默中。\n诚为反身乐，蒙亦圣人功。\n客至风生麈，吟余月挂空。\n庄周称社栎，神拙意无穷。",
        "dynasty": "宋",
        "collection_info": null
    },
    {
        "uuid": "246da7066b4db1163955151010634ee7",
        "title": "次韵李方叔游衡山僧舍",
        "author": "释德洪",
        "content": "道乡见城郭，世路谩升沉。\n寺胜增佳气，壁间余醉吟。\n僧残过客少，山好为谁深。\n宁识通泉尉，独怀经济心。",
        "dynasty": "宋",
        "collection_info": null
    },
    {
        "uuid": "aa6bd870ef514383971de855f6cff81f",
        "title": "次韵谒子美祠堂",
        "author": "释德洪",
        "content": "颠沛干戈际，心常系洛阳。\n爱君臣子分，倾日露葵芳。\n醉眼盖千古，诗名动八荒。\n坏祠湘水上，烟树晚微茫。",
        "dynasty": "宋",
        "collection_info": null
    },
    {
        "uuid": "b7711a146b34a67ad05ac3a8fdbfa613",
        "title": "次韵达臣知县祈雪游岳麓寺分韵得游字",
        "author": "释德洪",
        "content": "丛祠香火罢，山寺偶同游。\n鑪拨红金涌，窗空碧缕浮。\n旋敷白㲲布，暖甚紫茸裘。\n试作吉祥卧，梦清如素秋。",
        "dynasty": "宋",
        "collection_info": null
    },
    {
        "uuid": "d2c626bcb8604a168b2311a25231ca63",
        "title": "题梦清轩",
        "author": "释德洪",
        "content": "小轩人不到，修竹过墻生。\n眼倦经长掩，身闲梦亦清。\n微风吹篆缕，活火发茶铛。\n遥想佳眠夕，萧萧雨叶声。",
        "dynasty": "宋",
        "collection_info": null
    },
    {
        "uuid": "99146cf90fad811a6a466bc9e333f375",
        "title": "题一击轩",
        "author": "释德洪",
        "content": "閒把松枝篲，扫除门径尘。\n惊闻一击竹，顿见十方身。\n烟翠连窗暗，霜筠解箨新。\n老禅构轩意，应欲悟来人。",
        "dynasty": "宋",
        "collection_info": null
    },
    {
        "uuid": "8e020082c324e6a0582e7b1b76582964",
        "title": "次韵胥学士",
        "author": "释德洪",
        "content": "笔下惯生春，年高句法新。\n还将吐凤语，来寄牧牛人。\n敏若盘珠妙，深如社栎神。\n长哦答清境，璧月上重闉。",
        "dynasty": "宋",
        "collection_info": null
    },
    {
        "uuid": "e9b4c3aeb9a4c76d5604920003610d87",
        "title": "题曾逢原醉经堂",
        "author": "释德洪",
        "content": "酌古有深意，开编中圣人。\n百家笑糟粕，六艺饮全醇。\n兀若坠车适，盎如浮盏春。\n淳于吞一石，同味不同尘。",
        "dynasty": "宋",
        "collection_info": null
    },
    {
        "uuid": "72d4f572568c345d8a5aea7582dc7f80",
        "title": "隐山照上人求诗",
        "author": "释德洪",
        "content": "落髪道林寺，随师家隐山。\n万缘都放舍，一衲遂安閒。\n璧月照宵定，金风掩昼关。\n平生无媿业，尘世许谁攀。",
        "dynasty": "宋",
        "collection_info": null
    },
    {
        "uuid": "8a66910f6ecd58cb7d8e38e0a139f549",
        "title": "龙山亦名隐山余宣和五年十一月中澣日过焉有淛道人鸿公乞偈为作",
        "author": "释德洪",
        "content": "迷路不知远，但知寒日斜。\n过溪逢菜叶，西崦有人家。\n斫额惊来客，拄锄方种畬。\n鸿禅効古者，当効此生涯。",
        "dynasty": "宋",
        "collection_info": null
    },
    {
        "uuid": "5d83a59b8b22ff8182236f65f44fed10",
        "title": "游灵泉赠正悟大师",
        "author": "释德洪",
        "content": "支径入山寺，云林如见招。\n小轩临绝壑，危阁碍层霄。\n瓶泣地垆暖，屋睛岩雪消。\n大师京国旧，放意话州桥。",
        "dynasty": "宋",
        "collection_info": null
    },
    {
        "uuid": "c18a0e4ff63759eb40b10e34811f6e84",
        "title": "七月初九夜坐西轩雨止月出不胜清绝",
        "author": "释德洪",
        "content": "夜雨止还作，小轩清有余。\n暴寒吹客梦，残响滴阶除。\n明灭青灯在，帘栊璧月孤。\n故山归未得，千里漫平芜。",
        "dynasty": "宋",
        "collection_info": null
    },
    {
        "uuid": "dbe8c03515dc4c83b322386b62632a29",
        "title": "甲辰十一月十二日往湘阴马上和季长见寄小春二首  其一",
        "author": "释德洪",
        "content": "雨暗书云节，梅偷破腊春。\n里闾相馈饷，风物近袁筠。\n吴语知无伴，楚衣聊试新。\n忽惊身是客，流落老湘滨。",
        "dynasty": "宋",
        "collection_info": null
    },
    {
        "uuid": "6bd49c2f356df16e3834f27ea0187270",
        "title": "甲辰十一月十二日往湘阴马上和季长见寄小春二首  其二",
        "author": "释德洪",
        "content": "风埃九十里，雾雨湿驼裘。\n鴈过回诗眼，江寒聚晚愁。\n魂清方怯雪，句冷更含秋。\n残岸连孤屿，依稀似橘洲。",
        "dynasty": "宋",
        "collection_info": null
    },
    {
        "uuid": "0c720153764e35a4bb3ee1e34ffa99e6",
        "title": "题阅世轩",
        "author": "释德洪",
        "content": "江水似人世，倚栏归思多。\n无穷流岁月，可畏易风波。\n□与老僧看，不妨闲客过。\n为君聊借榻，清梦到无何。",
        "dynasty": "宋",
        "collection_info": null
    },
    {
        "uuid": "6d051b0b3cfa92ad960de8c4d1146872",
        "title": "云庵生辰",
        "author": "释德洪",
        "content": "探手取空劫，爪分破一尘。\n洞然无空缺，独立不鲜陈。\n试问声前见，何如顶后亲。\n死生浪遮掩，漏洩是今辰。",
        "dynasty": "宋",
        "collection_info": null
    },
    {
        "uuid": "d85db5f7af908b2b6a3cf02daf13800b",
        "title": "次韵济之和刘元老偶成之句",
        "author": "释德洪",
        "content": "世乱惊流落，名高子可依。\n元龙谢襁负，叔冶冒重闱。\n黄屋方回望，青山敢问归。\n三桥伏道几，应嘆眼中稀。",
        "dynasty": "宋",
        "collection_info": null
    },
    {
        "uuid": "234239f1b7e42ad9fb6f1305942f34b7",
        "title": "赠成上人之云居",
        "author": "释德洪",
        "content": "天上欧峰寺，人间无事僧。\n偶从白沙岸，步入碧螺层。\n服匿连空钵，敷罗挂瘦藤。\n遥知云起处，一室掩香灯。",
        "dynasty": "宋",
        "collection_info": null
    },
    {
        "uuid": "76afde038938dc85dd3f0f77560d6b2b",
        "title": "四月二十五日智俱侍者生日戏作此授之",
        "author": "释德洪",
        "content": "与佛同生月，犹迟十八朝。\n参禅唯自肯，求法转相辽。\n谷响千斤重，虚空五采描。\n布毛吹起处，豁尔万缘消。",
        "dynasty": "宋",
        "collection_info": null
    },
    {
        "uuid": "910768cdcf9932b52387020710a29b6e",
        "title": "谢大沩空印禅师惠茶",
        "author": "释德洪",
        "content": "钟鼓五千指，翔空楼殿开。\n不知大沩水，何尔小南台。\n让子鈯斧信，閒禅春露杯。\n故应念岑寂，先寄出山来。",
        "dynasty": "宋",
        "collection_info": null
    },
    {
        "uuid": "e1461865c01ec1b62a87981ba1be65f6",
        "title": "愈崇二子求偈归江南",
        "author": "释德洪",
        "content": "人笑南台小，难安十八僧。\n日贫因日富，宜减不宜增。\n忽去两禅衲，如分一室灯。\n床寛齐顶礼，睡快免相憎。",
        "dynasty": "宋",
        "collection_info": null
    },
    {
        "uuid": "3a784af00c8a4d12081d62c18e8bf837",
        "title": "曹教授夫人挽词",
        "author": "释德洪",
        "content": "礼敬良天性，求贤比孟光。\n搢绅闻懿淑，闾里发慈祥。\n馔按今谁举，山衣尚箧藏。\n荣名增史牒，有子类鸾皇。",
        "dynasty": "宋",
        "collection_info": null
    },
    {
        "uuid": "1591b0a0961e58f080a40bc7b953ed5c",
        "title": "赠尼昩上人",
        "author": "释德洪",
        "content": "不着包头绢，能披坏墨衣。\n愧无灌溪辩，敢对末山机。\n未肯题红叶，终期老翠微。\n余今倦行役，投杖梦烟扉。",
        "dynasty": "宋",
        "collection_info": null
    },
    {
        "uuid": "bd51c502904dc8959f5f4a0c9eeafc1e",
        "title": "兴阑",
        "author": "释德洪",
        "content": "春晚忽凭槛，满眸佳景来。\n鸭头波荡漾，螺髻色崔嵬。\n苔嫩钱无数，花残锦作堆。\n一瓯双井酽，何必酒盈杯。",
        "dynasty": "宋",
        "collection_info": null
    },
    {
        "uuid": "544feb2a3ba4f94af00c56f5e6156ce3",
        "title": "与海兄",
        "author": "释德洪",
        "content": "春寒真料峭，久客厌江城。\n云重欲为雨，风和尚未晴。\n意随飞鸟去，事逐乱埃轻。\n毕竟閒居好，烦君念此情。",
        "dynasty": "宋",
        "collection_info": null
    },
    {
        "uuid": "a4c0d5d4033cc9a38f94918d6da2de33",
        "title": "题灵鹫山",
        "author": "释德洪",
        "content": "侧径入招提，回峰据极西。\n云虚笼殿阁，地僻绝轮蹄。\n啼鸟栖高木，飞花泛碧溪。\n谁当学龙济，垂手接羣迷。",
        "dynasty": "宋",
        "collection_info": null
    },
    {
        "uuid": "449825a2619c9a468af9d7f6f0baaa07",
        "title": "灯花偶书",
        "author": "释德洪",
        "content": "岑寂一闲僧，春宵清兴增。\n竹窗催梦雨，兰室对祥灯。\n世事知虚幻，人情剪爱憎。\n短长都分定，不恨百无能。",
        "dynasty": "宋",
        "collection_info": null
    },
    {
        "uuid": "7dd9b10fe969dda70f302ed37b3d36fc",
        "title": "怀友人",
        "author": "释德洪",
        "content": "不见邻峰友，还同楚越遥。\n毎劳孤枕梦，时过小溪桥。\n凭槛疏帘卷，临风细雨飘。\n何当奉一笑，令我此情消。",
        "dynasty": "宋",
        "collection_info": null
    },
    {
        "uuid": "93478d3ee4f72cdc4e2336661e930cc8",
        "title": "赋竹",
        "author": "释德洪",
        "content": "龙孙盈槛秀，天柱耸云奇。\n阴锁安禅石，根侵洗砚池。\n珑璁伸粉节，偃蹇郁虬枝。\n敢谓桃兼李，羞邻雪后姿。",
        "dynasty": "宋",
        "collection_info": null
    },
    {
        "uuid": "14f95d8c21804911d55328481cc9d273",
        "title": "早行",
        "author": "释德洪",
        "content": "失枕惊先起，人家半梦中。\n闻鸡凭早晏，占斗辨西东。\n辔湿知行路，衣单怯晓风。\n秋阳弄光影，忽吐半林红。",
        "dynasty": "宋",
        "collection_info": null
    },
    {
        "uuid": "17ef7123129403899dfc1a14a3c3e49c",
        "title": "贤上人觅偈",
        "author": "释德洪",
        "content": "懒修枯骨观，爱学文字禅。\n江山助佳兴，时有题叶篇。\n相逢未暇语，辄復一粲然。\n岂须究所学，觅偈亦自贤。",
        "dynasty": "宋",
        "collection_info": null
    },
    {
        "uuid": "c960ea40ac89b2f53a195f6e8584d1f6",
        "title": "黄蘗佛智",
        "author": "释德洪",
        "content": "道誉闻寰宇，光华照锦江。\n祗园居第一，佛智果无双。\n凤阙帝恩厚，柏庭禅将降。\n僧中真领袖，传法瑞尧邦。",
        "dynasty": "宋",
        "collection_info": null
    },
    {
        "uuid": "6ccacf25aaeeb5d7cef4e62cb222b446",
        "title": "题沩源",
        "author": "释德洪",
        "content": "临机不堕照，如水已知源。\n从此常流出，其声离语言。\n筭沙嗟意马，捉月笑情猨。\n若解提空印，休登立雪轩。",
        "dynasty": "宋",
        "collection_info": null
    },
    {
        "uuid": "be1723c94c587f8c70686d31e8908a46",
        "title": "十五日立春",
        "author": "释德洪",
        "content": "千年像教唐朝寺，雪后新年晴復阴。\n残僧无事春又至，游客不来山自深。\n长廊扫叶望空翠，小阁卷经横水沉。\n三生白业有言说，一念净心无古今。",
        "dynasty": "宋",
        "collection_info": null
    },
    {
        "uuid": "c2270f7676fb14a68a576e21ee7a1044",
        "title": "晚步归西崦",
        "author": "释德洪",
        "content": "屋除有路入深壑，曳履翛然独往还。\n播谷风光寒日近，摘茶时节乱山间。\n花枝重少人甘老，燕子空忙春自閒。\n归晚断桥逢野水，更能揎手弄潺颜。",
        "dynasty": "宋",
        "collection_info": null
    },
    {
        "uuid": "5dc214a239877f327af2b00aaa749957",
        "title": "宗公以兰见遗风叶萧散兰芽并茁一榦双花鬬开宗以为瑞乞诗记其事",
        "author": "释德洪",
        "content": "深林忽见兰芽茁，不谓无人亦自贤。\n数叶横风作纤瘦，双花含雪吐明鲜。\n照人秀色虽堪画，入骨真香不可传。\n今日东君应择壻，谁家兄弟鬬清妍。",
        "dynasty": "宋",
        "collection_info": null
    },
    {
        "uuid": "37e9f219374dee3dbf9feb36f371ff42",
        "title": "黄幼安适过予所居题诗草圣甚妙",
        "author": "释德洪",
        "content": "怀袖功名手未探，乱头睡美厌朝参。\n笔端五色藻万象，胸次大千供剧谈。\n山寺寻僧宿风雨，水轩见月出东南。\n题诗满壁龙蛇动，盛事他年说草庵。",
        "dynasty": "宋",
        "collection_info": null
    },
    {
        "uuid": "ae23d6116067b219a68cfdca6f2a5e0a",
        "title": "元夕读书罢假寐",
        "author": "释德洪",
        "content": "灯下文章已倦看，欲凭诗苦洗辛酸。\n世途忽起风波易，富贵不忘贫贱难。\n桃坞路迷安石冢，桐川水落子陵滩。\n卧闻屐响东廊静，催粥华鲸吼夜残。",
        "dynasty": "宋",
        "collection_info": null
    },
    {
        "uuid": "b33f0904c2ccb9f6c57faf7a5db8152d",
        "title": "示忠子",
        "author": "释德洪",
        "content": "梦冷寒庭半夜雨，幽欣临晓一番晴。\n柳娇困顿欲眠去，禽作清圆唤起声。\n曳履点残山寺静，开经拾得纸窗明。\n去年今日岐亭路，吹鬓尘埃趼足行。",
        "dynasty": "宋",
        "collection_info": null
    },
    {
        "uuid": "87801be1d4fa9a25f5d1b15b3ea07f56",
        "title": "访鉴师不遇书其壁",
        "author": "释德洪",
        "content": "独自来游微雨后，道人乞食及清晨。\n应门童子能迎客，满地榆钱欲买春。\n花醉发狂风日酽，柳眠唤起语音真。\n政当借榻酬无事，熟鼾从教聒四邻。",
        "dynasty": "宋",
        "collection_info": null
    },
    {
        "uuid": "79a160e7d2f818c382809ca001212ba3",
        "title": "资国寺春晚",
        "author": "释德洪",
        "content": "龙乡戒晓月空斜，唤起清圆响络车。\n烧笋饷田村窕窈，拾薪煮茧语諠譁。\n美忻崖蜜尝新果，香识山樊称意花。\n归去路迷光已夕，浸门春水一池蛙。",
        "dynasty": "宋",
        "collection_info": null
    },
    {
        "uuid": "86296b5641af4ec5c3d066a9b95360cf",
        "title": "闻龚德庄入山先一日作诗迎之",
        "author": "释德洪",
        "content": "梦暖不知窗雾白，眼寒初爱縠罗轻。\n欣闻明日一龚至，想见随轩二李行。\n夜雨晓晴寒食近，水流花发子规声。\n披襟散坐青林下，依约斜川万古情。",
        "dynasty": "宋",
        "collection_info": null
    },
    {
        "uuid": "d4a2708453629b8606d1e351aa2d7233",
        "title": "晚秋溪行",
        "author": "释德洪",
        "content": "熟路沿溪过石桥，扫除秋晚净迢迢。\n幽寻忽见兰芽茁，小立仍逢柿叶飘。\n扑摝水飞双去鸟，𤤮珑山响一声樵。\n归来半掩残经在，燕寝香凝碧未消。",
        "dynasty": "宋",
        "collection_info": null
    },
    {
        "uuid": "72c5433b49df9d082d33ff9aa1e2d892",
        "title": "张氏快轩",
        "author": "释德洪",
        "content": "草树分明天远大，酒阑登赏更从容。\n眼寒数点鴈横雨，耳热一窗风度松。\n光滑纸开秋色阔，淋漓墨泼暮烟浓。\n欲倾蛟室琼词句，试借温江卓笔峰。",
        "dynasty": "宋",
        "collection_info": null
    },
    {
        "uuid": "4e94503504df8c82d204c4d1637e6e09",
        "title": "秋晚同超然山行",
        "author": "释德洪",
        "content": "诸方游徧浑如梦，古寺归来独掩扃。\n无復诗篇云锦段，但余心境木蛇形。\n高秋霜叶鱼顋赤，落日远山螺髻青。\n步尽松阴忽回首，绿萝疏处见溪亭。",
        "dynasty": "宋",
        "collection_info": null
    },
    {
        "uuid": "591cd728686ee557b5881d5d46b104be",
        "title": "送净心大师住温州江心寺",
        "author": "释德洪",
        "content": "万锻炉中百怨门，哲人虽往典刑存。\n扫除临济实头谤，称赏黄龙的骨孙。\n梦泽于菟三口视，丹山雏凤九苞文。\n还乡妙曲谁能听，一笛波心两岸闻。",
        "dynasty": "宋",
        "collection_info": null
    },
    {
        "uuid": "d6db1d01271ac484b1444622dc24814c",
        "title": "和清上人",
        "author": "释德洪",
        "content": "驹儿堕地已汗血，毛骨萧森落眼中。\n今见马羣方弄影，会看雷电疾追风。\n媒龙何止十倍价，凡马终当一洗空。\n我是道林能赏骏，识君语妙到无同。",
        "dynasty": "宋",
        "collection_info": null
    },
    {
        "uuid": "7cadfa2cc56969d65dc20c5caefaac8b",
        "title": "升上人过石门",
        "author": "释德洪",
        "content": "门巷榆钱迭紫苔，十年心事首重回。\n暑风院落书籖响，烟雨江村画牒开。\n瓦枕藤床初破睡，蔗浆冰椀欲生埃。\n风檐独立看遗照，忽有溪僧犯犬来。",
        "dynasty": "宋",
        "collection_info": null
    },
    {
        "uuid": "db9fd1ede5a52dcf2c2f030a88df4afd",
        "title": "夏日偶书二首  其一",
        "author": "释德洪",
        "content": "碧缕横斜试水沉，红腮甘冷嚼来禽。\n含风广殿闻棋响，转日回廊暗柳阴。\n强捻冰纨余睡色，倦凭棐几适閒心。\n攀翻涴衲黄尘事，过眼云踪不可寻。",
        "dynasty": "宋",
        "collection_info": null
    },
    {
        "uuid": "916cf98b38600484eb9e344cc071821e",
        "title": "夏日偶书二首  其二",
        "author": "释德洪",
        "content": "偏地知谁柳际门，消闲自扫竹西轩。\n井花晓汲闻余滴，篆烧风摧觅旧痕。\n梦境消磨惊岁月，道乡彷佛见藩垣。\n宝书半摺山房寂，卧听娇莺说怨恩。",
        "dynasty": "宋",
        "collection_info": null
    },
    {
        "uuid": "17ecaed3343a835bebb2c1e39135682d",
        "title": "邹必东竹枕",
        "author": "释德洪",
        "content": "黑甜谁欲当閒味，此枕令人稳称心。\n风骨子猷居处竹，典刑元亮醉时琴。\n宜笼雾鬓清圆语，听学朱絃发越音。\n不用制囊裁古锦，春寒长搭闹花衾。",
        "dynasty": "宋",
        "collection_info": null
    },
    {
        "uuid": "01f49a6172a3a881db41aa07aacec824",
        "title": "竹炉",
        "author": "释德洪",
        "content": "博山沉水觉尘埃，旋斫凌云绿玉材。\n自拭锦䙀含泪粉，要焚银叶返魂梅。\n意消未掩黄庭卷，火冷空余白雪灰。\n应把熏衣闭深阁，流苏想见画屏开。",
        "dynasty": "宋",
        "collection_info": null
    },
    {
        "uuid": "87eab6943182152dd123904a420e89c8",
        "title": "七月四日昼梦云庵和尚教诲久之而觉作此示超然",
        "author": "释德洪",
        "content": "夏窗午睡谁呼觉，院静惟闻遶砌泉。\n梦裏绪言犹可记，壁间遗像尚依然。\n衬珠定使拳披见，坐榻当令膝处穿。\n塔在层峰衰眼力，何时同汝扫頽塼。",
        "dynasty": "宋",
        "collection_info": null
    },
    {
        "uuid": "2363939eb80108b301fb450ed3c753d2",
        "title": "云庵塔有双桐作此寄因侄",
        "author": "释德洪",
        "content": "十年不扫先师塔，闻有双桐护石根。\n多宝佛应分半座，主林神对现前身。\n诗成坐对南州祖，写寄山中玉涧因。\n他日就阴当缚屋，岁时香火愿为邻。",
        "dynasty": "宋",
        "collection_info": null
    },
    {
        "uuid": "dc7cd26a4e5d900d68190567d43482a3",
        "title": "中秋对月",
        "author": "释德洪",
        "content": "好天凉夕病衰余，散步中庭瘦策扶。\n禅客相逢宿山寺，玉轮同看上云衢。\n十分归思悬江国，一半秋光入鬓鬚。\n草露湿衣香雾重，更将毛骨洗冰壶。",
        "dynasty": "宋",
        "collection_info": null
    },
    {
        "uuid": "cfe780970deccc4ba2ea0ff1dcb8c813",
        "title": "至上高谒李先甲会渊才德修",
        "author": "释德洪",
        "content": "先甲志大性重迟，是中可筑平生基。\n心期功名定不赦，未识所与游从谁。\n渊才人间汗血骥，德修天上麒麟儿。\n知君怀中有卿相，探手但未忙取之。",
        "dynasty": "宋",
        "collection_info": null
    },
    {
        "uuid": "6d3a5cda538d16a6abc3b36ee746551a",
        "title": "次韵睿廓然送僧还东吴",
        "author": "释德洪",
        "content": "征夫应为指柴扉，湖水当门可濯衣。\n飞鸟已知今日倦，旧邻那悟昔人非。\n山情已作燖鸡净，世味真如嚼蜡微。\n遥想夜航无管束，棹歌应载月明归。",
        "dynasty": "宋",
        "collection_info": null
    },
    {
        "uuid": "7f7893ce134ac5c9b9634b3e83793c4c",
        "title": "送莹上人游衡岳",
        "author": "释德洪",
        "content": "紫盖峰头楼阁生，朱灵洞口水云晴。\n盘空路作惊蛇去，落日人如冻蚁行。\n重郭老师今健否，藏年珍木但闻名。\n定应自扫岩边石，时发披云啸月声。",
        "dynasty": "宋",
        "collection_info": null
    },
    {
        "uuid": "999e2f4c12ffd3a458e517e68f394cb4",
        "title": "寄草堂上人",
        "author": "释德洪",
        "content": "首夏年芳尚可寻，兴来芒履恣登临。\n回头故国烟波阔，分袂幽人岁月深。\n落日杜鹃山馆静，薫风芳草柳塘阴。\n知君宴坐忘机地，谩寄新诗话此心。",
        "dynasty": "宋",
        "collection_info": null
    },
    {
        "uuid": "4c5321d7de809620d70ea6f9e2687e9f",
        "title": "酬潜上人",
        "author": "释德洪",
        "content": "满鈎疏箔卷檐楹，秋静江天刮眼明。\n梵册已翻千偈妙，炉香未散一堂清。\n沾衣菊露情□□，□□松声梦不成。\n我与道人缘分熟，可能朝夕厌逢迎。",
        "dynasty": "宋",
        "collection_info": null
    },
    {
        "uuid": "8bb2f765d2fff3f017899b980db31f7a",
        "title": "赠为上人游方昭默之子也",
        "author": "释德洪",
        "content": "年少辞师作远游，人言虎穴不生彪。\n家声自古能名世，气宇如今已食牛。\n夺得我机方肯住，从教棒打不回头。\n云山万迭翛然去，江汉无风一叶舟。",
        "dynasty": "宋",
        "collection_info": null
    },
    {
        "uuid": "8dfcbd572d94887bcd1293a15d3ec2ce",
        "title": "邓秀才就武举作诗美之",
        "author": "释德洪",
        "content": "丈夫气自磨牛斗，正似丰城狱屋刀。\n富贵岂终凭铁砚，功名先看掷霜毫。\n芦鞭未称迎风帽，紫绶从来赛绿袍。\n杖策军门君记取，祖宗汉室旧勋劳。",
        "dynasty": "宋",
        "collection_info": null
    },
    {
        "uuid": "26e0e73e6c9b8f716f0b6b744b0e79e3",
        "title": "崇胜寺后竹千余竿独一根秀出呼为竹尊者",
        "author": "释德洪",
        "content": "高节长身老不枯，平生风骨自清癯。\n爱君修竹为尊者，却笑寒松作大夫。\n不见同行木上座，空余听法石为徒。\n戏将秋色供斋钵，抹月披云得饱无。",
        "dynasty": "宋",
        "collection_info": null
    },
    {
        "uuid": "d819336cbec3d797dd5a9ee109733141",
        "title": "童子名道员年五岁余不茹荤随母往来禅林旦夕稍长即与落髪觅诗作此授之",
        "author": "释德洪",
        "content": "气与秋容一倍清，出尘风骨自天成。\n逢僧论性人皆说，指佛高谈母亦惊。\n已觉君家钟善庆，从来我法付豪英。\n他年勘徧诸方老，古寺编蒲更道情。",
        "dynasty": "宋",
        "collection_info": null
    },
    {
        "uuid": "1f2063328f3a93738e5583ebff477145",
        "title": "题水镜轩",
        "author": "释德洪",
        "content": "小轩明快照岩阿，得道幽人喜气多。\n但视世间如水镜，方知梦境有山河。\n佳眠不碍林光入，清坐何妨夜月过。\n我亦思归老丘壑，结邻西崦肯容么。",
        "dynasty": "宋",
        "collection_info": null
    },
    {
        "uuid": "70e8da47fb57abc21a7684db74965e49",
        "title": "同吴家兄弟游东山约仲诚不至",
        "author": "释德洪",
        "content": "东山重到读题名，胜践清游此合并。\n雾雨开晴秋满眼，暮云欲合句先成。\n走禅璧月寒林静，来客兰丛玉树清。\n我老吐词如朽木，蒸成芝菌报升平。",
        "dynasty": "宋",
        "collection_info": null
    },
    {
        "uuid": "c62bac869b838b8db919e010fd5677ae",
        "title": "器之示巽中见怀次韵",
        "author": "释德洪",
        "content": "折脚铛寻稳处安，对君此夕久盟寒。\n狐裘不合须羊袖，药簏何妨缺夜干。\n秋垄此时驱健犊，道山何日跨归鸾。\n仙鑪只隔数邱耳，上水船方厄濑湍。",
        "dynasty": "宋",
        "collection_info": null
    },
    {
        "uuid": "f8b2ab6fa26b8ab39fd85fad862601ec",
        "title": "书鉴上人香严堂",
        "author": "释德洪",
        "content": "堂前丛玉知谁种，丛下高人自扫除。\n未论击声回顾眄，先欣秀色上眉鬚。\n随宜万偈风宣说，顿现千身月写摹。\n就地对谁曾画餠，当年馋水救饥无。",
        "dynasty": "宋",
        "collection_info": null
    },
    {
        "uuid": "dfde2fa60124c1ece0f3c4bfdb2d0ec4",
        "title": "冷然斋",
        "author": "释德洪",
        "content": "以身为舌毗尼藏，俨此空斋镜面清。\n蝉蜕尘埃轩盖集，蝶成魂梦篆烟轻。\n芦图世界分遗境，玉麈天花委落英。\n钵在道山归去好，摩挲风驭笑平生。",
        "dynasty": "宋",
        "collection_info": null
    },
    {
        "uuid": "0db87cc800a40ee665e3e881e31fd097",
        "title": "谢性之惠茶",
        "author": "释德洪",
        "content": "午窗石碾哀怨语，活火银瓶暗浪翻。\n射眼色随云脚乱，上眉甘作乳花繁。\n味香已觉臣双井，声价从来友壑源。\n却忆高人不同试，暮山空翠共无言。",
        "dynasty": "宋",
        "collection_info": null
    },
    {
        "uuid": "244ebe2babdf19386ba47634daf980ca",
        "title": "访友人二首  其一",
        "author": "释德洪",
        "content": "海棠雨过尚娇春，袖手来寻林下人。\n未话柳条堪结纽，且欣梅子可尝新。\n孤踪衮衮风中絮，万事纷纷梦裏尘。\n他日别山重会面，定知谈笑绝鲜陈。",
        "dynasty": "宋",
        "collection_info": null
    },
    {
        "uuid": "7d790adc07ad858fd3dba3a219c6f443",
        "title": "访友人二首  其二",
        "author": "释德洪",
        "content": "日暮荒城倚瘦藤，江南春思倍添增。\n那知淮水黄尘路，忽见庐山绿髪僧。\n乞食久辞烟际寺，连床今对夜深灯。\n明年我亦寻君去，同陟天池最上层。",
        "dynasty": "宋",
        "collection_info": null
    },
    {
        "uuid": "9bd9886904edb03f167603b02f46bb6b",
        "title": "石台夜坐二首  其一",
        "author": "释德洪",
        "content": "故乡乃有此丛林，下板何妨着寂音。\n永与世遗他日志，尚嫌山浅暮年心。\n冻云未放僧窗晓，折竹方知夜雪深。\n琢句自应清似玉，更宜坡字硬黄临。",
        "dynasty": "宋",
        "collection_info": null
    },
    {
        "uuid": "3491d28eae1f690fe0efcab9b61af307",
        "title": "石台夜坐二首  其二",
        "author": "释德洪",
        "content": "岁晚山深过客稀，一灯清坐夜同谁。\n滴阶寒响雪消后，通火活红灰陷时。\n敛目旧游真可数，盖棺前事尚难知。\n古今不隔诸缘净，画出岩中道者诗。",
        "dynasty": "宋",
        "collection_info": null
    },
    {
        "uuid": "473f950da2cae8527a3a1912b7d19802",
        "title": "胡卿才时思亭",
        "author": "释德洪",
        "content": "祇今冢木上云雨，想见音容无恙时。\n竟作怀归恋云舍，空余泪眼看风枝。\n功名未洗终天恨，岁月难忘罔极悲。\n已觉夜林无触鹿，但看几砚出灵芝。",
        "dynasty": "宋",
        "collection_info": null
    },
    {
        "uuid": "8527048eed2d86a067fb041610935305",
        "title": "题此君轩",
        "author": "释德洪",
        "content": "解知无竹令人俗，日报平安候起居。\n所以此君揖冰雪，长吟余翠满衣裾。\n瘦行清坐搜诗处，雨叶风枝解箨初。\n试作小轩聊寄傲，爱君生计未为疏。",
        "dynasty": "宋",
        "collection_info": null
    },
    {
        "uuid": "bb02d0ce2be0849fa1c62d9a2ab0881b",
        "title": "喜文首座至",
        "author": "释德洪",
        "content": "机锋不减矮师叔，闻说丛林最饱参。\n无暇对人收冷涕，却能为我出寒岩。\n春江柔橹何时听，夜雨山房且对谈。\n掣电一懽端可贵，此生俱是再眠蚕。",
        "dynasty": "宋",
        "collection_info": null
    },
    {
        "uuid": "924a21c9844ca4c43b0c0e0c0a385816",
        "title": "超然自见轩",
        "author": "释德洪",
        "content": "丛林争致致不得，茧足径来寻俨师。\n幽境自能情外见，高怀独出世间痴。\n清晨倚槛临黄卷，五月乱山闻子规。\n夙习尚嗟消未尽，壁间时录和陶诗。",
        "dynasty": "宋",
        "collection_info": null
    },
    {
        "uuid": "bab8b7e89146aff5d078769200b8d3dc",
        "title": "清大师还姑苏塔其师骨石弔之兼简其弟",
        "author": "释德洪",
        "content": "闻说高怀照雪霜，道容一见自清凉。\n今随生死晦心月，空使湖山蔼德香。\n故纸不堪看竹笼，凝尘那忍拂绳床。\n安门弟子真持远，独为斯人未始亡。",
        "dynasty": "宋",
        "collection_info": null
    },
    {
        "uuid": "66ea89129b4f889e00b8710742230da8",
        "title": "闽僧不食已四十年赠之",
        "author": "释德洪",
        "content": "银髪齐眉衲半肩，相逢古寺独欣然。\n自云出岭三千里，人见空余四十年。\n拟欲就君求此术，预忧临食必流涎。\n何如万事随缘过，饥即须餐困即眠。",
        "dynasty": "宋",
        "collection_info": null
    },
    {
        "uuid": "7fd17cd3da439eeb7e901aacbb43aab8",
        "title": "元佑五年秋尝宿独木为诗以自遣今復过此追旧感叹用韵示超然二首  其一",
        "author": "释德洪",
        "content": "独木江头缆客船，暮江秋色两依然。\n落霞片段红綳水，危岫参差碧挂天。\n名利到头成底事，田园归得是何年。\n峥嵘壮志消磨尽，满目西风只自怜。",
        "dynasty": "宋",
        "collection_info": null
    },
    {
        "uuid": "5e5b04db41422c9615423d5e0b83ae46",
        "title": "元佑五年秋尝宿独木为诗以自遣今復过此追旧感叹用韵示超然二首  其二",
        "author": "释德洪",
        "content": "踪迹漂流不繫船，旧游曾到意茫然。\n玉笙哀怨初凉夜，秋月婵娟落木天。\n往事已嗟如昨梦，壮怀无復似当年。\n鑪峰当眼空相向，因念区区想见怜。",
        "dynasty": "宋",
        "collection_info": null
    },
    {
        "uuid": "6581db187438174b009f33a6284295a1",
        "title": "与客啜茶戏成",
        "author": "释德洪",
        "content": "道人要我煮温山，似识相如病裏颜。\n金鼎浪翻螃蟹眼，玉瓯绞刷鹧鸪斑。\n津津白乳衝眉上，拂拂清风产腋间。\n唤起晴窗春书梦，绝怜佳味少人攀。",
        "dynasty": "宋",
        "collection_info": null
    },
    {
        "uuid": "1689cd531e2c21659d5d0bc96ddc2dcc",
        "title": "宿香城寺",
        "author": "释德洪",
        "content": "夜晴风细月华清，遶寺霜筠雪竹声。\n锡响僧归帝青宝，梦香人宿水沉城。\n古今不隔尘都尽，心境俱忘镜对明。\n枕臂晓猿三叫绝，小窗灯暗读残经。",
        "dynasty": "宋",
        "collection_info": null
    },
    {
        "uuid": "f055258bfc0f149bbefb1033044f599e",
        "title": "自张平道入瑶溪",
        "author": "释德洪",
        "content": "衝虎曾经落照村，千峰盘尽始登门。\n惯闻跛脚阿师法，喜见横行道者孙。\n爱客精神清入画，游方踪迹夜重论。\n杖藜又入层云去，知有安公旧隐存。",
        "dynasty": "宋",
        "collection_info": null
    },
    {
        "uuid": "08e00560b567139f810ef1465b00a309",
        "title": "九峰夜坐",
        "author": "释德洪",
        "content": "千峰万峰自云雨，一宿两宿心頽然。\n不知人间岁云暮，但觉涧风吹夜泉。\n地炉火燄水正泣，篝灯委昏僧未眠。\n古人去我不甚远，何必想像临遗编。",
        "dynasty": "宋",
        "collection_info": null
    },
    {
        "uuid": "f736c8b566716ed827831384c82b0f22",
        "title": "同世承世英世隆三伯仲蔡定国刘达道登滕王阁",
        "author": "释德洪",
        "content": "承英连璧光照坐，更着阿隆如鼎安。\n老兵先驰启关钥，西山奔走登栏干。\n刘郎端默自凝远，蔡侯奋髯牙齿寒。\n但余衰老百无用，搜句倚栏方细看。",
        "dynasty": "宋",
        "collection_info": null
    },
    {
        "uuid": "14c692cbf43ad20a05adf0f62df1dfe8",
        "title": "寄李大卿",
        "author": "释德洪",
        "content": "瓶盂又復寄西州，弥勒同龛古寺幽。\n睡起忽残三月夏，朝来拾得一帘秋。\n浮云世事慵料理，断梗闲踪任去留。\n投老山林多胜槩，杖藜何日復同游。",
        "dynasty": "宋",
        "collection_info": null
    },
    {
        "uuid": "f7203d187e02f596991fc755f936c341",
        "title": "余居百丈天觉方註楞严以书见邀作此寄之二首  其一",
        "author": "释德洪",
        "content": "风定晴云欲堕崩，林梢楼阁旋添增。\n一生高世清闲侣，千尺当门紫翠层。\n对客不妨拴坏衲，倦禅时作靠枯藤。\n暮年古格丛林在，重拨尘龛大智灯。",
        "dynasty": "宋",
        "collection_info": null
    },
    {
        "uuid": "8f189921f591882af4aa935e300a57e7",
        "title": "余居百丈天觉方註楞严以书见邀作此寄之二首  其二",
        "author": "释德洪",
        "content": "三世如来尊顶法，覆藏深密碧螺寒。\n通身是眼自不见，擘面出头窥更难。\n四义仅能分肉髻，八还终恐隔花冠。\n争如劈佛丹霞手，掲露从教觌体看。",
        "dynasty": "宋",
        "collection_info": null
    },
    {
        "uuid": "7037cde423aa12df574dc8b7bde775be",
        "title": "寄龙安照禅师",
        "author": "释德洪",
        "content": "随分丛林古格存，龙安真是泐潭孙。\n独持一节无求世，勘破诸方不出门。\n石虎已忘蹲草见，木蛇久灭住山痕。\n遥知百事俱衰落，尚有工夫虱自扪。",
        "dynasty": "宋",
        "collection_info": null
    },
    {
        "uuid": "3773b55e14ac8b24246c3a352828864c",
        "title": "闻龙安往夏口迎张左丞遂泝流至鄂渚相别还山作此寄之",
        "author": "释德洪",
        "content": "无尽龙安两勍敌，大梅庞老是同参。\n近闻赤壁同登赏，想见清风助笑谈。\n已作泛舟游夏口，又成横锡过江南。\n归来万壑松声在，依旧闲云没草庵。",
        "dynasty": "宋",
        "collection_info": null
    },
    {
        "uuid": "d6a674e98d087de3f855bc2e6eeb9f4e",
        "title": "别龙安",
        "author": "释德洪",
        "content": "朅来幕阜峰前寺，弥勒同龛两见秋。\n今日他山生远念，何年此地復重游。\n主人有道忘欣厌，闲客无求任去留。\n索纸题诗聊赠别，更哦江海一沙鸥。",
        "dynasty": "宋",
        "collection_info": null
    },
    {
        "uuid": "75f1b46fc198afb22cc7c46a5508d744",
        "title": "次韵无代送僧归吴",
        "author": "释德洪",
        "content": "春掠湓江绿染眸，多情还解向东流。\n故应夜梦清苍胜，欲趁春光烂熳游。\n饱学尚嗟心未死，痛吟已觉鬓先秋。\n何当一棹华亭上，闲唱波寒月满舟。",
        "dynasty": "宋",
        "collection_info": null
    },
    {
        "uuid": "f94489d2d9435b0644fa502410081d65",
        "title": "怀友人",
        "author": "释德洪",
        "content": "寻常轻别尚消魂，何况交情过弟昆。\n孰谓此身闲日月，自惭疏迹信干坤。\n泠泠小雨江边路，薄薄浮烟竹外村。\n回首旧游方契阔，孤舟何处宿黄昏。",
        "dynasty": "宋",
        "collection_info": null
    },
    {
        "uuid": "abdfe669bbb5319eb67472fe113d2c55",
        "title": "汪履道家观古书",
        "author": "释德洪",
        "content": "风流前辈已成尘，笔迹犹为世所珍。\n促膝猛观惊盛事，临风长想见斯人。\n气生伟逸龙蛇动，秀发精神点画新。\n破箧尚能多此物，且欣汪子未全贫。",
        "dynasty": "宋",
        "collection_info": null
    },
    {
        "uuid": "900e166115e2aff0bcef46e8ba843ff3",
        "title": "悼性上人",
        "author": "释德洪",
        "content": "三年三过龙安寺，亹亹清谈解逼人。\n顾我偷闲久无侣，与君数面自成亲。\n转头忽作幽冥隔，弹指空惊梦寐新。\n病眼看秋欲凄眩，攀翻投老一伤神。",
        "dynasty": "宋",
        "collection_info": null
    },
    {
        "uuid": "c9d8e6790f8f1f61f8b2704f65ee5e1f",
        "title": "秋日还庐山故人书因以为寄",
        "author": "释德洪",
        "content": "风叶鸣廊夜色晴，隔云微月稍分明。\n下帘徒怯衣裳薄，拂榻空惊枕簟清。\n病眼得秋还少睡，壮心于世尚多情。\n何时却作庐山去，渡水穿云取次行。",
        "dynasty": "宋",
        "collection_info": null
    },
    {
        "uuid": "2c37911eb8079387b1c0a89526fe179c",
        "title": "诚上人求诗",
        "author": "释德洪",
        "content": "我昔车轮翠裏行，只今怀想似前生。\n那知古寺僧窗下，偶见高人眼倍明。\n秋月半鈎留客意，冻云千顷欲归情。\n杖藜笑出千峰去，添得苍崖响答声。",
        "dynasty": "宋",
        "collection_info": null
    },
    {
        "uuid": "601aa986bc1300ce40e41b0c4e947a24",
        "title": "雪夜读涪翁所作爱之因怀其人和韵奉寄超然",
        "author": "释德洪",
        "content": "溪雨初收岸草微，柳丝堪入绿罗机。\n望中情远恨烟树，何处暖多嫌衲衣。\n却信真人还有梦，岂关禅子未忘机。\n春风痛与传消息，教忆旧山新翠归。",
        "dynasty": "宋",
        "collection_info": null
    },
    {
        "uuid": "5102ef9c2c018dd232c9db64b0a93a3f",
        "title": "公亮超然见和因寄復答之",
        "author": "释德洪",
        "content": "高人秀句入幽微，濯出秦川锦一机。\n剪制未为春步幛，暗投先作夜行衣。\n语尊九鼎真难荷，意的千钧善发机。\n早晚杖藜松下见，应疑刘远谷中归。",
        "dynasty": "宋",
        "collection_info": null
    },
    {
        "uuid": "62535a4b2662a498de7c1d27e91de27f",
        "title": "瑞香花",
        "author": "释德洪",
        "content": "灵根闻是花中瑞，可怜亦肯乘春开。\n色深卷肉浅巴锦，香浓入骨生秦梅。\n也知秀丽不羣品，最宜阴洁幽庭栽。\n落英红叶不忍扫，从教狼藉蒙苍苔。",
        "dynasty": "宋",
        "collection_info": null
    },
    {
        "uuid": "b7b7c4892c6c82fdcb9c1eb996f3e65b",
        "title": "别灵源禅师",
        "author": "释德洪",
        "content": "平生风骨秀琳琅，水镜胸怀未易量。\n声利光中忙趣少，烟霞影裏淡心长。\n云泉隐德无情动，猿鸟侵身不乱行。\n他日定归当卜筑，青藜紫蕨壮诗肠。",
        "dynasty": "宋",
        "collection_info": null
    },
    {
        "uuid": "cdb337b30f6795b224e0f506c884481a",
        "title": "赠许秀才",
        "author": "释德洪",
        "content": "虬髭铁面鹤精神，水鑑心胸不受尘。\n吹耳松风靠藜杖，敞衣山月岸纶巾。\n虎头猿臂成何事，道骨方瞳亦可人。\n他日西湖如过我，饮君一味武林春。",
        "dynasty": "宋",
        "collection_info": null
    },
    {
        "uuid": "3f677eca6f934f4429e127ed54321ae3",
        "title": "送轸上人之匡山",
        "author": "释德洪",
        "content": "何处高人云路迷，相逢忽荐目前机。\n偶逢菜叶随流水，知有茅茨在翠微。\n琐碎夜谈皆可听，烟霏秋岭欲同归。\n翛然又向诸方去，无数山供玉麈挥。",
        "dynasty": "宋",
        "collection_info": null
    },
    {
        "uuid": "363e788eea93704e3b9f9d469d7ddada",
        "title": "与晦叔至奉新",
        "author": "释德洪",
        "content": "欲去未成还执手，西风疏雨晚丝丝。\n暗惊岁月行飘忽，那更人生苦别离。\n君已到心工笔语，我今归计老茆茨。\n冷斋后夜谁同宿，莫向灯前读此诗。",
        "dynasty": "宋",
        "collection_info": null
    },
    {
        "uuid": "56f63e78bc8be626696f7379c5380d3b",
        "title": "送敏上人",
        "author": "释德洪",
        "content": "密林病叶强翻红，已觉清秋夜气浓。\n懒復小窗邀独秀，却应归梦挂双峰。\n水分淮甸当悬席，路遶匡山可振筇。\n若见虎溪溪上月，为言相忆作衰容。",
        "dynasty": "宋",
        "collection_info": null
    },
    {
        "uuid": "90e5504488c8f4e7a803582e5ac48840",
        "title": "过孜莫翁",
        "author": "释德洪",
        "content": "禹穴朝来散晚参，一程随便达云岩。\n南山任把浮云蔽，西岭犹将落日衔。\n幽径野花开旧菊，石床楸子下高杉。\n投宵夜永寒无寐，良忆真僧衣不蚕。",
        "dynasty": "宋",
        "collection_info": null
    },
    {
        "uuid": "341f8d08f94fc90fae59bc739518794a",
        "title": "次韵二僧题永安壁上",
        "author": "释德洪",
        "content": "二休书壁诗争妙，促席吟时愧不同。\n豪句大鲸秋驾浪，俊才细马晓追风。\n支筇放荡千峰裏，万事收藏一笑中。\n约我清溪老莲社，茅茨相映小桥东。",
        "dynasty": "宋",
        "collection_info": null
    },
    {
        "uuid": "a209969db13a8d7803f7380d84079cbd",
        "title": "赠王司法",
        "author": "释德洪",
        "content": "轻帆已有渡江期，高会清游惜此时。\n水阁扬烟晴试茗，雪窗剪烛夜论诗。\n衝寒远鴈来横浦，弄色新梅半糁枝。\n林下自知无一事，亦应风月动关思。",
        "dynasty": "宋",
        "collection_info": null
    },
    {
        "uuid": "57a5cb0e74e6227f836c16fc47f61831",
        "title": "和许乐天",
        "author": "释德洪",
        "content": "沧溟曾见化微尘，花发桃源几度春。\n俗眼莫轻狂道士，此身应是谪仙人。\n清弹一曲悲风远，绝唱千章白雪新。\n异日三茅成卜筑，却因瓶锡得为邻。",
        "dynasty": "宋",
        "collection_info": null
    },
    {
        "uuid": "5ad8c8a24d879e4c2a9a66f260e942bd",
        "title": "师復作水餠供出五诗送别谢之",
        "author": "释德洪",
        "content": "草堂野饭蜀江滨，妥贴寒光刻削人。\n忽展五篇争疾读，便惊四座暖生春。\n已欣莲社风流在，更觉溪山气味新。\n放箸翛然庐岳去，门栏他日梦应频。",
        "dynasty": "宋",
        "collection_info": null
    },
    {
        "uuid": "4cffef428ab551a325e7ab236b01450f",
        "title": "赠鉴上人",
        "author": "释德洪",
        "content": "毗尼藏出清净宝，精进林生功德香。\n但得身心常寂静，自然毛孔发灵光。\n苍苔不厌芒鞵弊，空翠偏宜坏衲荒。\n好在虎溪长不出，阿持何意尚游方。",
        "dynasty": "宋",
        "collection_info": null
    },
    {
        "uuid": "26fc9e9b9c3ceb1ab548887af9b8e577",
        "title": "赠静上人",
        "author": "释德洪",
        "content": "雪摧枯虑默如瘖，秋压寒松老不禁。\n一室闭门稀识面，半窗斜照自拴针。\n重城此日留诗别，迭巘何年结伴寻。\n衰退宁堪久尘土，相看满眼是归心。",
        "dynasty": "宋",
        "collection_info": null
    },
    {
        "uuid": "66c75919000020e916cf6920fabb6cc9",
        "title": "表上人久事云庵过余石门",
        "author": "释德洪",
        "content": "冻折枯杉已死灰，岂宜安着在尘埃。\n偎衰不入今人眼，精进曾亲古佛来。\n爱子渠渠念绨惠，为余得得出岩隈。\n苍颜华首供衰暮，未死重逢更几回。",
        "dynasty": "宋",
        "collection_info": null
    },
    {
        "uuid": "1167b196e12af3b60f857e09f2a11429",
        "title": "次韵超然",
        "author": "释德洪",
        "content": "翠寒空觉此生浮，岁月催人鬓易秋。\n忽忆倚天庐岳去，更寻清境武林游。\n情亲愧与高人别，兴发徒烦夜月留。\n他日西湖远相忆，为君一笑散沙鸥。",
        "dynasty": "宋",
        "collection_info": null
    },
    {
        "uuid": "60e83efd2418c6ef3eee737c5cb0fb0e",
        "title": "寄楷禅师",
        "author": "释德洪",
        "content": "龙蛇头角混埃尘，临死方知老净因。\n三度傲辞天子敕，一生甘作净名身。\n虎皮羊质成何事，牛马襟裾亦谩陈。\n须信屈原千载后，空门犹有独醒人。",
        "dynasty": "宋",
        "collection_info": null
    },
    {
        "uuid": "7cf276906e65240d2f9cfb439002d847",
        "title": "璲首座出示巽中诗",
        "author": "释德洪",
        "content": "左手不仁右手明，怀情亦復弃藜床。\n不知门外山花发，但觉君来笑语香。\n颀绍神情扫秋晚，瘦权诗句挟风霜。\n两翁杖屦相追逐，此夕因依夜话长。",
        "dynasty": "宋",
        "collection_info": null
    },
    {
        "uuid": "1649f2acfb40666efa56fdbc04d054f0",
        "title": "赠李秀才",
        "author": "释德洪",
        "content": "门掩青山相并居，爱君家法不萧疏。\n锦囊举子能佳句，瑞鸟隐公多谏书。\n学士八塼声价在，谪仙千首笑谈余。\n清朝第一他年事，且看归来着翠裾。",
        "dynasty": "宋",
        "collection_info": null
    },
    {
        "uuid": "f563f4dbdce344515fae4692d3dc50fc",
        "title": "赠修上人",
        "author": "释德洪",
        "content": "我爱修公亦自贤，未忻城郭爱林泉。\n醉骑鲸背诗遗落，闲把牛毛字细编。\n还我青山当夏晚，乞君佳句着床前。\n雨余独凭烟云上，目送孤鸿落照边。",
        "dynasty": "宋",
        "collection_info": null
    },
    {
        "uuid": "e3339d5bb4ffbeb986fb7c5555d9b05f",
        "title": "次韵超然竹阴秋夕",
        "author": "释德洪",
        "content": "月胁云行夜未深，满庭风露叶辞林。\n知谁墻外千竿竹，分我窗西一畒阴。\n山好已无归国梦，老闲犹有读书心。\n剩题诗句酬幽隐，岁月翩翩接趐禽。",
        "dynasty": "宋",
        "collection_info": null
    },
    {
        "uuid": "16bbecd02e2aa88db20b7dc69c91617c",
        "title": "庐山寄都下邦基德祖诸故人",
        "author": "释德洪",
        "content": "势占江南三百里，烟霏相映出层楼。\n芒鞵竹杖山兼水，坐看行吟春復秋。\n浮世万途成底事，吾生一饱更何求。\n故人京洛风埃地，能信山中此乐不。",
        "dynasty": "宋",
        "collection_info": null
    },
    {
        "uuid": "3ed213bd41b0b8330e6cf85dde0bf006",
        "title": "送宗上人归南泉",
        "author": "释德洪",
        "content": "灯外佳眠试冷斋，欲成归梦暗惊回。\n一轩秋色侵衣重，半夜波声拍枕来。\n江国潮平人独令，海山家在意徘徊。\n倚藤明日秦淮上，看子风帆十幅开。",
        "dynasty": "宋",
        "collection_info": null
    },
    {
        "uuid": "5f1d4d5dd366319ed215bf095214554c",
        "title": "晚坐藏胜桥望石门",
        "author": "释德洪",
        "content": "好山千叶青莲晓，斫额令人意已消。\n微出楼台知有寺，倦行云树忽逢桥。\n此生未觉丛林负，肯处真教日劫超。\n閒拾堕薪成浅立，细泉幽涧响寒蜩。",
        "dynasty": "宋",
        "collection_info": null
    },
    {
        "uuid": "3a8be811af8d020e3c447b4191a1e39b",
        "title": "至圆通僧觅诗",
        "author": "释德洪",
        "content": "漱雾跳珠响涧泉，千峰秀出雨余天。\n共惊绣帽铜腮老，重到香垆石耳边。\n清境荒凉归叹息，故人迎笑尚依然。\n明年过此还相见，应及春风社燕前。",
        "dynasty": "宋",
        "collection_info": null
    },
    {
        "uuid": "f8751b9c3ddf6bad4b7f5b9409fd90be",
        "title": "送僧游南岳",
        "author": "释德洪",
        "content": "古寺閒关聊作招，夏秋归思谩迢迢。\n枕中柔橹惊乡梦，门外秦淮涨夜潮。\n想见旧房生薜荔，不堪疏雨在芭蕉。\n何时却理缘云策，峰顶同谁看石桥。",
        "dynasty": "宋",
        "collection_info": null
    },
    {
        "uuid": "014721216e3ce5fef45b945d4b3d2723",
        "title": "送隆上人",
        "author": "释德洪",
        "content": "人生聚散等儿戏，梦境纷然此一时。\n老去渐知为客味，秋来长作送人诗。\n感君义色分心曲，慰我年华两鬓丝。\n想见故乡霜菊后，屋头千树橘纍垂。",
        "dynasty": "宋",
        "collection_info": null
    },
    {
        "uuid": "5b89f8e2dbb88458254accaace3183dc",
        "title": "次韵谅上人南轩避暑",
        "author": "释德洪",
        "content": "人间酷暑推不去，爱此南轩一榻空。\n眼倦抛书成午睡，梦悠谁復羡王公。\n岂知尘土随肥马，但觉熏风掠坏桐。\n起步西园閒倚杖，石榴花出数枝红。",
        "dynasty": "宋",
        "collection_info": null
    },
    {
        "uuid": "47175fd62d0a9bdb6763571861fd3e0e",
        "title": "赠吴山人",
        "author": "释德洪",
        "content": "已得希夷旨趣深，平生踪迹任浮沉。\n壶中景待和烟卧，海上山须带鹤寻。\n月裏一枝慵举手，人间万事肯关心。\n出尘风骨凭谁识，且枕焦桐混世吟。",
        "dynasty": "宋",
        "collection_info": null
    },
    {
        "uuid": "d0a7fc769a592b355bb3528b682919b4",
        "title": "东溪僧听泉堂",
        "author": "释德洪",
        "content": "诸方游徧归来晚，閒构虚堂赎世纷。\n雷转空山动林叶，雪飞乱石溅溪云。\n石桥旧处龙湫吼，漱玉曾看岳色分。\n拄策眼高双耳瞶，上方白塔却亲闻。",
        "dynasty": "宋",
        "collection_info": null
    },
    {
        "uuid": "cefd0b09c062e1ed9b40042d1fe188d9",
        "title": "送庄上人归云居",
        "author": "释德洪",
        "content": "青锁晓开残雨上，烟鬟春解笑声中。\n丛林今日犹雌伏，膺简当年是法雄。\n露盌忆尝安乐味，锦笼曾着瑞香□。\n何时玉钵青林下，与子婆娑小立同。",
        "dynasty": "宋",
        "collection_info": null
    },
    {
        "uuid": "df8c8f3b3b58f5ac3ffc5add2d75b7e0",
        "title": "上元宿百丈",
        "author": "释德洪",
        "content": "上元独宿寒岩寺，卧看篝灯映薄纱。\n夜久雪猿啼岳顶，梦回清月在梅花。\n十分春瘦缘何事，一掬归心未到家。\n却忆少年行乐处，软红香雾喷京华。",
        "dynasty": "宋",
        "collection_info": null
    },
    {
        "uuid": "c6b49d678cea30b420af7ddfa6709806",
        "title": "次韵黄次山见寄",
        "author": "释德洪",
        "content": "君诗清绝似沅湘，写妙宣心气味长。\n地僻且为三径乐，才高真是万夫望。\n随流我自分泾渭，赏骏谁能略牝黄。\n自古丰城匿神物，斗牛应觉动光芒。",
        "dynasty": "宋",
        "collection_info": null
    },
    {
        "uuid": "e8c260ac7b427f1de817b1d3106225df",
        "title": "春日同祖贤二道人步云归亭忽忆东坡此日诗有怀其人次韵",
        "author": "释德洪",
        "content": "谁家杨柳欲遮门，依约东坡醉处村。\n捶地不堪华屋句，仰天空记刻舟痕。\n尚余千载风流在，乞与三人语笑温。\n归路松风吹冻耳，共追前事弔英魂。",
        "dynasty": "宋",
        "collection_info": null
    },
    {
        "uuid": "3084630d4b9d1a5b1d6341c4a03d211e",
        "title": "与客论东坡作此",
        "author": "释德洪",
        "content": "东坡醉墨浩琳琅，千首空余万丈光。\n雪裏芭蕉失寒暑，眼中骐骥略玄黄。\n机轮妙转风雷舌，春色浓纒锦绣肠。\n可惜骑鱼天上去，断絃空壁暗凄凉。",
        "dynasty": "宋",
        "collection_info": null
    },
    {
        "uuid": "3e73971553070b6b7d59cf1793d730fa",
        "title": "京师上元观驾二首  其一",
        "author": "释德洪",
        "content": "及时膏雨已阑珊，黄道新泥晓未干。\n白面郎敲金镫过，红粧人掲绣帘看。\n管絃叫月宣和气，灯火烧空夺暮寒。\n咫尺凤楼开雉扇，玉皇仙仗紫云端。",
        "dynasty": "宋",
        "collection_info": null
    },
    {
        "uuid": "f5d3ca67dcdf8a9aa86c5124c8e3adaf",
        "title": "京师上元观驾二首  其二",
        "author": "释德洪",
        "content": "阁雨轻寒敛夕氛，青牛画毂已争奔。\n皇州浩荡风光裏，紫陌喧阗笑语温。\n冠压花枝驰万骑，帘垂绣箔卷千门。\n特传诏语君恩重，凝睇天阶谢至尊。",
        "dynasty": "宋",
        "collection_info": null
    },
    {
        "uuid": "e19f547b6a3ed2f4298f2704aed002ff",
        "title": "次韵天觉进喜雪",
        "author": "释德洪",
        "content": "万马天街听启关，晓光佳气泼人寰。\n春生殿阁玲珑外，秀发园林顷刻间。\n为瑞懽声浮动植，争妍诗句丽江山。\n从教飞上朱蓝袂，点缀彤墀玉笋班。",
        "dynasty": "宋",
        "collection_info": null
    },
    {
        "uuid": "935be9822212ba888c8b5d7eaabd1a2f",
        "title": "别天觉左丞",
        "author": "释德洪",
        "content": "童頬清光已浑圆，共惊玉骨解藏年。\n庵中篆缕长凝帐，门外云涛欲际天。\n道眼从来无异见，微踪何幸预谈禅。\n新诗满箧江南去，又作丛林盛事传。",
        "dynasty": "宋",
        "collection_info": null
    },
    {
        "uuid": "79fb47ce06fec758142c951ef93f35c0",
        "title": "李德茂家有磈石如匡山双剑峰求诗",
        "author": "释德洪",
        "content": "胸次能藏大千界，掌中笑看小重山。\n飞来华岳一峰失，幻出匡庐双剑閒。\n偶触篆烟云点缀，戏浇砚滴瀑潺颜。\n莫将道眼生分别，随意聊安几案间。",
        "dynasty": "宋",
        "collection_info": null
    },
    {
        "uuid": "c9f9690fa2cc3cb873536b384e99b22f",
        "title": "余昔居百丈元夕有诗后十年是夕过京师期子因不至",
        "author": "释德洪",
        "content": "北游烂熳看幷川，重到皇州及上元。\n灯火风光记前事，管絃音节试新翻。\n期人不至情如海，穿市归来月满轩。\n忽忆寒岩曾独宿，雪窗残夜一声猿。",
        "dynasty": "宋",
        "collection_info": null
    },
    {
        "uuid": "0b64bd2f1e876904f02692ae8b455173",
        "title": "都下送僧归闽",
        "author": "释德洪",
        "content": "汴水悠悠去不回，绿波垂柳眼初开。\n日边无意事迎送，海畔有山归去来。\n白却人头忙日月，缁飘山衲乱风埃。\n此行若到忘情处，拂石猿声后夜哀。",
        "dynasty": "宋",
        "collection_info": null
    },
    {
        "uuid": "f16feca1ab01a9a4662c54908e0ace90",
        "title": "夜雨歇怀渊才邦基",
        "author": "释德洪",
        "content": "剧笑无因见秀眉，劳生会合恨难期。\n永怀京国旧游处，伏枕梦魂初破时。\n战叶萧萧山雨后，遶床唧唧草虫悲。\n明年定復西归去，船尾何妨载我随。",
        "dynasty": "宋",
        "collection_info": null
    },
    {
        "uuid": "2538f8d996b650b7b413c2bf84e1e904",
        "title": "寄权巽中",
        "author": "释德洪",
        "content": "摩云标格久去眼，传得诗词锦段新。\n雪玉在躬秋满鬓，风雷为舌语惊人。\n留连南浦西山雨，弃掷鑪峰绣谷春。\n何日诗肩拥寒帔，对床听我说京尘。",
        "dynasty": "宋",
        "collection_info": null
    },
    {
        "uuid": "f1c90f5c9a103a9faebf2710196970a1",
        "title": "书承天寺西斋壁",
        "author": "释德洪",
        "content": "半年客食毗陵寺，颇厌尘埃污衲裙。\n虽有一身犹外物，且将万事付浮云。\n忽思放浪佳山水，要与顽麻散骨筋。\n凉夜满庭风露重，竹梢微月欲纷纷。",
        "dynasty": "宋",
        "collection_info": null
    },
    {
        "uuid": "cd473e2d3ac0150d5c7f6936892f55e3",
        "title": "灵隐送僧还南岳",
        "author": "释德洪",
        "content": "海隅相识笑谈余，清境同疑在玉壶。\n方作灵山栖小岭，又随苕水出东吴。\n透鬚白雪惊衰老，脱手青春入叹吁。\n悬想他年衡岳寺，雨窗相对话西湖。",
        "dynasty": "宋",
        "collection_info": null
    },
    {
        "uuid": "a76986935f68dec97246940cd4a61444",
        "title": "宿灵山示月上人",
        "author": "释德洪",
        "content": "地灵形胜自天成，山色溪光泼眼明。\n北岫飞来么凤落，东邻相去一牛鸣。\n霜筠遶寺秋无数，璧月临轩夜更清。\n已约高人结莲社，他年香火寄余生。",
        "dynasty": "宋",
        "collection_info": null
    },
    {
        "uuid": "52effa6b069988b642809df047a1e4d1",
        "title": "送僧归石门",
        "author": "释德洪",
        "content": "曾学云庵逸格禅，别来江柳几春烟。\n相逢水寺初尝橘，忽忆风檐共擘莲。\n遥想到山寒食后，却思分首上元前。\n与谁振策西湖路，清晓一声啼杜鹃。",
        "dynasty": "宋",
        "collection_info": null
    },
    {
        "uuid": "5277bba83d371a46368b6f0a9bc97006",
        "title": "至西湖招廓然游春",
        "author": "释德洪",
        "content": "别后西湖长在梦，相逢气韵宛清真。\n剧谈要使君颐脱，大笑从教坐客瞋。\n淮海飘零方见友，湖山秀绝更逢春。\n快当火急追清景，莫厌寻幽散策频。",
        "dynasty": "宋",
        "collection_info": null
    },
    {
        "uuid": "c014c2ffe75710053bcae131eff8d2f6",
        "title": "廓然得石门信叹其踵席非其人用韵酬之二首  其一",
        "author": "释德洪",
        "content": "相对天涯岁月新，石门消息远难真。\n乘闲且觅几场笑，疾恶休生一念瞋。\n衬鹭芙蕖方破暖，藏鸦柳色又残春。\n光阴如此空搔首，行诵知归倦鸟频。",
        "dynasty": "宋",
        "collection_info": null
    },
    {
        "uuid": "b0462e59eb31a45f9371a98fe6c29f6c",
        "title": "廓然得石门信叹其踵席非其人用韵酬之二首  其二",
        "author": "释德洪",
        "content": "頽纲安得见重新，红紫纷纷正乱真。\n已矣无才吾自叹，慨然有志子宜瞋。\n闲寻陈迹消磨日，强作新诗挽绊春。\n振策苏堤朝復暮，路人应笑往来频。",
        "dynasty": "宋",
        "collection_info": null
    },
    {
        "uuid": "c19691b21a6e8b7e9f51c40b7baa2e5b",
        "title": "廓然再和復答之六首  其一",
        "author": "释德洪",
        "content": "独立湖边一笑新，纷纷世事信非真。\n竹林逢寺端须往，藜杖敲门不怕瞋。\n僮仆见人空自若，轩窗幽处亦藏春。\n老僧那识闲来兴，怪我时时过此频。",
        "dynasty": "宋",
        "collection_info": null
    },
    {
        "uuid": "797d58d592867ccdbce45185136eefc8",
        "title": "廓然再和復答之六首  其二",
        "author": "释德洪",
        "content": "与君藉草湖边坐，听我论怀句句真。\n慵斗睡魔强分怯，懒酬诗债不须瞋。\n亦知人寿一百岁，已识老来三十春。\n相见几回开口笑，忧愁风雨可胜频。",
        "dynasty": "宋",
        "collection_info": null
    },
    {
        "uuid": "1137f85fdb3d205ff98c3ee7bcdffcc3",
        "title": "廓然再和復答之六首  其三",
        "author": "释德洪",
        "content": "湖水行歌鸭绿新，吴音清软十分真。\n但知客子幽情快，不管游人醉眼瞋。\n戈昔曾闻能倒日，笔今犹喜解收春。\n剩将诗句藏深箧，归去须知展玩频。",
        "dynasty": "宋",
        "collection_info": null
    },
    {
        "uuid": "4d7eaa1c687f6ef9af7a9968b6648889",
        "title": "廓然再和復答之六首  其四",
        "author": "释德洪",
        "content": "处处山川俱胜绝，满村风物自纯真。\n横舟隔岸殊堪唤，吠犬随人不识瞋。\n归鸟独飞当晚照，鸣鸠相应正深春。\n心期卜筑藏幽隐，忽笑行行指划频。",
        "dynasty": "宋",
        "collection_info": null
    },
    {
        "uuid": "a02abc9d820d32a89924c058d26327bc",
        "title": "廓然再和復答之六首  其五",
        "author": "释德洪",
        "content": "湖山昔梦虽非实，开睫今游未必真。\n久客情多空自厌，故山归晚欲谁瞋。\n聊将愁裏十分兴，更赏湖边一半春。\n君傥肯来尤所愿，莫辜日日作诗频。",
        "dynasty": "宋",
        "collection_info": null
    },
    {
        "uuid": "80363471de677fcf0d02bfcec870b839",
        "title": "廓然再和復答之六首  其六",
        "author": "释德洪",
        "content": "绕舍初晴对意新，出门幽鸟语如真。\n催耕布谷殊堪听，劝客提壶却莫瞋。\n壠麦约风远有浪，海棠经雨匆添春。\n可怜好景无人共，回首斜阳太息频。",
        "dynasty": "宋",
        "collection_info": null
    },
    {
        "uuid": "8d03d714fe8356dda11190477e6b1685",
        "title": "明日欲往龙华瞻大士像廓然和前诗叙其事又用韵答之",
        "author": "释德洪",
        "content": "双林大士不復见，闻说龙华画像真。\n要向冰霜识风骨，愿求清冷洗贪瞋。\n空庭再拜俨如在，扣几重看喜胜春。\n我亦钝根期听法，质疑他日故应频。",
        "dynasty": "宋",
        "collection_info": null
    },
    {
        "uuid": "13ab009a3aa6d96094fc8d12ed3c925f",
        "title": "又和前韵二首  其一",
        "author": "释德洪",
        "content": "头白逢人宛似新，自嗟世态不容真。\n君才廓落宜无合，我语刚强屡被瞋。\n千里来寻非爱雪，一时行乐谩游春。\n邻居冷淡应相笑，数夕温然语话频。",
        "dynasty": "宋",
        "collection_info": null
    },
    {
        "uuid": "d9f6b7ed186c2fb0bee5155b3a24f5c3",
        "title": "又和前韵二首  其二",
        "author": "释德洪",
        "content": "篇篇俊逸间清新，老阅羣才始见真。\n秀却采莲溪畔态，豪吞指壁柱边瞋。\n肺肠旧信能纒锦，文字今知解斗春。\n笔力肯低容我和，诗成无惜寄来频。",
        "dynasty": "宋",
        "collection_info": null
    },
    {
        "uuid": "e214ebf58a01e90c7c707c90b68a8d9d",
        "title": "偶读和靖集戏书小诗卷尾云长爱东坡眼不枯解将西子比西湖先生诗妙真如画为作春寒出浴图廓然见诗大怒前诗规我又和二首  其一",
        "author": "释德洪",
        "content": "居士多情工比类，先生诗妙解传真。\n只知信口从头咏，那料高人作意瞋。\n云堕鬂垂初破睡，山低眉促欲娇春。\n何须梦境生分别，笑我忘怀叹爱频。",
        "dynasty": "宋",
        "collection_info": null
    },
    {
        "uuid": "20669b0a5db5a3c06cdd1dc2ed62ee79",
        "title": "偶读和靖集戏书小诗卷尾云长爱东坡眼不枯解将西子比西湖先生诗妙真如画为作春寒出浴图廓然见诗大怒前诗规我又和二首  其二",
        "author": "释德洪",
        "content": "轻狂举世谁非僞，迟钝知余却甚真。\n未把僻怀投俗好，且将狂语博君瞋。\n已嗟心折垂垂老，忍看花飞片片春。\n满眼闲愁图不得，江南无奈到心频。",
        "dynasty": "宋",
        "collection_info": null
    },
    {
        "uuid": "44bf10126c561f8a3abd906102048fa2",
        "title": "钱济明作轩于古井旁名冰华赋此",
        "author": "释德洪",
        "content": "刮地阴风翦玉尘，那知此井解藏春。\n折胶堕指嗟时事，秀骨温颜似主人。\n碧甃湛明堪数髪，小轩深静可收身。\n超然高趣真难及，浪士愚溪一笑新。",
        "dynasty": "宋",
        "collection_info": null
    },
    {
        "uuid": "6a25dc23859a09eca095ec3a5f1034f9",
        "title": "钟山悟真庵西竹林间苍崖千尺岁久折裂余与敦素行山中至此未尝不徘徊庵僧为开轩向之尽收其形胜名曰两翁作此",
        "author": "释德洪",
        "content": "水边修竹纔堪数，竹外苍崖已半頽。\n我辈自追方外乐，轩窗谁为此间开。\n待邀山月三人共，要听松风万壑哀。\n坐久篆畦香遶遍，碧消烟缕雪残灰。",
        "dynasty": "宋",
        "collection_info": null
    },
    {
        "uuid": "8f05fd9b67346ecbe42503dade7cfce4",
        "title": "次韵敦素两翁轩见寄",
        "author": "释德洪",
        "content": "识暗长嗟未烛微，坐令归梦遶岩扉。\n忽惊尘土登须鬂，已觉云山负衲衣。\n孤坐知君扶瘦策，此诗慰我脱危机。\n天藏钟阜一区胜，乞与君侪为发挥。",
        "dynasty": "宋",
        "collection_info": null
    },
    {
        "uuid": "ca8e13d28691cb449ae4ba2340308872",
        "title": "大风夕怀道夫敦素",
        "author": "释德洪",
        "content": "病觉春寒花信重，起来散策夕阳中。\n方收一霎挂龙雨，忽作千林攧鹞风。\n淮水粘天雪翻浪，吴山吐月镜缘空。\n二豪诗眼应惊嘆，觅句遥知与我同。",
        "dynasty": "宋",
        "collection_info": null
    },
    {
        "uuid": "1e54cdb77ab2aa3540ce507b5df0f04a",
        "title": "宿鹿苑书松上人房二首  其一",
        "author": "释德洪",
        "content": "数峰烟翠迭黄昏，忽见松间窈窕门。\n好境未将佳句写，幽怀先与故人论。\n隔林每恨音容阻，此夕相逢笑语温。\n雪意不成应有月，夜深同看涌金盆。",
        "dynasty": "宋",
        "collection_info": null
    },
    {
        "uuid": "2ce6037c5990dec80dfeb9cf965a1357",
        "title": "宿鹿苑书松上人房二首  其二",
        "author": "释德洪",
        "content": "冷斋託宿自携衾，卧听松风度栗林。\n黄卷青灯纸窗下，白灰红火地垆深。\n梦回清响春岩溜，夜久幽香喷水沈。\n惯作横刀眠下板，为君令有住庵心。",
        "dynasty": "宋",
        "collection_info": null
    },
    {
        "uuid": "3b21736739fb4e55ea867c633f9a4df9",
        "title": "李师尹以端砚见遗作此谢之",
        "author": "释德洪",
        "content": "歙珍先数刷丝纹，那料端溪更逸群。\n已作退闲今似我，温然自重尚如君。\n岂宜禅室埋声价，合在文场着策勋。\n忍垢风櫺应有梦，梦随笔阵扫烟云。",
        "dynasty": "宋",
        "collection_info": null
    },
    {
        "uuid": "0a7a07112679d50a25590a8495801e3b",
        "title": "次韵王节推安道见过云盖二首  其一",
        "author": "释德洪",
        "content": "湘山名与故山齐，寺在沙村断岸西。\n繫马槐根秋雨歇，倚栏云际暮猿啼。\n公宜谈笑光台阁，我合摧頽老涧溪。\n袖有新诗如泻出，逼人骏气不容覊。",
        "dynasty": "宋",
        "collection_info": null
    },
    {
        "uuid": "c8fb19c140175708edf8a9cd20d2d52d",
        "title": "次韵王节推安道见过云盖二首  其二",
        "author": "释德洪",
        "content": "睡起春衫取次披，髻云随从倚栏时。\n生憎柳底莺声巧，不分花前日影移。\n伊昔笑来忧易老，而今思去恨难追。\n林梢悬挂团团日，无语东风玉箸垂。",
        "dynasty": "宋",
        "collection_info": null
    },
    {
        "uuid": "8ce923e141144c741a252f05d7de378a",
        "title": "宿石霜山前庄梦拜普贤像明日到院见壁间画如所梦有作",
        "author": "释德洪",
        "content": "十幅蛾眉紫翠寒，何人逸想发毫端。\n匆惊瑞色云间相，曾向清宵梦裏看。\n影像不真心自寂，悟迷无隔指空弹。\n了然一念非新故，我与羣生入正观。",
        "dynasty": "宋",
        "collection_info": null
    },
    {
        "uuid": "224481c2f0aba445c7c342337ee309f4",
        "title": "赠涌上人乃仁老子也",
        "author": "释德洪",
        "content": "照人风骨玉颀然，来慰衰途亦自贤。\n肝胆秋光磨洞彻，齿牙岳色嚼芳鲜。\n应传画裏风烟句，更学诗中文字禅。\n已作一灯长到晓，定然百衲不知年。",
        "dynasty": "宋",
        "collection_info": null
    },
    {
        "uuid": "d18d16151c8863330f43504a72eb8e96",
        "title": "道林喜见故人",
        "author": "释德洪",
        "content": "十年一别今重见，风度依然照映人。\n韵胜折松秋露骨，气和寒谷夜生春。\n三都君已传名誉，万事吾今付欠伸。\n梦境楼钟同此听，独寻陈迹记前身。",
        "dynasty": "宋",
        "collection_info": null
    },
    {
        "uuid": "33c2b2cf2fde956cdb53ece21d671318",
        "title": "送日上人归石门",
        "author": "释德洪",
        "content": "三界无家谁适从，大千俱集笑谈中。\n江南湖外梦到晓，宴坐经行月运空。\n狐死怀生正丘首，鸟栖知暖择南风。\n石门今日名天下，想见沿崖一径通。",
        "dynasty": "宋",
        "collection_info": null
    },
    {
        "uuid": "cf2eed874ac615358a587b0e51a68046",
        "title": "灵隐山次超然韵时超然归南岳住庵劝之",
        "author": "释德洪",
        "content": "君亦工诗苦入神，冥捜物象故应贫。\n客儿亭下纔相见，巾子峰前便卜邻。\n梦裏笔期生蘂蕚，胸中镜懒拂埃尘。\n何当鈯斧住山去，要看青原一角麟。",
        "dynasty": "宋",
        "collection_info": null
    },
    {
        "uuid": "a4931a6dd3f4d883ab4491a194d26710",
        "title": "湘山独宿闻雨",
        "author": "释德洪",
        "content": "殷床钟静自垂帘，庭树无声欲雪天。\n山寺凄凉容我宿，地垆深暖枕肱眠。\n铜瓶秋蚓为谁泣，蜡烛春花亦自妍。\n夜半梦回闻骤雨，十年踪迹一茫然。",
        "dynasty": "宋",
        "collection_info": null
    },
    {
        "uuid": "1cd95ca6df5e50b5d711dd7b168a05f3",
        "title": "读三国志",
        "author": "释德洪",
        "content": "无计酬劳夏簟凉，遗编枕上阅兴亡。\n气增髥竟从元德，笑裏瞒徒造子将。\n汉鼎未移存北海，蜀兵已挫失南阳。\n莫将胜败论人物，忠义千年有耿光。",
        "dynasty": "宋",
        "collection_info": null
    },
    {
        "uuid": "17c5fd3c53e2df636d9be24bfebe7782",
        "title": "妙高老人卧病遣侍者以墨梅相迓",
        "author": "释德洪",
        "content": "高丝纔歇转轻雷，无数晴峰笑靥开。\n大士已闻方卧疾，小空端遣出山来。\n宝方世路知无隔，俗驾山灵故勒回。\n多谢高情饯春色，十分浑在一枝梅。",
        "dynasty": "宋",
        "collection_info": null
    },
    {
        "uuid": "7862b8fcaa82a7cfa99c4bbc726a6548",
        "title": "别李公弱",
        "author": "释德洪",
        "content": "残红换得绿阴成，随分闲愁取次生。\n须信百年终有别，未能一日便无情。\n何时岳色君同看，后夜湘晴我独行。\n好在西园行乐处，为谁依旧月华清。",
        "dynasty": "宋",
        "collection_info": null
    },
    {
        "uuid": "0a2c5d081193310b73a9caf8a84af23f",
        "title": "赠关西温上人",
        "author": "释德洪",
        "content": "铁面关西气逸群，平生踪迹付浮云。\n爪州渡口曾同泛，石廪峰前又见君。\n荔子招呼闽岭外，白粳留滞汝江濆。\n拄藤更入西川去，要读丰碑未见文。",
        "dynasty": "宋",
        "collection_info": null
    },
    {
        "uuid": "6450bf4d0ccec605ff0856606bd4c869",
        "title": "将登南岳绝顶而志上人以小团斗夸见遗作诗谢之",
        "author": "释德洪",
        "content": "壑源独步宝带夸，官焙无双小月团。\n未作浓甘生齿頬，先飞微白上眉端。\n汤声蜂穉秋窗晚，乳面鹅儿春瓮寒。\n饮罢为君登绝顶，俯临落日看跳丸。",
        "dynasty": "宋",
        "collection_info": null
    },
    {
        "uuid": "fcccd965eb1511536367f759cf6d9fce",
        "title": "题草衣岩",
        "author": "释德洪",
        "content": "鉏头当枕草为毡，曾与高人说任缘。\n岂料大嫌沽世价，未应虚费买山钱。\n闲编木叶轻于纸，细葺芦花软胜绵。\n石室至今增壮观，可知千载得人传。",
        "dynasty": "宋",
        "collection_info": null
    },
    {
        "uuid": "4019d481d21a5c873ecbd4b1bcfcf0c4",
        "title": "与僧游石头庵",
        "author": "释德洪",
        "content": "我携骨面潜溪子，来访西山鈯斧庵。\n梦蝶人惊犹栩栩，藏鸦柳暗已毵毵。\n峰连小阁宜春望，水遶重城隔夜谈。\n欲唤扁舟寻熟路，与君支策上千岩。",
        "dynasty": "宋",
        "collection_info": null
    },
    {
        "uuid": "a4d8775cb57e8a8d464a1badac7a1f74",
        "title": "题还轩",
        "author": "释德洪",
        "content": "老去情枯道自肥，大刀破镜露全机。\n山边湖水无行路，枝上春禽亦倦飞。\n半夜舟移空壑在，故乡家是昔人非。\n炷香阅徧楞严义，坐看烟消一缕微。",
        "dynasty": "宋",
        "collection_info": null
    },
    {
        "uuid": "f1e314286511cd14ab1ff4b72012fcfb",
        "title": "送晓上人归西湖白阁所居",
        "author": "释德洪",
        "content": "我忆钱塘雪鬓新，三年东望肺生尘。\n那知南浦清湘岸，忽见西湖白阁人。\n熟视音姿疑梦寐，便惊风物有精神。\n倐然又入千峰去，惆怅孤云野鹤身。",
        "dynasty": "宋",
        "collection_info": null
    },
    {
        "uuid": "5d196d058118b94fa281b003b99129b8",
        "title": "法轮齐禅师开轩于薝卜丛名曰薝卜二首  其一",
        "author": "释德洪",
        "content": "人世百年蝴蝶梦，纷纷栩栩逐春繁。\n观根戏扫旃檀座，随意为开薝卜园。\n君每据梧深有味，我来欲问自忘言。\n丛林何必犹迷照，香在枝头不在轩。",
        "dynasty": "宋",
        "collection_info": null
    },
    {
        "uuid": "dee13e767bcae64fb02dd78d4f1578b5",
        "title": "法轮齐禅师开轩于薝卜丛名曰薝卜二首  其二",
        "author": "释德洪",
        "content": "响石岣嵝峰下寺，小轩开处近山房。\n苾刍来问宗风事，薝卜为熏知见香。\n聊復淡然成独坐，从教此语徧诸方。\n钝根不识金轮转，摘叶寻枝谩嗅芳。",
        "dynasty": "宋",
        "collection_info": null
    },
    {
        "uuid": "72c0814abdd1015ec713b8d58495f49d",
        "title": "南岳法轮寺与西林比居长老齐公筑堂于丈室之西名曰雪堂作此寄之",
        "author": "释德洪",
        "content": "法道陵夷赖典刑，此堂真有救时心。\n坐令衡岳为嵩岳，便觉西林近少林。\n面壁高风知独振，薝花细雨为谁深。\n故应弟子分皮髄，未愧驹儿善古今。",
        "dynasty": "宋",
        "collection_info": null
    },
    {
        "uuid": "0123aa0d20484edc0c4f6d4cb012abde",
        "title": "送觉先大师觉先参佛照圆通二老",
        "author": "释德洪",
        "content": "浮玉道人雷电舌，法云老师冰雪颜。\n后来事听诸方外，先数君游二老间。\n只把黑甜酬世味，从教螺鬓有诗斑。\n乘秋曳杖归何处，万迭匡庐是故山。",
        "dynasty": "宋",
        "collection_info": null
    },
    {
        "uuid": "3b81b63ba518cef35cd7905d1f864262",
        "title": "宿慈云",
        "author": "释德洪",
        "content": "门前便是小曹溪，只欠孤猿岭上啼。\n水磨自鸣当浚浍，渔舟闲泊近沙堤。\n经游况是闲心远，富览谁能与物齐。\n一宿少留终未足，会须移锡向高栖。",
        "dynasty": "宋",
        "collection_info": null
    },
    {
        "uuid": "aaeb46c34363b81d26ba04c13417f53a",
        "title": "和答素首座",
        "author": "释德洪",
        "content": "勘破诸方剩得闲，归来岳寺掩深关。\n我行浅麓惊回地，君在翔鸾杳霭间。\n契阔独期当再见，峻严争说不容攀。\n勿矜出岫无心久，弱羽衝风亦欲还。",
        "dynasty": "宋",
        "collection_info": null
    },
    {
        "uuid": "00f13aad30bcc2231ceab4afeefe38be",
        "title": "道林送鸿禅者江陵乞食",
        "author": "释德洪",
        "content": "一篙湘水碧于螺，莹净无痕不受磨。\n晓雾有情呵素镜，东风作恶卷纤罗。\n老来谈笑追随少，岁晚别离头绪多。\n浦口送君聊倚杖，会看归棹掠晴波。",
        "dynasty": "宋",
        "collection_info": null
    },
    {
        "uuid": "37ade11fa348a68c7d312eb51b4b8faf",
        "title": "还太首座诗卷",
        "author": "释德洪",
        "content": "料理诗情难復难，萦心结思倾毫端。\n夺回天地英秀气，坐令落纸生风寒。\n老猿夜月叫苍壁，孤鹤晓霜疏羽翰。\n精神清韵知几许，付与后来能者看。",
        "dynasty": "宋",
        "collection_info": null
    },
    {
        "uuid": "6c721483aa420f568ab968aff7b69905",
        "title": "送秦少逸",
        "author": "释德洪",
        "content": "秦郎毛骨玉壶秋，望见令人忘百忧。\n便觉宗之未潇洒，肻容如晦独风流。\n来为南岳翛然别，去作东华烂熳游。\n想见醉围红粉处，雪笺佳句挽银鈎。",
        "dynasty": "宋",
        "collection_info": null
    },
    {
        "uuid": "4b231217d4f589654b703f83b997a520",
        "title": "送僧归筠",
        "author": "释德洪",
        "content": "西津渡口唐朝寺，到眼潇湘餍饫看。\n谁遣松声环坐榻，更令岳色堕栏干。\n君如鸟倦今知返，我与鸥盟久已寒。\n想见若耶溪上路，正尝卢橘带甘酸。",
        "dynasty": "宋",
        "collection_info": null
    },
    {
        "uuid": "0130978822ae811d6ac2d7ee1b80064b",
        "title": "宿临川禅居寺书方丈壁",
        "author": "释德洪",
        "content": "雨过沙村繫客船，行间楼殿带晴烟。\n夜深霜月凉于水，门外云涛远际天。\n禾稻丰登如弃土，菱莲甘美不论钱。\n好峰不住犹行役，匆忆钟山掬涧泉。",
        "dynasty": "宋",
        "collection_info": null
    },
    {
        "uuid": "0b920395e202c1dafcf110fd9933dfe3",
        "title": "朱世英守临川新开轩而轩有槐高数尺因名之作此",
        "author": "释德洪",
        "content": "圣朝贤佐蔚如林，天独于君着意深。\n喜气欲传黄阁信，夏窗先露绿槐阴。\n望云匆起怀亲念，隐几难忘济世心。\n他日此轩成故事，壁间应载野僧吟。",
        "dynasty": "宋",
        "collection_info": null
    },
    {
        "uuid": "26173bfe1523ace5e05c7df13be5dae6",
        "title": "世英梅轩",
        "author": "释德洪",
        "content": "平生忠孝两难忘，乞得邻州近故乡。\n清白夜晴千里月，肃严秋迥一天霜。\n数行径彻临清晓，半印香消倚夕阳。\n记取东轩谈笑处，庭梅他日似甘棠。",
        "dynasty": "宋",
        "collection_info": null
    },
    {
        "uuid": "3408485d0d0336c5c5e7af1efefbed0e",
        "title": "送琳上人",
        "author": "释德洪",
        "content": "髯琳身小胆崔嵬，严冷中藏热肺怀。\n京洛归来尝自说，湘山游徧与谁偕。\n解将骨董藏涪叟，又负籚篅访了斋。\n更说开春南岳去，要寻浯水看磨崖。",
        "dynasty": "宋",
        "collection_info": null
    },
    {
        "uuid": "974ce68a9ae2dc3826e28f702f177072",
        "title": "次韵信民教授谢无逸游南湖",
        "author": "释德洪",
        "content": "春游每觉客愁消，最爱晴湖涨柳桥。\n鸭绿皱寒初拍岸，鹅黄照影自垂条。\n恼人风物今如许，着意春光已不撩。\n但得与君同一醉，何辞日日作诗招。",
        "dynasty": "宋",
        "collection_info": null
    },
    {
        "uuid": "ee1dbaa8dd80a4aa752b10cfdd7ef1c7",
        "title": "思禹兄生日",
        "author": "释德洪",
        "content": "文章瑞世本奇豪，风鉴霜天夜月高。\n且袖玉堂批诰手，戏来山邑试牛刀。\n意长千里奔頳尾，恩重三山压巨鳌。\n满荐寿觞何所祝，祝公亲见折蟠桃。",
        "dynasty": "宋",
        "collection_info": null
    },
    {
        "uuid": "da09f3e7e90afa52e53866ab129de4c7",
        "title": "崇仁县与思禹闲游小寺啜茶闻棋",
        "author": "释德洪",
        "content": "平生阅世等虚舟，临汝重来又少留。\n携弟来逃三伏暑，入门拾得一轩秋。\n隔墻昼永闻棋响，阴屋凉生见树幽。\n又值能诗王主簿，饭余春露啜深瓯。",
        "dynasty": "宋",
        "collection_info": null
    },
    {
        "uuid": "a74be64acc14e3da46ecb05b2f8a425a",
        "title": "余居临汝与思禹和酬瓯字韵数首后寓居湘山思禹復和见寄又答之",
        "author": "释德洪",
        "content": "涔蹄小邑着吞舟，未起风雷更少留。\n馔客酒酣顋玉缬，侍儿歌送眼波秋。\n诗成槲叶江村处，想见杨花院落幽。\n绮席忆曾蒙设醴，预闻谈笑把空瓯。",
        "dynasty": "宋",
        "collection_info": null
    },
    {
        "uuid": "2a3c12719982dd78e801dd80dca2f9a4",
        "title": "次韵蔡儒効见寄",
        "author": "释德洪",
        "content": "独宿圆庐意自清，夜凉林木寂无声。\n镜中白髪今慵剃，梦裏浮华已懒争。\n故国别来空好境，旧游谁共读题名。\n遥知他日重相见，握手应惊太瘦生。",
        "dynasty": "宋",
        "collection_info": null
    },
    {
        "uuid": "4e2b579a5ac91a23a58a72bac9f3689f",
        "title": "金陵初入制院",
        "author": "释德洪",
        "content": "依然收付建康狱，拴索珑璁惊市人。\n寄语小儿休嬲相，未妨大士戏分身。\n懒于梦境分能所，枉把情缘比客尘。\n笑视死生无可拣，目前刀锯若为神。",
        "dynasty": "宋",
        "collection_info": null
    },
    {
        "uuid": "2417c9883e5a4a6737fa2f6233778557",
        "title": "寄超然弟",
        "author": "释德洪",
        "content": "深掩圜扉夜向阑，梦惊清境慰辛酸。\n卧闻瓦壠集微霰，起觉衾裯压薄寒。\n忧患饱经心老大，云泉归晚鬓凋残。\n书空偶尔成诗句，寄与西林阿永看。",
        "dynasty": "宋",
        "collection_info": null
    },
    {
        "uuid": "3a7d938a47a5d4cae9b56cd4f76fc3cf",
        "title": "初至海南呈张子修安抚",
        "author": "释德洪",
        "content": "南来稍復召惊魂，知有留侯异代孙。\n未即解衣甘九死，试令骑马赋千言。\n琼山有月光相射，玉海无风浪自翻。\n戏下应传获罗什，秃头争看戴华轩。",
        "dynasty": "宋",
        "collection_info": null
    },
    {
        "uuid": "d5112d34dfdc2349956361f4ec2b1c32",
        "title": "抵琼夜为飓风吹去所居屋",
        "author": "释德洪",
        "content": "贪看长鲸吸舟楫，忽惊娇蜃吐楼台。\n朦胧醉忆王城别，汗漫游从海国来。\n夜半飓风携屋去，朝来瘴雾放天回。\n会须横笛骑云背，笑响从教落九垓。",
        "dynasty": "宋",
        "collection_info": null
    },
    {
        "uuid": "e41726092d07f9a544c622d832fc1b28",
        "title": "出朱崖驿与子修",
        "author": "释德洪",
        "content": "投老南来雪满颠，覊囚不自忆生全。\n久为白骨今重肉，已卧黄泉復见天。\n报德定应追结草，効忠那肯愧餐毡。\n此诗清绝如冰雪，乞与江山洗瘴烟。",
        "dynasty": "宋",
        "collection_info": null
    },
    {
        "uuid": "74ec9e8e4d338f7966fa36999e285d82",
        "title": "别子修二首  其一",
        "author": "释德洪",
        "content": "疆埸探骑断犇埃，院落棠阴暗绿苔。\n上疏乞闲追鲍靘，载书归老继吴恢。\n争怀父母三年化，愁见风帆十幅开。\n勿剪青青堤下柳，念公遗爱手亲栽。",
        "dynasty": "宋",
        "collection_info": null
    },
    {
        "uuid": "4b73c9efc04bebf5cd11347a345e6c12",
        "title": "别子修二首  其二",
        "author": "释德洪",
        "content": "漂泊孤踪一转蓬，语音虽在变形容。\n瘴乡猿鸟今为伍，螘穴王侯昔梦封。\n海阔盲龟登木孔，山高纤芥落鍼锋。\n公归不得参行驭，心折淮南紫翠重。",
        "dynasty": "宋",
        "collection_info": null
    },
    {
        "uuid": "f8df67952d02259a80eb948048c8cac4",
        "title": "蔡州道中",
        "author": "释德洪",
        "content": "北来行尽关山道，梁宋郊墟眼力微。\n饮食甘酸杂淮甸，语音清软近京畿。\n黄尘又向九天去，槁项新从万里归。\n投老不堪行役苦，手遮西日想岩扉。",
        "dynasty": "宋",
        "collection_info": null
    },
    {
        "uuid": "cf5972a9427ea23e8900f81215069e6e",
        "title": "余号甘露灭所至问者甚多作此",
        "author": "释德洪",
        "content": "老俨化身甘露灭，不妨须髪着伽梨。\n虚舟阅世鸱夷子，彗箒囗囗除王伯齐。\n香火共修心老大，楼钟重听意凄迷。\n余生未觉全无累，折脚铛犹手自提。",
        "dynasty": "宋",
        "collection_info": null
    },
    {
        "uuid": "6ecf4f5a11a5661d73217726dbe26d6a",
        "title": "海上初还至南岳寄方广首座",
        "author": "释德洪",
        "content": "天风吹笑落人间，白髪新从死地还。\n往事暗惊如昨梦，此生重復见名山。\n倦禅想见堆危坐，知法应抛放纵闲。\n初嚼芳鲜动诗思，一篇先寄倩君删。",
        "dynasty": "宋",
        "collection_info": null
    },
    {
        "uuid": "75e433184a0acc9374e41d7047fe872b",
        "title": "陈生携文见过",
        "author": "释德洪",
        "content": "海外归来两鬂秋，自嗟无地可逃羞。\n携筇肯过惊时听，炊黍能为信宿留。\n睡触屏风讥富贵，笑分脔社致公侯。\n遗编家世丹青着，铁砚磨穿未肯休。",
        "dynasty": "宋",
        "collection_info": null
    },
    {
        "uuid": "cfef5ab011eb5e080efce19a6d517fb7",
        "title": "至筠二首  其一",
        "author": "释德洪",
        "content": "乞浆问路到筠溪，天气清和得所宜。\n父老相逢班草坐，风光初过采茶时。\n摩挲禅榻营春睡，想像斋厨办晚炊。\n白首不知舟壑走，壁间来读旧题诗。",
        "dynasty": "宋",
        "collection_info": null
    },
    {
        "uuid": "150e6acc5ed5beb6a976a5a19f75249d",
        "title": "至筠二首  其二",
        "author": "释德洪",
        "content": "偶唤归舟隔乱溪，春山偏与晚相宜。\n自寻熟路悬崖去，正是新秧刺水时。\n身健已如秋社燕，梦回犹看客亭炊。\n雨窗灯火清相对，画出渊明五字诗。",
        "dynasty": "宋",
        "collection_info": null
    },
    {
        "uuid": "fe9caa39ecfb65b0961e34747fb52383",
        "title": "示超然",
        "author": "释德洪",
        "content": "秋光满鬓万事死，惭愧眼明牙齿牢。\n野寺闲眠听风雨，海山犹梦渡云涛。\n事非白傅方惊鼎，迹隐庖丁已善刀。\n一径莓苔三十载，未容此老独奇豪。",
        "dynasty": "宋",
        "collection_info": null
    },
    {
        "uuid": "825943c10f8f869736b31feef7f5eb50",
        "title": "九日",
        "author": "释德洪",
        "content": "去岁重阳瘴海滨，病拈霜蘂嗅清晨。\n身闲已断思归梦，山好仍逢称意人。\n卯饭露葵欣旋摘，夜窗风栗共尝新。\n妙年衲子应相笑，痴钝耽源老应真。",
        "dynasty": "宋",
        "collection_info": null
    },
    {
        "uuid": "f5c1ad52fe354330983c18f3a0e1741d",
        "title": "二十日偶书二首  其一",
        "author": "释德洪",
        "content": "春林院落曲栏东，小立初迎到面风。\n冰齿寒生花坼信，湿梅烟重雨毛空。\n病衰老去登临倦，节物年时气味同。\n却掩垆烟闭深阁，匆惊西日借窗红。",
        "dynasty": "宋",
        "collection_info": null
    },
    {
        "uuid": "6dc45aa2fff49c22f43770fafceba3ce",
        "title": "二十日偶书二首  其二",
        "author": "释德洪",
        "content": "此生早衰坐世故，末路易归惊崄艰。\n临事无疑知道力，读书有味觉身闲。\n解医忧患臂三折，难隐文章豹一斑。\n永媿山赤头璨，不令姓氏落人间。",
        "dynasty": "宋",
        "collection_info": null
    },
    {
        "uuid": "b3cd71faf32c974d2a858a260f30d643",
        "title": "陈莹中左司自丹丘欲家豫章至湓浦而止余自九峰往见之二首  其一",
        "author": "释德洪",
        "content": "雁荡天台看得足，却搬儿女寄蓬窗。\n径来漳水谋三顷，偶爱庐山家九江。\n名节逼真如醉白，生涯领畧类湘庞。\n向来万事都休理，且听楼钟一夜撞。",
        "dynasty": "宋",
        "collection_info": null
    },
    {
        "uuid": "c54aa6223617c7173e9e4b44cc5efe7b",
        "title": "陈莹中左司自丹丘欲家豫章至湓浦而止余自九峰往见之二首  其二",
        "author": "释德洪",
        "content": "与公灵鹫曾听法，游戏人间知几生。\n夏口瓮中藏画像，孤山月下认歌声。\n翳消已觉华无蒂，矿尽今知珠自明。\n远壑夕阳残雨后，作数抹夕阳残雨外一番飞絮满江城。",
        "dynasty": "宋",
        "collection_info": null
    },
    {
        "uuid": "69d896221901fab4cbfdac387d09d40d",
        "title": "次韵李端叔见寄",
        "author": "释德洪",
        "content": "一官游戏且同尘，梦寐江湖亦可人。\n轩冕久知身是寄，鱼鰕纔说口生津。\n解嘲镜裏萧疏髪，时吐毫端浩荡春。\n自古浯溪好风月，买山终欲与君邻。",
        "dynasty": "宋",
        "collection_info": null
    },
    {
        "uuid": "1002fbdc78debcc595b3a3fc2f297d34",
        "title": "赴太原狱别上蓝禅师",
        "author": "释德洪",
        "content": "平昔巾盂共空壁，只今楼观碍层霄。\n道心针水妙应在，俗眼云泥谩觉遥。\n道路为家身是寄，死生如梦意全消。\n明年五顶东游徧，来听吴音发海潮。",
        "dynasty": "宋",
        "collection_info": null
    },
    {
        "uuid": "9bba2c3463311bfdbe3060c47f268851",
        "title": "太原还见明于洪水上蓝问明别后尝寓则曰十年客云居感叹其高遁作此",
        "author": "释德洪",
        "content": "清软吴音笑展眉，芳鲜犹在雪霜姿。\n十年不下欧峰顶，一旦肯来漳水湄。\n湘巘春深重记处，风瓯雨歇对闻时。\n红尘未可因藏迹，要卜云泉结后期。",
        "dynasty": "宋",
        "collection_info": null
    },
    {
        "uuid": "51e4b76d2284d6e3923c92b7e6f52123",
        "title": "温上人自庐山见过",
        "author": "释德洪",
        "content": "雀罗门巷榻凝尘，千里相寻骇四邻。\n好事真诚虹贯日，照人清气水含春。\n忽惊我祸今无比，高笑君痴亦绝伦。\n此别遥知想标格，浅云东崦对冰轮。",
        "dynasty": "宋",
        "collection_info": null
    },
    {
        "uuid": "c8db78a10a39268bb719462ef3213bb8",
        "title": "荷塘暑雨过凉甚宜之见访作此",
        "author": "释德洪",
        "content": "居近池塘春意在，路穿空翠夕阳多。\n隔林放鹿哀怨语，掠水幽禽扑摝过。\n得雨村嚣觉风味，分秧天气爱清和。\n莫辞坐稳相寻数，酣战难回指日戈。",
        "dynasty": "宋",
        "collection_info": null
    },
    {
        "uuid": "eaf4c22ddfad16cde1c491c40571e741",
        "title": "重会言上人乞诗",
        "author": "释德洪",
        "content": "海外归来五见春，梨衣两识帝京尘。\n此生已觉浑无累，为累空惊尚有身。\n厚善最怜山解事，岁寒更爱月情亲。\n鹫峰峰下重相见，雪作飞花一笑新。",
        "dynasty": "宋",
        "collection_info": null
    },
    {
        "uuid": "33f1ba490d79099d1e71cc3908f7600d",
        "title": "诚心二上人见过",
        "author": "释德洪",
        "content": "破夏来寻甘露灭，快人如对水晶轮。\n烟云扫尽词传意，知见不生情透尘。\n旋缚茅茨吞远壑，偶临檐隙见归人。\n露芽便觉如浮雪，品坐同分一盏春。",
        "dynasty": "宋",
        "collection_info": null
    },
    {
        "uuid": "761fdee4d5986bac63dac634a46af3d8",
        "title": "秋夕示超然",
        "author": "释德洪",
        "content": "殿阁知谁烧夜香，矮窗灯火试新凉。\n草虫对语僧临砌，露叶翻光月转廊。\n补缀高风三袜綫，破除清梦一匡床。\n与君游徧人间世，折脚铛中滋味长。",
        "dynasty": "宋",
        "collection_info": null
    },
    {
        "uuid": "91241b2335c719236993e6668cfc12b1",
        "title": "秋韆",
        "author": "释德洪",
        "content": "画架双裁翠络偏，佳人春戏小楼前。\n飘扬血色裙拖地，断送玉容人上天。\n花板润霑红杏雨，綵绳斜挂绿杨烟。\n下来闲处从容立，疑是蟾宫谪降仙。",
        "dynasty": "宋",
        "collection_info": null
    },
    {
        "uuid": "6b44284801209d5a572150d60962db9d",
        "title": "谒灵源塔",
        "author": "释德洪",
        "content": "高颿驾浪过南溟，那料归来扫此亭。\n桃李成阴春老大，溪山好在鬓凋零。\n瓦灯已照宫商石，卵塔分藏服匿瓶。\n春雪尚能知客意，荡除毛孔瘴烟腥。",
        "dynasty": "宋",
        "collection_info": null
    },
    {
        "uuid": "fd2d84267334b595bf649439a55fbe04",
        "title": "春日会思禹兄于溪堂",
        "author": "释德洪",
        "content": "门前溪水蒲萄绿，风掠松窗料峭寒。\n忽忆十年同祸福，那知今日共盘餐。\n尽籖书策齐幽架，已买渔舟泊小滩。\n君会不嫌村落僻，乘闲来此弄渔竿。",
        "dynasty": "宋",
        "collection_info": null
    },
    {
        "uuid": "10615cde63fc8de3b731f98103da21ad",
        "title": "招夏均父",
        "author": "释德洪",
        "content": "北山深转青松壑，万迭烟霏空翠堆。\n元亮果堪中路竢，子猷那敢棹舟回。\n鸟工魂梦寻公去，蝉蜕尘埃出郭来。\n他日荆林谈笑处，行人应指两翁台。",
        "dynasty": "宋",
        "collection_info": null
    },
    {
        "uuid": "a3226bf9645921f0e35ac2900606f4b3",
        "title": "赠僧",
        "author": "释德洪",
        "content": "欹枕无人梦自惊，回廊广殿午风清。\n已浮春露浇诗胆，更炷水沉熏道情。\n忧患撼床闻螘斗，功名殷鬓作蚊声。\n欲依浄社陪香火，僻处安排折脚铛。",
        "dynasty": "宋",
        "collection_info": null
    },
    {
        "uuid": "d8643b7816caba6f021a1d9fb95c350a",
        "title": "资国寺西斋示超然二首  其一",
        "author": "释德洪",
        "content": "对眠偶此风雨夕，又近寒岩槲叶村。\n谢昼未焚风鑑在，韦郎不见语言存。\n岁时暗觉持山去，忧患空惊斫水痕。\n绿髪雕零心已死，成蹊桃李落华分。",
        "dynasty": "宋",
        "collection_info": null
    },
    {
        "uuid": "93fea88f2e114c749f45e09fbf5795a4",
        "title": "资国寺西斋示超然二首  其二",
        "author": "释德洪",
        "content": "人间炊黍未及熟，万事只今归欠申。\n巳织青驹饯华骝，更披白帢称闲身。\n遗编终不求甚解，故人但愿长相亲。\n去年此日琼南岸，涨海翻天探骑尘。",
        "dynasty": "宋",
        "collection_info": null
    },
    {
        "uuid": "6e9d80d326a8bda8b09c92b32be11218",
        "title": "赠寄老庵僧",
        "author": "释德洪",
        "content": "自怜玉钵双峰信，来访牛头懒比丘。\n山色深浓过夜半，月华清亮近中秋。\n已欣境胜如龙阜，更觉庵幽占凤头。\n梦幻此身犹且在，杖藜投老得追游。",
        "dynasty": "宋",
        "collection_info": null
    },
    {
        "uuid": "1ec73fa4dc848197c60a47e29a15b81a",
        "title": "怀李道夫",
        "author": "释德洪",
        "content": "半篙晚涨绿杨湾，接翅鸥归雾雨残。\n数迭吴山围楚梦，一番花信酿春寒。\n别时小语依然在，隔岁来书展復看。\n补衮胸中五色线，只今应作怒蜺蟠。",
        "dynasty": "宋",
        "collection_info": null
    },
    {
        "uuid": "f17aded0289870dfed69e6dca8eb759b",
        "title": "余所居连超然自见轩日多啜茶其上二首  其一",
        "author": "释德洪",
        "content": "三生事办吾知要，一室香凝独掩门。\n睡足便惊清昼夜，火红消尽白灰存。\n巷无俗驾螘纷绕，邻有高人玉粹温。\n隐比价膺犹可媿，会茶时復到幽轩。",
        "dynasty": "宋",
        "collection_info": null
    },
    {
        "uuid": "b0480df5214e88bd3a5fb73db8b430f7",
        "title": "余所居连超然自见轩日多啜茶其上二首  其二",
        "author": "释德洪",
        "content": "功名今古一鸡肋，美味那知是祸根。\n扫迹世途龟曳尾，僻居烟雾豹埋文。\n如期见访穿窗月，不吿而行出岫云。\n火浴未为无伴助，塔吾遗骨尚烦君。",
        "dynasty": "宋",
        "collection_info": null
    },
    {
        "uuid": "fe31eb7a8d4fbd4c9e16643ffdae98ed",
        "title": "徐师川罪余作诗多恐招祸因焚去笔砚入居九峰投老庵读高僧昙谛传忽作数语是足成之以寄师川师川读之想亦见赦二首  其一",
        "author": "释德洪",
        "content": "归来卧起有余适，老去消磨无杂缘。\n门外不知何岁月，梦中亦觉在云泉。\n千年高道谁酬价，一世清闲我卖钱。\n安得道人江北去，此诗先录寄师川。",
        "dynasty": "宋",
        "collection_info": null
    },
    {
        "uuid": "d3a4d9f49731d9668ab896cfb4294a7a",
        "title": "徐师川罪余作诗多恐招祸因焚去笔砚入居九峰投老庵读高僧昙谛传忽作数语是足成之以寄师川师川读之想亦见赦二首  其二",
        "author": "释德洪",
        "content": "古书漫灭字斓斑，眼倦頽然整顿闲。\n以法为亲疏世相，视身如幻寄人间。\n业缘有尽今脱手，老态无因日上颜。\n已办一瓢期涧饮，要刳余润到昆山。",
        "dynasty": "宋",
        "collection_info": null
    },
    {
        "uuid": "74df1a14ce5966353977f5c52e57a4b7",
        "title": "云岩宝镜三昧",
        "author": "释德洪",
        "content": "宝镜当机不密传，纤毫渗漏堕言诠。\n圆伊三点分宾主，妙挟双明绝正偏。\n暗裏丹青元异色，句中泾渭本同川。\n婴儿索物哆啝耳，与物宁瞋语未全。",
        "dynasty": "宋",
        "collection_info": null
    },
    {
        "uuid": "3508dbf287d7e0af61e9d121d4f94c81",
        "title": "过永宁寺",
        "author": "释德洪",
        "content": "已背荒南过永宁，犯寒呵手捉枯藤。\n雪如镜底颔丝白，山学谁家眉黛青。\n射影风光知脱离，伐冰门巷觉添增。\n故人不用惊风帽，我是前身卧像僧。",
        "dynasty": "宋",
        "collection_info": null
    },
    {
        "uuid": "c7bfb2107a0b68eb2323ba5df71789e9",
        "title": "十一月十七日发豫章归谷山",
        "author": "释德洪",
        "content": "急景穷冬一千里，笋舆部曲去匆匆。\n候船班草江津岸，曝日探檐山店中。\n袖手归休今日是，隔生冤债转头空。\n湘西雪后青松径，想见声盘万壑风。",
        "dynasty": "宋",
        "collection_info": null
    },
    {
        "uuid": "a0ad4869861a7fc8a181526808fe67e0",
        "title": "立春前一日雪",
        "author": "释德洪",
        "content": "明日立春今日雪，雪中残响滴虚檐。\n方增谩说寒威在，不绝潜知暖气添。\n客去旋开书对语，闲多偏与懒相兼。\n湘山自古愁眉浅，纵御铅华不到尖。",
        "dynasty": "宋",
        "collection_info": null
    },
    {
        "uuid": "2d41445587ee48d63795f84b8d8bc843",
        "title": "明年湘西大雪次韵送僧吴",
        "author": "释德洪",
        "content": "夜残陡觉寒生骨，梦断空惊月转檐。\n瓶响卧闻秋蚓泣，火红起拨白灰添。\n欲酬清景寻侬去，更棹扁舟与子兼。\n要倩新诗写愁绝，笑呵冻砚蘸毫尖。",
        "dynasty": "宋",
        "collection_info": null
    },
    {
        "uuid": "51c34449a616986dee8c07171914b765",
        "title": "题清富堂",
        "author": "释德洪",
        "content": "此堂冠绝湘西胜，枯木名多道不穷。\n用谷量云当衣钵，以江盛月展家风。\n买山归隐真寒乞，借竹为轩落笑中。\n绿锦涨连青玉浦，剪裁磨琢费诗工。",
        "dynasty": "宋",
        "collection_info": null
    },
    {
        "uuid": "eb938f458c2e7b132367ed98c3fef407",
        "title": "湘西暮归",
        "author": "释德洪",
        "content": "笋舆鼓角背层城，湘水涸尽行沙汀。\n岳麓雪云献楼阁，橘洲烟雨学丹青。\n此生多艰付跛挈，投老余闲到寂惺。\n苍鬛万身门窈窕，归来风叶扫空庭。",
        "dynasty": "宋",
        "collection_info": null
    },
    {
        "uuid": "35332fe03cf566cb8a1b60626181ac02",
        "title": "効李白湘中体",
        "author": "释德洪",
        "content": "夕光江揺鱼尾红，何处扁舟开晚篷。\n雁字初成春有信，烟鬟空好雨无踪。\n荒寒数苇橘洲岸，领略半窗湘寺钟。\n浦口行人已争渡，林下归僧欣一逢。",
        "dynasty": "宋",
        "collection_info": null
    },
    {
        "uuid": "b50a27029d3cf50c3edada508398f0b4",
        "title": "次韵王舍人兰室",
        "author": "释德洪",
        "content": "起爇清香试返魂，松花闲泛刷丝纹。\n幽斋事业谁同办，小斛兰丛手自分。\n家世到今犹玉食，交朋强半在青云。\n笑谈麈尾延僧宿，要听清言洗俗氛。",
        "dynasty": "宋",
        "collection_info": null
    },
    {
        "uuid": "136072ec2ea4b96d2dc177dab0885390",
        "title": "次韵熏堂",
        "author": "释德洪",
        "content": "无言桃李已垂阴，小雨南风自满襟。\n佳客偶来持茗盌，宝书看罢整瑶琴。\n未容丝竹陶闲适，尽把云山付醉吟。\n图画麒麟他日事，不将行乐负初心。",
        "dynasty": "宋",
        "collection_info": null
    },
    {
        "uuid": "030b5224ddfacbbf669f6333ab66029f",
        "title": "次韵寄傲轩",
        "author": "释德洪",
        "content": "道夫飞鸟倦知还，一钵安巢又故山。\n无累自然增逸兴，有名终恐废长闲。\n背时生计风烟上，随意园林指顾间。\n应笑市朝争夺者，暗惊清镜失朱颜。",
        "dynasty": "宋",
        "collection_info": null
    },
    {
        "uuid": "e8e582303deae2696ef30410d0433ad1",
        "title": "次韵吏隐堂二首  其一",
        "author": "释德洪",
        "content": "拄笏西山爽气新，万人如海一闲身。\n堂中自蜡登山屐，门外从增没马尘。\n美禄方辞缘肆志，华轩偶羡见清真。\n遗编半掩思标致，未必今人愧古人。",
        "dynasty": "宋",
        "collection_info": null
    },
    {
        "uuid": "1ae2bc9f863b3926739313a8e8014d61",
        "title": "次韵吏隐堂二首  其二",
        "author": "释德洪",
        "content": "此堂华构面层城，意趣追回万古情。\n落帽被嘲真有道，买金偿谤亦求名。\n黄庭卷掩凝香缕，画戟门深列卫兵。\n安用山林笑朝市，戏将轩冕寄余生。",
        "dynasty": "宋",
        "collection_info": null
    },
    {
        "uuid": "3dac4b764abd696165aecc26151f1fe9",
        "title": "次韵集虚堂",
        "author": "释德洪",
        "content": "从来鲍靓有仙风，脑满方知气自冲。\n万事收藏微笑裏，十虚俱集一尘中。\n干城不碍丹青色，天女何殊大小空。\n满地落花春寂寂，岸巾时倚曲栏东。",
        "dynasty": "宋",
        "collection_info": null
    },
    {
        "uuid": "9ec8fdb85bdcfac61ed82929b633155d",
        "title": "次韵宿东安",
        "author": "释德洪",
        "content": "淡云缺月两微茫，独酌沽来竹叶香。\n已把功名比鸡肋，更惊世路似羊肠。\n心情老去俱消尽，诗律年来觉倍强。\n解诵东坡北归曲，此身安处是吾乡。",
        "dynasty": "宋",
        "collection_info": null
    },
    {
        "uuid": "1a25e554d6b003b81ea6014f70e111ba",
        "title": "次韵宿黄沙",
        "author": "释德洪",
        "content": "无计遮拦岁月飞，岁除江寺老垂垂。\n自围红火堆危坐，熟读黄沙感叹诗。\n已笑因山论肥瘠，更惊逢水说分离。\n重湖去国三千里，想见残缸梦断时。",
        "dynasty": "宋",
        "collection_info": null
    },
    {
        "uuid": "c68cc67bd42e89dbf83286d625b8a9d9",
        "title": "次韵双秀堂",
        "author": "释德洪",
        "content": "窗户青红花木繁，午阴修径接深关。\n人如巢许逃名迹，山学娥英露髻鬟。\n采菊悠然常独见，望云时復对僧闲。\n夜闻松雨惊飞瀑，疑宿匡庐黄石间。",
        "dynasty": "宋",
        "collection_info": null
    },
    {
        "uuid": "4199bf27a8f838d1cb4ea8db617fa735",
        "title": "次韵垂金馆",
        "author": "释德洪",
        "content": "风檐负日背胡床，千颗初惊昨夜霜。\n噀雾香争和露擘，过墻枝作照林光。\n佳名曾用题书尾，小字仍呼背药囊。\n先与儿曹为美兆，读书窗映笏头黄。",
        "dynasty": "宋",
        "collection_info": null
    },
    {
        "uuid": "2e52fbe805db48b8332c9413b6cfa715",
        "title": "次韵赠庆代禅师",
        "author": "释德洪",
        "content": "莲峰千叶吐晴烟，玉頬遥知一粲然。\n梅坞雪消香错莫，庵僧老尽气完全。\n暗惊梦蝶人间世，回看酰鸡瓮裏天。\n谁见清言横麈尾，满庭风露竹娟娟。",
        "dynasty": "宋",
        "collection_info": null
    },
    {
        "uuid": "80b3405fea18247513b4aabb38ef9cee",
        "title": "次韵宿清修寺",
        "author": "释德洪",
        "content": "湘山也学庐山好，落瀑声飞绣谷风。\n正欲来归向儿说，戏将收拾入诗中。\n浪惊醉枕寒松响，春满茶铛活火红。\n清景骨飞嗟未到，故应唯许梦魂通。",
        "dynasty": "宋",
        "collection_info": null
    },
    {
        "uuid": "fefaf3ddc2eb9e85e9f21a92f7502a2d",
        "title": "次韵自清修过大沩乱山间作",
        "author": "释德洪",
        "content": "行尽湘南尽处山，爱公高韵不容攀。\n会当拭目瞻双阙，应笑寻幽到百蛮。\n甚欲解鞍休荦确，更能揎手弄潺颜。\n定知醉看千岩晓，大字题名石壁间。",
        "dynasty": "宋",
        "collection_info": null
    },
    {
        "uuid": "c99872321a88573bddb87d7dab3924cd",
        "title": "次韵郴江有作",
        "author": "释德洪",
        "content": "持节南来喜欲狂，弄舟时得棹清湘。\n然膏独宿牵牛洞，枕玉曾眠锦瑟傍。\n未可便寻闲作伴，不须先以醉为乡。\n金城驰至陈方略，要指先锋一破羌。",
        "dynasty": "宋",
        "collection_info": null
    },
    {
        "uuid": "a3a62057b75ccb0dd0a2c6e414ac983f",
        "title": "次韵题罢徭亭",
        "author": "释德洪",
        "content": "闻君新构罢徭亭，邂逅河源又报清。\n郡郭不输天子赋，溪山偏协野人情。\n唐虞暇日饶耕凿，秦汉当年浪战争。\n风月倚栏如可借，待携斗酒话昇平。",
        "dynasty": "宋",
        "collection_info": null
    },
    {
        "uuid": "8363b6e25d1151c6761bb6fd168738c5",
        "title": "次韵题西林廓然亭",
        "author": "释德洪",
        "content": "堂堂叶脱露遥天，自炷临轩一穗烟。\n贵客独游聊尔耳，道人相见亦欣然。\n是身已悟浮沤久，万象中观宝镜圆。\n寄语横机莫相试，刻舟甘作小乘禅。",
        "dynasty": "宋",
        "collection_info": null
    },
    {
        "uuid": "90a316016a83460708fbb08c7bbc4299",
        "title": "次韵题方广灵源洞",
        "author": "释德洪",
        "content": "万峰剔卓起孤峰，惭愧灵源与世通。\n花异空怀上林苑，梦清疑宿广寒宫。\n泄云吐雨遮金地，溅雪跳珠落石□。\n忙裏为君成妙语，丰碑正欲就崖砻。",
        "dynasty": "宋",
        "collection_info": null
    },
    {
        "uuid": "5c5557b30142a6bfab771d09371ed13e",
        "title": "次韵题高台",
        "author": "释德洪",
        "content": "午梵知藏释梵宫，危台遥喜石桥通。\n下无俗驾攀缘至，中有高人笑语同。\n解执易为摩诘语，经行难续德云风。\n千岩万壑吹松雨，替说侬家胜义空。",
        "dynasty": "宋",
        "collection_info": null
    },
    {
        "uuid": "f623bcb1339184161004a4a693e38439",
        "title": "次韵题上封",
        "author": "释德洪",
        "content": "天柱唯连紫盖峰，路危不与众峰通。\n瓢沽狭径疑相值，芋火何人想此风。\n借榻醉魂窥冻螘，凭栏诗眼送飞鸿。\n空嗟千偈出山去，半摺遗编看未终。",
        "dynasty": "宋",
        "collection_info": null
    },
    {
        "uuid": "41be3811f991a8f74281678cb973b017",
        "title": "次韵邵陵道中书怀",
        "author": "释德洪",
        "content": "邵陵山水丽风光，游徧归来夜话长。\n秋翠等闲开雉堞，惊湍哀怨韵笙簧。\n随鞍此景凭诗写，他日尘纷一笑忘。\n上阁与谁同小立，坠金拄笏说三湘。",
        "dynasty": "宋",
        "collection_info": null
    },
    {
        "uuid": "d33f24d2f248ceb3b6e18c108877f174",
        "title": "次韵雨中书怀",
        "author": "释德洪",
        "content": "剩雨残晴暴所长，客窗花气噀余香。\n每怀追逐云泉惯，无计遮拦岁月忙。\n谁谓伐冰连戚里，年来尽室泛沅湘。\n诏书行看椎门至，已觉眉间一点黄。",
        "dynasty": "宋",
        "collection_info": null
    },
    {
        "uuid": "8bae24f792bcf84ba34a6ce2d84171e3",
        "title": "次韵题化鹤轩",
        "author": "释德洪",
        "content": "当年举网得双舄，想见胎仙风度幽。\n朱顶顾吾今未识，长身意子是其流。\n山家趣味无人共，王事经过作意游。\n千里帝城何日去，不妨佳处且迟留。",
        "dynasty": "宋",
        "collection_info": null
    },
    {
        "uuid": "ebce93ba5403da224637692b5595c9f9",
        "title": "次韵题澹山岩",
        "author": "释德洪",
        "content": "华屋张灯展画屏，当年纤手指岩扃。\n宦游那料重湖隔，醉裏空惊迭嶂青。\n绣口词章人復见，笔华声价梦通灵。\n诗成独立西风晚，满眼归心插羽翎。",
        "dynasty": "宋",
        "collection_info": null
    },
    {
        "uuid": "f44f31491981b8e88b297270c6420154",
        "title": "次韵游浯溪",
        "author": "释德洪",
        "content": "浯溪山水今无恙，浪士曾为烂熳游。\n大字中兴余断碣，小舟空此醉垂鈎。\n词源不减无双誉，人品当时第一流。\n地坐摩挲增叹息，高标想见尚横秋。",
        "dynasty": "宋",
        "collection_info": null
    },
    {
        "uuid": "71b92f0c103a24296c340afbccf84592",
        "title": "次韵题南明山凌云阁",
        "author": "释德洪",
        "content": "独上凌云百尺楼，栏干一曲一迟留。\n丁丁樵斧空山裏，泛泛渔舟古渡头。\n蔽日绿阴鸣好鸟，际天芳草牧青牛。\n回头城市分尘土，堪笑王孙取次游。",
        "dynasty": "宋",
        "collection_info": null
    },
    {
        "uuid": "94e35b72e5d51a2112704aa0b6ac8849",
        "title": "次韵言怀",
        "author": "释德洪",
        "content": "此身已觉此生浮，去作云山老比丘。\n古寺闲门人莫问，寒绡蒙首涕慵收。\n道林风月心能了，子美工夫志未酬。\n为问太原王处士，一瓯春露可同不。",
        "dynasty": "宋",
        "collection_info": null
    },
    {
        "uuid": "6e674957af6034090628658f32e3b978",
        "title": "次韵宿圣溪庄",
        "author": "释德洪",
        "content": "家声十辈拥朱轮，更畜青牛解斗犇。\n应念高楼闲舞袖，故凭山月洗吟魂。\n助舂泉落量云谷，输税人归吠甑村。\n被冷夜晴成好梦，马随香雾入修门。",
        "dynasty": "宋",
        "collection_info": null
    },
    {
        "uuid": "ea7e0b90d1f198e3f38657606501b3c6",
        "title": "次韵拉空印游芙蓉",
        "author": "释德洪",
        "content": "翰墨平生气吐霓，诗成先喜示筠溪。\n山中见客应偏好，笔力知公不肯低。\n夜寂据梧饥鼠出，岩空同听怪禽啼。\n上方闻说非人世，更陟缘云第几梯。",
        "dynasty": "宋",
        "collection_info": null
    },
    {
        "uuid": "e8a53a488f6a11b4a9b3e6afcbc1c0e1",
        "title": "次韵纵目亭",
        "author": "释德洪",
        "content": "高情与客凭栏处，便觉身藏语笑中。\n已许此生当乐死，不辞老去坐诗穷。\n遥知兵卫戎衣盛，只欠花轮小袖红。\n绝境天藏今日献，千峰登睫岂人工。",
        "dynasty": "宋",
        "collection_info": null
    },
    {
        "uuid": "7b95eeba3ce9fc03d393724d7b641ce7",
        "title": "次韵游鹿头山",
        "author": "释德洪",
        "content": "吐词秀似出盆丝，好古幽情八咏思。\n论字来寻鲁公碣，因诗曾访少陵祠。\n留题楚俗争传去，懒赋山灵必有词。\n定价文章比珠玉，此篇不独慰吾私。",
        "dynasty": "宋",
        "collection_info": null
    },
    {
        "uuid": "4c91e4abe6f7972b71d74c7f605f0778",
        "title": "次韵题清风亭",
        "author": "释德洪",
        "content": "特筑飞台丈室傍，便惊形胜发天藏。\n登临时作一声啸，已觉翛然两袖凉。\n待月拭除昏雾色，看云入得野花香。\n君看抖擞铃幡意，欲替禅翁为举扬。",
        "dynasty": "宋",
        "collection_info": null
    },
    {
        "uuid": "f7b43c426a8560581ca7061ace7a118e",
        "title": "次韵法林禅寺",
        "author": "释德洪",
        "content": "闻道高人愿力深，幽居端与法为林。\n风泉松雨随宜说，密室晴轩共一音。\n意妙故应人不荐，地偏还喜我相寻。\n夜阑更入诗三昧，消尽平生未死心。",
        "dynasty": "宋",
        "collection_info": null
    },
    {
        "uuid": "e832f7dcc4a2c9a65ba839bfa4788068",
        "title": "次韵凭栏有作",
        "author": "释德洪",
        "content": "金殿谁焚南海香，霭然芬馥扑回廊。\n数枝银烛高低照，两箇清萤上下光。\n风度素秋惊宿鸟，水舂碧涧濯游舫。\n栏干独倚无人问，细细孤吟月满堂。",
        "dynasty": "宋",
        "collection_info": null
    },
    {
        "uuid": "9240cd0aed76a72d4baa012a2d2ffecc",
        "title": "次韵渡江有作",
        "author": "释德洪",
        "content": "弃舟植杖首重回，隔岸遥闻津鼓催。\n淮上梅传春信至，江南山逐笑声来。\n行瞻瑞雾笼双阙，更看神光发五台。\n王事幸陪方外乐，为君点笔走风雷。",
        "dynasty": "宋",
        "collection_info": null
    },
    {
        "uuid": "bf54661d9a9b3edc20c10b696d1c88a9",
        "title": "题善化陈令兰室",
        "author": "释德洪",
        "content": "种性难教草掩藏，苍然小室为谁芳。\n槲培几案轩窗碧，坐款宾朋笑语香。\n糁地露英犹洁白，快人风度更纤长。\n议郎嗜好清无滓，独有幽兰可比方。",
        "dynasty": "宋",
        "collection_info": null
    },
    {
        "uuid": "7ccaa85a1d5f82bf73e5ab17e7e50984",
        "title": "快亭",
        "author": "释德洪",
        "content": "太丘作邑付絃歌，剩得清闲可奈何。\n满地棠阴惊昼永，小亭诗眼觉天多。\n佳眠夏簟便光滑，醉耳松风喜再过。\n想见句成书棐几，侍儿浓笑出微涡。",
        "dynasty": "宋",
        "collection_info": null
    },
    {
        "uuid": "82885dea55da69edb74a7a09a2878d20",
        "title": "次韵郄子中学句游岳山携怪石归",
        "author": "释德洪",
        "content": "衡岳乘春着意游，诗词不独锦囊收。\n又携峰顶云房石，归致闲斋夏簟秋。\n尘下笑谈且同梦，胸中泾渭自分流。\n忽惊几案寒层出，卧看令人忆故丘。",
        "dynasty": "宋",
        "collection_info": null
    },
    {
        "uuid": "991e3f46c5ce3d1e50f2858130969c9c",
        "title": "和周达道运句题怪石韵",
        "author": "释德洪",
        "content": "爱山心志如君少，王事何妨陟翠微。\n怪石方欣典刑在，新诗仍写画图归。\n客来一室烟光满，掌上千岩眼力稀。\n颇怪周郎赏音者，独于此境尚弹机。",
        "dynasty": "宋",
        "collection_info": null
    },
    {
        "uuid": "d085af65469d1422c55616a276531da0",
        "title": "次韵见寄喜雨",
        "author": "释德洪",
        "content": "议郎诗胆久崔嵬，敏句无烦急雨催。\n玉局波澜嗟已绝，少陵风力赖追回。\n荡晴香雾吹红藕，迥地花茵迭紫苔。\n静极凉生闻剥啄，渡湘知有道人来。",
        "dynasty": "宋",
        "collection_info": null
    },
    {
        "uuid": "4d3ca5bf48f6df2fbba9d93fc2d138ee",
        "title": "次韵题方圆庵",
        "author": "释德洪",
        "content": "比物曾闻知姓名，树间斛悬林百升。\n此庵外圆似盂覆，其地中方如镜平。\n善不近名真有道，高非绝俗更幽情。\n会当目击维摩老，端作毗耶问法行。",
        "dynasty": "宋",
        "collection_info": null
    },
    {
        "uuid": "cc48e91ff402cfbb3f3936d89730e114",
        "title": "赠许彦周宣教游岳彦周参机道者",
        "author": "释德洪",
        "content": "一幅纱巾九节筇，翛然生计似庞公。\n孤云野鹤登空去，万壑千岩堕笑中。\n岣嵝晴披应独往，懒瓉醉卧与谁同。\n遥知勘破痴禅老，想见临机面发红。",
        "dynasty": "宋",
        "collection_info": null
    },
    {
        "uuid": "3f8160964bbb7132b667da5eb14f929a",
        "title": "次韵游南岳",
        "author": "释德洪",
        "content": "天迥游丝百尺轻，水寒时觉縠纹生。\n琢磨佳句输吾弟，文点春眠付老兄。\n山寺独来无一事，竹轩相对有余清。\n永怀东院成千古，寂子难忘叔侄情。",
        "dynasty": "宋",
        "collection_info": null
    },
    {
        "uuid": "5d789993dbc0f33706d66a27812709d6",
        "title": "次韵彦周见寄二首  其一",
        "author": "释德洪",
        "content": "诗先春色附湘船，来与幽人结浄缘。\n句好空惊碧云合，韵高疑在白鸥前。\n君应归诵陶彭泽，我亦南寻率子廉。\n想见江头同握手，采茶时节雨余天。",
        "dynasty": "宋",
        "collection_info": null
    },
    {
        "uuid": "7f36634d556750ea21280842b8aedf66",
        "title": "次韵彦周见寄二首  其二",
        "author": "释德洪",
        "content": "归思啼禽日夜催，宝书临罢意徘徊。\n榆钱满地买春去，岳色渡江排闼来。\n行乐风光清梦晓，卧披烟雨曲屏开。\n兴来敏速诗千首，落笔人惊挟怒雷。",
        "dynasty": "宋",
        "collection_info": null
    },
    {
        "uuid": "24ac8baa6d8b5e6ea570b9725e8f5be7",
        "title": "彦周借书",
        "author": "释德洪",
        "content": "湘上清山爽气浮，开轩相对亦风流。\n但工酣寝成疏懒，甚拙谋生太谬悠。\n数笔江村供晚望，一蓑烟雨助诗愁。\n借书知子能医国，有志常先天下忧。",
        "dynasty": "宋",
        "collection_info": null
    },
    {
        "uuid": "fdc2d1ad6ce45c11c587d25690bb79ef",
        "title": "彦周法地弟作出家庵又自为铭作此寄之",
        "author": "释德洪",
        "content": "迂阔庵成又自夸，要令妙语发天葩。\n未容临济终仆地，正赖云门已出家。\n少日浪曾参泐水，暮年端合在丹霞。\n赠君革屣游山去，勘破诸方一笑譁。",
        "dynasty": "宋",
        "collection_info": null
    },
    {
        "uuid": "d43946847fa3e27433b55355dc45758b",
        "title": "二月大雨江涨晚晴作三首  其一",
        "author": "释德洪",
        "content": "春寒作意搅吟魂，欲出云涛已溅门。\n入画潇湘连雉堞，落梅烟雨暗江村。\n依蒲觅句壮心在，附火抄书老眼昏。\n一掬幽怀收拾得，谩题窗纸与谁论。",
        "dynasty": "宋",
        "collection_info": null
    },
    {
        "uuid": "19d983e5d2ce27cbafea06ebfb4d2080",
        "title": "二月大雨江涨晚晴作三首  其二",
        "author": "释德洪",
        "content": "我在湘西画牒中，时高时作送飞鸿。\n事治山翠经旬雨，印可春晴尽日风。\n引步幽探聊自适，满怀疏快与谁同。\n东君倾写无余藴，都放山茶称意红。",
        "dynasty": "宋",
        "collection_info": null
    },
    {
        "uuid": "fdd190a35f9c4572ca056d1b1c40b603",
        "title": "二月大雨江涨晚晴作三首  其三",
        "author": "释德洪",
        "content": "投老归来椘水滨，水清聊可濯衣尘。\n拚心乐事都还汝，入手清闲不与人。\n尚有笑谈消白昼，更无情绪管青春。\n暗惊少日王城外，走马争先看宝津。",
        "dynasty": "宋",
        "collection_info": null
    },
    {
        "uuid": "6416caae505a46e14f476b0ca1b98178",
        "title": "陈大夫见和春日三首用韵酬之  其一",
        "author": "释德洪",
        "content": "咏君好句欲消魂，想见朱轓画戟门。\n解组正当强健日，载书归老水云村。\n虚堂风撼牙籖响，密室岚蒸画牒昏。\n偶在湘山最佳处，旧游闲与野僧论。",
        "dynasty": "宋",
        "collection_info": null
    },
    {
        "uuid": "795fbbc2b886af1632c6fece67db8c59",
        "title": "陈大夫见和春日三首用韵酬之  其二",
        "author": "释德洪",
        "content": "无復捜诗惨淡中，便能落笔敏惊鸿。\n高情不在两疏后，句法追回二谢风。\n倾盖未论桑梓旧，忘年先喜唱酬同。\n朱颜长觉清光溢，不学东坡是醉红。",
        "dynasty": "宋",
        "collection_info": null
    },
    {
        "uuid": "19e36be5d1f94dd597bc5297c8705f0c",
        "title": "陈大夫见和春日三首用韵酬之  其三",
        "author": "释德洪",
        "content": "诗轴来寻寂寞滨，把看字字蜕埃尘。\n江南家世休相问，陈氏文章不乏人。\n岳色渡江长自好，桃花满县不胜春。\n克家有子如麟凤，骨相吾惊是要津。",
        "dynasty": "宋",
        "collection_info": null
    },
    {
        "uuid": "22c784f309d4a46a226e98e155c81cf6",
        "title": "过沩山陪空印禅师夜话",
        "author": "释德洪",
        "content": "浓翠湿衣三十里，渡溪知背几重云。\n忽惊宝构从空堕，便觉风光与世分。\n夜久天香凝错莫，庭闲花雨自缤纷。\n他生曾伴安禅地，此夕楼钟復共闻。",
        "dynasty": "宋",
        "collection_info": null
    },
    {
        "uuid": "2aad9f7f0f230e9d54d9a9219d73fd3c",
        "title": "空印以新茶见饷",
        "author": "释德洪",
        "content": "喊山鹿蓛社前摘，出焙新香麦粒光。\n撼树师应怀大仰，传瓯我欲学南阳。\n要看雪乳急停筅，旋碾玉尘深住汤。\n今日城中虽独试，明年林下定分尝。",
        "dynasty": "宋",
        "collection_info": null
    },
    {
        "uuid": "8a04ad94ebfa4d9a69c0dfd646b15ef1",
        "title": "空印见招住庵时未能往作此寄之",
        "author": "释德洪",
        "content": "独立天衣四世孙，作家手段典刑存。\n大沩路峻诸方让，空印风高四海闻。\n有愿欲依龙象众，无求羞逐鹜鸡群。\n此生一聚灰中骨，终葬千峰顶上云。",
        "dynasty": "宋",
        "collection_info": null
    },
    {
        "uuid": "3c0fa04fea4eae64da1be89eef10e987",
        "title": "空印见和用韵答之",
        "author": "释德洪",
        "content": "棋布诸方尽子孙，道缘浑似雪峰存。\n全提盖色骑声句，直要临机以眼闻。\n围绕千僧名冠世，指挥万象语惊群。\n独能收此无家客，分占沩源一坞云。",
        "dynasty": "宋",
        "collection_info": null
    },
    {
        "uuid": "0c2c780f2623819c68006f97a712bd7a",
        "title": "龙兴禅师大阳的孙居枯木堂新植楚竹余爱其家风为赋之",
        "author": "释德洪",
        "content": "门外追犇没马尘，堂中安顿自由身。\n修筠有泪知谁恨，枯木开花为我春。\n隔岸云山犹可借，满怀风月未全贫。\n小诗勿笑清如画，聊为高人戏写真。",
        "dynasty": "宋",
        "collection_info": null
    },
    {
        "uuid": "0753e48e63d71d9018f7842642f203b8",
        "title": "题德明都护熏堂",
        "author": "释德洪",
        "content": "占丛浓碧绕虚堂，堂上仙郎戏比芳。\n香并蕙兰终漏泄，色同草木浪遮藏。\n过墻山泼轩窗翠，吹鬂风生燕寝凉。\n敏豆才高家法在，要看落笔拥红粧。",
        "dynasty": "宋",
        "collection_info": null
    },
    {
        "uuid": "c0a1b32bb51bfed555c7b0d701c61c42",
        "title": "题季长冰壶轩",
        "author": "释德洪",
        "content": "闲轩清似冰壶水，轩上人如元紫芝。\n坐觉秋光潄毛髪，客来春色满谈词。\n宝书读罢依蒲久，玉麈经行曳履迟。\n卷挂一声林叶动，黄昏月出雪消时。",
        "dynasty": "宋",
        "collection_info": null
    },
    {
        "uuid": "26f58a0630862026a3a9eda166c0f849",
        "title": "明应仲出季长近诗二首次韵寄之  其一",
        "author": "释德洪",
        "content": "露叶朝阳沃枣桑，暑风吹鬓荡莲香。\n已欣点水蜻蜓款，更觉营巢燕子忙。\n翠浪舞翻争涨垄，黄云割尽想登场。\n小楼楯瓦谁庭院，弱柳多情故掩藏。",
        "dynasty": "宋",
        "collection_info": null
    },
    {
        "uuid": "523ff47aa27ec17b3ffa9f92fd7c681e",
        "title": "明应仲出季长近诗二首次韵寄之  其二",
        "author": "释德洪",
        "content": "偶寻邻叟问桑麻，踏尽山矾糁径花。\n传得新辞春烂熳，更惊行草醉欹斜。\n遥知小县少公事，想见高情照物华。\n尚念无家甘露灭，一蓑烟雨似玄沙。",
        "dynasty": "宋",
        "collection_info": null
    },
    {
        "uuid": "9006e0632dd29f03d2af688219928550",
        "title": "和傅彦济知县",
        "author": "释德洪",
        "content": "句法疑君每太高，湘南山水助挥毫。\n暂临小邑聊观政，未见全牛可受刀。\n珠玉光难藏瓦砾，芝兰香岂掩蓬蒿。\n坐令百里清如镜，吏猾民姦岂易逃。",
        "dynasty": "宋",
        "collection_info": null
    },
    {
        "uuid": "ff8e4681cb02e19c098bf31ad62b9120",
        "title": "寄题刘居士环翠庵",
        "author": "释德洪",
        "content": "平生不识刘居士，想见茅庵枯瘁姿。\n百八珠轮红玛瑙，万千峰遶碧瑠璃。\n笑人经卷钻故纸，彼世金珠似笊篱。\n折脚铛中谁共过，小庞真是出家儿。",
        "dynasty": "宋",
        "collection_info": null
    },
    {
        "uuid": "8bb2eb0e113a49bc06972ca72de4fbed",
        "title": "次韵思禹兄见怀",
        "author": "释德洪",
        "content": "刺桐花映野蔷薇，湘水侵门过客稀。\n此日音书经岁隔，何时麈尾对君挥。\n楼高三楚天空阔，夜久千岩月正晖。\n我託丛林如越鸟，南枝虽稳亦思归。",
        "dynasty": "宋",
        "collection_info": null
    },
    {
        "uuid": "d41c6e0954538ca6f54558d85d447afe",
        "title": "次韵思禹题方竹",
        "author": "释德洪",
        "content": "不改平生岁寒操，近来随世解方圆。\n知君出异惊群听，显我寻常是一偏。\n但见苍官遭宠锡，那知青士亦超迁。\n水花院落春风晚，庭种连蕉怪石前。",
        "dynasty": "宋",
        "collection_info": null
    },
    {
        "uuid": "6751f99081a191124306271d7193d6c8",
        "title": "蜀道人明禅过余甚勤久而出东山高弟两勤送行语句戏作此塞其见即之意",
        "author": "释德洪",
        "content": "众中闻语识巴音，京洛沅湘久访寻。\n张口茹拳君聚落，垂膺拭涕我山林。\n碧岩花堕鸟飞去，蒲坐叶飘针正纴。\n袖裏两勤太饶舌，丈夫声价老婆心。",
        "dynasty": "宋",
        "collection_info": null
    },
    {
        "uuid": "8148bfaf6af4f6867809e15c2f841b15",
        "title": "送珠上人重修五宗语要",
        "author": "释德洪",
        "content": "五宗抄语挟风雷，佛日将倾赖取回。\n薝卜花香已零落，旃檀塔坐更尘埃。\n钝根厌看摩挲去，妙手端能拂拭开。\n当有异人来荷法，丛林因子见奇瑰。",
        "dynasty": "宋",
        "collection_info": null
    },
    {
        "uuid": "75e9b0caf18cdd1464e36357d152ae97",
        "title": "光上人送墨梅来求诗还乡",
        "author": "释德洪",
        "content": "南岳有云留不住，东归结伴过湘湄。\n解将疏影横斜句，不换垂珠的皪诗。\n癯甚鸢肩寒入画，清哉鹤骨老难医。\n定知入岭风烟暮，正及追胥馈岁时。",
        "dynasty": "宋",
        "collection_info": null
    },
    {
        "uuid": "7e40953aa870a5850fbee5588fd200e6",
        "title": "送琼大师归禅寂",
        "author": "释德洪",
        "content": "近闻禅寂似丛林，总众能为世所钦。\n百巧难磨真实行，两涂不改岁寒心。\n衣今椹色如栗色，语未吴音变楚音。\n盛夏入城缘厎事，扁舟湘水独相寻。",
        "dynasty": "宋",
        "collection_info": null
    },
    {
        "uuid": "3906f99bac7008f3d63c626c6530effe",
        "title": "赠道法师",
        "author": "释德洪",
        "content": "道公胆大过身躯，敢逆龙鳞上谏书。\n独欲袒肩担佛法，故甘引颈受诛鉏。\n三年窜逐心无愧，万里归来貌不枯。\n他日教门纲纪者，近闻靴笏趁朝趋。",
        "dynasty": "宋",
        "collection_info": null
    },
    {
        "uuid": "dc1c297958ae9a5c889d5d274df566fb",
        "title": "谷山沙弥求诗",
        "author": "释德洪",
        "content": "十里松风长不老，一庭秋色为谁闲。\n偶逢此日休新夏，偏见耆年忆故山。\n贫裏有秋同举箸，法中添口共开颜。\n偶然弄笔成诗句，乘兴留题屋壁间。",
        "dynasty": "宋",
        "collection_info": null
    },
    {
        "uuid": "40f2495526eaec2bffc37a5f73a59e5b",
        "title": "赠罗道人",
        "author": "释德洪",
        "content": "蜕尘标韵矫翔鸾，鬓髪楼飕风露寒。\n脱舄骨飞何日见，解衣沐浴万人看。\n肯来从我翛然住，皆说他人屈致难。\n戏作猫声行聚落，自忘身是晋郎官。",
        "dynasty": "宋",
        "collection_info": null
    },
    {
        "uuid": "7057c544d81f752e80aa188a5a026283",
        "title": "次韵张司录见寄",
        "author": "释德洪",
        "content": "不曾识面已倾倒，便觉胸中泾渭分。\n句精不减李长吉，才高大类沈休文。\n看山诗眼湛如水，拄笏爽气高摩云。\n他年竹屋夜连榻，妙语悬知过所闻。",
        "dynasty": "宋",
        "collection_info": null
    },
    {
        "uuid": "99a3fa5791dbe7cabf2fcc667d645cc3",
        "title": "郭伯成荣登",
        "author": "释德洪",
        "content": "快马东风走帝京，归来门巷绿阴成。\n顷知一第文章贵，能致三公衮冕荣。\n子涉风波方棰探，我闲几砚觉尘生。\n赠诗谁似王摩诘，翰墨场中独策名。",
        "dynasty": "宋",
        "collection_info": null
    },
    {
        "uuid": "bc69b985b46631ab49e42e42d3ea4a24",
        "title": "题天王圆证大师房壁",
        "author": "释德洪",
        "content": "闭户不妨依聚落，开轩随分有山林。\n残经半掩世情断，好鸟一声村意深。\n篱外霜筠森束玉，屋头露橘欲垂金。\n能营野饭羮红酱，渡水何辞数访寻。",
        "dynasty": "宋",
        "collection_info": null
    },
    {
        "uuid": "480515b5c71b9fac07b5a477cd3315a6",
        "title": "寄题达轩",
        "author": "释德洪",
        "content": "羊肠世路替人愁，袖手归来事事休。\n只有信缘唯得计，不过随分復何求。\n数声属玉沧浪晚，一坞黄云𥝧稏秋。\n寄语封侯塞垣外，何如高卧小轩幽。",
        "dynasty": "宋",
        "collection_info": null
    },
    {
        "uuid": "89aa8f05d714141663e65b8c6faf2401",
        "title": "题云岩筠轩",
        "author": "释德洪",
        "content": "雨叶风枝小径通，拂砧清坐有谁同。\n粉衣香滑秋丛瘦，泉佩丁东夜壑空。\n半世已归弹指内，前途都付枕肱中。\n堤防老境犹多事，折脚铛炊腐颗红。",
        "dynasty": "宋",
        "collection_info": null
    },
    {
        "uuid": "300b6fb9fa946be0705d243acd6daa45",
        "title": "逍遥游山归见示唱和诗轴口占和之",
        "author": "释德洪",
        "content": "游遍名山过水西，夜谈奇语尽横机。\n君如槛鹿犹思奋，我似栖禽已倦飞。\n闻道老禅能眷旧，更烦诸衲借余辉。\n欲知胜践多佳思，怀得新诗满袖归。",
        "dynasty": "宋",
        "collection_info": null
    },
    {
        "uuid": "cd06b7a9e51864a0a0831ac8f2dca92f",
        "title": "送谊叟归北山",
        "author": "释德洪",
        "content": "南台山浅北山深，深处开轩更茂林。\n作夏悬知成契阔，扁舟乘兴一相寻。\n灯青竹屋风雨夕，溪遶石门乡井心。\n投老都忘身是客，坐中谈笑尽吴音。",
        "dynasty": "宋",
        "collection_info": null
    },
    {
        "uuid": "c2646cd178e6691e8291931804dec60b",
        "title": "偶书寂音堂壁三首  其一",
        "author": "释德洪",
        "content": "巾瓶挂壁亦翛然，无所营为地自偏。\n句法不能医老病，梦游时解到林泉。\n扶持瘦玉筇随步，堆迭荒云衲半肩。\n小住閒庭数归鸟，从教人作画图传。",
        "dynasty": "宋",
        "collection_info": null
    },
    {
        "uuid": "88b54b4d6db2f392c68614ed44902130",
        "title": "偶书寂音堂壁三首  其二",
        "author": "释德洪",
        "content": "寂音閒杀益风流，寒涕垂膺懒更收。\n得失是非都放却，死生穷达信缘休。\n湘中戏剧三千首，海上归来十二秋。\n斋罢展单吾自课，暮年眠食更何求。",
        "dynasty": "宋",
        "collection_info": null
    },
    {
        "uuid": "f4bf7bea6b6d178019ea8c186cfc34fa",
        "title": "偶书寂音堂壁三首  其三",
        "author": "释德洪",
        "content": "霜须瘴面老垂垂，瘦搭诗肩古佛依。\n灭迹尚嫌身是累，此生永与世相违。\n残经倦读闲凭几，幽鸟独闻常掩扉。\n寝处法华安乐行，荡除五十二年非。",
        "dynasty": "宋",
        "collection_info": null
    },
    {
        "uuid": "4b6b521f2be087c6d88dbfaf1e0451b7",
        "title": "元正一日示阿慈",
        "author": "释德洪",
        "content": "季真少俨三十岁，俨入新年五十三。\n疑我满怀揣佛法，解腰抖擞破裙衫。\n大瞻终老同香火，小朗平生共石岩。\n深炷垆香待清旦，偶闻残雪落高杉。",
        "dynasty": "宋",
        "collection_info": null
    },
    {
        "uuid": "03b4331552cb70c80147419d06dc0822",
        "title": "上元夜病起欲写法华安乐行品无力呼阿慈为录作此",
        "author": "释德洪",
        "content": "重城车马气成雾，隔水岩丛冷欲冰。\n昨夜窥窗先有月，今宵对语偶无僧。\n腊高鹤骨柴崖露，病起霜鬚逐旋增。\n欲写宝书惊力乏，阿慈能为扫寒藤。",
        "dynasty": "宋",
        "collection_info": null
    },
    {
        "uuid": "0c9143529570403267307a9e2d0103ad",
        "title": "上元后候季长不至作此寄之",
        "author": "释德洪",
        "content": "和风冻雨上元后，断岸橘洲春水生。\n村寺独归江路熟，竹篱谁繫小舟横。\n偶成诗句长哦罢，谩折梅花一嗅清。\n想见连床成夜语，此篇先慰远来情。",
        "dynasty": "宋",
        "collection_info": null
    },
    {
        "uuid": "3dcd3c7459b3bbde27a50e630b66fb56",
        "title": "夏日偶书",
        "author": "释德洪",
        "content": "草树扶疏夏簟清，梦惊斗雀堕空庭。\n过墻雌竹已数子，出屋耄蕉终百龄。\n雷后怒云鱼尾赤，林梢剩水鸭头青。\n都无伎俩酬闲寂，谩搭伽梨自诵经。",
        "dynasty": "宋",
        "collection_info": null
    },
    {
        "uuid": "f6687705c2f542b337ea1a1c796861a8",
        "title": "与忠子晚步登台有作",
        "author": "释德洪",
        "content": "僧残寺僻游人少，草满池塘笋过篱。\n卢橘带酸春去后，榴花出叶雨晴时。\n一年事办秧齐徧，连日江寒水退迟。\n偶上高台成远眺，兹游更得子追随。",
        "dynasty": "宋",
        "collection_info": null
    },
    {
        "uuid": "332d75538f472073a5d996f8bfcec658",
        "title": "和人鴈字",
        "author": "释德洪",
        "content": "划然斜去和天晓，夜火相惊事已虚。\n春信写来无款识，东君胸次亦恢疏。\n最难读似成文蠧，不乱行如水上鱼。\n勿讶羲之笔神骏，换鹅瘗鹤是临书。",
        "dynasty": "宋",
        "collection_info": null
    },
    {
        "uuid": "4499ad0d096e09938d6753b7568bccb8",
        "title": "大雪",
        "author": "释德洪",
        "content": "今年未雪今日雪，地迥眼新人不嚣。\n永巷扫除闻屐响，暮林翔集看鸦娇。\n韵高雒下应难画，兴发山阴未觉遥。\n想见茅斋已摧压，曲肱清梦到山椒。",
        "dynasty": "宋",
        "collection_info": null
    },
    {
        "uuid": "ea03e68b65138b6e7d253a1c150bc8e6",
        "title": "宣和四年十二月二十四日大雪珠禅客忽至渠以谷山退院来审是否作此示之",
        "author": "释德洪",
        "content": "翻空渐密呵不止，刷我当门螺髻峰。\n银椀满盛谈类堕，径松深覆示藏锋。\n因徒逃去宁知褊，显自何来不见踪。\n独拥衲衣成坐睡，地垆瓶泣伴疏慵。",
        "dynasty": "宋",
        "collection_info": null
    },
    {
        "uuid": "f3b360dfa1ff6baac9338bc4c631a5fd",
        "title": "题鹿苑虎岑堂",
        "author": "释德洪",
        "content": "平生文彩照诸方，暗谷行藏草木光。\n要使丛林想高韵，故将名字挂虚堂。\n笑拈倚壁过头杖，闲坐当年折脚床。\n进步竿头如不荐，草深门径未相妨。",
        "dynasty": "宋",
        "collection_info": null
    },
    {
        "uuid": "74b221a069109d8a674116a4eaff4f17",
        "title": "次韵湖山居士见过",
        "author": "释德洪",
        "content": "平昔云岑在怀抱，而今怀抱在云岑。\n闻泉偶尔成诗句，班草相看坐木阴。\n古鼎自然无俗韵，朱絃真是有遗音。\n羊欣不肯踏城市，背郭江村独见寻。",
        "dynasty": "宋",
        "collection_info": null
    },
    {
        "uuid": "969c901ee93d391cb0d15e19170306c2",
        "title": "题使园眄柯亭",
        "author": "释德洪",
        "content": "吏散东园胜践多，落花起舞鸟能歌。\n故应毛颖曾同泛，不独龙文惯自磨。\n弄影风枝空掩冉，困人天气近清和。\n倚栏欲去犹回首，奈此霄晴月色何。",
        "dynasty": "宋",
        "collection_info": null
    },
    {
        "uuid": "7ce33105a19cb5c8b58c6f096a2b35b7",
        "title": "题翠霭堂",
        "author": "释德洪",
        "content": "虚檐碧瓦临无地，吐月吞风六月寒。\n帘捲烟光揺户牖，雨余岳色堕阑干。\n侍儿自炷真龙脑，座客同分小凤团。\n谁谓太平本无象，规模堪入画图看。",
        "dynasty": "宋",
        "collection_info": null
    },
    {
        "uuid": "55e9cbdaa01c79ef12b2184c506029e6",
        "title": "迎爽楼",
        "author": "释德洪",
        "content": "危楼华构倚青冥，卷尽晴岚独自登。\n去雁横斜纷点点，好峰青碧露层层。\n胜游与客同清赏，佳处题名在翠筠。\n凭槛不堪衰眼力，候船津渡见归僧。",
        "dynasty": "宋",
        "collection_info": null
    },
    {
        "uuid": "59952ed2f88ea5d84817b7f9a377c542",
        "title": "送太淳长老住明教",
        "author": "释德洪",
        "content": "三玄三要古难分，劈破从教剔突崙。\n父母未生前一笑，言诠不到处重论。\n椎开临济百年意，推出汾阳六世孙。\n何用老婆更饶舌，暗中五色自成文。",
        "dynasty": "宋",
        "collection_info": null
    },
    {
        "uuid": "5a6d5d685e6898bb916cf2288c9847a4",
        "title": "送英长老住石溪",
        "author": "释德洪",
        "content": "三玄三要沈埋久，正令重烦振此宗。\n陷虎机关须毒手，活人眼目贵藏锋。\n真诚莫负丛林志，大愿当追佛祖风。\n覆顶把茅休取相，同安曾着老黄龙。",
        "dynasty": "宋",
        "collection_info": null
    },
    {
        "uuid": "2fd69acbf7edf4f85ac9b536bb488d84",
        "title": "次韵李方叔水宿",
        "author": "释德洪",
        "content": "高视世波增眼寒，公如砥柱捍惊湍。\n市中一虎成三口，醉裏扁舟过百滩。\n佳处每烦诗句写，胜游宜作画图看。\n遥知二老相逢处，拾得风前一笑懽。",
        "dynasty": "宋",
        "collection_info": null
    },
    {
        "uuid": "5bf5f27ce95803f6279afcfc54a040e0",
        "title": "次韵曹彦清教授见寄",
        "author": "释德洪",
        "content": "泮宫授道最驰名，想见经筵玉麈横。\n学问有源堪景仰，行藏无地受讥评。\n门前江浪银山攧，醉裏诗篇锦段明。\n远宦不须嗟白眼，只今台阁半书生。",
        "dynasty": "宋",
        "collection_info": null
    },
    {
        "uuid": "04f40fc635ed6f07d78dfb86234c47ed",
        "title": "胥启道次韵见寄復和之",
        "author": "释德洪",
        "content": "少年翰墨擅时名，老爱江乡翠巘横。\n闻道异书常自校，近来佳句与谁评。\n幽寻湘水映衣碧，小寝晴窗泼眼明。\n寄我三诗争妙丽，疑公曾梦笔花生。",
        "dynasty": "宋",
        "collection_info": null
    },
    {
        "uuid": "1fc2bdef61e7b918b61fcbb286db8893",
        "title": "寄黄龙来道者",
        "author": "释德洪",
        "content": "问讯黄龙来道者，住山况味定何如。\n齿牢未怯和沙饭，眼倦应嫌夹注书。\n但见衣胜寒薜荔，不妨心赛白芙蕖。\n都疑生近楂田市，时觉淮南语未除。",
        "dynasty": "宋",
        "collection_info": null
    },
    {
        "uuid": "7e26e10ef4a068185a868f3fbe1a62b8",
        "title": "禅首座自海公化去见故旧未尝忘追想悼嘆之情季真游北游大梁闻其病忧得书輙喜为人重乡义久要不忘湘西时访史资深亦或见寻此外闭门高卧耳宣和二年三月日风雨有怀其人戏书寄之",
        "author": "释德洪",
        "content": "前时无际曾入梦，近日真游又得书。\n一味岁寒甘淡薄，十分懽喜说乡闾。\n闲寻老俨台南寺，更过史髯湖上居。\n想见朝来闭深閤，卧听檐雨滴阶除。",
        "dynasty": "宋",
        "collection_info": null
    },
    {
        "uuid": "cff322b12ee54b9f08820908bfaf0c7c",
        "title": "次韵阎资钦提举东安道中",
        "author": "释德洪",
        "content": "父老扶携看使华，那知勋业在咨嗟。\n人生安得颜长少，岁暮今惊日欲斜。\n谩有清诗敏风雨，空余醉墨走龙蛇。\n应怜妙语如芝菌，不吐青林吐卧槎。",
        "dynasty": "宋",
        "collection_info": null
    },
    {
        "uuid": "1034a687b673e1bcc58ca0e76e52b068",
        "title": "次韵游福严寺",
        "author": "释德洪",
        "content": "下临烟雨凭危栏，游客新辞禁从班。\n露湿衣巾近云汉，风吹笑语落人间。\n曾闻诗律如彭泽，想见风神似鲁山。\n何日三人成品坐，夜窗参论到更阑。",
        "dynasty": "宋",
        "collection_info": null
    },
    {
        "uuid": "3b124028db384d7074b65f356d1ef928",
        "title": "次韵宁乡道中",
        "author": "释德洪",
        "content": "夹道传呼部曲奔，遥知秋色动吟魂。\n黄柑绿橘平芜路，剩水残山夕照村。\n似镜此心清自迥，如云往事去无痕。\n钟声有寺藏烟翠，忽见林间窈窕门。",
        "dynasty": "宋",
        "collection_info": null
    },
    {
        "uuid": "c40e92e6d7d40a939e2af2b8a0323ce1",
        "title": "次韵题云峰齐云阁",
        "author": "释德洪",
        "content": "绿玉霜筇喜自提，芒鞵初试得攀跻。\n欲穷深谷一区胜，更上齐云百级梯。\n物外名山长好在，人间乐事自难齐。\n遥知太息出山去，一笑无人悟过溪。",
        "dynasty": "宋",
        "collection_info": null
    },
    {
        "uuid": "6d98f7e6bbfc0ff326f6dfd81bea6b0a",
        "title": "次韵题必照轩",
        "author": "释德洪",
        "content": "曈昽晓日出苍凉，草木欣欣露叶光。\n千里秾纤上眉睫，一区形胜发天藏。\n有诗摹写江山美，无计遮拦岁月忙。\n韵险暗惊才力短，坐令毛颖秃锋铓。",
        "dynasty": "宋",
        "collection_info": null
    },
    {
        "uuid": "726adfed21b414f89eb651a0c86c0e9d",
        "title": "宿资钦楚山堂",
        "author": "释德洪",
        "content": "故人持节在三湘，白首相逢话更长。\n挂锡曾怜道林寺，携衾来宿楚山堂。\n意消忽觉风敲竹，梦断空惊月转廊。\n常恨出门无所诣，敢辞时此夜连床。",
        "dynasty": "宋",
        "collection_info": null
    },
    {
        "uuid": "44591910342746255709930275893568",
        "title": "次韵资钦元府判见寄",
        "author": "释德洪",
        "content": "茗盌闲窗不厌过，暮年归计定如何。\n我思杖履游嵩少，公辈家山近洛河。\n具茨功名关意少，颖皋丘壑赋情多。\n二诗俱可镌崖石，乞与云烟相荡摩。",
        "dynasty": "宋",
        "collection_info": null
    },
    {
        "uuid": "6dcbe1c3cf91f6584814db5d2a818984",
        "title": "次韵王觉之裕之承务二首  其一",
        "author": "释德洪",
        "content": "问法能来浑圣凡，毗耶丈室未曾关。\n解分钵饭如摩诘，欲散天花欠阿蛮。\n属稿新诗追鲍谢，抗行醉墨似杨颜。\n遥知穿市听归驭，及我昏鸦落照间。",
        "dynasty": "宋",
        "collection_info": null
    },
    {
        "uuid": "8fb12ce208cc435cf52f151c2cffb84b",
        "title": "次韵王觉之裕之承务二首  其二",
        "author": "释德洪",
        "content": "兄弟令人眼倍明，六经心醉几时醒。\n韵高山岳横南极，机妙鲲鹏化北溟。\n丽句重逢天下白，俊才今见海东青。\n数篇秀色凌千嶂，来慰摧頽病掩扃。",
        "dynasty": "宋",
        "collection_info": null
    },
    {
        "uuid": "db3bfea9a164cced4e4f3730f91fc915",
        "title": "宣和五年四月十二日余馆湘阴之兴化徐质夫自土山来一昔夜语甚颠倒且日前尝梦见东坡今復见子何清事相联耶吾所居有亭名闲美尝有白燕巢梁间屡见鹤翔舞于层霄嘱予为诗纪其事质夫大梁人贤而有文佳公子也",
        "author": "释德洪",
        "content": "徐侯官舍土山边，颇为看书废昼眠。\n偶见画梁巢雪乙，更惊云汉舞胎僊。\n致坡入梦殊堪纪，与俨忘形亦自贤。\n闻道小亭时縦目，江山信美似斜川。",
        "dynasty": "宋",
        "collection_info": null
    },
    {
        "uuid": "52a72d04110b92fecc867b7e10b58538",
        "title": "送丕上人归黄蘗",
        "author": "释德洪",
        "content": "万身马鬛转龙腰，十里风声捲海潮。\n翠霭晴时飞画栋，苍崕断处见朱桥。\n老惊乡井心空在，说着岩丛意已消。\n惭愧东风知此恨，夜来吹梦到山椒。",
        "dynasty": "宋",
        "collection_info": null
    },
    {
        "uuid": "919fc33684eb6cf1fe1bbe8ae2d16f36",
        "title": "同希先游石巩",
        "author": "释德洪",
        "content": "良辰美景古难幷，且趁身闲稻雨晴。\n鸟语猿歌留我在，水声山色益人清。\n得幽诗句聊题壁，遇好峰峦即住程。\n回首十年尘事裏，与君今日梦魂惊。",
        "dynasty": "宋",
        "collection_info": null
    },
    {
        "uuid": "76be319934225d8cf7f0b641fe6613ca",
        "title": "题胥大夫欣欣堂",
        "author": "释德洪",
        "content": "议郎粹和色无求，绕屋江山秀气浮。\n弱柳娇眠禽唤起，异花含笑草忘忧。\n闭门不放青春去，解榻长令佳客留。\n摹冩高情无好句，谩横诗眼付冥捜。",
        "dynasty": "宋",
        "collection_info": null
    },
    {
        "uuid": "b9e54d70a0fd28b4bc19b959eff7233b",
        "title": "次韵嘉言机宜",
        "author": "释德洪",
        "content": "幽寻野外兴何如，蚕市村嚣忆故墟。\n煮茧生涯春老大，饷田时节意苏舒。\n吹开麦浪南风至，落尽花房小雨余。\n暂借僧窗聊假寐，梦惊身世两蘧蘧。",
        "dynasty": "宋",
        "collection_info": null
    },
    {
        "uuid": "7cdd673dbe242070d82135a54659efbb",
        "title": "玉池禅师以纸衾见遗作此谢之",
        "author": "释德洪",
        "content": "纸衾来自玉峰前，旋坼封题一粲然。\n便觉室庐增道气，不忧风雨搅闲眠。\n就床堆迭明如雪，引手模苏软似绵。\n拥被并垆和梦暖，全胜白㲲紫茸毡。",
        "dynasty": "宋",
        "collection_info": null
    },
    {
        "uuid": "b13b6f5e4bda70e38c9a063715b68c18",
        "title": "立秋日偶书",
        "author": "释德洪",
        "content": "秋入纱厨夏簟空，頽然瘦坐一衰翁。\n声凉乱叶红蕉雨，香暗分丛紫菊风。\n清境净缘惭独享，幽怀佳句与谁同。\n平生垢习消磨尽，只有文章气吐虹。",
        "dynasty": "宋",
        "collection_info": null
    },
    {
        "uuid": "0a81781ae0975436cf262346cfb5aa28",
        "title": "游太平古寺读旧题用惠上人韵",
        "author": "释德洪",
        "content": "步尽长廊觉倦游，丛蕉出屋小轩幽。\n壁间诗在红埃满，窗下香残碧缕浮。\n喜有绳床容我借，更因茗盌为君留。\n忽惊林杪湘山露，谁作江天数笔秋。",
        "dynasty": "宋",
        "collection_info": null
    },
    {
        "uuid": "c5d179c016fe3777440eb8de5b0f3c9e",
        "title": "岁穷僧众米竭自往湘阴乞之舟载夜归宿桥口寒甚未寝时侍者智观坐而假寐作此诗有怀资钦提举",
        "author": "释德洪",
        "content": "老去生涯无窖子，隔城荒寺到人稀。\n岁穷百里扣门乞，夜棹孤舟载米归。\n隅坐小僧寒附火，联拳羸仆睡和衣。\n故人醉裏闻芗泽，应背银缸照翠帏。",
        "dynasty": "宋",
        "collection_info": null
    },
    {
        "uuid": "dfddf1c57df793acf00ac26c1b3de3f7",
        "title": "正月一日送璇维那之新昌乞",
        "author": "释德洪",
        "content": "春水初生湘岸边，阴晴城郭上元前。\n暖消积雪成檐滴，火烈残香发篆烟。\n念旧十年乡井梦，试新一首送行篇。\n翛然路入江南去，想见归时及杜鹃。",
        "dynasty": "宋",
        "collection_info": null
    },
    {
        "uuid": "cdcbff786fdc79f359aea19b603b3fef",
        "title": "二月二十一日奉陪季长游岳麓饭罢登法华台赋此",
        "author": "释德洪",
        "content": "法华台上凭栏久，吹鬓东风晚雨晴。\n断岸平横千雉堞，道林远在一牛鸣。\n喜餐水饼清明近，开徧山茶杜宇声。\n想见京尘遮便面，应思携手此中行。",
        "dynasty": "宋",
        "collection_info": null
    },
    {
        "uuid": "3e981264422584aa7f1960c3c80d6b03",
        "title": "送兴上人之归宗",
        "author": "释德洪",
        "content": "紫霄峰下鸾溪上，幻出宝坊金碧开。\n沃野不辞常自献，暮云无事解归来。\n永怀香火三生旧，想见松风万壑哀。\n阿上笑中如问我，为言诗胆尚崔嵬。",
        "dynasty": "宋",
        "collection_info": null
    },
    {
        "uuid": "1e2aeae54a43b4cd5d2e3edf3490a8f4",
        "title": "赠道禅者",
        "author": "释德洪",
        "content": "大河卷浪雪翻风，桥压千艘卧彩虹。\n岱岳烟云连绝域，北门楼阁碍层空。\n浪游荆椘重湖外，更在沩源迭嶂中。\n水餠槐芽动乡思，近来归梦与谁同。",
        "dynasty": "宋",
        "collection_info": null
    },
    {
        "uuid": "601a16656ecd257276494fd0a99643c6",
        "title": "周庭秀爱湘中山水之胜定居十余年宣和五年夏五月忽思吴中别余于湘上作此送之",
        "author": "释德洪",
        "content": "词刃平生工斫伐，探怀每欲取公侯。\n朅来世事懒经意，醉看湘山不转头。\n忽忆归吴泛千里，偶然尽室载孤舟。\n却将挥翰风雷手，且钓华亭万顷秋。",
        "dynasty": "宋",
        "collection_info": null
    },
    {
        "uuid": "62419a71fe68b78dff0dbed627ca5e40",
        "title": "题悟宗壁",
        "author": "释德洪",
        "content": "到寺回身望众峰，一堂疏快万缘空。\n槲林曲折通幽径，莲荡凋零退晚红。\n师已灰心增夏腊，我今霜鬓撒秋风。\n亦知旁舍多佳士，香火他年愿此同。",
        "dynasty": "宋",
        "collection_info": null
    },
    {
        "uuid": "5a9e05460e9646f36953786807e6b2e7",
        "title": "过陵水县补东坡遗",
        "author": "释德洪",
        "content": "白沙翠竹并江流，小县炊烟晚雨收。\n苍藓色侵盘马地，稻花香入放衙楼。\n过厅客聚观灯网，趁市人归旋唤舟。\n意适忽忘身是客，语音无伴始生愁。",
        "dynasty": "宋",
        "collection_info": null
    },
    {
        "uuid": "237ecb58fe8619e4b6100e09eb7de9c6",
        "title": "夜归示卓道人",
        "author": "释德洪",
        "content": "心知家本住仇池，傲睨人间老变衰。\n两鬓京尘初邂逅，一尊川语问归期。\n劝沽何处禽知我，含笑谁家花隔篱。\n天水摹胡飓风作，夜归江路月相随。",
        "dynasty": "宋",
        "collection_info": null
    },
    {
        "uuid": "d81335c6fc3b26af9512625b7012a98d",
        "title": "雪诗",
        "author": "释德洪",
        "content": "千岩雨雪黄昏后，一室香灯一寝余。\n此夕乡关入归梦，明朝云物记曾书。\n地垆不独闻瓶泣，山果时惊落屋除。\n清境鼎来劳应接，暮年生计未全疏。",
        "dynasty": "宋",
        "collection_info": null
    },
    {
        "uuid": "976c6e28e1b249802ebeb49710f758db",
        "title": "题王教授艇斋",
        "author": "释德洪",
        "content": "宴居端若寄虚舟，三峡词源日倒流。\n惯与衣冠游泮水，坐看图史认瀛洲。\n胸中耿耿观澜术，物外悠悠涉世谋。\n莫谓縦横止容膝，济川林叶此中求。",
        "dynasty": "宋",
        "collection_info": null
    },
    {
        "uuid": "3d0521668e55941fd53c63a2a157abe8",
        "title": "吾山风物如故园而甚僻余居月余爱之将此卜居二首  其一",
        "author": "释德洪",
        "content": "此生于世已无求，况有村原事事幽。\n乞谷住山真素志，栽田博饭是良谋。\n别坡笋蕨春兼采，遶舍桑麻岁倍收。\n强健自能营饱暖，尘埃回首谩悠悠。",
        "dynasty": "宋",
        "collection_info": null
    },
    {
        "uuid": "661e6ba571602c299a8937401f66b27a",
        "title": "吾山风物如故园而甚僻余居月余爱之将此卜居二首  其二",
        "author": "释德洪",
        "content": "风物淳真似故丘，茅茨结处自深幽。\n竹西邻舍颇相近，客至须供良甚谋。\n灯火夜窗衣自补，丰登秋亩稻重收。\n安閒有此支余岁，更欲驱驰亦谬悠。",
        "dynasty": "宋",
        "collection_info": null
    },
    {
        "uuid": "c12e9761317bb545ed6d8d85205a01d3",
        "title": "送楞严经珣维那",
        "author": "释德洪",
        "content": "尸罗清浄心清浄，寄迹南台亦偶然。\n室掩香灯见行道，壁悬巾屦伴孤禅。\n宝书独欲烦君诵，法力真期迨我先。\n细味此诗如实录，他年僧史定须编。",
        "dynasty": "宋",
        "collection_info": null
    },
    {
        "uuid": "5b69292e694a433089819edd9dc9bfc6",
        "title": "谢岳麓光老惠临济顶相",
        "author": "释德洪",
        "content": "瘦骨孤标韵绝伦，传闻宗派出云门。\n收藏画裏三玄老，分付湘中十世孙。\n骂佛风神疑正怒，打僧气宇尚惊群。\n能言灭却正法眼，不负滩头毒手恩。",
        "dynasty": "宋",
        "collection_info": null
    },
    {
        "uuid": "834d20fb413ff455355a9151da05c457",
        "title": "送珠上人泐潭拜塔",
        "author": "释德洪",
        "content": "泐潭卧龙今不见，空有遗珠留世间。\n圆转自然离矿秽，光明聊復秘形山。\n随师受嚫前身事，披掌犹存此日还。\n言不走盘无影迹，方知生死不相关。",
        "dynasty": "宋",
        "collection_info": null
    },
    {
        "uuid": "2cef8e5aa040ecf32fb7bcab86da8d62",
        "title": "题龙王枯木堂",
        "author": "释德洪",
        "content": "异种灵苗着四方，谩将名字挂虚堂。\n道林可惜昏岚掩，枯木那知在处芳。\n韶石曾闻傲烟瘴，焦山今已饱风霜。\n阳陂且喜根株茂，雪裏花开烂熳香。",
        "dynasty": "宋",
        "collection_info": null
    },
    {
        "uuid": "6ede0fa100f5f4933c21c420b3c04c6f",
        "title": "送海印奭老住东林",
        "author": "释德洪",
        "content": "湘容岳色中秋后，古寺闲房小寝余。\n扫径箒粘新落叶，开窗风掩读残书。\n吹云又作他山去，种漆何时伴我居。\n洞上闲名犹在世，未应容易与人除。",
        "dynasty": "宋",
        "collection_info": null
    },
    {
        "uuid": "a3969ccc3e9249b8418c37225ecebb7b",
        "title": "余至清修别希一禅师津发如老媪扶女外车其义风可以起頽俗将发作此",
        "author": "释德洪",
        "content": "惊风急雨中秋后，回首长沙杳霭间。\n迎送初辞大藩府，逍遥来看小庐山。\n故人情义千钧重，行客生涯一叶闲。\n明日旅亭劳昼梦，孤峰标格不容攀。",
        "dynasty": "宋",
        "collection_info": null
    },
    {
        "uuid": "89d2e20c108f83ed1a0e1e758cc3d489",
        "title": "题压波阁",
        "author": "释德洪",
        "content": "雪玉在躬贤令尹，江山约束入宏规。\n惊波溅岸凭陵□，杰阁控云弹压之。\n雾敛尘清闲縦目，蜂争螘分想当时。\n邦人凖拟朱栏外，安着他年惠爱碑。",
        "dynasty": "宋",
        "collection_info": null
    },
    {
        "uuid": "d0e6dadd0d9926ca6e5228a09d79791f",
        "title": "次韵贾令尹题裴公亭",
        "author": "释德洪",
        "content": "独凭危栏眼力穷，当年胜践想遗风。\n歌喉云杪殷余韵，笑靥尊前发醉红。\n世相难逃朝夕改，山容不老古今同。\n议郎笔力回春色，摹写都藏画牒中。",
        "dynasty": "宋",
        "collection_info": null
    },
    {
        "uuid": "9f380024250aa43eff230540a1519077",
        "title": "余往汉上清修白鹿二老送至龙牙作此别之",
        "author": "释德洪",
        "content": "因法相逢亦一时，云泉所至共娱嬉。\n怪君追送不辞远，知我从来未有期。\n醖造离愁成独笑，欺凌秋色有新诗。\n阎浮掌上诃梨勒，去住休纒爱见悲。",
        "dynasty": "宋",
        "collection_info": null
    },
    {
        "uuid": "296c5acc7f4d071e1ef0c8e1c8e46cda",
        "title": "雪夜至明教寄王路分舍人",
        "author": "释德洪",
        "content": "雪夜山中还独宿，地垆深煗纸窗明。\n百年有限身今老，一枕无求梦自清。\n弟子分灯成保社，故人持节顿江城。\n瘴痾疏快诸缘浄，卧听摧檐泻竹声。",
        "dynasty": "宋",
        "collection_info": null
    },
    {
        "uuid": "2f8c32ef0232eb9c9fae3ef4d845477e",
        "title": "访双池老不遇其子觉先求诗为作此",
        "author": "释德洪",
        "content": "芒鞵竹杖快新晴，天迥游丝百尺轻。\n沃若柔桑连野绿，炯如白鸟照溪明。\n逢山有寺幽欣集，对客开轩午梦清。\n曦竟未回凭阁久，忽闻高柳子规声。",
        "dynasty": "宋",
        "collection_info": null
    },
    {
        "uuid": "e61cf50ae60668e11a2f1947a8fcd3a9",
        "title": "寂音泉",
        "author": "释德洪",
        "content": "水灵有源不知处，但见方沼供无穷。\n俯波下看远山色，卷雾忽惊清镜空。\n危亭快若望霜晓，江岸□□□阴风。\n宜呼此泉作檀越，岁致万斛无凶丰。",
        "dynasty": "宋",
        "collection_info": null
    },
    {
        "uuid": "1ef4317f646821b43a08b6f6ca3f607e",
        "title": "灯禅师出蜀住此山十年为作南食且约同住作此以赠",
        "author": "释德洪",
        "content": "少年出蜀今耆艾，十见襄阳浩荡春。\n山近京畿看愈好，食兼虏馔味尤真。\n君今避世成深隐，我欲移庵结近邻。\n相对无嫌太岑寂，待添明月作三人。",
        "dynasty": "宋",
        "collection_info": null
    },
    {
        "uuid": "f76b4ec0cd46d98514bf57b4043af3f1",
        "title": "襄州乱后逢端州依上人",
        "author": "释德洪",
        "content": "汉上相逢兵火后，苍颜华髪两摧頽。\n尘清雾敛闲身在，螘分蜂争一笑开。\n志捍丛林山剔卓，义规朋友玉崔嵬。\n瓦精决舌休皮相，曾见淄州古佛来。",
        "dynasty": "宋",
        "collection_info": null
    },
    {
        "uuid": "f9ae1df16adfbfaf5c591bcb748e95ae",
        "title": "和济之通判日夜怀祖颖诸公",
        "author": "释德洪",
        "content": "才高自是万夫望，语妙人疑锦绣肠。\n新事惊嗟入诗律，故交契阔付凄伤。\n开书想见湖山好，他日悬知夜语长。\n狱屋岂能埋宝剑，斗牛长觉射龙光。",
        "dynasty": "宋",
        "collection_info": null
    },
    {
        "uuid": "1fc044e42f43135e5a37f655a21ef501",
        "title": "送匀工人谒蔡州使君",
        "author": "释德洪",
        "content": "淮西气宇盖三军，绝似平原旧使君。\n今日孤城独坚守，疾风劲草昔传闻。\n龙蛇戏下唯呼姓，翰墨场中亦策勋。\n想见棠阴谈我处，笑持茗盌辩如云。",
        "dynasty": "宋",
        "collection_info": null
    },
    {
        "uuid": "57b028199f1591b548fef7598d033ac4",
        "title": "寄盛羣玉",
        "author": "释德洪",
        "content": "平生翰墨到精微，盛氏诸郎最白眉。\n气讦曾窥豪士赋，初交先和野僧诗。\n谩劳清梦思相识，那料孤踪晚见知。\n君看临危用心处，何殊晏子解骖时。",
        "dynasty": "宋",
        "collection_info": null
    },
    {
        "uuid": "4a491efb82156c3a4212f22ca7cf72ed",
        "title": "十二月十八夜大雪注莲经罢有僧来劝归庐山僧去作此",
        "author": "释德洪",
        "content": "烟凝生怕席帘开，快暖偏宜榾柮柴。\n夜久饥鼯嗅空案，梦惊斗虎堕层崖。\n优昙花偈余残纸，薝卜杯香自满斋。\n折脚铛安莫嫌稳，地偏人懒遂幽怀。",
        "dynasty": "宋",
        "collection_info": null
    },
    {
        "uuid": "eae5e3533764246dced92ab04f4c95d4",
        "title": "雪中",
        "author": "释德洪",
        "content": "势密连空若推下，随风起舞不容追。\n门闲走犬无深巷，树暗栖鸦有剩枝。\n旋拨地垆通宿火，却呵冻手写新诗。\n轩窗秀发惊清昼，万壑春归说向谁。",
        "dynasty": "宋",
        "collection_info": null
    },
    {
        "uuid": "d5ab60947622eda995ba7cfded32d90c",
        "title": "再会庄德祖大夫",
        "author": "释德洪",
        "content": "平昔才名似孟宗，暮年一钵并岩丛。\n交朋半在青云上，意气都消白眼中。\n庞老尚余灵照在，伯鸾应许孟光同。\n君看张柬之为相，不害荆州秃鬓翁。",
        "dynasty": "宋",
        "collection_info": null
    },
    {
        "uuid": "835dfe6d0b50ac1917ae963fe8c2000e",
        "title": "与蔡杨州",
        "author": "释德洪",
        "content": "五马东来数月间，十州人物帖然安。\n池边芳草新吟罢，楼外遥山昼卧看。\n铃阁蜡烟秋色晚，谯门铜漏夜声寒。\n虽然自是云林客，犹把风流作话端。",
        "dynasty": "宋",
        "collection_info": null
    },
    {
        "uuid": "212a5ce505a05a5006dd1097f3cd3a88",
        "title": "唐生能视手文乞诗戏赠之",
        "author": "释德洪",
        "content": "草芜门径过从少，那料秋来夜话同。\n屋漏移床时发笑，粥稠当饭巧于穷。\n我留痴绝传身后，君见平生似掌中。\n明日渡江应转首，数峰无语晚连空。",
        "dynasty": "宋",
        "collection_info": null
    },
    {
        "uuid": "7cd34526f4a1a96474cf0d79cd968508",
        "title": "赠麻城接待僧胜上人",
        "author": "释德洪",
        "content": "绿髪凋零白业增，住庵随分有规绳。\n为分一邑人家饭，普供十方云水僧。\n扫径客来圆笑靥，开轩云破露寒层。\n君看击桶金牛手，坐续山头柏子灯。",
        "dynasty": "宋",
        "collection_info": null
    },
    {
        "uuid": "aa57c1ad5dea5650d531015857dbe8f0",
        "title": "夏日同安示阿崇诸衲子",
        "author": "释德洪",
        "content": "老眼朅来惊节物，闲同诸子话江乡。\n试茶正要旋烘盏，煮饼且令深注汤。\n忽忆海山餐荔子，更思湘水劈莲房。\n夏休便可车轮去，菌蕈秋肥趁及尝。",
        "dynasty": "宋",
        "collection_info": null
    },
    {
        "uuid": "8f4b26017b3e77baf69908de3d14cc57",
        "title": "三月二十八日枣柏大士生辰六首  其一",
        "author": "释德洪",
        "content": "深观诸佛刹那际，三世十方无遁形。\n已尽凡情不颠倒，如除目翳自光明。\n意俱大地山河丧，心与空花梦幻生。\n垂手遇缘携法界，美髯跣足散衣行。",
        "dynasty": "宋",
        "collection_info": null
    },
    {
        "uuid": "bae0921d11a2658b1b59e83b49979bc1",
        "title": "三月二十八日枣柏大士生辰六首  其二",
        "author": "释德洪",
        "content": "二天给侍慈忍象，一虎槖经常寂光。\n意处世间离生灭，梦中尘刼浪遮藏。\n即真不必冠巾毁，绝染何妨枣柏尝。\n提起超情无比句，夜来山雨落花香。",
        "dynasty": "宋",
        "collection_info": null
    },
    {
        "uuid": "29332fb2c456815b50c823f311ab0969",
        "title": "三月二十八日枣柏大士生辰六首  其三",
        "author": "释德洪",
        "content": "青春径去不小住，天迥游丝增眼寒。\n想见手提大千界，翛然身现一毛端。\n若存情见智山隔，但断攀缘业海干。\n面目分明今日是，敢将枣柏荐盘餐。",
        "dynasty": "宋",
        "collection_info": null
    },
    {
        "uuid": "a3534b3ae33e77cb382a6b5e24f2692b",
        "title": "三月二十八日枣柏大士生辰六首  其四",
        "author": "释德洪",
        "content": "生死鹘崙无背面，摩挲把玩久嗟咨。\n悟明必藉戒定慧，随顺差成老病衰。\n净意即空良显决，色身对现出思惟。\n千烹万锻知恩德，敢忘摩尼在矿时。",
        "dynasty": "宋",
        "collection_info": null
    },
    {
        "uuid": "9cbf51d226208f5efeb7f61095f329ec",
        "title": "三月二十八日枣柏大士生辰六首  其五",
        "author": "释德洪",
        "content": "眼盖人寰捻美髯，年年相见晚春前。\n摸苏缘妄心俱尽，揩拭鲜陈念已圜。\n指下琴方纔发越，眉间毫相见无边。\n微尘劫海依今住，生死何劳较后先。",
        "dynasty": "宋",
        "collection_info": null
    },
    {
        "uuid": "c39dbe0ed8505ce78810f2b052134176",
        "title": "三月二十八日枣柏大士生辰六首  其六",
        "author": "释德洪",
        "content": "一刹那际入正受，互参三世妙难思。\n有情梦境依此住，无量劫海不移时。\n任运行藏难掩覆，随疑语默出思惟。\n大哉无比金刚句，世罕知之我独知。",
        "dynasty": "宋",
        "collection_info": null
    },
    {
        "uuid": "c1a7691d8af7df23dc4fe104e6c30248",
        "title": "十世观音生辰六月二十六日二首  其一",
        "author": "释德洪",
        "content": "十世为僧皆姓杨，死生游戏自隋唐。\n铁身自倒汝邪□，写字无为我道场。\n异迹着于无量寿，慈风不减普昭王。\n两川显化人皆识，今日全身不掩藏。",
        "dynasty": "宋",
        "collection_info": null
    },
    {
        "uuid": "ef69f960b5cf3082af8ba064d59f91b6",
        "title": "十世观音生辰六月二十六日二首  其二",
        "author": "释德洪",
        "content": "昙相禅师第二身，蝉联十世姓杨人。\n女兄慧辩成勍敌，弟子悲欣记夙因。\n解使邪迷知有佛，自呼名字凛如神。\n平生接物多方便，何似今朝一句亲。",
        "dynasty": "宋",
        "collection_info": null
    },
    {
        "uuid": "ccbe35714d0f5329e717abc8ff27dc74",
        "title": "蔡藏用生辰",
        "author": "释德洪",
        "content": "非烟云子酿新晴，争看麒麟堕地行。\n悉达已闻今日诞，优昙知復为谁荣。\n已惊久视方瞳碧，更觉藏年玉骨清。\n曾伴麻姑家法在，愿随风驭到蓬瀛。",
        "dynasty": "宋",
        "collection_info": null
    },
    {
        "uuid": "5d2d4413e3a2aa3bcbf7b8a44ea5210d",
        "title": "八月二十三日蔡元中生辰",
        "author": "释德洪",
        "content": "纔过中秋今几日，夜来海月上三更。\n梦魂传得天书至，窗户俱明廐马惊。\n骨相终当为国器，儿声初已识人英。\n明年庆节山中友，金屋怜君夜直清。",
        "dynasty": "宋",
        "collection_info": null
    },
    {
        "uuid": "944579063acd06d6f3dba4398b392f5f",
        "title": "刘彭年知县生辰",
        "author": "释德洪",
        "content": "清规懿德古难陪，秋尽民歌庆节来。\n瑞应草余双叶在，优昙花适一枝开。\n莺娇妙管传佳句，玉腻新粧献寿杯。\n慈母千龄何所愿，早看贤子践三台。",
        "dynasty": "宋",
        "collection_info": null
    },
    {
        "uuid": "f5cb96636adcc02f3a89c292d241dd44",
        "title": "中庐赵令生辰",
        "author": "释德洪",
        "content": "孟夏南风草木熏，民歌庆节喜传闻。\n今朝雪乙呈双瑞，后夜冰轮满九分。\n材业牛刀试小邑，家声天派落层云。\n吞舟岂久容涔足，禁殿论思政要君。",
        "dynasty": "宋",
        "collection_info": null
    },
    {
        "uuid": "0e08257b020942df6839a219e298b0cb",
        "title": "寄黄嗣深使君二首  其一",
        "author": "释德洪",
        "content": "江夏家声世所闻，无双千顷典刑存。\n肃严郡邑霜分晓，照映簪缨玉粹温。\n楼迥岘云供醉望，夜晴汉月洗吟魂。\n行将补衮调羮手，却执元圭侍至尊。",
        "dynasty": "宋",
        "collection_info": null
    },
    {
        "uuid": "2be2b405bc9b55063bca61b8320513f6",
        "title": "寄黄嗣深使君二首  其二",
        "author": "释德洪",
        "content": "身世浮云偶尚存，白衣苍狗与谁论。\n梦中不记金门宿，醉裏曾看玉海翻。\n尚有惊魂纒瘴雾，已甘华髪老江滨。\n枯荄欲藉阳和暖，催发新来雨露恩。",
        "dynasty": "宋",
        "collection_info": null
    },
    {
        "uuid": "7bc98d1b6a57371459ba619b2dbc108a",
        "title": "李道夫母挽辞",
        "author": "释德洪",
        "content": "缙绅家法想清规，平昔高风此一时。\n居约云山夫有道，客陪房杜子无疑。\n九原泪湿老莱袂，千字碑传幼妇词。\n他日欲寻贤母墓，北山松雨路人悲。",
        "dynasty": "宋",
        "collection_info": null
    },
    {
        "uuid": "ee3f3d8325624a1a50ea394e19120f42",
        "title": "邓循道父挽辞二首  其一",
        "author": "释德洪",
        "content": "苦冰洁蘗是行藏，一节无求老更刚。\n好在缙绅师俭德，尚余闾里说谦光。\n阴功隐秘天应录，遗训丁宁世共伤。\n勿谓不身尝报施，故应遗泽在诸郎。",
        "dynasty": "宋",
        "collection_info": null
    },
    {
        "uuid": "517497c84f36aa12c4578b4478da91f0",
        "title": "邓循道父挽辞二首  其二",
        "author": "释德洪",
        "content": "一生纯德无遗恨，千字埋名有逸辞。\n墓隧嫩泉谁种玉，书斋子砚自生芝。\n音容已作终天痛，岁月真成罔极悲。\n拥鼻功名知不免，空将泪眼看风枝。",
        "dynasty": "宋",
        "collection_info": null
    },
    {
        "uuid": "720071107f6adb0defd6d42e43a9af7e",
        "title": "代人上李龙图并廉使致语十首  其一",
        "author": "释德洪",
        "content": "射圃闲亭酒半醺，手柔弓燥气超羣。\n已惊百步穿杨綵，会看双鵰落塞云。\n且集旌旗森画戟，未输文字饮金樽。\n治朝文武须兼用，万寿称觞祝至尊。",
        "dynasty": "宋",
        "collection_info": null
    },
    {
        "uuid": "947e3ce3f27cb80efbba9fb7a44532f6",
        "title": "代人上李龙图并廉使致语十首  其二",
        "author": "释德洪",
        "content": "太平无象乐年丰，况值疆埸久已空。\n宾主献酬成雅集，江山谈笑助清风。\n良辰美景开金斝，缓带轻裘控角弓。\n鼙鼓急催齐指目，大侯的处中飞鸿。",
        "dynasty": "宋",
        "collection_info": null
    },
    {
        "uuid": "269ce2d5e94cdb5d936c8d6f8863b360",
        "title": "代人上李龙图并廉使致语十首  其三",
        "author": "释德洪",
        "content": "雨后园林花木新，传闻千骑出城闉。\n异能未中侯中鹄，佳气先浮盏面春。\n画鼓绣鞾筵奏曲，红粧细马地无尘。\n长沙万古民争说，宾主人英伎绝伦。",
        "dynasty": "宋",
        "collection_info": null
    },
    {
        "uuid": "8c57378622347f901a826dde532eec22",
        "title": "代人上李龙图并廉使致语十首  其四",
        "author": "释德洪",
        "content": "闻道长沙贤太守，漆瞳玉頬照衡湘。\n讼庭散后宾朋集，民瘼苏来礼乐昌。\n且展绮筵陪胜饯，何须檀板闹红籹。\n晓无探骑？边檄，愿献君王万寿觞。",
        "dynasty": "宋",
        "collection_info": null
    },
    {
        "uuid": "958861b8e4e4d7203f2c5d6a823f9ad8",
        "title": "代人上李龙图并廉使致语十首  其五",
        "author": "释德洪",
        "content": "细柳成阴花满径，晚来钲鼓导朱轮。\n河东鸑鷟三英杰，天上麒麟两俊人。\n闲裏笑谈清似玉，杯中贤圣韵如春。\n引弓一箭惊穿札，堵立懽声快吏民。",
        "dynasty": "宋",
        "collection_info": null
    },
    {
        "uuid": "ebbd500e77b68dc62e392d7115ab3e59",
        "title": "代人上李龙图并廉使致语十首  其六",
        "author": "释德洪",
        "content": "绣衣天使志澄清，五马贤侯见典刑。\n公退钲声闻射圃，日高槐影覆闲庭。\n共看酒蚁浮琼斝，不废花轮遶画屏。\n银烛红纱侵夜色，醉归明月淡疏星。",
        "dynasty": "宋",
        "collection_info": null
    },
    {
        "uuid": "0bc82e75ab30b859f4dcaa3212bc366b",
        "title": "代人上李龙图并廉使致语十首  其七",
        "author": "释德洪",
        "content": "陇西家世到仍云，许国清忠盖代闻。\n有道风流贤太守，无双才气旧将军。\n整弦使者情和易，承附诸郎艺逸群。\n便好画图收拾取，要传盛事满湘滨。",
        "dynasty": "宋",
        "collection_info": null
    },
    {
        "uuid": "5da560d8ef10380b42413b5d76aa9eee",
        "title": "代人上李龙图并廉使致语十首  其八",
        "author": "释德洪",
        "content": "如云旌骑照湘江，千里农桑楚大邦。\n中鹄才高今有武，射鵰伎巧古无双。\n锦袍雅称黄金带，琼液尤宜白玉霜。\n笑挽雕弓如满月，万人惊慑已心降。",
        "dynasty": "宋",
        "collection_info": null
    }
]