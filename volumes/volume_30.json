[
    {
        "title": "潭州四通馆题梁",
        "author": "无名氏",
        "content": "蜗角名，蝇头利。\n老天术何巧，以此役斯世。\n昨日一替死，今日一替生。\n暗裏换人人不悟，门前每日见人行。",
        "dynasty": "宋",
        "collection_info": null
    },
    {
        "title": "题贵池驿壁",
        "author": "无名氏",
        "content": "昨日雨，今朝晴。\n前月小，后月大。\n君欲问百年，百年如此过。\n孰为辱，孰为荣。\n何者福，何者祸。\n山中多白云，莫教脚一蹉。",
        "dynasty": "宋",
        "collection_info": null
    },
    {
        "title": "过莹公房",
        "author": "沈规",
        "content": "悟得楞伽理，尘函久不开。\n游丝莹定石，驯雀下生台。\n境寂从朝暮，心空了去来。\n行看旧庭柏，自说少时栽。",
        "dynasty": "宋",
        "collection_info": null
    },
    {
        "title": "九月一日",
        "author": "沈规",
        "content": "门外行蹊落叶遮，西风寒入野人家。\n重阳日近秋光足，开遍闲庭帝女花。",
        "dynasty": "宋",
        "collection_info": null
    },
    {
        "title": "舟回练塘",
        "author": "蒋恢",
        "content": "柁转秋塘逈，寒光彻万寻。\n叶声风外急，吟思雨中深。\n白髪存公道，青山适素心。\n疏钟何处起，暝色正沈沈。",
        "dynasty": "宋",
        "collection_info": null
    },
    {
        "title": "野色",
        "author": "蒋恢",
        "content": "幽事每堪娱，秋深晚霁初。\n帆分江影破，风勒鸟行疏。\n山色美无度，稻花香可书。\n逍遥今夕意，未厌短辕车。",
        "dynasty": "宋",
        "collection_info": null
    },
    {
        "title": "三月晦日偶成",
        "author": "蒋恢",
        "content": "一年芳信雨消磨，负此吟怀奈若何。\n倚槛忽惊新绿暗，扫轩更惜落红多。\n春归惟有时禽觉，睡足从渠日影蹉。\n闲裏工夫闲受用，惜无闲客肯相过。",
        "dynasty": "宋",
        "collection_info": null
    },
    {
        "title": "行山",
        "author": "蒋恢",
        "content": "六尺枯筇度远岑，野花啼鸟助清吟。\n云低似觉天根近，磵远因知地脉深。\n阅世岂容无正眼，穷源须要识初心。\n春寒局促良堪厌，一笑阳和破积阴。",
        "dynasty": "宋",
        "collection_info": null
    },
    {
        "title": "甲辰腊日遣兴",
        "author": "蒋恢",
        "content": "腊裏春前日日阴，西畴弥觉水云深。\n梅边句好无人觅，竹外烟轻有鸟吟。\n发兴合穷千里目，着书聊寄百年心。\n翻云覆雨谁能问，纳纳干坤古復今。",
        "dynasty": "宋",
        "collection_info": null
    },
    {
        "title": "秋夜读书",
        "author": "蒋恢",
        "content": "白纻乌纱不耐凉，晚风吹月上莓墙。\n旧书重读添新味，二尺檠边夜正长。",
        "dynasty": "宋",
        "collection_info": null
    },
    {
        "title": "秋吟",
        "author": "蒋恢",
        "content": "落叶纷纷捲地来，手持六角障黄埃。\n何人真解知秋意，与上凌虚百尺台。",
        "dynasty": "宋",
        "collection_info": null
    },
    {
        "title": "重午",
        "author": "蒋恢",
        "content": "逝水光阴不肯停，又从菰黍重寻盟。\n平生不学采莲曲，只读离骚配酒兵。",
        "dynasty": "宋",
        "collection_info": null
    },
    {
        "title": "睡起",
        "author": "蒋恢",
        "content": "幽鸟无言啄落花，风吹榆荚打窗纱。\n先生酒醒绿阴裏，笑听蜂儿报晚衙。",
        "dynasty": "宋",
        "collection_info": null
    },
    {
        "title": "独客",
        "author": "蒋华子",
        "content": "独客秋江上，萧萧髪欲华。\n终风撼红树，甚雨老黄花。\n丘壠应无恙，音书不到家。\n眠孤怨遥夜，归梦遶鸥沙。",
        "dynasty": "宋",
        "collection_info": null
    },
    {
        "title": "题孙得休居室",
        "author": "蒋华子",
        "content": "住世百来年，童颜只俨然。\n道心丹竈外，诗趣笔床边。\n瓮牖清虚府，盆池小有天。\n云关谁剥啄，端是问神仙。",
        "dynasty": "宋",
        "collection_info": null
    },
    {
        "title": "笋",
        "author": "蒋华子",
        "content": "头角崭崭露，江南四月时。\n定应孤竹子，未脱老莱衣。\n怒长搘苔石，旁行过棘篱。\n不来能几日，渐学翠鸾飞。",
        "dynasty": "宋",
        "collection_info": null
    },
    {
        "title": "春晚谣",
        "author": "蒋华子",
        "content": "汀洲三月杨花飞，河鲀出水江鲚肥。\n雨声翻作断肠曲，薄寒恋恋轻罗衣。\n新愁压眉双碧聚，作意挽春春不住。\n无情恨杀蜀帝魂，不劝归来劝归去。",
        "dynasty": "宋",
        "collection_info": null
    },
    {
        "title": "题钓台",
        "author": "何宗斗",
        "content": "贫赋渔蓑却耐交，故人牵率政徒劳。\n十分拂袖归来是，何似当时莫去高。",
        "dynasty": "宋",
        "collection_info": null
    },
    {
        "title": "喜逢灵江赟禅师",
        "author": "江朝卿",
        "content": "两世吟边友，分携二纪余。\n独怜身老去，及见顶圆初。\n閒昼烹茶数，炎天入定疏。\n久依莲社泊，晤语胜邻居。\n括州尊宿后，学业贯儒缁。\n自说先师笔，曾抄谬客诗。\n石蒲抽水上，树蔓与云垂。\n何处风埃滚，无营不用知。",
        "dynasty": "宋",
        "collection_info": null
    },
    {
        "title": "画不如亭",
        "author": "朱诜",
        "content": "环遶皆山远胜滁，地无炎瘴气清虚。\n十亭留咏夸前辈，八景搜奇出故墟。\n拍岸惊涛通海道，插天峭壁壮侯居。\n烟云变态无穷极，百幅生绡画不如。",
        "dynasty": "宋",
        "collection_info": null
    },
    {
        "title": "丁巳春劝农",
        "author": "朱诜",
        "content": "劝农小队出东禅，春事平分花柳天。\n乱石藏云苍玉洞，小溪流水紫{艹缥}田。\n农忙处处扶犁雨，社近家家煮酒烟。\n野兴未厌归兴促，公余犹拟一横鞭。",
        "dynasty": "宋",
        "collection_info": null
    },
    {
        "title": "春归二绝和高希远韵  其一",
        "author": "萧炎",
        "content": "晴窗如暝树云遮，红紫成埃减陌车。\n不信春归无绾繫，尚存一架木香花。",
        "dynasty": "宋",
        "collection_info": null
    },
    {
        "title": "春归二绝和高希远韵  其二",
        "author": "萧炎",
        "content": "厨供樱笋上春盘，把酒留春少住难。\n祇是檐花前夜雨，明朝便作酿梅看。",
        "dynasty": "宋",
        "collection_info": null
    },
    {
        "title": "春愁",
        "author": "张元道",
        "content": "烟翠饱青实，雨红黏绿苔。\n杨花随梦去，鶑语唤愁来。\n吟事春三月，风光酒一杯。\n芳心久消歇，已作蕙炉灰。",
        "dynasty": "宋",
        "collection_info": null
    },
    {
        "title": "摇落",
        "author": "张元道",
        "content": "摇落梧桐恨，哀吟络纬愁。\n星河横静夜，天地入新秋。\n冉冉岁云迈，滔滔江自流。\n惊风和雁影，吹梦过南楼。",
        "dynasty": "宋",
        "collection_info": null
    },
    {
        "title": "不如归去",
        "author": "张元道",
        "content": "岷峨路远万重云，锦水繁华一聚尘。\n帝子但知归去好，故家城阙已他人。",
        "dynasty": "宋",
        "collection_info": null
    },
    {
        "title": "春深见雁",
        "author": "张元道",
        "content": "杜若生洲荻已芽，随阳片影向天涯。\n如今不用思归去，江北江南是一家。",
        "dynasty": "宋",
        "collection_info": null
    },
    {
        "title": "秋意",
        "author": "张元道",
        "content": "古铎摇风语夜凉，露漙莎径咽寒螀。\n更长展转难成寐，拟问希夷觅睡方。",
        "dynasty": "宋",
        "collection_info": null
    },
    {
        "title": "洛阳桥观水",
        "author": "朱正中",
        "content": "点点风帆底处还，似无似有海门山。\n白鸥却怕潮头恶，闲卧汀花野草间。",
        "dynasty": "宋",
        "collection_info": null
    },
    {
        "title": "题芜湖梦日亭",
        "author": "无名氏",
        "content": "楼船犀甲下荆州，蜂目将军驻碧油。\n虎帐觉来惊日堕，龙媒嘶去逐星流。\n姦萌问鼎终何在，计落遗鞭始可羞。\n幽草乱花荒故垒，无人能作晋春秋。",
        "dynasty": "宋",
        "collection_info": null
    },
    {
        "title": "立春寄梅坛杨逸老",
        "author": "范太中",
        "content": "仕路蹉跎又见春，区区深厌走红尘。\n未能解脱无穷事，长忆逍遥自在人。\n瓦缶汲泉朝灌药，羽衣蒙露夜朝真。\n洒然物外清虚境，呼吸淳元养气神。",
        "dynasty": "宋",
        "collection_info": null
    },
    {
        "title": "游梅坛有感",
        "author": "吴季先",
        "content": "小立仙坛挹斗箕，着身高处觉天低。\n南昌吏隠清风在，唤醒时人局面迷。",
        "dynasty": "宋",
        "collection_info": null
    },
    {
        "title": "赓梅山壁间韵",
        "author": "邓梦杰",
        "content": "愧我身名堕褐冠，无因安得到仙坛。\n子真虽隠名难隠，万古高风凛凛寒。",
        "dynasty": "宋",
        "collection_info": null
    },
    {
        "title": "宿梅仙坛",
        "author": "张广汉",
        "content": "夜宿梅坛境，山寒万籁空。\n无才供吏隠，有梦忆仙翁。\n石齿含残雪，松髯奋急风。\n竈烟如可舐，跨鹤问鸿蒙。",
        "dynasty": "宋",
        "collection_info": null
    },
    {
        "title": "题梅坛  其一",
        "author": "张异",
        "content": "上疏归来日已西，山中旋制薜萝衣。\n谋身岂为金丹秘，去国应知火祚移。\n风露满林蝉几蜕，松杉遶屋鹤孤飞。\n瓣香仆仆非公愿，自有忠诚天地知。",
        "dynasty": "宋",
        "collection_info": null
    },
    {
        "title": "题梅坛  其二",
        "author": "张异",
        "content": "古树枯藤知几年，衣冠来此岂徒然。\n波涛平地难回首，风雨深山且熟眠。\n吾道有灵终用世，此心无愧可通天。\n功名分定从吾好，未许驱驰效执鞭。",
        "dynasty": "宋",
        "collection_info": null
    },
    {
        "title": "题梅坛",
        "author": "钟訧",
        "content": "万松护岭与天齐，中有真人旧隠栖。\n井冷尚留丹汞暖，坛高近拜斗星低。\n回思汉室成惆怅，浪费今人为品题。\n我欲从之无路去，同昇不似许仙鸡。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "钟訧",
        "content": "我匪悦云云悦我，云兮与我一无心。\n知君只爱云中隠，不肯出山无处寻。",
        "dynasty": "宋",
        "collection_info": null
    },
    {
        "title": "题梅仙坛",
        "author": "刘霆午",
        "content": "吏隠清风几百年，长松修竹满坛前。\n汉皇若听三书谏，未必先生便肯仙。",
        "dynasty": "宋",
        "collection_info": null
    },
    {
        "title": "题梅坛",
        "author": "刘霆午",
        "content": "火德中微否未倾，朝阳一疏凤先鸣。\n如公忠论能旋听，彼莽姦谋未可成。\n万古仙名香宇宙，几人遗臭腐公卿。\n至今风吼松声怒，似为先生诉不平。",
        "dynasty": "宋",
        "collection_info": null
    },
    {
        "title": "题梅山  其一",
        "author": "范仁仲",
        "content": "袖凛摧姦剑拂霜，奈何不报疏三章。\n南昌一尉孤忠日，西汉诸王百沸汤。\n便觅赤松为伴去，何求青史把名扬。\n想疑九转丹成后，愤吐精衷诉玉皇。",
        "dynasty": "宋",
        "collection_info": null
    },
    {
        "title": "题梅山  其二",
        "author": "范仁仲",
        "content": "说到神仙事渺茫，寿春亘古此灵场。\n松边白隠千年鹤，岭外红拖几夕阳。\n霞驭月寒时弄影，斗坛风冷夜闻香。\n先生不必真人号，自与干坤共久长。",
        "dynasty": "宋",
        "collection_info": null
    },
    {
        "title": "乙卯祷雨梅坛",
        "author": "严椿龄",
        "content": "大隠清名格帝阍，真人新宠粲王言。\n南昌补吏官虽小，北极通班道更尊。\n谏疏不容强汉室，仙风聊復傲吴门。\n我来物色朝元处，山绕星坛水绕村。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "崔次周",
        "content": "仙人好楼居，天上多琼楼。\n祥氛结紫炁，磅礴常周流。\n道人仙之裔，居然梅山头。\n山头耸百尺，日与云从游。\n静默观内景，缭绕云气浮。\n轩豁挹西爽，天净云影收。\n倚栏畅吟情，笔砚云烟稠。\n领客谭又玄，满吸云腴瓯。\n不用分半间，盘结任相缪。\n怡然自可悦，澹然亦何求。\n悦则动静随，呼吸听去留。\n我欲乘之叩太虚，相与上下追仙斿。\n鞭鸾笞凤汗漫去，下视八表挥斥凌九州。",
        "dynasty": "宋",
        "collection_info": null
    },
    {
        "title": "题梅坛",
        "author": "胡发",
        "content": "忠肝一点炳如月，世事难将道眼看。\n驾取云軿昇斗府，惟遗岩壑拱仙坛。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "胡宏子",
        "content": "世人之所悦，多在纷华间。\n毛仙得趣处，白云满青山。\n飞楼俯空旷，登眺长怡颜。\n迹与云俱高，心与云俱闲。\n八极梅真人，乘云相往还。\n我亦懒出岫，时归坐云关。\n清吟抱幽独，何当共凭栏。",
        "dynasty": "宋",
        "collection_info": null
    },
    {
        "title": "题梅坛",
        "author": "王伯范",
        "content": "朝喑仗马夕笺天，汉事于今已几年。\n一片孤忠应尚在，定须耿耿斗牛边。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "罗永之",
        "content": "曾读杨诗识懒云，只今云悦即云孙。\n龙无怒色常归匣，鹤有懽颜独守门。\n春态乐寻吟客伴，心闲喜共野人言。\n要知出岫晴方好，楼外蒙蒙烟雨昏。",
        "dynasty": "宋",
        "collection_info": null
    },
    {
        "title": "题梅山云悦楼",
        "author": "李君式",
        "content": "无心出岫道人闲，身在虚无缥渺閒。\n可惜云霓人在望，捲将云雨入梅山。",
        "dynasty": "宋",
        "collection_info": null
    },
    {
        "title": "题梅山",
        "author": "薛修竹",
        "content": "薜荔坛高秋十分，汉时笙鹤杳无闻。\n平明一觉西风梦，吹落人间半是云。",
        "dynasty": "宋",
        "collection_info": null
    },
    {
        "title": "题梅坛",
        "author": "曹仙家",
        "content": "汉代梅君此炼丹，古坛翠駮藓花斑。\n目穷鸟道青天远，榻转松阴白日闲。\n烟隔楼台分象外，风吹钟磬落人间。\n不知乘诏冲昇后，几度飞鸾到旧山。",
        "dynasty": "宋",
        "collection_info": null
    },
    {
        "title": "赠邹葆光道士",
        "author": "曹仙家",
        "content": "罗浮道士真仙子，跃出樊笼求不死。\n冰壶皎洁水鑑清，洞然表裏无尘滓。\n叱咤雷霆发指端，馘邪役鬼篆飞丹。\n朝吞露气松窗暖，夜礼星辰玉简寒。\n琴心和雅胎仙舞，屏绝淫哇追太古。\n幽韵萧深海岛风，余音缭绕江天雨。\n真居僻在海南边，溪上帘栊洞裏天。\n灵凤九苞飞槛外，珍禽五色舞花前。\n金丝岛露紫河车，青霓跨岭铁桥斜。\n罗浮自古神仙宅，万里来寻况是家。\n我昔闺中方幼穉，当年曾览罗浮记。\n形质虽拘一室间，精魂已出千山外。\n如今亲见罗浮人，疑是朱明降上真。\n剑气袖携三尺水，霞浆杖挂一壶春。\n松姿鹤步何萧散，风调飘飘惊俗眼。\n吾师出处任高情，止则止兮行则行。\n富有溪山宁愿利，贵怀道义不干名。\n我今寄迹都城裏，门外喧喧那入耳。\n上床布被日高眠，不为公来不能起。\n问公去速来何迟，得接高谈几许时。\n白云偶向帝乡过，去住无踪安可期。\n我亦韶华断羁绁，何异飘蓬与翻叶。\n相逢邂逅即开颜，礼乐何曾为吾设。\n志同笙磬合宫商，道乖肝胆成胡越。\n相近未必常往还，相遥未必长离别。\n翩然孤鹤又南征，寄语石楼好风月。",
        "dynasty": "宋",
        "collection_info": null
    },
    {
        "title": "西阁",
        "author": "释志文",
        "content": "杨柳蒹葭覆水滨，徘徊南望倚阑频。\n年光似鸟翩翩过，世事如棋局局新。\n岚积远山秋气象，月生高阁夜精神。\n惊飞一阵鳬鹥起，莲叶舟中把钓人。",
        "dynasty": "宋",
        "collection_info": null
    },
    {
        "title": "大涤山",
        "author": "白元鉴",
        "content": "天坛绝顶山，彷佛翠微间。\n迹久苔纹碎，云根古木閒。\n丹成人已去，鹤驾未曾还。\n犹有箫吹响，时时下旧山。",
        "dynasty": "宋",
        "collection_info": null
    },
    {
        "title": "大涤洞",
        "author": "白元鉴",
        "content": "灵山实秀德，仙圣杳难亲。\n水溜空沿石，云扃不见人。\n川原世上异，日月洞中春。\n欲出虚无境，应修有待身。",
        "dynasty": "宋",
        "collection_info": null
    },
    {
        "title": "江湖伟观",
        "author": "范希禹",
        "content": "望断菰蒲烟水乡，凭高不尽意苍茫。\n神州北去山川远，王气南来天地长。\n晴见白云归竺国，夜看红日上扶桑。\n游人自拥笙歌醉，谁为梅花酹一觞。",
        "dynasty": "宋",
        "collection_info": null
    },
    {
        "title": "双溪驿",
        "author": "翁世修",
        "content": "明月不随双派去，白云长为数峰留。\n夜窗星火归渔艇，晓槛晴岚映市桥。",
        "dynasty": "宋",
        "collection_info": null
    },
    {
        "title": "题宝山广严院",
        "author": "释善建",
        "content": "垂手红尘古所难，近天尺五启禅关。\n玉绳低转檐楹外，宫漏微传几席间。\n云响度声何处笛，翠棱当户越州山。\n梦回露滴松梢冷，月在三茅万境閒。",
        "dynasty": "宋",
        "collection_info": null
    },
    {
        "title": "升香林洞",
        "author": "黄初庵",
        "content": "日射岩扉晓雾开，杖藜拄石破苍苔。\n一双蛱蝶随人去，知是香林洞裏来。",
        "dynasty": "宋",
        "collection_info": null
    },
    {
        "title": "题灵鹫寺",
        "author": "黄初庵",
        "content": "屋畔危岑耸佛青，客归僧定掩云扃。\n洞猿窣窣循墙过，几上偷翻贝叶经。",
        "dynasty": "宋",
        "collection_info": null
    },
    {
        "title": "题安隠院曲竹",
        "author": "林次麟",
        "content": "直节棱棱是此君，耳孙却以曲为名。\n首阳山下知难种，祇可斜封向管城。",
        "dynasty": "宋",
        "collection_info": null
    },
    {
        "title": "六和塔",
        "author": "何宋英",
        "content": "吴国山迎越国山，江流吴越两山间。\n两山相对各无语，江自奔波山自閒。\n风帆烟棹知多少，东去西来何日了。\n江潮淘尽古今人，只有青山长不老。",
        "dynasty": "宋",
        "collection_info": null
    },
    {
        "title": "福胜院",
        "author": "赵仲藏",
        "content": "千骑踏清霜，东游古道场。\n云笼山骨秀，风引水声长。\n晓日依稀暖，寒花取次香。\n后随吹管急，空谷答宫商。",
        "dynasty": "宋",
        "collection_info": null
    },
    {
        "title": "题碧沼",
        "author": "裴极",
        "content": "一沼光涵四座寒，夕阳回首更凭栏。\n凭师早把香莲种，他日期来结社看。",
        "dynasty": "宋",
        "collection_info": null
    },
    {
        "title": "题章诩静观堂",
        "author": "李达可",
        "content": "君不见通都荡荡开九逵，肩摩毂击人争驰。\n危楼百尺独高卧，下看胶扰无休时。\n又不见沧江茫茫与天远，轻舟出没风涛险。\n此时着身平地人，遥怜棹夫惊破胆。\n静中有味知者希，红尘拔脚与世违。\n世人颠倒堕醉梦，我独坐照全天机。\n荣名弗羡计非拙，浮利勿争痴更绝。\n骋巧不若拙有余，役智何如痴且愚。\n高堂悬镜收赴影，对此令人发深省。",
        "dynasty": "宋",
        "collection_info": null
    },
    {
        "title": "首夏静观堂书怀",
        "author": "章诩",
        "content": "杖策下层岭，来憩云外庄。\n檐低绕颓垣，澹泊在一堂。\n山高户牖虚，风清长夏凉。\n翳翳动林影，潋潋浮溪光。\n心远与世隔，独有文史香。\n汲井资嚥漱，莳药助体强。\n园中橘为奴，沼内芰堪裳。\n苍官青不老，篱下明秋芳。\n陶情在庶物，养性归琴觞。\n矫首起遐观，是中有濠梁。",
        "dynasty": "宋",
        "collection_info": null
    },
    {
        "title": "闺怨",
        "author": "无名氏",
        "content": "有约未归蚕结局，小轩空度牡丹春。\n夜来拣尽鸳鸯茧，留织春衫寄远人。",
        "dynasty": "宋",
        "collection_info": null
    },
    {
        "title": "沧浪咏",
        "author": "胡理",
        "content": "昔闻沧浪亭，未濯沧浪水。\n先贤渺遗迹，壮观一何侈。\n飞桥跨木末，巨浸折胡垒。\n糟床行万瓮，缭墙周数里。\n废兴固在天，庶用观物理。\n缅怀嘉佑世，周道平如砥。\n相君贤相君，子美东南美。\n如何一网尽，祸岂在故纸。\n青蝇变白黑，作俑兹焉始。\n所存醉翁文，垂耀信百世。\n无忘角弓咏，嘉树犹仰止。\n同来二三子，感叹咸坐起。\n缥瓷酹新汲，毁誉均一洗。\n忽逢醒狂翁，一别垂二纪。\n隽哉老益壮，论事方切齿。\n我欲裂绛幔，推着明光裏。\n安得上天风，吹落君王耳。",
        "dynasty": "宋",
        "collection_info": null
    },
    {
        "title": "句",
        "author": "释道川",
        "content": "我有一条铁楖𣗖，纵横妙用无人识。\n临行拨转上头关，轰起一声春霹雳。",
        "dynasty": "宋",
        "collection_info": null
    },
    {
        "title": "句",
        "author": "刘浩",
        "content": "此中不醉又如何。",
        "dynasty": "宋",
        "collection_info": null
    },
    {
        "title": "丈亭馆",
        "author": "释义铦",
        "content": "青山历历映江流，半是明州半越州。\n亭下寒潮亭上客，不知来往几时休。",
        "dynasty": "宋",
        "collection_info": null
    },
    {
        "title": "句  其一",
        "author": "释义铦",
        "content": "采石浪寒青冢暗。",
        "dynasty": "宋",
        "collection_info": null
    },
    {
        "title": "句  其二",
        "author": "释义铦",
        "content": "无热天中第一仙。",
        "dynasty": "宋",
        "collection_info": null
    },
    {
        "title": "句  其三",
        "author": "释义铦",
        "content": "风标高古汉唐无。",
        "dynasty": "宋",
        "collection_info": null
    },
    {
        "title": "句  其四",
        "author": "释义铦",
        "content": "冰霜过了翩然去。",
        "dynasty": "宋",
        "collection_info": null
    },
    {
        "title": "句  其五",
        "author": "释义铦",
        "content": "平生一点调元意。",
        "dynasty": "宋",
        "collection_info": null
    },
    {
        "title": "孟享仰瞻圣驾",
        "author": "释必万",
        "content": "轻尘不动马蹄催，警跸声中圣辇来。\n汉代威仪周礼乐，太平天子拜香回。",
        "dynasty": "宋",
        "collection_info": null
    },
    {
        "title": "别众",
        "author": "云峰德师",
        "content": "澹然无累水云僧，去住分明叶样轻。\n十字街头休作梦，五湖依旧一枝藤。",
        "dynasty": "宋",
        "collection_info": null
    },
    {
        "title": "绝句",
        "author": "沈清友",
        "content": "昨天移棹泊垂虹，闲倚篷窗问钓翁。\n为底鲈鱼低价卖，年来朝市怕秋风。",
        "dynasty": "宋",
        "collection_info": null
    },
    {
        "title": "句  其一",
        "author": "沈清友",
        "content": "起家红蓼岸，传世绿簑衣。",
        "dynasty": "宋",
        "collection_info": null
    },
    {
        "title": "句  其二",
        "author": "沈清友",
        "content": "自便牛背稳，却笑马蹄忙。",
        "dynasty": "宋",
        "collection_info": null
    },
    {
        "title": "归去词",
        "author": "王仲素",
        "content": "种松雨濯髪，折笋春堕指。\n长啸归去来，沧江一天水。",
        "dynasty": "宋",
        "collection_info": null
    },
    {
        "title": "散策",
        "author": "何天定",
        "content": "孤坐忽不乐，出门聊散行。\n溪喧乱人语，树偃碍农耕。\n雨径莓苔积，阳陂草木明。\n道逢九十老，相对话承平。",
        "dynasty": "宋",
        "collection_info": null
    },
    {
        "title": "西窗",
        "author": "王曼之",
        "content": "西窗枕寒池，池边老松树。\n渴猿下偷泉，见影忽惊去。",
        "dynasty": "宋",
        "collection_info": null
    },
    {
        "title": "春日郊行",
        "author": "王曼之",
        "content": "出门逢柳色，忽过野桥西。\n坐石看潮长，隔花闻鸟啼。\n地随芳草尽，树与夕阳齐。\n不是桃源路，行人亦自迷。",
        "dynasty": "宋",
        "collection_info": null
    },
    {
        "title": "年年",
        "author": "范协",
        "content": "年年如燕一还家，又访幽居过水涯。\n风雨满城春欲暮，山中犹有碧桃花。",
        "dynasty": "宋",
        "collection_info": null
    },
    {
        "title": "访隠者不遇",
        "author": "吴子文",
        "content": "道人入山访道人，山深俗朴鸡犬驯。\n道人不见道人去，𣰦毵草木无边春。",
        "dynasty": "宋",
        "collection_info": null
    },
    {
        "title": "采菊",
        "author": "韩竹坡",
        "content": "撷我百结衣，为君采东篱。\n半日不盈掬，明朝还满枝。\n悠然何处是，千古正如斯。",
        "dynasty": "宋",
        "collection_info": null
    },
    {
        "title": "美人",
        "author": "沈云卿",
        "content": "十三学绣傍金窗，十六梳头压大拜。\n色比昭阳人第一，才同江夏士无双。",
        "dynasty": "宋",
        "collection_info": null
    },
    {
        "title": "省试中式记梦",
        "author": "于观文",
        "content": "东堂令史报来时，仙桂云攀第九枝。\n乍听言音犹似梦，却思公道即无疑。\n寒门仿佛春将到，幽径朦胧月渐移。\n残漏声中鞭马去，纻袍重戴已相随。",
        "dynasty": "宋",
        "collection_info": null
    },
    {
        "title": "龙驹谣贺徐景醇生子",
        "author": "刘石庵",
        "content": "白虹流光横太虚，蚌胎迸出明月珠。\n紫瞳照席秋掣电，渥漥突出苍龙驹。\n前年得子瘦如竹，失马未必不为福。\n今年得子燕颔丰，会看万里飞食肉。\n徐君髪白颜且酡，晚而得子未足多。\n明年为君招取杜陵老，来作徐卿二子歌。",
        "dynasty": "宋",
        "collection_info": null
    },
    {
        "title": "十月  其一",
        "author": "叶巽斋",
        "content": "维此十月，岁聿云暮。\n惟月之良，是谓盈数。\n阴极于坎，阳比于子。\n阴阳消长，否泰攸寓。\n亶生哲人，盛世基柱。\n文章机略，册府武库。\n承明厌居，雄藩外护。\n吏畏民爱，颂声载路。",
        "dynasty": "宋",
        "collection_info": null
    },
    {
        "title": "十月  其二",
        "author": "叶巽斋",
        "content": "维此十月，稼穑孔实。\n黍稷稻粱，糜芑秠秬。\n取陈食农，遗秉伊妇。\n室家胥庆，小大餍饫。\n我公之德，穑宝是似。\n为国珍粱，馨香荐祀。",
        "dynasty": "宋",
        "collection_info": null
    },
    {
        "title": "十月  其三",
        "author": "叶巽斋",
        "content": "维此十月，可爱其日。\n光华朝升，融温晏布。\n熙熙小春，物态和豫。\n清明在中，靡翳靡雾。\n我公之政，莫不休燠。\n衣服其和，悦我黎庶。",
        "dynasty": "宋",
        "collection_info": null
    },
    {
        "title": "十月  其四",
        "author": "叶巽斋",
        "content": "维此十月，新霜始降。\n寒不折胶，冻不凝冱。\n凛然严师，少而慈父。\n戒示坚冰，衣裘蚤具。\n我公之威，伊教匪怒。\n不竞不絿，无怨无恶。",
        "dynasty": "宋",
        "collection_info": null
    },
    {
        "title": "十月  其五",
        "author": "叶巽斋",
        "content": "维此十月，物宝全富。\n雪梅在岭，霜菊盈圃。\n梧竹之高，椿松之固。\n剩馥郁芬，古根盘踞。\n我公之寿，此未足谕。\n峻峙精神，蜀江庐阜。",
        "dynasty": "宋",
        "collection_info": null
    },
    {
        "title": "十月  其六",
        "author": "叶巽斋",
        "content": "庐山岩岩，江水汤汤。\n磨而颂之，我公之功。\n酿而酌之，公福无穷。\n再拜稽首，以寿我公。",
        "dynasty": "宋",
        "collection_info": null
    },
    {
        "title": "十月  其七",
        "author": "叶巽斋",
        "content": "维此十月，其数无极。\n自十而百，千万及亿。\n四百甲子，周而復始。\n书考中书，汾阳之比。",
        "dynasty": "宋",
        "collection_info": null
    },
    {
        "title": "寿主簿",
        "author": "吴申甫",
        "content": "武夷之山奇而青，九曲之水秀且清。\n山奇水秀佳气萃，孕毓多少名公卿。\n世运推来五百岁，岳渎又应一贤生。\n相国萧何储大昴，谪仙李白扶长庚。\n拍塞家声今几载，云来见此千人英。\n年少万卷付一读，胸中霜气秋空横。\n骅骝不作伏枥态，梦寐抵掌收功名。\n属时绿林肆分扰，邻疆鼎沸无遑宁。\n笑看吴鈎应嚼齿，折衝不辞鞍马尘。\n发输红腐活饥殍，呻吟变作讴歌声。\n勾稽讵足究施设，直须舟楫济通津。\n幕府筹功居第一，联翩奏剡飞天庭。\n日边消息清夜至，芝泥炳焕皇恩新。\n铨闱行脱囊中颖，佩玉鸣珂游帝京。\n书云过后两旬及，还是霄躔初度辰。\n和气恰随阳气转，台星还并寿星明。\n北山底处香风动，湖山裏外祥烟轻。\n帏罗幙绣玳筵列，歌珠舞翠金壶倾。\n未祝修身如成子，未祝庞眉偕钱铿。\n但愿登金仍步玉，盐梅商鼎早调羹。\n归来武夷溪九曲，幔亭曾孙旋寻盟。\n眉寿堂中恣盘礴，摩挲铜狄细推评。\n武夷之山比公寿，与公千岁同峥嵘。\n九曲之水酿公酒，与公千岁供寿觥。\n我亦更办诗千首，一年一首伸贺诚。",
        "dynasty": "宋",
        "collection_info": null
    },
    {
        "title": "赠尽梅竹刘信可",
        "author": "李軏",
        "content": "刘兄胸次参元化，不发为文发为画。\n心工入妙手通神，声名直与僧繇亚。\n月宫拔得玉兔毫，缚成篆笔铦如刀。\n纷然万有类形役，竹梅两品方清高。\n打一撇，籊为寒筠洒为叶。\n高低浓淡总相宜，不问风烟和雨雪。\n再一扫，清作疏花瘦作枝。\n向背斜阳俱造妙，任从篱落与垣池。\n君不见刘梦梁画梅不画竹，一枕清风长不足。\n又不见文与可画竹不画梅，千树江头空自开。\n争如作者多精艺，庾岭渭川俱着意。\n梦梁同姓表同文，却把信来更与字。",
        "dynasty": "宋",
        "collection_info": null
    },
    {
        "title": "赠写神者  其一",
        "author": "李軏",
        "content": "弄墨调朱妙如神，底能瞥见写吾真。\n丁宁骨骼从渠湾，自有书生一样人。",
        "dynasty": "宋",
        "collection_info": null
    },
    {
        "title": "赠写神者  其二",
        "author": "李軏",
        "content": "未信儒冠得误侬，排云消息梦魂中。\n君王若唤丹青手，画我寒岩筑晚风。",
        "dynasty": "宋",
        "collection_info": null
    },
    {
        "title": "画杨妃扇",
        "author": "李軏",
        "content": "颇忆前身是谪仙，砚烦亲捧玉堂前。\n如今再阅婵娟面，不觉人间五百年。",
        "dynasty": "宋",
        "collection_info": null
    },
    {
        "title": "赠画僧鑑老  其一",
        "author": "王大受",
        "content": "累年投迹未知名，胜日相逢画更精。\n有思只愁人迫促，为予拈出似平生。",
        "dynasty": "宋",
        "collection_info": null
    },
    {
        "title": "赠画僧鑑老  其二",
        "author": "王大受",
        "content": "高繫芒鞋听学归，一丘一壑自心知。\n小窗闲忆经行处，貌得疏烟晚照时。",
        "dynasty": "宋",
        "collection_info": null
    },
    {
        "title": "以疾止酒",
        "author": "王大受",
        "content": "分薄如云可奈何，入秋荣气欠平和。\n已于万事都无念，只向三杯亦有魔。\n顿失花前多度醉，轻辜月下几番歌。\n不留一物娱吾老，赢得东窗冷淡过。",
        "dynasty": "宋",
        "collection_info": null
    },
    {
        "title": "寄甘孝先二首  其一",
        "author": "王大受",
        "content": "黄金百炼玉无瑕，水竹清风度岁华。\n重到西湖非昨梦，唯余清兴对梅花。",
        "dynasty": "宋",
        "collection_info": null
    },
    {
        "title": "寄甘孝先二首  其二",
        "author": "王大受",
        "content": "古戍相从已许年，中间转徙废书传。\n似闻南栅溪边柳，准拟君来繫酒船。",
        "dynasty": "宋",
        "collection_info": null
    },
    {
        "title": "客枕",
        "author": "王大受",
        "content": "山居猿狖最多情，啸月旋风伴醉醒。\n昨夜数声霜雪外，元来不比在家听。",
        "dynasty": "宋",
        "collection_info": null
    },
    {
        "title": "焦山",
        "author": "王大受",
        "content": "自读高阳赞隠君，便知名与此山存。\n凭栏须及三更月，弔古空招千载魂。\n殿上风幡飞海燕，寺前石峤过江豚。\n何人瘗鹤无踪迹，犹有残碑没浪痕。",
        "dynasty": "宋",
        "collection_info": null
    },
    {
        "title": "题道中观梅",
        "author": "王大受",
        "content": "等雪不成花自开，是花飞雪不须猜。\n一枝冷艷衝寒出，万里春风破冻回。\n最爱横斜无别树，莫愁零落有苍苔。\n几年许却西湖醉，犹恋千岩未肯来。",
        "dynasty": "宋",
        "collection_info": null
    },
    {
        "title": "题亦足堂",
        "author": "王大受",
        "content": "旧闻有欲常难足，今日纵饱旋復饥。\n蚁穴梦浓方大妄，渭城歌断正全痴。\n栽梅岂必万株好，种竹何须千亩为。\n想见午窗无欠剩，数杯家酿一枰棋。",
        "dynasty": "宋",
        "collection_info": null
    },
    {
        "title": "曝书",
        "author": "王大受",
        "content": "岁月如流书似山，岂堪检点鬓毛班。\n贫忧消耗记持少，场屋羁縻展拓难。\n事物无穷徒着眼，身心未了只长叹。\n直须种种从头扫，扫到和书也不看。",
        "dynasty": "宋",
        "collection_info": null
    },
    {
        "title": "游洞霄山",
        "author": "裴相如",
        "content": "人间三十六洞天，各有邃道通神仙。\n兹山九锁路曲折，中开五洞栖云烟。\n东游大涤望天柱，西登石室观飞泉。\n穷幽讨胜足未倦，明月忽堕青崖颠。\n山中道士借一榻，夜半猿鹤惊人眠。\n明朝又復出山去，白云回首空悽然。",
        "dynasty": "宋",
        "collection_info": null
    },
    {
        "title": "游洞霄",
        "author": "徐存",
        "content": "清真羽士旧仙官，日奉琳宫紫翠间。\n五洞烟霞龙窟宅，一壶天地道家山。\n涤泉盘转冰涵沼，隠石屏开玉敞关。\n可笑濯缨来览胜，输他高卧白云閒。",
        "dynasty": "宋",
        "collection_info": null
    },
    {
        "title": "题桂殿秋辞  其一",
        "author": "李仁本",
        "content": "飞翠盖，走篮舆，乱山千迭为先驱。\n洞天迎目深且窈，满耳天风吹步虚。",
        "dynasty": "宋",
        "collection_info": null
    },
    {
        "title": "题桂殿秋辞  其二",
        "author": "李仁本",
        "content": "巑兽石，错虬松，黛岚终日下天风。\n杖藜携我恣遥望，缥缈霓裳飞碧空。",
        "dynasty": "宋",
        "collection_info": null
    },
    {
        "title": "题桂殿秋辞  其三",
        "author": "李仁本",
        "content": "金带重，紫袍宽，到头不似羽衣閒。\n君王若许供香火，神武门前早挂冠。",
        "dynasty": "宋",
        "collection_info": null
    },
    {
        "title": "游洞霄",
        "author": "骆安基",
        "content": "扪萝探得云根路，直入云山最深处。\n主人心似青山閒，云亦无心自来去。",
        "dynasty": "宋",
        "collection_info": null
    },
    {
        "title": "洞霄山隠斋",
        "author": "闻九成",
        "content": "余杭之西天柱峰，下有石洞蟠苍龙。\n斋居无尘山四合，仙人宴坐空翠中。\n夜扪北斗罡气接，晨吸东日精光通。\n醉凌高风驾白鹤，笑视黄庭驱玉童。\n人间自有赤松子，方外或友洪崖公。\n丹泉吹阴晓雾碧，野果变色秋山红。\n献酬且尽琉璃钟，谈笑便是蓬莱宫。\n肯如金粟衰病翁，散花丈室谈虚空。",
        "dynasty": "宋",
        "collection_info": null
    },
    {
        "title": "初入洞霄  其一",
        "author": "闻九成",
        "content": "拟借寒泉洗此心，幽亭曾屡谒清音。\n会须枕石伴龙睡，不尔吹箫学凤吟。\n蛰地金丹闻往昔，插天琳宇盛当今。\n灵芝仙草宁无分，为我山中试访寻。",
        "dynasty": "宋",
        "collection_info": null
    },
    {
        "title": "初入洞霄  其二",
        "author": "闻九成",
        "content": "胎仙舞处迭琴心，坛月高时闻佩音。\n九锁山扉元不闭，对闲诗句为谁吟。\n长生可学凡成圣，陈迹休令后视今。\n欲饵流膏种松子，参天会见一千寻。",
        "dynasty": "宋",
        "collection_info": null
    },
    {
        "title": "杨先高题漱玉轩",
        "author": "闻九成",
        "content": "二龙触鬬一不支，化为怪石檐之垂。\n神泉内溢石齿迸，漱激犹作琼瑶飞。\n琴高赤鱓或在迩，借我一跨邀安期。\n远来相就盥灵液，六腑共浥清凉滋。\n玉泉细度玉楼去，不碍丹元中守威。\n黄金堤边审依护，视之则微听则希。\n俯窥溟渤正澄澹，海若仰望朱灵旗。\n彼妄人子夸饮玉，死诳愚妇何所稽。\n何如随我饮此水，辨玉别石俱忘机。\n真忘乃是大奇事，身可如木心可灰。",
        "dynasty": "宋",
        "collection_info": null
    },
    {
        "title": "游大涤",
        "author": "俞茂实",
        "content": "未了烟霞痼，来从大涤游。\n一区藏世界，九锁閟林丘。\n寒翠霏霏起，春波慢慢流。\n人间空岱岳，海上谩瀛洲。\n隠迹悲猿鹤，祥光射斗牛。\n有人相领略，何地不夷犹。\n好景行行得，遗踪细细搜。\n山根云欲滃，石罅凤仍留。\n琴瑟听泉奏，珠玑看瀑流。\n山灵应有识，鄙句含包羞。\n逸兴那能已，奇观谩此酬。\n会须寻石室，相继筑菟裘。",
        "dynasty": "宋",
        "collection_info": null
    },
    {
        "title": "游大涤洞",
        "author": "程镗",
        "content": "松风吹客衣，缥缈凌绝境。\n古洞不见日，篝灯入幽暝。\n苍苔晕石花，奔泉弄云影。\n仙游愿初遂，秋山魂未省。\n我生有宿约，结屋天柱顶。",
        "dynasty": "宋",
        "collection_info": null
    },
    {
        "title": "游大涤山",
        "author": "上官辰",
        "content": "山蟠鳌足云千丈，溪折羊肠路九迴。\n神石肯穿秦斧凿，古坛曾见汉楼台。\n秋山风雨银河下，月夜笙箫玉佩来。\n山自青青泉自洁，百年踪迹几苍苔。",
        "dynasty": "宋",
        "collection_info": null
    },
    {
        "title": "游九锁山",
        "author": "姚显",
        "content": "九锁碧阴凉，行人古道长。\n四山松雨过，一路稻云香。\n怪瀑惊危磴，残蝉乱夕阳。\n长安金屋好，梦不到山房。",
        "dynasty": "宋",
        "collection_info": null
    },
    {
        "title": "游九锁",
        "author": "沈中行",
        "content": "青山倚天分九峰，或踞虎豹蟠蛟龙。\n奔霆白昼鞭玉虹，铁花冰激青蒙蒙。\n中有浩劫元皇宫，彷佛昆阆双衡嵩。\n洞门谁掣烟霞封，玉鼠石燕巢嵌空。\n列炬仰见仙人踪，枰棋布子局未终。\n冥怀欲唤洪崖翁，共翳紫凤骖飞鸿。\n一笑弱水三万里，他年相见方壶中。",
        "dynasty": "宋",
        "collection_info": null
    },
    {
        "title": "游大涤",
        "author": "曹诚明",
        "content": "天风吹我来洞天，青山九折溪迴环。\n金堂玉室在何处，天坛石洞余千年。\n凤鸣朝阳凡鸟息，猿啼夜月空林寒。\n万仞云开涌翠壁，六月秋生飞玉泉。\n振衣长歌登绝顶，俯视浮世纤尘閒。\n吟成一笑欲飞去，千岩万壑生云烟。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "曹诚明",
        "content": "好风吹我来洞天，云山九折相回旋。\n苍虬绾结锁清润，翠蛟飞舞鸣潺湲。\n一从大涤豁心目，披蒙蹑径登来贤。\n栖真亭结翠微顶，临风一啸卑尘寰。\n凤鸣晓霭群籁息，龙眠夜月山云连。\n双台迭翠锁空洞，危峰屹柱崭苍烟。\n金堂玉室亘万古，兰林蕙帐余千年。\n三更雨滴傍檐石，六月秋生飞玉泉。\n瀹泉烹玉隽余味，但觉两腋如飞仙。",
        "dynasty": "宋",
        "collection_info": null
    },
    {
        "title": "呈贝懒云先生",
        "author": "程浚",
        "content": "一片閒心祇在山，故将疏懒傲尘寰。\n白云犹有往来意，师独萧然天壤间。",
        "dynasty": "宋",
        "collection_info": null
    },
    {
        "title": "龚菊岩房清境堂即事",
        "author": "俞昕",
        "content": "物外神仙窟，巾车为小停。\n一泓寒玉境，四面翠微屏。\n清境诗无尽，红尘眼顿醒。\n我来谋此住，把酒问山灵。",
        "dynasty": "宋",
        "collection_info": null
    },
    {
        "title": "洞霄宫",
        "author": "皇甫介",
        "content": "大涤云深日月迟，羽人曾作帝王师。\n鼎中绛雪成千日，岩下幽花占四时。\n玉仗已乘鸾鹤去，青山难使鬼神移。\n人间万事惟閒好，山顶诛茅待几时。",
        "dynasty": "宋",
        "collection_info": null
    },
    {
        "title": "游洞霄",
        "author": "皇甫介",
        "content": "九曲烟霞染画图，羽人曾作帝王师。\n鼎中绛雪成千日，岩下幽花占四时。\n仙客已骖鸾鹤去，青山难使鬼神移。\n何当继踵长生地，疏瀹灵根出有为。",
        "dynasty": "宋",
        "collection_info": null
    },
    {
        "title": "自紫极观过天柱",
        "author": "陈良孙",
        "content": "道在吾身宇宙宽，朝踰云岫暮云关。\n丹灵不服春风转，欲度世人那得閒。",
        "dynasty": "宋",
        "collection_info": null
    },
    {
        "title": "雪中浴冷泉示诸友",
        "author": "陈良孙",
        "content": "风鼓空林雪蔽山，身如铁石不知寒。\n尘埃岂是相随物，付与溪流出世间。",
        "dynasty": "宋",
        "collection_info": null
    },
    {
        "title": "洞霄宫",
        "author": "王介",
        "content": "飘飘辽鹤去难寻，野客重来嘆復吟。\n许迈林中丹竈冷，郭文山上白云深。\n南陵事蹟都非昔，北岭归期直到今。\n珍重玉京无限意，待将功节养高岑。",
        "dynasty": "宋",
        "collection_info": null
    },
    {
        "title": "九日和杜子美韵",
        "author": "章至谦",
        "content": "九日登高眼界宽，羽衣云集尽清欢。\n黄花满泛渊明酒，白髪仍簪子夏冠。\n庭下流泉趋涧急，座间清气逼人寒。\n不须更问明年健，但向眉头鬓角看。",
        "dynasty": "宋",
        "collection_info": null
    },
    {
        "title": "山中纪咏  其一",
        "author": "龚文焕",
        "content": "胜地栖迟惯，青山耐久看。\n云烟五洞古，泉石九峰寒。\n已化岩前虎，犹藏箬下丹。\n黄花生意别，秋老不凋残。",
        "dynasty": "宋",
        "collection_info": null
    },
    {
        "title": "山中纪咏  其二",
        "author": "龚文焕",
        "content": "白日幽情惬，閒门到者稀。\n嗜茶和月煮，采药带云归。\n春树余花落，天坛独鹤飞。\n年华自来往，慵换薜萝衣。",
        "dynasty": "宋",
        "collection_info": null
    },
    {
        "title": "仙人隠迹  其一",
        "author": "吴洞明",
        "content": "上古有神仙，一去无消息。\n峨峨碧岩前，独遗隠仙迹。",
        "dynasty": "宋",
        "collection_info": null
    },
    {
        "title": "仙人隠迹  其二",
        "author": "吴洞明",
        "content": "长生玄牝门，目击而道存。\n班班实可考，老涧生云根。",
        "dynasty": "宋",
        "collection_info": null
    },
    {
        "title": "仙人隠迹  其三",
        "author": "吴洞明",
        "content": "游人摩苍崖，满手闻异馨。\n不垂身后芳，何以知仙灵。",
        "dynasty": "宋",
        "collection_info": null
    },
    {
        "title": "和章清隠山居",
        "author": "吴洞明",
        "content": "物外无寒暑，从教岁月深。\n虚閒浑属我，宠辱不惊心。\n贫乐知书味，诗豪借酒吟。\n山居何所有，万籁奏清音。",
        "dynasty": "宋",
        "collection_info": null
    },
    {
        "title": "留春",
        "author": "吴洞明",
        "content": "柴门深闭莫嫌猜，为怕春归不敢开。\n几树好花风𢬵去，一池新水雨添来。\n冥搜秀色增诗料，款挹晴光入酒杯。\n试问东君来復去，何如休去且徘徊。",
        "dynasty": "宋",
        "collection_info": null
    },
    {
        "title": "晚春",
        "author": "吴洞明",
        "content": "瘦尽红英绿已肥，杜鹃何事苦催归。\n未甘淑景堂堂去，更挈壶觞上翠微。",
        "dynasty": "宋",
        "collection_info": null
    },
    {
        "title": "游洞霄得乡友道士邓君德清话因成古语",
        "author": "释自彰",
        "content": "乱山倚伏龙蛇蟠，苍藤古木门径寒。\n蘂宫潭潭列万础，碧楼朱户参云端。\n吾闻上界足官府，谪下名山作仙侣。\n我来寻仙访泉石，落日浮云随杖屦。\n道士邓君吾故人，汲泉煮茗慰酸辛。\n笑谈未厌樵柯烂，回首人间五百春。",
        "dynasty": "宋",
        "collection_info": null
    },
    {
        "title": "寓宿洞霄",
        "author": "释净珪",
        "content": "当年许郭栖真地，暇日寻幽独往来。\n九转还丹藏箬底，千年遗迹寄岩隈。\n巍巍玉殿围青嶂，寂寂瑶坛锁绿苔。\n假榻壶天追胜集，尚怜归兴更徘徊。",
        "dynasty": "宋",
        "collection_info": null
    },
    {
        "title": "偈",
        "author": "上官道人",
        "content": "处世红尘五十八，混世独存今始没。\n时人若问吾归处，扫尽云霞一轮月。",
        "dynasty": "宋",
        "collection_info": null
    },
    {
        "title": "绝句",
        "author": "洞庭老人",
        "content": "八十沧浪一老翁，芦花江上水连空。\n世间多少乘除事，良夜月明收钓筒。",
        "dynasty": "宋",
        "collection_info": null
    },
    {
        "title": "寿母",
        "author": "怡轩",
        "content": "又见梅妆碧玉枝，弟兄相聚着莱衣。\n西方佛庆明朝诞，南极星胜寿日晖。\n百岁阿㜷开九秩，两房孙子戏重闱。\n年年得侍高堂醉，对坐天花散漫飞。",
        "dynasty": "宋",
        "collection_info": null
    },
    {
        "title": "北行作",
        "author": "杜氏",
        "content": "江淮幼女别乡闾，好似明妃远嫁无。\n默默一心归故国，区区千里逐狂夫。\n慵拈箫管吹羌曲，懒繫罗裙舞鹧鸪。\n多少眼前悲泣事，不如花柳旧江都。",
        "dynasty": "宋",
        "collection_info": null
    },
    {
        "title": "琴",
        "author": "周芝田",
        "content": "膝上横陈玉一枝，此音唯独此心知。\n夜深断送鹤先睡，弹到空山月落时。",
        "dynasty": "宋",
        "collection_info": null
    },
    {
        "title": "句  其一",
        "author": "周芝田",
        "content": "淋漓满腹藏春雨，突兀半拳生晓云。",
        "dynasty": "宋",
        "collection_info": null
    },
    {
        "title": "句  其二",
        "author": "周芝田",
        "content": "草香花落后，云黑雨来时。",
        "dynasty": "宋",
        "collection_info": null
    },
    {
        "title": "重阳",
        "author": "释德丰",
        "content": "战尽今秋见太平，西风多作北风声。\n不吹乌帽吹毡帽，篱下黄花笑不成。",
        "dynasty": "宋",
        "collection_info": null
    },
    {
        "title": "为被虏妇作  其一",
        "author": "潘文虎",
        "content": "交交桑扈，交交桑扈，桑满墙阴三月暮。\n去年蚕时处深闺，今年蚕时涉远路。\n路傍忽闻人采桑，恨不相与携倾筐。\n一身不蚕甘冻死，祇忆儿女无衣裳。",
        "dynasty": "宋",
        "collection_info": null
    },
    {
        "title": "为被虏妇作  其二",
        "author": "潘文虎",
        "content": "不如归去，不如归去，家在浙江东畔住。\n离家一程远一程，饮食不同言语异。\n今之眷聚昔寇仇，开口强笑心怀忧。\n家乡欲归归未得，不如狐死犹首丘。",
        "dynasty": "宋",
        "collection_info": null
    },
    {
        "title": "为被虏妇作  其三",
        "author": "潘文虎",
        "content": "泥滑滑，泥滑滑，脱了绣鞋脱罗袜。\n前营上马忙起行，后队搭驼疾催发。\n行来数里日已低，北望燕京在天末。\n朝来传令更可怪，落后行迟都砍杀。",
        "dynasty": "宋",
        "collection_info": null
    },
    {
        "title": "为被虏妇作  其四",
        "author": "潘文虎",
        "content": "鹁鸪鸪，鹁鸪鸪，帐房徧野相喧呼。\n阿姊含羞对阿妹，大嫂挥泪看小姑。\n一家不幸俱被虏，犹幸同处为妻孥。\n愿言相怜莫相妬，这箇不是亲丈夫。",
        "dynasty": "宋",
        "collection_info": null
    },
    {
        "title": "联句",
        "author": "杨氏",
        "content": "珠帘半窗月，修竹一帘风。\n何事今宵景，无人解与同。",
        "dynasty": "宋",
        "collection_info": null
    },
    {
        "title": "寒",
        "author": "蓝元威",
        "content": "朔风阵阵送将来，日午柴门寂不开。\n灵照只教添短褐，孟光重唤暖深杯。\n苦吟檐角玲珑玉，闲拨炉头榾柮灰。\n移步东篱红日晚，细看冻蝶尚依梅。",
        "dynasty": "宋",
        "collection_info": null
    },
    {
        "title": "句",
        "author": "蓝元威",
        "content": "润松尽作龙钟结，匝地浑销雁齿高。",
        "dynasty": "宋",
        "collection_info": null
    },
    {
        "title": "赠令狐使",
        "author": "赵郡守",
        "content": "□城昔有山，登临倚空阔。\n震凌谁负舟，荆榛披雉堞。\n朅来亦期年，每每念陈迹。\n虽当补苴时，忍使胜览绝。\n度材仿飞翚，开径通游辙。\n盍簪领嘉宾，举酬及良夕。\n风清无规尘，夜寒听伊笛。\n茫渺挹天根，淡荡浮月魄。\n景色逐时新，诗联怀古刻。\n楼成且志喜，平畴剩秋穑。",
        "dynasty": "宋",
        "collection_info": null
    },
    {
        "title": "题资福院平绿轩",
        "author": "曾揆",
        "content": "终日劳劳雁鹜行，偶然来访赞公房。\n扶疏草木四围合，萦绕溪流一带长。\n倚槛岂能成杰句，把杯多是说名方。\n问师乞取安心法，宴坐蒲团对佛香。",
        "dynasty": "宋",
        "collection_info": null
    },
    {
        "title": "题资福院平绿轩",
        "author": "张掞",
        "content": "禅窗虚敞瞰西南，野色溪光接画檐。\n云去碧天无间断，一看依约见山尖。",
        "dynasty": "宋",
        "collection_info": null
    },
    {
        "title": "寄题寿师塔南轩",
        "author": "何昌弼",
        "content": "焚修七十载，内外已圆成。\n教相论因果，冥心契死生。\n纸窗应自白，花砌本无情。\n燕坐观浮世，谁非走利名。",
        "dynasty": "宋",
        "collection_info": null
    },
    {
        "title": "寿公禅老游宴",
        "author": "何昌弼",
        "content": "不学参禅不学文，百年知乐任天真。\n曾闻神定踰三日，疑是今生再世人。",
        "dynasty": "宋",
        "collection_info": null
    },
    {
        "title": "横塘道中",
        "author": "何昌弼",
        "content": "一舸凌风去，萦纡几度村。\n水清鱼引子，田美稻生孙。\n山近尘埃远，秋晴枕席温。\n悠悠迷处所，疑是武陵源。",
        "dynasty": "宋",
        "collection_info": null
    },
    {
        "title": "诗一首",
        "author": "本之",
        "content": "一篙春水滑无声，一叶轻舟过短亭。\n飞蔼晚楼迷紫翠，夕阳孤塔认丹青。\n怀人远折三花树，何日相携双玉瓶。\n欲唤渔郎问风色，鳬鹥飞处酒初醒。",
        "dynasty": "宋",
        "collection_info": null
    },
    {
        "title": "项羽庙灾",
        "author": "无名氏",
        "content": "嬴秦久矣酷斯民，羽入关中又火秦。\n父老莫嗟遗庙毁，咸阳三月是何人。",
        "dynasty": "宋",
        "collection_info": null
    },
    {
        "title": "题壁",
        "author": "无名氏",
        "content": "白塔桥边卖地经，长亭短驿甚分明。\n如何祇说临安路，不较中原有几程。",
        "dynasty": "宋",
        "collection_info": null
    },
    {
        "title": "题广信道中",
        "author": "金丽卿",
        "content": "家住钱塘山水图，梅边柳外识林苏。\n平生惯占清凉国，岂料人间有暑途。",
        "dynasty": "宋",
        "collection_info": null
    },
    {
        "title": "杨白花",
        "author": "鱼潜",
        "content": "杨白花，谁教度帘幕。\n摇荡春风能几何，不比无情自漂泊。\n人生祇合作支离，长秋鸦啼江水落。",
        "dynasty": "宋",
        "collection_info": null
    },
    {
        "title": "古意  其一",
        "author": "鱼潜",
        "content": "青青陵上柏，落落劲不摧。\n人生百年内，朝夕变所怀。\n斗酒命同好，万里不顾回。\n闻有昌国君，谈笑黄金台。\n柔言更长跪，信是富贵媒。\n但恐气习移，古今不同才。\n寄言去国者，岁晚有余哀。",
        "dynasty": "宋",
        "collection_info": null
    },
    {
        "title": "古意  其二",
        "author": "鱼潜",
        "content": "权衡岂公平，天驷但伏枥。\n东井不救渴，仓库何时实。\n元工肯假借，名器甚可惜。\n如何万万古，不行督责术。",
        "dynasty": "宋",
        "collection_info": null
    },
    {
        "title": "送郑秘书南归",
        "author": "鱼潜",
        "content": "垂老乃如此，凭高俱惘然。\n空能正几字，好去作千年。\n童子歌鸲鹆，幽人拜杜鹃。\n江花独烂熳，春去得谁怜。",
        "dynasty": "宋",
        "collection_info": null
    },
    {
        "title": "闻歌",
        "author": "鱼潜",
        "content": "流云行水出名姝，酒尽花前双玉壶。\n此曲江南都忘却，春风转调小单于。",
        "dynasty": "宋",
        "collection_info": null
    },
    {
        "title": "绝句",
        "author": "闽清野人",
        "content": "偶与云水会，不与云水同。\n云散水流去，杳然天地空。",
        "dynasty": "宋",
        "collection_info": null
    },
    {
        "title": "书中山驿壁",
        "author": "番阳布衣",
        "content": "回头四十五年非，无頼秋光满客衣。\n可惜吴中莼菜好，陆机张翰不同归。",
        "dynasty": "宋",
        "collection_info": null
    },
    {
        "title": "游山",
        "author": "朱景献",
        "content": "凌云峻岭隔凡尘，岭外湖天别是春。\n一千丈岩人已往，五百年事迹徒陈。\n自传道貌今无垢，不脱禅衣句尚新。\n信是飞仙游戏处，何须云外望三神。",
        "dynasty": "宋",
        "collection_info": null
    },
    {
        "title": "鸿门行",
        "author": "袁瓘",
        "content": "少年买意气，百金不辞费。\n学剑西入秦，结交北游魏。\n秦魏多畸人，结交亦殊伦。\n由来不相识，皆是暗相亲。\n宝马金丝辔，狐裘貂鼠服。\n晨过剧孟游，暮投咸阳宿。\n然诺本云云，诸侯莫不闻。\n犹思百战术，更逐李将军。\n始从灞陵下，遥遥度朔野。\n北风闻楚歌，南庭见胡马。\n胡马秋正肥，相邀夜合围。\n战酣烽火灭，路断救兵稀。\n白刃纵横逼，黄昏战不息。\n虏骑血洒衣，单于泪沾臆。\n献凯云台中，自言塞上雄。\n将军行失职，部曲遂无功。\n新人不如旧，旧人不相救。\n万里长飘飘，十年计不就。\n弃置难重论，驱马度鸿门。\n行看楚汉事，不觉风尘昏。\n宝剑中夜抚，悲歌聊自舞。\n此曲不可终，曲终泪如雨。",
        "dynasty": "宋",
        "collection_info": null
    },
    {
        "title": "句  其一",
        "author": "袁瓘",
        "content": "芳草不復绿，王孙今又归。",
        "dynasty": "宋",
        "collection_info": null
    },
    {
        "title": "句  其二",
        "author": "袁瓘",
        "content": "青州熟铁不足数，卫公结邻差可方。",
        "dynasty": "宋",
        "collection_info": null
    },
    {
        "title": "仙都山",
        "author": "刘参",
        "content": "古帝此登仙，霓旌不復还。\n孤标苍岭外，屹立紫烟间。\n上下形端柱，周迴影转环。\n根疑连海峤，顶欲突天关。\n莲出湖心逈，苔漫辙迹斑。\n傍存炼丹釜，低瞰步虚山。\n猿狖何能到，鸾凰自可攀。\n画矜名手眇，吟怯鉅题艰。\n雁荡非灵异，兰岩鄙宴闲。\n缙云游览处，胜概甲人寰。",
        "dynasty": "宋",
        "collection_info": null
    },
    {
        "title": "王征君松阴独坐图",
        "author": "郭礼",
        "content": "盘石走新萝，飞流下层巘。\n抱琴如有期，心与孤云远。\n鸟来天际微，林光澹将晚。\n受此松气清，坐啸不知返。",
        "dynasty": "宋",
        "collection_info": null
    },
    {
        "title": "访徐道人",
        "author": "郭礼",
        "content": "为觅扁舟问隠沦，白云何处是通津。\n瑶华满地君堪拾，始信青山不负人。",
        "dynasty": "宋",
        "collection_info": null
    },
    {
        "title": "扬州送别",
        "author": "薛廷玉",
        "content": "匹马扬州路，香开几树花。\n春光无拣择，淮地亦繁华。\n日沸长江水，风昏古战沙。\n争雄旧时事，君去莫思家。",
        "dynasty": "宋",
        "collection_info": null
    },
    {
        "title": "春夜宿山家",
        "author": "郭远",
        "content": "嶂插清溪静荜门，数椽茅屋正黄昏。\n主人醉卧松间石，自绕梨花认月痕。",
        "dynasty": "宋",
        "collection_info": null
    },
    {
        "title": "马家山",
        "author": "车瑾",
        "content": "山头红日生，山下螘蛙争。\n朝市谁能问，烟云我自耕。\n胡麻调紫蕨，黄独煮香秔。\n无意随园绮，逃名更得名。",
        "dynasty": "宋",
        "collection_info": null
    },
    {
        "title": "豫章台",
        "author": "况志宁",
        "content": "城阴零落豫章台，平地晴沙捲雪来。\n欲访邻翁问尘迹，小园荒径长莓苔。",
        "dynasty": "宋",
        "collection_info": null
    },
    {
        "title": "天宝洞",
        "author": "况志宁",
        "content": "风雨池边古木寒，千年枸芑当晨餐。\n岩前石壁谁扃锁，岁岁秋风长蕙兰。",
        "dynasty": "宋",
        "collection_info": null
    },
    {
        "title": "梅仙坛",
        "author": "况志宁",
        "content": "上疏归来事可叹，岭头谁为筑星坛。\n先生不食炎刘禄，自拾松花当晚餐。",
        "dynasty": "宋",
        "collection_info": null
    },
    {
        "title": "百花桥",
        "author": "况志宁",
        "content": "波光清浅玉虹横，过客谁题柱上名。\n锦锈铺张春色满，小车花下丽人行。",
        "dynasty": "宋",
        "collection_info": null
    },
    {
        "title": "春风楼",
        "author": "况志宁",
        "content": "晴日游丝拂画栏，酒帘轻扬碧云端。\n春风蝴蝶知何处，愁切江南曲已残。",
        "dynasty": "宋",
        "collection_info": null
    },
    {
        "title": "杜贵墓",
        "author": "曹安",
        "content": "东出共城门，古墓何纍纍。\n就中如夏屋，下马读铭碑。\n始知太尉名，富擅政和时。\n讵知邑境中，仓皇来赤眉。\n敢勇率子弟，肆杀力弗支。\n编氓頼保全，迄今令名垂。\n潺潺百泉流，日夕声犹悲。",
        "dynasty": "宋",
        "collection_info": null
    },
    {
        "title": "玉柱峰",
        "author": "曹安",
        "content": "青山有石柱，直插浮云杪。\n月明鹤飞来，浑疑旧华表。",
        "dynasty": "宋",
        "collection_info": null
    },
    {
        "title": "七夕",
        "author": "薛秉",
        "content": "红蕖烂熳碧池香，罗绮三千侍汉皇。\n阿母暂来成底事，茂陵宫树已苍苍。",
        "dynasty": "宋",
        "collection_info": null
    },
    {
        "title": "赵宰别业",
        "author": "吴涧所",
        "content": "几树柳阴合，空阶一半遮。\n破琴长在壁，老鹤不离家。\n客至时供茗，官閒吏管花。\n有时成独步，门外看蜂衙。",
        "dynasty": "宋",
        "collection_info": null
    },
    {
        "title": "过盘山",
        "author": "吴涧所",
        "content": "盘迴六七里，天色冷飕飕。\n石壁无平地，山云隔远洲。\n清笳悲送日，老卒病眠秋。\n行望酒家出，青山映碧流。",
        "dynasty": "宋",
        "collection_info": null
    },
    {
        "title": "跃马泉",
        "author": "李景遹",
        "content": "南山突兀横青空，鹿豕禽鱼得所宫。\n修鳞于此亦养德，光怪夜发山川红。\n风云变化事已矣，独有崖峤留余雄。\n至今山泉脉四溢，喷薄声撼枯枬枫。\n填然下与石壁会，万斛一窍投云中。\n跳珠散玉虎鬚怒，烈日不照霜雪融。\n前贤作亭久已废，后俗为弊词相蒙。\n匡庐老禅来立锡，摄衣思见前贤风。\n乃将炉峰三峡眼，坎井聊视海若同。\n搜奇剔怪勇兴创，我为一洗学古胸。\n叱开万状伏草兽，飞出百尺经天虹。\n桃花乱流春态度，明月净写秋形容。\n岂无白蛟尚蟠蛰，灵犀不毁无由通。\n平生赤手揽鲸鳄，长铗自笑遗崆峒。\n迩来但余观水志，每到胜处难藏锋。\n欲借天瓢添半水，醉骑赤鯶访龙公。",
        "dynasty": "宋",
        "collection_info": null
    },
    {
        "title": "妙庭观  其一",
        "author": "祝铸",
        "content": "石磴飞桥转古坛，钟声敲断水云寒。\n道人不復夸盘鼎，自得心传养内丹。",
        "dynasty": "宋",
        "collection_info": null
    },
    {
        "title": "妙庭观  其二",
        "author": "祝铸",
        "content": "风雨连山松竹鸣，宦途牢落若为情。\n中宵嘹喨惊残梦，疑是云和重度声。",
        "dynasty": "宋",
        "collection_info": null
    },
    {
        "title": "天台石梁",
        "author": "赵清源",
        "content": "何处觅灵踪，天台第一峰。\n云深唯见寺，夜静忽闻钟。\n卓锡随飞鹤，谈玄起蛰龙。\n石桥如有约，跨月坐从容。",
        "dynasty": "宋",
        "collection_info": null
    },
    {
        "title": "浔州行部",
        "author": "曹亨伯",
        "content": "冬来行部驾轺车，一日之间气候殊。\n朝服驼裘暮挥扇，未应岚瘴得全无。",
        "dynasty": "宋",
        "collection_info": null
    },
    {
        "title": "白石山",
        "author": "叶原贺",
        "content": "云梯连石磴，香树锁松关。\n林壑疑无路，神仙别有山。",
        "dynasty": "宋",
        "collection_info": null
    },
    {
        "title": "野色",
        "author": "林东屿",
        "content": "苍茫一片谁能画，不着云烟态自殊。\n漠漠平田新雨后，悠悠芳草夕阳余。\n水光低映浓如染，天影遥连淡欲无。\n可恨风尘栖易混，石桥人断竹萧疏。",
        "dynasty": "宋",
        "collection_info": null
    },
    {
        "title": "读书",
        "author": "薛仲庚",
        "content": "忧来驱我行，困来驱我睡。\n文章堆案头，时復一开视。\n岂能皆通说，偶然聊适意。\n骏马骤平途，里程何足计。\n万象罗目前，忽为尘所昧。\n虎豹贵搜猎，狐兔从委弃。\n五鼎虽共珍，闻名岂知味。\n均此一卷书，今日与昨异。\n求名无欲速，要当毕斯世。\n古人不为经，言动人偶记。\n悲哉汉诸儒，白首闇文义。",
        "dynasty": "宋",
        "collection_info": null
    },
    {
        "title": "春日",
        "author": "薛仲庚",
        "content": "晨游每及晡，夜游不知旦。\n春风似醇醪，盎盎消我闷。\n春月似新茗，泠泠清我困。\n人生能几逢，月圆花烂漫。\n何为守幽独，忽忽音容换。\n沂水舞雩人，天机自游玩。\n叔子登岘山，浮名何足嘆。",
        "dynasty": "宋",
        "collection_info": null
    },
    {
        "title": "捣衣曲",
        "author": "翟澥",
        "content": "寒蛩何处栖，栖傍砧石月。\n停砧问蛩鸣，砧动蛩復歇。\n似鸣辛苦心，欲替征人说。\n去年旧衣寄谁去，今年新衣织到曙。\n却移砧石来支机，蛩鸣復在支机处。",
        "dynasty": "宋",
        "collection_info": null
    },
    {
        "title": "秋日杂兴  其一",
        "author": "谢隽伯",
        "content": "西风运金气，万籁含商声。\n寒蛩亦何为，微音最凄清。\n幽人倦长夜，拊枕难为情。\n朱门沸歌钟，醉卧鸳鸯屏。\n晨鷄唤不醒，况乃闻蛩鸣。\n蛩声自酸悽，頼有幽人听。",
        "dynasty": "宋",
        "collection_info": null
    },
    {
        "title": "秋日杂兴  其二",
        "author": "谢隽伯",
        "content": "高槐堕疏花，梁燕感时节。\n神飈驾轻翮，行计夙已决。\n飞鸣绕前檐，似与主人别。\n乌衣隔海云，去去避霜雪。\n故垒尚未归，相期杏花月。",
        "dynasty": "宋",
        "collection_info": null
    },
    {
        "title": "西湖偶成",
        "author": "谢隽伯",
        "content": "思远楼西平屿东，会昌湖上藕花风。\n水亭隔岸湘帘捲，人倚阑干忆谢公。",
        "dynasty": "宋",
        "collection_info": null
    },
    {
        "title": "中宫院",
        "author": "熊道裕",
        "content": "我昨投文清泠渊，稍责老龙多睡眠。\n铁笛穿云久寂寞，作诗唤起刘高禅。\n刘高豢龙与龙语，一夜风雷共谋雨。\n雨师荷锸破天河，阿香应门觅桴鼓。\n不用栾巴西噀酒，那用出龙烦鲁叟。\n殷勤寄语望云人，高僧自是调元手。\n今朝夏抵明日秋，一夕不雨还自休。\n南陌沾濡北阡渴，东邻感激西家愁。\n安得黑云如漏巵，处处家家田作池。\n予有钵饭便可饱，雨我公田遂及私。",
        "dynasty": "宋",
        "collection_info": null
    },
    {
        "title": "偕康子雍州季子东所游虔州通天岩",
        "author": "伍余干",
        "content": "山灵不为红尘扫，仙窦玲珑自天巧。\n或开或合谁主张，元气淋漓出蓬岛。\n压服坡陀万象高，平铺练带三江绕。\n水西接轸到斜阳，勒马回□问迟早。\n不见真仙只为仙，犹嫌秃髪头颅老。\n三生岂必石点头，三晋何□石言好。\n行先之后更几人，龙奔虎噬争云扰。\n吴山但见楚山高，岂知砥柱千金宝。\n山崩雨蚀不知年，各得帡幪各相□。\n出门小吏惊且呼，虔州刺史心生恼。\n急着归鞭信马蹄，春风犹带兰香草。\n烧灯更上鬰孤台，吴楚东西春未了。",
        "dynasty": "宋",
        "collection_info": null
    },
    {
        "title": "疎山",
        "author": "俞鼐",
        "content": "路入千岩紫翠深，溪山好向梦中寻。\n松风洗净笙歌耳，泉石挽回花柳心。\n曲水流觞追禊事，茂林修竹是山阴。\n兰亭旧墨空磨灭，俛仰人间成古今。",
        "dynasty": "宋",
        "collection_info": null
    },
    {
        "title": "白水寺",
        "author": "李弥素",
        "content": "白水水逾白，疎山山不疎。\n林迷钟递响，路久衲分裾。\n寤寐念丘壑，征行怀简书。\n西来有意否，试与问何如。",
        "dynasty": "宋",
        "collection_info": null
    },
    {
        "title": "和别驾萧世范赠玉岩诗四首  其一",
        "author": "无名氏",
        "content": "莫守陈编学蠹鱼，筌蹄真似古人书。\n利名沧海浮沤聚，身世干坤逆旅居。\n懒向明庭陈一得，还留故馆积三余。\n尘埃满足崎岖地，羡子抟风上日车。",
        "dynasty": "宋",
        "collection_info": null
    },
    {
        "title": "和别驾萧世范赠玉岩诗四首  其二",
        "author": "无名氏",
        "content": "折腰五斗信非天，荐祢徒劳一鹗书。\n渊底纵鳞夸水泳，林间宿鸟乐巢居。\n心随俯仰缘无慊，身任行藏自有余。\n试问通衢何处是，圣门无限指南车。",
        "dynasty": "宋",
        "collection_info": null
    },
    {
        "title": "和别驾萧世范赠玉岩诗四首  其三",
        "author": "无名氏",
        "content": "堪笑先生四壁无，寒窗剩有五车书。\n一童只许长鬚伴，半世长同隻影居。\n白屋不嫌藜藿少，朱门却厌稻粱余。\n枕流漱石多佳趣，不羡人閒驷马车。",
        "dynasty": "宋",
        "collection_info": null
    },
    {
        "title": "和别驾萧世范赠玉岩诗四首  其四",
        "author": "无名氏",
        "content": "富贵须论命有无，谋身只是半行书。\n饥肠不羡千钟粟，广厦何如一亩居。\n世路茫茫终偃蹇，生涯处处是赢余。\n萧条此道谁为助，掩卷时过长者居。",
        "dynasty": "宋",
        "collection_info": null
    },
    {
        "title": "疎山",
        "author": "艾申",
        "content": "夹道苍松六月寒，尘埃只隔白云閒。\n重游恰是十年后，往事空惊一梦间。\n杰阁漫夸新卜筑，危亭不似旧跻攀。\n凭谁说与矮师叔，投老求分一半山。",
        "dynasty": "宋",
        "collection_info": null
    },
    {
        "title": "石茝",
        "author": "艾申",
        "content": "突兀倚苍穹，谁云巧妙工。\n滴□岩已竭，神运□常空。\n人入嵌□裏，春归秋□中。\n□翁何处在，孤塔凛高风。",
        "dynasty": "宋",
        "collection_info": null
    },
    {
        "title": "白土寺",
        "author": "艾申",
        "content": "正尔炎官火伞张，幅巾来此坐僧房。\n箇中岂是全无暑，毕竟心清身自凉。",
        "dynasty": "宋",
        "collection_info": null
    },
    {
        "title": "晓睡",
        "author": "郭俨",
        "content": "村巷閴无事，天明憩黑乡。\n草生诗意足，花落梦魂香。\n地迥秋供爽，雨余风荐凉。\n休令山鸟闹，吾欲傲羲皇。",
        "dynasty": "宋",
        "collection_info": null
    },
    {
        "title": "兰溪",
        "author": "郭俨",
        "content": "兰陵山下翠烟浮，溪水潺湲九曲流。\n落尽江梅闻铁笛，烟波何处问垂鈎。",
        "dynasty": "宋",
        "collection_info": null
    },
    {
        "title": "长沙",
        "author": "周光岳",
        "content": "江上南风起白苹，长沙城郭异咸秦。\n故乡犹自嫌卑湿，何况当时赋鵩人。",
        "dynasty": "宋",
        "collection_info": null
    },
    {
        "title": "与周思伯明上人集庆善禅房",
        "author": "郭仲敬",
        "content": "可怪莲花宇，相将倒玉瓶。\n谈来云吐偈，煮罢石为心。\n鸟过花阴乱，龙归海气腥。\n长斋呼米汁，应见佛眉青。",
        "dynasty": "宋",
        "collection_info": null
    },
    {
        "title": "寿凌元春宗伯六十",
        "author": "郭仲敬",
        "content": "旧是瑶阶玉笋班，早乘白鹿出人间。\n朝依汉殿参玄典，夕护仙炉炼大还。\n三月崆峒传帝箓，千年姑射驻童颜。\n马家仙井家园在，何事青牛远渡关。",
        "dynasty": "宋",
        "collection_info": null
    },
    {
        "title": "游龙隠岩  其一",
        "author": "陈叔信",
        "content": "几年鳞甲蛰清渊，一旦飞腾石自穿。\n遗迹漫存离旧隠，定应衔雨去朝天。",
        "dynasty": "宋",
        "collection_info": null
    },
    {
        "title": "游龙隠岩  其二",
        "author": "陈叔信",
        "content": "洞口岩高着数椽，秋铃听法护金仙。\n腾身一跃天池后，云雾于今尚滃然。",
        "dynasty": "宋",
        "collection_info": null
    },
    {
        "title": "石桥",
        "author": "魏宗",
        "content": "闻说招提景，昙花结翠云。\n晴光朝更合，岚气晚来分。\n梵语微茫韵，钟声杳霭闻。\n无由问禅法，坐对柏炉熏。",
        "dynasty": "宋",
        "collection_info": null
    },
    {
        "title": "陈山龙湫",
        "author": "卜祖仁",
        "content": "陈山苍苍东海头，石壁裂缺藏灵湫。\n老髯出水欻万丈，青山倒挂黄金虬。\n神光上腾接烟霭，挟子撄珠浴沧海。\n雨公载雨推雷车，阊阖门开叩真宰。\n今年亢旱民罹殃，我侯悯悯心若伤。\n精诚披露动寥廓，沛然甘泽来滂滂。\n侯今官转吴兴去，回首神峰隔天宇。\n愿言变化从云龙，大为苍生作霖雨。",
        "dynasty": "宋",
        "collection_info": null
    },
    {
        "title": "白云寺",
        "author": "王商翁",
        "content": "幽人何处住，古寺白云高。\n问路不知远，到山方觉劳。\n半窗看竹石，一枕听松涛。\n我亦清幽者，煮茶读楚骚。",
        "dynasty": "宋",
        "collection_info": null
    },
    {
        "title": "过梧州",
        "author": "易谦",
        "content": "城空花熳烂，楼向雨萧条。\n毒草春生瘴，蛮江晚上潮。\n鱼肥堪把钓，凤去不闻韶。\n万里双持节，恩波頼圣朝。",
        "dynasty": "宋",
        "collection_info": null
    },
    {
        "title": "游玉岩  其一",
        "author": "陈谨",
        "content": "预作重阳半日游，行厨望客属鰲头。\n樽前绿橘当时果，岭下清泉彻夜流。\n新竹未斑秋正好，晚禾纔熟岁仍收。\n使君须尽登临兴，行捧天书未许留。",
        "dynasty": "宋",
        "collection_info": null
    },
    {
        "title": "游玉岩  其二",
        "author": "陈谨",
        "content": "同向天岩最上游，诗翁来见九螭头。\n僧房为映川原好，野水空随岁月流。\n玉节朝天行日促，金风驱雨暮云收。\n已摹大字镌山骨，要与匡庐万古留。",
        "dynasty": "宋",
        "collection_info": null
    },
    {
        "title": "相湖",
        "author": "朱升之",
        "content": "世路羊肠淹客游，尘缨来此濯清流。\n半窗修竹翠含雨，一片澄湖冷清秋。\n地僻莓苔侵石几，机忘鸥鹭近渔舟。\n夜凉酒醒未能睡，诗句欲成搔白头。",
        "dynasty": "宋",
        "collection_info": null
    },
    {
        "title": "龙隠岩  其一",
        "author": "张金",
        "content": "何年此地蛰飞龙，石壁蜿蜒尚有踪。\n为报龙公莫贪睡，郡人于尔卜凶丰。",
        "dynasty": "宋",
        "collection_info": null
    },
    {
        "title": "龙隠岩  其二",
        "author": "张金",
        "content": "欲访真仙小有天，路穷崖绝俯灵泉。\n相君聊试济川手，翳凤骖鸾尽有缘。",
        "dynasty": "宋",
        "collection_info": null
    },
    {
        "title": "题玉岩次韵  其一",
        "author": "郑藴",
        "content": "乱山环绕疑无路，却望人家岭上村。\n古寺性躭泉石趣，孤城不见水烟昏。\n早行携杖雪初起，夜诵挑灯景尚暄。\n遥问隠居何处是，满岩松竹至今存。",
        "dynasty": "宋",
        "collection_info": null
    },
    {
        "title": "题玉岩次韵  其二",
        "author": "郑藴",
        "content": "世路从来疏散甚，江山好处且归休。\n饭余正好远寻景，棋罢何妨閒倚楼。\n岭外梅疏初破腊，岩前松老不知秋。\n晚风落日催归兴，更约闲时取次游。",
        "dynasty": "宋",
        "collection_info": null
    },
    {
        "title": "游金精次谢东野韵",
        "author": "廖斯任",
        "content": "跨鹤仙妹已九霄，尚余胜地景偏饶。\n石盘洞口疑无路，水绕山根忽有桥。\n楼殿云栖迷晓日，筠松风度响寒潮。\n番君可笑成痴绝，妄拟阳台佩辇邀。",
        "dynasty": "宋",
        "collection_info": null
    },
    {
        "title": "全州尹氏观",
        "author": "邹野夫",
        "content": "不嫁当年自薄情，一朝跨鹤上青冥。\n人间有女能如此，羞杀天边织女星。",
        "dynasty": "宋",
        "collection_info": null
    },
    {
        "title": "夜寓舟中",
        "author": "徐德辉",
        "content": "秋气清如水，推篷夜不眠。\n芦花新有雁，莎叶尚鸣蝉。\n断梦疑堪续，哀吟最可怜。\n渔童看月上，吹笛舵楼前。",
        "dynasty": "宋",
        "collection_info": null
    },
    {
        "title": "夏日和韵",
        "author": "徐德辉",
        "content": "方沼晴波动，虚堂午荫新。\n夏衣谁赐葛，午食自烹鳞。\n山近书多润，窗开砚易尘。\n试茶燃石鼎，汲井就西邻。",
        "dynasty": "宋",
        "collection_info": null
    },
    {
        "title": "初夏游谢公岩",
        "author": "徐德辉",
        "content": "又取纱衣换，天时起细风。\n清阴花落后，长日鸟啼中。\n水国乘舟乐，岩扉有路通。\n州民多到此，犹自忆髯公。",
        "dynasty": "宋",
        "collection_info": null
    },
    {
        "title": "寄隠士",
        "author": "徐德辉",
        "content": "亭深自无暑，苔径復萦纡。\n宾客不长到，儿童足可娱。\n荷花晴带粉，蒲叶晚凝珠。\n与尔城闉隔，兹欢想不殊。",
        "dynasty": "宋",
        "collection_info": null
    },
    {
        "title": "钓台",
        "author": "徐德辉",
        "content": "归把滩头旧钓竿，帝王只作故人看。\n此身合向丘林着，汉祚已如盘石安。\n流水无情千古在，客星有影九天寒。\n到头笑杀鸱夷子，便下扁舟去也难。",
        "dynasty": "宋",
        "collection_info": null
    },
    {
        "title": "全州南城",
        "author": "冯岵",
        "content": "全州城南何壮观，石崖为趾江为濠。\n凌落渡江骑马去，空蒙瘴雾漫绨袍。\n逦迤过滩水，小艇浮桐槽。\n半渡急雨雪，舟师失飞篙。\n雨飞山路水如注，石齿荦确森戈刀。\n马蹄转侧不得过，有力如虎空皮毛。\n地穷路尽处，横绝青山高。\n褰衣扶杖蹑天险，十步九顾愁猿猱。\n长沙顿伏几百折，背膂菌蠢盘鲸鰲。\n马瘦人力倦，野阔风怒号。\n薄暮投宿驱湿厉，析薪爨鼎烧村醪。\n一杯酸涩不可嚥，平原督邮羞儿曹。\n我行湖湘历八郡，政欲阅实宁辞劳。\n才疏病懒事多废，南山何日接蓬蒿。\n清风明月共三友，山猿野鹤来二豪。\n一江春水澄葡萄，芦花万顷眠渔舠。",
        "dynasty": "宋",
        "collection_info": null
    },
    {
        "title": "过全州",
        "author": "陶金",
        "content": "南北东西几万峰，郡城如在画图中。\n何人裁断湘妃竹，半蘸秋江作钓筒。",
        "dynasty": "宋",
        "collection_info": null
    },
    {
        "title": "云安玉虚观南轩感事二首  其一",
        "author": "杜柬之",
        "content": "樨梧殖岁首，擢起青琅玕。\n其叶大如掌，其阴匀若摊。\n弱干寻丈展，气已风云干。\n期之四五载，定足容栖鸾。\n我老无定居，僦屋蜗螺跧。\n平生辋川宅，面势胸中盘。\n何当遂诛茆，规庭十步宽。\n非无松柏坚，未易苍龙抟。\n种此南窗下，醉眠风雨寒。",
        "dynasty": "宋",
        "collection_info": null
    },
    {
        "title": "云安玉虚观南轩感事二首  其二",
        "author": "杜柬之",
        "content": "念我蓄一栉，间关走西东。\n携持三十年，出处靡不同。\n朝梳带残月，暮理含清风。\n户枢既日运，何由生蠹虫。\n今晨无故折，脆响犹春葱。\n物理有定数，吾生得无穷。\n即事感百虑，抚躬悲一翁。\n空囊乏赆铁，闹市多良工。\n鸾胶堕渺茫，秋扇惭初终。\n从渠老齿豁，称我醉颅童。",
        "dynasty": "宋",
        "collection_info": null
    },
    {
        "title": "云安下岩",
        "author": "杜柬之",
        "content": "涛江翻雪卷湖滩，晚泊岩扉暂解颜。\n夙有净缘逢寺喜，老无生理伴僧闲。\n残云已断独飞雨，落日将沈却照山。\n半夜秋声惊客梦，一帘珠贝冷珊珊。",
        "dynasty": "宋",
        "collection_info": null
    },
    {
        "title": "云安玉虚观南轩感事偶书五首  其一",
        "author": "杜柬之",
        "content": "二仪鼓炉鞴，四山塞气烟。\n岂惟草木焦，坐恐土石然。\n巴峡再不登，逡巡又无年。\n流殍竟何归，卒死填沟渊。\n哆吻魏佛貍，积粟窥淮堧。\n侥倖一水旱，乘饥扰吾边。\n小人不及夕，妄忧杞国天。\n敢谓赫赫楚，而无蔿贾贤。",
        "dynasty": "宋",
        "collection_info": null
    },
    {
        "title": "云安玉虚观南轩感事偶书五首  其二",
        "author": "杜柬之",
        "content": "古观久荒凉，寂然外人境。\n草木既蓁芜，风雨亦颓陨。\n我来一粪除，地凈窗为冋。\n晨光散桐阴，夕照落柏影。\n置以六尺床，度此三伏永。\n终朝餍清凉，半夜或凄冷。\n客至共浮瓜，睡余独煮茗。\n遥闻斗筲儿，争夺沸蛙黾。\n街头米十千，旱井费縻绠。\n对我脱粟盘，徐餐休祝鲠。",
        "dynasty": "宋",
        "collection_info": null
    },
    {
        "title": "云安玉虚观南轩感事偶书五首  其三",
        "author": "杜柬之",
        "content": "嗟余何不辰，备极生人凶。\n偶全摺胁范，屡脱南冠钟。\n再醮亦何为，孙枝发枯桐。\n鬼犹果求食，宁吐杀与丰。\n两儿如我长，无田学圃农。\n郑忽敢辞昏，冗食哀我翁。\n兹外尚难言，二女累桥公。\n荆笄嫁不售，谁论德与容。\n幼也抱奇疾，此岁日尪癃。\n亦既就膏肓，二竖不可攻。\n而我事奔走，过家如狂风。\n岂无旬浃留，奈此旦夕暮。\n吞酸一执手，掣去如飞蓬。\n心知不再见，衰泪纷无从。\n书来报哀讣，赍恨归亡穷。\n莫闻忍死言，藁葬青莲宫。\n为父我安忍，为儿汝何逢。\n兴言一及此，镞刃戕心胸。",
        "dynasty": "宋",
        "collection_info": null
    },
    {
        "title": "至自云安题凈戒院二首  其一",
        "author": "杜柬之",
        "content": "山口出云鸠唤雨，三月巴山蒸溽暑。\n浊流来作虎眼文，一叶孤舟命如缕。\n道傍绿树清阴凉，中有金仙古道场。\n去家纔余二百里，且復看此青篔筜。\n出门满目伤覊旅，归舍还煎碎儿女。\n欲问阇黎借榻眠，卧对龛灯淡无语。",
        "dynasty": "宋",
        "collection_info": null
    },
    {
        "title": "至自云安题凈戒院二首  其二",
        "author": "杜柬之",
        "content": "麦芒焦，桑椹紫，田家夫妇忙欲死。\n蚕入簇，麦登场，夫妇饱暖孰可当。\n道旁书生空有妇，不蚕而衣真汝负。\n功名富贵老不来，书剑风尘一生误。\n何时郎买百株桑，身耕妇织策最良。\n董生莫厌征租吏，苏子无由黑貂弊。",
        "dynasty": "宋",
        "collection_info": null
    },
    {
        "title": "入山",
        "author": "胡圭",
        "content": "摆落世尘缚，愿结岩栖缘。\n一层復一层，古道多迴旋。\n白云随我后，幽鸟鸣我前。\n云禽亦佳侣，一见即忻然。",
        "dynasty": "宋",
        "collection_info": null
    },
    {
        "title": "春行南村",
        "author": "胡圭",
        "content": "鸟语知春晨，晨起行阡陌。\n雨晴气已变，崖涧岚犹积。\n杂花林际明，新水田中白。\n时逢耦耕人，问我将何适。",
        "dynasty": "宋",
        "collection_info": null
    },
    {
        "title": "山池",
        "author": "胡圭",
        "content": "凿山成小池，贮兹一泓绿。\n参差散石髪，清浅浮碧玉。\n光风时动摇，涟漪细相续。\n我常遶池行，衣无尘可濯。",
        "dynasty": "宋",
        "collection_info": null
    },
    {
        "title": "宿蒋庵",
        "author": "胡圭",
        "content": "松色耸寒青，云庵夜未扃。\n行吟满林叶，坐听一僧经。\n江獭鸣如鬼，山灯远似星。\n自能消冷漠，不用酒盈瓶。",
        "dynasty": "宋",
        "collection_info": null
    },
    {
        "title": "鄜台",
        "author": "杜纯佑",
        "content": "两载低眉着小冠，一台高筑地平宽。\n向阳花木齐教放，天下无春似此间。",
        "dynasty": "宋",
        "collection_info": null
    },
    {
        "title": "瀛岩",
        "author": "董荆楚",
        "content": "岩根商舸集高桅，岩顶朱门小殿开。\n未信瀛洲环弱水，始知鳌背负蓬莱。\n青山到海重重小，白鸟随潮两两来。\n坐久松风吹骨冷，此身浑觉在瑶台。",
        "dynasty": "宋",
        "collection_info": null
    },
    {
        "title": "妙庭观",
        "author": "范良龚",
        "content": "我昔遨游周八极，玉京金阙俱经历。\n翩然骑凤下瑶池，如与双成获相识。\n双成侍燕王母旁，道貌方瞳照人碧。\n玉笙吹彻奉琼觞，范子从旁丐余沥。\n东方曼倩谓余言，汝亦名在地仙籍。\n凤城南望好溪山，此是元君故仙宅。\n琉璃槃上存金鼎，鼎内丹砂如琥珀。\n汝能服食早归来，与予同是逍遥客。\n我时贪醉蟠桃春，不记当年说仙蹟。\n一朝酒醒人世非，盘碎丹飞杳难觅。\n香风堂上久徘徊，苏李题诗挂空壁。\n孤云野鹤谩兴怨，我独摩挲问金狄。\n世人劝我舐丹鼎，我亦何尝苦营役。\n丈夫自有大还丹，得道不分今与昔。",
        "dynasty": "宋",
        "collection_info": null
    },
    {
        "title": "洪遂良自京师东归赠以诗",
        "author": "姜大民",
        "content": "故山西郭有园林，之子东归抱短琴。\n衣锦未论当日事，首丘聊慰阿翁心。\n春风桑梓欢娱极，秋雨松楸感慨深。\n莫写渭阳图画裏，令人披阅重沾襟。",
        "dynasty": "宋",
        "collection_info": null
    },
    {
        "title": "客居岭南",
        "author": "张子龙",
        "content": "天风吹白波，归客欲如何。\n炎国逢花早，春船载雨过。\n畏蛇焚瘿木，防蛊种衰荷。\n洞口商人妇，时时送夜歌。",
        "dynasty": "宋",
        "collection_info": null
    },
    {
        "title": "碧筒",
        "author": "张子龙",
        "content": "翠作浮漥玉作觞，连蜷浮动玉生香。\n手中风露分炎国，窍裏干坤入醉乡。\n满座争夸赛鹦鹉，可人曾忆盖鸳鸯。\n江长月白空痕在，一夜花神怨索郎。",
        "dynasty": "宋",
        "collection_info": null
    },
    {
        "title": "白鸡冠花图",
        "author": "张子龙",
        "content": "鹿葱花尽凤仙空，一种奇葩色不同。\n似带冰霜归老笔，肯随篱落鬬群雄。\n太平瑞映园林外，清白名归草木中。\n留向山窗伴幽独，半绡斜月五更风。",
        "dynasty": "宋",
        "collection_info": null
    },
    {
        "title": "高山堂",
        "author": "梁佐厚",
        "content": "危巅层阁倚云平，一凭阑干醉魄醒。\n霁雨乱山生淡碧，带风寒竹有余青。\n孤猿傍石来深涧，幽鸟衝烟入画屏。\n却让高僧占仙境，蓬莱不独在沧溟。",
        "dynasty": "宋",
        "collection_info": null
    },
    {
        "title": "晓色",
        "author": "陈在山",
        "content": "荒鷄递寒鸣，寥廓弄清曙。\n初阳未离海，薄云尚笼树。\n沙明宿鹭惊，巷白行人语。\n瓦瓶自持汲，正在月落处。",
        "dynasty": "宋",
        "collection_info": null
    },
    {
        "title": "哭朱龟岩",
        "author": "徐鼎",
        "content": "掩涕愁相向，风凄日满篱。\n旧交无一在，哭子有余悲。\n暗竹扃书牖，孤灯上蕙帷。\n寡妻惟抱子，具说病来时。",
        "dynasty": "宋",
        "collection_info": null
    },
    {
        "title": "国清寺",
        "author": "史藴",
        "content": "十里松关路，门开对洞天。\n山神曾献地，海众此安禅。\n钟磬开岩谷，楼台跨石泉。\n高峰智者塔，长与赤城连。",
        "dynasty": "宋",
        "collection_info": null
    },
    {
        "title": "效香奁体",
        "author": "谢无竞",
        "content": "臙脂湿透污罗衣，春尽萧郎又不归。\n香冷篆盘檐影转，一帘红雨燕双飞。",
        "dynasty": "宋",
        "collection_info": null
    },
    {
        "title": "旅中",
        "author": "林某",
        "content": "一剑随孤影，风霜道路长。\n何人忽横笛，有客正思乡。\n古驿自芳草，空山又夕阳。\n啼猿莫添恨，今夜宿潇湘。",
        "dynasty": "宋",
        "collection_info": null
    },
    {
        "title": "宁寿寺",
        "author": "张湖山",
        "content": "丹级纔升四望赊，香销无復梦豪华。\n向来马氏殚禅力，要拟龙宫作佛家。\n树老烟霜台殿古，石封苔藓井栏斜。\n上人不用莲花漏，自有林梢报晓鸦。",
        "dynasty": "宋",
        "collection_info": null
    },
    {
        "title": "答王学士",
        "author": "林石田",
        "content": "已着山人屐，那能远入城。\n艰难思变姓，老大畏争名。\n病叶兼虫下，闲云背雨行。\n长怀陶靖节，出处意分明。",
        "dynasty": "宋",
        "collection_info": null
    },
    {
        "title": "茅屋",
        "author": "吴肖岩",
        "content": "茅屋三间小，春风长草芽。\n故园经积雨，老树不多花。\n黄髪长垂钓，古书犹满车。\n近来人事别，亦懒问桑麻。",
        "dynasty": "宋",
        "collection_info": null
    },
    {
        "title": "陆象山先生墓",
        "author": "郭波",
        "content": "大道久荆榛，歧路苦未併。\n博约岂不贤，末学恣驰骋。\n口耳谩纷纭，徒知响与影。\n吾心自神明，一掬涵万境。\n昔者斯文麾，紫阳已独秉。\n厥德天不孤，时生陆子静。\n陆朱夫何殊，性天俱炳炳。\n议论偶异同，吁咈岂为痉。\n考亭任重资，汲多费深绠。\n象山直劈豪，举手提要领。\n一起跬步间，循循登峻岭。\n一从百仞巅，洞视下万顷。\n辙迹随入途，金兰同有永。\n何知好事徒，纷纷自燕郢。\n古人亦有言，闻过乃为幸。\n二翁九京中，岂不重炯炯。\n低头古墓下，想象见光景。\n有剑不敢悬，为君发深省。",
        "dynasty": "宋",
        "collection_info": null
    },
    {
        "title": "雁山",
        "author": "陈壶中",
        "content": "山川秘灵迹，海近气常阴。\n尊者何年在，樵人去路深。\n云龙归绝顶，花鸟傍禅心。\n十八前朝寺，哀猿空夜吟。",
        "dynasty": "宋",
        "collection_info": null
    },
    {
        "title": "宿连云楼",
        "author": "陈壶中",
        "content": "自爱山楼宿，微吟此兴浓。\n凭阑最深处，见月在高峰。\n清唳来孤鹤，新凉生数松。\n葛坛名已远，何处觅仙踪。",
        "dynasty": "宋",
        "collection_info": null
    },
    {
        "title": "春日",
        "author": "宋可菊",
        "content": "门掩东风老，无人载酒过。\n半窗春梦短，深竹雨声多。\n朽树湿生菌，残蚕已化蛾。\n因思旧游地，台榭废笙歌。",
        "dynasty": "宋",
        "collection_info": null
    },
    {
        "title": "石桥寺",
        "author": "彭应寿",
        "content": "石磴盘空别岛开，深林苍翠拂衣来。\n昙华映日千峰晓，瀑布凌风万壑哀。\n野寺无人猿自啸，危梁骇客鹤频回。\n桃源洞杳知何处，翠髻云房亦浪猜。",
        "dynasty": "宋",
        "collection_info": null
    },
    {
        "title": "赠西山磊泉庵僧",
        "author": "周自中",
        "content": "门掩古崖碧，霜欺苔径斑。\n去城无一里，此地若深山。\n留客吟松下，驱泉过竹间。\n羡师无外事，相伴白云閒。",
        "dynasty": "宋",
        "collection_info": null
    },
    {
        "title": "山居",
        "author": "周自中",
        "content": "又是閒中一日过，明朝活计看如何。\n拾薪童子归来晚，报说南山野菜多。",
        "dynasty": "宋",
        "collection_info": null
    },
    {
        "title": "阳朔鑑山寺",
        "author": "刘坦斋",
        "content": "鑑山最有登临胜，门巷萦迴知几重。\n此日楼头瞻御墨，何时天上皋飞龙。\n关河痛隔鱼纹断，臣子遥申虎拜恭。\n欲托离骚写愁思，涉江何处采芙蓉。",
        "dynasty": "宋",
        "collection_info": null
    },
    {
        "title": "濯缨石",
        "author": "吴朝奉",
        "content": "乘兴沧浪水际行，江澄如练接天平。\n玉樽暮举频添酒，石砥浮簰就濯缨。\n夜月浸潭冰鑑冷，密星沉水浦珠明。\n南山环峙相辉映，直耸蓬莱侍玉清。",
        "dynasty": "宋",
        "collection_info": null
    },
    {
        "title": "水帘洞",
        "author": "张国衡",
        "content": "洞口鲛绡薄，山心玉蕊浮。\n残云挂练影，新月下空鈎。\n白鹤仙人去，苍苔石磴幽。\n奇踪看不倦，旬日为淹留。",
        "dynasty": "宋",
        "collection_info": null
    },
    {
        "title": "咏瀑布",
        "author": "赵至道",
        "content": "飞落寒泉一派高，初闻响似浙江潮。\n松阴无雨云长润，石窦虽晴雪未消。\n素练几时悬绝壁，白虹千尺跨层霄。\n丹山自是神仙府，弱水流来故不遥。",
        "dynasty": "宋",
        "collection_info": null
    },
    {
        "title": "贺侍郎  其一",
        "author": "游志甫",
        "content": "松竹青青耐岁寒，长随初度喜相看。\n操同一节冰霜劲，身直三朝柱石安。\n顾问正资持从橐，佚闲坚乞领祠官。\n扶危筋力知尤健，肯向风涛袖手观。",
        "dynasty": "宋",
        "collection_info": null
    },
    {
        "title": "贺侍郎  其二",
        "author": "游志甫",
        "content": "预喜新元八秩逢，渭川曾说兆非熊。\n清癯骨相今迂叟，纯雅文章昔醉翁。\n乔木旧推清望重，植槐新长绿阴丰。\n都将祝颂无穷意，写入金杯寿酒中。",
        "dynasty": "宋",
        "collection_info": null
    },
    {
        "title": "贺侍郎  其一",
        "author": "王其",
        "content": "宽碧高楼上倚天，等闲蚁垤视凌烟。\n归飞华表三千岁，砥柱中流五百年。\n摆脱浮云闲富贵，逍遥长日散神仙。\n天公已定乘除计，八十春秋到八千。",
        "dynasty": "宋",
        "collection_info": null
    },
    {
        "title": "贺侍郎  其二",
        "author": "王其",
        "content": "悬车高蹈姓名香，化得东阳似洛阳。\n节亚芗林仍峻洁，貌如笠泽更精强。\n丰标留作耆英样，寿命应同国祚长。\n岁岁梅花开腊五，来陪青鹿奉霞觞。",
        "dynasty": "宋",
        "collection_info": null
    },
    {
        "title": "寿先生  其一",
        "author": "丁正持",
        "content": "明善堂前香矗云，诸生再拜祝庄椿。\n芹香藻绿涵和气，枫老梅疏健小春。\n有道可为明主佐，无毡休叹广文贫。\n烹羔压酒称千寿，会看仙桃着子新。",
        "dynasty": "宋",
        "collection_info": null
    },
    {
        "title": "寿先生  其二",
        "author": "丁正持",
        "content": "今年生日胜常年，一佛中间万佛缘。\n善念纔兴方寸地，恩光便下九重天。\n花香作供围方丈，粟粒成功福大千。\n长寿如来更多宝，饱参住世小乘禅。",
        "dynasty": "宋",
        "collection_info": null
    },
    {
        "title": "寿傅守  其一",
        "author": "释若芬",
        "content": "仙游舍人声建中，正论久矣排群雄。\n令子贤孙俱有耀，皇天两耳元非聋。",
        "dynasty": "宋",
        "collection_info": null
    },
    {
        "title": "寿傅守  其二",
        "author": "释若芬",
        "content": "鹤髪仙人年德尊，大贤之后更多闻。\n风流异日窥前辈，议论班班总不群。",
        "dynasty": "宋",
        "collection_info": null
    },
    {
        "title": "寿傅守  其三",
        "author": "释若芬",
        "content": "当年膴仕早标缨，不共儿曹校疾行。\n居易独能遵坦路，未妨六十到名卿。",
        "dynasty": "宋",
        "collection_info": null
    },
    {
        "title": "寿傅守  其四",
        "author": "释若芬",
        "content": "十年泽国泛吴航，袖有新硎试未尝。\n聊把一麾施老手，便教千里作津梁。",
        "dynasty": "宋",
        "collection_info": null
    },
    {
        "title": "寿傅守  其五",
        "author": "释若芬",
        "content": "教令浮民一岁期，只将平易抗浇漓。\n朝廷若用循良课，换取樵川老吏归。",
        "dynasty": "宋",
        "collection_info": null
    },
    {
        "title": "寿傅守  其六",
        "author": "释若芬",
        "content": "桃花綵绶俨仙衣，宝带垂金腹十围。\n五马人生真可贵，更欣桑梓共分辉。",
        "dynasty": "宋",
        "collection_info": null
    },
    {
        "title": "寿傅守  其七",
        "author": "释若芬",
        "content": "精藏烱目气藏神，笑语温然与物春。\n面骨如拳搀两耳，此公寿相等铜人。",
        "dynasty": "宋",
        "collection_info": null
    },
    {
        "title": "寿傅守  其八",
        "author": "释若芬",
        "content": "堂前三凤戏斑衣，堂下三槐擢秀枝。\n一岁倦游归绿野，荣华鼎鼎看吾儿。",
        "dynasty": "宋",
        "collection_info": null
    },
    {
        "title": "寿傅守  其九",
        "author": "释若芬",
        "content": "宁武堂中白日长，公庭讼息炷炉香。\n禅床不作蛾眉梦，一枕清风到寿乡。",
        "dynasty": "宋",
        "collection_info": null
    },
    {
        "title": "寿傅守  其一○",
        "author": "释若芬",
        "content": "秋入东篱破晓霜，黄花不肯媚重阳。\n花神爱惜缘何事，要向今朝荐寿觞。",
        "dynasty": "宋",
        "collection_info": null
    },
    {
        "title": "句",
        "author": "释若芬",
        "content": "不是老僧亲写，晓来谁报平安。",
        "dynasty": "宋",
        "collection_info": null
    },
    {
        "title": "寿运使  其一",
        "author": "芹庵",
        "content": "炎蒸忽逐火云敛，爽气俄随玉露瀼。\n不是真贤生间世，争教烦暑变清凉。",
        "dynasty": "宋",
        "collection_info": null
    },
    {
        "title": "寿运使  其二",
        "author": "芹庵",
        "content": "玉节煌煌拥使星，泉流地上富全闽。\n光华勋业知何自，咸咏崧高降甫申。",
        "dynasty": "宋",
        "collection_info": null
    },
    {
        "title": "寿运使  其三",
        "author": "芹庵",
        "content": "总计宁专借远方，高勋盟府要深藏。\n明年今日归清禁，天语传宣劝寿觞。",
        "dynasty": "宋",
        "collection_info": null
    },
    {
        "title": "寿运使  其四",
        "author": "芹庵",
        "content": "白叟黄童喜色开，诞辰喜遇福星来。\n满城牵挽问衙探，祝寿明晨荐几杯。",
        "dynasty": "宋",
        "collection_info": null
    },
    {
        "title": "寿运使  其五",
        "author": "芹庵",
        "content": "发籴转沟蒙厚德，葬枯横野荷深恩。\n当知仁者从来寿，鹤算龟龄不足论。",
        "dynasty": "宋",
        "collection_info": null
    },
    {
        "title": "寿运使  其六",
        "author": "芹庵",
        "content": "庞眉相对讲英猷，尽说当年气食牛。\n六十重新开甲子，八千从此富春秋。",
        "dynasty": "宋",
        "collection_info": null
    },
    {
        "title": "寿运使  其七",
        "author": "芹庵",
        "content": "鹏程九万翼方展，桃实三千花正开。\n再拜愿伸难老颂，仙风定合继蓬莱。",
        "dynasty": "宋",
        "collection_info": null
    },
    {
        "title": "寿运使  其八",
        "author": "芹庵",
        "content": "父老偏怜最小官，晚来争借寿诗看。\n般门尽说难挥斧，句法丁宁子细安。",
        "dynasty": "宋",
        "collection_info": null
    },
    {
        "title": "惠山泉",
        "author": "刘达",
        "content": "灵脉发山根，涓涓才一滴。\n宝剑护深源，苍珉环甃壁。\n鉴影鬚眉分，当暑挹寒冽。\n一酌举瓢空，过齿如激雪。\n不异醴泉甘，宛同神瀵洁。\n快饮可洗胸，所惜姑濯热。\n品第冠寰中，名色固已揭。\n世无陆子知，淄渑谁与别。",
        "dynasty": "宋",
        "collection_info": null
    },
    {
        "title": "冰泉洞",
        "author": "刘达",
        "content": "飞泉落巍巍，湍水去激激。\n未若洞中源，静渊如得适。\n清润挹千岩，冷凝涵四壁。\n幽讨会有时，烦襟聊与涤。",
        "dynasty": "宋",
        "collection_info": null
    },
    {
        "title": "龙渊",
        "author": "刘达",
        "content": "岩岩白石嵌，深泉适此止。\n夜雨半山回，春风蛰龙起。\n清明无遁形，溥博有余美。\n受浊不伤清，纳污非所耻。\n趣操比幽人，泓澄如得己。\n山林乃挺途，真復谁洗耳。",
        "dynasty": "宋",
        "collection_info": null
    },
    {
        "title": "绣岭亭",
        "author": "刘达",
        "content": "绝境隔嚣纷，烟霞张綵绘。\n远目入无中，高情驰物外。\n春田发英华，秋林横紫翠。\n何时杖屦游，利名聊委蜕。",
        "dynasty": "宋",
        "collection_info": null
    },
    {
        "title": "题惠山寺",
        "author": "张理",
        "content": "九山朝暮云，摇落少游坟。\n野蔓碑全没，晴庵磬亦闻。\n洞偏泉路细，松折鹤巢分。\n高视太湖近，雪涛鸥起群。",
        "dynasty": "宋",
        "collection_info": null
    },
    {
        "title": "题惠山泉",
        "author": "杨旻",
        "content": "世治山藏锡，山灵地溢泉。\n石饴寒不减，水液暑常蠲。\n荐茗能全味，援琴欲绝絃。\n谁言到池尽，余响更潺湲。",
        "dynasty": "宋",
        "collection_info": null
    },
    {
        "title": "题惠山翠麓亭",
        "author": "苏台父",
        "content": "山势丛丛向北盘，高僧平日为开轩。\n莫嫌长有车马到，真爱都无鸟雀喧。\n剩长松篁留日脚，少移桃杏破云根。\n十年往返未曾厌，煮茗尝泉到酒樽。",
        "dynasty": "宋",
        "collection_info": null
    },
    {
        "title": "环翠轩",
        "author": "杨介",
        "content": "一上十余里，携筇始可寻。\n山形三面合，林影四边深。\n壁暗苔争长，阶荒草乱侵。\n凭高独览处，烟霭满衣襟。",
        "dynasty": "宋",
        "collection_info": null
    },
    {
        "title": "题胶山寺壁",
        "author": "元掔",
        "content": "岗头鹁鸠鸣，定欲唤晴雨。\n驱车指东山，山下寺亦古。\n道人双眼青，雪齿起柔语。\n松回万壑风，落絮趁轻舞。\n日薄咏归欤，扁舟在烟渚。",
        "dynasty": "宋",
        "collection_info": null
    },
    {
        "title": "木芙蓉",
        "author": "李公明",
        "content": "孤芳照寒水，婉娩自幽闲。\n万木碧无色，一花红独殷。\n秋莲多绿子，晚槿亦朱颜。\n却笑渊明宅，于今五柳残。",
        "dynasty": "宋",
        "collection_info": null
    },
    {
        "title": "芙蓉",
        "author": "李公明",
        "content": "野花能白又能红，也在天工长育中。\n长对秋烟颜色好，岂知人世有春风。",
        "dynasty": "宋",
        "collection_info": null
    },
    {
        "title": "中庸",
        "author": "李公明",
        "content": "要识中庸义，中庸乃是庸。\n不须求胜解，只此是奇功。\n卓卓孤峰上，明明百草中。\n若将声色舍，声色却盲聋。",
        "dynasty": "宋",
        "collection_info": null
    },
    {
        "title": "偶作  其一",
        "author": "李公明",
        "content": "石光火中寄此身，谁论北富与南贫。\n眼前正爱溪梅瘦，冰雪亭亭笑伴人。",
        "dynasty": "宋",
        "collection_info": null
    },
    {
        "title": "偶作  其二",
        "author": "李公明",
        "content": "天涯地角古来传，今在天涯地角边。\n日日江头望江水，蛮风瘴雨又凄然。",
        "dynasty": "宋",
        "collection_info": null
    },
    {
        "title": "漫作  其一",
        "author": "李公明",
        "content": "测测日西去，去来无尽时。\n百年无半在，一事更何为。\n草屋倚寒木，疏梅横短篱。\n直能捐世虑，何处不忘归。",
        "dynasty": "宋",
        "collection_info": null
    },
    {
        "title": "漫作  其二",
        "author": "李公明",
        "content": "烟冷风寒处，芙蓉三两枝。\n愁怀方换酒，秋意更催诗。\n不遇元白友，宁寻沈宋师。\n谁知苦吟处，髪落一丝丝。",
        "dynasty": "宋",
        "collection_info": null
    },
    {
        "title": "早梅",
        "author": "李公明",
        "content": "东风才了又西风，群木山中叶叶空。\n只有梅花吹不尽，依然新白抱新红。",
        "dynasty": "宋",
        "collection_info": null
    },
    {
        "title": "遇故人",
        "author": "李公明",
        "content": "虚窗桂子打风声，夜酌沉沉夜气清。\n三十年间不须说，可堪相照髪星星。",
        "dynasty": "宋",
        "collection_info": null
    },
    {
        "title": "大安人至",
        "author": "李公明",
        "content": "冻雨杂零雪，柴门不敢开。\n持来一片纸，说自大安来。\n元帅方归沔，边书又报阶。\n忍寒再三问，老弟几时回。",
        "dynasty": "宋",
        "collection_info": null
    },
    {
        "title": "晓行青村",
        "author": "李公明",
        "content": "关关新鸟逐声啼，群鹭衝寒帖水飞。\n最恨山云去如织，不教春色着征衣。",
        "dynasty": "宋",
        "collection_info": null
    },
    {
        "title": "晓烟",
        "author": "李公明",
        "content": "晓出倚溪亭，溪烟四面生。\n昏时山绿浅，浓处日红轻。\n簇簇树尤好，依依人未行。\n玄晖信萧放，澄练有佳名。",
        "dynasty": "宋",
        "collection_info": null
    },
    {
        "title": "过修诚馆",
        "author": "李公明",
        "content": "败馆冷如许，修诚志已非。\n风光不曾改，人事故相违。\n寸碧雪山出，争喧风叶飞。\n伤心旧时月，长是送人归。",
        "dynasty": "宋",
        "collection_info": null
    },
    {
        "title": "题曹坑铺",
        "author": "李公明",
        "content": "明星落深水，晚电起孤云。\n去去风前棹，迢迢竹外村。\n山回依草驿，岸落出芦根。\n亲月照人冷，今宵清梦魂。",
        "dynasty": "宋",
        "collection_info": null
    },
    {
        "title": "宿郑山铺",
        "author": "李公明",
        "content": "行役苦行役，凄凉应奈何。\n自从多事后，应恨一身多。\n草店张灯宿，石桥乘月过。\n曳裾悲我计，回首一烟簑。",
        "dynasty": "宋",
        "collection_info": null
    },
    {
        "title": "灯夕",
        "author": "李公明",
        "content": "江风淡淡放初晴，灯火明时月色明。\n谁信姮娥要行乐，随他女伴绕街行。",
        "dynasty": "宋",
        "collection_info": null
    },
    {
        "title": "西湖",
        "author": "刘信夫",
        "content": "长乐钟声下九天，万家春色柳摇烟。\n山迎山送利名客，潮落潮生来去船。",
        "dynasty": "宋",
        "collection_info": null
    },
    {
        "title": "西湖乐",
        "author": "柯氏",
        "content": "雪花满衣香欲融，王孙白马金蟠胸。\n山南山北晚霞红，须臾直下明珠宫。\n一样越罗天水碧，乱插宝花长一尺。\n王孙大醉信船流，船尾船头自吹笛。",
        "dynasty": "宋",
        "collection_info": null
    },
    {
        "title": "西湖",
        "author": "李氏",
        "content": "舞凤翔龙拱帝城，秀涵积水驻川灵。\n青山楼观排云出，画舫笙歌隔柳听。\n撩乱花光浮绮陌，参差马影绕旗亭。\n振衣直上南峰顶，谁似盘溪却独醒。",
        "dynasty": "宋",
        "collection_info": null
    },
    {
        "title": "寄西湖",
        "author": "房灏",
        "content": "昔年曾向西湖住，日夕闲行湖上路。\n东风二月梅花开，香得孤山无着处。\n六尺瘦藤双翠屦，眼前物物皆诗具。\n被人牵挽出山来，荷衣尽为缁尘污。\n世态翻腾不如故，青镜无情又衰暮。\n富贵浮云何有哉，一杯且乐闲中趣。\n长江浩浩东流注，梦寐孤山飞不去。\n若见梅花频寄音，黄金炼出相思句。",
        "dynasty": "宋",
        "collection_info": null
    },
    {
        "title": "别西湖  其一",
        "author": "房灏",
        "content": "闻说西湖可乐饥，十年劳我梦中思。\n湖边欲买三间屋，问遍人家不要诗。",
        "dynasty": "宋",
        "collection_info": null
    },
    {
        "title": "别西湖  其二",
        "author": "房灏",
        "content": "满城罗绮照青春，湖上风光日日新。\n人在画船泥样醉，安知西北有兵尘。",
        "dynasty": "宋",
        "collection_info": null
    },
    {
        "title": "别西湖  其三",
        "author": "房灏",
        "content": "书生老眼厌风尘，天遣临安看一回。\n便是西湖不留客，也曾身到日边来。",
        "dynasty": "宋",
        "collection_info": null
    },
    {
        "title": "梧",
        "author": "董天吉",
        "content": "一树梧桐烂熳开，紫沉黄玉是花材。\n谁教着在朝阳地，勾引丹山老凤来。",
        "dynasty": "宋",
        "collection_info": null
    },
    {
        "title": "项王庙",
        "author": "董天吉",
        "content": "嬴氏乱天纪，群雄各飞扬。\n子羽勇无敌，拔剑起戎行。\n熊罴八千士，飈举度长江。\n威名震列国，斩婴爇咸阳。\n神力摧万夫，虎视邈四方。\n雄图竟不就，楚歌有余伤。\n故国父老怜，遗庙苍山傍。\n莓苔生丹垩，萝蔓延门堂。\n灵魂岂不怍，宁肯还故乡。\n空令千载下，吊古增慨慷。",
        "dynasty": "宋",
        "collection_info": null
    },
    {
        "title": "惠安桥",
        "author": "董天吉",
        "content": "涔阳山水壮南州，千尺飞梁速去邮。\n蛟鰐翻涛声吼夜，虹蜺分雨气横秋。\n险疑云栈通车马，高比银河挟女牛。\n鉅万功成书太史，绝胜舟楫济中流。",
        "dynasty": "宋",
        "collection_info": null
    },
    {
        "title": "采石矶",
        "author": "董天吉",
        "content": "断矶江上碧嶙峋，漠漠芦花转岸濒。\n舟小风微犹胜马，山高石立宛如人。\n羡渠钓艇沧波阔，老我征途白髪新。\n寂寞蛾眉在天际，远烟青处晚双颦。",
        "dynasty": "宋",
        "collection_info": null
    },
    {
        "title": "竹",
        "author": "董天吉",
        "content": "移家徒得竹成林，老节清阴岁月深。\n近日孙枝殊圣长，风天雨夜学龙吟。",
        "dynasty": "宋",
        "collection_info": null
    },
    {
        "title": "月中桂",
        "author": "董天吉",
        "content": "云外仙花众莫俦，广寒宫殿足清幽。\n根盘天上一轮古，香落人间八月秋。\n玉兔杵频金粟碎，素娥佩湿露枝稠。\n史君方运吴刚斧，要放清光照此舟。",
        "dynasty": "宋",
        "collection_info": null
    },
    {
        "title": "主簿年家丈游敬亭",
        "author": "董天吉",
        "content": "逆旅频争席，郊原一振衣。\n联镳寻胜去，高盖拂林飞。\n访古江山是，怀人岁月非。\n禅林最安稳，栖鸟亦深依。",
        "dynasty": "宋",
        "collection_info": null
    },
    {
        "title": "柏山僧房赏花",
        "author": "董天吉",
        "content": "云房閟孤赏，幽花杳谁攀。\n春风不掩私，吹芬满禅关。\n欣抃破沉寂，觅此芳菲颜。\n亭亭紫锦盖，济济玉笋斑。\n风流冠群英，擢自蓬擢间。\n感物动嘉咏，飞觞且循环。\n上人灭华念，对之心自闲。\n一笑吾未领，夕烟沉远山。",
        "dynasty": "宋",
        "collection_info": null
    },
    {
        "title": "永庆寺松风亭",
        "author": "董天吉",
        "content": "长松荫禅宇，柯叶何橚槮。\n清风一披拂，奏作绿绮琴。\n虬龙舞空祠，鸾凤相与吟。\n众籁起幽听，太虚本沉沉。\n翛然亭中人，宴坐欢妙音。\n心闻得深悟，明月生东林。",
        "dynasty": "宋",
        "collection_info": null
    },
    {
        "title": "送任浙东廉使  其一",
        "author": "董天吉",
        "content": "曾闻鼻祖牧宣州，又见邦人送我侯。\n世阅双旌相绚映，人生五马自风流。\n西偏清啸独孤观，北望高吟小谢楼。\n此去骅骝谙旧路，定知原隰望咨诹。",
        "dynasty": "宋",
        "collection_info": null
    },
    {
        "title": "送任浙东廉使  其二",
        "author": "董天吉",
        "content": "画戟凝香礼数殊，敢勤屣履下庸愚。\n有时小队寻花柳，也枉前茅到竹梧。\n对客每曾蒙齿录，问年直恐混泥涂。\n使君早晚朝天阙，还念沧江钓叟无。",
        "dynasty": "宋",
        "collection_info": null
    },
    {
        "title": "送经历庞世安",
        "author": "董天吉",
        "content": "鹿门培隠德，凤穴产奇毛。\n曳组全家贵，谈兵此客豪。\n书籤沾雨湿，箭镝入云高。\n归到荆花下，春缸醉玉醪。",
        "dynasty": "宋",
        "collection_info": null
    },
    {
        "title": "寿千奴监司",
        "author": "董天吉",
        "content": "绿鬓貂蝉合殿中，輶车又过大江东。\n九重行侍君王宴，五度曾乘御史骢。\n好学襟怀开霁月，爱民心事蔼春风。\n夜深香火听舆诵，好是称觞寿母同。",
        "dynasty": "宋",
        "collection_info": null
    },
    {
        "title": "怀古",
        "author": "王郡守",
        "content": "有唐曾拥万家兵，节度西南十二城。\n此地得人无盗贼，昔之为守便公卿。",
        "dynasty": "宋",
        "collection_info": null
    },
    {
        "title": "二疏",
        "author": "无名氏",
        "content": "贤者多财应损智，愚而殖货易生嗔。\n二疏教子无他祝，愿向先畴加苦辛。",
        "dynasty": "宋",
        "collection_info": null
    },
    {
        "title": "营道斋",
        "author": "何弃仲",
        "content": "儒行篇中有至论，书斋乡县两存存。\n南音楚国钟仪操，仁术函人孟氏言。\n近信每随流水到，旧庐凝望度云屯。\n里非胜母泉君子，循取佳名睹圣门。",
        "dynasty": "宋",
        "collection_info": null
    },
    {
        "title": "舫斋",
        "author": "王宗贤",
        "content": "满船载月归时趣，泛宅浮家避世狂。\n趺坐舫斋能静嘿，神驰游宴无何乡。",
        "dynasty": "宋",
        "collection_info": null
    },
    {
        "title": "题漱玉馆",
        "author": "王宗贤",
        "content": "寓馆欣传漱玉名，泉流古窦响琮琤。\n幽窗偃息惊回梦，误听虚檐雨滴声。",
        "dynasty": "宋",
        "collection_info": null
    },
    {
        "title": "茶岭",
        "author": "王宗贤",
        "content": "秀钟天柱产灵芝，造就仙芽发嫩旗。\n采向先春烟露裏，喊山凤尾岂为奇。",
        "dynasty": "宋",
        "collection_info": null
    },
    {
        "title": "九锁山道中",
        "author": "王宗贤",
        "content": "山萦九锁路幽深，古木高森积翠阴。\n自是仙家风景异，欣欣杖策步云林。",
        "dynasty": "宋",
        "collection_info": null
    },
    {
        "title": "九锁山路口",
        "author": "王宗贤",
        "content": "九锁山深隠洞天，一峰柱耸现云巅。\n从兹可达栖真境，透入青霄会众仙。",
        "dynasty": "宋",
        "collection_info": null
    },
    {
        "title": "大涤山",
        "author": "王宗贤",
        "content": "穹崇千尺压群峦，终日登临兴未阑。\n佳趣清幽尘自涤，昇天犹有许君坛。",
        "dynasty": "宋",
        "collection_info": null
    },
    {
        "title": "大涤洞",
        "author": "王宗贤",
        "content": "符札深投进玉函，琅琅震响穴难探。\n隔凡不许游人到，一窦中藏万丈潭。",
        "dynasty": "宋",
        "collection_info": null
    },
    {
        "title": "天柱山",
        "author": "王宗贤",
        "content": "擎天一柱出群峰，时见真仙隠化中。\n瑞应中都成福地，伯元主宰有神功。",
        "dynasty": "宋",
        "collection_info": null
    },
    {
        "title": "龙蜕洞",
        "author": "王宗贤",
        "content": "羽人游洞获龙骸，知是鳞潜蜕骨来。\n岩穴嵌巉深数丈，惊人蛇虺隔凡才。",
        "dynasty": "宋",
        "collection_info": null
    },
    {
        "title": "红梅",
        "author": "牛士良",
        "content": "陇头人未来，江南春几许。\n惆怅玉笛声，吹落臙脂雨。",
        "dynasty": "宋",
        "collection_info": null
    },
    {
        "title": "红梅花",
        "author": "高氏",
        "content": "带雪匆匆别楚云，天寒依约见湘君。\n只疑不合瑶池去，引得春风八九分。",
        "dynasty": "宋",
        "collection_info": null
    },
    {
        "title": "人日",
        "author": "高氏",
        "content": "雁已有归心，雪深春未深。\n花风纔一信，人日故多阴。\n诗作平生梦，香添昨夜衾。\n不干书册事，自怕薄愁侵。",
        "dynasty": "宋",
        "collection_info": null
    },
    {
        "title": "金华山人",
        "author": "无名氏",
        "content": "幽居倚翠峦，尘事不相干。\n天地醉来小，琴棋静裏欢。\n雨苔春径绿，风竹夜窗寒。\n若问长生术，金炉有宝丹。",
        "dynasty": "宋",
        "collection_info": null
    },
    {
        "title": "赠人",
        "author": "张氏",
        "content": "云鬓慵梳睡不忺，倚阑听燕语虚檐。\n春愁自是无重数，生怕东风揭绣帘。",
        "dynasty": "宋",
        "collection_info": null
    },
    {
        "title": "拟人生不满百",
        "author": "无名氏",
        "content": "人生不满百，譬如朝露晞。\n白日入虞渊，胡不秉烛嬉。\n大耋嗟晷短，多忧亦奚为。\n君看玄庐道，轜车无停时。\n伺晨当及旦，佳会当及期。",
        "dynasty": "宋",
        "collection_info": null
    },
    {
        "title": "春三月过王氏村有感",
        "author": "周宗溥",
        "content": "甲子穷时丧乱频，天教泽国着闲身。\n无情花柳自春色，不觉山河多塞尘。\n他日升平犹未老，此生流落且相亲。\n江南江北经行处，莫话衣冠愁杀人。",
        "dynasty": "宋",
        "collection_info": null
    },
    {
        "title": "见远亭",
        "author": "魏某",
        "content": "金山鳌耸压蓬宫，见远堂开万象空。\n心与天游身世外，眼随云到有无中。\n岭头树接苍梧北，海面帆来日本东。\n此景舂容吟不尽，丹青图写愧宗工。",
        "dynasty": "宋",
        "collection_info": null
    },
    {
        "title": "凤栖寺",
        "author": "许仲礼",
        "content": "迴环迭嶂倚长空，丹凤曾栖晻霭中。\n殿阁至今无燕雀，溪山随处有梧桐。\n竹荣秀实笼晴景，瀑泻寒泉潄应风。\n伫看来仪新乐府，吾皇勋德与虞同。",
        "dynasty": "宋",
        "collection_info": null
    },
    {
        "title": "鸭湖",
        "author": "卢廷辅",
        "content": "并山终日舣孤舟，深入桃蹊访阮刘。\n流水落花无问处，居人云是古瀛洲。",
        "dynasty": "宋",
        "collection_info": null
    },
    {
        "title": "湘阴",
        "author": "陈隆之",
        "content": "潇湘天下景，绝胜是湖山。\n水国三千界，烟光十二鬟。\n干坤水鑑裏，楼阁画屏间。\n有路凭风驭，心随倦鸟还。",
        "dynasty": "宋",
        "collection_info": null
    },
    {
        "title": "花障",
        "author": "姚中一",
        "content": "绿外秾黄白外红，一屏香锦立春风。\n天真步障豪难敌，借与王家赛石崇。",
        "dynasty": "宋",
        "collection_info": null
    },
    {
        "title": "翻经台白莲池",
        "author": "包信",
        "content": "野蔓高台下，前朝记不诬。\n金文翻古偈，汉字变胡书。\n綵綫风飘断，缃帘火烬余。\n破云开白日，穿水照芙蕖。\n科斗频更改，庵园几遍锄。\n真门兼逸韵，两欲慕相如。",
        "dynasty": "宋",
        "collection_info": null
    },
    {
        "title": "句",
        "author": "钟伯澹",
        "content": "百丈平湖一点山，碧琉璃涌小蒲团。",
        "dynasty": "宋",
        "collection_info": null
    },
    {
        "title": "武平十二峰",
        "author": "孙璋",
        "content": "苍峰十二碧岩隈，岂是飞从海上来。\n灵境莫将巫峡比，但令云雨下阳台。",
        "dynasty": "宋",
        "collection_info": null
    },
    {
        "title": "鹫峰院",
        "author": "臧子常",
        "content": "望穷山下疑无路，行入壶中别有天。\n花落春岩朝带雨，月涵秋谷夜闻泉。",
        "dynasty": "宋",
        "collection_info": null
    },
    {
        "title": "白石岩",
        "author": "钱文婉",
        "content": "两道蟠溪锁碧山，飘然仙带绿回环。\n千岩林木沟渠下，万顷沧田指掌间。\n霜月天边清兴远，金钟云裏梦魂閒。\n夕阳归步饶仙骑，懒拂烟萝下玉关。",
        "dynasty": "宋",
        "collection_info": null
    },
    {
        "title": "句",
        "author": "钱文婉",
        "content": "两岸绮罗春纵目，一天星斗夜凭栏。",
        "dynasty": "宋",
        "collection_info": null
    },
    {
        "title": "赋江西立上人中岩",
        "author": "李功父",
        "content": "一室在山心，君栖背俗深。\n四傍通古道，八面见平林。\n禅有藏云穴，吟无碍月岑。\n时情任偏党，谁可浼幽襟。",
        "dynasty": "宋",
        "collection_info": null
    },
    {
        "title": "奉赠德新知府并呈明德通守时中判府良心长司善卿知事",
        "author": "叶见泰",
        "content": "朝发瑞溪县，夕憩苍梧城。\n苍梧有贤牧，寮宷悉时英。\n宴我南熏楼，宿我嘉鱼亭。\n珍肴既重列，美醖仍细倾。\n莫夜继秉烛，优巫陈楚声。\n酒阑吐肝胆，驩焉若平生。\n黾勉服王事，行迈有期程。\n赠言无夸解，因之寄深情。",
        "dynasty": "宋",
        "collection_info": null
    },
    {
        "title": "寄潮州于公九流",
        "author": "无名氏",
        "content": "扁舟如叶路东西，一片滩声下恶溪。\n当日亭台旧时客，相逢莫惜醉如泥。",
        "dynasty": "宋",
        "collection_info": null
    },
    {
        "title": "黄香梅",
        "author": "李龙高",
        "content": "云叶重重护雪花，玉人隠隠隔窗纱。\n虽然不带微酸味，免与时人置齿牙。",
        "dynasty": "宋",
        "collection_info": null
    },
    {
        "title": "纸帐",
        "author": "李龙高",
        "content": "㲲巾几幅蹙鳞鳞，四面清香拥幻身。\n夜半梦回花也笑，想君不是饮美人。",
        "dynasty": "宋",
        "collection_info": null
    },
    {
        "title": "吟梅",
        "author": "李龙高",
        "content": "耸尽肩楼鹤样癯，断桥横路捻冰鬚。\n梅花却笑君何事，锻得诗来瘦似吾。",
        "dynasty": "宋",
        "collection_info": null
    },
    {
        "title": "老梅",
        "author": "李龙高",
        "content": "雪裏孤根久屈蟠，岩前古貌太高寒。\n老来想不为胡广，免被人将粪土看。",
        "dynasty": "宋",
        "collection_info": null
    },
    {
        "title": "重叶梅",
        "author": "李龙高",
        "content": "雪片层层簇玉林，寒窗光烱照人心。\n春风着物须平等，那得工夫有浅深。",
        "dynasty": "宋",
        "collection_info": null
    },
    {
        "title": "小梅",
        "author": "李龙高",
        "content": "小杜文章小李歌，诗名还有小东坡。\n莫欺一点丰姿瘦，着得清香尽自多。",
        "dynasty": "宋",
        "collection_info": null
    },
    {
        "title": "瘦梅",
        "author": "李龙高",
        "content": "丰标病后维摩相，骨骼穷来贾岛诗。\n我亦清臞花莫笑，相逢休要话轻肥。",
        "dynasty": "宋",
        "collection_info": null
    },
    {
        "title": "疏梅",
        "author": "李龙高",
        "content": "瘦削丰姿淡竚妆，三三两两立冰霜。\n春风只爱私红紫，可是梅花欠主张。",
        "dynasty": "宋",
        "collection_info": null
    },
    {
        "title": "消梅",
        "author": "李龙高",
        "content": "冰融雪化一须臾，清脆圆松压塞酥。\n我有牢愁三万斛，问君消得几分无。",
        "dynasty": "宋",
        "collection_info": null
    },
    {
        "title": "枯梅",
        "author": "李龙高",
        "content": "肠刳余得龟皮在，意懒羞将粉面开。\n莫笑老身柴立骨，年时几费抹涂来。",
        "dynasty": "宋",
        "collection_info": null
    },
    {
        "title": "硬梅",
        "author": "李龙高",
        "content": "风棱玉面耿无尘，铁脊今成老大身。\n莫怪一身多崛强，渠侬元是石心人。",
        "dynasty": "宋",
        "collection_info": null
    },
    {
        "title": "卧梅",
        "author": "李龙高",
        "content": "月横鹤膝影阑干，枕石眠云几岁寒。\n宇宙一身今老矣，潇潇风雪拥袁安。",
        "dynasty": "宋",
        "collection_info": null
    },
    {
        "title": "品梅",
        "author": "李龙高",
        "content": "疏花鼎立睨霜风，二季居然侍一翁。\n生愿素丝无点污，黑衣人自作三公。",
        "dynasty": "宋",
        "collection_info": null
    },
    {
        "title": "苔梅  其一",
        "author": "李龙高",
        "content": "一夜蟠龙裂翠鳞，土花深护玉精神。\n苍寒满树黄昏月，碧老孤根太古春。\n姑射香熏荷制好，逋仙青入草衣新。\n料应不为天风冷，自恐冰肌受点尘。",
        "dynasty": "宋",
        "collection_info": null
    },
    {
        "title": "苔梅  其二",
        "author": "李龙高",
        "content": "铁骨槎牙花四五，虬皮封裹晕烂斑。\n极知不似君芳洁，也要相依度岁寒。",
        "dynasty": "宋",
        "collection_info": null
    },
    {
        "title": "菊梅",
        "author": "李龙高",
        "content": "千林摇落梅新蓓，万卉披猖菊未莎。\n岁晚幽人空谷裏，渊明和靖不争多。",
        "dynasty": "宋",
        "collection_info": null
    },
    {
        "title": "桃梅",
        "author": "李龙高",
        "content": "素面何曾学艷妆，子肥刚带苦心肠。\n谁知刬被虚名误，污却莲花是六郎。",
        "dynasty": "宋",
        "collection_info": null
    },
    {
        "title": "杏梅",
        "author": "李龙高",
        "content": "淡把猩猩血染成，涴他玉雪一生身。\n相形倘在骊黄外，未必张良似妇人。",
        "dynasty": "宋",
        "collection_info": null
    },
    {
        "title": "松梅",
        "author": "李龙高",
        "content": "梅夸清节忒高寒，松受微封合骏弹。\n毕竟两君俱强项，大夫未必爱秦官。",
        "dynasty": "宋",
        "collection_info": null
    },
    {
        "title": "竹梅",
        "author": "李龙高",
        "content": "落落丰标霁月怀，棱棱寒碧隔风埃。\n耿恭也有孤高节，岂但苏郎囓雪来。",
        "dynasty": "宋",
        "collection_info": null
    },
    {
        "title": "半开梅",
        "author": "李龙高",
        "content": "雪弄新晴月带霜，风窗暗送几分香。\n翠禽飞过偷相语，不是徐妃也半妆。",
        "dynasty": "宋",
        "collection_info": null
    },
    {
        "title": "梅蕊",
        "author": "李龙高",
        "content": "红蘂盈盈费刻镂，芳心未露似含羞。\n俗儿鼻孔难凭据，只道无香刬恁休。",
        "dynasty": "宋",
        "collection_info": null
    },
    {
        "title": "梅实",
        "author": "李龙高",
        "content": "青子纍纍荐几何，眉颦齿软怎消磨。\n可怜只识闲滋味，不道酸心事尚多。",
        "dynasty": "宋",
        "collection_info": null
    },
    {
        "title": "梅初落",
        "author": "李龙高",
        "content": "身后传芳自古难，回头一笑旅空山。\n飞时莫过妆台去，只可诗人笔砚间。",
        "dynasty": "宋",
        "collection_info": null
    },
    {
        "title": "半落梅",
        "author": "李龙高",
        "content": "飘零大半委山坡，雨雪无情尚折磨。\n纵有风流前辈在，贞元朝士想无多。",
        "dynasty": "宋",
        "collection_info": null
    },
    {
        "title": "瓦瓶",
        "author": "李龙高",
        "content": "虚窗凈几坐劬书，姑射仙人伴我癯。\n谁笑月明家四壁，案头犹自有珊瑚。",
        "dynasty": "宋",
        "collection_info": null
    },
    {
        "title": "梅角",
        "author": "李龙高",
        "content": "朝暮相催鬓易星，酸风无奈送悲声。\n丁宁莫过黄芦塞，月落霜寒客半醒。",
        "dynasty": "宋",
        "collection_info": null
    },
    {
        "title": "梅屏",
        "author": "李龙高",
        "content": "含冰茹铁似枯槎，淡月蒙蒙四五花。\n多少人家夸富贵，数枝和雪写山茶。",
        "dynasty": "宋",
        "collection_info": null
    },
    {
        "title": "郑笺",
        "author": "李龙高",
        "content": "老郑东都一鉅儒，未知柟树与梅殊。\n平生博识犹如此，何况儿曹不读书。",
        "dynasty": "宋",
        "collection_info": null
    },
    {
        "title": "仰山祠",
        "author": "李龙高",
        "content": "补之声价塞江湖，似此村梅笔甚都。\n近代残缣零落尽，山灵犹解宝藏无。",
        "dynasty": "宋",
        "collection_info": null
    },
    {
        "title": "禹庙",
        "author": "李龙高",
        "content": "古庙峨峨拥衮裳，苍龙千载锁飞梁。\n向来更有稽山穴，谁把梅花荐一觞。",
        "dynasty": "宋",
        "collection_info": null
    },
    {
        "title": "成都",
        "author": "李龙高",
        "content": "峡江西去锦官城，闻说梅龙绝可人。\n不识年来无恙否，武侯祠柏已成薪。",
        "dynasty": "宋",
        "collection_info": null
    },
    {
        "title": "扬州",
        "author": "李龙高",
        "content": "水曹江左一诗家，几度哦梅到月斜。\n二十四桥春色裏，相逢只是说琼花。",
        "dynasty": "宋",
        "collection_info": null
    },
    {
        "title": "真州",
        "author": "李龙高",
        "content": "仪真谁种满林梅，兵后危枝半草莱。\n便使萧条君莫叹，也曾惯见太平来。",
        "dynasty": "宋",
        "collection_info": null
    },
    {
        "title": "罗浮",
        "author": "李龙高",
        "content": "谩说师雄醉月边，稚川曾隠此山巅。\n料伊不是丹砂力，只服梅花换得仙。",
        "dynasty": "宋",
        "collection_info": null
    },
    {
        "title": "艮岳",
        "author": "李龙高",
        "content": "鹿衔花去綵云气，万岁山前梦已迷。\n萼绿仙人何许觅，断崖枯树夜乌啼。",
        "dynasty": "宋",
        "collection_info": null
    },
    {
        "title": "清江",
        "author": "李龙高",
        "content": "玉雪缤纷数丈花，石湖老子极称夸。\n渠侬不是琴台女，那得生来傍酒家。",
        "dynasty": "宋",
        "collection_info": null
    },
    {
        "title": "梅关",
        "author": "李龙高",
        "content": "南窥海岭北江津，截断青山客路尘。\n千载子真应冷笑，吾侬不是守门人。",
        "dynasty": "宋",
        "collection_info": null
    },
    {
        "title": "梅篱",
        "author": "李龙高",
        "content": "庑下浮沈老伯鸾，树间寂寞隠申蟠。\n主翁倘解怜芳洁，莫作藤萝枳棘看。",
        "dynasty": "宋",
        "collection_info": null
    },
    {
        "title": "月梅",
        "author": "李龙高",
        "content": "仙姝拥佩出云堆，光射瑶林万蚌胎。\n只可范家村裏照，不须移影过苏台。",
        "dynasty": "宋",
        "collection_info": null
    },
    {
        "title": "风梅",
        "author": "李龙高",
        "content": "一番摇曳一番空，香在山蹊野径中。\n不是老枝藏处密，如何禁得许霜风。",
        "dynasty": "宋",
        "collection_info": null
    },
    {
        "title": "霜梅",
        "author": "李龙高",
        "content": "青女欺花战未分，花神直诉与东君。\n冰山回首知何许，依旧山人住白云。",
        "dynasty": "宋",
        "collection_info": null
    },
    {
        "title": "雪梅",
        "author": "李龙高",
        "content": "雪飞不到越王台，万树千枝满意开。\n花太清高天也妬，转教滕六御风来。",
        "dynasty": "宋",
        "collection_info": null
    },
    {
        "title": "江梅",
        "author": "李龙高",
        "content": "素衣缟袂影蹁跹，不是天仙是水仙。\n老杜吟魂香禾歇，至今犹绕耒阳边。",
        "dynasty": "宋",
        "collection_info": null
    },
    {
        "title": "溪梅",
        "author": "李龙高",
        "content": "村北村南眩玉田，孤芳岁晚转幽妍。\n老天恐被缁尘染，着在残山剩水边。",
        "dynasty": "宋",
        "collection_info": null
    },
    {
        "title": "岭梅",
        "author": "李龙高",
        "content": "雪立孤标不受霾，世间浪蘂等浮埃。\n清高已是无俦伍，更向群山顶上开。",
        "dynasty": "宋",
        "collection_info": null
    },
    {
        "title": "村梅",
        "author": "李龙高",
        "content": "不入时妆辈行羞，一生槁淡乏风流。\n任君约遍宫黄额，莫管村姑守白头。",
        "dynasty": "宋",
        "collection_info": null
    },
    {
        "title": "野梅",
        "author": "李龙高",
        "content": "千山木落涧风豪，十里瑶林月邑高。\n醉尉不来村墅冷，三更绕树读离骚。",
        "dynasty": "宋",
        "collection_info": null
    },
    {
        "title": "早梅",
        "author": "李龙高",
        "content": "贾少难逃赋鵩灾，终童不载使缨回。\n祇须浪作争春态，留取孤芳殿后开。",
        "dynasty": "宋",
        "collection_info": null
    },
    {
        "title": "二月梅",
        "author": "李龙高",
        "content": "明知身是雪霜姿，瘦骨棱棱不入时。\n但得春风盈宇宙，老翁也要逐儿嬉。",
        "dynasty": "宋",
        "collection_info": null
    },
    {
        "title": "十月梅",
        "author": "李龙高",
        "content": "风撼千林木叶摧，冰霜国裏早春回。\n一枝参透干坤缊，生意都从小雪来。",
        "dynasty": "宋",
        "collection_info": null
    },
    {
        "title": "寒梅",
        "author": "李龙高",
        "content": "绵衣早觉污陈子，冬服何能薄顾郎。\n不是生平夸强项，众芳无奈怯风霜。",
        "dynasty": "宋",
        "collection_info": null
    },
    {
        "title": "鸳鸯梅",
        "author": "李龙高",
        "content": "莫是夷齐幻出身，又疑洛下见机云。\n世人苦被风情累，也把妖名涴却君。",
        "dynasty": "宋",
        "collection_info": null
    },
    {
        "title": "宫梅",
        "author": "李龙高",
        "content": "冰肤绰约活神仙，天上吹香几许年。\n见说额妆人去后，低头无语懒春妍。",
        "dynasty": "宋",
        "collection_info": null
    },
    {
        "title": "驿梅",
        "author": "李龙高",
        "content": "亭边老树影𣰦毵，阅尽犀珠压去骖。\n岁晚行人风雪裏，也须障面过江南。",
        "dynasty": "宋",
        "collection_info": null
    },
    {
        "title": "梅兄",
        "author": "李龙高",
        "content": "花萼相辉暗递香，岂无难弟伴元方。\n水仙只可供奴隶，合得诗人作雁行。",
        "dynasty": "宋",
        "collection_info": null
    },
    {
        "title": "梅友",
        "author": "李龙高",
        "content": "老子平生怕热瞒，论心只可话余酸。\n刘郎枉了夸豪杰，甘向伾文托岁寒。",
        "dynasty": "宋",
        "collection_info": null
    },
    {
        "title": "蜡梅",
        "author": "李龙高",
        "content": "枝枝六出试新妆，色界何曾识许香。\n只道单传餐玉诀，不知还解服硫黄。",
        "dynasty": "宋",
        "collection_info": null
    },
    {
        "title": "乌梅",
        "author": "李龙高",
        "content": "妇舌安能困董宣，曹郎那解污张翰。\n任君百计相熏炙，本性依然带点酸。",
        "dynasty": "宋",
        "collection_info": null
    },
    {
        "title": "臙脂梅",
        "author": "李龙高",
        "content": "卸却云衣明月珰，轻朱傅脸锦为裳。\n古来美艳多招妬，不似临风且淡妆。",
        "dynasty": "宋",
        "collection_info": null
    },
    {
        "title": "梅影",
        "author": "李龙高",
        "content": "月地云阶是画图，溪腰水面更工夫。\n平生一片心如雪，为问姮娥貌得无。",
        "dynasty": "宋",
        "collection_info": null
    },
    {
        "title": "梅香",
        "author": "李龙高",
        "content": "忍饥抱冻老穷崖，一点檀心未肯灰。\n夷甫彦回空似玉，却曾遗臭汗青来。",
        "dynasty": "宋",
        "collection_info": null
    },
    {
        "title": "紫蔕梅",
        "author": "李龙高",
        "content": "外面看来本色非，香袍隠映省垣薇。\n谁知傲睨风霜底，不改平生一布衣。",
        "dynasty": "宋",
        "collection_info": null
    },
    {
        "title": "绿萼梅",
        "author": "李龙高",
        "content": "懒将冰萼试红妆，也不随宜传蜡黄。\n当日琼林消息断，绿衣犹带旧时香。",
        "dynasty": "宋",
        "collection_info": null
    },
    {
        "title": "盐梅",
        "author": "李龙高",
        "content": "世味明知可口难，到头终不换寒酸。\n直须袖却和羹手，何必贪居鼎鼐间。",
        "dynasty": "宋",
        "collection_info": null
    },
    {
        "title": "八出梅",
        "author": "李龙高",
        "content": "宣城妙品世无双，不肯随时一样妆。\n党锢诸贤销铄尽，至今千载骨犹香。",
        "dynasty": "宋",
        "collection_info": null
    },
    {
        "title": "九英梅",
        "author": "李龙高",
        "content": "才子随班下玉墀，精光九出射晴曦。\n看来不是文章瑞，似是梅花恨杀伊。",
        "dynasty": "宋",
        "collection_info": null
    },
    {
        "title": "种梅",
        "author": "李龙高",
        "content": "别岭移根置小园，半锄明月半锄云。\n世间下是无花卉，若个清高得似君。",
        "dynasty": "宋",
        "collection_info": null
    },
    {
        "title": "接梅",
        "author": "李龙高",
        "content": "中条隠士裂唐麻，甪里先生就汉车。\n一种寒酸真本色，羞将槁淡博繁华。",
        "dynasty": "宋",
        "collection_info": null
    },
    {
        "title": "催梅",
        "author": "李龙高",
        "content": "笛声未了鼓轰雷，尽道梅寒苦要催。\n抵死争春如许急，有花毕竟待时来。",
        "dynasty": "宋",
        "collection_info": null
    },
    {
        "title": "探梅",
        "author": "李龙高",
        "content": "问讯南枝开未开，花神许我日徘徊。\n桐江一缕清风在，莫误刘郎物色来。",
        "dynasty": "宋",
        "collection_info": null
    },
    {
        "title": "买梅",
        "author": "李龙高",
        "content": "担头挑得几枝斜，过我西湖处士家。\n莫向侯门高索价，贵人多爱牡丹花。",
        "dynasty": "宋",
        "collection_info": null
    },
    {
        "title": "看梅",
        "author": "李龙高",
        "content": "蹋雪迢迢过水涯，翠禽见客却咨嗟。\n此翁只识孤山路，不识玄都观裏花。",
        "dynasty": "宋",
        "collection_info": null
    },
    {
        "title": "忆梅",
        "author": "李龙高",
        "content": "飘蓬万里隔风沙，梦到江南未到家。\n料得夜深霜月苦，几人挥泪说梅花。",
        "dynasty": "宋",
        "collection_info": null
    },
    {
        "title": "和任比部忆梅",
        "author": "李龙高",
        "content": "痛忆梅开易得残，既残憔悴不堪看。\n年年长被清香误，争似闲栽竹数竿。",
        "dynasty": "宋",
        "collection_info": null
    },
    {
        "title": "赏梅",
        "author": "李龙高",
        "content": "我爱溪桥半树开，几回觅句当衔杯。\n江南不欠花如雪，自是游人不看来。",
        "dynasty": "宋",
        "collection_info": null
    },
    {
        "title": "射梅",
        "author": "李龙高",
        "content": "由基去后挥瞻来，不惯穿杨惯射梅。\n寄语东居莫涂抹，牺樽自是木之灾。",
        "dynasty": "宋",
        "collection_info": null
    },
    {
        "title": "折梅",
        "author": "李龙高",
        "content": "诗老流离蜀剑关，放臣憔悴楚江干。\n争如留取微酸味，莫逐浮花一笑残。",
        "dynasty": "宋",
        "collection_info": null
    },
    {
        "title": "寄梅",
        "author": "李龙高",
        "content": "范子经年别陆郎，陆郎远致一枝香。\n料伊正作关山梦，望见梅花也断肠。",
        "dynasty": "宋",
        "collection_info": null
    },
    {
        "title": "道山堂",
        "author": "李龙高",
        "content": "疏花斜映玉玲珑，曾见诚翁与放翁。\n犹有旧时相识在，几回搔首立春风。",
        "dynasty": "宋",
        "collection_info": null
    },
    {
        "title": "茅舍",
        "author": "李龙高",
        "content": "深村古木路三叉，路外溪流溪外沙。\n背水短篱花似雪，遥知不是四娘家。",
        "dynasty": "宋",
        "collection_info": null
    },
    {
        "title": "梅亭",
        "author": "李龙高",
        "content": "飞甍面面枕冰霜，云抵轻纱月抵窗。\n莫怪能寒吟彻夕，一生无梦到沈香。",
        "dynasty": "宋",
        "collection_info": null
    },
    {
        "title": "梅台",
        "author": "李龙高",
        "content": "弹压群芳不敢开，清高地位隔尘埃。\n抬头一见风霜面，莫是花中御史来。",
        "dynasty": "宋",
        "collection_info": null
    },
    {
        "title": "梅窗",
        "author": "李龙高",
        "content": "月射云绡印玉腮，风穿罅隙度香埃。\n莫将易向花边读，惹得周公入梦来。",
        "dynasty": "宋",
        "collection_info": null
    },
    {
        "title": "绿珠楼",
        "author": "李龙高",
        "content": "危甍连绮百千株，人去鶑飞半朵无。\n太白莫嗟金谷树，绛霄楼外亦平芜。",
        "dynasty": "宋",
        "collection_info": null
    },
    {
        "title": "红罗亭",
        "author": "李龙高",
        "content": "红云绛雪镂繁华，侍宴流连彻暮鸦。\n车马不来歌吹断，春风一半属谁家。",
        "dynasty": "宋",
        "collection_info": null
    },
    {
        "title": "玉堂",
        "author": "李龙高",
        "content": "斗柄参旗插屋头，巡檐绕树尽风流。\n谁知终带山林味，不涴些儿富贵羞。",
        "dynasty": "宋",
        "collection_info": null
    },
    {
        "title": "东阁",
        "author": "李龙高",
        "content": "杜老花边惯捻鬚，却怜花傍驿亭居。\n德公便使游城府，肯受红尘半点无。",
        "dynasty": "宋",
        "collection_info": null
    },
    {
        "title": "苏词",
        "author": "李龙高",
        "content": "翩翩綵笔赋梅花，只忆朝云不忆家。\n为说坡仙休怅恨，昭君犹自弄琵琶。",
        "dynasty": "宋",
        "collection_info": null
    },
    {
        "title": "宋赋",
        "author": "李龙高",
        "content": "姚子编文去取难，将渠例与白歌删。\n后人要识心如铁，却向桃花赋裏看。",
        "dynasty": "宋",
        "collection_info": null
    },
    {
        "title": "陶诗",
        "author": "李龙高",
        "content": "靖节当年不赋渠，仅题一字果何如。\n分明诗是梅花样，剩说梅花诗更癯。",
        "dynasty": "宋",
        "collection_info": null
    },
    {
        "title": "读范谱",
        "author": "李龙高",
        "content": "刘叟空将芍药夸，欧公浪谱牡丹花。\n如君更把凡花品，俗了吴门一范家。",
        "dynasty": "宋",
        "collection_info": null
    },
    {
        "title": "白髪",
        "author": "傅梦得",
        "content": "勋业未能成，青铜照眼明。\n星霜惊入鬓，天地觉无情。\n纔近半百岁，渐生三两茎。\n儿童劝休镊，浪得老成名。",
        "dynasty": "宋",
        "collection_info": null
    },
    {
        "title": "赠澄鑑",
        "author": "傅梦得",
        "content": "一见便忘形，生涯画作屏。\n心和秋水澈，眼带古铜青。\n客裏江湖阔，人间笔砚灵。\n他年重会面，我亦鬓星星。",
        "dynasty": "宋",
        "collection_info": null
    },
    {
        "title": "皂镜册",
        "author": "傅梦得",
        "content": "依然一册巧装成，故纸为胎越样轻。\n四畔黑云都罩尽，中间只有月长明。",
        "dynasty": "宋",
        "collection_info": null
    },
    {
        "title": "伍林舟中",
        "author": "傅梦得",
        "content": "人生踪迹抵浮萍，客裏行藏分外轻。\n酒力禁持风半日，橹梢摇动月三更。\n暂携琴剑随身去，且得溪山入眼清。\n着脚水乡吟思苦，未知谁得与诗盟。",
        "dynasty": "宋",
        "collection_info": null
    },
    {
        "title": "江湖伟观",
        "author": "傅梦得",
        "content": "倚徧阑干指顾间，吟身恨不早生翰。\n几多风月闲中占，一望江湖眼界宽。\n胥浪掀天秋际阔，逋梅得月夜深寒。\n有时听得渔歌晚，惊起沙鸥雪一团。",
        "dynasty": "宋",
        "collection_info": null
    },
    {
        "title": "逈居县",
        "author": "傅梦得",
        "content": "经过太怱怱，山行去路通。\n客衣沾晓露，县陌带春风。\n沽酒从村市，骑牛任老翁。\n相逢有吟者，约我醉城中。",
        "dynasty": "宋",
        "collection_info": null
    },
    {
        "title": "钱塘",
        "author": "傅梦得",
        "content": "苍茫空阔海云开，浙水东西隔岸隈。\n我到龙山呼渡晚，谁从渔浦趁潮回。\n蓦惊塞雁声嘹呖，静看沙鸥独往来。\n山外中原皆在望，英雄谁肯便心灰。",
        "dynasty": "宋",
        "collection_info": null
    },
    {
        "title": "许村",
        "author": "傅梦得",
        "content": "信步水之滨，闲中着此身。\n萧条僧寺近，来往客舟频。\n村酒难成醉，山花亦有春。\n人生要行乐，何苦恋京尘。",
        "dynasty": "宋",
        "collection_info": null
    },
    {
        "title": "元友山",
        "author": "傅梦得",
        "content": "清梦绕骚坛，相逢一笑间。\n江湖无此友，声价重于山。\n吟就髭犹捻，文穷鬓欲斑。\n移家离城市，世事不相关。",
        "dynasty": "宋",
        "collection_info": null
    },
    {
        "title": "水乐洞",
        "author": "傅梦得",
        "content": "踏破芒鞋客倦归，暮云深处夕阳西。\n身如晚鹤无拘束，向此亭中独自栖。",
        "dynasty": "宋",
        "collection_info": null
    },
    {
        "title": "江湖",
        "author": "傅梦得",
        "content": "落魄江湖上，人疑是谪仙。\n四时逢酒醉，长日拥书眠。\n点鬓惟添雪，知心只有天。\n林泉难久困，未整钓鱼船。",
        "dynasty": "宋",
        "collection_info": null
    },
    {
        "title": "垂虹桥",
        "author": "傅梦得",
        "content": "一舸西风到水乡，半痕残月浸沧浪。\n湖中有影浑如画，天下无桥似此长。\n题品垂虹多古作，去来征雁带秋霜。\n三高千古英灵在，经过祠前菊正黄。",
        "dynasty": "宋",
        "collection_info": null
    },
    {
        "title": "后土祠琼花",
        "author": "傅梦得",
        "content": "朱阑遮护石为台，只说扬州地可栽。\n若与八仙同日语，因何九蘂有香来。\n此花堪咏奚须辩，自旧曾移不肯开。\n得得无双亭上望，临祠酹酒叶为杯。",
        "dynasty": "宋",
        "collection_info": null
    },
    {
        "title": "斋中",
        "author": "傅梦得",
        "content": "惟有闲中日最长，熏风拂拂透修廊。\n半窗槐影侵书叶，一曲蝉声送夕阳。\n强把茶瓯醒困眼，久无诗债抖枯肠。\n何妨自取离骚读，且向斋炉爇晚香。",
        "dynasty": "宋",
        "collection_info": null
    },
    {
        "title": "多景楼",
        "author": "傅梦得",
        "content": "自来京口足清游，天下闻名只此楼。\n山结人愁成北固，江和客泪向东流。\n痕留很石传千古，望断中原知几州。\n有景虽多非可乐，明朝准拟渡瓜洲。",
        "dynasty": "宋",
        "collection_info": null
    },
    {
        "title": "冲天楼",
        "author": "傅梦得",
        "content": "人生行乐是便宜，惯入深林细品题。\n有石两行如壁立，登楼一望觉天低。\n亭前秋意惊松露，山外湖光拍柳堤。\n此景欲吟吟不尽，夜深分付野猿啼。",
        "dynasty": "宋",
        "collection_info": null
    },
    {
        "title": "扬州竹西楼",
        "author": "傅梦得",
        "content": "自从骑鹤到，船泊画桥堤。\n新酒斟花露，高楼傍竹西。\n拭盘将蟹擘，拂壁把诗题。\n早过瓜洲渡，秋深怕马嘶。",
        "dynasty": "宋",
        "collection_info": null
    },
    {
        "title": "四山任鼓院",
        "author": "傅梦得",
        "content": "曾向西风把别杯，知君黄色上眉催。\n浙江莫道音书隔，一日潮声两度来。",
        "dynasty": "宋",
        "collection_info": null
    },
    {
        "title": "郑松窗",
        "author": "傅梦得",
        "content": "相逢交未深，一笑便生春。\n松作四时友，窗无半点尘。\n诗囊为活计，廛隠着吟身。\n似此知音者，江湖能几人。",
        "dynasty": "宋",
        "collection_info": null
    },
    {
        "title": "过兰亭",
        "author": "傅梦得",
        "content": "右军堂下过，尚有读书坛。\n水曲觞何在，池荒墨未干。\n人多寻古迹，我亦渡寒滩。\n要把兰亭记，摩挲醉眼看。",
        "dynasty": "宋",
        "collection_info": null
    },
    {
        "title": "宿镇江丹阳馆",
        "author": "傅梦得",
        "content": "暂泊喜天晴，丹阳住晚程。\n半窗留月色，隔岸送钟声。\n江绕金山寺，云生铁瓮城。\n片帆催早发，莫待暗潮平。",
        "dynasty": "宋",
        "collection_info": null
    },
    {
        "title": "德清永兴寺",
        "author": "傅梦得",
        "content": "苍寒松竹满，此地称僧居。\n寺僻啼林鸟，廊空响木鱼。\n煮茶烧树叶，带雨翦园蔬。\n待了功名债，重来买地锄。",
        "dynasty": "宋",
        "collection_info": null
    },
    {
        "title": "德清太善寺",
        "author": "傅梦得",
        "content": "西风吹客过唐栖，袖拂尘埃读断碑。\n适意遶廊询古迹，老僧引看建炎诗。",
        "dynasty": "宋",
        "collection_info": null
    },
    {
        "title": "金山寺",
        "author": "傅梦得",
        "content": "昨夜宿江口，客衣风已飘。\n两峰参塔顶，一寺裹山腰。\n水拍瓜洲渡，烟生扬子桥。\n寻花并问柳，端的在明朝。",
        "dynasty": "宋",
        "collection_info": null
    },
    {
        "title": "平江承天寺",
        "author": "傅梦得",
        "content": "古剎号承天，规模阔万间。\n寺中重有寺，山外更无山。\n供佛香犹在，寻僧客亦闲。\n渡淮难久驻，此去别阊关。",
        "dynasty": "宋",
        "collection_info": null
    },
    {
        "title": "题吴寺",
        "author": "傅梦得",
        "content": "不到吴坟久，重来又七春。\n山峦如旧识，猿鹤復相亲。\n往事皆成梦，清游不厌频。\n倦行难唤酒，信步出湖滨。",
        "dynasty": "宋",
        "collection_info": null
    },
    {
        "title": "读夷齐传",
        "author": "傅梦得",
        "content": "要使清风激懦顽，饿夫宁死首阳山。\n当年若食周家粟，未必名垂万古间。",
        "dynasty": "宋",
        "collection_info": null
    },
    {
        "title": "食河豚",
        "author": "周晞稷",
        "content": "君不见楚王渡江萍如日，剖而食之甜似蜜。\n河鲀本自食杨花，花结浮萍萍结实。\n又不见越王食鲙遗其余，中流化作王余鱼。\n河鲀本是当年物，尚带西子胸前酥。\n春红摇摇波头暖，蒌蒿蒙茸芦笋短。\n嫩肥初破鼈裙重，腻白细挑羊脑满。\n嗟予二年留江城，嗜此不去迟吾行。\n鲈鲜便觉官可弃，雁美却得人呼卿。\n邻翁劝我知机早，有毒伤人如鸩鸟。\n世间万事是机穽，此外伤人亦非少。\n我生有命悬乎天，饱死终胜饥垂涎。\n君看子美牛炙严武尤可怜。",
        "dynasty": "宋",
        "collection_info": null
    },
    {
        "title": "曲君",
        "author": "史安叔",
        "content": "冥搜浑不见诗踪，却在陶然一醉中。\n到得醒来诗又去，曲君那有许神通。",
        "dynasty": "宋",
        "collection_info": null
    },
    {
        "title": "和惜梅",
        "author": "史安叔",
        "content": "雪飞浑不管梅嗔，都把寒来障却春。\n直恐雪欺浑冻损，那知雪后越精神。",
        "dynasty": "宋",
        "collection_info": null
    },
    {
        "title": "问梅",
        "author": "史安叔",
        "content": "瘦藤拄晓觅寒梅，着蕊南枝开未开。\n祇我往来亭下路，芒鞋颠倒印苍苔。",
        "dynasty": "宋",
        "collection_info": null
    },
    {
        "title": "晓亭",
        "author": "史安叔",
        "content": "短褐衝风立晓亭，无端物物搅诗情。\n梅边正被寒山恼，又听松梢衮雪声。",
        "dynasty": "宋",
        "collection_info": null
    },
    {
        "title": "静治堂书怀",
        "author": "史安叔",
        "content": "长揖熏风咏式微，诪张山鸟怪儒衣。\n竹君伴我寻诗瘦，梅子从谁学道肥。\n先自宦情如雾薄，可堪乡梦与云飞。\n支林堂下波光好，鹭笑鸥嗔胡不归。",
        "dynasty": "宋",
        "collection_info": null
    },
    {
        "title": "谩成",
        "author": "史安叔",
        "content": "闲较新诗意未降，吟髭捻断数茎霜。\n忽然得句笑声发，惊起花间蝶也狂。",
        "dynasty": "宋",
        "collection_info": null
    },
    {
        "title": "干丹阳宰乞米",
        "author": "史千",
        "content": "知君爱物与人民，敢造琴堂诉在陈。\n斗水果能相活否，今年犹甚去年贫。",
        "dynasty": "宋",
        "collection_info": null
    },
    {
        "title": "素曲送酒",
        "author": "谢安国",
        "content": "帘外春风正落梅，须求狂药解愁回。\n烦君玉指轻拢捻，慢拨死灰送一杯。",
        "dynasty": "宋",
        "collection_info": null
    },
    {
        "title": "次韵智伯寄茶报酒三斗",
        "author": "谢安国",
        "content": "欢伯风流可解忧，疑君此外更何求。\n拣芽投我真抛却，不是诗人薛许州。",
        "dynasty": "宋",
        "collection_info": null
    },
    {
        "title": "止酒",
        "author": "吕耐轩",
        "content": "终年不举酒，爱漱玉池津。\n自谓醒时好，谁知醒者嗔。\n贫交滋味薄，老眠是非真。\n拚死成何事，刘伶辈误人。",
        "dynasty": "宋",
        "collection_info": null
    },
    {
        "title": "煎茶",
        "author": "王翊龙",
        "content": "春霆发蕾抽新馥，榷吏穷搜不容粟。\n是谁千金收寸芽，烹鼎车声绕斜谷。\n白云飘落甘露椀，清风吹破玉川屋。\n平生此腹负将军，空揽十年灯火读。",
        "dynasty": "宋",
        "collection_info": null
    },
    {
        "title": "谢王绣使同二教举充讲宾",
        "author": "王翊龙",
        "content": "绣衣玉斧下青冥，端为斯文主夏盟。\n师道更全双璧白，讲堂初奏六茎清。\n秦灰不烬诗书种，孔壁犹铿丝竹声。\n惟有渔翁祇自嘆，谈经敢望汉鸿生。",
        "dynasty": "宋",
        "collection_info": null
    },
    {
        "title": "怀胡怡斋府教",
        "author": "丁高林",
        "content": "未得多时别，无时不念君。\n池深春草雨，天远暮山云。\n去雁情千里，残蝉思十分。\n不知明月夜，曾復望乡枌。",
        "dynasty": "宋",
        "collection_info": null
    },
    {
        "title": "寄龙岩张节翁",
        "author": "丁高林",
        "content": "归向龙岩岩下房，又添移竹种松忙。\n江湖万事孤灯夜，风月千篇满镜霜。\n日暮乌栖梧叶落，天晴雁过菊花香。\n诚知道义相忘处，岂恨云山隔渺茫。",
        "dynasty": "宋",
        "collection_info": null
    },
    {
        "title": "山",
        "author": "丁高林",
        "content": "东皇太一司花命，花落花开老岁华。\n天地精英无着处，今朝开到牡丹花。\n千山桃李尽舆台，独有梅花是相材。\n定是傅岩传得种，年年商正又花开。\n红尘世界梦都迷，我正闲吟得意诗。\n夜气清时天地别，梅花头上看参旗。",
        "dynasty": "宋",
        "collection_info": null
    },
    {
        "title": "山中吟",
        "author": "丁高林",
        "content": "万红千紫画干坤，绿染江南江北村。\n文鸟双飞鱼作队，好花生子竹添孙。",
        "dynasty": "宋",
        "collection_info": null
    },
    {
        "title": "村舍柳",
        "author": "丁高林",
        "content": "邮亭折尽为分携，争得长条拂地垂。\n何似竹篱茅舍畔，新年不减旧年枝。",
        "dynasty": "宋",
        "collection_info": null
    },
    {
        "title": "对菊",
        "author": "丁高林",
        "content": "几本仅成畦，山晴手自栽。\n花逢新过雁，根带旧移苔。\n正色通骚籍，清香入酒杯。\n傥无陶靖节，今古为谁开。",
        "dynasty": "宋",
        "collection_info": null
    },
    {
        "title": "卜居",
        "author": "丁高林",
        "content": "圯上求西舍，隆中买北邻。\n种花行造化，移竹试经纶。",
        "dynasty": "宋",
        "collection_info": null
    },
    {
        "title": "题石好山诗卷",
        "author": "丁高林",
        "content": "得趣贪山好，山翁清更癯。\n琴诗立门户，姓字出江湖。\n步月寻松子，锄烟补菊株。\n相携多道义，谁可与同徒。",
        "dynasty": "宋",
        "collection_info": null
    },
    {
        "title": "月夜溪行怀富沙友",
        "author": "林石涧",
        "content": "溪光清浅碎琼瑶，杨柳风柔酒渐消。\n犹忆去年今夜月，照人同上水西桥。",
        "dynasty": "宋",
        "collection_info": null
    },
    {
        "title": "雪中怀槐坡丹品",
        "author": "林石涧",
        "content": "昔同诗伴结清游，乱折梅花当酒筹。\n十二阑干风雪裏，玉人扶醉下西楼。",
        "dynasty": "宋",
        "collection_info": null
    },
    {
        "title": "潮后",
        "author": "林石涧",
        "content": "潮后菰蒋半带泥，隔林遥听午时鸡。\n江天漠漠云帆远，野日荒荒春鸟啼。\n石壁倒垂枯树老，沙田平接乱山低。\n经行好处须摹取，收入诗囊付小奚。",
        "dynasty": "宋",
        "collection_info": null
    },
    {
        "title": "燕",
        "author": "林石涧",
        "content": "年年因社到，海阔翅飞低。\n故国伤新别，空梁忆旧栖。\n暮帘疏竹雨，春岸落花泥。\n红线今何在，香愁满绣闺。",
        "dynasty": "宋",
        "collection_info": null
    },
    {
        "title": "杂咏",
        "author": "林石涧",
        "content": "蓂荚阶前日月飞，羹墙惆怅望尧眉。\n三千年笑巢由错，不见勋华揖逊时。",
        "dynasty": "宋",
        "collection_info": null
    },
    {
        "title": "戏笔",
        "author": "林石涧",
        "content": "碧云芳草两悠悠，望断天涯此倚楼。\n莫遣闲愁似江海，潮生潮落几时休。",
        "dynasty": "宋",
        "collection_info": null
    },
    {
        "title": "送友人西上",
        "author": "林石涧",
        "content": "祖席歌云散，春风助马飞。\n到京三月尽，为客几时归。\n雨驿梨花瘦，烟村荻笋肥。\n倚门有慈母，莫负老莱衣。",
        "dynasty": "宋",
        "collection_info": null
    },
    {
        "title": "题清芬阁  其一",
        "author": "吴升之",
        "content": "先生曾此濯尘缨，七里寒滩分外清。\n少日决科虽失意，全家肥遯岂无成。\n蛟龙窟宅身如寄，泉石膏肓诗有声。\n虽与子陵同一律，不将丝线钓虚名。",
        "dynasty": "宋",
        "collection_info": null
    },
    {
        "title": "题清芬阁  其二",
        "author": "吴升之",
        "content": "辟书既上不霑恩，拂袖归来闭里门。\n聊取江山助篇什，尽将轩冕付儿孙。\n纷纷利害真能择，扰扰光尘岂易论。\n傥使乘时拜遗补，未应千古配严尊。",
        "dynasty": "宋",
        "collection_info": null
    },
    {
        "title": "赠张师",
        "author": "陈振甫",
        "content": "富贵不可絷，潇然脱尘羁。\n神气自涵养，岩壑方栖迟。\n山中有宰相，物外多仙师。\n蓬莱定不达，节操请坚持。",
        "dynasty": "宋",
        "collection_info": null
    },
    {
        "title": "赠冲虚斋朱道士",
        "author": "陈振甫",
        "content": "玉室金堂世有人，龙眠龟息鹤精神。\n暑风吹起尘三丈，城市出来闲采真。",
        "dynasty": "宋",
        "collection_info": null
    },
    {
        "title": "醉赠宫主许存道",
        "author": "陈振甫",
        "content": "我到洞天双眼明，凭虚不觉骨毛轻。\n更有清幽许存道，为写高山流水声。",
        "dynasty": "宋",
        "collection_info": null
    },
    {
        "title": "赠徐月道士",
        "author": "张简",
        "content": "病骨癯然鹤一般，相陪夜坐万松间。\n干坤清气皆归月，湖海高人半在山。\n吟苦心从天汉转，琴清身与岭云闲。\n杯茶预约中秋节，五老峰头说大还。",
        "dynasty": "宋",
        "collection_info": null
    },
    {
        "title": "寄浙西仓曹东甽",
        "author": "张简",
        "content": "骨凡缘欠大还丹，饱食人间行路难。\n灯火半生诗鬓老，江湖九月客衣单。\n拈将红叶书愁思，摘得黄花当晚餐。\n莫向吴松江上宿，梦魂偏怯雁声寒。",
        "dynasty": "宋",
        "collection_info": null
    },
    {
        "title": "读刘阮传",
        "author": "张简",
        "content": "俗缘未断念家乡，回首仙源竟渺茫。\n野鸟自啼春自好，桃花应是怨刘郎。",
        "dynasty": "宋",
        "collection_info": null
    },
    {
        "title": "禅窝",
        "author": "张简",
        "content": "草窝双树下，借与定僧居。\n会得虚空境，坐卧总从渠。",
        "dynasty": "宋",
        "collection_info": null
    },
    {
        "title": "天津桥月夜",
        "author": "张简",
        "content": "行阙独崔嵬，垂杨夹道栽。\n河通桃叶渡，门对雨花台。\n世事棋千变，人生梦一回。\n谁知今夜月，曾照六朝来。",
        "dynasty": "宋",
        "collection_info": null
    },
    {
        "title": "赠长安赵先生母",
        "author": "无名氏",
        "content": "牙髪重生黑，延龄三事因。\n至诚遵道友，精谨奉高真。\n静意摛猿马，清心聚气神。\n处端聊拜上，稽首寿长人。",
        "dynasty": "宋",
        "collection_info": null
    },
    {
        "title": "赠周书记",
        "author": "李诲言",
        "content": "早悟功名岁月空，衲衣何处不从容。\n几回渡水自寻鹤，岂但买山方种松。\n麾玉固尝闻咳唾，掷金未尽写心胸。\n与君能隔几多地，薄暮一声湖上钟。",
        "dynasty": "宋",
        "collection_info": null
    },
    {
        "title": "送永嘉张德载归",
        "author": "李诲言",
        "content": "一书催客棹，兴已落天涯。\n诗捲愁中景，人归梦裏家。\n山田耕过雨，溪水钓残霞。\n茆屋容身老，文章不足夸。",
        "dynasty": "宋",
        "collection_info": null
    },
    {
        "title": "赠郑稼田",
        "author": "阮委心",
        "content": "非稼亦非田，生香萃简编。\n所耕皆实地，何虑不丰年。\n华秀充诸己，收藏乐此天。\n揠苗求助长，毋若宋人然。",
        "dynasty": "宋",
        "collection_info": null
    },
    {
        "title": "寄圣水照讲师",
        "author": "赵东阁",
        "content": "圣水水深山亦深，寺前三十里清阴。\n一僧趺坐松间石，不是安禅定苦吟。",
        "dynasty": "宋",
        "collection_info": null
    },
    {
        "title": "凌霄花为復上人作",
        "author": "赵东阁",
        "content": "袅袅枯藤浅绛葩，夤缘直上照残霞。\n老僧不作依附想，将谓青松自有花。",
        "dynasty": "宋",
        "collection_info": null
    },
    {
        "title": "春山堂",
        "author": "赵东阁",
        "content": "山在画堂西，鈎帘静对时。\n林高日落早，巷僻客来迟。\n抱病独不饮，爱闲君所知。\n阶前碧梧叶，片片可题诗。",
        "dynasty": "宋",
        "collection_info": null
    },
    {
        "title": "渔家",
        "author": "赵东阁",
        "content": "衡岳夜来雨，湘江增绿波。\n小舟浮似屋，香草结为簑。\n水定见鱼影，夜深闻棹歌。\n悠悠百年内，醒少醉时多。",
        "dynasty": "宋",
        "collection_info": null
    },
    {
        "title": "寄友",
        "author": "陈鳞",
        "content": "双鱼书不至，江上又空还。\n芳草去时路，暮云何处山。\n吟床花片积，钓石藓痕斑。\n惟有思君梦，迢迢夜度关。",
        "dynasty": "宋",
        "collection_info": null
    },
    {
        "title": "寄刘易隠",
        "author": "章仙岩",
        "content": "着身尘世易遭魔，是是非非可奈何。\n心地一生如日月，人情千变自风波。\n但从正直天须见，到底关防事转多。\n所以古来真隠者，貂蝉不肯换渔蓑。",
        "dynasty": "宋",
        "collection_info": null
    },
    {
        "title": "六和塔",
        "author": "章仙岩",
        "content": "六和塔上一登临，当景江山入兴深。\n云出云归天自在，潮来潮去水无心。\n东南船{舟览}风方顺，西北楼台日向阴。\n壮矣帝居吴越旧，未甘河洛久湮沉。",
        "dynasty": "宋",
        "collection_info": null
    },
    {
        "title": "和高斯立见寄",
        "author": "苏竹里",
        "content": "少年浩荡子长游，回首人间道路修。\n纳纳干坤日西下，悠悠江汉水东流。\n如知往事皤青鬓，应把华年伴白鸥。\n惆怅半生飞动意，看人骑马觅封侯。",
        "dynasty": "宋",
        "collection_info": null
    },
    {
        "title": "答曾节推",
        "author": "王名遂",
        "content": "夫君真自淦川来，书种相承教有台。\n蓬阆得时宜直上，金焦无地却空回。\n荐书共喜从天下，诗句谁能带雨催。\n细数平生归计是，待耕明月种寒梅。",
        "dynasty": "宋",
        "collection_info": null
    },
    {
        "title": "岁寒亭成题柱自警",
        "author": "王名遂",
        "content": "松荣梅竹秀，三径但含滋。\n不与干坤老，难令霜雪欺。\n交情存淡薄，世治识艰危。\n前路留教远，终身以自期。",
        "dynasty": "宋",
        "collection_info": null
    },
    {
        "title": "谢石守留度岁",
        "author": "余力斋",
        "content": "岁近归程梦裏忙，可怜一日九回肠。\n雪中饮酒难为醉，梅下吟诗易得香。\n无愧我心何毁辱，休将世事论行藏。\n相逢柳已开青眼，共对东风舞一场。",
        "dynasty": "宋",
        "collection_info": null
    },
    {
        "title": "奉谢徐献子",
        "author": "无名氏",
        "content": "入得青山第几重，龙蟠凤舞着仙宗。\n九关云锁疑无地，数步天开又一峰。\n大涤洞中丹作井，昊穹殿下石为松。\n我来自结真人伴，杖屦蹁跹是指踪。",
        "dynasty": "宋",
        "collection_info": null
    },
    {
        "title": "木犀",
        "author": "何橘潭",
        "content": "露洗金虫一半开，层层碧玉映楼台。\n西风昨夜吹香过，人在栏干待月来。",
        "dynasty": "宋",
        "collection_info": null
    },
    {
        "title": "咏梅",
        "author": "何橘潭",
        "content": "千古甘心冷淡中，却于春事不相同。\n东风祇解吹花落，吹得花开是北风。",
        "dynasty": "宋",
        "collection_info": null
    },
    {
        "title": "柳",
        "author": "李静独",
        "content": "颜色鲜明能几时，未辞黄叶已辞枝。\n都缘爱管闲离别，多恨多愁故早衰。",
        "dynasty": "宋",
        "collection_info": null
    },
    {
        "title": "回舟即事",
        "author": "李静独",
        "content": "羞将尘土鬓，重上钓鱼舟。\n闲对湖山晓，静观天地秋。\n鼓钟云外寺，歌舞水边楼。\n兴尽归心急，荷花劝少留。",
        "dynasty": "宋",
        "collection_info": null
    },
    {
        "title": "柳",
        "author": "薛海隠",
        "content": "不问章台与楚楼，一根半树亦风流。\n看来的是多情物，爱杀春光怕杀秋。",
        "dynasty": "宋",
        "collection_info": null
    },
    {
        "title": "蓼花",
        "author": "拾遗",
        "content": "分红间白汀州晚，拜雨揖风江汉秋。\n看谁耐得清霜去，却是芦花先白头。",
        "dynasty": "宋",
        "collection_info": null
    },
    {
        "title": "琵琶",
        "author": "拾遗",
        "content": "夜深琵琶声似裂，一曲霓裳一庭月。\n曲终人影在西阶，困倚东风步摇折。",
        "dynasty": "宋",
        "collection_info": null
    },
    {
        "title": "梅",
        "author": "王石室",
        "content": "静参香影句，独向野桥行。\n数点水边白，十分天下清。\n嫩条尤劲直，老树更晶明。\n冰雪穷冬裏，春风頼尔生。",
        "dynasty": "宋",
        "collection_info": null
    },
    {
        "title": "梅  其一",
        "author": "李啸轩",
        "content": "笛谱从来有落梅，梅花那怕笛声哀。\n几回笛裏看花处，曲自凄凉花自开。",
        "dynasty": "宋",
        "collection_info": null
    },
    {
        "title": "梅  其二",
        "author": "李啸轩",
        "content": "傲寒特地占春光，不是东皇用意偏。\n只恐百花羞见面，故教回避艷阳天。",
        "dynasty": "宋",
        "collection_info": null
    },
    {
        "title": "登姑苏台",
        "author": "李啸轩",
        "content": "规模高敞俯城池，未必斯台是故基。\n风月祇招人感慨，江山不管国兴衰。\n几年勾践雠思復，终日吴王醉不知。\n却使五湖烟浪裏，扁舟一叶载西施。",
        "dynasty": "宋",
        "collection_info": null
    },
    {
        "title": "梅花",
        "author": "刘月房",
        "content": "骨格孤高太瘦生，民门霜雪斗晶明。\n后开桃李千门满，纔染东风便不清。",
        "dynasty": "宋",
        "collection_info": null
    },
    {
        "title": "清华园",
        "author": "刘月房",
        "content": "水光摇入碧窗寒，两岸斜阳照乱山。\n纔一吟诗便多事，只消静对绿阴闲。",
        "dynasty": "宋",
        "collection_info": null
    },
    {
        "title": "叶",
        "author": "方南山",
        "content": "高低庭树晚风吹，脱叶应难恋旧枝。\n莫向秋深怨零落，春深还有绿阴时。",
        "dynasty": "宋",
        "collection_info": null
    },
    {
        "title": "画角辞",
        "author": "何麟瑞",
        "content": "莫吹角，吹得梅花片片落。\n朝吹暮吹吹不了，盘古不知坐成老。\n童男童女求蓬山，何如此器束之高阁间。\n金盘擎露仙人掌，何如敕断此声勿用响。\n不知今日復明日，两鬓常常黑如漆。\n莫吹角，天寒岁晚情更恶。",
        "dynasty": "宋",
        "collection_info": null
    },
    {
        "title": "天马歌",
        "author": "何麟瑞",
        "content": "昆崙高哉二千五百余里，日月相隠避。\n黄河发源下有渥洼水，大宛群马饮其澨。\n天马下与群马戏，产驹一日可千里。\n滴汗化作燕支水，国人缚藁为人置水际。\n久与马习不经意，一朝却被人馽繫。\n张骞使还报天子，天子不惜金珠与重币，期以此马可立致。\n大宛使人欺汉使，致烦浞野楼兰七百骑，攻虏其王马始至。\n此马初入天厩时，一十二闲无敢嘶。\n万乘临观动一笑，盛气从此无四夷。\n君王神武不世出，天产神物相追随。\n高皇手提三尺剑，蹙秦诛项一指麾。\n天下马上得，不闻取马外国为。\n龙如可豢龙亦物，马果龙种岂受羁。\n徒令物故过半不补失，轮台一诏悔已迟。\n此诗欲学旅獒可，光武一牛亦足嘘汉火。",
        "dynasty": "宋",
        "collection_info": null
    },
    {
        "title": "后天马歌",
        "author": "何麟瑞",
        "content": "建元天子不世出，天相神武产异物，有马出在月氏窟。\n宝剑之精，干龙之灵。\n足如奔电，目如耀星。\n汗血雨洒，騣肉飙轻。\n渴吻一饮，黄河尘生。\n昂首一鸣，天雷收声。\n曾为伏羲出河负八卦，曾随穆王远与西母会。\n鸾旗属车相后先，龙盾虎韔八宝鞯。\n万乘亲临拜甘泉，稳驮玉辂坛壝前。\n兀鼎勒兵十八万，天子自将孰敢战。\n骏气横出立阵前，百万闻嘶股俱颤。\n笑此马，神哉沛。\n西极龙媒□望退。\n天子作歌畅皇明，四夷竭蹙咸来庭。\n天马来，帝作歌，汉时此马今更多。",
        "dynasty": "宋",
        "collection_info": null
    },
    {
        "title": "镜",
        "author": "杜樗隠",
        "content": "铸就揩磨不计工，岂量资质本顽铜。\n面前毫髪曾无隠，背后看来便不同。",
        "dynasty": "宋",
        "collection_info": null
    },
    {
        "title": "石宝盖",
        "author": "怡然",
        "content": "圆顶环珠幡，久与石俱化。\n我执黄庭经，跏趺坐其下。",
        "dynasty": "宋",
        "collection_info": null
    },
    {
        "title": "翠蛟亭  其一",
        "author": "怡然",
        "content": "萦纡九锁山，棱层几迭水。\n谁令翻其源，银涛迸石髓。",
        "dynasty": "宋",
        "collection_info": null
    },
    {
        "title": "翠蛟亭  其二",
        "author": "怡然",
        "content": "擘石鬬雷霆，蛟乎尔□怒。\n会当捲银河，凌空泻甘澍。",
        "dynasty": "宋",
        "collection_info": null
    },
    {
        "title": "隔凡柱",
        "author": "怡然",
        "content": "一柱悬通衢，可望不可进。\n老仙指谓予，傍边有捷径。",
        "dynasty": "宋",
        "collection_info": null
    },
    {
        "title": "五更枕上",
        "author": "丁竹岩",
        "content": "一着非时一局非，山房愁到晓钟时。\n楠榴枕上平生事，听雨听风听子规。",
        "dynasty": "宋",
        "collection_info": null
    },
    {
        "title": "渔舟",
        "author": "雪岩",
        "content": "莫笑扁舟数尺长，几经烟雨浸潇湘。\n红船箇箇高于屋，未必荷花入梦香。",
        "dynasty": "宋",
        "collection_info": null
    },
    {
        "title": "对菊",
        "author": "雪岩",
        "content": "菊花相菊一长叹，公是公非话总难。\n以道义交堪傲俗，得渔樵趣不须官。\n纷纷落叶山初瘦，隠隠平沙雁已寒。\n天气欲晴又欲雨，百年心事满栏干。",
        "dynasty": "宋",
        "collection_info": null
    },
    {
        "title": "舟行即事",
        "author": "吴子实",
        "content": "烟暗前村树欲无，草簑篛笠一翁渔。\n无端风伯吹斜雨，湿却蓬窗数册书。",
        "dynasty": "宋",
        "collection_info": null
    },
    {
        "title": "题张穫轩诗卷  其一",
        "author": "吴子实",
        "content": "中兴踰百载，独有放翁诗。\n豪出谪仙右，妙惟工部知。\n镜湖归老日，剑阁入军时。\n英气今何在，九原千古悲。",
        "dynasty": "宋",
        "collection_info": null
    },
    {
        "title": "题张穫轩诗卷  其二",
        "author": "吴子实",
        "content": "句法亲传得，江湖老穫轩。\n推敲深得趣，穷达可曾论。\n好爵无三字，清名有五言。\n还知绝奇处，难弟復难昆。",
        "dynasty": "宋",
        "collection_info": null
    },
    {
        "title": "游栖真洞归舟带月泊市桥  其一",
        "author": "章桂发",
        "content": "携手清苕去，高枫丹叶森。\n渔樵九锁外，风雨一窗深。\n索酒贪山月，添衣怯洞阴。\n凤归天柱晓，楼阁有鸣琴。",
        "dynasty": "宋",
        "collection_info": null
    },
    {
        "title": "游栖真洞归舟带月泊市桥  其二",
        "author": "章桂发",
        "content": "山岚来夹案，泉急自穿渠。\n密记东阳诀，高题上帝居。\n牙儿藏宝箧，山子走篮舆。\n曲折玑衡转，溪坳可结庐。",
        "dynasty": "宋",
        "collection_info": null
    },
    {
        "title": "泊舟",
        "author": "徐横槊",
        "content": "短蓬静坐月窥船，斗转参横水底天。\n传语篙工低着语，恐惊沙觜白鸥眠。",
        "dynasty": "宋",
        "collection_info": null
    },
    {
        "title": "泊舟有怀",
        "author": "良史伟长",
        "content": "渺渺復迢迢，枫林带板桥。\n沙寒初上月，浦暗已回潮。\n霜苇多先折，江花或后凋。\n今宵何处雁，相伴宿兰桡。",
        "dynasty": "宋",
        "collection_info": null
    },
    {
        "title": "夜乘航",
        "author": "吴仙湖",
        "content": "渔火穿蓬罅，僧钟到梦边。\n水乡多得月，野境远连天。\n败苇流萤集，荒林宿鸟喧。\n舟人苦无夜，未晓起炊烟。",
        "dynasty": "宋",
        "collection_info": null
    },
    {
        "title": "农家",
        "author": "吴仙湖",
        "content": "农家冬事足，何处不祈禳。\n煨芋分儿食，蒭醪唤客尝。\n犬眠茅舍暖，犊跳野田荒。\n勿遣官租急，令渠乐岁康。",
        "dynasty": "宋",
        "collection_info": null
    },
    {
        "title": "买鞭",
        "author": "武成",
        "content": "初买虽怜价甚微，驽骀便已化骦騛。\n干长却想穿阶直，节密应知受土肥。\n金赐夜寒敲月落，玉丝春袅拂花飞。\n提携莫笑无他用，万里旌旗更指挥。",
        "dynasty": "宋",
        "collection_info": null
    },
    {
        "title": "万年宫",
        "author": "张仲信",
        "content": "频将衣食结圜圊，天乐旌幢降綵云。\n二十四年功行满，众真推让武夷宫。",
        "dynasty": "宋",
        "collection_info": null
    },
    {
        "title": "题万年宫",
        "author": "李彦方",
        "content": "日华晴射武夷峰，湛碧溪流照玉骢。\n行郡敢辞千里路，祝釐先拜万年宫。\n山川历历神仙境，民物熙熙太古风。\n笑领霞觞云子酒，姓名留在洞天中。",
        "dynasty": "宋",
        "collection_info": null
    },
    {
        "title": "洞霄宫",
        "author": "郑国辅",
        "content": "自怜踪迹又尘埃，再见溪山眼便开。\n野水萦纡通路过，闲花疏淡放春回。\n玉清缈缈排仙仗，金碧峨峨焕宝台。\n十里暮云横九锁，却如骑鹤下蓬莱。",
        "dynasty": "宋",
        "collection_info": null
    },
    {
        "title": "大涤洞",
        "author": "郑国辅",
        "content": "去县十八里，传名千万年。\n三山空隔海，一柱独擎天。\n骖驭歌司马，烧丹扣葛仙。\n谁云尘俗骨，亦得嗣前贤。",
        "dynasty": "宋",
        "collection_info": null
    },
    {
        "title": "瀑布",
        "author": "郑国辅",
        "content": "终日湍流怒作声，凭栏便觉耳根清。\n龙君雅欲助奇观，故把银瓶泻水晶。",
        "dynasty": "宋",
        "collection_info": null
    },
    {
        "title": "云根石  其一",
        "author": "郑国辅",
        "content": "轮囷一片出无心，未许苍苔久见侵。\n六月旱田天不雨，愿将肤寸霈为霖。",
        "dynasty": "宋",
        "collection_info": null
    },
    {
        "title": "云根石  其二",
        "author": "郑国辅",
        "content": "满耳环佩声，云根綫寒玉。\n雨过勿雷吼，老龙鼾正熟。",
        "dynasty": "宋",
        "collection_info": null
    },
    {
        "title": "龙洞",
        "author": "郑国辅",
        "content": "泥蟠蛰卧久潜踪，一旦青云得路通。\n利物济人功已了，却遗凡骨返仙宫。",
        "dynasty": "宋",
        "collection_info": null
    },
    {
        "title": "凤洞",
        "author": "郑国辅",
        "content": "古木森森翳女萝，四山环抱鬰嵯峨。\n此间定有荆山璞，未审何时遇卞和。\n斩开绿棘黄荆路，岩上采霞摇影动。\n洞裏仙人醉不知，岩前留下无声凤。\n我今行向洞前来，是洞须开凤莫猜。\n便好跨游三岛去，等闲抖擞轻尘埃。",
        "dynasty": "宋",
        "collection_info": null
    },
    {
        "title": "清音亭",
        "author": "郑国辅",
        "content": "山泉潄玉琴，尘世谁知音。\n植杖憩于此，顿消名利心。",
        "dynasty": "宋",
        "collection_info": null
    },
    {
        "title": "翠微亭",
        "author": "郑国辅",
        "content": "满眼青山倦应酬，小亭回护颇知休。\n捻髯索句空归去，疑在飞来峰上头。",
        "dynasty": "宋",
        "collection_info": null
    },
    {
        "title": "仙迹岩题诗二十三首 三清殿",
        "author": "无名氏",
        "content": "虚无混沌未分前，大道元居太极先。\n自一而三同祖炁，澄清高上积阳天。",
        "dynasty": "宋",
        "collection_info": null
    },
    {
        "title": "仙迹岩题诗二十三首 佑圣殿",
        "author": "无名氏",
        "content": "挺锋镇北阐威权，翦伐魔精正法宣。\n化育黎民臻大道，安宁家国享长年。",
        "dynasty": "宋",
        "collection_info": null
    },
    {
        "title": "仙迹岩题诗二十三首 斋堂",
        "author": "无名氏",
        "content": "辨道焚修练性根，应时粥饭益真元。\n斋余有报君恩重，寿祝无疆帝道尊。",
        "dynasty": "宋",
        "collection_info": null
    },
    {
        "title": "仙迹岩题诗二十三首 演教堂",
        "author": "无名氏",
        "content": "参稽道德本无言，不二门开阐古先。\n多谢师尊传演教，要令后学悟真诠。",
        "dynasty": "宋",
        "collection_info": null
    },
    {
        "title": "仙迹岩题诗二十三首 方丈后聚仙亭",
        "author": "无名氏",
        "content": "高敞山斋立乳巅，飘飖云驭聚群仙。\n百灵听讲开坛夜，大法将临报语宣。",
        "dynasty": "宋",
        "collection_info": null
    },
    {
        "title": "仙迹岩题诗二十三首 道院",
        "author": "无名氏",
        "content": "幽栖枹朴古先精，宴坐参同元化并。\n一炷清香腾瑞霭，云端时透步虚声。",
        "dynasty": "宋",
        "collection_info": null
    },
    {
        "title": "仙迹岩题诗二十三首 精思道院",
        "author": "无名氏",
        "content": "精思名扁列金题，冲素斋居与道齐。\n德感天仙来听论，芝軿时降共参稽。",
        "dynasty": "宋",
        "collection_info": null
    },
    {
        "title": "仙迹岩题诗二十三首 昊天殿",
        "author": "无名氏",
        "content": "游幸名山德寿存，鼎新大殿显仁恩。\n玉圭物物皆珍异，安奉严恭玉帝尊。",
        "dynasty": "宋",
        "collection_info": null
    },
    {
        "title": "仙迹岩题诗二十三首 璇玑殿",
        "author": "无名氏",
        "content": "众圣环拱位中天，统济干坤妙转旋。\n高覆昆崙朝帝阙，注生迴死福增延。",
        "dynasty": "宋",
        "collection_info": null
    },
    {
        "title": "仙迹岩题诗二十三首 翠蛟亭",
        "author": "无名氏",
        "content": "湍激清泉舞翠蛟，幽亭跨涧对岩坳。\n我来憩此观嘉趣，一洗尘襟凡世抛。",
        "dynasty": "宋",
        "collection_info": null
    },
    {
        "title": "仙迹岩题诗二十三首 钟楼",
        "author": "无名氏",
        "content": "重楼高耸丹霄外，深夜声摩碧落中。\n神通无量鸿音远，永镇名山有显功。",
        "dynasty": "宋",
        "collection_info": null
    },
    {
        "title": "仙迹岩题诗二十三首 张真君祠",
        "author": "无名氏",
        "content": "圣像迁祠出禁扃，天恩遣使从神灵。\n奉安钦敬祈民福，应感昭彰佑帝庭。",
        "dynasty": "宋",
        "collection_info": null
    },
    {
        "title": "仙迹岩题诗二十三首 叶天师书楼",
        "author": "无名氏",
        "content": "巍然垂象隠精思，着述丹书与世违。\n真得紫文无上道，业成遗迹是题诗。",
        "dynasty": "宋",
        "collection_info": null
    },
    {
        "title": "仙迹岩题诗二十三首 经阁",
        "author": "无名氏",
        "content": "宝阁庄严金玄耀，风铃震响玉丁东。\n甍飞杰出青霄上，道典珍藏在此中。",
        "dynasty": "宋",
        "collection_info": null
    },
    {
        "title": "仙迹岩题诗二十三首 云根石",
        "author": "无名氏",
        "content": "一片轮囷迹严存，无心出岫瑞腾坤。\n不随风雨轻舒卷，触石凝然正性根。",
        "dynasty": "宋",
        "collection_info": null
    },
    {
        "title": "仙迹岩题诗二十三首 天柱泉",
        "author": "无名氏",
        "content": "大涤之西一穷生，源高樵者只闻声。\n汲泉烹茗多甘味，内隠丹砂赤更清。",
        "dynasty": "宋",
        "collection_info": null
    },
    {
        "title": "仙迹岩题诗二十三首 冷泉",
        "author": "无名氏",
        "content": "琳宫门外小桥东，石罅泉流细脉通。\n清似玉壶承沆瀣，游人掬饮凛生风。",
        "dynasty": "宋",
        "collection_info": null
    },
    {
        "title": "仙迹岩题诗二十三首 茶岭",
        "author": "无名氏",
        "content": "秀钟天柱产灵芝，造就仙芽发嫩旗。\n采向先春烟露裏，喊山凤尾岂为奇。",
        "dynasty": "宋",
        "collection_info": null
    },
    {
        "title": "仙迹岩题诗二十三首 龙井",
        "author": "无名氏",
        "content": "鲮鳗环遶井楯间，两目神光状类丹。\n杖扑投渊阴雾锁，殿堂汹涌尽波澜。",
        "dynasty": "宋",
        "collection_info": null
    },
    {
        "title": "仙迹岩题诗二十三首 无骨篛",
        "author": "无名氏",
        "content": "许氏功成获上昇，曾遗一剂语丁宁。\n山生绀篛奇无骨，洞隠金丹显有灵。\n松竹欹岩非易取，烟霞塞道卒难经。\n有缘仙者当须遇，用倖搜求岂露形。",
        "dynasty": "宋",
        "collection_info": null
    },
    {
        "title": "仙迹岩题诗二十三首 采芝朮即事",
        "author": "无名氏",
        "content": "仙芝灵朮总芳妍，野草闲花各变迁。\n古栎復荣松化石，药苗蕃植可延年。",
        "dynasty": "宋",
        "collection_info": null
    },
    {
        "title": "仙迹岩题诗二十三首 祥光亭",
        "author": "无名氏",
        "content": "覆石为亭武肃成，有仙来此变棋枰。\n炷香五色祥光现，缥缈灵官朝玉京。",
        "dynasty": "宋",
        "collection_info": null
    },
    {
        "title": "仙迹岩题诗二十三首 飞玉亭",
        "author": "无名氏",
        "content": "闲亭清憩觉情优，四顾岚光景色幽。\n湍玉飞帘侵座冷，璇源本自接天流。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "鸟鸣深夜岂知形，彻晓音喧响更清。",
        "dynasty": "宋",
        "collection_info": null
    },
    {
        "title": "题浩然观",
        "author": "舒道纪",
        "content": "憕心坐清境，虚白生林端。\n夜静啸声出，月明松影寒。\n绛霞封药竈，碧窦溅斋坛。\n海树几回老，先生棋未残。",
        "dynasty": "宋",
        "collection_info": null
    },
    {
        "title": "常庵题",
        "author": "范心远",
        "content": "路入清溪第二湾，东风犹自逗余寒。\n白云粘地扫不去，黄叶恋枝吹未干。\n沙上湿痕谁涉水，天边长啸独凭阑。\n道人酒意无醲薄，饮尽携琴月下弹。",
        "dynasty": "宋",
        "collection_info": null
    },
    {
        "title": "题云溪庵",
        "author": "范心远",
        "content": "云溪高隠卧烟霞，默饮阳晶与月华。\n雾敛丹台生瑞草，云收灵腑结琼葩。\n青龙吐火烹金茗，白虎跑泉溉玉芽。\n龙虎媾交功九转，刀圭一粒捧丹砂。",
        "dynasty": "宋",
        "collection_info": null
    },
    {
        "title": "昭孝道院",
        "author": "赵菊庄",
        "content": "云深户不开，竹屋两三间。\n野水浸官渡，低墙出远山。\n绝荤如鹤瘦，习懒惯童顽。\n我亦皈真者，来公半日闲。",
        "dynasty": "宋",
        "collection_info": null
    },
    {
        "title": "题方丈  其一",
        "author": "黄庭美",
        "content": "宾云奏彻控青鸾，綵幔香销生翠寒。\n三十六峰秋色裏，月明人倚玉阑干。",
        "dynasty": "宋",
        "collection_info": null
    },
    {
        "title": "题方丈  其二",
        "author": "黄庭美",
        "content": "欲看太乙青蔾火，笑领仙人绿玉杯。\n物外同心谁管鲍，山中清话得张裴。",
        "dynasty": "宋",
        "collection_info": null
    },
    {
        "title": "题方丈  其三",
        "author": "黄庭美",
        "content": "九重云外步虚声，十二时中太古情。\n为问当年赤松子，人生何处是功成。",
        "dynasty": "宋",
        "collection_info": null
    },
    {
        "title": "天游观",
        "author": "林锡翁",
        "content": "览遍溪山最上头，琳宫贝阙更清幽。\n虽然未得长生诀，也道曾从天上游。",
        "dynasty": "宋",
        "collection_info": null
    },
    {
        "title": "天柱峰",
        "author": "林锡翁",
        "content": "共工发怒亦徒然，炼石忙忙女补天。\n既用断鰲并立极，此峰何不立当先。",
        "dynasty": "宋",
        "collection_info": null
    },
    {
        "title": "接笋岩",
        "author": "林锡翁",
        "content": "儿童日报竹平安，新笋如何折一痕。\n接住喜凭仙掌力，春风胡不长琅玕。",
        "dynasty": "宋",
        "collection_info": null
    },
    {
        "title": "猫儿峰",
        "author": "林锡翁",
        "content": "猫儿峰小眼精光，来护仙家石廪粮。\n回顾威风何凛凛，山中安得有拖肠。",
        "dynasty": "宋",
        "collection_info": null
    },
    {
        "title": "金鷄岩",
        "author": "林锡翁",
        "content": "几载修真洞裏人，只凭啁哳报天明。\n丹成不逐刘安去，只在岩头唱五更。",
        "dynasty": "宋",
        "collection_info": null
    },
    {
        "title": "隠求斋",
        "author": "林锡翁",
        "content": "蜗名蝇利处樊笼，世事□其转眼空。\n惟有高人林下隠，只求明月与清风。",
        "dynasty": "宋",
        "collection_info": null
    },
    {
        "title": "天游观",
        "author": "陈元英",
        "content": "琅玕瑶草满空山，月上丹台鹤未还。\n夜入琼楼襟袖冷，始知身在白云间。",
        "dynasty": "宋",
        "collection_info": null
    },
    {
        "title": "翠蛟亭",
        "author": "新父",
        "content": "断崖捲银涛，拍岸雪相溅。\n去住本无心，曾向岷峨见。",
        "dynasty": "宋",
        "collection_info": null
    },
    {
        "title": "翠蛟亭",
        "author": "金坚",
        "content": "怒猊抉石骥奔泉，谁挽河流下九天。\n倾泻琼珠三万斛，从师乞作买山钱。",
        "dynasty": "宋",
        "collection_info": null
    },
    {
        "title": "大涤洞",
        "author": "金坚",
        "content": "手翻河汉出天关，雪漱霜飞照眼寒。\n且向亭前供玩好，却来笔底作波澜。",
        "dynasty": "宋",
        "collection_info": null
    },
    {
        "title": "翠蛟亭",
        "author": "泰亨",
        "content": "坡谢无人共此山，翠蛟亭上拍栏干。\n溪声到耳三更雨，岚气霑衣六月寒。\n酒酿可呼仙子饮，池深怕有老龙蟠。\n天河挽住不容易，只纵游人一饷观。",
        "dynasty": "宋",
        "collection_info": null
    },
    {
        "title": "赓翠蛟亭韵",
        "author": "王与能",
        "content": "灵砂九转炼金顽，留得丹泉在此间。\n明月清风谁管领，洞天福地占幽闲。\n岩巅雪涌金波立，石罅潮生银屋翻。\n句续坡仙怀古意，梅花也觉带欢颜。",
        "dynasty": "宋",
        "collection_info": null
    },
    {
        "title": "游洞霄宫",
        "author": "王与能",
        "content": "洞霄飞杖屦，人境共真清。\n天柱擎峰出，丹泉迸溜生。\n栖岩遗隠迹，漱石洗虚名。\n珍重乐斯者，微吟谩纪行。",
        "dynasty": "宋",
        "collection_info": null
    },
    {
        "title": "借翠蛟亭韵",
        "author": "笑掷震雷",
        "content": "兀兀梅窗坐已顽，自怜失脚落人间。\n洞霄宫裏星辰近，天柱峰前日月闲。\n野鹤听琴飞雪舞，湫龙喜客为澜翻。\n此中不昼生云雨，珍重坡仙一扁颜。",
        "dynasty": "宋",
        "collection_info": null
    },
    {
        "title": "游洞霄宫  其一",
        "author": "黄常吉",
        "content": "山锁清溪溪锁峰，溪光山色两怡融。\n松枝点滴衣夹雨，云叶飘扬岩际风。\n玉室金堂端好坐，石坛乳窦自相通。\n我生已幸尘缘薄，拟结茅庐天柱东。",
        "dynasty": "宋",
        "collection_info": null
    },
    {
        "title": "游洞霄宫  其二",
        "author": "黄常吉",
        "content": "乔松苍竹带烟霏，木拱彤檐蔼翠微。\n虚谷玲珑遗凤响，行云蒙密护龙归。\n繁花结绣迷樵径，灵飘药香满客衣。\n更欲搘筇遍诸顶，可怜无策驻残晖。",
        "dynasty": "宋",
        "collection_info": null
    },
    {
        "title": "游洞霄",
        "author": "黄常吉",
        "content": "我厌城市喧，故作林泉游。\n十事思九错，一笑忘百忧。\n道念岂不定，俗累良未休。\n安得弄泉石，味道老一丘。",
        "dynasty": "宋",
        "collection_info": null
    },
    {
        "title": "游洞霄宫",
        "author": "秘仲威",
        "content": "洞霄之名天下闻，洞霄之职宰辅分。\n闻名姓往未识面，寄禄于此徒纷纷。\n身到仙关不如我，九虎迎门开□锁。\n六洞高人接笑谈，三泉隠客通香火。\n风来万壑嘶松杉，水绕百折鸣嵌岩。\n门前俗客自敛迹，不待立柱名隔凡。\n群仙挽衣留我住，因一相逢忽相语。\n双径秋风已扫尘，奚为后我同归去。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "秘仲威",
        "content": "紫府清都不可梯，何年宫阙下迁移。\n飞来殿阁风雷架，逼近岩崖日月驰。\n境静固宜真圣宅，地灵唯许列仙知。\n想应留钥更相授，以待虚皇驾幸时。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "秘仲威",
        "content": "我行不识洞霄门，但怪东来见紫氛。\n玉帝衮衣明日月，仙官剑履会风云。\n箬根也有灵丹助，芝草畴非协气熏。\n亦恐弥明寓兹境，傥同尊酒细论文。",
        "dynasty": "宋",
        "collection_info": null
    },
    {
        "title": "游洞霄宫  其一",
        "author": "张巽",
        "content": "掣开九锁谒琳宫，物色真仙剑履踪。\n一朵云根生老涧，千寻天柱压群峰。\n功名秘略求黄石，呼吸微言斅赤松。\n我是康庐倦游客，朅来犹爱翠云重。",
        "dynasty": "宋",
        "collection_info": null
    },
    {
        "title": "游洞霄宫  其二",
        "author": "张巽",
        "content": "新晴草木翠光流，麦陇清和四月秋。\n巽二风来山髪冷，阿香雷过馨声幽。\n杜鹃鬨枕催归去，丁鹤攀辕欲借留。\n半夜忽闻岩壑响，小诗调戏鬼神愁。",
        "dynasty": "宋",
        "collection_info": null
    },
    {
        "title": "游洞霄宫  其三",
        "author": "张巽",
        "content": "曜相偏羸足力强，不辞复岭与重岗。\n未穷仙隠千年迹，先炷宸游一瓣香。\n诗得好题难驻笔，酒逢佳趣便飞觞。\n梦回彷佛前身事，却认金庭是故乡。",
        "dynasty": "宋",
        "collection_info": null
    },
    {
        "title": "游洞霄宫",
        "author": "卢正中",
        "content": "云海三山路忽通，形神俱妙玉霄东。\n八篇拟授无司马，银鼎浮珠问葛翁。",
        "dynasty": "宋",
        "collection_info": null
    },
    {
        "title": "游洞霄宫",
        "author": "余愚",
        "content": "琳宫胜处绝尘嚣，千古佳名号洞霄。\n地锁九峰形屈曲，擎天一柱势岧峣。\n凤鸣怪石仙岩邃，蛟舞流泉涧壑遥。\n幸有飞昇遗迹在，便须骑鹤快扶摇。",
        "dynasty": "宋",
        "collection_info": null
    },
    {
        "title": "游洞霄",
        "author": "陆卿",
        "content": "名山长表冠东南，一柱屹然天与参。\n玉府从来通六六，金扃宁竟锁三三。\n千岩深处标驯虎，万乘当时幸秣骖。\n抚掌酌泉观舞翠，清忠□咏□高谈。",
        "dynasty": "宋",
        "collection_info": null
    },
    {
        "title": "游洞霄和坡仙韵",
        "author": "史宗恺",
        "content": "水非凡浊石非顽，水石萦迴九锁间。\n游客步随清浪起，道人身似白云闲。\n仙岩泉滴琼音碎，古木风轻宝盖翻。\n共酌翠蛟亭上酒，翠光相与映红颜。",
        "dynasty": "宋",
        "collection_info": null
    },
    {
        "title": "和周丞丈游洞霄韵",
        "author": "史宗恺",
        "content": "苕溪之源流洞天，中有福地寿可延。\n山盘九锁到空谷，石间隠蹟知其仙。\n悬崖险阻不易到，来者悚观须有缘。\n道边兽石卧狮虎，庭下镜沼流潺湲。\n东游大涤阻天柱，西至石室飞寒泉。\n云房石磴络苔藓，疑是霞玉留花钿。\n嵌空上下不可数，晓猿夜鹤惊人眠。\n西林诗伯□仙裔，落笔妙句今青钱。\n历穷巘崄事幽讨，不畏蔓草矜蛇蜒。\n皈来诗篇壮青谷，好句屹崛参天全。\n何当□约素秋晚，与公共醉洪崖巅。",
        "dynasty": "宋",
        "collection_info": null
    },
    {
        "title": "游洞霄",
        "author": "易群峰",
        "content": "片云将雨又轻还，物外光阴本自闲。\n醉裏不妨游汗漫，诗成更为写斓斑。",
        "dynasty": "宋",
        "collection_info": null
    },
    {
        "title": "初入洞霄",
        "author": "易群峰",
        "content": "半生华髪笑茫然，作意清朝到洞天。\n迭嶂互□芒屩稳，飞云故傍葛巾偏。\n忍思城市轮蹄梦，款结山林笋蕨缘。\n我有赐余苍玉璧，与君同试酌寒泉。",
        "dynasty": "宋",
        "collection_info": null
    },
    {
        "title": "游洞霄",
        "author": "姚自强",
        "content": "青藜有分步仙家，昨日晴晖今雨霾。\n不是游观先一日，何缘识得淡生涯。",
        "dynasty": "宋",
        "collection_info": null
    },
    {
        "title": "游洞霄",
        "author": "徐献子",
        "content": "何处寻仙隠，楼居出世间。\n洞天藏福地，丹水接青山。\n树挂崖腰古，苔封石齿班。\n午窗经卷寂，长对□□□。",
        "dynasty": "宋",
        "collection_info": null
    },
    {
        "title": "游洞霄",
        "author": "聂兼善",
        "content": "吾闻洞霄山水妙天下，缭白萦青胜图写。\n九重扃钥极深严，一岫宽闲更潇洒。\n倚空天柱何孤高，诸峰罗立犹儿曹。\n长松怪石入题品，金堂玉室供游遨。\n此地隠居皆胜士，道骨仙风绝尘滓。\n就中俞子最少年，烱若芙蓉映秋水。\n青鞋布袜千里来，一见使我昏眸开。\n谈空说有坐终日，舌涛衮衮生风雷。\n鄙夫未愚晚闻道，寄傲嵌岩事幽讨。\n只缘方寸无荆棘，渐喜丹田熟梨枣。\n人生百岁空自忙，读书博塞俱亡羊。\n劝君火急烹铅汞，莫待倒景飞屋梁。\n春风又放鶑求友，烟外暗黄初着柳。\n南行傥遇置书邮，莫忘超然北山叟。",
        "dynasty": "宋",
        "collection_info": null
    },
    {
        "title": "游洞霄",
        "author": "严嘉",
        "content": "帝子吹箫上瑶阙，灵妃跨凤音尘绝。\n行云山水迹依然，留伴九峰秋夜月。\n阆苑宫前见玉真，许传消息到金庭。\n琼姿一去丹霞□，紫桂蟠桃几度春。\n十二栏干天一握，教人望断缑山鹤。\n蜀客归槎杳未来，银汉纵香泉□□。\n岩前邂逅童颜子，许我刀圭大患痊。",
        "dynasty": "宋",
        "collection_info": null
    },
    {
        "title": "游洞霄",
        "author": "余杭令",
        "content": "野服萧萧款翠微，虚亭高敞射晴晖。\n仙归洞府云烟静，春入名山笋蕨肥。\n缓饮壶觞聊自适，暂指朱墨便忘归。\n何时罢脱利名去，始悟人间万事非。",
        "dynasty": "宋",
        "collection_info": null
    },
    {
        "title": "洞霄纪游",
        "author": "闻鉴",
        "content": "从来此山中，不记几游历。\n每缘困杯酌，未暇赋篇什。\n屡恐为山羞，欲吟嗟思涩。\n今晨始杖屦，醒眼看泉石。\n草木呈幽姿，烟云舒秀色。\n扪萝扣栖真，束燎穿大涤。\n神工跨石梁，天巧镂岩壁。\n仙人不可逢，灵箬无从得。\n回观翠蛟舞，俯视云根屹。\n何如出山去，飞腾霈甘泽。",
        "dynasty": "宋",
        "collection_info": null
    },
    {
        "title": "游洞霄",
        "author": "何处厚",
        "content": "洞天宫中清无尘，纷纷霏霏翔五云。\n光浮阆风蔼无垠，中有神仙相辈伦。\n服曳云章玉佩珣，时闻金钟催朝真。\n仙班序列觐紫宸，琼花羌灵飞翁翁。\n水晶帘捲许行循，群仙以我丘壑身。\n相与笑语交益亲，玄谈妙句泣鬼神。\n一局围棋度几春，大开十二楼宴宾。\n玉真安排云锦茵，天女竞着绛霞裙。\n盎缶罍洗罗珠珍，金炉龙脑香腾熏。\n七宝蜡炬光如银，凤泉饮散醉醺醺。\n天子呼来不得臣，宴罢乘槎渡汉津。\n玉皇遽遣使者巡，使者交荐有大勋。\n玉皇诏归眷注勤，不容山中伴帝君。",
        "dynasty": "宋",
        "collection_info": null
    },
    {
        "title": "游洞霄",
        "author": "彭挥",
        "content": "洞霄从古宅真仙，镇日群峰起瑞烟。\n林下千年丹已就，山中九锁月长圆。\n半岩隠迹遗灵像，一井清凉抚掌泉。\n我到此间无别事，烧香直欲达诸天。",
        "dynasty": "宋",
        "collection_info": null
    },
    {
        "title": "游洞霄",
        "author": "米仲昌",
        "content": "公余陪侍九锁行，花已凋残鶑已老。\n舞蛟亭下泉如奔，伏虎岩前景尤好。\n四围翠巘悉可跻，一点红尘浑不到。\n坐中元白非一人，自愧才疏难压倒。",
        "dynasty": "宋",
        "collection_info": null
    },
    {
        "title": "游洞霄",
        "author": "俞洵直",
        "content": "九折山围五洞天，中间玉殿倚祥烟。\n隔云鸡犬闻清晓，锁径松篁认永年。\n野鹿献花来石室，寒猿掷果饮溪泉。\n玉皇弄笑飞金电，太上红颜雪满颠。",
        "dynasty": "宋",
        "collection_info": null
    },
    {
        "title": "夜宿武夷宫",
        "author": "彦修",
        "content": "巢松老鹤鸣丹井，笼月梅花摇素影。\n竹敲白露幔亭寒，吟弄紫箫山月冷。\n山月箫声清且幽，幔亭不见昔人游。\n我来欲此腾云雾，笑指三山十二楼。",
        "dynasty": "宋",
        "collection_info": null
    },
    {
        "title": "宿武夷宫  其一",
        "author": "彦修",
        "content": "学仙独访武夷君，老树垂藤弄夕曛。\n我欲幔亭拚一醉，不知何处奏宾云。",
        "dynasty": "宋",
        "collection_info": null
    },
    {
        "title": "宿武夷宫  其二",
        "author": "彦修",
        "content": "月满空山雪满溪，幽人何处吹龙笛。\n醒来和月倚虚窗，鹤翻松露滴云石。",
        "dynasty": "宋",
        "collection_info": null
    },
    {
        "title": "宿武夷宫  其三",
        "author": "彦修",
        "content": "偶过群仙入武夷，苍崖瑶草白云飞。\n不知何处猿啼月，岩上松花落满衣。",
        "dynasty": "宋",
        "collection_info": null
    },
    {
        "title": "益清堂偶作",
        "author": "自强",
        "content": "大洞仙宫古有名，要观主宰立平生。\n挂琴堂上心尤逸，种菊池边景益清。\n巳喜襟期同我得，旋将契谊与君盟。\n丹泉肯入丹田去，愿受丹□学大成。",
        "dynasty": "宋",
        "collection_info": null
    },
    {
        "title": "山行宿道院",
        "author": "萧兰皋",
        "content": "终朝穿翠微，投暮叩松扉。\n童子出相语，道人犹未归。\n寻香温纸被，拂石弄金徽。\n明发下山去，白云随马飞。",
        "dynasty": "宋",
        "collection_info": null
    },
    {
        "title": "超然馆弹琴夜话",
        "author": "陈庚生",
        "content": "玉琴弹罢一灯青，仙鼠飞飞到客庭。\n道士却能谈肇论，夜深倾听有山灵。",
        "dynasty": "宋",
        "collection_info": null
    },
    {
        "title": "濯缨亭",
        "author": "陈庚生",
        "content": "谁引沧洲客，行歌到此亭。\n萦迴一水碧，巉绝两峰青。\n小雨吹行舰，疏梅度远汀。\n我无缨可濯，华髪任星星。",
        "dynasty": "宋",
        "collection_info": null
    },
    {
        "title": "谒陶隠居祠呈郎中张声华",
        "author": "陈庚生",
        "content": "炼就灵丹岁月赊，药炉丹竈旋成漥。\n庭空响落山松子，路远香迷野草花。\n旧事谁能问□水，神仙今已在东华。\n田翁犹酹先生酒，乱纸飞钱噪暮鸦。",
        "dynasty": "宋",
        "collection_info": null
    },
    {
        "title": "贺家湖",
        "author": "陈庚生",
        "content": "风流谁似贺知章，乞得平湖任草荒。\n今日藕花三百亩，折来依旧属君庄。",
        "dynasty": "宋",
        "collection_info": null
    },
    {
        "title": "游天柱宫因留宿观醮",
        "author": "何君式",
        "content": "路转峰回意豁然，逢迎马首更飞泉。\n地严九锁红尘外，天近三关黄道边。\n奏简夜腾孤鹤表，步虚声彻老龙渊。\n会须香火通仙籍，一洗人间未了缘。",
        "dynasty": "宋",
        "collection_info": null
    },
    {
        "title": "都下作",
        "author": "楼云卧",
        "content": "红尘车马道，曾向闹中看。\n贵贱人多等，利名心一般。\n侯门崇嗜慾，客路薄孤寒。\n谁肯翻然悟，寻仙求大丹。",
        "dynasty": "宋",
        "collection_info": null
    },
    {
        "title": "古扬州",
        "author": "倪应渊",
        "content": "雉堞平来堑拥沙，绿芜阙处见人家。\n山河旧影藏秋月，关塞新声起暮笳。\n玉蕊已为亭下草，蒺藜不是眼中花。\n当年凤舸经行地，枯柳无枝寄宿鸦。",
        "dynasty": "宋",
        "collection_info": null
    },
    {
        "title": "雷塘",
        "author": "倪应渊",
        "content": "天留遗迹鑑兴亡，出郭伤心见此塘。\n废苑无萤秋寂寂，坏陵有树月苍苍。\n绿悽霜重摧荷盖，紫怯波寒褪芰裳。\n唤醒锦帆当日梦，一声水调隔云长。",
        "dynasty": "宋",
        "collection_info": null
    },
    {
        "title": "多景楼",
        "author": "倪应渊",
        "content": "狠石苍顽岁月遥，几人触境想英标。\n欲知三国兴亡事，但看一江来去潮。\n南土尘飞通岭海，中流砥立独金焦。\n云山绕槛期深隠，不受刘安作赋招。",
        "dynasty": "宋",
        "collection_info": null
    },
    {
        "title": "金山寺",
        "author": "倪应渊",
        "content": "金锡飞来日，灵鳌负地形。\n涛翻四面白，寺裹一山青。\n海月窥檐箔，天风语塔铃。\n倦怀思煮茗，谁与汲中𤃩。",
        "dynasty": "宋",
        "collection_info": null
    },
    {
        "title": "太平州",
        "author": "赵竹屋",
        "content": "拍栏一笑大江横，号太平州亦浪名。\n春水秋涛流不尽，半年农事半年兵。",
        "dynasty": "宋",
        "collection_info": null
    },
    {
        "title": "城南",
        "author": "王月窗",
        "content": "早出城南路，江山总着题。\n林高楼似缩，岸远树疑低。\n鸜鹆噪乔木，桔橰鸣小畦。\n邮亭聊一憩，沽酒夕阳西。",
        "dynasty": "宋",
        "collection_info": null
    },
    {
        "title": "普向山门",
        "author": "王月窗",
        "content": "来访山中景，亭阑鼠甘阴。\n客投孤寺宿，蝉趁夕阳晴。\n满树青苔湿，一村黄叶深。\n纳凉归去晚，湖月挂遥林。",
        "dynasty": "宋",
        "collection_info": null
    },
    {
        "title": "边景",
        "author": "曾邍",
        "content": "匹马来逢寒草秋，淮云一片隔神州。\n黄昏灯火西津渡，白昼风烟北固楼。\n犹有断碑知晋宋，谁将遗石问孙刘。\n天荒地老英雄尽，落日长江万古秋。",
        "dynasty": "宋",
        "collection_info": null
    },
    {
        "title": "题九锁山",
        "author": "陈逢辰",
        "content": "九山互锁碧烟深，路转花香恼客吟。\n归鹤带云回谷口，潜蛟飞雪喷亭心。\n洞中无计寻芝鼠，箬底犹闻捣药禽。\n莫叹仙凡几尘隔，菊花岩畔是知音。",
        "dynasty": "宋",
        "collection_info": null
    },
    {
        "title": "天台道中",
        "author": "释惠嵩",
        "content": "满川梨雪照斜曛，野水交流路不分。\n隔岸一声牛背笛，和风吹落渡头云。",
        "dynasty": "宋",
        "collection_info": null
    },
    {
        "title": "歙溪道中",
        "author": "周耕云",
        "content": "行行欲少歇，争奈客途长。\n村酒略无味，野花空自香。\n几家茅屋小，数亩麦田荒。\n何处堪投宿，林梢已夕阳。",
        "dynasty": "宋",
        "collection_info": null
    },
    {
        "title": "赋介轩半村新居",
        "author": "周耕云",
        "content": "近谋吟屋傍浔溪，雁荡山深云未归。\n怕恼春光花种少，爱延月色竹栽稀。\n宝藏书册教儿读，土视功名与世违。\n不是诗人相过处，昼长应是掩柴扉。",
        "dynasty": "宋",
        "collection_info": null
    },
    {
        "title": "清江道中",
        "author": "胡琴窗",
        "content": "黑潦妨行役，呼船渡碧湾。\n春烟数家远，绿树一鶑闲。\n古有难行路，今无僻处山。\n空余芳草句，流落在人间。",
        "dynasty": "宋",
        "collection_info": null
    },
    {
        "title": "题柯山道中",
        "author": "何筹斋",
        "content": "扁舟空载断纹琴，横膝谁知太古音。\n趁取暮潮归旧隠，豆花篱落正秋深。",
        "dynasty": "宋",
        "collection_info": null
    },
    {
        "title": "溪轩即事",
        "author": "何筹斋",
        "content": "小立溪窗下，山光晚不同。\n清秋霜未降，乌桕叶先红。\n桥影涵深水，钟声挟远风。\n闲情谁领会，吟处倚梧桐。",
        "dynasty": "宋",
        "collection_info": null
    },
    {
        "title": "书乡僧庵",
        "author": "何筹斋",
        "content": "静答光阴转法华，生涯更藉菊为家。\n山园隔树翻秋雨，石径萦池浴晚霞。\n学凤尾翘无限草，似鸡冠样不胜花。\n萧槮安得诸王谢，竹下清谭煮露芽。",
        "dynasty": "宋",
        "collection_info": null
    },
    {
        "title": "林间",
        "author": "刘草庐",
        "content": "身如孤鹤在林间，百事无营只爱闲。\n最得意时朝曝背，未忘情处晚看山。\n静拈周易从头读，醉把唐诗信手删。\n为爱石桥明月色，柴门常是夜深关。",
        "dynasty": "宋",
        "collection_info": null
    },
    {
        "title": "庐山",
        "author": "章云心",
        "content": "晚眺青牛谷，晨游白鹿山。\n干坤何日老，今古几人闲。\n卉木烟华紫，江湖雨气斑。\n聘君犹在否，怅望隔云关。",
        "dynasty": "宋",
        "collection_info": null
    },
    {
        "title": "竹",
        "author": "章云心",
        "content": "万朵奇云绕屋飞，云心修竹绿猗猗。\n孤高不为风霜折，正直只应天地知。\n四海久无龙化处，千年几具雁来时。\n晋林充隠皆尘土，瞻彼西山我所思。",
        "dynasty": "宋",
        "collection_info": null
    },
    {
        "title": "武昌江汉亭",
        "author": "章云心",
        "content": "江汉亭前江汉浮，岷嶓万里会吴头。\n江穿南北天心落，汉接东西地脉流。\n水上龙争方一梦，山中鹊起已千秋。\n张刘精爽知何在，安得同来赋远游。",
        "dynasty": "宋",
        "collection_info": null
    },
    {
        "title": "古意十四首  其一",
        "author": "章云心",
        "content": "龙马图犹在，麒麟使亦传。\n羲皇心不死，孔子梦难圆。",
        "dynasty": "宋",
        "collection_info": null
    },
    {
        "title": "古意十四首  其二",
        "author": "章云心",
        "content": "折柳繫离船，船行柳条短。\n頼有枝上花，飘泊随君远。",
        "dynasty": "宋",
        "collection_info": null
    },
    {
        "title": "古意十四首  其三",
        "author": "章云心",
        "content": "采莲莫采花，采花损空房。\n留房结青子，种作明年香。",
        "dynasty": "宋",
        "collection_info": null
    },
    {
        "title": "古意十四首  其四",
        "author": "章云心",
        "content": "匆匆采桑女，花雨湿襜袖。\n春风十二絃，生世未触手。",
        "dynasty": "宋",
        "collection_info": null
    },
    {
        "title": "古意十四首  其五",
        "author": "章云心",
        "content": "浣衣轻浣布，布缕不如丝。\n□坚犹易穿，布弱从可知。",
        "dynasty": "宋",
        "collection_info": null
    },
    {
        "title": "古意十四首  其六",
        "author": "章云心",
        "content": "佳人买明镜，意重轻千金。\n结以双罗带，欲照荡子心。\n荡子渺不归，镜影春云深。",
        "dynasty": "宋",
        "collection_info": null
    },
    {
        "title": "古意十四首  其七",
        "author": "章云心",
        "content": "贱妾燕子身，衔泥巢君屋。\n游子黄鹄志，辞家独南翔。\n采花为谁容，袭兰为谁香。\n安得小心风，寄子双明珰。",
        "dynasty": "宋",
        "collection_info": null
    },
    {
        "title": "古意十四首  其八",
        "author": "章云心",
        "content": "难与时流道，忧心常悄悄。\n古道贵平易，今人□机巧。\n好古而居今，每饭不能饱。\n来往无嫌猜，□知爱沙鸟。",
        "dynasty": "宋",
        "collection_info": null
    },
    {
        "title": "古意十四首  其九",
        "author": "章云心",
        "content": "百川毕东注，两丸尽西颓。\n二物常汲汲，未尝少徘徊。\n短生亦如斯，逝者良可哀。\n自昔青云士，皆为黄土堆。\n何如大觉仙，无去亦无来。",
        "dynasty": "宋",
        "collection_info": null
    },
    {
        "title": "古意十四首  其一○",
        "author": "章云心",
        "content": "吉凶本由人，往事皆可覆。\n祸人还自祸，福人还自福。\n于公果传世，李斯竟夷族。\n豺狼不知寤，纷纷方择肉。\n达者识几微，为之先痛哭。",
        "dynasty": "宋",
        "collection_info": null
    },
    {
        "title": "古意十四首  其一一",
        "author": "章云心",
        "content": "福祸递隠伏，荣辱相因依。\n贤达素知此，不肯如脂韦。\n青门工种瓜，首阳甘采薇。\n清风弥万世，斯人谅堪晞。",
        "dynasty": "宋",
        "collection_info": null
    },
    {
        "title": "古意十四首  其一二",
        "author": "章云心",
        "content": "谷风扇春和，卉木皆敷芬。\n贞松但如故，高标在烟云。\n君子守常性，时荣非所欣。\n亦有孤凤皇，不与众鸟群。",
        "dynasty": "宋",
        "collection_info": null
    },
    {
        "title": "古意十四首  其一三",
        "author": "章云心",
        "content": "逝川常东流，白日易西没。\n悠悠天地间，二物何飘忽。\n促迫于生人，绿鬓成华髪。\n昧者不自知，终朝常汩汩。\n利欲沈厥身，其本已先蹷。\n孰若缮真性，以自固灵骨。",
        "dynasty": "宋",
        "collection_info": null
    },
    {
        "title": "古意十四首  其一四",
        "author": "章云心",
        "content": "老梅何偃蹇，雪时方始花。\n自守岁寒性，不肯随春花。\n隠人适然见，移植溪水涯。\n瘦影无阳艳，清香绝淫邪。\n閒静如隠人，隠人心所嘉。\n樵牧无见侵，以诒隠人嗟。",
        "dynasty": "宋",
        "collection_info": null
    },
    {
        "title": "送刘同年入蜀",
        "author": "章云心",
        "content": "蜀山如砥水如丝，送子西游蜀道时。\n万里干坤犹战血，百年豪杰几愁眉。\n青虫渐老秋声小，白雁不来霜信迟。\n若过锦宫城下路，遥怜堕泪孔明祠。",
        "dynasty": "宋",
        "collection_info": null
    },
    {
        "title": "题武夷",
        "author": "林方",
        "content": "□□霞佩久蹁跹，峭壁崚嶒驾紫烟。\n天下名山无此境，世间何地更寻仙。\n云迷古洞还丹室，鹤护仙家种玉田。\n我欲携书来此住，隠屏峰下弄云泉。",
        "dynasty": "宋",
        "collection_info": null
    },
    {
        "title": "题武夷",
        "author": "杨遶善",
        "content": "说尽东南第一峰，武夷端与画图同。\n幔亭烟带凌霄紫，玉女霜花照水红。\n渔父欹残溪涧冷，仙人蜕久洞岩空。\n飞尘马足何时已，安得诛茅深翠中。",
        "dynasty": "宋",
        "collection_info": null
    },
    {
        "title": "题武夷",
        "author": "孙士廉",
        "content": "翠岩九曲老仙家，玉女峰头炼紫霞。\n幻海无人来跨鹤，天河有路可乘槎。\n春云细酿幔亭酒，夜雨初煎石鼎茶。\n久矣樵渔怀此志，吹箫闲看碧桃花。",
        "dynasty": "宋",
        "collection_info": null
    },
    {
        "title": "武夷",
        "author": "石建见",
        "content": "拂散征尘曳素袍，小鞍乘兴过林皋。\n溪山九曲云烟合，宫阙万年星斗高。\n天柱插空留鹤驾，仙船横石待鲸涛。\n玉笙吹彻金鷄叫，落尽岩前几树桃。",
        "dynasty": "宋",
        "collection_info": null
    },
    {
        "title": "集峰名",
        "author": "石建见",
        "content": "大王高住碧云间，玉女风鬟相对看。\n画鹤有年游瀚海，钓鱼何日起波澜。\n工添一线仙机就，酒尽三杯茶竈干。\n醉听鼓楼声已远，幔亭环佩响珊珊。",
        "dynasty": "宋",
        "collection_info": null
    },
    {
        "title": "武夷",
        "author": "杨希古",
        "content": "万壑千岩迭翠微，幔亭红日浸涟漪。\n紫阳去后无消息，留得溪山九曲诗。",
        "dynasty": "宋",
        "collection_info": null
    },
    {
        "title": "寄题武夷",
        "author": "陈子浩",
        "content": "武夷山水称奇绝，历历仙源路可通。\n人古道尊精舍在，曾玄世隔幔亭空。\n万年宫接青冥上，九曲溪流碧嶂中。\n几欲相期游汗漫，披图陡觉驭天风。",
        "dynasty": "宋",
        "collection_info": null
    },
    {
        "title": "题武夷",
        "author": "马合麻",
        "content": "石鼓溪边渡，门前一叶舟。\n雨滋千壑翠，风动万岩秋。\n仙去云常在，山空水自流。\n九天烦紫诏，借我此中游。",
        "dynasty": "宋",
        "collection_info": null
    },
    {
        "title": "寄题武夷",
        "author": "聂铁峰",
        "content": "秋香扶我过仙家，□大眠云石径斜。\n九曲溪山闲日月，万年宫殿老烟霞。\n吟筇尚带瑶阶藓，渡舫曾撑翠竹沙。\n迴首云深何处觅，洞箫吹落碧岩花。",
        "dynasty": "宋",
        "collection_info": null
    },
    {
        "title": "题武夷",
        "author": "赵宗吉",
        "content": "天风吹尽蔽空云，迭嶂层峦势吐吞。\n铁笛声沉人换世，幔亭宴罢竹生孙。\n昆阆境界烟霞窟，洙泗源流道义门。\n分治优游公事了，溪山佳处共清尊。",
        "dynasty": "宋",
        "collection_info": null
    },
    {
        "title": "题武夷",
        "author": "赵承禧",
        "content": "群玉山前隠道园，松声鹤唳隔溪闻。\n山灵似识游人意，要看青林映白云。",
        "dynasty": "宋",
        "collection_info": null
    },
    {
        "title": "题武夷",
        "author": "李公平",
        "content": "溪头借得钓鱼船，又向山中觅洞天。\n闻道岩前有遗蜕，神仙飞去二千年。",
        "dynasty": "宋",
        "collection_info": null
    },
    {
        "title": "山中",
        "author": "丁西湖",
        "content": "金门待漏马嘶寒，月落宫墙未晓天。\n争子莫教容易扫，恐伤一片惜花心。",
        "dynasty": "宋",
        "collection_info": null
    },
    {
        "title": "送吴菊潭游越",
        "author": "丁西湖",
        "content": "春江柳色新，别酒易成醺。\n自厌久为客，难堪又送君。\n溪晴沙度鹤，地暖水生兮。\n若到兰亭上，应须弔右军。",
        "dynasty": "宋",
        "collection_info": null
    },
    {
        "title": "龙游石壁",
        "author": "释本粹",
        "content": "巉岩古径幽，疏林阁秋雨。\n小立藓花寒，江清鱼可数。",
        "dynasty": "宋",
        "collection_info": null
    },
    {
        "title": "永青溪石壁",
        "author": "无名氏",
        "content": "青溪宜晚日，曲处千丈晦。\n天开苍石屏，影落西村外。\n虚无元气立，明灭河汉对。\n人行峥嵘下，鸟急浩荡内。\n向来千万峰，琐细等蓬块。\n老夫倚杖久，三嘆造物大。\n惜哉太史公，意短遗此快。\n更欲访野人，穷探视其背。",
        "dynasty": "宋",
        "collection_info": null
    },
    {
        "title": "西阳岭",
        "author": "叶维瞻",
        "content": "杜鹃啼处花成血，燕子忙时麦未胎。\n举世但知春易老，不知春老几人来。",
        "dynasty": "宋",
        "collection_info": null
    },
    {
        "title": "游武夷山洞天",
        "author": "孟晋",
        "content": "昔闻仙子宅，今幸过琳宫。\n溪曲三三水，山环六六峰。\n翠云升送雨，白鹤舞凌风。\n好景游归晚，箫声缥缈中。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "何洞清",
        "content": "落魄人间成谩老，足茧胼胝要闻道。\n掉头不向声利场，飘飘逈出风尘表。\n嗟嗟事事不惬怀，却喜因缘饱幽讨。\n登太华兮濯沧浪，云梦湫隘鲁邾小。\n既不责人求诸己，自信玄门穷妙理。\n虚室生白悟名言，坐见吉祥来止止。\n箇中端的合干坤，几道致柔若诸水。\n要须万里可参同，坐断孤峰空弃鄙。\n潜山霍山大涤山，天柱插云人莫企。\n痴狂取笑谁氏子，不以生生而死死。\n自知踪迹类闾丘，君家可是留前轨。\n枯藤拟待挂休休，莫使风雷暗催徙。",
        "dynasty": "宋",
        "collection_info": null
    },
    {
        "title": "大涤洞",
        "author": "何炳然",
        "content": "杳默閟虚旷，森爽离人寰。\n玉室非所诣，回首烟中山。",
        "dynasty": "宋",
        "collection_info": null
    },
    {
        "title": "天柱峰",
        "author": "何炳然",
        "content": "终古鬰岧峣，东南此撑柱。\n当时若更高，恐碍日月路。",
        "dynasty": "宋",
        "collection_info": null
    },
    {
        "title": "云根峰",
        "author": "何炳然",
        "content": "十洲仙子骑龙鹤，路阔云深贪舞跃。\n不知缥缈已无心，一朵飞来坠山脚。\n几度天风吹不开，数回山雨误飘来。\n直恐老龙招得去，千顷万顷游蓬莱。",
        "dynasty": "宋",
        "collection_info": null
    },
    {
        "title": "千年古石",
        "author": "何炳然",
        "content": "怪底黄石公，乃是赤松子。\n蒲柳不自强，一见颡应泚。",
        "dynasty": "宋",
        "collection_info": null
    },
    {
        "title": "龙洞",
        "author": "何炳然",
        "content": "胡髯抱嵌岩，白云拥万里。\n若弄华阳珠，我欲割左耳。",
        "dynasty": "宋",
        "collection_info": null
    },
    {
        "title": "右凤洞",
        "author": "何炳然",
        "content": "上作千仞翔，下作千岩栖。\n箫韶在何处，苍梧云气迷。",
        "dynasty": "宋",
        "collection_info": null
    },
    {
        "title": "大涤洞",
        "author": "吕某",
        "content": "古桧沉沉万籁微，祥光萦绕锁瑶扉。\n石间怪底泉涓滴，却是老龙行雨归。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "李旸夫",
        "content": "谁挽天河泻翠崖，一条飞瀑界烟霞。\n只愁风力半天劲，吹向人间作雪花。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "苏遹",
        "content": "生平未识洞霄宫，幸与东君访赤松。\n丹井千年犹好在，青山九锁不曾封。\n入门快皋云根石，矫首遐观天柱峰。\n凡骨变成仙骨了，此躯何患弗为龙。",
        "dynasty": "宋",
        "collection_info": null
    },
    {
        "title": "题大涤洞天留题",
        "author": "胡𧗸",
        "content": "拔脚红尘到蕊宫，眼前物物是诗筒。\n云关左右转九锁，天柱西南边一峰。\n正喜斋厨供笋蕨，更寻药圃觅芝芎。\n飞仙何在应怜我，指出灵丹绀箬丛。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "陈德翁",
        "content": "天柱峰头迭紫烟，遥看万玉耸相连。\n云深九锁疑无路，翠豁一区我有天。\n灵气袭人嘘石润，嗔雷飞雨响山泉。\n倏然不类人间世，今日自惊平地仙。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "薛炎",
        "content": "我有爱山癖，苦无买山钱。\n平生天柱梦，今日地行仙。\n九锁何曾碍，三椽若有缘。\n鹅溪三百幅，唤起老龙眠。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "赵观復",
        "content": "不作翠蛟诗，独赋上池水。\n凿开自渊源，鉴观湛然止。\n岂惟白心事，且以明□底。\n松风生晚清，暑夜看晨起。\n二瓢饷内热，透彻□若髓。\n汇流接山腰，放溜达涧尾。\n当其保持盈，一丈若纵侈。\n□轮争道来，三板拥清泚。\n飞帘从天下，众吼乱石裏。\n溅珠忽寻丈，洒面寸尺咫。\n恭惟坡仙翁，学道老不已。\n每言杭有缘，来往即乡里。\n自题九锁篇，景物相刃靡。\n亲闻众妙玄，金丹起人死。\n新名揭亭户，空翠冷栏几。\n易求水之形，难造水之理。\n与君论源流，或者未剧此。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "吕奫",
        "content": "泠然风御远光尘，轩豁嵯峨插碧云。\n空洞元来无一物，惟留飞鼠自成群。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "吕奫",
        "content": "九锁琼宫萃列仙，飘然别是一壶天。\n时时云气生岩洞，日日松声助涧泉。\n山茗已堪回短梦，金丹要可得长年。\n是中着语真难事，今古舂容几大篇。",
        "dynasty": "宋",
        "collection_info": null
    },
    {
        "title": "翠蛟  其一",
        "author": "吕奫",
        "content": "远岫参横滃白云，一声雷震出天门。\n恍然身在龙头上，笑引庄生五石樽。",
        "dynasty": "宋",
        "collection_info": null
    },
    {
        "title": "翠蛟  其二",
        "author": "吕奫",
        "content": "我读坡诗醉眼开，翠蛟骑取借风雷。\n直教大地霑霖雨，变作清凉不快哉。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "陈唐生",
        "content": "天下有力可移山，底事秦鞭不作难。\n我却笑渠精卫石，一生愁绝海漫漫。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "陈唐生",
        "content": "肩臂成漥古石存，雨干不受野苔痕。\n道人未用夸神力，自是山王不动尊。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "陈埯留",
        "content": "支径萦纡路似穷，疑非琼馆洞霄宫。\n虽烦绿野诸公领，谁到青山九锁中。\n栝隠又深千嶂月，笋将犹欠一枝筇。\n道人欲识岩栖处，因鹤东来问漫翁。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "朴子文",
        "content": "不得入壶中，不知有洞天。\n未许涉弱水，蓬瀛名空传。\n洞霄古真境，九锁开其先。\n灵殿拱嘉树，奇岩漱飞泉。\n朝气夜沆瀣，夕岚蟠霏烟。\n自从汉晋间，隠迹丛真仙。\n所以镇琳宫，距今千百年。\n我来寻胜游，聊以息尘缘。\n谁意得高人，凡百为之前。\n扪萝扣大涤，曳裾登来贤。\n宫殿本邃靓，亦许奉周旋。\n倦游恬小憩，借我幽榻眠。\n觉我黄粱梦，枕上破缠绵。\n醉我真一酒，春台熙熙然。\n勿谓房栊深，入室乃渊渊。\n勿谓栏槛小，栖幽即㛹娟。\n苟有一拳石，天巧意已全。\n苟有一树木，风月亦足延。\n况是石与木，森罗呈万妍。\n有仙山即灵，君当悟真筌。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "龙友",
        "content": "每见杭人说洞霄，恨无双翼兴飘飘。\n恍观石势如蟠兽，静听泉声若春韶。\n既想洞天多窈妙，更知仙境绝尘嚣。\n官游到此劳人甚，准拟时来酌一瓢。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "高攀",
        "content": "洞府幽深幸许探，危峰削玉与天参。\n凡心洗涤今无妄，仙迹微茫要指南。\n俯涧长吟舒逸兴，倚岩小酌助清谈。\n抱琴携子盟泉石，终老山阿我亦甘。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "苏瀛",
        "content": "天作名山满世间，洞霄毕竟出尘寰。\n达翁不问长生药，高兴惟通九锁关。\n愿学坡仙游赤壁，肯如谢老陟东山。\n羽人能重来贤裔，杖屦相陪一日闲。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "苏瀛",
        "content": "冉冉云根手可采，天然泉石故相参。\n仙家永日元无夜，虚室冷风每自南。\n剩办芒鞋寻隠躅，更从羽士纵玄谈。\n真空不在多言论，学道何如啖蔗甘。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "霍正夫",
        "content": "长虹舞涧石磷磷，胜践还怜雨送春。\n云木千章森翠幄，洞天九锁绝红尘。\n丹藏仙谷生奇箬，香到龙祠泽旱民。\n山有旧盟来更好，斋心恭对玉晨真。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "彭老",
        "content": "九峰嵯峨拥金碧，来游知费几两屐。\n石虹妥玉飞雪寒，萝屏削紫春云湿。\n仙踪谁言隔弱水，时见石盘敲玉子。\n千年箬底遗丹红，桃花洞口吹天风。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "李闶先",
        "content": "福地弯环古洞霄，古坛云冷宝□飘。\n无蛟可断泉犹怒，有虎难驯雾未消。\n一柱孤擎天妥帖，重峦九掩路迢遥。\n自怜骨相多奇蹇，只合山中种药苗。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "果老",
        "content": "烟霞溟蒙峰九转，淀泼屏风倚天半。\n石龙背冷泉声哀，万迭灵鼍飞素练。\n江山登临夙所愿，何当骑麟醉游徧。\n仙人一去不可见，洞天春晚花流远。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "邵喆",
        "content": "抖擞京尘只素衣，脱衔困马喜逶迤。\n云根来拟启金室，天柱高攀得玉芝。\n龙跃清泉知客定，丹藏绀箬与谁期。\n晴霞阔引栖真洞，不管落花流水知。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "湖杓",
        "content": "蔓藤森木阅千龄，断壁嵌崖翠削成。\n安得抱琴来此宿，夜深随意写溪声。\n平生昼裏看丘壑，便欲扶筇快赏心。\n真箇溪山在亭外，老坡千古共知音。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "徐初学",
        "content": "化工欲使聚群灵，上下凿开洞府深。\n云放碧峰蓝掩映，溜迴小涧云浮沉。\n至神莫测圆湫水，泽润能成大旱霖。\n天下洞霄真第一，到兹宁不效虫吟。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "樊处恭",
        "content": "持杯睥睨不逾时，一派寒声落翠微。\n蛟室倒翻珠乱跃，琼田耕破玉纷飞。\n壮怀摇动频扶槛，溅沫飘零欲湿衣。\n绕磵更须林荫密，呼尊重约扣岩扉。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "潘伯虎",
        "content": "平生闻有洞霄奇，三载京华梦裏知。\n非藉贤侯为引领，那因小子获追随。\n危坡滑滑凭舆上，古洞阴阴秉烛窥。\n万壑千岩游未徧，又催归骑向东篱。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "张逊",
        "content": "浮云飞动浑非真，饱看山水浴精神。\n行空未驾青田鹤，持杯欲饷采薇人。\n醉中往往红生面，是是非非都不见。\n只言学诗与学仙，此道如今绝如线。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "何林",
        "content": "仙窟访龙君，开奁炷室熏。\n洞中天地别，物外圣凡分。\n古井流金水，空山锁白云。\n步虚声杳杳，疑向碧霄闻。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "朱堂",
        "content": "地胜群峰秀，山高宿雾昏。\n灵宫从昔着，仙迹至今存。\n嵌洞窥天巧，飞泉挟石奔。\n尘缘何日了，小筑占云根。",
        "dynasty": "宋",
        "collection_info": null
    },
    {
        "title": "大涤洞",
        "author": "叶漙",
        "content": "青山曲折锁瑶扉，俗客频劳揽芝衣。\n更看临流轻指顾，翠蛟化作玉龙飞。",
        "dynasty": "宋",
        "collection_info": null
    },
    {
        "title": "大涤洞",
        "author": "黄子安",
        "content": "洞天三十六，此地属苕南。\n古物藏松石，清流胜菊潭。\n擎空山骨瘦，悬乳石毛毵。\n飞舄王乔事，行看日接三。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "阎良臣",
        "content": "慈泉地闢与天开，屈曲飞鸣声隠雷。\n若使翠华临此地，飞来未必羡佳哉。",
        "dynasty": "宋",
        "collection_info": null
    },
    {
        "title": "菁江",
        "author": "林人隠",
        "content": "浮迹东西浙，大江长短亭。\n潮来远水白，雨过乱峰青。\n春夜梦无定，天寒酒易醒。\n回桡下江渚，杜若满沙汀。",
        "dynasty": "宋",
        "collection_info": null
    },
    {
        "title": "湖州溪舍",
        "author": "林人隠",
        "content": "茅舍枕寒溪，出门烟翠齐。\n晓林过栗鼠，秋草伏莎鸡。\n村酒大书字，山蔬小作畦。\n落然人寂历，野迥白云低。",
        "dynasty": "宋",
        "collection_info": null
    },
    {
        "title": "湖上",
        "author": "徐一山",
        "content": "堤上柳依依，柳风吹絮飞。\n帝京三月尽，客子几时归。\n山近鸟栖早，花残人买稀。\n尽多湖水在，谁与浣尘衣。",
        "dynasty": "宋",
        "collection_info": null
    },
    {
        "title": "偶成",
        "author": "徐一山",
        "content": "一见青山便是家，苦无人可共烟霞。\n枯肠不受春风腻，莫汲花边水煮茶。",
        "dynasty": "宋",
        "collection_info": null
    },
    {
        "title": "小溪",
        "author": "李介山",
        "content": "东风满眼柳花飞，信步扶藜过小溪。\n淮甸凄凉春事少，楚天空阔暮云低。\n江山有意怜孤客，桃李无心恋故蹊。\n纵使有家归未得，数声蜀魄为谁啼。",
        "dynasty": "宋",
        "collection_info": null
    },
    {
        "title": "梅雨潭",
        "author": "李介山",
        "content": "灵源分左界，千仞落飞泉。\n散作一空雨，长如四月天。\n挂岩寒练直，溅席水珠圆。\n湫石龙应在，岩扉浮翠烟。",
        "dynasty": "宋",
        "collection_info": null
    },
    {
        "title": "石门贪泉",
        "author": "王竹臞",
        "content": "天阔不知山脚远，潮平微见晚烟横。\n石门无数征帆去，惟有渔舟箇箇轻。",
        "dynasty": "宋",
        "collection_info": null
    },
    {
        "title": "清音",
        "author": "王威",
        "content": "白云深处有清音，上接祥光古木森。\n不但濯缨兼濯足，直须一洗利名心。",
        "dynasty": "宋",
        "collection_info": null
    },
    {
        "title": "天柱峰",
        "author": "□韫",
        "content": "拄天屹嶪断鳌根，卧草蒙茸伏虎痕。\n想见山中明月夜，有人长啸抱昆崙。",
        "dynasty": "宋",
        "collection_info": null
    },
    {
        "title": "翠蛟峰",
        "author": "□韫",
        "content": "苍松翠石束寒流，飞下长身白玉虬。\n吐出英云□□□，□□□□□□□。",
        "dynasty": "宋",
        "collection_info": null
    },
    {
        "title": "清音泉",
        "author": "□韫",
        "content": "山出涓寒一道泉，暗声落涧玉铮然。\n辘轳引上泥丸顶，便是人间赤脚仙。",
        "dynasty": "宋",
        "collection_info": null
    },
    {
        "title": "石室",
        "author": "□韫",
        "content": "竹几蒲团石室中，细书抱朴校参同。\n寄声碧眼朱高士，何必携琴下阆风。",
        "dynasty": "宋",
        "collection_info": null
    },
    {
        "title": "天柱峰",
        "author": "吴某",
        "content": "孤峰斗绝矗云浮，俯视群山若蚁丘。\n倚住东南天一角，笑它芑国谩多忧。",
        "dynasty": "宋",
        "collection_info": null
    },
    {
        "title": "云根石",
        "author": "吴某",
        "content": "白云触石起油然，倏忽从龙遍九天。\n多谢丰隆留一叶，至今遗迹在岩前。",
        "dynasty": "宋",
        "collection_info": null
    },
    {
        "title": "翠蛟亭",
        "author": "吴某",
        "content": "苍崖决水下雷霆，掉尾蜿蜒不暂停。\n榜作翠蛟犹未称，不如唤作舞蛟亭。",
        "dynasty": "宋",
        "collection_info": null
    },
    {
        "title": "天游峰",
        "author": "魏麟一",
        "content": "冰海濯足来天游，万里云气随青牛。\n盘车沾沾星斗湿，手捲风雨藏金瓯。\n玲珑珊瑚树，记得西王母挂玉鈎。\n几时化作小玉船，一叶荡荡随天流。\n满载清霜落九州，与人生白头。\n我歌黄鹄歌，南斗盘其南兮，河岳拥其后。\n海岱明东方，黄河之源。\n江水之宗，昆仑雪山在其右，巍然天柱当中居。\n斯文光气长，万丈塞太虚。\n不信九天上，仙人不读书。\n如今白玉楼，闻道紫阳老子在其上，手抟日月安星辰，为玉皇作典谟。\n又闻鬰罗萧台上，紫阳奏可决取河汉之水，千古万古洗濯下土愚民愚。\n男子学麟凤，女子学王雎，万万万世尊唐虞。\n我乃太姥之曾孙，故闻天上语。\n来此乐饮，人间愁一粟无，只有天地吾非吾。\n鼓髪长啸秋月白，照见大千世界都置在我太姥清水之玉壶。",
        "dynasty": "宋",
        "collection_info": null
    },
    {
        "title": "透碧霄",
        "author": "朱叔大",
        "content": "初疑石壁无行路，已转方知透碧霄。\n茶鼎快烹泉窦月，酒杯低吸海门潮。\n干坤浩荡乡心远，岁月苍忙客鬓凋。\n欲约洪崖同一笑，满山竹□自萧萧。",
        "dynasty": "宋",
        "collection_info": null
    },
    {
        "title": "大涤洞天留题  其一",
        "author": "朱希言",
        "content": "君看万事等虚舟，一任星星两鬓秋。\n惟有林泉久成癖，每逢佳处为迟留。",
        "dynasty": "宋",
        "collection_info": null
    },
    {
        "title": "大涤洞天留题  其二",
        "author": "朱希言",
        "content": "松桧参天几万株，清阴夹道暑全无。\n暗泉深洞尤难写，拟借君诗作画图。",
        "dynasty": "宋",
        "collection_info": null
    },
    {
        "title": "晓岸",
        "author": "易平湖",
        "content": "扁舟晓泊画桥西，风满蓬窗水拍堤。\n落舟半山人未起，万蛙声裏子规啼。",
        "dynasty": "宋",
        "collection_info": null
    },
    {
        "title": "春日山中",
        "author": "田耕月",
        "content": "山静鶑啼春事深，意行到处若为情。\n休言柳絮全轻薄，半是东风不老成。",
        "dynasty": "宋",
        "collection_info": null
    },
    {
        "title": "暖翠",
        "author": "安𪊲",
        "content": "暖翠浮岚万壑春，桃花流水碧沄沄。\n同亭祠下生青草，天柱峰头空白云。\n雨后石林群鹭宿，月中山树两猿分。\n几时结屋清溪上，鹤氅筇枝学隠君。",
        "dynasty": "宋",
        "collection_info": null
    },
    {
        "title": "三姑石",
        "author": "安𪊲",
        "content": "雾鬓烟鬟彷佛梳，老翁指点说三姑。\n娉婷不嫁非无意，谁是人间大丈夫。",
        "dynasty": "宋",
        "collection_info": null
    },
    {
        "title": "春日岭南",
        "author": "孙正平",
        "content": "窗前修竹霭如云，巧语春禽只听闻。\n睡起蒲团趺坐稳，惟将茗椀对炉熏。",
        "dynasty": "宋",
        "collection_info": null
    },
    {
        "title": "菊岩",
        "author": "叶师文",
        "content": "东风红紫过千千，独着黄衣不敢先。\n万仞峰头今一萼，别无花木可秋天。",
        "dynasty": "宋",
        "collection_info": null
    },
    {
        "title": "题蜕龙洞 白茆洞 其一",
        "author": "无名氏",
        "content": "西南十里岭之巅，灵冢岿然洞隠仙。\n门闢神扃低视井，柱生一窍仰瞻天。\n瓮中春酒今朝酿，洞内仙宾昔日贤。\n路阻山高难可到，茆君职守几千年。",
        "dynasty": "宋",
        "collection_info": null
    },
    {
        "title": "题蜕龙洞 白茆洞 其二",
        "author": "无名氏",
        "content": "白茆职此不知年，井窦迴环会饮仙。\n遗迹空存春酒瓮，通天灵窍尚依然。",
        "dynasty": "宋",
        "collection_info": null
    },
    {
        "title": "题蜕龙洞 伏虎岩",
        "author": "无名氏",
        "content": "空岩深峻可栖真，猛虎温驯异类亲。\n正节天师时憩此，逍遥忘返咏章新。",
        "dynasty": "宋",
        "collection_info": null
    },
    {
        "title": "题蜕龙洞 鸣凤洞",
        "author": "无名氏",
        "content": "鸣凤来仪瑞翠巅，洞中阻隘石门全。\n傍通小径无穷极，溜响玎珰有穴泉。",
        "dynasty": "宋",
        "collection_info": null
    },
    {
        "title": "知宫高士菊岩",
        "author": "张復",
        "content": "来游九锁山，忽遇菊岩仙。\n老翠偃千亩，黄金铺万钱。\n花经令尹爱，词入北司编。\n最重水中石，平舟曾为镌。",
        "dynasty": "宋",
        "collection_info": null
    },
    {
        "title": "龟山",
        "author": "季履道",
        "content": "浊酒三秋馆，青灯半夜花。\n故人浑在目，幽梦暂还家。\n淮近风偏恶，山高月易斜。\n新霜何处雁，片影落平沙。",
        "dynasty": "宋",
        "collection_info": null
    },
    {
        "title": "早梅",
        "author": "郑上村",
        "content": "纷纷蜂蝶莫教知，竹外疏花一两枝。\n待得枝头春烂熳，便如诗到晚唐时。",
        "dynasty": "宋",
        "collection_info": null
    },
    {
        "title": "梅氏梅楼",
        "author": "郑上村",
        "content": "山云楼头彻夜明，天风吹下读书声。\n劝君莫把离骚读，见说梅花恨未平。",
        "dynasty": "宋",
        "collection_info": null
    },
    {
        "title": "晚梅",
        "author": "高安斋",
        "content": "买得街头最晚梅，潇潇风雨对吟杯。\n莫嫌吟蕊能稀少，不学春光烂熳开。",
        "dynasty": "宋",
        "collection_info": null
    },
    {
        "title": "九月梨花",
        "author": "韩准",
        "content": "粉腻迷春月满枝，误随秋日弄芳菲。\n料应潜作春宵梦，刚被西风不放归。",
        "dynasty": "宋",
        "collection_info": null
    },
    {
        "title": "瓶花",
        "author": "李云岩",
        "content": "点检春风事，瓶花最可怜。\n本根不知处，犹自向人妍。",
        "dynasty": "宋",
        "collection_info": null
    },
    {
        "title": "太师菊",
        "author": "凌云屋",
        "content": "清白冠他三少贵，孤高独占九秋寒。\n功成勇退东篱下，不逐春红相牡丹。",
        "dynasty": "宋",
        "collection_info": null
    },
    {
        "title": "栽兰",
        "author": "韩爱山",
        "content": "不能随俗办生涯，刬草栽兰当理家。\n不见西湖林处士，一生受用只梅花。",
        "dynasty": "宋",
        "collection_info": null
    },
    {
        "title": "谢惠竹萌",
        "author": "钱积善",
        "content": "新挑笋茁喜登盘，减却南阶竹几竿。\n已为枯禅参玉版，暂停排日报平安。",
        "dynasty": "宋",
        "collection_info": null
    },
    {
        "title": "蛩",
        "author": "耕吴",
        "content": "九夏蜩螗不可听，秋风纔动便无声。\n一襟月露丘园裏，却胜趋炎作队鸣。",
        "dynasty": "宋",
        "collection_info": null
    },
    {
        "title": "村庄即事",
        "author": "耕吴",
        "content": "菊过重阳尚吐香，晚秋风景属村庄。\n日羹野菜同妻饭，时倩邻蒭对客觞。\n霜后树枝多老丑，雨余山色半微茫。\n近来少入城中去，为爱闲居滋味长。",
        "dynasty": "宋",
        "collection_info": null
    },
    {
        "title": "隠居",
        "author": "耕吴",
        "content": "得失两忘机，何心问是非。\n难求斩马剑，且守钓鱼矶。\n鹤瘦添新料，儿寒补旧衣。\n诗成兴飘逸，天外片云飞。",
        "dynasty": "宋",
        "collection_info": null
    },
    {
        "title": "雨鸠",
        "author": "向雪湖",
        "content": "曈昽晓日上帘旌，又听林鸠逐妇声。\n可笑天公无定向，只随汝辈作阴晴。",
        "dynasty": "宋",
        "collection_info": null
    },
    {
        "title": "秋燕",
        "author": "黄月湖",
        "content": "主人情熟已忘机，帘幙中间自在飞。\n昨夜西风凉信早，岂无归梦到乌衣。",
        "dynasty": "宋",
        "collection_info": null
    },
    {
        "title": "莫养虎",
        "author": "彭子翔",
        "content": "莫养虎，饱则喜子饥则怒。\n莫养鹰，饥则附人饱扬去。\n鹰去但忘恩，虎怒将为冤。\n不如团饭养鸡狗，狗能吠盗鸡戒晓。\n世事反覆不可□，狗或反噬鸡乱啼。",
        "dynasty": "宋",
        "collection_info": null
    },
    {
        "title": "废宫",
        "author": "陶应靁",
        "content": "雨坏宫墙蔓草多，自披荒棘认铜驼。\n旧家游女知亡国，不唱春风缓缓歌。",
        "dynasty": "宋",
        "collection_info": null
    },
    {
        "title": "古诗二首  其一",
        "author": "陶应靁",
        "content": "晨选期门士，大猎南山阳。\n白日照旌旗，咫尺临清光。\n之子才且武，结髪在戎行。\n控弮拉罴虎，余勇殊未央。\n回车宴五柞，举烽令行觞。\n禾黍被中野，松柏生高冈。\n借问何所思，所思在冀方。\n彼美冀方士，安得同翱翔。\n峨峨切云冠，奕奕夫容剑。\n扬扬徒旅繁，济济驾紫燕。\n行行向双阙，去上未央殿。\n君明臣亦良，四海皆清晏。\n斋房多灵芝，郊薮凤凰见。\n群臣亦何为，称功劝封禅。\n中夜整冠带，览彼明月光。\n屏营不能寐，忧心独怦怦。\n危坐待月发，牵牛直南荣。\n盈庭树兰蕙，芬香日凋零。\n客行随所适，感物怀故乡。\n朝发雁门道，夕入兰台宫。\n佳宾会若云，列鼎吹笙簧。\n终岁极燕乐，保己有余庆。",
        "dynasty": "宋",
        "collection_info": null
    },
    {
        "title": "古诗二首  其二",
        "author": "陶应靁",
        "content": "仙人降瑶席，风露清坛场。\n朗咏玉书文，遥上绿云章。\n阊阖启中夜，五色垂景光。\n霓旌导绛节，授以长生方。\n湛然守中扃，不迎亦不将。\n琼浆酌天和，玉芝茹春香。\n手种蟠桃花，坐待三千霜。\n相从广成子，鸾鹄参翱翔。",
        "dynasty": "宋",
        "collection_info": null
    },
    {
        "title": "题清隠堂",
        "author": "无名氏",
        "content": "凉蝉乱叫朝暮雨，独鹤不迷前后山。\n茶叶煮汤胜茗椀，栗花然火称松关。",
        "dynasty": "宋",
        "collection_info": null
    },
    {
        "title": "世居亭",
        "author": "谢安之",
        "content": "后皇来何从，顿此八纮网。\n神皋尘冥冥，冠盖争勇往。\n研桑到白首，塞屋犹怏怏。\n云何石南牧，上印归州党。\n虚装绝桂海，借石压轻桨。\n清风肃炎涨，心事映莽沆。\n一朝入吴门，几载耀庭幌。\n取廉报常丰，溢作百世享。\n英英玉华姿，宛有鬰林象。\n开轩函位置，得地甫寻丈。\n何以诏云仍，世居如此榜。",
        "dynasty": "宋",
        "collection_info": null
    },
    {
        "title": "题清芬阁",
        "author": "蔡王竦",
        "content": "先生穷不怨，语淡气浑然。\n大雅三百首，高□□万年。\n至今存旧稿，举世玩新编。\n我独非真□，□惭远裔贤。",
        "dynasty": "宋",
        "collection_info": null
    },
    {
        "title": "题清芬阁",
        "author": "长倩",
        "content": "先生有古风，杳出尘外格。\n犹如陵空鸿，矫矫奋六翮。\n锵金中律吕，咏性甘糠覈。\n苦调非孟酸，□适鄙韩窄。\n逸韵肩曹刘，雄词卑甫白。\n空遗茂陵稿，未前宣室席。\n瓌宝岂终埋，简编缀陈迹。\n予生诵风雅，嗜好真成癖。\n盥手读终篇，喜同藏拱璧。\n裔孙文昌郎，授受良珍惜。\n小巫畏大匠，累句屡承索。\n续貂愧非尾，成裘由聚腋。\n皇华间白雪，杂唱纷缴绎。\n意欲扬祖美，不问玉与石。\n长言拙称赞，徒慕郢中客。",
        "dynasty": "宋",
        "collection_info": null
    },
    {
        "title": "题清芬阁",
        "author": "令狐勤",
        "content": "远叩玄英旧隠扉，清风今日尚依依。\n云山自许老龙卧，霄汉不妨双凤飞。\n欲访骚人考槃地，但寻汉叟钓鱼矶。\n年来踏尽红尘路，頼有溪流濯客衣。",
        "dynasty": "宋",
        "collection_info": null
    },
    {
        "title": "题清芬阁二首  其一",
        "author": "李洸",
        "content": "诗亡向千载，礼义谁维持。\n唐人得名者，沈宋称绮词。\n卓哉先生才，邈视数子卑。\n抗怀信高洁，出事皆清奇。\n不矜险绝句，意远窥无涯。\n春归鑑湖绿，水落严子矶。\n往来寄渔钓，遯世心独知。\n松月绕云山，尽入骚人思。\n白雪雅调高，俗耳听不宜。\n群儿谩嘲毁，百岁名愈驰。\n裔孙有清风，宛若先生诗。\n搔头试一吟，古意犹能追。",
        "dynasty": "宋",
        "collection_info": null
    },
    {
        "title": "题清芬阁二首  其二",
        "author": "李洸",
        "content": "备员何奉再依仁，仰慕亨衢速若神。\n万里云龙遭圣世，三年苫块报慈亲。\n卢茨山水风骚国，獬豸衣冠法令臣。\n谁谓趋朝虚几席，长兄歌酒更延宾。",
        "dynasty": "宋",
        "collection_info": null
    },
    {
        "title": "题清芬阁二首  其一",
        "author": "陶迁",
        "content": "卢茨源上风烟好，结架遥怜云水湄。\n曾是先生亲卜筑，不妨相国细吟诗。\n山开两峡云来暝，滩急一江帆到迟。\n作意云孙真好事，清芬高继昔人□。",
        "dynasty": "宋",
        "collection_info": null
    },
    {
        "title": "题清芬阁二首  其二",
        "author": "陶迁",
        "content": "平生无梦到班行，留得清名与世长。\n此老风流胜此谢，诸郎佳句似池塘。\n挂云出屋须临赋，卓笔名题信似狂。\n小泊便思安石渚，他年容我听鸣羯。",
        "dynasty": "宋",
        "collection_info": null
    },
    {
        "title": "野人家",
        "author": "赵兰皋",
        "content": "总为门无马足尘，败簑悬壁亦天真。\n看渠只是芸田者，处世强如识字人。\n隔水架茅知避俗，得鱼沽酒却分邻。\n市朝多少人称隠，只隠黄金不隠身。",
        "dynasty": "宋",
        "collection_info": null
    },
    {
        "title": "田家",
        "author": "罗南山",
        "content": "逐壮鸡飞过短墙，茅柴烧尽满林霜。\n酿成社酒家家醉，炊得新粳处处香。\n牵犊负犁朝种麦，开渠引水晚浇桑。\n老农不管催租急，未夜烘衣先上床。",
        "dynasty": "宋",
        "collection_info": null
    },
    {
        "title": "岩岭憩亭",
        "author": "吴敏",
        "content": "蝉声满秋树，云影护晴雷。\n独坐西风久，半空飞雨来。",
        "dynasty": "宋",
        "collection_info": null
    },
    {
        "title": "列岫亭",
        "author": "江定斋",
        "content": "倚槛穷双目，疏林出远村。\n秋深山有骨，霜降水无痕。\n天地供吟思，烟霞入醉魂。\n回头云破处，新月报黄昏。",
        "dynasty": "宋",
        "collection_info": null
    },
    {
        "title": "题金山雄跨亭",
        "author": "江定斋",
        "content": "漠漠杨花满渡头，东方助我作山游。\n凌空地势欲吞海，绕寺渡声长带秋。\n远近烟光分岸色，高低塔影浸江流。\n栏干倚遍无穷思，频唤吟杯洗□愁。",
        "dynasty": "宋",
        "collection_info": null
    },
    {
        "title": "南塘山居",
        "author": "上官琪园",
        "content": "微雨樵蒸烟起迟，一官抛去久忘机。\n门多杂树闻蝉早，家近青山见客稀。\n药臼每移斜日晒，荻船常趁便风归。\n生来未觉疏琴史，冰簟苔樽在石矶。",
        "dynasty": "宋",
        "collection_info": null
    },
    {
        "title": "山隠斋楼居偶成",
        "author": "赵汝记",
        "content": "近屋新篁已作丛，山光稍远眼蒙蒙。\n何如乞取仙源水，尘垢俱消洗涤中。",
        "dynasty": "宋",
        "collection_info": null
    },
    {
        "title": "题友人山居",
        "author": "高竹鹤",
        "content": "自汲清泉灌药畦，西风篱落豆初肥。\n溪童趁日烘渔网，山妇迎寒织雨衣。\n棋散石台仙客去，松摇花崦野猿归。\n尚嫌居处邻村近，又欲移家入翠微。",
        "dynasty": "宋",
        "collection_info": null
    },
    {
        "title": "村居即事",
        "author": "刘雪崖",
        "content": "数声鸡犬自相闻，借得茅庐住水濆。\n梅欲黄时常是雨，稻纔青处便如云。\n忧时每叹朝廷远，学稼方知畎亩勤。\n若使征书到岩谷，北山又恐动移文。",
        "dynasty": "宋",
        "collection_info": null
    },
    {
        "title": "客邸",
        "author": "刘雪崖",
        "content": "蟠蟀吟空壁，秋深夜渐长。\n月华清似水，露气重于霜。\n醉后梦难记，兴来诗欲狂。\n西风何处笛，唤起客思乡。",
        "dynasty": "宋",
        "collection_info": null
    },
    {
        "title": "李山人所居",
        "author": "申屠月岩",
        "content": "竹满园林水满池，旋栽黄菊补疎篱。\n白云遮断红尘路，人是人非总不知。",
        "dynasty": "宋",
        "collection_info": null
    },
    {
        "title": "閒居遣兴",
        "author": "申屠月岩",
        "content": "鸥鹭江湖性，清闲胜作官。\n家贫随分过，母健觉心宽。\n酒熟旋篘饮，诗成逐板刊。\n七星在长铗，断不为鱼弹。",
        "dynasty": "宋",
        "collection_info": null
    },
    {
        "title": "復州东楼",
        "author": "吴默斋",
        "content": "闲凭栏干立，诗牵望眼迷。\n水穿城内外，楼接市东西。\n江阔云常湿，天宽山尽低。\n燕鶑春寂寂，只有雨鸠啼。",
        "dynasty": "宋",
        "collection_info": null
    },
    {
        "title": "双溪阁",
        "author": "郑锦溪",
        "content": "玳簪新笋破泥沙，寒食轻阴酒望斜。\n日暮子规啼不住，满山风雨落桐花。",
        "dynasty": "宋",
        "collection_info": null
    },
    {
        "title": "晚对亭",
        "author": "虞子万",
        "content": "落日下青嶂，归云犹未安。\n倚杖无言久，夕阴生翠寒。",
        "dynasty": "宋",
        "collection_info": null
    },
    {
        "title": "九日山亭",
        "author": "陈壑山",
        "content": "青竹题犹在，黄花课又供。\n浮生闲日少，清赏几人从。\n老木有豪气，秋山无媚容。\n凭高政怀古，江上夕阳舂。",
        "dynasty": "宋",
        "collection_info": null
    },
    {
        "title": "晚对亭",
        "author": "林汉宗",
        "content": "晚对无人但翠屏，春猿秋鹤自飞吟。\n满船载酒来歌舞，谁识当年仁智心。",
        "dynasty": "宋",
        "collection_info": null
    },
    {
        "title": "初夏闲居",
        "author": "鲍鳌川",
        "content": "杜门春又夏，贫不厌身闲。\n白日静于水，绿阴浓似山。\n野蔬留客饮，小艇送僧还。\n却忆西庵雨，泉声石壁间。",
        "dynasty": "宋",
        "collection_info": null
    },
    {
        "title": "题旅舍",
        "author": "武夷",
        "content": "去日春蚕吐雪丝，归时霜菊剥金衣。\n沙鸥不入鸳鸿侣，依旧沧浪绕钓矶。",
        "dynasty": "宋",
        "collection_info": null
    },
    {
        "title": "故人亭",
        "author": "皇甫□",
        "content": "倚棹短亭西，吹尘认旧题。\n水添春岸阔，云压暮山低。\n沙觜鹭初宿，树头乌自啼。\n故人今不见，惟有草萋萋。",
        "dynasty": "宋",
        "collection_info": null
    },
    {
        "title": "句",
        "author": "皇甫□",
        "content": "棹穿波底月。",
        "dynasty": "宋",
        "collection_info": null
    },
    {
        "title": "吾庐",
        "author": "何凉窗",
        "content": "禹山山下是吾庐，坐处常安数卷书。\n族近弟兄相聚密，家贫朋友欲来疏。\n临窗种竹堪延鹤，向水开门可钓鱼。\n莫羡贵人连甲第，一生能得几时居。",
        "dynasty": "宋",
        "collection_info": null
    },
    {
        "title": "吾庐",
        "author": "刘叔骥",
        "content": "竹树深藏远市譁，吾庐真似野人家。\n幽禽就浴阶前水，游蝶来寻几上花。\n心地幸无闲事扰，眼尘还有好书遮。\n浮生如此亦堪老，世路驱人底有涯。",
        "dynasty": "宋",
        "collection_info": null
    },
    {
        "title": "潄玉馆",
        "author": "留怡然",
        "content": "拳石漱芳玉，梦回堪洗耳。\n客至馆于斯，妙处从此始。",
        "dynasty": "宋",
        "collection_info": null
    },
    {
        "title": "题蔡令叶岭书房",
        "author": "赵汝□",
        "content": "日诵哲师记，岁通圣人书。\n前冈復后麓，俨在中间居。\n佩月而冠云，被服以璠玙。\n沧海朝奋驾，昆崙暮停车。\n矫然竦上征，浩荡游太虚。\n竟当一悟足，纷历万变余。\n危机易翻覆，末世多崎岖。\n主公总军戎，参佐谋议摅。\n环帐募敖曹，夺营走休屠。\n宁知情事异，岂谓才智疏。\n归饮永嘉水，胜食建邺鱼。\n缅想过西山，熏风袭芙蕖。\n朗明观众妙，冲漠味至腴。\n身治为物基，学广充理储。\n潜深下董帷，抱独吟葛庐。\n经纶有时命，吾子意何如。",
        "dynasty": "宋",
        "collection_info": null
    },
    {
        "title": "题文公书院",
        "author": "管御史",
        "content": "乘舟驻马览九曲，怪柏乔松映修竹。\n水明山秀读书地，万古悠悠遗芳躅。\n年深景怪公不来，淡雾衰草迷书台。\n乌啼鹊噪暮林杪，明月夜夜穿空斋。\n门轩岁月谁开闭，策杖登临令心碎。\n无聊举棹便迴路，闷倚船窗读周易。",
        "dynasty": "宋",
        "collection_info": null
    },
    {
        "title": "题苑林北楼",
        "author": "郑隼",
        "content": "雨来风静绿芜鲜，凭看朱栏思浩然。\n人语独耕烧后岭，鸟飞斜没望中烟。\n松梢半露藏云寺，滩势横流出浦船。\n若遣谢宣城不死，必应吟尽夕阳川。",
        "dynasty": "宋",
        "collection_info": null
    },
    {
        "title": "西窗",
        "author": "徐太玉",
        "content": "十日书窗九日扃，春晴无处不闲行。\n瓶花落尽无人管，留得残枝叶自生。",
        "dynasty": "宋",
        "collection_info": null
    },
    {
        "title": "斋宿南山堂",
        "author": "吕良叔",
        "content": "寒窗一穗篆烟斜，纸帐孤眠对月华。\n信是道人风味别，枕边祇欠着梅花。",
        "dynasty": "宋",
        "collection_info": null
    },
    {
        "title": "次君用借屋",
        "author": "郑恕斋",
        "content": "抛却西湖旧绿簑，闭门无计奈愁何。\n非关豪气消磨尽，自是中年感慨多。\n漫漫平波鱼自跃，阴阴垂柳鸟能歌。\n小楼咫尺无因到，输与周郎日日过。",
        "dynasty": "宋",
        "collection_info": null
    },
    {
        "title": "闲居",
        "author": "盛松坡",
        "content": "地僻无人到，何缘有市声。\n醉中诗句健，闲裏梦魂清。\n涧水浓煎茗，畦蔬淡煮羹。\n读书犹懒在，何暇见公卿。",
        "dynasty": "宋",
        "collection_info": null
    },
    {
        "title": "乌石山僧舍",
        "author": "盛松坡",
        "content": "小径通山寺，飞檐抹晓霞。\n松风惊蝶梦，梵磬杂蜂衙。\n僧腊菩提树，禅心菡萏花。\n诗成因抵掌，飞起欲栖鸦。",
        "dynasty": "宋",
        "collection_info": null
    },
    {
        "title": "卜筑",
        "author": "林羲",
        "content": "卜筑向东郊，低檐浅覆巢。\n自知心计拙，不与市情交。\n夜烛调诗律，晨香玩易爻。\n有时松影散，坐看鹤归巢。",
        "dynasty": "宋",
        "collection_info": null
    },
    {
        "title": "月夜登楼",
        "author": "王渔壑",
        "content": "维舟古柳傍严城，借我今宵倚晚晴。\n一笛清风秋万里，半楼残月夜三更。\n客怀耿耿清樽窄，世故悠悠白髪生。\n醉倒拍床谁唤醒，辘轳声裏辨长庚。",
        "dynasty": "宋",
        "collection_info": null
    },
    {
        "title": "林潘张三友会于新楼",
        "author": "和请",
        "content": "又携诗卷到南州，尘满征衫雪满头。\n桃李春风故国梦，江山落日异乡愁。\n樽前一笑真奇事，坐上诸君尽胜流。\n政倚清谈洗胸臆，莫教王粲赋登楼。",
        "dynasty": "宋",
        "collection_info": null
    },
    {
        "title": "简高澹轩",
        "author": "姜竹野",
        "content": "西风篱下菊班班，想得吟肩正耸山。\n急遣曲生陪杖履，要传好句出人间。",
        "dynasty": "宋",
        "collection_info": null
    },
    {
        "title": "西湖竹阁寺",
        "author": "姜竹野",
        "content": "来此琅玕影裏吟，更于何处觅山林。\n千年清事无人管，独有香山领此心。",
        "dynasty": "宋",
        "collection_info": null
    },
    {
        "title": "船子和尚西亭",
        "author": "姜竹野",
        "content": "船翻亭迹尚依然，动有风波静有天。\n人世不知行实地，每于船上又安船。",
        "dynasty": "宋",
        "collection_info": null
    },
    {
        "title": "清明游玉堂庄",
        "author": "释朋来",
        "content": "几宿青山逐陆郎，清明时节好烟光。\n归穿绿荇船头滑，醉踏残花屐齿香。\n风急岭云飘逈野，雨余田水落方塘。\n不堪吟罢东回首，满耳蛙声正夕阳。",
        "dynasty": "宋",
        "collection_info": null
    },
    {
        "title": "下竺寺",
        "author": "周野斋",
        "content": "静看唐人刻，相连坐石阴。\n鸟呼留客意，果熟住山心。\n野水流诗叶，天香袭道林。\n云根有桂树，应待月中寻。",
        "dynasty": "宋",
        "collection_info": null
    },
    {
        "title": "题度门寺",
        "author": "周□",
        "content": "才入度门寺，先观觉范诗。\n昔人吟不尽，今日到方知。\n地僻寒来早，山高月上迟。\n池边老修竹，曾映董生帷。",
        "dynasty": "宋",
        "collection_info": null
    },
    {
        "title": "九曲尼院",
        "author": "黄樵逸",
        "content": "曾是衣裳第一人，曲终认得本来身。\n多年不作东风梦，闲却蔷薇一架春。",
        "dynasty": "宋",
        "collection_info": null
    },
    {
        "title": "祥符寺水阁",
        "author": "余国宝",
        "content": "楚江空阔水痕收，葭苇萧萧两岸幽。\n柔橹推残千顷浪，好风吹过一帆愁。\n人归别浦云烟晚，舟泊寒沙岛屿秋。\n领略风光须我辈，谩寻诗句倚江楼。",
        "dynasty": "宋",
        "collection_info": null
    },
    {
        "title": "鹤林寺竹院",
        "author": "朱省斋",
        "content": "鹤林古竹院，马素旧松关。\n草合门前路，云埋寺后山。\n花神千载去，僧话片时闲。\n满壁瑰奇句，惭窥豹一斑。",
        "dynasty": "宋",
        "collection_info": null
    },
    {
        "title": "禹寺",
        "author": "苏凌然",
        "content": "看经转佛稻场边，一径松杉密似烟。\n见说老僧浑不出，送人只到寺门前。",
        "dynasty": "宋",
        "collection_info": null
    },
    {
        "title": "灵岩禅寺",
        "author": "蒋允中",
        "content": "晓入灵岩寺，灵踪一一穿。\n天聪凿混沌，龙鼻滴潺湲。\n不雨山长湿，微风谷竞喧。\n参旗开障日，鳌柱仰擎天。\n雁异灵山鹫，蒲非华岳莲。\n重台疑魏载，卓笔岂张颠。\n夜月连千嶂，晴云画一川。\n凈名常宴坐，行亮昔安禅。\n共乐仙游胜，都将世事捐。\n双鸾知可跨，拟把石碑镌。",
        "dynasty": "宋",
        "collection_info": null
    },
    {
        "title": "寿昌禅寺",
        "author": "康惇",
        "content": "不怕石头滑，来为雁荡行。\n平生梦不到，今日眼逾明。\n未历千岩秀，先逢一段清。\n遍观从此始，着脚历峥嵘。",
        "dynasty": "宋",
        "collection_info": null
    },
    {
        "title": "题妙庭观  其一",
        "author": "边维岳",
        "content": "飞桥翼翼傍云岑，田宅荒凉一径深。\n想像吹笙凉彻夜，却疑风竹助遗音。",
        "dynasty": "宋",
        "collection_info": null
    },
    {
        "title": "题妙庭观  其二",
        "author": "边维岳",
        "content": "不见当年鼎与坚，望中河汉路漫漫。\n人人自有飞昇骨，平却心丹是内丹。",
        "dynasty": "宋",
        "collection_info": null
    },
    {
        "title": "题妙庭观  其一",
        "author": "程秘",
        "content": "衝雨西来又雨归，出门重为此山悲。\n重重俗屋遮藏尽，无復新轩扁乞芝。",
        "dynasty": "宋",
        "collection_info": null
    },
    {
        "title": "题妙庭观  其二",
        "author": "程秘",
        "content": "要识仙霞五色丹，须还苔琐旧灵坛。\n玉楼更疑群仙宿，移向长虹卧处安。",
        "dynasty": "宋",
        "collection_info": null
    },
    {
        "title": "老人行",
        "author": "无名氏",
        "content": "有一老翁老无齿，处处无人问年纪。\n白髪如丝向下垂，一双眸子碧如水。\n不裹头，又不履，相识虽多少知己。\n问翁毕竟何所止，笑言只在红尘裏。\n秋风猎猎行云飞，老人此意无人会，目注云归心自知。\n黄口小儿莫相笑，老人旧日曾年少。\n浪迹常如不繫舟，地角天涯自知跳。\n亦曾乐半夜，传筹醉朱阁。\n美人如花弄絃索，只恨樽前明月落。\n亦曾忧羁放，他乡迫暮秋。\n故国日边无信息，断鸿空逐水长流。\n或安贫，或安富，或爵通侯封万户。\n一任秋霜换鬓毛，本来面目长如故。\n水有苹兮山有芝，人意虽存事已非。\n有时却忆经游处，都似茫茫春梦归。\n迩来尤解安贫贱，不为公卿强陪面。\n皎如明月在秋水，动着依前还不见。\n还不见，可奈何，空使远人增眷恋。\n但只从他随物转，青楼黄阁长相见。\n长相见，莫殷勤，却是翁家旧主人。",
        "dynasty": "宋",
        "collection_info": null
    },
    {
        "title": "游虎丘见瞎堂扁额有感",
        "author": "赵月泉",
        "content": "入山认得本来踪，识破机关境界同。\n水自东流山自秀，因缘只在笑谈中。",
        "dynasty": "宋",
        "collection_info": null
    },
    {
        "title": "句",
        "author": "伟岸翁",
        "content": "水声翻海底，塔影写楼心。",
        "dynasty": "宋",
        "collection_info": null
    },
    {
        "title": "虎丘呈元机上人",
        "author": "葛逸",
        "content": "楼观倚云端，烟收陆海宽。\n苍崖留剑迹，古木见龙蟠。\n石径青苔滑，霜林木叶干。\n凭栏千里豁，爽气逼人寒。",
        "dynasty": "宋",
        "collection_info": null
    },
    {
        "title": "北固山",
        "author": "张灵受",
        "content": "铁瓮城头数塞鸿，淮山依约翠烟中。\n伤心狠石千年在，极目迷楼百尺空。\n浮玉春酣江带绿，扶桑日涨海门红。\n南朝流下无穷浪，长与渔人棹短蓬。",
        "dynasty": "宋",
        "collection_info": null
    },
    {
        "title": "游金山",
        "author": "潘景良",
        "content": "嵌岩穹窿，屹立乎江中。\n崩湍下瞰不见底，巨石崛出高摩空。\n混沌破来到今几万岁，雄奇秀丽胡为乎此山兮独钟。\n长江西来一万里，当空削出金芙蓉。\n上有金仙居，下有冯夷宫。\n宝坊栉比列霄汉，塔影倒置惊鱼龙。\n有时洪钟咽烟响，潮音属和驱群聋。\n鸟飞竟力不得到，我尝拏舟一抵其云峰。\n摄衣步楼阁，矫首观无穷。\n齐州九点落眼底，岷峨西望沧溟蒙。\n忽闻长风破巨浪，芥蒂一洗平生胸。\n山僧喜殊常，握手何从容。\n杯擎陆羽水，茶泛玉川风。\n鹤庵散仙，恒斋老翁，把臂大笑声融融。\n天风吹袂欲轻举，白云缥缈将何从。\n不知海外之三山，群仙之乐与此将异而或同。\n迄今别去五六载，我舟又復来掀篷。\n山灵偃蹇我倨傲，尘怀汩没不得追前踪。\n风帆一笑金山过，山头日落飞冥鸿。",
        "dynasty": "宋",
        "collection_info": null
    },
    {
        "title": "题白云院",
        "author": "余越",
        "content": "松花蔌蔌糁苍苔，墙角梧桐取次开。\n倚徧阑干人未去，一双白鹭破山来。",
        "dynasty": "宋",
        "collection_info": null
    },
    {
        "title": "游宝林寺",
        "author": "上官佑",
        "content": "野寺无人到，春风扫落花。\n重寻旧游处，泉石遶烟霞。",
        "dynasty": "宋",
        "collection_info": null
    },
    {
        "title": "句  其一",
        "author": "黄畸翁",
        "content": "流落人间一万篇。",
        "dynasty": "宋",
        "collection_info": null
    },
    {
        "title": "句  其二",
        "author": "黄畸翁",
        "content": "身闲不入红尘市，梦好频惊画角声。",
        "dynasty": "宋",
        "collection_info": null
    },
    {
        "title": "句  其三",
        "author": "黄畸翁",
        "content": "日高三丈宿酒醒，鸟唤一声春梦惊。",
        "dynasty": "宋",
        "collection_info": null
    },
    {
        "title": "灵鉴院",
        "author": "洪延",
        "content": "晓日开晴壑，山行信马蹄。\n石泉鸣夜玉，林笋迸春迟。\n松月禅心静，尘埃俗眼迷。\n悬崖高万丈，倚作上天梯。",
        "dynasty": "宋",
        "collection_info": null
    },
    {
        "title": "题太平馆",
        "author": "傅知录",
        "content": "万物荣枯自有时，梅花非早菊非迟。\n时人莫似春蝴蝶，才到花开便满枝。",
        "dynasty": "宋",
        "collection_info": null
    },
    {
        "title": "高平北岩",
        "author": "□说",
        "content": "路入仙峰不记重，一轩潇洒桧阴中。\n溪山括尽丹青巧，天地驰回造化工。\n风剡鳞波清枕簟，日扶花影上帘栊。\n来游绝异人间景，身世依稀到蘂宫。",
        "dynasty": "宋",
        "collection_info": null
    },
    {
        "title": "阊门滩",
        "author": "黄宗德",
        "content": "姑苏西去是阊门，何事祁山亦共名。\n落月啼乌人睡觉，晓钟空动故乡情。",
        "dynasty": "宋",
        "collection_info": null
    },
    {
        "title": "清溪",
        "author": "胡溥",
        "content": "杨柳汀洲绿四围，沙中禽鸟杂相依。\n烟留群鹭和鸥卧，霞带孤鸿与鹜飞。",
        "dynasty": "宋",
        "collection_info": null
    },
    {
        "title": "通玄观",
        "author": "汪行素",
        "content": "蓬壶咫尺隔尘氛，流水桃源上下村。\n游遍东西南北洞，风光别是一干坤。",
        "dynasty": "宋",
        "collection_info": null
    },
    {
        "title": "谢刘本玉先生惠簟",
        "author": "王学",
        "content": "南朝笛竹蕲为良，织成文簟瑠璃黄。\n旧物正尔冷如铁，此君无奈寒如霜。\n山斋溽暑正六月，野人清梦迷三湘。\n卷舒随分且藏节，作诗为报刘中央。",
        "dynasty": "宋",
        "collection_info": null
    },
    {
        "title": "君山",
        "author": "施冘",
        "content": "苍虬横距沙心泊，蜿蜒跨山矗一角。\n松林忽撼洪涛风，雪浪排空奔电雹。\n长淮渺渺烟未收，英雄自老江自流。\n野人半醉不一语，豁见秋月升山头。",
        "dynasty": "宋",
        "collection_info": null
    },
    {
        "title": "君山",
        "author": "孙应威",
        "content": "君山盘结青云梯，堂高更觉天象低。\n横江万顷莹玻璃，蓬瀛胜概从端倪。\n几欲收拾归品题，分甘独令倦攀跻。\n使君领客伫沙堤，指点淮浙分东西。\n神州三百尘埃迷，慨怀往昔重惨悽。\n我闻王师临青齐，虏穴已扫庭已犁。\n志士毋必惊闻鷄，威仪喜见皆遗黎。\n当颂中兴镌浯溪，说秦彊楚不復稽。",
        "dynasty": "宋",
        "collection_info": null
    },
    {
        "title": "君山",
        "author": "郑奎",
        "content": "岁晚征颜嘆飘泊，日暮江城吹画角。\n倚栏无地吊兴亡，松风落子惊飞雹。\n云凝苍梧愁不收，英雄泪洒泾渭流。\n眼前不着沙洲碍，望到中原天尽头。",
        "dynasty": "宋",
        "collection_info": null
    },
    {
        "title": "题大茅峰",
        "author": "王元復",
        "content": "五云金紫涌仙宫，十八湾尖第一峰。\n木石阴阴风飒飒，方池掬看小神龙。",
        "dynasty": "宋",
        "collection_info": null
    },
    {
        "title": "题王子晋",
        "author": "童童",
        "content": "屣弃万乘追浮丘，仙成驾鹤缑山头。\n碧桃千树锁金嗣，玉笙嘹喨天风秋。\n回眸下笑蜉蝣辈，蜗角争战污浊世。\n何当高气凌云霄，愿随环佩联云骑。",
        "dynasty": "宋",
        "collection_info": null
    },
    {
        "title": "次韵武侯庙",
        "author": "汪应晦",
        "content": "武侯遗庙自丹青，霸业销磨但故城。\n北魏中分盟血在，南阳三顾夙心明。\n君臣际会宜兴汉，吴蜀相资失借荆。\n独致瓣香思祀典，西山回首暮云生。",
        "dynasty": "宋",
        "collection_info": null
    },
    {
        "title": "宣城倅馆",
        "author": "吴山",
        "content": "一年荒宿敬亭岚，世路如今亦颇谙。\n鸦带夕阳来舍北，雁传秋信到江南。\n王曾素志非温饱，毛义微名为旨甘。\n料得倚门凝望切，东风何日拥归骖。",
        "dynasty": "宋",
        "collection_info": null
    },
    {
        "title": "野泊对月有感",
        "author": "周尹潜",
        "content": "可怜江月乱中明，应识逋逃病客情。\n斗柄阑干洞庭野，角声凄断岳阳城。\n酒添客泪愁仍溅，浪卷归心暗自惊。\n欲问行朝旧消息，眼中盗贼尚纵横。",
        "dynasty": "宋",
        "collection_info": null
    },
    {
        "title": "题海慧寺画水壁",
        "author": "释德葵",
        "content": "君不见昔人十日画一水，摩挲漥窿随手起。\n若非胸次吞江湖，安得波澜来笔底。\n我来萧寺观奇踪，壁间隠隠腾蛟龙。\n初疑乘风驭弱水，恍然坐我蓬莱宫。\n又疑去年八月秋水溢，阴风袭人廊庑湿。\n谁知画者巧通神，董羽至今羞死笔。\n此水不是画，一水一水势相及。\n对此融神坐终日，后人虽画画不出。\n何如倒却毘陵华严壁，海慧北廊推第一。",
        "dynasty": "宋",
        "collection_info": null
    },
    {
        "title": "留春亭",
        "author": "释德葵",
        "content": "闻说芳亭着意浓，留连美景一壶中。\n歌声不放鶑声老，酒面长陪花面红。\n笋迸玉簪穿落日，柳拖金綫繫东风。\n时人尽道春归去，疑是桃源路忽通。",
        "dynasty": "宋",
        "collection_info": null
    },
    {
        "title": "精进阁",
        "author": "释德葵",
        "content": "五月六月火云蒸，家家纳凉前后庭。\n楼头四鼓五鼓急，阁上犹闻人诵经。",
        "dynasty": "宋",
        "collection_info": null
    },
    {
        "title": "水心亭",
        "author": "饶道深",
        "content": "两岸尘埃终不到，四檐风月冷无声。\n路从碧树阴中断，人向红莲影裏行。",
        "dynasty": "宋",
        "collection_info": null
    },
    {
        "title": "句",
        "author": "饶道深",
        "content": "落霞断岸斜阳裏，万里江天画不成。",
        "dynasty": "宋",
        "collection_info": null
    },
    {
        "title": "宣圣墓",
        "author": "无名氏",
        "content": "灵光殿古生秋草，曲阜城荒噪晚鸦。\n惟有孔林残照裏，至今犹属仲尼家。",
        "dynasty": "宋",
        "collection_info": null
    },
    {
        "title": "句",
        "author": "无名氏",
        "content": "祖来产业分兄弟，身后诗书遗子孙。",
        "dynasty": "宋",
        "collection_info": null
    },
    {
        "title": "钤冈早行",
        "author": "邓南秀",
        "content": "渔照灭不灭，水光空復空。\n疏钟五更月，残梦万松风。\n沆瀣虚无外，凄清顷刻中。\n火轮欲飞动，滟滟紫霄东。",
        "dynasty": "宋",
        "collection_info": null
    },
    {
        "title": "椰子",
        "author": "赵升之",
        "content": "落蒂纍纍入海航，枯皮犹吐绿芽长。\n金丝髪裹乌龙脑，白兔脂凝碧玉浆。\n未许分瓢饮{需酉灵}醁，且堪切肉配槟榔。\n当时曾挂将军首，此说荒唐未可量。",
        "dynasty": "宋",
        "collection_info": null
    },
    {
        "title": "尊贤堂",
        "author": "陈正善",
        "content": "闻道骑鲸碧眼仙，黄柑手植尚依然。\n人间俯仰更成古，天下声名不计年。\n茧纸谁能收妙墨，鸡林何用续遗编。\n使君为创新堂事，若解尊贤即是贤。",
        "dynasty": "宋",
        "collection_info": null
    },
    {
        "title": "筹边亭",
        "author": "黄嗣",
        "content": "诛茅垒石结新亭，退食筹边答圣明。\n海外时康民讼简，同官莫惜共论兵。",
        "dynasty": "宋",
        "collection_info": null
    },
    {
        "title": "题醉翁亭",
        "author": "丁臣",
        "content": "山僧野老远逢迎，指点清泉笑语同。\n近日帝前枢轴老，旧来亭上醉吟翁。\n林峦自古名虽胜，事物因人地转雄。\n从此州民增壮观，岘山非独有羊公。",
        "dynasty": "宋",
        "collection_info": null
    },
    {
        "title": "讥贾平章",
        "author": "无名氏",
        "content": "戎马掀天动地来，襄阳城下哭声哀。\n平章束手全无策，却把科场恼秀才。",
        "dynasty": "宋",
        "collection_info": null
    },
    {
        "title": "十七字诗",
        "author": "无名氏",
        "content": "驾幸景灵宫，诸生尽鞠躬。\n头乌身上白，米虫。",
        "dynasty": "宋",
        "collection_info": null
    },
    {
        "title": "到夔州",
        "author": "冉居常",
        "content": "缥缈飞楼压旧城，年年来听峡猿吟。\n衣裳惯见秋风冷，梦寐常愁塞日阴。\n霜露园林千古事，波涛鸥鹭一生心。\n祗应庾信频飘泊，正坐江关缘分深。",
        "dynasty": "宋",
        "collection_info": null
    },
    {
        "title": "夔州试院呈诸公  其一",
        "author": "冉居常",
        "content": "他年虫篆老书生，谬向文闱预领衡。\n敢道灵鳌嗟赑屃，祗愁洼马赋峥嵘。\n旧传锦样心虽愧，新拣沙金眼自明。\n收拾美庄逃谤去，升沈脚迹任诸英。",
        "dynasty": "宋",
        "collection_info": null
    },
    {
        "title": "夔州试院呈诸公  其二",
        "author": "冉居常",
        "content": "粉袍切勿笑冬烘，且踏烧残鼠尾踪。\n总是炎蒸同造榜，不妨衣钵继登庸。\n云移白帝鹏霄近，月入清秋桂子浓。\n愿得词锋倚天剑，借君雷雨化蛟龙。",
        "dynasty": "宋",
        "collection_info": null
    },
    {
        "title": "白帝庙",
        "author": "冉居常",
        "content": "西南割据几何年，长託威灵滟滪前。\n霸气不随天数尽，神祠犹压地形偏。\n舟航岁晚方孤客，关塞山寒更莫烟。\n欲论兴亡愁意绪，持杯寂寞酹山川。",
        "dynasty": "宋",
        "collection_info": null
    },
    {
        "title": "上元竹枝歌和曾大卿  其一",
        "author": "冉居常",
        "content": "青春恼人思跰跹，女郎市酒趣数钱。\n不道翁家久留客，红裆幔结赛秋韆。",
        "dynasty": "宋",
        "collection_info": null
    },
    {
        "title": "上元竹枝歌和曾大卿  其二",
        "author": "冉居常",
        "content": "学箫学鼓少年群，准拟春来奉使君。\n自向琱笼作行队，安排好曲写殷勤。",
        "dynasty": "宋",
        "collection_info": null
    },
    {
        "title": "上元竹枝歌和曾大卿  其三",
        "author": "冉居常",
        "content": "珍珠络结绣衣裳，家住江南山后乡。\n闻道使君重行乐，争携腰鼓趁年光。",
        "dynasty": "宋",
        "collection_info": null
    },
    {
        "title": "次韵和漕司小红翠亭  其一",
        "author": "刘士季",
        "content": "少陵遗蹟瀼西东，端的高斋在此中。\n今日花枝弄烟雨，前时蔬甲卧霜风。\n根株移取他山翠，跗萼输来别圃红。\n收拾阳春无尽藏，夔人端说两诗翁。",
        "dynasty": "宋",
        "collection_info": null
    },
    {
        "title": "次韵和漕司小红翠亭  其二",
        "author": "刘士季",
        "content": "苑在中巴东復东，满城春色一园中。\n休言小小鶑花界，也胜纤纤燕麦风。\n舞袖卷纱空映翠，晴窗磨镜漫晞红。\n叶成帷幄花成阵，壮观诗坛矍铄翁。",
        "dynasty": "宋",
        "collection_info": null
    },
    {
        "title": "芦台峭帆亭",
        "author": "张德容",
        "content": "高秋客未还，何处望乡关。\n乔宇苍烟外，孤亭落照间。\n雨晴山觉近，潮满水如闲。\n目断峒阳路，归云不可攀。",
        "dynasty": "宋",
        "collection_info": null
    },
    {
        "title": "漳州写怀",
        "author": "吕信臣",
        "content": "秦川西去远，不意过漳川。\n归梦三千里，羁愁二十年。\n谋生空白髪，行路若青天。\n余事休相问，相留只醉眠。",
        "dynasty": "宋",
        "collection_info": null
    },
    {
        "title": "句",
        "author": "廖衡",
        "content": "泪多陈后愁离殿，浴出杨妃困倚阑。",
        "dynasty": "宋",
        "collection_info": null
    },
    {
        "title": "题云锦园",
        "author": "庾卜礼",
        "content": "我观大瀛海，山与水相伴。\n维兹山水丽，邈在西南畔。\n公如出岫云，顷刻固已漫。\n倏尔转晴空，化为五色斓。\n三径他山缉，万里归心断。\n要从父老归，不作儿女观。\n苏公金石心，坐阅岁时换。\n来赴林泉期，更觉云锦焕。\n五采弄珠玑，八章诵云汉。\n向来古使星，久未视龟篆。\n心贪汗漫游，行无麋鹿乱。\n快哉天下乐，岂以寸心玩。",
        "dynasty": "宋",
        "collection_info": null
    },
    {
        "title": "句",
        "author": "刘弼",
        "content": "滩声来席上，亭影落溪中。",
        "dynasty": "宋",
        "collection_info": null
    },
    {
        "title": "题东流菊江亭",
        "author": "廖𠵨",
        "content": "陶公非是爱黄花，花与陶公本一家。\n懒向春风竞颜色，自甘秋露缀英华。\n宁知发早还先萎，到底开迟反耐赊。\n物理细推元不异，衔杯何惜月西斜。",
        "dynasty": "宋",
        "collection_info": null
    },
    {
        "title": "题顺安楼",
        "author": "房芝兰",
        "content": "窗含野色入平吞，极目渔樵江上村。\n流出异香花堰水，放开老翠叶山云。\n竹边僧寺鸥沙绕，柳外人家驿路分。\n挂月参天蟠地脉，门前双树几斜曛。",
        "dynasty": "宋",
        "collection_info": null
    },
    {
        "title": "题梵天寺泉",
        "author": "房芝兰",
        "content": "云根流出泻寒声，冷沁禅关竹树清。\n气泄化胎飞宝锡，岩开冰谷愧尘缨。\n鹤林月浪秋常浸，龙海波涛夜忽惊。\n分我一瓢苏旱岁，化为霖雨泽苍生。",
        "dynasty": "宋",
        "collection_info": null
    },
    {
        "title": "梵天寺",
        "author": "房芝兰",
        "content": "门前流水碧粼粼，禅定僧闲化復淳。\n搅梦半因诗作祟，破寒全藉酒生春。\n休教一切有为法，误着三生自在身。\n拂袖重来经五载，梵云飞雨洒儒巾。",
        "dynasty": "宋",
        "collection_info": null
    },
    {
        "title": "句  其一",
        "author": "何英",
        "content": "羊肠有路地多险，马脊无人天一隅。",
        "dynasty": "宋",
        "collection_info": null
    },
    {
        "title": "句  其二",
        "author": "何英",
        "content": "自从二水分新旧，南北烟波各自愁。",
        "dynasty": "宋",
        "collection_info": null
    },
    {
        "title": "渊明祠  其一",
        "author": "顾禄",
        "content": "黄阁彤扉尽宋臣，归来松菊伴闲身。\n举头谁识悠然意，只有南山是故人。",
        "dynasty": "宋",
        "collection_info": null
    },
    {
        "title": "渊明祠  其二",
        "author": "顾禄",
        "content": "葛巾漉酒艷流霞，长向东篱醉菊花。\n不分宋公移晋祚，只将甲子纪年华。",
        "dynasty": "宋",
        "collection_info": null
    },
    {
        "title": "金山",
        "author": "饶方",
        "content": "地将灵气吐林峦，至宝曾淘瓦砾间。\n若把图经重校定，此山宜唤作金山。",
        "dynasty": "宋",
        "collection_info": null
    },
    {
        "title": "祝融峰",
        "author": "冯浚",
        "content": "手执筇敲结佩刀，直趋危顶一峰豪。\n回头朝市声声远，接武烟霞步步高。\n天上召雷池水涨，人间祷雨穴风号。\n九千七百三十丈，翠压江湖几点涛。",
        "dynasty": "宋",
        "collection_info": null
    },
    {
        "title": "忆秦人洞",
        "author": "张翠屏",
        "content": "溪上桃花无数开，花间秋水绿于苔。\n不因渔父寻源入，争识仙家避世来。\n翠雨连云流玉洞，丹霞护日抱瑶台。\n幔亭亦有红桥约，问我京华几日回。",
        "dynasty": "宋",
        "collection_info": null
    },
    {
        "title": "桃源",
        "author": "古汴高士",
        "content": "山前溪是当时水，源上桃非旧日花。\n多是渔郎露消息，洞门从此锁烟霞。",
        "dynasty": "宋",
        "collection_info": null
    },
    {
        "title": "楚山春晓",
        "author": "古汴高士",
        "content": "雾散云收宿雨干，秦桃落尽晓风寒。\n晴山四望天开画，啼鸟一声人倚栏。",
        "dynasty": "宋",
        "collection_info": null
    },
    {
        "title": "潼坊晚渡",
        "author": "古汴高士",
        "content": "日落山前水涨时，有人拍掌笑嘻嘻。\n篙师只管需把手，载过神仙不自知。",
        "dynasty": "宋",
        "collection_info": null
    },
    {
        "title": "渌罗晴昼",
        "author": "古汴高士",
        "content": "第一岩前景若何，江流潋滟漾晴罗。\n游仙道士无萦繫，也共白云栖一窝。",
        "dynasty": "宋",
        "collection_info": null
    },
    {
        "title": "浔阳古寺",
        "author": "古汴高士",
        "content": "浔阳古寺久荒凉，倒柱颓梁卧夕阳。\n一盏佛灯犹未灭，霁天云淡月华光。",
        "dynasty": "宋",
        "collection_info": null
    },
    {
        "title": "白马雪涛",
        "author": "古汴高士",
        "content": "层澜迭浪势轰雷，怒雨号风涌雪堆。\n半夜四天云墨黑，恍疑白马闯江来。",
        "dynasty": "宋",
        "collection_info": null
    },
    {
        "title": "炼丹台",
        "author": "古汴高士",
        "content": "洞角丹砂吐锦云，龟毛铅彩瑞氤氲。\n我来收入县胎鼎，炼到洪蒙未剖分。",
        "dynasty": "宋",
        "collection_info": null
    },
    {
        "title": "怀霍山",
        "author": "蓝乔",
        "content": "太乙峰前是我家，满床书史足生涯。\n春深带酒不归去，老却碧桃无限花。",
        "dynasty": "宋",
        "collection_info": null
    },
    {
        "title": "题霍山岩",
        "author": "蓝乔",
        "content": "人间富贵尘如海，虚度春三二月花。\n八表烟霞总一家，蓝乔到此作生涯。",
        "dynasty": "宋",
        "collection_info": null
    },
    {
        "title": "君子岩",
        "author": "林应隆",
        "content": "石楼千丈锁山南，青壁盘桓下有岩。\n知是何年隠君子，清名留得在烟岚。",
        "dynasty": "宋",
        "collection_info": null
    },
    {
        "title": "栖禅寺",
        "author": "崔放之",
        "content": "自从白马驮经始，宝地绀园知有几。\n今见逍遥岩洞深，啼猿坞接栖禅寺。\n嵯峨楼阁东西桥，掬水闻香景趣饶。\n讲经云外天花落，卓锡林边暑气消。\n尘埃不到松关口，僧老渐随松影瘦。\n谁知好事眼能青，借与诗人信宿逗。\n山高地僻月空圆，晨钟暮鼓惊龙眠。\n看来懒把无生学，长笑一声归钓船。",
        "dynasty": "宋",
        "collection_info": null
    },
    {
        "title": "飞云顶",
        "author": "葛某",
        "content": "飞云顶上阁阑干，夜半南溟出玉盘。\n捲起水帘三百尺，松风吹度铁桥寒。",
        "dynasty": "宋",
        "collection_info": null
    },
    {
        "title": "寄宝应丘大夫攽",
        "author": "刘华",
        "content": "制阃今元帅，男邦旧大夫。\n受成无弊事，直上有夷涂。\n赤县图新入，苍生喘欲苏。\n底须劳战士，城筑守淮隅。",
        "dynasty": "宋",
        "collection_info": null
    },
    {
        "title": "芹溪八咏  其一",
        "author": "叶善夫",
        "content": "何人辟谷砚山隈，洞府藤萝锁不开。\n炼就金丹乘鹤去，药炉烟冷未归来。",
        "dynasty": "宋",
        "collection_info": null
    },
    {
        "title": "芹溪八咏  其二",
        "author": "叶善夫",
        "content": "月光如水水连天，万顷玻璃浸碧渊。\n一颗骊珠收不去，几回惊起卧龙眠。",
        "dynasty": "宋",
        "collection_info": null
    },
    {
        "title": "芹溪八咏  其三",
        "author": "叶善夫",
        "content": "云谷山高列画屏，晚来尽对更多情。\n烟凝紫翠斜阳裏，一幅丹青写不成。",
        "dynasty": "宋",
        "collection_info": null
    },
    {
        "title": "芹溪八咏  其四",
        "author": "叶善夫",
        "content": "芹溪处士古人风，宝剑尘埋未化龙。\n旧隠至今名不朽，扁题元出紫阳翁。",
        "dynasty": "宋",
        "collection_info": null
    },
    {
        "title": "芹溪八咏  其五",
        "author": "叶善夫",
        "content": "高人栖隠向山林，林壑幽清绝俗尘。\n当日武陵人已老，谁知犹有种桃人。",
        "dynasty": "宋",
        "collection_info": null
    },
    {
        "title": "芹溪八咏  其六",
        "author": "叶善夫",
        "content": "登楼眺望雪晴天，银作高山玉作田。\n最好夜深明月上，素娥滕六鬬婵娟。",
        "dynasty": "宋",
        "collection_info": null
    },
    {
        "title": "芹溪八咏  其七",
        "author": "叶善夫",
        "content": "数尽寒鸦日已昏，疏钟隠隠隔林闻。\n僧归林下柴门静，声逐前村一片云。",
        "dynasty": "宋",
        "collection_info": null
    },
    {
        "title": "芹溪八咏  其八",
        "author": "叶善夫",
        "content": "笔架三峰插碧虚，午来倒影落平湖。\n凭高最好供吟笑，宜入王维画裏图。",
        "dynasty": "宋",
        "collection_info": null
    },
    {
        "title": "支提禅寺",
        "author": "王平国",
        "content": "群峰翠拥古禅关，夹道松篁五月寒。\n欲识天冠真隠处，白云深锁紫金坛。",
        "dynasty": "宋",
        "collection_info": null
    },
    {
        "title": "东路赤岭铺",
        "author": "孙蕃",
        "content": "官路日长蝴蝶飞，豫章花落点征衣。\n江南江北牡丹过，肠断春归客未归。",
        "dynasty": "宋",
        "collection_info": null
    },
    {
        "title": "咏瑞粟  其一",
        "author": "周遇圣",
        "content": "瑞出双莲与九芝，何如瑞粟见明时。\n一根异彼禾同颖，四穗多于麦两岐。\n纪载简编前未有，献诸郡国事非欺。\n三年宰邑书成绩，悠久难磨颂德碑。",
        "dynasty": "宋",
        "collection_info": null
    },
    {
        "title": "咏瑞粟  其二",
        "author": "周遇圣",
        "content": "淳居万山巅，土瘠稀良田。\n丰歉繫饥饱，民命悬于天。\n人忧庚子歉，我见为丰年。\n蚕登百谷熟，箱万仓盈千。\n异哉粟四穗，一干生南阡。\n岂无连理木，亦有双华莲。\n维兹孕瑞粟，庶补民艰鲜。\n嘉生本协气，此事非偶然。\n窃闻野老说，守令仁且贤。\n官清简案牍，刑省空扉圜。\n农耕士力学，工肆商充廛。\n午鷄桑树鸣，夜犬花村眠。\n君不见渔阳歌秀麦，善政青史编。\n又不见中牟书嘉禾，德化今古传。\n猗欤际圣代，奇祥呈八埏。\n愿言叫阊阖，入奏冕旒前。",
        "dynasty": "宋",
        "collection_info": null
    },
    {
        "title": "题方仙翁点易图",
        "author": "陆宗亮",
        "content": "云锁瑶扉童未起，树摇凉露鹤初还。\n曲肱道士清溪水，心在羲皇未画前。",
        "dynasty": "宋",
        "collection_info": null
    },
    {
        "title": "集句和太白水西韵",
        "author": "管向",
        "content": "绝景西溪寺，分明见城郭。\n绿水缬清波，青苔照朱阁。\n石径无纤尘，杨花共纷泊。\n香剎中天起，野泉当案落。\n蛇龙蟠古根，院竹翻夏箨。\n李侯金闺彦，颇多宛陵作。\n韵与金石谐，遗声寄寥廓。\n何人继其踪，佳游屡前诺。",
        "dynasty": "宋",
        "collection_info": null
    },
    {
        "title": "延真秋屏轩",
        "author": "张叔敏",
        "content": "鸟回山色隠如城，碧落人归依旧青。\n好向中间安一榻，何须更画遶床屏。",
        "dynasty": "宋",
        "collection_info": null
    },
    {
        "title": "张桓侯庙",
        "author": "黎登",
        "content": "涿鹿雄威衮绣乡，早从昭烈起楼桑。\n眼空塞北万夫特，名在巴西千古香。\n将蜀若教星不陨，吞吴未信策非良。\n兴刘不尽英雄志，太息无由问彼苍。",
        "dynasty": "宋",
        "collection_info": null
    },
    {
        "title": "宿护法寺",
        "author": "张勋",
        "content": "乱草织斜阳，天风结晓霜。\n摇鞭追马足，投宿问僧房。\n望眼挥清泪，愁云罩故疆。\n客帆更无数，不见祖生航。",
        "dynasty": "宋",
        "collection_info": null
    },
    {
        "title": "题太白五松书堂",
        "author": "阜民",
        "content": "江氛朝暮半晴阴，绀宇飞甍接翠岑。\n手摘匏瓜曾未遍，身从鸥鹭得相寻。\n千年舞袖云崖冷，几度桃花春水深。\n犹有门前旧题句，松风万壑老龙吟。",
        "dynasty": "宋",
        "collection_info": null
    },
    {
        "title": "灵岩纪胜",
        "author": "王经",
        "content": "灵岩奇绝俯林埛，梯上层峦步一停。\n朔意难欺芳树色，佛头浓抹远山青。\n半泓药水瘳民疾，两硖云峰展翠屏。\n壮我客怀瞻剑阁，寒乌飞处见苍冥。",
        "dynasty": "宋",
        "collection_info": null
    },
    {
        "title": "游灵岩",
        "author": "王龙学",
        "content": "古寺山埛远，蹻攀一径斜。\n洞深留碧霭，溪急荡晴沙。\n殿接岩松影，堂邻野客家。\n谒僧询世事，无语指灯花。",
        "dynasty": "宋",
        "collection_info": null
    },
    {
        "title": "灵岩感怀",
        "author": "卢刚",
        "content": "摩挲石刻拜方兴，误国从初恨老秦。\n十六州归仍遗虏，百余年事语谁人。\n出师表在今如始，堕泪碑存旧似新。\n江水江花岂终极，风光一任转青春。",
        "dynasty": "宋",
        "collection_info": null
    },
    {
        "title": "月珠寺明月楼  其一",
        "author": "程少逸",
        "content": "秀爽盘空翠不收，阴晴俱好更宜秋。\n沧江也爱楼头月，故抱青山月样流。",
        "dynasty": "宋",
        "collection_info": null
    },
    {
        "title": "月珠寺明月楼  其二",
        "author": "程少逸",
        "content": "楼面环开紫翠屏，峨眉瓦屋共前楹。\n莫嫌鸥鹭时来去，正要微云滓太清。",
        "dynasty": "宋",
        "collection_info": null
    },
    {
        "title": "月珠寺明月楼  其三",
        "author": "程少逸",
        "content": "江上群峰泼黛浓，水村烟渚夕阳红。\n一声啼鸟催耕去，何处龙归急雨中。",
        "dynasty": "宋",
        "collection_info": null
    },
    {
        "title": "月珠寺明月楼  其四",
        "author": "程少逸",
        "content": "云坼崖分邃景藏，更烦清樾护幽芳。\n林深草木四时润，日薄窗櫺多半凉。\n睡过午阴茶乳白，醉余霜桧藓花苍。\n两旬来结僧房夏，赢得他年戒腊长。",
        "dynasty": "宋",
        "collection_info": null
    },
    {
        "title": "月珠寺明月楼  其五",
        "author": "程少逸",
        "content": "风菜差差午暑清，眼明茶碗打花轻。\n蒲团小歇谁惊起，簌簌楠花落雨声。",
        "dynasty": "宋",
        "collection_info": null
    },
    {
        "title": "月珠寺明月楼  其六",
        "author": "程少逸",
        "content": "饮罢茶瓯未有言，各归窗底默参禅。\n僧房睡息齁齁起，倒着绳床我亦眠。",
        "dynasty": "宋",
        "collection_info": null
    },
    {
        "title": "月珠寺明月楼  其七",
        "author": "程少逸",
        "content": "秀壑阴崖列翠微，光风瑶草日晖晖。\n林深不放棋声出，怕触归云作雨飞。",
        "dynasty": "宋",
        "collection_info": null
    },
    {
        "title": "慈航寺",
        "author": "谢兴",
        "content": "渺渺烟波一钓舟，几行归雁白苹洲。\n郭熙眼力今谁健，写出江天烟雨秋。",
        "dynasty": "宋",
        "collection_info": null
    },
    {
        "title": "谒阙里  其一",
        "author": "高诩",
        "content": "帝王而下几兴亡，销尽繁华作战场。\n惟有东家诗礼在，子孙万古读书堂。",
        "dynasty": "宋",
        "collection_info": null
    },
    {
        "title": "谒阙里  其二",
        "author": "高诩",
        "content": "六经不幸火于秦，日月曾何碍片云。\n用舍从来关治乱，皇天本不丧斯文。",
        "dynasty": "宋",
        "collection_info": null
    },
    {
        "title": "广福寺偶题",
        "author": "释昭辑",
        "content": "涓涓碧水细通池，小雨廉纤未作泥。\n深炷炉烟浓着火，何须骑马听朝鷄。",
        "dynasty": "宋",
        "collection_info": null
    },
    {
        "title": "句",
        "author": "冯戴",
        "content": "荆轲一去不復返，易水东流无尽期。",
        "dynasty": "宋",
        "collection_info": null
    },
    {
        "title": "初一夜月诗",
        "author": "苏福",
        "content": "气朔盈虚又一初，嫦娥应事半分无。\n都于无处分明有，恰似先天太极图。",
        "dynasty": "宋",
        "collection_info": null
    },
    {
        "title": "送蒋时举归养",
        "author": "黄无悔",
        "content": "秋风起兮白云飞，南国远兮心欲归。\n归心切兮亲庭闱，復相见兮在何时。",
        "dynasty": "宋",
        "collection_info": null
    },
    {
        "title": "句",
        "author": "狄燠",
        "content": "翠色折不尽，离亭生更多。",
        "dynasty": "宋",
        "collection_info": null
    },
    {
        "title": "游碧沼胜居",
        "author": "林杜娘",
        "content": "幽谷泉声冷，鸟啼僧定深。\n好花丛古砌，寒瀑发高岑。\n游客陆鸿渐，居人支道林。\n欲归青嶂去，临去復沈吟。",
        "dynasty": "宋",
        "collection_info": null
    },
    {
        "title": "寄鞋袜",
        "author": "士人妻",
        "content": "细袜宫鞋巧样新，殷勤寄语读书人。\n好将稳步青云上，莫向平康漫惹尘。",
        "dynasty": "宋",
        "collection_info": null
    },
    {
        "title": "闺怨",
        "author": "贾蓬莱",
        "content": "露颗珠团团，冰肌玉钏寒。\n杏梁栖隻燕，菱镜掩孤鸾。\n残树枯黄遍，圆荷湿翠干。\n绣帘生色画，窗下带羞看。",
        "dynasty": "宋",
        "collection_info": null
    },
    {
        "title": "春晓",
        "author": "贾蓬莱",
        "content": "方池水影薄，曲槛鸟声娇。\n鸾镜红绵冷，蛾眉翠黛消。\n冶容舒嫩萼，幽思结柔条。\n纤指收花露，轻将雪粉调。",
        "dynasty": "宋",
        "collection_info": null
    },
    {
        "title": "秋夜",
        "author": "贾蓬莱",
        "content": "幽兰露华重，罗幌凉风动。\n木匣掩香纨，绣衾谁与共。\n萤影度疏帘，兽炉寥寥烟。\n银缸芳焰灭，自脱翠花钿。",
        "dynasty": "宋",
        "collection_info": null
    },
    {
        "title": "谢姊惠鞋",
        "author": "贾蓬莱",
        "content": "莲瓣娟娟远寄将，绣罗犹带指尖香。\n弓弯着上无行处，独立花阴看雁行。",
        "dynasty": "宋",
        "collection_info": null
    },
    {
        "title": "咏蝶",
        "author": "贾蓬莱",
        "content": "薄翅凝香粉，新衣染媚黄。\n风流谁得似，两两宿花房。",
        "dynasty": "宋",
        "collection_info": null
    },
    {
        "title": "闺情",
        "author": "贾蓬莱",
        "content": "燕子南来雁北飞，远人何事竟忘归。\n一腔心病难形口，万斛愁情尽属眉。\n试掠金钗临晓镜，潜垂玉筯渍春衣。\n邻姬莫问容憔悴，只有西窗夜月知。",
        "dynasty": "宋",
        "collection_info": null
    },
    {
        "title": "画绯桃题诗",
        "author": "贾蓬莱",
        "content": "朱砂颜色瓣重台，曾是刘郎旧看来。\n只好天台云裏种，莫教移近俗人栽。",
        "dynasty": "宋",
        "collection_info": null
    },
    {
        "title": "述怀",
        "author": "梁意娘",
        "content": "踪迹浮萍落五湖，一番相别一番疏。\n不知此去从何处，还许春风得见无。",
        "dynasty": "宋",
        "collection_info": null
    },
    {
        "title": "诗一首",
        "author": "于本大",
        "content": "自从明府升仙后，出入尘寰直至今。\n不是藏名混时候，卖柴沽酒贵无心。",
        "dynasty": "宋",
        "collection_info": null
    },
    {
        "title": "诗一首",
        "author": "于本大妻",
        "content": "醉舞狂歌踏落花，绿罗裙带有丹砂。\n往来城市买山药，那个西山是我家。",
        "dynasty": "宋",
        "collection_info": null
    },
    {
        "title": "题壁",
        "author": "华春娘",
        "content": "燕子楼中燕子飞，芹泥一点悞沾衣。\n主人频起嗔嫌意，垂下珠帘不放归。",
        "dynasty": "宋",
        "collection_info": null
    },
    {
        "title": "寄华春娘",
        "author": "徐君亮",
        "content": "自从瞥见如花面，晓夜相思肠欲断。\n分明咫尺远如天，何似同心作方便。",
        "dynasty": "宋",
        "collection_info": null
    },
    {
        "title": "张公洞",
        "author": "蔡中道",
        "content": "天上骡踪竟不迴，洞门深闭密封苔。\n神光夜烛烧丹竈，淑气晴熏讲易台。\n瑶草春肥仙去远，紫芝云暖鹤归来。\n清游喜挟三茅客，杖履凌空雾雨开。",
        "dynasty": "宋",
        "collection_info": null
    },
    {
        "title": "题真源宫",
        "author": "方千里",
        "content": "万岁丹霞府，千函蕊笈书。\n时时瞻绛节，往往下云车。\n近与刚风接，高连上帝居。\n登前望南岳，清跸彻空虚。",
        "dynasty": "宋",
        "collection_info": null
    },
    {
        "title": "杨休烈村居",
        "author": "马定远",
        "content": "篱落牵牛放晚花，西风吹叶满人家。\n闭门久雨青苔滑，时见鸳鸯下白沙。",
        "dynasty": "宋",
        "collection_info": null
    },
    {
        "title": "郢州城西",
        "author": "马定远",
        "content": "秋江白水浪花粗，墟落人归鸟自呼。\n新月高城三百雉，角声吹彻小单于。",
        "dynasty": "宋",
        "collection_info": null
    },
    {
        "title": "村居",
        "author": "马定远",
        "content": "溪头梅是去年花，閒月初长竹径斜。\n向晚孤烟三十里，不知樵唱落谁家。",
        "dynasty": "宋",
        "collection_info": null
    },
    {
        "title": "秋日书事",
        "author": "马定远",
        "content": "井边薏苡吐秋珠，舍下瓜区杂芋区。\n世道未夷聊小隠，不须辛苦着潜夫。",
        "dynasty": "宋",
        "collection_info": null
    },
    {
        "title": "古离别",
        "author": "夏之中",
        "content": "郎上孤舟妾上楼，阑干未倚泪先流。\n片帆渐远郎回首，一种相思两处愁。",
        "dynasty": "宋",
        "collection_info": null
    },
    {
        "title": "设醮灵仙观",
        "author": "张仲威",
        "content": "瑞气葱葱雨露边，璧门金阙倚层巅。\n青霓绛节严中夜，绿盖丹舆会九天。\n香染旧泥封宝洞，声传鸣鹤湛灵泉。\n分明步入烟霄上，何必餐霞驻少年。",
        "dynasty": "宋",
        "collection_info": null
    },
    {
        "title": "秋怀",
        "author": "路忱",
        "content": "落日留虚壁，秋风急戍楼。\n高歌鬼神夜，挥涕虎狼秋。\n豪贵少青眼，文章多白头。\n何时挂长剑，天地一扁舟。",
        "dynasty": "宋",
        "collection_info": null
    },
    {
        "title": "谢竹堂先生见过",
        "author": "王隠",
        "content": "学稼古寺侧，结庐高柳阴。\n音书故交绝，岁月杜门深。\n新雪添衰鬓，寒灰死壮心。\n西州贤别驾，连日肯相寻。",
        "dynasty": "宋",
        "collection_info": null
    },
    {
        "title": "次韵之秋日雨后韵",
        "author": "王隠",
        "content": "洺州秋雨后，幽胜可供閒。\n白首留他县，归心绕故山。\n野泉来竹底，危磴入云间。\n尚记登高会，重岩细菊斑。",
        "dynasty": "宋",
        "collection_info": null
    },
    {
        "title": "周侯祠",
        "author": "释印",
        "content": "将军手持三尺剑，奋身直入蛟龙穴。\n至今鱼鼈不敢游，溪流上下皆腥血。\n千年庙食未足酬，问之父老何其忧。\n害人白额犹未尽，纷纷不独南山头。",
        "dynasty": "宋",
        "collection_info": null
    },
    {
        "title": "送王山人归千峰",
        "author": "释思雅",
        "content": "旧居千万岑，归去独携琴。\n物外情难遏，云中路再寻。\n花繁溪圃合，柳暗野桥深。\n想到垂纶处，和苔扫竹阴。",
        "dynasty": "宋",
        "collection_info": null
    },
    {
        "title": "送王山人归隠",
        "author": "释惠涣",
        "content": "山人惟委命，岂恋世尘间。\n干禄不得志，移家住远山。\n醉眠溪石静，吟倚草堂閒。\n到想无余事，林僧日往还。",
        "dynasty": "宋",
        "collection_info": null
    },
    {
        "title": "洛下别同志",
        "author": "释善懃",
        "content": "岁暮远交朋，携筇背洛城。\n往来兴废地，今古别离情。\n迭翠嵩峰色，泻寒伊水声。\n他年再相会，却讶白髭生。",
        "dynasty": "宋",
        "collection_info": null
    },
    {
        "title": "秋郊晚望",
        "author": "释善懃",
        "content": "华郭外登临，凝眸秋色深。\n树凋分岳面，云破露天心。\n断雁当空续，残阳隔陇沉。\n盘桓伤急景，回首动微吟。",
        "dynasty": "宋",
        "collection_info": null
    },
    {
        "title": "安济桥",
        "author": "杜德源",
        "content": "驾石飞梁尽一虹，苍龙惊蛰背磨空。\n坦途箭直千人过，驿使驰驱万国通。\n云吐月轮高拱北，雨添春色去朝东。\n休夸世俗遗仙迹，自古神丁役此工。",
        "dynasty": "宋",
        "collection_info": null
    },
    {
        "title": "寄云水禅师",
        "author": "文兴",
        "content": "百丈传衣后，栖心近沃洲。\n道高归毳侣，名重达凝旒。\n对话千峰雪，安禅万木秋。\n仍闻有新偈，时向四方流。",
        "dynasty": "宋",
        "collection_info": null
    },
    {
        "title": "垂虹亭",
        "author": "祝乂",
        "content": "冷浸三江碧，青围四面山。\n帆归烟浪杪，人住水云间。\n风飐波声碎，虹垂雨意閒。\n无端动归兴，一棹喜轻还。",
        "dynasty": "宋",
        "collection_info": null
    },
    {
        "title": "泗源",
        "author": "程企",
        "content": "泗源奇且怪，声势各喧豗。\n虎豹岩边去，蛟龙窟裏来。\n稍流烟作阵，初激雪成堆。\n派必人疏导，源应鬼凿开。\n乍深涛不起，渐远浪相催。\n可把江心比，尝将海眼猜。\n始微纔迸玉，终盛忽奔雷。\n涧为寒无卉，丘因涧有苔。\n已观离窦侧，俄见过城隈。\n石劲崖难潄，沙虚岸易颓。\n迩虽逾济漯，遐亦到蓬莱。\n洗钵僧常至，乘槎客未迴。\n我从原际瞰，谁自谷中推。\n汹涌曾浮磬，潺湲好泛杯。\n狭宁容蚁穴，湍可暴鱼鳃。\n劈华非天意，排淮乃力哉。\n傍如巫女峡，上类楚王台。\n漏泽空神异，襄陵但水灾。\n林幽多鸟雀，地僻少尘埃。\n重爱兹佳趣，题诗愧不才。",
        "dynasty": "宋",
        "collection_info": null
    },
    {
        "title": "百门泉",
        "author": "周百禄",
        "content": "光摇暗日动珠盘，泛泛轻风漾碧澜。\n俯槛恍然惊醉眼，云天却向镜中看。",
        "dynasty": "宋",
        "collection_info": null
    },
    {
        "title": "句",
        "author": "黄晦叔",
        "content": "大安妇翁舍，时来枕流眠。",
        "dynasty": "宋",
        "collection_info": null
    },
    {
        "title": "老僧",
        "author": "释景云",
        "content": "日照西山雪，老僧门始开。\n冻瓶黏柱础，宿火陷炉灰。\n童子病归去，鹿麋寒入来。\n斋钟知渐近，枝鸟下生台。",
        "dynasty": "宋",
        "collection_info": null
    },
    {
        "title": "夷陵即事",
        "author": "释尚颜",
        "content": "不难饶白髪，相续是滩波。\n避世嫌身晚，思家乞梦多。\n暑衣经雪着，冻研向阳呵。\n岂能临岐路，还闻圣主过。",
        "dynasty": "宋",
        "collection_info": null
    },
    {
        "title": "句  其一",
        "author": "释尚颜",
        "content": "海岛和涛望。",
        "dynasty": "宋",
        "collection_info": null
    },
    {
        "title": "句  其二",
        "author": "释尚颜",
        "content": "一十二三年。",
        "dynasty": "宋",
        "collection_info": null
    },
    {
        "title": "句  其三",
        "author": "释尚颜",
        "content": "山僧带雪期。",
        "dynasty": "宋",
        "collection_info": null
    },
    {
        "title": "钓台",
        "author": "释北野",
        "content": "自过羊裘七里滩，寻思欲见故人难。\n殷勤借问溪边叟，近日谁来把钓竿。",
        "dynasty": "宋",
        "collection_info": null
    },
    {
        "title": "题钓台",
        "author": "潘中父",
        "content": "焚坑祸作逃园绮，明哲保身宁饿死。\n溺冠嫚駡又一春，织畚鼓刀恬不耻。\n子房託疾封留归，齐鲁大臣那可知。\n此意寥寥二百载，阿谀往往居帝师。\n中兴天幸有光武，下士谦恭冠千古。\n布衣本以道义交，不问故人登九五。\n朅来过我路几程，征衫犹作战血腥。\n睡余伸足稍加腹，安得细事关天星。\n归与宜审苞桑戒，勿念洁身增嘆慨。\n君持柔道理干坤，我把丝纶老湍濑。",
        "dynasty": "宋",
        "collection_info": null
    },
    {
        "title": "题钓台  其一",
        "author": "陈畴",
        "content": "绿竹丛边繫客船，钓台千古薄云天。\n区区寇邓功如许，何以高风独凛然。",
        "dynasty": "宋",
        "collection_info": null
    },
    {
        "title": "题钓台  其二",
        "author": "陈畴",
        "content": "故人已了中兴事，赢得溪头一钓竿。\n唤起先生同一笑，青山自在白云闲。",
        "dynasty": "宋",
        "collection_info": null
    },
    {
        "title": "石禅床",
        "author": "胡梅所",
        "content": "空山危石平如掌，云岭苔封自昔时。\n不识山僧曾坐处，几回弹舌雨龙归。",
        "dynasty": "宋",
        "collection_info": null
    },
    {
        "title": "桃园",
        "author": "胡梅所",
        "content": "洞门无锁白云深，同日闲表一问津。\n安待霄时𥜐桃者，相逢花下说前因。",
        "dynasty": "宋",
        "collection_info": null
    },
    {
        "title": "诵经石",
        "author": "胡梅所",
        "content": "昔人曾此月明中，扫石焚香礼碧空。\n千载台空人不见，野花啼鸟自春风。",
        "dynasty": "宋",
        "collection_info": null
    },
    {
        "title": "千人洞",
        "author": "胡梅所",
        "content": "天生岩穴受千人，隠隠峦深隔□尘。\n不识人间经几劫，洞门依旧锁闭云。",
        "dynasty": "宋",
        "collection_info": null
    },
    {
        "title": "仙亭岩",
        "author": "胡梅所",
        "content": "仙子高栖海上山，一尘不到石台间。\n鹤随仙客收棋去，龙伴山僧采药还。\n风送白云归洞口，钟随明月到人间。\n不须再问神仙事，花落花开暑又寒。",
        "dynasty": "宋",
        "collection_info": null
    },
    {
        "title": "南明山",
        "author": "石亨之",
        "content": "祇因寻胜到林泉，四抱回峰万景连。\n僧过不知山隠寺，客来方见洞开天。\n浮屠照水光相映，古木临崖影倒悬。\n风露了非人世界，恍疑身似洞中仙。",
        "dynasty": "宋",
        "collection_info": null
    },
    {
        "title": "自宽",
        "author": "邱一中",
        "content": "仙都有敕到林泉，谁信祠官无俸钱。\n陶醉犹能麾客去，颜饥何至乞人怜。\n鹿蕉已是今无梦，枸芑曾传昔有仙。\n饿死亦堪垂不朽，无缘个个珥貂蝉。",
        "dynasty": "宋",
        "collection_info": null
    },
    {
        "title": "浮槎山",
        "author": "释用孙",
        "content": "山为浮来海莫沈，萧梁曾此布黄金。\n梵僧亲指耆阇路，帝女归传达磨心。\n地控好峰排万仞，涧余流水落千寻。\n灵踪断处人何在，日夕云霞望转深。",
        "dynasty": "宋",
        "collection_info": null
    },
    {
        "title": "山居",
        "author": "释志芝",
        "content": "千峰顶上一间屋，老僧半间云半间。\n昨夜云随风雨去，回头方羡老僧闲。",
        "dynasty": "宋",
        "collection_info": null
    },
    {
        "title": "偈",
        "author": "释志芝",
        "content": "茶芽蔍䔩初离焙，笋角狼忙又吐泥。\n山舍一年春事办，得闲谁管板头低。",
        "dynasty": "宋",
        "collection_info": null
    },
    {
        "title": "咏鱼篮观音",
        "author": "释朋",
        "content": "徒整春风两鬓垂，子规啼徧落花枝。\n龙门上客家家是，锦鲤提来卖与谁。",
        "dynasty": "宋",
        "collection_info": null
    },
    {
        "title": "游台感兴古风",
        "author": "李师圣",
        "content": "梵书五顶清凉府，冬冰夏雪无炎暑。\n我来七月秋正寒，何况萧萧岩谷雨。\n偶尔云开煦气生，溶溶满目烟光聚。\n真容古基鹫峰寺，高山之麓雄今古。\n西方楼观缥缈间，粲然金碧莲华宇。\n悬崖峻岭架大木，神物所持凭险阻。\n金珰垂空殿檐响，森森铁凤相交舞。\n忆昔文殊出火宅，金刚宝窟通真土。\n牵牛老人饮玉泉，二子一犬随贫女。\n变化无方利有情，知是西天七佛祖。\n重闻清凉境界真，无穷陈迹书妙语。\n我有诚心颇出群，瑞应神奇目亲皋。\n须臾光相现咫尺，玉洞金灯明可数。\n松影摇空山谷中，夜寂太阴隠龙虎。\n丹楼碧阁香案前，敬畏生心谁敢侮。\n从来昏迷如梦迴，前三后三慎莫取。\n我今不作前后想，香烟稽首清凉主。",
        "dynasty": "宋",
        "collection_info": null
    },
    {
        "title": "题江湖伟观",
        "author": "赵元清",
        "content": "凤舞龙飞王气蟠，两都赋在一阑干。\n伍员不死江潮壮，西子如生越水寒。\n春日百花连上苑，秋风落叶满长安。\n钱塘尽占东南美，河洛何人着眼看。",
        "dynasty": "宋",
        "collection_info": null
    },
    {
        "title": "答清江钱大尹问閤皁山中景",
        "author": "陈孟阳",
        "content": "形如閤皁对清江，吴汉神仙古道场。\n玉像灵多民受赐，天书岁久墨犹香。\n绛霞密锁灵仙馆，碧雾轻笼正一堂。\n苍藓斓斑双鲤石，寒泉澄湛九龙塘。\n着衣台上三冬暖，鸣水亭前六月凉。\n捣药鸟声喧夜榻，昇天马迹印西冈。\n葛憩源深生异草，凌云峰峻染瑶光。\n丹井虽存人杳漠，松巢空见鹤飞翔。\n屏粧水墨夸陶弼，门断尘埃忆孟昌。\n风来松桧笙箫地，春入园林锦绣乡。\n箇中自少红尘到，闲裏惟知白昼长。\n景物敢吟成实录，愿凭贤宰一称扬。",
        "dynasty": "宋",
        "collection_info": null
    },
    {
        "title": "题马远四景图  其一",
        "author": "内院官",
        "content": "花前静榻閒眠处，竹下明窗独坐时。\n着甚语言名定泰，林间自有翠禽知。",
        "dynasty": "宋",
        "collection_info": null
    },
    {
        "title": "题马远四景图  其二",
        "author": "内院官",
        "content": "一霎催花细雨回，集芳堂下锦千堆。\n浪红狂紫浑争发，不待商量细细开。",
        "dynasty": "宋",
        "collection_info": null
    },
    {
        "title": "题马远四景图  其三",
        "author": "内院官",
        "content": "初晴月向松间出，盛暑风从水面来。\n已比他人多数倍，况能时復举尊罍。",
        "dynasty": "宋",
        "collection_info": null
    },
    {
        "title": "题马远四景图  其四",
        "author": "内院官",
        "content": "同云漠漠雪霏霏，安乐园中赏玩时。\n酒放半醺帘半捲，此情无使外人知。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释道英",
        "content": "南北东西住险巘，古岩寒桂冷依依。\n无人到我经行地，明月清风拟付谁。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释道英",
        "content": "每把葫芦椀放欹，从教天下浪猜疑。\n秋风摆落园林后，始信寒松格不卑。",
        "dynasty": "宋",
        "collection_info": null
    },
    {
        "title": "姑苏怀古",
        "author": "释义传",
        "content": "西南山水佳，清游何款款。\n白云无定踪，飞入长洲苑。\n空台谁与登，麋鹿去人远。\n啼月城头乌，风悲易凄断。\n烂开木芙蓉，寒塘弄清浅。\n凭虚一徘徊，西飞日何短。",
        "dynasty": "宋",
        "collection_info": null
    },
    {
        "title": "龙湫",
        "author": "郭君举",
        "content": "绝顶龙君宅，深疑与海连。\n飞来千丈瀑，下润几桑田。\n噀日虹霓壮，随风雪霰圆。\n高寒吟未稳，欲去復迴旋。",
        "dynasty": "宋",
        "collection_info": null
    },
    {
        "title": "观音岩",
        "author": "郭君举",
        "content": "上得马鞍岭，奇峰应接频。\n遥看孤绝处，分现普陀身。\n纳月瓶泉冷，娇春柳黛新。\n却疑吴道子，貌出此岩真。",
        "dynasty": "宋",
        "collection_info": null
    },
    {
        "title": "天聪洞",
        "author": "郭君举",
        "content": "混沌何年凿，天聪亦强名。\n我疑龙窟宅，人说鬼经营。\n梯向岩边接，云从洞裏生。\n此行顽健甚，脚力十分轻。",
        "dynasty": "宋",
        "collection_info": null
    },
    {
        "title": "维摩室",
        "author": "郭君举",
        "content": "来问维摩室，因参不二门。\n一龛间日月，方丈别干坤。\n风落岩花暖，雨晴山鸟喧。\n何当分半席，默坐听潺湲。",
        "dynasty": "宋",
        "collection_info": null
    },
    {
        "title": "题桃源  其一",
        "author": "无名氏",
        "content": "忽入桃源景可猜，莫非道士亦曾栽。\n舟行泝水沿溪进，花映清流夹岸开。\n石涧有岐封碧草，洞门无俗长苍苔。\n方知此景非人世，岩谷幽深少客来。",
        "dynasty": "宋",
        "collection_info": null
    },
    {
        "title": "题桃源  其二",
        "author": "无名氏",
        "content": "舍舟入洞夕阳斜，得见方村八九家。\n林锁山环藏屋宇，鸡鸣犬吠隠烟霞。\n宁知门有今朝客，可使灯开昨夜花。\n共喜相邀询动止，呼童汲水煮仙茶。",
        "dynasty": "宋",
        "collection_info": null
    },
    {
        "title": "题桃源  其三",
        "author": "无名氏",
        "content": "远近人家尽见招，小童环立总垂髫。\n玄冰满椀侵肌爽，绛雪堆盘入口消。\n山内不知今晋代，座中犹自问秦朝。\n夜深时向花前立，遥见双株合凤箫。",
        "dynasty": "宋",
        "collection_info": null
    },
    {
        "title": "题桃源  其四",
        "author": "无名氏",
        "content": "忆前復入武陵溪，野水微茫烟树迷。\n岩闭不闻仙犬吠，山深惟听鹧鸪啼。\n神仙悬隔今非昔，乌兔循环东復西。\n应向洞中存隠迹，芳名留与后人题。",
        "dynasty": "宋",
        "collection_info": null
    },
    {
        "title": "云岩次朱晦庵韵",
        "author": "罗禧",
        "content": "陟彼中和山，无人不感仰。\n庭中檀麝盈，洞裏珍珠满。\n两腋清风生，一腔春意爽。\n焚香祝圣回，袖带炉烟暖。",
        "dynasty": "宋",
        "collection_info": null
    },
    {
        "title": "咏雪岩",
        "author": "罗禧",
        "content": "山迴百折路难跻，远望楼台烟树迷。\n满地白云封洞口，一轮红日照天梯。\n龟蛇伏气时难老，鸾鹤归来夜倦飞。\n万壑千岩游不尽，且将词句壁头题。",
        "dynasty": "宋",
        "collection_info": null
    },
    {
        "title": "咏宗统",
        "author": "罗禧",
        "content": "豫章谱系派流长，积德贻谋百世昌。\n子孝臣忠昭史册，人文士义着名邦。\n根源有自支流盛，辞赋无穷翰墨香。\n一阅此书一兴嘆，令人千古仰余光。",
        "dynasty": "宋",
        "collection_info": null
    },
    {
        "title": "分水岭",
        "author": "李柘",
        "content": "东西水去吼雷霆，左右山排剑戟陈。\n天固无心开宇宙，地如有意限江闽。\n榆关北辨夷兼夏，剑阁西分蜀与秦。\n到底干坤同一视，舟车何处不通津。",
        "dynasty": "宋",
        "collection_info": null
    },
    {
        "title": "题敬荣堂",
        "author": "李柘",
        "content": "周君筑室东南隅，训友仲季勤诗书。\n求名于我我不语，为君邈取棠棣图。\n棠棣诗成喻恩义，郑氏笺诗寓深意。\n上华下萼两相扶，枝干光华能覆庇。\n兄弟本是同枝生，譬诸华萼齐敷荣。\n蔓草难图段不弟，尺布可缝嗟尔兄。\n君家昆仲俱秀敏，愿笃萱堂眉寿庆。\n勉旃覆弟有余荣，戒尔事兄须尽敬。\n数椽雅谈标新题，为君更作敬荣诗。\n敬荣之善不可独，余波亦诏吾痴儿。",
        "dynasty": "宋",
        "collection_info": null
    },
    {
        "title": "清湖",
        "author": "王庭",
        "content": "万顷灵湫带碧烟，源泉混混自山前。\n四时每涨空中雨，一片常涵镜裏天。\n星斗转时银汉近，芙蓉开处彩屏连。\n鱼龙久跃平深处，变化应知在异年。",
        "dynasty": "宋",
        "collection_info": null
    },
    {
        "title": "陆羽井",
        "author": "司马允中",
        "content": "百尺寒泉浸崖腹，藓蚀题名不堪读。\n只今此味属谁论，自把铜瓶汲新渌。",
        "dynasty": "宋",
        "collection_info": null
    },
    {
        "title": "陈公楼",
        "author": "司马允中",
        "content": "陈公汲深实奇计，转向人间作丰岁。\n辘轳声晓潜虬寒，玄猨啼在深深树。",
        "dynasty": "宋",
        "collection_info": null
    },
    {
        "title": "千顷云",
        "author": "司马允中",
        "content": "且与祖龙相颉颃，大施霖雨谩悠扬。\n归来好护安禅石，莫作巫山一梦长。",
        "dynasty": "宋",
        "collection_info": null
    },
    {
        "title": "武丘寺",
        "author": "释兴肇",
        "content": "高僧危阁侵云际，尽日披襟濯好风。\n极目长川人不见，万株烟树接遥空。",
        "dynasty": "宋",
        "collection_info": null
    },
    {
        "title": "游虎丘",
        "author": "释兴肇",
        "content": "沧海何年涌，秦传虎踞丘。\n池空剑光冷，坟缺鬼吟愁。\n石碍楼台仄，烟深草木稠。\n吴人贪胜概，春尽亦来游。",
        "dynasty": "宋",
        "collection_info": null
    },
    {
        "title": "游虎丘  其一",
        "author": "林拱中",
        "content": "白虎岩前秋已阑，黑云疏雨洗林峦。\n铁花烟落石泉冷，羽井苔深霜月寒。\n隠浦疾帆风去饱，疏寮森木晓催丹。\n清斋不许盘餐入，辜负湖山冷淡看。",
        "dynasty": "宋",
        "collection_info": null
    },
    {
        "title": "游虎丘  其二",
        "author": "林拱中",
        "content": "我来一榻羡危亭，倦步支颐竹杖轻。\n僧听钟声归寺急，鸦争林宿压枝鸣。\n禅机击拨如锋起，尘袂驱除似水清。\n风定夜虚声转寂，杯茶精舍一灯明。",
        "dynasty": "宋",
        "collection_info": null
    },
    {
        "title": "游虎丘",
        "author": "杨颐",
        "content": "尽日凭高步台阁，意气飘然摆羁缚。\n灵踪绝迹万千状，群玉排青插寥廓。\n点头巨石势欲动，突立试剑峭如削。\n剑池在岭不惮浚，造化神工巧镌凿。\n寒湫耿耿浸云根，大旱烧云源不涸。\n跳珠喷激莹无痕，百斛珠玑缀疏箔。\n丹青妙手画不到，一点尘埃无处着。\n僧居占尽佳山景，楼殿高低半丹雘。\n午斋寂寂山风幽，续断风摇四檐铎。\n始疑东海转鳌背，蓬莱弱流在西角。\n千岩万壑看不厌，自谓它山尽糟粕。\n我来因作神仙尉，得舍尘寰少盘礴。\n不因仙客为先容，争得看山这一脚。\n乃知世俗徒扰扰，不若甘心处恬薄。\n长啸拂衣归去来，旧山亦有云泉约。",
        "dynasty": "宋",
        "collection_info": null
    },
    {
        "title": "游虎丘",
        "author": "蔡令将",
        "content": "佳时结胜游，与子棹兰舟。\n路近云烟霁，岩深水木秋。\n临风伤远日，感慨发诗愁。\n乐事真难偶，年光若转头。",
        "dynasty": "宋",
        "collection_info": null
    },
    {
        "title": "黄山杂咏 桃花峰",
        "author": "邓宗度",
        "content": "刘阮辞世尘，桃花谁復主。\n无计殢春风，一夜零红雨。",
        "dynasty": "宋",
        "collection_info": null
    },
    {
        "title": "黄山杂咏 石床峰",
        "author": "邓宗度",
        "content": "原非人力建，造化琢磨成。\n一枕游仙梦，蟾波白昼生。",
        "dynasty": "宋",
        "collection_info": null
    },
    {
        "title": "黄山杂咏 祥符寺",
        "author": "邓宗度",
        "content": "云水最饶处，轮蹄无到时。\n夜蟾生佛面，春雪印僧眉。",
        "dynasty": "宋",
        "collection_info": null
    },
    {
        "title": "黄山杂咏 石门峰",
        "author": "邓宗度",
        "content": "暮云无意锁，春草岂能关。\n何事栖霞客，从兹去不还。",
        "dynasty": "宋",
        "collection_info": null
    },
    {
        "title": "黄山杂咏 丹霞峰",
        "author": "邓宗度",
        "content": "绮段堆青壁，点缀秋颜色。\n几使晓来风，纵横裁不得。",
        "dynasty": "宋",
        "collection_info": null
    },
    {
        "title": "黄山杂咏 滴水岩",
        "author": "邓宗度",
        "content": "石壁碎寒流，行人暮已愁。\n更倾风月耳，无水不生秋。",
        "dynasty": "宋",
        "collection_info": null
    },
    {
        "title": "黄山杂咏 苍豹",
        "author": "邓宗度",
        "content": "却隠他山雾，来眠此洞云。\n区区麛鹿辈，战栗敢子群。",
        "dynasty": "宋",
        "collection_info": null
    },
    {
        "title": "游黄山留题",
        "author": "赵日岩",
        "content": "半空岚翠滴楼台，物象冥搜入翦裁。\n云散峭峰殊华岳，仙留灵迹胜天台。\n丹砂水暖岩前涌，紫朮花香洞口开。\n为问神仙住何处，寄诗还许到蓬莱。",
        "dynasty": "宋",
        "collection_info": null
    },
    {
        "title": "登楼望黄山",
        "author": "徐师",
        "content": "黄山楼上望黄山，水石云霞未得攀。\n三十六峰应笑我，纷纷尘事几时閒。",
        "dynasty": "宋",
        "collection_info": null
    },
    {
        "title": "浮丘庙",
        "author": "陈巨川",
        "content": "浮丘羽化几经年，千仞青溪有洞天。\n丹竈石床依旧在，云深何处问神仙。",
        "dynasty": "宋",
        "collection_info": null
    },
    {
        "title": "谒麻衣祠",
        "author": "陈山泉",
        "content": "雨晴泥路滑，杖履岂徒劳。\n双桧塔前老，一峰天外高。\n锡泉通殿砌，岩瀑起波涛。\n欲问麻衣意，风林作怒号。",
        "dynasty": "宋",
        "collection_info": null
    },
    {
        "title": "游黄山留题",
        "author": "张冠卿",
        "content": "路尽清溪逼画图，乱云深处插天都。\n雾开虎豹文姿出，松隠龙蛇怪状孤。\n吐焰香砂收火齐，凌虚精舍碍灵乌。\n我来为访容成侣，试问丹丘果有无。",
        "dynasty": "宋",
        "collection_info": null
    },
    {
        "title": "汤泉",
        "author": "焦静山",
        "content": "渟渟灵水养灵珠，籁定波生注玉壶。\n洗尽尘劳多少客，不知还解洗心无。",
        "dynasty": "宋",
        "collection_info": null
    },
    {
        "title": "游黄山留题",
        "author": "焦本心",
        "content": "自有干坤不记年，山中紫翠尚依然。\n百千万世留今日，三十六峰横暮烟。\n怪石矬松名岳上，神仙天子一人传。\n桃花流水丹垆畔，欲往从游洗俗缘。",
        "dynasty": "宋",
        "collection_info": null
    },
    {
        "title": "石人峰",
        "author": "焦翠峰",
        "content": "石为肌骨应成假，铁作肝肠未必真。\n当日容成丹就处，何当点化作仙人。",
        "dynasty": "宋",
        "collection_info": null
    },
    {
        "title": "花山寺",
        "author": "程楠",
        "content": "雨过群峰翠欲飞，白云松径鸟声微。\n山僧閒卧鸣钟起，共话无生醉月归。",
        "dynasty": "宋",
        "collection_info": null
    },
    {
        "title": "黄山遇雨  其一",
        "author": "汪兼山",
        "content": "谁能炼得娲皇石，我亦叫开阊阖门。\n早起蒙天微一笑，依然云气薄昆崙。",
        "dynasty": "宋",
        "collection_info": null
    },
    {
        "title": "黄山遇雨  其二",
        "author": "汪兼山",
        "content": "碑翻荐福雷轰碎，舟近蓬莱风勒回。\n山意有余还不尽，青鞋留待后游来。",
        "dynasty": "宋",
        "collection_info": null
    },
    {
        "title": "黄山遇雨  其三",
        "author": "汪兼山",
        "content": "干坤老我头先白，山水无情眼自青。\n三十六峰藏不得，小窗趺坐看图经。",
        "dynasty": "宋",
        "collection_info": null
    },
    {
        "title": "游黄山",
        "author": "释岩隠",
        "content": "芒鞋踏遍翠微中，拭目群峰势插空。\n石罅迸泉珠跳白，山花落涧锦浮红。\n一天星澹猿啼晓，万壑云生虎啸风。\n药臼丹垆经世远，轩皇曾此驾飞虹。",
        "dynasty": "宋",
        "collection_info": null
    },
    {
        "title": "游黄山留题  其一",
        "author": "方月涧",
        "content": "笑拟愚公恨力绵，无穷眼力到危巅。\n天黏青嶂蒸岚雾，池涌丹砂费酒泉。\n高下瀑声多是雨，去来云气半非烟。\n仙家日月长閒在，纔得心閒也是仙。",
        "dynasty": "宋",
        "collection_info": null
    },
    {
        "title": "游黄山留题  其二",
        "author": "方月涧",
        "content": "金蓉绿水插层层，岚气浮浮直上蒸。\n丹竈几千年尚火，泉崖五六月犹冰。\n鹿衔烟草陪仙友，鹤睡云松伴定僧。\n失笑红尘奔走者，见山佳处几人曾。",
        "dynasty": "宋",
        "collection_info": null
    },
    {
        "title": "题荆浩画青山白云卷",
        "author": "薛琦",
        "content": "渺渺山上山，隠隠树边树。\n鷄犬不闻声，居人在何处。\n扁舟载酒来相寻，古木苍苔一径深。\n白云不飞青山舞，谁悟荆生点笔心。",
        "dynasty": "宋",
        "collection_info": null
    },
    {
        "title": "舟泊五圣祠前",
        "author": "薛琦",
        "content": "叶落古祠前，村安许宿船。\n人声齐到客，月色独归禅。\n野火明秋渚，山钟出寺烟。\n推蓬不成寐，霜气览江天。",
        "dynasty": "宋",
        "collection_info": null
    },
    {
        "title": "赠樊川长老",
        "author": "释清尚",
        "content": "瘦颜诸骨现，满面雪毫垂。\n坐石鸟疑死，出门人谓痴。\n照身潭入楚，浸影桧生隋。\n太白曾经夏，清风凉四肢。",
        "dynasty": "宋",
        "collection_info": null
    },
    {
        "title": "题采莲美人图",
        "author": "孟淑卿",
        "content": "绿槐蝉静日偏长，懒爇金炉百和香。\n莫摘池中莲子看，箇中多半是空房。",
        "dynasty": "宋",
        "collection_info": null
    },
    {
        "title": "春归",
        "author": "孟淑卿",
        "content": "落尽棠梨水拍堤，凄凄芳草望中迷。\n无情最是枝头鸟，不管人愁只顾啼。",
        "dynasty": "宋",
        "collection_info": null
    },
    {
        "title": "赋情",
        "author": "慧姞",
        "content": "自怜新髻好，对镜久夷犹。\n回首瞥见郎，含羞整搔头。\n花间并郎行，低说夜来话。\n蝴蝶学娇痴，飞来傍裙带。\n羡杀叶底花，色娇香不漏。\n安得郎如叶，长将玉肌覆。",
        "dynasty": "宋",
        "collection_info": null
    },
    {
        "title": "题赵子固水仙图",
        "author": "翠屏道人",
        "content": "翠带悬珰重，凌波步步轻。\n春深不成怨，锦瑟夜无声。",
        "dynasty": "宋",
        "collection_info": null
    },
    {
        "title": "题韩干马",
        "author": "龚復",
        "content": "奚官小臣职奚为，马饥则秣渴饮之。\n龙媒八尺千里姿，雪花被身云陆离。\n洼之异种来天池，乘舆重惜閒驱驰。\n河清海晏无盘嬉，壮士老死不得骑。\n御柳春深白日迟，寒甃净汲冰花漪。\n目光注电吻沫脂，振迅欲掣青络丝。\n奚官小臣谨厥司，犹恐若后呵谴施。\n不必前身作马通马语，人心物性在善推。\n呜呼奚官小臣身贱卑，马不如人愚亦知。\n奈何为人牧，重爵厚禄不恤民渴饥。\n{夋刂}刮膏血剔肉肌，坐令沟壑转老羸。\n今之龚黄卓鲁谁，云林藂社时所师，为出马图陈诗为。",
        "dynasty": "宋",
        "collection_info": null
    },
    {
        "title": "题韩干马",
        "author": "吕量",
        "content": "何年供奉仙，写此真乘黄。\n矫矫天骨起，烂烂隅目光。\n岂无万里姿，御者非王良。\n青衫老奚官，肉眼空伥伥。\n饮秣不以时，羁馽无繇骧。\n昂首思渥洼，浩荡充虚肠。\n何来斗斛水，似是出尚方。\n虽霑金井恩，未效和鸾锵。\n蹭蹬十二闲，何异古道傍。\n迴首万驽骀，饱食驰康庄。\n朝饮华清流，暮垂紫游缰。\n此马独弃捐，物理良可伤。\n君王倘惠养，请试苜蓿长。",
        "dynasty": "宋",
        "collection_info": null
    },
    {
        "title": "题韩干马",
        "author": "岑津",
        "content": "左辅周垣隠白沙，龙媒绝种进天家。\n骄嘶玉勒怜丰草，渴饮冰泉带落花。\n西狩还经千里栈，东巡会驾五云车。\n权奇灭没犹惊电，漫许拳毛世特夸。",
        "dynasty": "宋",
        "collection_info": null
    },
    {
        "title": "题韩干马",
        "author": "谢采",
        "content": "圉人唐衣冠，天闲畜神骏。\n虽非金日磾，不忝张景顺。\n饱食无嫌身贱卑，时其渴燥张饮之。\n长年牧养瘠者肥，龙鬐凤臆夸权奇。\n韩干仙翁挥翰手，毫端幻出渴乌首。\n气不凋丧骨肉匀，艺精端继王裴后。\n遥想腾骧析木津，衔勒难拘自在身。\n斗水底用求他人，渌波沄沄易水春。",
        "dynasty": "宋",
        "collection_info": null
    },
    {
        "title": "题范宽临流独坐图",
        "author": "何权",
        "content": "茅堂结构背江干，日日爱看江上山。\n箕踞盘陀吟未稳，不知身在画图间。",
        "dynasty": "宋",
        "collection_info": null
    },
    {
        "title": "嘉鱼池",
        "author": "宁某",
        "content": "四百峰峦隠画屏，翠光楼阁起山溟。\n高侔太岳千山小，势镇干坤万古青。\n石洞猿啼烟月落，嘉池龙起水云腥。\n临流矶上谁遗迹，隠约仙人窦子明。",
        "dynasty": "宋",
        "collection_info": null
    },
    {
        "title": "地藏塔",
        "author": "罗少微",
        "content": "还岭峰头霁色清，知微曾此学无生。\n鸟从青壁屏边过，人在白云天际行。\n一片晴霞迎晓日，万年松桧起秋声。\n箇中仙景真奇绝，宝塔玲珑最得名。",
        "dynasty": "宋",
        "collection_info": null
    },
    {
        "title": "李白书堂",
        "author": "柯敬之",
        "content": "久欲华山访谪仙，谪仙书舍尚依然。\n青松翠柏疑无路，流水高山别有天。\n千片浮云飞碧汉，一声啼鸟破苍烟。\n扶筇直上中峰顶，一看千山在眼前。",
        "dynasty": "宋",
        "collection_info": null
    },
    {
        "title": "龙池",
        "author": "高子洪",
        "content": "九朵芙蓉天琢开，烟霞静处翠成堆。\n鹿衔花向林边过，龙带云从树杪来。\n最爱山中閒日月，何须海上访蓬莱。\n翛然自觉清风爽，直欲临风翘上台。",
        "dynasty": "宋",
        "collection_info": null
    },
    {
        "title": "冲虚观",
        "author": "单县君",
        "content": "雄峰峻峙焕朱明，元圣清虚此耀真。\n地静无心閒日月，山高举首近星辰。\n金坛露冷青鸾舞，丹竈风清白鹤驯。\n时有仙人绿云上，九霄飘忽响韶钧。",
        "dynasty": "宋",
        "collection_info": null
    },
    {
        "title": "题明福法堂壁",
        "author": "云章真人",
        "content": "一望罗浮耸万山，画图曾进悦天颜。\n金炉飞篆乘鸾去，玉笈翻经引鹤还。\n棋洞落花春寂寂，药槽流水夜潺潺。\n人来共道修仙易，谁肯安心学坐圜。",
        "dynasty": "宋",
        "collection_info": null
    },
    {
        "title": "游罗浮",
        "author": "莫洞观",
        "content": "嵯峨千仞控炎陬，铁作桥梁石作楼。\n五岭众山皆拱附，三神一岛自漂流。\n气凌沧海遥相视，看入青云势未休。\n借问穉川今在否，待飞双燕结真游。",
        "dynasty": "宋",
        "collection_info": null
    },
    {
        "title": "石淙",
        "author": "张仲武",
        "content": "二室盘游日，三阳宴喜心。\n分流来万壑，巨石拟千岑。\n玉殿烟芜在，金碑雨藓侵。\n翠华何处问，山水自清音。",
        "dynasty": "宋",
        "collection_info": null
    },
    {
        "title": "石淙",
        "author": "王赞",
        "content": "磴道山岩下，茅楹竹树中。\n深潭鱼可见，攒石路纔通。\n坐听潺湲碧，县思烂熳红。\n平生丘壑志，览此兴何穷。",
        "dynasty": "宋",
        "collection_info": null
    },
    {
        "title": "逍遥楼",
        "author": "建都思",
        "content": "逍遥留古迹，胜景浩无穷。\n雾锁山城市，烟藏水府宫。\n峰峦霄汉外，栋宇画图中。\n百草丛深绿，群花绽浅红。",
        "dynasty": "宋",
        "collection_info": null
    },
    {
        "title": "潭畔芙蓉",
        "author": "浣花女",
        "content": "芙蓉花发满江红，尽道芙蓉胜妾容。\n昨日妾从堤上过，如何人不看芙蓉。",
        "dynasty": "宋",
        "collection_info": null
    },
    {
        "title": "泾州怀古",
        "author": "郭瑄",
        "content": "危坡下尽见残墉，势扼长川万古雄。\n泾水无泥分畎浍，回山有脉自崆峒。\n唐文曾祀龙君庙，汉武犹存阿母宫。\n更喜笔峰青翠处，雨余疑是画图中。",
        "dynasty": "宋",
        "collection_info": null
    },
    {
        "title": "宝林寺",
        "author": "王润之",
        "content": "支公曾驻锡，规矩旧丛林。\n飞鼠殿堂古，灵鳗井穴深。\n磬声来竹外，塔影卧池阴。\n幸有相知客，时时过我吟。",
        "dynasty": "宋",
        "collection_info": null
    },
    {
        "title": "宿濠州高唐馆",
        "author": "阎钦爱",
        "content": "借问襄王安在哉，山川此地胜阳台。\n今朝寓宿高唐馆，神女何曾入梦来。",
        "dynasty": "宋",
        "collection_info": null
    },
    {
        "title": "句",
        "author": "杨符",
        "content": "吏道官官恶，田家事事贤。",
        "dynasty": "宋",
        "collection_info": null
    },
    {
        "title": "题云安下岩",
        "author": "令狐庆誉",
        "content": "地远尘寰绝点埃，悬崖屈曲寄层台。\n山头玉溜随檐滴，岩下金容就石开。\n寺影不妨流水过，松香长逐好风来。\n徧游未尽无穷景，为报舟人且莫催。",
        "dynasty": "宋",
        "collection_info": null
    },
    {
        "title": "雨中自万寿宫归",
        "author": "张琼",
        "content": "草草登临未拟回，烟昏雨湿赋归哉。\n山寒未放迁鶑出，地胜先闻驾鹤来。\n老去春光都是梦，懒边心事总如灰。\n归寻药裹扶筋力，准拟东风得屡陪。",
        "dynasty": "宋",
        "collection_info": null
    },
    {
        "title": "游金精山",
        "author": "黎宙",
        "content": "不到金精久，山空花自香。\n殿梁唐岁月，石鼓汉文章。\n洞杳多云气，崖高易夕阳。\n酌泉消世虑，吾亦正徜徉。",
        "dynasty": "宋",
        "collection_info": null
    },
    {
        "title": "曹娥江",
        "author": "邵梅溪",
        "content": "客舟舣尽江头月，忍听寒潮声哽噎。\n那知江上无情波，总是曹娥眼中血。",
        "dynasty": "宋",
        "collection_info": null
    },
    {
        "title": "题梅坛",
        "author": "甘邦俊",
        "content": "火德中微否未倾，朝阳一疏凤先鸣。\n如公忠论能旋听，彼莽姦谋未易成。\n万古仙名香宇宙，几人遗臭腐公卿。\n至今风吼松声怒，似为先生诉不平。",
        "dynasty": "宋",
        "collection_info": null
    },
    {
        "title": "句  其一",
        "author": "贾仲颖",
        "content": "灯花寒影裏，诗句雨声中。",
        "dynasty": "宋",
        "collection_info": null
    },
    {
        "title": "句  其二",
        "author": "贾仲颖",
        "content": "尽开窗户容秋月，遍倚阑干看晚山。",
        "dynasty": "宋",
        "collection_info": null
    },
    {
        "title": "吴民女",
        "author": "陈润道",
        "content": "吴民嗜钱如嗜饴，天属之爱亦可移。\n养女日夜望成长，长成未必为民妻。\n百金求师教歌舞，便望将身赡门户。\n一家饱暖不自怜，傍人视之方垂涎。\n朱门列屋争妍丽，百计逢迎主人意。\n常时疏弃自悲啼，一旦承恩多妒忌。\n古人怕为荡子妇，夜夜孤眠泪如雨。\n今人甘为贵人妾，得意失意花上月。\n荡子不归宁空房，主人喜怒多不常。",
        "dynasty": "宋",
        "collection_info": null
    },
    {
        "title": "游金精山陈千峰索和",
        "author": "彭昌诗",
        "content": "仙去时移境尚同，岩花开落为谁容。\n歌沈石鼓泉空响，局冷纹枰雾半封。\n山上丹桃无核种，甑头青䭀自机舂。\n翠眉不是人间俪，笑杀王孙不再逢。",
        "dynasty": "宋",
        "collection_info": null
    },
    {
        "title": "游金精山",
        "author": "胡平仲",
        "content": "人去坛空几历年，尘埃难没汉山川。\n窦门深入壶中地，环壁遥开瓮外天。\n致雨土龙如解化，随时木鹤亦能仙。\n要知万劫长生处，古篆惟存石鼓篇。",
        "dynasty": "宋",
        "collection_info": null
    },
    {
        "title": "学古体",
        "author": "侯丹",
        "content": "桐风吹月乌啼井，碧波湿露沈云影。\n素丝牵玉转泉华，美人睡觉燕支冷。\n银钩挂帘北窗晓，翠鬟临镜双鸾小。\n黄衫少年望不来，寂寂庭阶满春草。",
        "dynasty": "宋",
        "collection_info": null
    },
    {
        "title": "题广州光孝寺",
        "author": "林衢",
        "content": "开池曾记虞翻苑，列树今存建德门。\n无客不观丞相砚，有人曾悟祖师幡。\n旧煎诃子泉犹冽，新种菩提叶又繁。\n无奈益州经卷好，千丝丝缕未消痕。",
        "dynasty": "宋",
        "collection_info": null
    },
    {
        "title": "游齐山寺",
        "author": "苏元鼎",
        "content": "秋浦齐山寺，峰峦楚楚长。\n岩根堆雁塔，溪角架虹梁。\n雨过闻幽磬，云开见上方。\n苔侵石磴滑，花拥洞门香。\n禅客探玄切，骚人觅句忙。\n汲泉寒井废，观郡古楼荒。\n白鸟巢危树，孤猿叫断冈。\n碑珉黄阁相，诗板紫薇郎。\n踪迹依稀在，文章大半亡。\n登临正吟赏，惆怅见斜阳。",
        "dynasty": "宋",
        "collection_info": null
    },
    {
        "title": "闲居",
        "author": "甄圭",
        "content": "深坞人稀到，重门昼亦关。\n白云秋舍静，明月夜窗闲。\n径掩花开落，帘通燕往还。\n穷居聊自适，却忆谢东山。",
        "dynasty": "宋",
        "collection_info": null
    },
    {
        "title": "题西岩院",
        "author": "吴宣德",
        "content": "幽村分野径，胜地绝浮埃。\n殿闭烟霞静，门临水石开。\n日斜山影背，泉落雨声来。\n故里经年别，祇园首重回。",
        "dynasty": "宋",
        "collection_info": null
    },
    {
        "title": "答外",
        "author": "王琼奴",
        "content": "茜色霞笺照面赪，玉郎何事太多情。\n风流不是无佳句，两字相思写不成。",
        "dynasty": "宋",
        "collection_info": null
    },
    {
        "title": "永安驿题柱",
        "author": "无名女子",
        "content": "无人解妾心，日夜长如醉。\n妾不是琼奴，意与琼奴会。",
        "dynasty": "宋",
        "collection_info": null
    },
    {
        "title": "歌",
        "author": "裴道人",
        "content": "好酒吃三盏，好花插一枝。\n思量今古事，安乐是便宜。",
        "dynasty": "宋",
        "collection_info": null
    },
    {
        "title": "绝句",
        "author": "洛浦道士",
        "content": "一水穿崖走碧沙，崖前樛木偃龙蛇。\n分明便是桃源洞，不见溪中流落花。",
        "dynasty": "宋",
        "collection_info": null
    },
    {
        "title": "句",
        "author": "惠津",
        "content": "饥残夷叔丰姿瘦，泣尽娥英粉泪干。",
        "dynasty": "宋",
        "collection_info": null
    },
    {
        "title": "谒曹娥庙",
        "author": "释及甫",
        "content": "辍棹江头谒孝娥，断碑枯柏尚嵯峨。\n生为女子既如此，身是男儿又若何。\n千古美名昭日月，一躯灵骨葬藤萝。\n沈魂欲酹不知处，无限西风起碧波。",
        "dynasty": "宋",
        "collection_info": null
    },
    {
        "title": "曹娥江",
        "author": "石林",
        "content": "一点冥通未兆前，干坤虚鑑已昭然。\n烂银宫裏擎尸出，万古传声浪拍天。",
        "dynasty": "宋",
        "collection_info": null
    },
    {
        "title": "送夫从军",
        "author": "杨氏妇",
        "content": "海坛门外浪滔天，妾上城楼君上船。\n回首西风深巷底，梅花霜月夜如年。",
        "dynasty": "宋",
        "collection_info": null
    },
    {
        "title": "天衣故寺",
        "author": "宗莹",
        "content": "园庙深关春寂寂，雨杉风桧翠萧萧。\n山中旧事无人说，碎迭唐碑补石桥。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "余知阁",
        "content": "几年魂绕浙城西，十里荷花漾锦陂。\n踏遍两峰三竺路，又随青嶂入云栖。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "余知阁",
        "content": "洛邑名园歌舞沈，乱鸦啼破几深林。\n何人学得香山老，千载精庐有梵音。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "余知阁",
        "content": "千里旌旗拥六飞，投簪欲上钓鱼矶。\n无端忽被闲云引，迴耀峰前掩竹扉。",
        "dynasty": "宋",
        "collection_info": null
    },
    {
        "title": "书园契上赵尚书",
        "author": "常省元",
        "content": "干坤到处是吾亭，机械从来未必真。\n覆雨翻云成底事，清风明月冷看人。\n兰亭禊事今非晋，桃洞神仙也笑秦。\n园是主人身是客，问君还有几年身。",
        "dynasty": "宋",
        "collection_info": null
    },
    {
        "title": "石刻诗",
        "author": "无名氏",
        "content": "雨滴空阶晓，无心换心香。\n井桐花落尽，一半在银床。",
        "dynasty": "宋",
        "collection_info": null
    },
    {
        "title": "宫词二首  其一",
        "author": "无名氏",
        "content": "迎春燕子尾纤纤，拂柳穿花掠翠檐。\n闻道蘂宫三十六，美人争为捲珠帘。",
        "dynasty": "宋",
        "collection_info": null
    },
    {
        "title": "宫词二首  其二",
        "author": "无名氏",
        "content": "蓬莱风促水纹斑，月甃风廊数百间。\n云外跸声穿岭去，行宫簇马望骊山。",
        "dynasty": "宋",
        "collection_info": null
    },
    {
        "title": "题太和楼壁",
        "author": "无名氏",
        "content": "太和酒楼三百间，大槽昼夜声潺潺。\n千夫承糟万夫瓮，有酒如海糟如山。\n铜锅镕尽龙山雪，金波涌出西湖月。\n星宫琼浆天下无，九醖仙方谁漏泄。\n皇都春色满钱塘，苏小当垆酒倍香。\n席分珠履三千客，后列金钗十二行。\n一座行觞歌一曲，楼东声断楼西续。\n就中茜袖拥红牙，春葱不露人如玉。\n今年和气光华夷，游人不醉终不归。\n金貂玉尘宁论价，对月逢花能几时。\n有箇酒仙人不识，幅巾大袖豪无敌。\n醉后题诗自不知，但见龙蛇满东壁。",
        "dynasty": "宋",
        "collection_info": null
    },
    {
        "title": "代意",
        "author": "无名氏",
        "content": "懊恼鸳鸯未白头，却寻遗翠失芳洲。\n离魂暗逐明珠佩，远目偏伤紫桂楼。\n湘水渺瀰归别渚，陇云容与澹新秋。\n菖花若有重开日，得见菖花亦自羞。",
        "dynasty": "宋",
        "collection_info": null
    },
    {
        "title": "书西湖雷峰云讲主草书",
        "author": "无名氏",
        "content": "云师一生耽作草，银铁蟠空觑天巧。\n老来逸气未全平，笔底锋铓犹独扫。\n开关勇士争赴敌，剑戟弓戈奋相缭。\n睡龙没起求颔珠，划木抓岩纷怒爪。\n风雷喧豗撼坤轴，飞电交横印清沼。\n忽然天宇变空澄，千丈孤峰立寒峭。\n张颠惊号智永泣，剥筋椎骨为君饱。\n恨予不习草书诀，九转枯肠祇自搅。\n云师云师汝诚能，春蚓秋蛇几时了。\n何如认取主人翁，破衲蒙头纸窗晓。",
        "dynasty": "宋",
        "collection_info": null
    },
    {
        "title": "白鹤观题壁",
        "author": "无名氏",
        "content": "仙人未必皆仙去，还在人间人不知。\n手把白髦从两鹿，相逢聊问姓名谁。",
        "dynasty": "宋",
        "collection_info": null
    },
    {
        "title": "裴公亭",
        "author": "无名氏",
        "content": "裴相亭成未退身，空烦舞袖与歌尘。\n至今亭上萧萧竹，似对西风怨主人。",
        "dynasty": "宋",
        "collection_info": null
    },
    {
        "title": "句",
        "author": "胡文媛",
        "content": "却有一端宜恨处，开花相背有何功。",
        "dynasty": "宋",
        "collection_info": null
    },
    {
        "title": "桂花",
        "author": "楚娘",
        "content": "丹桂迎风蓓蕾开，摘来斜插竟相偎。\n清香不与群芳并，仙种原从月裏来。",
        "dynasty": "宋",
        "collection_info": null
    },
    {
        "title": "答赵生红梨花诗",
        "author": "谢金莲",
        "content": "本分天然白雪香，谁知今日却浓妆。\n秋千院落溶溶月，羞皋红脂睡海棠。",
        "dynasty": "宋",
        "collection_info": null
    },
    {
        "title": "绝句",
        "author": "谢慧卿",
        "content": "寻得桃源可学仙，丹书唯恐凤飞传。\n雨收峰顶云归洞，风到池塘月满天。",
        "dynasty": "宋",
        "collection_info": null
    },
    {
        "title": "泛太湖",
        "author": "罗处纯",
        "content": "三万六千顷，湖侵海内田。\n逢山方得地，见月始知天。\n南国吞将尽，东溟势欲连。\n何当洒为雨，无处不丰年。",
        "dynasty": "宋",
        "collection_info": null
    },
    {
        "title": "偃松",
        "author": "释道章",
        "content": "得地久蟠踞，参天多晦冥。\n月通深夜白，雪压岁寒青。\n独拥虬腰大，疑闻雨甲腥。\n深根动坤轴，萧瑟挂疏星。",
        "dynasty": "宋",
        "collection_info": null
    },
    {
        "title": "登黄花亭遗址",
        "author": "钱元鼎",
        "content": "隔城舒晚啸，信步得高台。\n亭去名犹在，霜迟菊未开。\n浮云西日下，明月大江来。\n逸思飞难禁，昏钟何处催。",
        "dynasty": "宋",
        "collection_info": null
    },
    {
        "title": "小孤山",
        "author": "傅文翁",
        "content": "滟滪拓瞿塘，二孤障澜蠡。\n大哉神禹功，天地相终始。",
        "dynasty": "宋",
        "collection_info": null
    },
    {
        "title": "绿波亭",
        "author": "衡泌",
        "content": "清泪斑斑洒绿波，年来转觉别离多。\n扁舟南浦分携处，水远山长愁奈何。",
        "dynasty": "宋",
        "collection_info": null
    },
    {
        "title": "甘陂寺",
        "author": "董昙",
        "content": "晓发山间寺，篮舆冒朔风。\n雪融溪涨碧，云漏日穿红。\n岁月尘埃裏，江山醉梦中。\n人生要家处，浪出笑庞公。",
        "dynasty": "宋",
        "collection_info": null
    },
    {
        "title": "龙岩寺",
        "author": "俞鼒",
        "content": "虬鬚公子真奇物，曾把英灵寄此山。\n鼓鬣掀髯天上去，空留遗迹在人间。",
        "dynasty": "宋",
        "collection_info": null
    },
    {
        "title": "过至孝墓",
        "author": "吴城",
        "content": "过为世希氏，史牒鲜着名。\n孰谓吾之邦，有以至孝称。\n想其事双亲，诚恪通神明。\n身后一抔土，世犹不敢轻。\n乐公诚乐善，记名誓遗氓。\n偶读灵禽碑，得之嘉不胜。\n吾邦有盛德，岂宜久沉冥。\n恨不访遗冢，下拜涕泣零。\n又恨失名字，无以附汗青。\n自伤无赢赀，傍建旌孝亭。\n当使孝者见，事亲坚其诚。\n且令顽悖儿，内愧面颊頳。\n因兹或改行，为国省繁刑。\n徒将拙言句，颂咏播芳馨。\n蒿茨莫浪剪，牛羊勿妄登。\n过者宜下马，呵护烦山灵。",
        "dynasty": "宋",
        "collection_info": null
    },
    {
        "title": "石䂬",
        "author": "熊邦彦",
        "content": "万壑云霾凝不消，横空突起老龙腰。\n虚皇未放拏云去，留与金仙作石桥。",
        "dynasty": "宋",
        "collection_info": null
    },
    {
        "title": "笔架山",
        "author": "辛好礼",
        "content": "清秋山水无不宜，笔架之峰天下奇。\n高蟠斗极鸟先却，幽测珠光龙未知。\n天清钟磬度霄转，月黑星河当户垂。\n却念浮丘应识我，满空风雨遴新诗。",
        "dynasty": "宋",
        "collection_info": null
    },
    {
        "title": "明水寺",
        "author": "章藻之",
        "content": "环山清浅一溪水，夹径高低十里松。\n烟锁石门疑路断，斜阳影裏忽闻钟。",
        "dynasty": "宋",
        "collection_info": null
    },
    {
        "title": "曹山寺",
        "author": "黄漳",
        "content": "晚宿曹山寺，僧房半劫灰。\n参差惟古柏，潦倒有寒梅。\n行役经年迈，劳形觉鬓颓。\n閒情原不减，空忆菊花杯。",
        "dynasty": "宋",
        "collection_info": null
    },
    {
        "title": "卓望山",
        "author": "黄漳",
        "content": "簿领纷迷日不閒，偶因佳节一登山。\n风飘木叶雁初到，霜度岩篱菊渐班。\n与客不妨长送酒，对时聊尔暂开颜。\n凭栏万顷黄云熟，犹恐民生尚苦艰。",
        "dynasty": "宋",
        "collection_info": null
    },
    {
        "title": "凤山",
        "author": "黄漳",
        "content": "凤山之岭高岧峣，上有仙人吹洞箫。\n俯瞰众流浩无际，纵观万壑亦来朝。\n衣冠幸际承明日，壶矢况逢拔俗标。\n长啸一声海天阔，凌风毛髪故萧萧。",
        "dynasty": "宋",
        "collection_info": null
    },
    {
        "title": "曹山",
        "author": "邹毅",
        "content": "白云深处到林丘，曹洞根深地更幽。\n圣隠岩前山杳杳，迴龙亭下水悠悠。\n凉侵客枕秋风活，光抱禅关桂影秋。\n尘足未堪康乐屐，得閒聊伴省郎游。",
        "dynasty": "宋",
        "collection_info": null
    },
    {
        "title": "玉山观",
        "author": "李北之",
        "content": "峦冈经亘翠环中，中有山形如覆镛。\n晋仙王郭曾登眺，名形婺女金华同。\n悬崖积铁数百尺，轮囷老木参天碧。\n时有金鸡击膊鸣，铿鍧响通石屋石。\n石屋去山三里余，潭潭若有神龙居。\n渔人爬{瓜少}入深处，闻得山椒奏步虚。\n山趾有观名玉山，黄冠分得葛仙班。\n家无担石四壁立，披风切月陪往还。\n我师率庵庞眉老，故园跨鹤迷仙岛。\n道号艮斋曾品题，椽笔特书为摛藻。\n千载一遇邑大夫，来问胜境形何模。\n片言拟作诗中句，羞献人家水墨图。\n倚风太息来何暮，入境发挥方得路。\n愿言葺理芰荷衣，青天白日披云雾。",
        "dynasty": "宋",
        "collection_info": null
    },
    {
        "title": "曹山寺",
        "author": "释晦山",
        "content": "千年荷玉紫云蟠，偶翳浮尘影欲寒。\n不是老人重着力，雨花洞口棘漫漫。",
        "dynasty": "宋",
        "collection_info": null
    },
    {
        "title": "禅峰寺",
        "author": "饶南强",
        "content": "禅山乔木饱苍烟，柿叶能来老郑虔。\n楼阁暮寒风铁定，与僧分展对床眠。",
        "dynasty": "宋",
        "collection_info": null
    },
    {
        "title": "游裴公亭  其一",
        "author": "赵恒",
        "content": "昔年曾此远风尘，盘谷烟霞每见分。\n万里江河还壮观，一时冠盖属元勋。\n海鸥春暖眠沙草，辽鹤秋高度岭云。\n今日重来倍惆怅，草堂应是勒移文。",
        "dynasty": "宋",
        "collection_info": null
    },
    {
        "title": "游裴公亭  其二",
        "author": "赵恒",
        "content": "溶溶春水碧生池，上相临观许从随。\n万姓歌呼喜游豫，几人出处佩安危。\n雨余空谷云归早，风满长林鸟下迟。\n笳鼓明当催晓发，柳烟花露湿旌旗。",
        "dynasty": "宋",
        "collection_info": null
    },
    {
        "title": "汲水诗",
        "author": "李氏",
        "content": "汲水佳人立晓风，青丝辗尽辘轳空。\n银瓶触破残粧影，零乱桃花满井红。",
        "dynasty": "宋",
        "collection_info": null
    },
    {
        "title": "书怀",
        "author": "李氏",
        "content": "门对云霄碧玉流，数声渔笛一江秋。\n衡阳雁断楚天阔，几度潮来问故舟。",
        "dynasty": "宋",
        "collection_info": null
    },
    {
        "title": "句",
        "author": "李氏",
        "content": "清朝富贵利名在，结髪夫妻日月长。",
        "dynasty": "宋",
        "collection_info": null
    },
    {
        "title": "碧沼寺",
        "author": "丁仿",
        "content": "万峰翠插锁萦纡，一沼光涵湛碧虚。\n驯虎旧闻输野鹿，化龙俄已失金鱼。\n白莲尚结高僧社，古木全荒隠士庐。\n襥被须期借禅榻，尽穿荦确与崎岖。",
        "dynasty": "宋",
        "collection_info": null
    },
    {
        "title": "瀫波亭  其一",
        "author": "徐慥",
        "content": "瀫波亭下晚维舟，缥缈烟屏翠欲流。\n忽地惊雷过溪面，连天吹雪下山头。\n汀洲瑟缩藏鸥鹭，涯涘瀰漫失马牛。\n自笑劳生日苍鬓，不知来往竟何求。",
        "dynasty": "宋",
        "collection_info": null
    },
    {
        "title": "瀫波亭  其二",
        "author": "徐慥",
        "content": "古县幽亭胜景多，青春啼鸟每相过。\n林间石磬风敲竹，水面金蛇日漾波。\n得友且须频载酒，爱山何必更扪萝。\n我来欲作无何醉，为子敲盘试一歌。",
        "dynasty": "宋",
        "collection_info": null
    },
    {
        "title": "龙邱山",
        "author": "陈举恺",
        "content": "九峰湿翠秋光凝，亭亭出水芙蓉凈。\n崔巍怪石距若虎，合沓奇峰驰八骏。\n山深古寺隔红尘，时有天风度幽磬。\n岂惟清赏玩心目，况有高人寄真隠。\n自惭奔走红尘客，何由得遂山林性。\n长歌聊復赋重游，不用悬岩刻名姓。",
        "dynasty": "宋",
        "collection_info": null
    },
    {
        "title": "过姑蔑道中",
        "author": "陈举恺",
        "content": "姑蔑古城暮，山川近不同。\n草黄秋过雨，树暗晚生风。\n流水中分郭，飞桥下应虹。\n未须追往事，回首送冥鸿。",
        "dynasty": "宋",
        "collection_info": null
    },
    {
        "title": "翠光岩",
        "author": "郑得彝",
        "content": "一棹巨川舟，相随物外游。\n芳尘曾未逐，春兴若为酬。\n酌石花阴湿，题岩藓墨浮。\n沙鸥应笑我，留住瀫溪头。",
        "dynasty": "宋",
        "collection_info": null
    },
    {
        "title": "龙游八景",
        "author": "郑得彝",
        "content": "雨急林花第几峰，层层岩翠沐嵌空。\n回头万象皆生意，绿遍天涯造化功。",
        "dynasty": "宋",
        "collection_info": null
    },
    {
        "title": "龙游八景 瀫水晴风",
        "author": "郑得彝",
        "content": "鲛鮹蓝色染初匀，风皱粼粼渺水云。\n安得此溪还姓冉，名高千载柳州文。",
        "dynasty": "宋",
        "collection_info": null
    },
    {
        "title": "龙游八景 双港明月",
        "author": "郑得彝",
        "content": "沄沄逝水夹沧洲，金耀浮光碎碧流。\n夜半渔歌声再起，一天明月两溪秋。",
        "dynasty": "宋",
        "collection_info": null
    },
    {
        "title": "龙游八景 半山残雪",
        "author": "郑得彝",
        "content": "寒峰苍削露痕晴，残雪遥疑宿冻云。\n茶话尚余清绝趣，半瓯真味许僧分。",
        "dynasty": "宋",
        "collection_info": null
    },
    {
        "title": "龙游八景 渔村夕照",
        "author": "郑得彝",
        "content": "小艇穿鱼醉夕阳，柔条犹可折残杨。\n数家网罟孤村外，渔唱一声烟水长。",
        "dynasty": "宋",
        "collection_info": null
    },
    {
        "title": "龙游八景 别浦归帆",
        "author": "郑得彝",
        "content": "望断烟波眼欲空，霞光明衬暮天红。\n水高数尺舟归急，幅幅蒲帆饱受风。",
        "dynasty": "宋",
        "collection_info": null
    },
    {
        "title": "龙游八景 断岸浮梁",
        "author": "郑得彝",
        "content": "轻舠簇簇水溶溶，影落空江万丈虹。\n溱洧更无人病涉，浮梁千载纪成功。",
        "dynasty": "宋",
        "collection_info": null
    },
    {
        "title": "龙游八景 村市晓烟",
        "author": "郑得彝",
        "content": "微茫村市隠江湄，三两人家欲早炊。\n翠箔楼台烟半湿，不知红日上花枝。",
        "dynasty": "宋",
        "collection_info": null
    },
    {
        "title": "剡溪",
        "author": "倪光兰",
        "content": "东山山下海潮通，一片江流出镜中。\n度岭拾薪歌稚子，和烟牧犊走村翁。\n千年桥锁高人迹，百丈岩垂烈女风。\n此去天台知几许，桃花深处失西东。",
        "dynasty": "宋",
        "collection_info": null
    },
    {
        "title": "宝积寺",
        "author": "过守约",
        "content": "层楹宝势压禅扃，俗眼尘昏到易醒。\n千幰树排车盖翠，万螺山矗佛头青。\n夜将溪月澄心镜，春把岩花作画屏。\n我欲期师不须出，世途今险甚东溟。",
        "dynasty": "宋",
        "collection_info": null
    },
    {
        "title": "咏月桂峰桂子",
        "author": "释慈永",
        "content": "丹桂生瑶宝，千年会一时。\n偏从天竺落，祇向月宫知。\n出海冰轮满，当轩玉树迟。\n清晖含远峤，接影下空墀。\n金气风初劲，银河露恐垂。\n婵娟应怅望，果尔见蛾眉。",
        "dynasty": "宋",
        "collection_info": null
    },
    {
        "title": "钱塘",
        "author": "邱道源",
        "content": "南屏高瞰府城西，画舸千艘共醉迷。\n四柱台边烟是幕，百花桥畔葑连堤。\n龙坛咽路迎轝隼，绮绣登山污粉题。\n暮色沉沉郊郭闭，宝灯辉映梵天低。",
        "dynasty": "宋",
        "collection_info": null
    },
    {
        "title": "龙华山",
        "author": "懒渔",
        "content": "梵王宫倚市廛开，波劫何曾断俗埃。\n百万源流归海会，三千世界属如来。\n老龙收雨藏香钵，野鹤听经绕法台。\n闻道题名还有塔，熙宁四老总多才。",
        "dynasty": "宋",
        "collection_info": null
    },
    {
        "title": "过芜留咏",
        "author": "南野",
        "content": "湖山梦不到襄闱，六载沈酣一出迟。\n渔子能言飞渡处，市翁亲见溃师时。\n权臣贵戚戈相藉，北桨南樯风背驰。\n事逐孤鸿今已矣，年年水落荻芽肥。",
        "dynasty": "宋",
        "collection_info": null
    },
    {
        "title": "游延福寺",
        "author": "赵曾頀",
        "content": "行行出西郊，稍觉嚣尘远。\n风景既已殊，硗确颇忘倦。\n南安古雄州，今亦壮哉县。\n九日一佳景，居然在郊甸。\n地高瞰川原，林杪露堂殿。\n晋朝松百章，存者才一见。\n岁月不我留，寒暑几更变。\n当年秦隠君，轩冕非所羡。\n间关剡溪来，至此获胜践。\n结庐巢其巅，穴石为之砚。\n城市不到足，公卿罕窥面。\n邂逅有至交，相从情缱绻。\n缅怀兴元年，致位在台铉。\n扶持公道开，不绝几如綫。\n一言才见疏，斥逐遽遭谴。\n天教流落余，乃遂山林愿。\n当年筑室处，遗址了难辨。\n独有高士峰，千载猿鹤怨。",
        "dynasty": "宋",
        "collection_info": null
    },
    {
        "title": "九日山中宴集",
        "author": "赵源",
        "content": "九日登临老奈何，强将幽恨寄悲歌。\n疲欹巾帽愁风动，病着饥肠厌酒多。\n东岭荒榛藏马鬣，西岩空榻锁蜂窠。\n独怜堂下千章木，跨历齐梁未改柯。",
        "dynasty": "宋",
        "collection_info": null
    },
    {
        "title": "顾王遗址",
        "author": "易时敏",
        "content": "远树芊芊暮霭平，顾王曾此保孤城。\n雷封已并田同井，烟爨犹疑竈满营。\n当代貔貅谁削迹，芳春杜宇自呼名。\n黍离行迈应相似，倍感诗家咏嘆情。",
        "dynasty": "宋",
        "collection_info": null
    },
    {
        "title": "阳乐故城",
        "author": "易时敏",
        "content": "典午河山尚有名，兴从阳乐故城生。\n夕阳门巷丘墟久，春草池塘野水平。\n废堞栖乌啼夜月，闲壕留雁叫寒更。\n人民非处桃花在，一度东风一度荣。",
        "dynasty": "宋",
        "collection_info": null
    },
    {
        "title": "圣济院",
        "author": "况师点",
        "content": "迢迢幽径入松关，四面云蓝分外寒。\n长啸一声山谷应，洞深惊起老龙蟠。",
        "dynasty": "宋",
        "collection_info": null
    },
    {
        "title": "游枋口",
        "author": "姜正",
        "content": "山如削玉水涵秋，人在冰壶月底游。\n劫火半空尘世换，不知此处几登舟。",
        "dynasty": "宋",
        "collection_info": null
    },
    {
        "title": "裴公亭二首  其一",
        "author": "孙翥",
        "content": "太行王屋群峰上，秦晋关河望处分。\n猿鹤几年怀旧隠，干坤百战重儒勋。\n龙归洞府暮将雨，僧过浮桥晓度云。\n万里中原无事日，不妨尊酒细论文。",
        "dynasty": "宋",
        "collection_info": null
    },
    {
        "title": "裴公亭二首  其二",
        "author": "孙翥",
        "content": "风有亭台月有池，春深猿鹤喜追随。\n水从王屋泉初旺，山过秦关势欲危。\n仙乐静依林鸟奏，浮云轻伴海鸥迟。\n斜阳不尽登临兴，远树微茫入酒旗。",
        "dynasty": "宋",
        "collection_info": null
    },
    {
        "title": "春日游盘谷",
        "author": "孙翥",
        "content": "旌斾朝驱入翠微，东风闲访故山薇。\n金龟换酒留僧住，白鹤穿云伴客归。\n月影坐移栖凤竹，泉声静绕钓鱼矶。\n中原那似开元日，得学巢由远是非。",
        "dynasty": "宋",
        "collection_info": null
    },
    {
        "title": "登九华山",
        "author": "曹清",
        "content": "浮生江路水茫茫，彭泽原非令故乡。\n为访子明寻玉涧，也因太白宿云房。\n诗摩古壁搜遗韵，井炼丹砂辨旧方。\n从此欲归情復结，拟移亭舍筑山傍。",
        "dynasty": "宋",
        "collection_info": null
    },
    {
        "title": "毘陵太平院壁间画山水熟视之有飞动势殆仙笔也",
        "author": "林景清",
        "content": "山风不动云四寂，万顷波涛生素壁。\n三峡夜怒摇星河，九溟昼沸卷霹雳。\n谁将江海一笔吞，华阳入砚玄波翻。\n灵鳌东转坤轴动，惊浪出没蛟与鼋。\n毫端分寸千万里，人心之险亦如此。\n老僧阅世如阅画，面壁凝然悟玄理。\n嗟余老作汗漫游，寒光飞动六月秋。\n乃知瞿唐在平陆，安得竹叶吹成舟。",
        "dynasty": "宋",
        "collection_info": null
    },
    {
        "title": "蔡琰归汉图",
        "author": "林景清",
        "content": "文姬别子地，一骑轻南驰。\n伤哉贤王北，一骑挟二儿。\n二儿抱父啼，问母何所之。\n停鞭屡回首，重会知无期。\n孰谓天壤内，野心无人彝。\n万物以类偶，湿化犹相随。\n穹庐况万里，日暮惊沙吹。\n惜哉辨琴智，不辨华与夷。\n纵怜形势迫，难掩节义亏。\n独有思汉心，写入哀絃知。\n一朝天使至，千金赎蛾眉。\n雨露洗腥瘢，阳和变愁姿。\n出关拜汉月，照妾心苦悲。\n妾心傥未白，何以觐彤墀。\n狐死尚丘首，越鸟终南枝。\n如何李都尉，没齿阴山陲。",
        "dynasty": "宋",
        "collection_info": null
    },
    {
        "title": "菊花  其一",
        "author": "方九功",
        "content": "露冷江苹雁度时，萧萧黄菊满疏篱。\n寒枝带雨开仍艷，晚节凌霜赏未迟。\n移傍小檐承绮席，从观深夜倒金巵。\n摘来冉冉香盈把，共泛西风醉莫辞。",
        "dynasty": "宋",
        "collection_info": null
    },
    {
        "title": "菊花  其二",
        "author": "方九功",
        "content": "莫惜寒花开太晚，孤怀深喜客来双。\n疏枝最耐存霜圃，晚节偏宜映月窗。\n同调自应兰是籍，浊醪何有玉为缸。\n篱边无限陶潜兴，倒着纶巾醉未降。",
        "dynasty": "宋",
        "collection_info": null
    },
    {
        "title": "柳絮",
        "author": "孙文叔",
        "content": "宫柳垂垂拂苑墙，啼鶑惊梦暗心伤。\n起来羞见空中絮，也得随风入御床。",
        "dynasty": "宋",
        "collection_info": null
    },
    {
        "title": "浮萍",
        "author": "刘师邵",
        "content": "乍因轻浪迭晴沙，又趁迴风拥钓槎。\n莫怪狂踪易飘泊，前身不合是杨花。",
        "dynasty": "宋",
        "collection_info": null
    },
    {
        "title": "游灵隠寺",
        "author": "道谏",
        "content": "长吟游古寺，九里入青松。\n鸟向花间语，僧从月下逢。\n阴廊连碧殿，清磬杂疏钟。\n回首夕阳晚，烟霞锁乱峰。",
        "dynasty": "宋",
        "collection_info": null
    },
    {
        "title": "咏花扇",
        "author": "崖州女子",
        "content": "团扇画方新，金花照席茵。\n那缘灯下见，更值月中人。",
        "dynasty": "宋",
        "collection_info": null
    },
    {
        "title": "无弦琴",
        "author": "止翁",
        "content": "月作金徽风作弦，清音不在指端传。\n有时弹罢无生曲，露滴松梢鹤未眠。",
        "dynasty": "宋",
        "collection_info": null
    },
    {
        "title": "寄元骧卿",
        "author": "朱逸仙",
        "content": "郎今多病如家令，妾自拚躬怨楚王。\n斜压玉钗成独梦，低垂玄髪繫柔肠。",
        "dynasty": "宋",
        "collection_info": null
    },
    {
        "title": "寄衣",
        "author": "邓氏",
        "content": "欲寄寒衣上帝都，连宵裁剪眼模糊。\n可怜宽窄无人试，泪逐西风洒去途。",
        "dynasty": "宋",
        "collection_info": null
    },
    {
        "title": "栖云阁",
        "author": "无名氏",
        "content": "倚天危阁贴重冈，细路萦纡石磴长。\n曲磵碧流疏宿雨，夹山红叶助斜阳。",
        "dynasty": "宋",
        "collection_info": null
    },
    {
        "title": "咏酒",
        "author": "徐文澜",
        "content": "才倾一盏碧澄澄，自是山妻手法成。\n不遣水多防味薄，要令曲少得香清。\n凉从荷叶风边起，暖向梅花月裏生。\n世味总无如此味，深知此味即渊明。",
        "dynasty": "宋",
        "collection_info": null
    },
    {
        "title": "首阳山行",
        "author": "郭士道",
        "content": "首阳山，青巃嵷。\n上耸紫盖凌瑶空，下周林壑盘苍龙。\n嵯峨自太古，崒嵂镇寰中。\n黄河西来遶其下，日夕云气开鸿蒙。\n恍疑鬼神护，又似丹青工。\n诸峰不敢并，苍翠光玲珑。\n我生癖性爱山水，见此奇绝摩双瞳。\n忽忆武王收诸夏，夷齐叩马来山东。\n风云变化适际会，耻逐龙虎争奇功。\n归来守岩穴，鬰鬰抱孤忠。\n朝采山上蕨，暮拾山下蓬。\n渴饮涧中水，热眠云外松。\n既不学赤松子，又不侣商山翁。\n丹诚耿耿照白日，劲节凛凛摩苍穹。\n首阳青青万古色，不改夷齐之心胸，直与天地相始终。\n千载扶名教，二子功无穷。\n我歌首阳歌未歇，泠然八表生清风。",
        "dynasty": "宋",
        "collection_info": null
    },
    {
        "title": "凉轩",
        "author": "王秠",
        "content": "异政丰余暇，新轩雅构成。\n云成檐外落，魂自座中清。\n尽日松风响，通宵花月明。\n琴觞暂舒啸，才用即登瀛。",
        "dynasty": "宋",
        "collection_info": null
    },
    {
        "title": "凌云台",
        "author": "李中立",
        "content": "山围平野四迴环，天迥台高眼界宽。\n云漏残阳明远岫，涛翻急雨涨前滩。\n一川胜趣四时好，千里雄风三伏寒。\n谁见凌云清绝处，夜凉空翠湿阑干。",
        "dynasty": "宋",
        "collection_info": null
    },
    {
        "title": "广胜寺",
        "author": "新若通",
        "content": "吾党登临兴，亭高眼更明。\n云深山断续，川阔路纵横。\n突兀娲皇冢，荒芜简子城。\n古来那可问，林外晚风生。",
        "dynasty": "宋",
        "collection_info": null
    },
    {
        "title": "广胜寺",
        "author": "王渊亭",
        "content": "春岭碧嵯峨，公余载酒过。\n红尘随地少，野意近山多。\n泉溜寒鸣玉，杨花碎剪罗。\n归衫未能着，斜日上松坡。",
        "dynasty": "宋",
        "collection_info": null
    },
    {
        "title": "魏侯故城",
        "author": "袁藏云",
        "content": "独向条阳翠霭行，杖藜徐步怆吟情。\n长河漫有怀山迹，故国空传让畔名。\n远树半遮干木庙，断云犹锁魏侯城。\n可怜列土繁华地，祇是寥寥作钓耕。",
        "dynasty": "宋",
        "collection_info": null
    },
    {
        "title": "尧庙",
        "author": "孙景文",
        "content": "帝庙乘山势，巍巍古柏中。\n治虽为日远，仁尚与天同。\n堂陛严遗像，川原隠旧风。\n时时有灵异，此语出田翁。",
        "dynasty": "宋",
        "collection_info": null
    },
    {
        "title": "登洪庆观河亭",
        "author": "高昌",
        "content": "霜旄行郡试寻幽，一曲围垣遶县周。\n山色迎人来黛嵋，河声惊梦撼黄流。\n禹门水逈乡关月，济庙烟连草树秋。\n遥指天南嵩洛近，烟云何处望神州。",
        "dynasty": "宋",
        "collection_info": null
    },
    {
        "title": "冬日观河清",
        "author": "马世德",
        "content": "邑宰崇明祀，侵晨苦见邀。\n未能乘快骑，且復御轻轺。\n瑞应黄流碧，晴清戾气消。\n今朝风日暖，临水且逍遥。",
        "dynasty": "宋",
        "collection_info": null
    },
    {
        "title": "五台山和韵",
        "author": "史监",
        "content": "群峰历尽到巅峦，极目清凉境界宽。\n山入雁门真设险，地藏佛国即长安。\n雨来绝涧自成响，云渡远溪时作团。\n花落经台钟梵寂，袈裟香霭翠云蟠。",
        "dynasty": "宋",
        "collection_info": null
    },
    {
        "title": "登洪庆观",
        "author": "适宜",
        "content": "行到蓬莱第一宫，却惭仙路印尘踪。\n界开形势昆崙水，送过烟岚黛嵋峰。\n经夏定知非暑气，乘时犹逮看秋容。\n不才佳景难为赋，空立斜阳倚瘦筇。",
        "dynasty": "宋",
        "collection_info": null
    },
    {
        "title": "广胜寺",
        "author": "蓝谏矾",
        "content": "一上危亭倚翠微，旷然怀抱失尘机。\n天遥流水分明去，野阔轻云自在飞。\n岁景又看梅已落，乡心还见雁将归。\n纷纷战国无穷事，今日谁能说是非。",
        "dynasty": "宋",
        "collection_info": null
    },
    {
        "title": "题迎熏阁",
        "author": "张砚",
        "content": "解愠风来处，朱甍起旧城。\n条山供偃蹇，盐泽借澄泓。\n龙庙疑飞出，莲宫若化成。\n乱云堆素彩，远溜集幽声。\n逸骥腾前路，鸣鸢激去程。\n散眸襟抱爽，翘首骨毛清。\n欢席多嘉客，丰郊少困氓。\n鼓琴歌涣泽，击石乐承平。\n鉅肇重华榜，高吟刻萃瑛。\n虽无丹雘构，三绝足垂名。",
        "dynasty": "宋",
        "collection_info": null
    },
    {
        "title": "和诣岩祈雨",
        "author": "皇甫韶",
        "content": "路尽山尤胜，溪深水愈豪。\n寺楼今不见，依旧五峰高。",
        "dynasty": "宋",
        "collection_info": null
    },
    {
        "title": "王官瀑布",
        "author": "雷临",
        "content": "区区奔走漫华颠，一别王官十四年。\n绿玉峡中喷白玉，溉田浇竹满平川。",
        "dynasty": "宋",
        "collection_info": null
    },
    {
        "title": "罗汉寺",
        "author": "段让",
        "content": "解职归来谢世譁，东风閒步到僧家。\n何时许我栖云榻，夜扫寒炉煮雪花。",
        "dynasty": "宋",
        "collection_info": null
    },
    {
        "title": "吴山县",
        "author": "丁带",
        "content": "潇洒吴山县，居民近百家。\n孤城连阜起，小市枕溪斜。\n土润宜栽竹，泉甘好试茶。\n公余无一事，何处息纷华。",
        "dynasty": "宋",
        "collection_info": null
    },
    {
        "title": "祁山堡",
        "author": "胡明善",
        "content": "卧龙扶汉室，跃马阨秦原。\n星落干戈死，山空云鸟存。\n昏鸦啼古戍，秋水咽孤村。\n愁读出师表，凄凄伤我魂。",
        "dynasty": "宋",
        "collection_info": null
    },
    {
        "title": "岳阳",
        "author": "张天启",
        "content": "天入平湖远，楼深纳霁华。\n青山藏福地，碧树记人家。\n水落鱼龙蛰，风高雁鹜斜。\n古来形胜地，何事忆长沙。",
        "dynasty": "宋",
        "collection_info": null
    },
    {
        "title": "通天岩",
        "author": "欧演",
        "content": "每逢胜境便留神，一路桃花别汉秦。\n绕剎苔封高士蹟，临溪客问野人津。\n纡回松竹看非俗，罗列山川识有真。\n踏遍岭头天尺五，飘飘已觉迥风尘。",
        "dynasty": "宋",
        "collection_info": null
    },
    {
        "title": "滕王阁",
        "author": "释晦机",
        "content": "槛外长江去不迴，槛前杨柳后人栽。\n当时唯有西山在，曾见滕王歌舞来。",
        "dynasty": "宋",
        "collection_info": null
    },
    {
        "title": "罗霄洞",
        "author": "释德最",
        "content": "江南三月春无边，溪竹十里花争妍。\n儿童且莫吹羌管，我欲临流枕石眠。",
        "dynasty": "宋",
        "collection_info": null
    },
    {
        "title": "东皋弹琴",
        "author": "释愻",
        "content": "落叶秋满庭，夜深月临沼。\n独坐弹素琴，知音有鱼鸟。",
        "dynasty": "宋",
        "collection_info": null
    },
    {
        "title": "澹山岩",
        "author": "释绍瑶",
        "content": "使君得佳句，简存如猗那。\n着之岩石中，千古不可磨。",
        "dynasty": "宋",
        "collection_info": null
    },
    {
        "title": "诗一首",
        "author": "王时",
        "content": "□□□□□□□，□□□□□□□。\n□□□□□□□，旋復东秦旧版图。\n动若汾阳年最少，战如广固势同符。\n掀天勋业磨崖勒，万古英烈隘八区。",
        "dynasty": "宋",
        "collection_info": null
    },
    {
        "title": "题翟公",
        "author": "崔某",
        "content": "三仕宁为喜，一闲当自修。\n世情今似古，何必谢交游。",
        "dynasty": "宋",
        "collection_info": null
    },
    {
        "title": "咏曹彬",
        "author": "马某",
        "content": "王师竞下九天来，□瓮江城一战开。\n盖世荣华□不□，满船同籍送军台。",
        "dynasty": "宋",
        "collection_info": null
    },
    {
        "title": "秋江渔乐图为邑人宗正纯撰",
        "author": "姜德明",
        "content": "枫树萧萧霜叶红，芦花瑟瑟鸣西风。\n渔翁举网秋江上，轻舟一叶波溶溶。\n群鱼游泳影相续，密网收来心易足。\n赤鳞素质影跳空，玉尺金梭光炫目。\n鼓枻归来日未斜，腥风吹入比邻家。\n家人出户欢相迓，笑举鱼筐还自夸。\n老妻汲泉向江口，稚子攀条折杨柳。\n汲泉炊水待烹鳞，贯柳携鱼去沽酒。\n黄昏灯火罗盘餐，妻儿笑语娱团栾。\n况值时清少征税，一生未解愁饥寒。\n却笑商人轻远别，寒帐孤眠怨妻妾。\n更怜农父在西畴，年丰则喜荒则忧。\n何如渔者生涯寄江水，取之无穷用不已。\n朝復暮兮醉復醒，长年啸傲烟波裏。",
        "dynasty": "宋",
        "collection_info": null
    },
    {
        "title": "自题岁寒堂",
        "author": "余瀚",
        "content": "书堂高构岁寒巅，水秀山明隔市廛。\n两岸柳风吹道骨，一溪梧月浸心天。",
        "dynasty": "宋",
        "collection_info": null
    },
    {
        "title": "设醮洞霄因以古诗记其事",
        "author": "章承道",
        "content": "鹤鸣在野声闻天，灵坛夜醮朝群仙。\n群仙乘风驾云軿，一一来自虚皇前。\n玉鑪不散香凝烟，火中金缕光相连。\n仙官谓我帝所怜，百拜向帝臣有言，愿乞臣母千斯年。",
        "dynasty": "宋",
        "collection_info": null
    },
    {
        "title": "秋日渡江",
        "author": "黄极",
        "content": "雁落平沙一雨收，淡烟斜日荻花洲。\n凭谁与作王摩诘，为写江南水墨秋。",
        "dynasty": "宋",
        "collection_info": null
    },
    {
        "title": "江上",
        "author": "吴叔元",
        "content": "独坐江之涘，高秋叶落时。\n风狂疑水立，云动觉天移。\n浦远孤鸥没，溪平小艇迟。\n徘徊待月上，把酒寄遐思。",
        "dynasty": "宋",
        "collection_info": null
    },
    {
        "title": "宋武帝庙",
        "author": "杨雯",
        "content": "溪声答松风，巨石出老拳。\n古树不知名，岌岌蛟龙缠。\n夕阴互出没，秋华带芳鲜。\n葱葱帝王气，栋宇垂千年。\n虎贲秉霜戟，惨淡生云烟。\n宫人翠龙驾，手持玉连蜷。\n昌明坐恍惚，精神雷在天。\n大呼司雍间，旬月无秦燕。\n昔为万夫特，今受众目怜。\n石马亦埋没，岁时草芊芊。\n小臣异代士，见之泪迸泉。\n齐人思爽鸠，蜀人哀杜鹃。\n江东旧正朔，礼奉敢不虔。\n但愿君王心，不忘载荻船。\n下山又再拜，白日当空悬。",
        "dynasty": "宋",
        "collection_info": null
    },
    {
        "title": "迢迢空同山",
        "author": "杨雯",
        "content": "迢迢空同山，乃在西极巅。\n玉泉荫灵芝，上有千岁仙。\n安得凌风翼，相从白云间。\n神仙本冥漠，天运乃推迁。\n不如酌我酒，或得成自然。\n田父要我语，饮者亦非贤。\n愿君长独醒，加餐足高年。",
        "dynasty": "宋",
        "collection_info": null
    },
    {
        "title": "北客",
        "author": "杨雯",
        "content": "北客相催发，一日举千帆。\n遥怜庾开府，岁晚望江南。",
        "dynasty": "宋",
        "collection_info": null
    },
    {
        "title": "宿峡市",
        "author": "杨雯",
        "content": "人烟正摇落，楼笛颇清圆。\n老树依山驿，东风上峡船。\n江湖万里外，灯火十年前。\n世路能令老，吾生且醉眠。",
        "dynasty": "宋",
        "collection_info": null
    },
    {
        "title": "早春",
        "author": "杨雯",
        "content": "不知何处碧云乡，冉冉平生可断肠。\n怪底干坤惟梦短，老来岁月更心长。\n城头急鼓千家怨，江上残梅一水香。\n自作醉侯开醉国，笑人奔走为谁忙。",
        "dynasty": "宋",
        "collection_info": null
    },
    {
        "title": "游观山",
        "author": "杨雯",
        "content": "古寺隠山腹，苍苔行地衣。\n岑寂少人迹，路纔一线微。\n问谁促公行，一句山谷诗。\n閒来就汤沐，聊叩幽人扉。\n相投一杯水，气味如曹溪。\n兴尽即云返，重到还无期。",
        "dynasty": "宋",
        "collection_info": null
    },
    {
        "title": "玉山",
        "author": "杨雯",
        "content": "霞衣玉佩去飘飘，控鹤仙人不可招。\n难信岭头顽石畔，分明有路入青霄。",
        "dynasty": "宋",
        "collection_info": null
    },
    {
        "title": "大涤洞  其一",
        "author": "洪师中",
        "content": "捣药禽啼雨后山，千岩万谷锁苍寒。\n一溪春水高三尺，书画船中更好看。",
        "dynasty": "宋",
        "collection_info": null
    },
    {
        "title": "大涤洞  其二",
        "author": "洪师中",
        "content": "九曲青山一曲溪，仙人住处自春迟。\n笋舆切莫匆匆返，要作春行卷裏诗。",
        "dynasty": "宋",
        "collection_info": null
    },
    {
        "title": "题玉壶洞",
        "author": "玉壶洞客",
        "content": "洞前流水碧于苔，洞口桃花扑面开。\n转头望断意不断，长啸一声须再来。",
        "dynasty": "宋",
        "collection_info": null
    },
    {
        "title": "义试诗 孔明草庐图",
        "author": "无名氏",
        "content": "南阳高卧屈将军，往事流传水墨昏。\n莫讶轴闲茅屋小，箇中藏得汉干坤。",
        "dynasty": "宋",
        "collection_info": null
    },
    {
        "title": "义试诗 葡萄月",
        "author": "无名氏",
        "content": "春藤上架翠成窝，颗颗圆光得月多。\n疑是蘂珠开夕宴，结成珠帐待常娥。",
        "dynasty": "宋",
        "collection_info": null
    },
    {
        "title": "逍遥观",
        "author": "无名氏",
        "content": "昔设黄婆旧酒垆，如何今日似蓬壶。\n只因王郭仙人过，化作青城上帝都。",
        "dynasty": "宋",
        "collection_info": null
    },
    {
        "title": "题龙居寺",
        "author": "王敖道",
        "content": "灵剎倚山光，无尘染洞房。\n云笼金地暖，龙喷玉泉香。\n松竹分幽径，楼台耸上方。\n蓬壶人到此，僧伴遶迴廊。",
        "dynasty": "宋",
        "collection_info": null
    },
    {
        "title": "寄道友",
        "author": "赵子甄",
        "content": "秦川蝉蜕已三回，明月清风任去来。\n寄语冲虚诸道友，芒鞋竹杖不须埋。",
        "dynasty": "宋",
        "collection_info": null
    },
    {
        "title": "句",
        "author": "吴梦阳",
        "content": "气蒸不待薪，水活可烹鼎。",
        "dynasty": "宋",
        "collection_info": null
    },
    {
        "title": "题桃花源",
        "author": "龚桂馨",
        "content": "碧树花开醉晚春，灵槎几度泛天津。\n可怜太守仙缘薄，不是衣冠不属秦。",
        "dynasty": "宋",
        "collection_info": null
    },
    {
        "title": "樵川江行",
        "author": "李公晦",
        "content": "避人忘井邑，躭静步郊原。\n落叶风能扫，寒花霜更繁。\n山空樵响答，滩浅楫声喧。\n愿结山阳伴，长年共灌园。",
        "dynasty": "宋",
        "collection_info": null
    },
    {
        "title": "镜湖",
        "author": "张惟中",
        "content": "昔年曾过贺家湖，今日烟波太半无。\n惟有一天秋夜月，不随田亩入官租。",
        "dynasty": "宋",
        "collection_info": null
    },
    {
        "title": "游瑞岩",
        "author": "林诚仲",
        "content": "岩半松门敞不关，芒鞋竹杖重跻攀。\n天涵鑑水澄清裏，人入披云杳蔼间。\n烧药炉寒烟草碧，镌诗石古雨苔斑。\n干戈满目何从适，日日青山共往还。",
        "dynasty": "宋",
        "collection_info": null
    },
    {
        "title": "玉山听泉",
        "author": "吴孔锜",
        "content": "鸣泉出涧洁而莹，尽日锵锵解佩声。\n绝俗不须频洗耳，试听余响自心清。",
        "dynasty": "宋",
        "collection_info": null
    },
    {
        "title": "遗爱祠",
        "author": "陈成己",
        "content": "水自湖心一派分，高低晚望稻垂云。\n侵鱼争畔人如鬼，莫向祠前听祭文。",
        "dynasty": "宋",
        "collection_info": null
    },
    {
        "title": "秀峰院",
        "author": "鲍承议",
        "content": "平田千顷绿秧稠，水绕山阿出涧流。\n门掩落花春自晚，画檐时听鸟声幽。",
        "dynasty": "宋",
        "collection_info": null
    },
    {
        "title": "过周墩堡",
        "author": "陈裔长",
        "content": "地坦容车马，城空绝戍楼。\n几家烟火在，风露冷松楸。",
        "dynasty": "宋",
        "collection_info": null
    },
    {
        "title": "题鹤林宫",
        "author": "江南剑客",
        "content": "暑往寒来造化间，谁将大药驻朱颜。\n骑鲸客去天连水，跨鹤人归月满山。\n炉火焰烧情慾境，剑峰割断利名关。\n烟花随分岩头绿，猿鸟不惊春色閒。",
        "dynasty": "宋",
        "collection_info": null
    },
    {
        "title": "延福寺",
        "author": "张守质",
        "content": "步入禅关一径赊，摄衣登眺夕阳斜。\n金溪碧落千条练，紫塔光涵五色霞。\n月繫扁舟渔火渡，风清古碣隠君家。\n游人亦卧东山麓，醉倚烟萝学种瓜。",
        "dynasty": "宋",
        "collection_info": null
    },
    {
        "title": "秦君亭",
        "author": "傅宗教",
        "content": "隠君在何许，遗迹此山阿。\n春风闭门处，回首空烟萝。",
        "dynasty": "宋",
        "collection_info": null
    },
    {
        "title": "思古堂",
        "author": "傅宗教",
        "content": "何人凿山腹，高堂跨崔嵬。\n悠悠百年事，滚滚随尘埃。\n弃置君莫问，且復共此杯。",
        "dynasty": "宋",
        "collection_info": null
    },
    {
        "title": "无名木",
        "author": "傅宗教",
        "content": "峨峨九日峰，下有千年木。\n正异岁寒姿，命受兹也独。\n十围铁干古，百尺虬髯矗。\n不以姓名显，肯为封爵辱。\n畏名如畏虎，终焉託岩伏。\n何当大厦求，一枝亦自足。",
        "dynasty": "宋",
        "collection_info": null
    },
    {
        "title": "廓然亭",
        "author": "梁知录",
        "content": "危亭缥渺斗星傍，俯槛连云挂碧苍。\n航快远随飞鸟下，树秾阴覆酒樽凉。\n胡床坐久景方见，诗句评多味最长。\n况有青山对挥麈，每逢高论赏仇香。",
        "dynasty": "宋",
        "collection_info": null
    },
    {
        "title": "普照寺",
        "author": "滕翔",
        "content": "海翻波浪遶危峰，无尽岩前此界空。\n不是灰心求佛者，片时艰住寂寥中。",
        "dynasty": "宋",
        "collection_info": null
    },
    {
        "title": "晋桧行",
        "author": "许弥安",
        "content": "紫极宫中晋朝桧，故老语我今千年。\n盘根厚地龙蛇走，榦薄霄汉星斗悬。\n玄冬飞雪断人迹，贞姿不改平时妍。\n虬枝香叶翠如幄，一子不落含苍烟。\n胡为广厦构梁栋，如此大材乃弃捐。\n伊昔晋朝纷乱日，衣冠南渡依江堧。\n风流王谢各幻化，肝胆铁石还依然。",
        "dynasty": "宋",
        "collection_info": null
    },
    {
        "title": "大泽山",
        "author": "秦元似",
        "content": "古木巢辽鹤，阴崖溜石泉。\n登临多意绪，深邃好风烟。\n啸傲欣离俗，徘徊觉近天。\n荧煌逼霄汉，疑是继张骞。",
        "dynasty": "宋",
        "collection_info": null
    },
    {
        "title": "田横墓",
        "author": "懒云",
        "content": "荒冢临歧尚隠然，春风吹绿草芊芊。\n牧儿乱唱黄昏后，犹似悲歌薤露篇。",
        "dynasty": "宋",
        "collection_info": null
    },
    {
        "title": "百家岩",
        "author": "竹林吟叟",
        "content": "明月池边酌玉罍，玉罍未倒玉山颓。\n秋风吹断华胥梦，卧看飞云过岭来。",
        "dynasty": "宋",
        "collection_info": null
    },
    {
        "title": "游天平山  其一",
        "author": "王疏",
        "content": "春雨新晴上翠微，三年两过洞天扉。\n尘踪不得多时住，又向云间一宿归。",
        "dynasty": "宋",
        "collection_info": null
    },
    {
        "title": "游天平山  其二",
        "author": "王疏",
        "content": "胜景奇踪烂漫游，归鞍欲上重回头。\n山禽于我情何厚，逐马声声似见留。",
        "dynasty": "宋",
        "collection_info": null
    },
    {
        "title": "流杯池",
        "author": "徐兰皋",
        "content": "楚王宫阙马王宫，惟有江山带旧风。\n属玉不知兴废事，双双飞入藕花丛。",
        "dynasty": "宋",
        "collection_info": null
    },
    {
        "title": "过象州",
        "author": "蒋山卿",
        "content": "秦皇开象郡，兹事已千年。\n台古埋秋草，城荒起暮烟。\n江天云漠漠，石岭月娟娟。\n万里惭漂泊，因风怀昔贤。",
        "dynasty": "宋",
        "collection_info": null
    },
    {
        "title": "真仙岩",
        "author": "松庵道人",
        "content": "千岩万壑倚晴空，此洞真奇迥不同。\n未数洞天三十六，想移当日太清宫。",
        "dynasty": "宋",
        "collection_info": null
    },
    {
        "title": "万春洞",
        "author": "李宗道",
        "content": "何山凿出洞岩深，置屋悬崖映竹林。\n像设金园崇梵宇，壁间石室塑观音。\n接天远岫巍千古，跨磵飞虹映百寻。\n极目凭栏多少景，一回到此一寒心。",
        "dynasty": "宋",
        "collection_info": null
    },
    {
        "title": "沙冈待潮",
        "author": "游君传",
        "content": "待潮舟阁浅边冈，少憩田园竹树凉。\n数点弄秋疏雨过，槿花篱落带斜阳。",
        "dynasty": "宋",
        "collection_info": null
    },
    {
        "title": "吴塘晚泊",
        "author": "游君传",
        "content": "西风吹客鬓，孤坐欲销魂。\n野棹他乡客，酒旗何处村。\n稻随秋雨熟，水带晚潮浑。\n寂寞吴塘路，尘沙望眼昏。",
        "dynasty": "宋",
        "collection_info": null
    },
    {
        "title": "游圆通寺  其一",
        "author": "马仲珍",
        "content": "十步九憩息，行行不计程。\n径长人未尽，寺近地差平。\n古井知潮候，重云隔磬声。\n榴花半零落，碎糁石棋枰。",
        "dynasty": "宋",
        "collection_info": null
    },
    {
        "title": "游圆通寺  其二",
        "author": "马仲珍",
        "content": "一筇吾事足，身世付科头。\n渐长石间笋，半遮林杪楼。\n云飞山欲动，木落塔如浮。\n游客未归去，松阴入茗瓯。",
        "dynasty": "宋",
        "collection_info": null
    },
    {
        "title": "游圆通寺  其三",
        "author": "马仲珍",
        "content": "山空不隠响，一叶落还闻。\n龙去遗荒井，僧归礼白云。\n虫丝昏画壁，岚气湿炉熏。\n睡思浑无奈，茶瓯易策勋。",
        "dynasty": "宋",
        "collection_info": null
    },
    {
        "title": "游圆通寺  其四",
        "author": "马仲珍",
        "content": "欲坐又还起，白云随我行。\n一空皆佛性，群动共秋声。\n崩石斜分路，支冈半入城。\n明朝山下去，平地见朱甍。",
        "dynasty": "宋",
        "collection_info": null
    },
    {
        "title": "游圆通寺  其五",
        "author": "马仲珍",
        "content": "老僧头拥雪，领客下阶行。\n尽日坐山影，有时闻市声。\n千峰平裹寺，一径背通城。\n幽访未成返，水中新月生。",
        "dynasty": "宋",
        "collection_info": null
    },
    {
        "title": "舟次严滩",
        "author": "金涓",
        "content": "八月桐江曲，青苹未着花。\n乱云低压树，细水浅流沙。\n到郭无多路，依山有几家。\n故人成远别，相望各天涯。",
        "dynasty": "宋",
        "collection_info": null
    },
    {
        "title": "桐君山",
        "author": "李仲骧",
        "content": "水尽露嵌嵚，红尘杂市音。\n西来天日远，东望白云深。\n塔□中流见，渔灯半夜沉。\n烟波竞名利，应负指桐心。",
        "dynasty": "宋",
        "collection_info": null
    },
    {
        "title": "合江亭",
        "author": "李恭",
        "content": "一丝风下碧云天，亭上窗开霁色鲜。\n严子钓台青树裏，桐君丹竈白云边。\n千家画栋前朝屋，百里清江过客船。\n潇洒桐庐几兴废，野花山鸟自年年。",
        "dynasty": "宋",
        "collection_info": null
    },
    {
        "title": "送叶大尹廷衡",
        "author": "卢茂",
        "content": "鸡犬无譁四境同，桑麻百里长春风。\n熙熙安养知谁力，父老相逢说鲁恭。",
        "dynasty": "宋",
        "collection_info": null
    },
    {
        "title": "访陶山寺",
        "author": "石世英",
        "content": "深谷不易到，烟霞真胜游。\n翻身渺云海，长啸落沧洲。\n曙色枫林晓，天香桂子秋。\n更期南涧石，重约泛浮丘。",
        "dynasty": "宋",
        "collection_info": null
    },
    {
        "title": "游均庆寺",
        "author": "李咸",
        "content": "一方灵迹两峰间，左右芒山与砀山。\n胜地昔曾钟王气，高僧谁此掩柴关。\n翚飞巍殿烟瓴碧，翠削层崖苔藓斑。\n千古英雄无处问，岭头依旧白云閒。",
        "dynasty": "宋",
        "collection_info": null
    },
    {
        "title": "松岭",
        "author": "丁大容",
        "content": "十里城西松岭庵，每经过此便怀惭。\n此山若有归耕地，肯坠嵇康七不堪。",
        "dynasty": "宋",
        "collection_info": null
    },
    {
        "title": "题九仙阁",
        "author": "康鼎成",
        "content": "久学秦人避，空闻汉主求。\n丹鑪无凤髓，石室有龙湫。\n谷挟千峰雨，湖生六月秋。\n尘踪应自息，长啸下溪鸥。",
        "dynasty": "宋",
        "collection_info": null
    },
    {
        "title": "题九仙宫",
        "author": "高献民",
        "content": "迢递寻真到紫坛，参差楼阁倚层峦。\n三株树古巢玄鹤，五粒松低下素鸾。\n烟暖芝田应有玉，树封药竈已无丹。\n昔人跨鲤归何处，彷佛中天月影寒。",
        "dynasty": "宋",
        "collection_info": null
    },
    {
        "title": "题九仙宫",
        "author": "龚伯摴",
        "content": "桃花流水隔人间，千古高风不可攀。\n绿树阴中孤鹤宿，碧潭深处九龙蟠。\n雨余芝朮香丹室，夜半风云绕石坛。\n富贵由来天有命，何劳清梦到邯郸。",
        "dynasty": "宋",
        "collection_info": null
    },
    {
        "title": "题九仙宫",
        "author": "李德馨",
        "content": "倚天峭壁屹崔巍，触石飞湍怒震雷。\n一镜澄清涵宇宙，四围空翠映楼台。\n炼丹道士老无寐，跨鲤仙人去不来。\n扫却平生尘土梦，此身便是小蓬莱。",
        "dynasty": "宋",
        "collection_info": null
    },
    {
        "title": "行部仙游",
        "author": "陈效",
        "content": "碧山如画豁吟眸，信是神仙此地游。\n九鲤有人争乞梦，一麾无事独登楼。\n田中水白秧初雨，陇上云黄麦已秋。\n民困祇今苏息否，我来端不为花谋。",
        "dynasty": "宋",
        "collection_info": null
    },
    {
        "title": "蕉溪温泉",
        "author": "颜克宗",
        "content": "阴阳炭兮天地炉，融液好景人间无。\n木酸火炎两不用，清流自沸跳明珠。\n何当扬波激沧溟，大块不许氛翳生。\n何当翻波湔酷吏，群黎坐使心眼明。\n尧舜君民均一视，匹夫匹妇皆使被。\n洗除烦苛不择地，奚止一泓而已矣。",
        "dynasty": "宋",
        "collection_info": null
    },
    {
        "title": "康仙祠",
        "author": "释宝玄",
        "content": "南望青山十里赊，五云深处问琵琶。\n从知天子封侯庙，原是神仙卖药家。",
        "dynasty": "宋",
        "collection_info": null
    },
    {
        "title": "题崇明寺",
        "author": "鲁千之",
        "content": "心情稍觉难如旧，胜迹依然日月新。\n鹤怨猿惊嗟往事，再来山色似迎人。",
        "dynasty": "宋",
        "collection_info": null
    },
    {
        "title": "黄龙洞",
        "author": "谢图南",
        "content": "山水盘桓天地中，几多异事出仙宫。\n玉龙嘶断黄龙现，剑气曾凌上大空。",
        "dynasty": "宋",
        "collection_info": null
    },
    {
        "title": "题明皇",
        "author": "徐秋云",
        "content": "太平风月属三郎，羯鼓声高思转长。\n天子锦缠娱虢国，贵妃音律教宁王。\n人归巫峡山容在，花落温泉水更香。\n谁信蓬莱青鸟使，回来无语怨渔阳。",
        "dynasty": "宋",
        "collection_info": null
    },
    {
        "title": "恩德寺",
        "author": "朴通",
        "content": "平昔常闻风水洞，重山复水去无穷。\n因缘偶入云泉路，林下先闻接客钟。",
        "dynasty": "宋",
        "collection_info": null
    },
    {
        "title": "宁国院",
        "author": "乌允卿",
        "content": "精舍萧然绝世尘，登临渐觉爽精神。\n庭连翠岛松篁暗，沼接清流瀑布新。\n高洁白云长作侣，幽閒明月每为亲。\n开窗更有消烦景，猿鹤无机解伴人。",
        "dynasty": "宋",
        "collection_info": null
    },
    {
        "title": "东鹜山石洞",
        "author": "刘浚",
        "content": "满山云雨蛟龙走，万壑风烟虎豹通。\n岩窦石泉流出冷，草庵禅影坐来空。",
        "dynasty": "宋",
        "collection_info": null
    },
    {
        "title": "墨",
        "author": "邓熛",
        "content": "一寸龙香一寸金，仙家传药不传心。\n得来莫作寻常看，千载文光翰苑林。",
        "dynasty": "宋",
        "collection_info": null
    },
    {
        "title": "题玉翠楼",
        "author": "吴虎",
        "content": "玉楼高倚汉昌城，处士閒居不可名。\n天际山青疑泰岱，云边木落见长庚。\n开帘晓挹晴光满，策杖秋吟爽气迎。\n我欲巢云向西竺，何时风月话三生。",
        "dynasty": "宋",
        "collection_info": null
    },
    {
        "title": "自吟",
        "author": "徐钓者",
        "content": "曾见秦王架石桥，海仙忙迫涨惊潮。\n蓬莱隔海虽难到，直好三清却不遥。",
        "dynasty": "宋",
        "collection_info": null
    },
    {
        "title": "龙岩山",
        "author": "石泳坚",
        "content": "茫茫天地老洪崖，太朴何年此凿开。\n一派灵源流不尽，教人疑是九天来。",
        "dynasty": "宋",
        "collection_info": null
    },
    {
        "title": "龙隠洞",
        "author": "林谷",
        "content": "峥嵘头角隠何年，直露灵光在此间。\n天下苍生方引领，好施膏雨润人寰。",
        "dynasty": "宋",
        "collection_info": null
    },
    {
        "title": "湘山寺",
        "author": "郝显",
        "content": "偃蹇苍松锁翠岩，邦人云是古湘山。\n寺穿石磴高低处，塔耸云烟吞吐间。\n物外岂知尘世事，箇中只许老僧閒。\n我来策杖登临罢，落日归鸦自往还。",
        "dynasty": "宋",
        "collection_info": null
    },
    {
        "title": "周公亭留题",
        "author": "无名氏",
        "content": "人言周公来结宇，不知建立何年中。\n撰词仍是谪御史，残缺欲读嗟难通。",
        "dynasty": "宋",
        "collection_info": null
    },
    {
        "title": "题几",
        "author": "谷客",
        "content": "蓬岛三山在寸心，先生何事混凡尘。\n不因门外家人谨，还是无缘遇洞宾。",
        "dynasty": "宋",
        "collection_info": null
    },
    {
        "title": "吟",
        "author": "牧得清",
        "content": "完得一局棋，除此一袭衣。\n何去何来兮，白云共依稀。",
        "dynasty": "宋",
        "collection_info": null
    },
    {
        "title": "望太湖",
        "author": "苏頔",
        "content": "杳杳波涛阅古今，四边无际莫知深。\n润通晓月为清露，气入霜天作溟阴。\n笠泽鲈肥人脍玉，洞庭柑熟客分金。\n风烟触目相招隠，聊为停桡一楚吟。",
        "dynasty": "宋",
        "collection_info": null
    },
    {
        "title": "题荆溪图",
        "author": "张监",
        "content": "斩蛟桥北玉枢府，高树连云第一家。\n欲向新图问何处，客窗风雨对梨花。",
        "dynasty": "宋",
        "collection_info": null
    },
    {
        "title": "题宜兴迎华驿",
        "author": "无名氏",
        "content": "家问不来秋夜长，白鸥眠处倚牙樯。\n风摇湖水动山影，天压陇云低雁行。\n菊老过时犹嚼蕊，鱼逃无水尚鸣榔。\n洗兵马诏何时下，免遣农夫坐女墙。",
        "dynasty": "宋",
        "collection_info": null
    },
    {
        "title": "𠙶山晓云歌",
        "author": "袁正",
        "content": "大坤湿气蒸嵷巃，油然勃然连苍穹。\n曙窗注望东𠙶峰，须臾不见青芙蓉。\n初疑博山喷出紫烟缕，又疑蜃精海底推起龙王宫。\n东西模糊总一色，上下变幻知几重。\n既非芒砀山中隠刘季，又非阳台神女遥相通。\n养文玄豹隠丹壑，失巢老鹤迷青松。\n忽见千株万株老枯桧，化作千丈万丈苍精龙。\n断崖滴翠时洒洒，落花细雨春蒙蒙。\n金乌欲上海水赤，神光荡射生青红。\n狂飈捲地忽吹散，依然绣出金屏风。\n奇奇怪怪渺无际，且将浩兴收拾填心胸。",
        "dynasty": "宋",
        "collection_info": null
    },
    {
        "title": "贞义女祠",
        "author": "蒋时中",
        "content": "幼年曾读贞女碑，坐想濑水清涟漪。\n试来江东弔李白，瓣香敬谒贞女祠。\n平生不数子胥子，鞭平进诸何至此。\n有金投濑竟何为，当时岂为将军死。",
        "dynasty": "宋",
        "collection_info": null
    },
    {
        "title": "黄山观",
        "author": "蒋时中",
        "content": "黄鹤山中黄鹤观，黄鹤仙人此修炼。\n功成羽化归丹丘，环佩珊珊度遥汉。\n昔闻有鸟名令威，去家千年今来归。\n仙人一去不復返，长松落雪秋霏霏。",
        "dynasty": "宋",
        "collection_info": null
    },
    {
        "title": "云湖山",
        "author": "任安",
        "content": "云中丹井出天然，白石当年煮尚坚。\n洗耳不留尘世事，松阴高居伴神仙。",
        "dynasty": "宋",
        "collection_info": null
    },
    {
        "title": "妙相寺方丈",
        "author": "徐锐",
        "content": "脚力无穷为好山，直须勾引到禅关。\n柳堤雪后摇金缕，竹径风前弄翠环。\n宦业始知红叶落，清游终羡白云闲。\n此来不见文殊面，多谢岩花慰我颜。",
        "dynasty": "宋",
        "collection_info": null
    },
    {
        "title": "次太白水西韵",
        "author": "陈柄",
        "content": "泾巘翠插天，泾溪清绕郭。\n峦环松竹裏，崖磴自楼阁。\n是时秋阳骄，三日此栖泊。\n晓色林端来，晴云岩际落。\n飞梯接绝壁，画柱裹枯箨。\n谁拂梁间尘，谪仙久不作。\n予生捉月姿，方寸颇明廓。\n思君骑鲸鱼，赴我千金诺。",
        "dynasty": "宋",
        "collection_info": null
    },
    {
        "title": "句",
        "author": "哀谦",
        "content": "时人不识田园乐，只羡相如驷马归。",
        "dynasty": "宋",
        "collection_info": null
    },
    {
        "title": "磨崖颂",
        "author": "吴杭",
        "content": "周雅久不復，楚骚方独鸣。\n溪蛙弄气态，污我潇湘清。\n二公好奇古，大笔时纵横。\n磨崖勒唐颂，字字飞琼英。\n云烟借体势，水石生光精。\n浯溪在僻地，自是闻正声。\n名传播夷夏，孰贵燕然铭。\n絃歌入商鲁，永与神仙听。\n江流不可竭，此文如日星。",
        "dynasty": "宋",
        "collection_info": null
    },
    {
        "title": "题澹岩",
        "author": "朱正一",
        "content": "秦曾羽客驻真跧，唐有禅翁嗣结缘。\n石窦宏深开洞府，天门明显逗风烟。\n香山耸迹停危壁，怪木盘根长绝巅。\n千古灵踪谁可问，踟蹰瞻想不知还。",
        "dynasty": "宋",
        "collection_info": null
    },
    {
        "title": "寄吕伯佑",
        "author": "周锡",
        "content": "龙门居士隠江滨，老去风流乐事真。\n觞咏又临三月暮，李桃初种一溪春。\n眼中信我无余子，名下如君有几人。\n淯溪不尽东流水，两字平安託锦鳞。",
        "dynasty": "宋",
        "collection_info": null
    },
    {
        "title": "采莲曲",
        "author": "俞君宣",
        "content": "小姨学采莲，两腕白于雪。\n花色妬缃裙，瓣瓣红如血。\n西邻小姑亦采莲，隔岸徒闻语笑喧。\n从来不相识，相呼好并船。\n停桡花下勤把手，他年何处投箕帚。\n苦乐参差不可言，此日花开得来否。\n难割藕丝肠，怕逢游冶郎。\n归去风吹小簟凉，时闻花外香。",
        "dynasty": "宋",
        "collection_info": null
    },
    {
        "title": "登翠微亭  其一",
        "author": "余迪",
        "content": "数年乐此宦池城，每爱湖光分外清。\n远浦落霞秋水阔，乱山斜日碧云横。\n牧吹牛背归林晚，渔唱舟中对月明。\n同览翠微重弔古，谩将诗酒逐交情。",
        "dynasty": "宋",
        "collection_info": null
    },
    {
        "title": "登翠微亭  其二",
        "author": "余迪",
        "content": "池阳胜迹翠微峰，今古才人咏不穷。\n僧寺宛如仙仗裏，人家俨若画图中。\n迎风杨柳依依绿，带雨桃花淡淡红。\n沉醉不知归去晚，匆匆回首月升东。",
        "dynasty": "宋",
        "collection_info": null
    },
    {
        "title": "白鹤梁观石鱼",
        "author": "高应干",
        "content": "访胜及春游，双鱼古石留。\n能观时显晦，不逐浪沉浮。\n守介难投饵，呈祥类跃舟。\n胥归霖雨望，千载砥中流。",
        "dynasty": "宋",
        "collection_info": null
    },
    {
        "title": "题涪州石鱼",
        "author": "杨郡守",
        "content": "邀客西津上，观鱼出水初。\n长江多巨石，此地近仙居。\n所记皆名笔，为祥旧□书。\n丰年知有验，遗秉利将舒。\n戏草春波静，双鳞乐意徐。\n不才叨郡寄，燕喜愧萧疏。",
        "dynasty": "宋",
        "collection_info": null
    },
    {
        "title": "题九龙岩",
        "author": "李得之",
        "content": "霭霭云□烂，岑岑洞穴幽。\n黄衣无□士，陈迹□千秋。\n本为征途憩，还因爽气留。\n尘缘吾未断，归路晚飕飗。",
        "dynasty": "宋",
        "collection_info": null
    },
    {
        "title": "留题九龙岩",
        "author": "陈某",
        "content": "里俗相传有九龙，昔年栖隠此岩中。\n烟霄一去□□隔，石户双开旧径通。\n月影日光东北近，泉声山色古今同。\n何当便脱卑凡累，来伴僧闲论苦空。",
        "dynasty": "宋",
        "collection_info": null
    },
    {
        "title": "寄子",
        "author": "章某",
        "content": "九十衰翁七十儿，此时那可两分离。\n客乡已是三年别，人世应无百岁期。\n春雁北飞频送目，夕阳西下几颦眉。\n何如及早成归计，莫待山榴开满枝。",
        "dynasty": "宋",
        "collection_info": null
    },
    {
        "title": "咏古树",
        "author": "无名氏",
        "content": "四围乔木尽儿孙，曾见吴宫几度春。\n若使当年成大厦，也应随例作灰尘。",
        "dynasty": "宋",
        "collection_info": null
    },
    {
        "title": "寄家书",
        "author": "无名氏",
        "content": "南轩北牖又东扉，取次园林待我归。\n当路莫栽荆棘草，他年免挂子孙衣。",
        "dynasty": "宋",
        "collection_info": null
    },
    {
        "title": "留题宣圣庙石壁",
        "author": "张绅",
        "content": "前枕清流后倚山，殿堂高创白云间。\n幸因供职频经此，及过三年鬓渐班。",
        "dynasty": "宋",
        "collection_info": null
    },
    {
        "title": "句",
        "author": "李伯先",
        "content": "一门萃忠孝，竹帛写家声。",
        "dynasty": "宋",
        "collection_info": null
    },
    {
        "title": "堆婆石",
        "author": "许仕叔",
        "content": "撑空迭石何嵯峨，世传其名曰堆婆。\n乃在淛岭之巅，吴山之阿。\n我来于此少憩息，借问父老元如何。\n父老为言五代时，有婆姓方氏结茅岭巅两鬓皤。\n为念往来渴，均施汤水无偏颇。\n行人以此尽感激，婆言吾亦期无他。\n早晚吾骨只堆此，愿将一石堆吾坡。\n尔来迄今四百载，行人堆石不少差。\n我亦拾石堆其冢，既行且叹復逶迤。\n今冢之高过百尺，堆石亦已岂虚过。\n乃知一饮一滴水，恩至久远不可磨。\n古人一饮在必报，如此传说夫岂讹。\n吁嗟俗世人，乃道无恩波。\n反恩以为雠，此语愚已多。\n我适来此秋向晚，满屦霜叶仍吟哦。\n因笔记此堆婆石，慷慨为赋堆婆歌。",
        "dynasty": "宋",
        "collection_info": null
    },
    {
        "title": "汉严将军庙",
        "author": "闻肇瑝",
        "content": "汉史标名氏，宕梁存慕丘。\n非惟能抗节，更独抱先忧。\n全蜀悲衔璧，孤身欲断头。\n湍奔砥柱屹，果硕剥阳留。\n片语消威猛，三军尽辑柔。\n词严偏蔼若，气正一何遒。\n庙貌旒垂冕，祀将春復秋。\n我来虔展拜，匪敢谓遨游。",
        "dynasty": "宋",
        "collection_info": null
    },
    {
        "title": "武侯祠",
        "author": "张瓒",
        "content": "帝城谁送应商金，故垒萧萧岁月深。\n山势北来连鸟道，水声东去作龙吟。\n西风老树惟寒鹊，落日荒郊只暮砧。\n不有少陵诗句在，草堂何处共追寻。",
        "dynasty": "宋",
        "collection_info": null
    },
    {
        "title": "游南山赋五十六言呈书记郎中教授大着",
        "author": "马某",
        "content": "暇时结客小舂容，路值重岩紫翠峰。\n云阁翚飞翼鸾凤，石柟盘屈老虬龙。\n林扉雨过便秋菊，山寺风清度晚钟。\n快展眉头须剧饮，天开霁色不妨农。",
        "dynasty": "宋",
        "collection_info": null
    },
    {
        "title": "怀古",
        "author": "□庭倚",
        "content": "宦海漂浮若转蓬，唯余访古意无穷。\n曾观老柏怀诸葛，今对古柟思郑公。\n遗憾已随流水远，英名仍伴故山雄。\n后来碌碌空千辈，谁许登临继此风。",
        "dynasty": "宋",
        "collection_info": null
    },
    {
        "title": "次庭倚怀古韵",
        "author": "□公才",
        "content": "一本修柟出万蓬，挺生绵邈尚谁穷。\n胡为壮烈思严老，雅爱甘棠学召公。\n怀德自应存芘荫，企贤那不念英雄。\n要知遗躅传无尽，时听龛岩度远风。",
        "dynasty": "宋",
        "collection_info": null
    },
    {
        "title": "和郭使君韵",
        "author": "无名氏",
        "content": "郭侯凛凛气横秋，管领江山作胜游。\n痛饮不知乌景坠，清歌更觉鸟声幽。\n诵君崖畔神仙句，淡我胸中浩荡愁。\n万里相逢更相失，他年卜筑共归休。",
        "dynasty": "宋",
        "collection_info": null
    },
    {
        "title": "新月",
        "author": "黄蛾",
        "content": "初出如弓未上弦，分明挂在碧云边。\n时人莫道蛾眉小，十五团圆照满天。",
        "dynasty": "宋",
        "collection_info": null
    },
    {
        "title": "题三洞",
        "author": "张大直",
        "content": "雨过熏风吹面凉，芒鞋终日水云乡。\n可怜尘绪萦人久，頼有仙源引兴长。\n山鸟无心时自语，林花有意解留香。\n村醪不惜杖头费，渴似虹霓饮练光。",
        "dynasty": "宋",
        "collection_info": null
    },
    {
        "title": "题庆云东洞",
        "author": "张大直",
        "content": "箇中别是一干坤，蔼蔼祥云拥洞门。\n天柱遥知锁金阙，绛桥仍想接昆崙。\n仙人幻出珊瑚木，玉女妆成锦绣墩。\n石室霜台更奇绝，桃源从此不须论。",
        "dynasty": "宋",
        "collection_info": null
    },
    {
        "title": "题莲华西洞  其一",
        "author": "张大直",
        "content": "先生自是大罗仙，一去尘寰不记年。\n道室只今丹竈在，石窗依旧碧萝缠。\n空来莲洞闻仙乐，那得桃源驾铁船。\n欲觅当年天井路，云蒸雾罩水潺湲。",
        "dynasty": "宋",
        "collection_info": null
    },
    {
        "title": "题莲华西洞  其二",
        "author": "张大直",
        "content": "岩洞嵌空路险巘，神仙窟宅故应奇。\n涌云巧作莲幢仰，滴乳翻成石笋垂。\n琼树千年生异果，玉田四季产灵芝。\n真人隠壁君休问，驾鹤骖鸾自有时。",
        "dynasty": "宋",
        "collection_info": null
    },
    {
        "title": "题含虚南洞",
        "author": "张大直",
        "content": "云岭嵯峨挂夕阳，含虚南洞更徜徉。\n书堂犹觉宝熏在，石铫微闻仙茗香。\n遥想钓鱼台上客，飘然驾鹤白云乡。\n洪崖有路通仙岛，当日无人报始皇。",
        "dynasty": "宋",
        "collection_info": null
    },
    {
        "title": "拜婺源文公祠",
        "author": "李奎",
        "content": "天肇文明赞治平，万年宗主頼先生。\n经穷六籍开来学，道继诸儒集大成。\n祠枕星源青嶂合，亭临虹井綵云横。\n乘骢远谒逢秋祀，瞻拜偏兴景仰情。",
        "dynasty": "宋",
        "collection_info": null
    },
    {
        "title": "登楼吟",
        "author": "潘初",
        "content": "朝向蓬莱游，暮归蕊珠宿。\n偶然折断玉龙腰，降下凡间三十六。",
        "dynasty": "宋",
        "collection_info": null
    },
    {
        "title": "句",
        "author": "陈雄飞",
        "content": "处顺心恒逸，无求道乃高。",
        "dynasty": "宋",
        "collection_info": null
    },
    {
        "title": "游灵岩",
        "author": "张昌祖",
        "content": "深壑敞禅扉，独魁天下奇。\n烟云藏不尽，花木秀无时。\n谁谓神仙去，我疑蛟垒移。\n沉吟玷佳景，有句不成诗。",
        "dynasty": "宋",
        "collection_info": null
    },
    {
        "title": "中秋",
        "author": "龙辅",
        "content": "寂寂中秋夜，含情出玉闺。\n河长看雁远，月皎觉云低。",
        "dynasty": "宋",
        "collection_info": null
    },
    {
        "title": "暮闺",
        "author": "龙辅",
        "content": "暮闺翘首觉愁添，凿壁书生隔翠烟。\n独向嫦娥再三拜，殷勤为我到郎边。",
        "dynasty": "宋",
        "collection_info": null
    },
    {
        "title": "镜",
        "author": "龙辅",
        "content": "徐淑古铜镜，背多青绿花。\n收藏敢轻慢，曾得照秦嘉。",
        "dynasty": "宋",
        "collection_info": null
    },
    {
        "title": "戏示女伴",
        "author": "龙辅",
        "content": "谁道孤眠苦，孤眠却自强。\n请看隔宿髻，常是不劳妆。",
        "dynasty": "宋",
        "collection_info": null
    },
    {
        "title": "偶成",
        "author": "龙辅",
        "content": "绣窗同刺绣，女伴喜天晴。\n剪刀当日暖，妆镜隠霜明。",
        "dynasty": "宋",
        "collection_info": null
    },
    {
        "title": "晓景",
        "author": "龙辅",
        "content": "春日映朝霞，新妆出绛纱。\n开帘惊宿鸟，倚树落危花。",
        "dynasty": "宋",
        "collection_info": null
    },
    {
        "title": "答外",
        "author": "龙辅",
        "content": "金徽只自秘，玉匣不曾开。\n梅花难独弄，袖手待郎来。",
        "dynasty": "宋",
        "collection_info": null
    },
    {
        "title": "送外",
        "author": "龙辅",
        "content": "榜人㰕舟待，催饭送郎行。\n独谙郎食性，厨下自调羹。",
        "dynasty": "宋",
        "collection_info": null
    },
    {
        "title": "夏闺",
        "author": "龙辅",
        "content": "日斜未理妆，昼长人易倦。\n迴扑砚上蝇，墨花溅团扇。",
        "dynasty": "宋",
        "collection_info": null
    },
    {
        "title": "莲子寄外",
        "author": "龙辅",
        "content": "莲房新摘袖中携，剖寄青青子数枚。\n若识心头最清净，莫嫌根脚本污泥。",
        "dynasty": "宋",
        "collection_info": null
    },
    {
        "title": "莲子诗比成自觉丑甚戏题此作以解发君一笑耳",
        "author": "龙辅",
        "content": "书罢题钟字，要君知妾心。\n虽然非白雪，却是重黄金。",
        "dynasty": "宋",
        "collection_info": null
    },
    {
        "title": "纪梦",
        "author": "龙辅",
        "content": "梦中握手说离愁，梦觉欢娱忽已休。\n安得人生真似梦，华胥蝴蝶共悠悠。",
        "dynasty": "宋",
        "collection_info": null
    },
    {
        "title": "寄外",
        "author": "龙辅",
        "content": "面约随时改，离情睹物含。\n君风愁少女，妾卉最宜男。",
        "dynasty": "宋",
        "collection_info": null
    },
    {
        "title": "书怀",
        "author": "龙辅",
        "content": "藁砧不可期，莲子空相託。\n欲寄一封书，惟愁被姑觉。",
        "dynasty": "宋",
        "collection_info": null
    },
    {
        "title": "题书斋",
        "author": "龙辅",
        "content": "深闺渐老大，始学谢娘诗。\n描笔题成句，良人事作师。\n白头惭卓女，团扇愧班姬。\n岂敢传千载，聊将遣一时。",
        "dynasty": "宋",
        "collection_info": null
    },
    {
        "title": "冬晓",
        "author": "龙辅",
        "content": "积雨带晴雾，闺中事可夸。\n曙窗留镜月，寒髻集钗花。",
        "dynasty": "宋",
        "collection_info": null
    },
    {
        "title": "春日  其一",
        "author": "龙辅",
        "content": "风吹花香熏洞房，白日照镜光射梁。\n后园草暖双蝶晒，堂前尘落对燕翔。",
        "dynasty": "宋",
        "collection_info": null
    },
    {
        "title": "春日  其二",
        "author": "龙辅",
        "content": "春服初裁绮，寒衣始卸绒。\n花宿全慵蝶，林摇半暖风。",
        "dynasty": "宋",
        "collection_info": null
    },
    {
        "title": "春日  其三",
        "author": "龙辅",
        "content": "侵阶草逾碧，明窗日渐迟。\n携针听语鸟，牵断绣床丝。",
        "dynasty": "宋",
        "collection_info": null
    },
    {
        "title": "偶成",
        "author": "龙辅",
        "content": "阶下莓苔烂熳，墙边竹色萧疏。\n彩凤绣来有恨，疏鸿读外无书。",
        "dynasty": "宋",
        "collection_info": null
    },
    {
        "title": "春日写怀",
        "author": "龙辅",
        "content": "暖气逼房楹，开帘多鸟声。\n竹春思笋嫩，地日识泥晴。",
        "dynasty": "宋",
        "collection_info": null
    },
    {
        "title": "睡起",
        "author": "龙辅",
        "content": "下帏恣午睡，怪杀鸟相呼。\n起来慵刺绣，窗下理菖蒲。",
        "dynasty": "宋",
        "collection_info": null
    },
    {
        "title": "送外",
        "author": "龙辅",
        "content": "绿柳千条映远空，郎君欲别思忡忡。\n愿得化为江上水，与郎直到赤门东。",
        "dynasty": "宋",
        "collection_info": null
    },
    {
        "title": "寄外用前韵",
        "author": "龙辅",
        "content": "未得相携约尚空，小笺一见一忡忡。\n妾意原非渌江水，无端只向画桥东。",
        "dynasty": "宋",
        "collection_info": null
    },
    {
        "title": "写怀",
        "author": "龙辅",
        "content": "初听鶑声又燕声，年华不待使人惊。\n桂花开遍门还掩，风自清时月自明。",
        "dynasty": "宋",
        "collection_info": null
    },
    {
        "title": "寄怀  其一",
        "author": "龙辅",
        "content": "莫怪书频断，难传恨万端。\n虽承结髪爱，难作比肩看。\n泪续笺恒湿，思长笔屡干。\n临封沾臂血，使识寸心丹。",
        "dynasty": "宋",
        "collection_info": null
    },
    {
        "title": "寄怀  其二",
        "author": "龙辅",
        "content": "何处最难禁，思君直至今。\n双鱼浮水面，对鸟下庭心。",
        "dynasty": "宋",
        "collection_info": null
    },
    {
        "title": "恨",
        "author": "龙辅",
        "content": "背人解素袜，裂断寄郎边。\n须知销玉骨，无兴步金莲。",
        "dynasty": "宋",
        "collection_info": null
    },
    {
        "title": "答外",
        "author": "龙辅",
        "content": "君信问平安，闺中差可欢。\n竹佳连露倚，云好下阶看。",
        "dynasty": "宋",
        "collection_info": null
    },
    {
        "title": "制履寄外",
        "author": "龙辅",
        "content": "何物寄殷勤，宫鞋绿锦文。\n为郎承素足，指日踏青云。",
        "dynasty": "宋",
        "collection_info": null
    },
    {
        "title": "冬至",
        "author": "龙辅",
        "content": "冬至宵虽短，孤眠恨自长。\n枕单寒入梦，窗破月窥床。",
        "dynasty": "宋",
        "collection_info": null
    },
    {
        "title": "十一月初四日五鼓纪梦寄外",
        "author": "龙辅",
        "content": "昨夜有佳梦，驰书报与郎。\n隔门须是近，有臭必然香。",
        "dynasty": "宋",
        "collection_info": null
    },
    {
        "title": "赠外",
        "author": "龙辅",
        "content": "远别当霜雪，留郎且过冬。\n只愁春色裏，离恨更重重。",
        "dynasty": "宋",
        "collection_info": null
    },
    {
        "title": "偶成",
        "author": "龙辅",
        "content": "情弱抽思长，腕娇运笔拙。\n口诵恐易忘，笺书还自裂。",
        "dynasty": "宋",
        "collection_info": null
    },
    {
        "title": "兰梅诗",
        "author": "龙辅",
        "content": "兰梅逐候舒，种此欲何如。\n兰叶堪崇佩，梅花好寄书。",
        "dynasty": "宋",
        "collection_info": null
    },
    {
        "title": "答外",
        "author": "龙辅",
        "content": "郎书来问近何如，性癖如郎只似初。\n忍冷临风因爱雪，抱疴点烛为看书。",
        "dynasty": "宋",
        "collection_info": null
    },
    {
        "title": "寄外读书处",
        "author": "龙辅",
        "content": "主人之室隔清洲，日日华笺空自酬。\n书似岘碑看即泪，人非萱草遇还愁。",
        "dynasty": "宋",
        "collection_info": null
    },
    {
        "title": "山中寄外  其一",
        "author": "龙辅",
        "content": "泊舟古岸傍，松柏日已昫。\n本非同心期，空似西陵路。",
        "dynasty": "宋",
        "collection_info": null
    },
    {
        "title": "山中寄外  其二",
        "author": "龙辅",
        "content": "湖色开明镜，峦光列翠屏。\n双眉不忍画，羞对远山青。",
        "dynasty": "宋",
        "collection_info": null
    },
    {
        "title": "山中寄外  其三",
        "author": "龙辅",
        "content": "一到空山下，回看远俗尘。\n松枝堪作麈，无计赠情人。",
        "dynasty": "宋",
        "collection_info": null
    },
    {
        "title": "山中寄外  其四",
        "author": "龙辅",
        "content": "若得共此栖，松菊长携手。\n岸上数株松，何须减五柳。",
        "dynasty": "宋",
        "collection_info": null
    },
    {
        "title": "山中寄外  其五",
        "author": "龙辅",
        "content": "寄郎以山字，得无无解处。\n得郎一人来，便可成仙去。",
        "dynasty": "宋",
        "collection_info": null
    },
    {
        "title": "山中寄外  其六",
        "author": "龙辅",
        "content": "脚下绣宫鞋，殷勤为郎做。\n今日贪看山，凤头半已破。",
        "dynasty": "宋",
        "collection_info": null
    },
    {
        "title": "山中寄外  其七",
        "author": "龙辅",
        "content": "跻攀不辞远，微汗湿红粉。\n万一有桃源，当期郎共隠。",
        "dynasty": "宋",
        "collection_info": null
    },
    {
        "title": "山中寄外  其八",
        "author": "龙辅",
        "content": "山中白日暗，霏霏云雨动。\n信此非巫山，安能入郎梦。",
        "dynasty": "宋",
        "collection_info": null
    },
    {
        "title": "山中寄外  其九",
        "author": "龙辅",
        "content": "妾在山中来，郎在溪头住。\n郎若泛舟寻，莫误桃源路。",
        "dynasty": "宋",
        "collection_info": null
    },
    {
        "title": "山中寄外  其一○",
        "author": "龙辅",
        "content": "闻郎今日来，日斜何不至。\n应知篙橹迟，羡杀云中翅。",
        "dynasty": "宋",
        "collection_info": null
    },
    {
        "title": "山中寄外  其一一",
        "author": "龙辅",
        "content": "利名何足事，山中乐未央。\n郎如学耕耨，奴便学蚕桑。",
        "dynasty": "宋",
        "collection_info": null
    },
    {
        "title": "山中寄外  其一二",
        "author": "龙辅",
        "content": "茅屋拥红炉，聊在山中宿。\n枉却几上灯，无书供夜读。",
        "dynasty": "宋",
        "collection_info": null
    },
    {
        "title": "山中寄外  其一三",
        "author": "龙辅",
        "content": "娇儿渐聪慧，出语解人意。\n促奴须早归，恐爷书又至。",
        "dynasty": "宋",
        "collection_info": null
    },
    {
        "title": "山中寄外  其一四",
        "author": "龙辅",
        "content": "寄郎三片玉，至今无报音。\n深山多古迹，不得共郎寻。",
        "dynasty": "宋",
        "collection_info": null
    },
    {
        "title": "山中寄外  其一五",
        "author": "龙辅",
        "content": "买舟不论价，但愿舟不迟。\n归时与郎面，不致效秋时。",
        "dynasty": "宋",
        "collection_info": null
    },
    {
        "title": "送外  其一",
        "author": "龙辅",
        "content": "与君非一身，同户恒相忆。\n而况出门去，宁知南復北。",
        "dynasty": "宋",
        "collection_info": null
    },
    {
        "title": "送外  其二",
        "author": "龙辅",
        "content": "君言游宦向华京，不得临歧一送行。\n行行惟有杨花路，飞去飞来是妾情。",
        "dynasty": "宋",
        "collection_info": null
    },
    {
        "title": "又为子夜歌",
        "author": "龙辅",
        "content": "明朝将解缆，叮嘱不曾离。\n文无识顷刻，不久便当归。",
        "dynasty": "宋",
        "collection_info": null
    },
    {
        "title": "铁袈裟",
        "author": "李美",
        "content": "十载松关隔世尘，俯襟云石骨毛清。\n他时脱得浮名利，好作清凉境裏人。",
        "dynasty": "宋",
        "collection_info": null
    },
    {
        "title": "题谢康乐石门作",
        "author": "王征",
        "content": "吾闻永嘉守，□□□□心。\n胜迹若犹在，云涧清且深。\n绿萝自蒙密，白日易森沉。\n□□松篠□，石门□登临。\n碧潭映千丈，瀑布飞□□。\n秋雨□微□，暮烟生长林。\n□□□皇华，□□往来□。\n偶尔□吟笺，遗风尚□□。\n悠悠归路长，恋恋惜余芳。\n□动□水兴，兹焉安可忘。",
        "dynasty": "宋",
        "collection_info": null
    },
    {
        "title": "题大像",
        "author": "王易简",
        "content": "□□未生时，先有此石岩。\n一从下生已，□□□□□。\n初发混沌窍，吐尽龙宫函。\n嗟□□□□，巍坐当空嵌。\n按足大地动，□□□魔芟。\n丹青架楼阁，仅免苔藓缄。\n上方见顶相，下方仰裙衫。\n谁如福智人，独脱神鬼监。\n龛灯集烟耀，天花坠云衔。\n我行岂不遥，迫此十口馋。\n叩门觅津梁，忽皋大力帆。\n善哉此方俗，不解走巫咸。\n仰佛何拳拳，盥佛何掺掺。\n灵石兆三生，神感浃至诚。\n我出唁佛语，谁能知圣凡。",
        "dynasty": "宋",
        "collection_info": null
    },
    {
        "title": "延祥寺",
        "author": "孙直臣",
        "content": "雷雨随车上宝坊，僧夸山味最悠长。\n地灵终日无尘到，天净常时见海光。\n神雀羽毛多隠晦，卧龙头角本轩昂。\n石楼本是通仙路，十里香灯属梵王。",
        "dynasty": "宋",
        "collection_info": null
    },
    {
        "title": "送歙砚与裴唐卿",
        "author": "史伯强",
        "content": "平生足迹遍九州，知子笔端回万牛。\n歙砚故持赠，夜光非暗投。\n兹实旧坑子坑尾，远胜洮州绿鸭头。\n清淑之德隠于石，珉中玉表非其俦。\n惨淡风漪生，葱茏云气浮。\n故人初赠我，千金未为酬。\n久磨土灰实砚耻，况拙辞章为砚羞。\n奇宝岂可穷士收，定为神夺鬼所偷，物得其託復何求。\n所以椟而致，贱子不敢留。\n摛藻可以丽春华，学书亦足森银鈎。\n百氏之学资芟修，六经之文资校雠。\n虽然吾不愿子以之属文如曹刘，吾不愿子以之奏赋如枚邹。\n愿子提携与之登瀛洲，献可替否近冕旒。\n力陈治安活国谋，以宽吾君宵旰忧。",
        "dynasty": "宋",
        "collection_info": null
    },
    {
        "title": "朱子庵",
        "author": "朱诰",
        "content": "落魄尘埃七十翁，平生梦想此山中。\n未应凡骨逢黄老，犹幸垂髫识莫公。\n泉涧泠泠皆佛法，竹符叶叶总神功。\n刀圭欲问吾仙祖，一洗尘劳万虑空。",
        "dynasty": "宋",
        "collection_info": null
    },
    {
        "title": "赠画士林尧卿",
        "author": "游彦举",
        "content": "古称名画顾丹青，遗迹远绍难其人。\n迩来忽皋林尧卿，绘像工夫殊绝伦。\n解后俾尔写吾形，妙处一笔夺天真。\n始知人杰间世生，何代无才充选抡。\n待需飞诏来枫宸，凌烟特命书勋臣。\n此时此意倍精神，宁復踆踆走路尘。",
        "dynasty": "宋",
        "collection_info": null
    },
    {
        "title": "寿胡运使",
        "author": "刘阆风",
        "content": "青原连峰鬰嵯峨，中产瑞石如金螺。\n清淑之气孕秀多，蜿蟺旁礴无偏颇。\n间世人杰文星罗，六一鸣道继雄轲。\n忠简名节森聱牙，乃孙所学能传家。\n天孙为织云锦窠，五凤装楼龙作梭。\n吐词摛藻正而葩，纬国经邦真土苴。\n暂屈计台烦抚摩，飞刍輓粟汉萧何。\n专城治郡政不苛，分医散药起札瘥。\n幻出东湖十里荷，百花蔽亏万柳遮。\n民不知劳在咄嗟，涂歌里咏自吟哦，坐致金穰玉烛和。\n登城万宝丰百嘉，黍稷稻粱菽禾麻。\n维时秋律灰吹葭，玉宇凉生雨乍过。\n银河夜静风无波，祥烟瑞霭纷交加。\n只说牛女此会佳，谁知神仙降云车。\n中驱下扶走乘戈，玉妃拥卫不撝呵。\n童女十二颜如花，乘鸾吹箫静无譁。\n弹璈戛玉献琵琶，琴奏双成瑟女娲。\n仙掌金茎吸露华，西凉蒲萄胜流霞。\n桃实如蟠枣如瓜，祝公千百算增遐。\n公持玉节镇龙沙，我领辕门吉水涯。\n一水东西骋望赊，安得共泛张骞槎。\n秋风阊阖鸣玉珂，公归调鼎我盐醝，持衡不致斤两差。\n诗寄柏梁愧猗那，因词见意倘可歌。",
        "dynasty": "宋",
        "collection_info": null
    },
    {
        "title": "紫姑仙为诗索和因用其韵赠范法官  其一",
        "author": "翁溪园",
        "content": "五云楼阁阆风高，玉女轻轻月下敲。\n軿御为人催凤驾，功名报我在螭坳。\n寒灰草出千言妙，爇烬诚由一念交。\n何事赋诗征速和，一吟聊解子云嘲。",
        "dynasty": "宋",
        "collection_info": null
    },
    {
        "title": "紫姑仙为诗索和因用其韵赠范法官  其二",
        "author": "翁溪园",
        "content": "范君仙吏术何高，欲祷灵扃祇一敲。\n借箸立谈神斡运，画灰成字势盘坳。\n三钱舞卜堪为侣，五斗师来可缔交。\n神力也须人力附，寄言诗将莫轻嘲。",
        "dynasty": "宋",
        "collection_info": null
    },
    {
        "title": "赠谈命江文魁",
        "author": "翁溪园",
        "content": "刮眼相逢四五秋，知君艺出万人头。\n但看巨轴藏盈袖，不信行囊尚弊裘。\n建阁程生藏瑞墨，买田张衍寄英游。\n从来有术高天下，莫但人谋当自谋。",
        "dynasty": "宋",
        "collection_info": null
    },
    {
        "title": "赠易数胡一鑑",
        "author": "翁溪园",
        "content": "招牌名一鑑，数学得来真。\n以子胸中易，照他天下人。\n穷通窥见影，贤佞写成神。\n莫但为人监，回光监子身。",
        "dynasty": "宋",
        "collection_info": null
    },
    {
        "title": "寿刘上舍将仕  其一",
        "author": "翁溪园",
        "content": "鲁台昨夜已书云，喜报今朝纪绂麟。\n五色祲呈迎瑞气，一阳道长庆亨辰。\n定知昴宿钟英质，须信长庚现后身。\n敢效髯秦诗格献，蓂敷十一寿千春。",
        "dynasty": "宋",
        "collection_info": null
    },
    {
        "title": "寿刘上舍将仕  其二",
        "author": "翁溪园",
        "content": "英声璧水早年蜚，官样文章价久驰。\n汉殿紫荷应有种，燕山丹桂又传枝。\n名驹行作铨闱冠，文虎因须锁试知。\n他日汪黄推榜首，立身事业尽优为。",
        "dynasty": "宋",
        "collection_info": null
    },
    {
        "title": "灵鉴院",
        "author": "陈郊",
        "content": "门外轮蹄去不休，谁人识向静中游。\n区区名利成缰锁，不道少年能白头。",
        "dynasty": "宋",
        "collection_info": null
    },
    {
        "title": "寿林仲乔尊人",
        "author": "罗子衎",
        "content": "过了元宵八日间，琴堂歌舞献慈颜。\n七闽山水鬚眉秀，三楚云烟杖屦闲。\n痴绝不妨公事了，欢浓莫于酒杯悭。\n明年今日迎新霈，锦轴荣封鬓未斑。",
        "dynasty": "宋",
        "collection_info": null
    },
    {
        "title": "阅武喜晴和厉寺正韵",
        "author": "于定国",
        "content": "元戎笳鼓闹新晴，风柳丝丝万马鸣。\n尺籍伍符亲点检，牙旗甲马喜晶明。\n潢池刀剑虽安帖，紫塞烟尘欠扫清。\n闻道玉皇新有诏，禁中虚席待谈兵。",
        "dynasty": "宋",
        "collection_info": null
    },
    {
        "title": "贺谢文二子文武登科",
        "author": "徐子元",
        "content": "福畤何曾好誉儿，凤毛争奈一时奇。\n青钱学士如龙友，白马将军似虎痴。\n齐展一双文武手，共扶千载圣明时。\n从来谢砌无闲草，步步芳兰亚紫芝。",
        "dynasty": "宋",
        "collection_info": null
    },
    {
        "title": "劝农和孟大监韵",
        "author": "朱宗强",
        "content": "祥开龙角应三农，小队旌旗猎猎风。\n秧马趣行田陌外，樯乌飞送橹声中。\n穰翁预喜瓯窭满，馌妇毋忧杼轴空。\n观稼西成今在望，贤侯此乐与民同。",
        "dynasty": "宋",
        "collection_info": null
    },
    {
        "title": "送何推官",
        "author": "吴復斋",
        "content": "风雨一樽酒，此怀人得知。\n三春花落后，千里客归时。\n浩浩人间事，悠悠身外思。\n君如能摆脱，林下早相期。",
        "dynasty": "宋",
        "collection_info": null
    },
    {
        "title": "庆游宝制  其一",
        "author": "吴同山",
        "content": "梅花玉立雪尤禁，岁岁吹香伴细斟。\n日看篁车归戏綵，未夸荷橐已横金。\n水云生阅市朝事，砥柱不移丘壑心。\n德望益尊身暂退，他年乃听卫公箴。",
        "dynasty": "宋",
        "collection_info": null
    },
    {
        "title": "庆游宝制  其二",
        "author": "吴同山",
        "content": "时事枰棋着固难，奕秋袖手却旁观。\n汉庭持论卑皋朔，洛社论年参潞韩。\n富贵无心来则受，行藏有道处之安。\n金笼放鸽徒夸诩，静处干坤分外宽。",
        "dynasty": "宋",
        "collection_info": null
    },
    {
        "title": "寄僧琴山",
        "author": "杨紬林",
        "content": "闽海西来山復山，白云深处见禅关。\n幽岩风细鶑声缓，古寺春深鹤梦閒。\n游子从来悲草绿，老僧浑不计花残。\n笑余犹是红尘客，尽日攀跻行路难。",
        "dynasty": "宋",
        "collection_info": null
    },
    {
        "title": "九日亭",
        "author": "张子厚",
        "content": "九日亭成气象高，宰君乘兴几回过。\n山怜峻极凌霄汉，路爱幽深入薜萝。\n长恐泛杯篱菊少，不愁落帽海风多。\n香醪正熟芳时节，对此年年奈醉何。",
        "dynasty": "宋",
        "collection_info": null
    },
    {
        "title": "送县宰赴召",
        "author": "萧仲才",
        "content": "出宰男邦过冉求，潦江木落四番秋。\n主恩父母朝天去，失哺婴孩伏地留。\n一片丹心深国虑，数茎白髪为民愁。\n邑人共绘生祠像，不戴貂蝉官未休。",
        "dynasty": "宋",
        "collection_info": null
    },
    {
        "title": "赠行医龙杖道人",
        "author": "孙伯容",
        "content": "忽报求诗有客来，诗魔正此费驱催。\n内丹却喜君能炼，青眼何妨我为开。\n袖裏蛇应传似续，手中龙漫事剸裁。\n传玄神物经当合，道合仙陂试验哉。",
        "dynasty": "宋",
        "collection_info": null
    },
    {
        "title": "合溪新亭",
        "author": "章炳炎",
        "content": "每到双溪兴自招，新亭况是隔凡嚣。\n水中山色都如画，风裏湍声却似潮。\n欹枕几回眠尽夜，凭栏不厌立终朝。\n人生何用千钟酒，万古閒愁向此消。",
        "dynasty": "宋",
        "collection_info": null
    },
    {
        "title": "送徐殿院去国",
        "author": "程壮",
        "content": "殿中簪笔英风凛，直比朱絃清玉壶。\n谏奏百篇多蹇谔，精忠一力撼干枢。\n笑哦老凤池边句，要取骊龙颔下珠。\n扣阙举幡心未副，芳名赢得满江湖。",
        "dynasty": "宋",
        "collection_info": null
    },
    {
        "title": "风井",
        "author": "周惠",
        "content": "寰中风穴不一处，斯井乳化能伏流。\n暗接高源常秘惜，不离陌路自清幽。\n土囊空艳高人赋，水品难逢处士收。\n宴坐岩头默斟取，清凉此意与谁谋。",
        "dynasty": "宋",
        "collection_info": null
    },
    {
        "title": "油溪岭",
        "author": "周惠",
        "content": "油溪何淼漫，油岭復巑坃。\n白日蛇龙起，青林虎豹抟。\n干坤谁设险，登陟壮遐观。\n刀剑今牛犊，须知帝德宽。",
        "dynasty": "宋",
        "collection_info": null
    },
    {
        "title": "萧岩",
        "author": "周惠",
        "content": "万里藏云境界宽，仙源江上起峰峦。\n鶑啼翠柳三春暖，松隠清风六月寒。\n飞雁忽惊天柱过，蛰龙犹向石潭蟠。\n宦游争道兹岩好，林下何曾得共欢。",
        "dynasty": "宋",
        "collection_info": null
    },
    {
        "title": "龟山禅寺赠僧柏庭",
        "author": "黄希武",
        "content": "出世无心与世闻，好将踪迹远离群。\n别来沧海孤舟月，归去青山半榻云。\n顿觉有生皆幻梦，更寻无地避尘氛。\n东林莲社诗盟在，相送河桥已夕曛。",
        "dynasty": "宋",
        "collection_info": null
    },
    {
        "title": "留题龙华僧院放怀阁",
        "author": "鲁君锡",
        "content": "公余闲步山阴寺，小阁临崖面竹开。\n我欲放怀□□□，故乡消息未曾来。",
        "dynasty": "宋",
        "collection_info": null
    },
    {
        "title": "送白鱼",
        "author": "李子西",
        "content": "秋江水落白鱼肥，正是莼鲈入兴时。\n举网得鱼溪上路，挥毫走兔简中诗。\n雅知宾幕饶供给，何待侬芹荐敛私。\n鲁鬲楚鱼羞不腆，此诚只有孔门知。",
        "dynasty": "宋",
        "collection_info": null
    },
    {
        "title": "题蒋山",
        "author": "李梅磵",
        "content": "登临要说六朝遗，一箇干坤几合离。\n豪杰已随流水去，兴亡只有此山知。\n古松隔道招游客，丹树斜阳话旧时。\n寄语老僧珍此壁，百年后有古人诗。",
        "dynasty": "宋",
        "collection_info": null
    },
    {
        "title": "赠谈命严叔寓",
        "author": "李长沙",
        "content": "平时已秉班扬笔，暇处不妨甘石经。\n吾里忻传日边信，君言频中斗杓星。\n会稽夫子余诗礼，巴蜀君平旧典型。\n历历周天三百度，更参璇玉到虞廷。",
        "dynasty": "宋",
        "collection_info": null
    },
    {
        "title": "送戴太博  其一",
        "author": "杜司直",
        "content": "昨者题舆政未成，邻封骑竹已欢迎。\n翱翔忽看天边举，来去从教境上争。\n玉笥江山应改色，青原风月未忘情。\n两邦父老休啼哭，总在甘棠荫裏行。",
        "dynasty": "宋",
        "collection_info": null
    },
    {
        "title": "送戴太博  其二",
        "author": "杜司直",
        "content": "琼佩霞裾云锦裳，胸中指塞贮琳琅。\n词章莫测波澜阔，谈笑惟图书传香。\n与我多应邻臭味，于人宁有别肝肠。\n一州斗大非公处，早晚催归白玉堂。",
        "dynasty": "宋",
        "collection_info": null
    },
    {
        "title": "寿开府",
        "author": "严敦常",
        "content": "季冬两十鸡鸣初，僚吏府造如云趋。\n绣轴捧星香拥炉，共庆此日生真儒。\n玉堂金印守此都，今日为城镇匈奴。\n坐安天下犹覆盂，祝公之寿宜何如。\n欲祝公如九皋鹤，鹤颈虽长畏缯缴。\n欲祝公如千岁龟，清江作使身亦危。\n又祝公如松与柏，樵斧焉知岁寒色。\n刚莫刚兮赤山铁，铁作干将有时缺。\n坚莫坚兮泰山石，溜滴波穿有时泐。\n不若祝公如太虚，包含千古无时无。\n任驰玉兔飞金乌，暑往寒来速又徐。\n髪常如漆齿常固，太虚不老君与俱。",
        "dynasty": "宋",
        "collection_info": null
    },
    {
        "title": "游济渎",
        "author": "李志全",
        "content": "水底微茫见贝宫，灵源直与海相通。\n雪晴人立冰壶外，春暖鱼游玉鑑中。\n鹤反松林巢夜月，神归蓬岛驾天风。\n裴公亭上行吟处，佗日重来兴未穷。",
        "dynasty": "宋",
        "collection_info": null
    },
    {
        "title": "龙虎山",
        "author": "易性中",
        "content": "云气蓬莱近，山阴草树香。\n御风不知远，仙骨已清凉。",
        "dynasty": "宋",
        "collection_info": null
    },
    {
        "title": "游东禅院",
        "author": "郭之义",
        "content": "地去关城远，无人伴访寻。\n泉流溪路窄，石耸洞门深。\n紫翠烟岚懋，清凉竹树阴。\n重来应更□，□日解尘襟。",
        "dynasty": "宋",
        "collection_info": null
    },
    {
        "title": "三萧行贺萧丞定夫子登科",
        "author": "傅西斋",
        "content": "吾乡前辈多风谊，教子读书全盛事。\n刘斯立在庆历间，二子同升俱上第。\n后来嘉佑孔长源，三子联登相后先。\n元丰四谢更同榜，一家科第光烨然。\n直到淳熙徐思叔，亦与二子连芳躅。\n又报年来萧定夫，绍定两科庭下玉。\n二百年间能几家，刘家孔家无以加。\n才名学行总名世，不但官爵称高华。\n谢家独有民师着，徐家大无鸣诗句。\n人道萧室父子三，前辈流风无让处。\n萧公要是真醇儒，家无他物惟有书。\n自家读了教儿读，夜半书声喧里闾。\n造物负公还不贫，嘉定庚辰汉庭右。\n此时二子已崭然，公曰吾心汝其懋。\n果然相继取高科，二哥饶着与三哥。\n乃翁笑向月中问，吾家桂树何其多。\n月娥报道萧家桂，生满月中香满世。\n移过东山能几年，今日方教翁满意。\n祝公此意令深长，香名当使百世芳。\n前贤事业远且大，三刘三孔尤辉光。\n世科膴仕公家有，实声莫落谢徐后。\n要知渝上一萧家，突过四家名宇宙。\n我曾与公同荐名，服公文行识公真。\n更与贤郎共文社，情谊凛凛如霜筠。\n翻笑传家三父子，草亭老人空厉志。\n曾不得名于荐书，仅有大儿前擢第。\n小儿四度试春官，尚期他日修征鞍。\n如今饥卧空山裏，慨想前事悲汍澜。\n喜闻令子归锦里，夜不能眠推枕起。\n瓣香寓作三萧行，寄贺萧公当双鲤。",
        "dynasty": "宋",
        "collection_info": null
    },
    {
        "title": "送梁府教赴括苍任",
        "author": "赵恬斋",
        "content": "闻得官期三月初，此行最喜奉潘舆。\n杏花风暖好觅句，槐影日长宜读书。\n垂世文章星有斗，随缘富贵水成渠。\n少须岁月朝天去，半夜金莲归直庐。",
        "dynasty": "宋",
        "collection_info": null
    },
    {
        "title": "寿知宗",
        "author": "范一飞",
        "content": "天工未放二阳生，留得尧阶一叶蓂。\n庆诞仙源贵公子，祥开南极老人星。\n日随宫线添无尽，貌比庄椿看更青。\n岁岁华堂祝眉寿，笙歌声裏雪梅馨。",
        "dynasty": "宋",
        "collection_info": null
    },
    {
        "title": "送人赴举",
        "author": "黄少师女",
        "content": "春闱报罢已三年，又向西风趁着鞭。\n屡鼓莫嫌非作气，一鸣当自卜冲天。\n贾生少奋终何遇，马援才高老益坚。\n大抵功名无早晚，平津今见起淄川。",
        "dynasty": "宋",
        "collection_info": null
    },
    {
        "title": "别诸禅众",
        "author": "释洪海",
        "content": "万瓦禅林耸翠螺，四围山色玉新磨。\n恍疑别换胸怀子，霁月光风觉转多。",
        "dynasty": "宋",
        "collection_info": null
    },
    {
        "title": "晚宿灵岩",
        "author": "云盘山人",
        "content": "风雨旃檀阁，烟霞钟鼓声。\n定僧今不作，空谷尚传灯。",
        "dynasty": "宋",
        "collection_info": null
    },
    {
        "title": "罗隠题诗石",
        "author": "释某",
        "content": "峭壁巉岩枕碧溪，昔贤曾过此留题。\n一时章句今人忆，万古声名与日齐。\n山色浅深来白鹤，水光溜泻漾金鸡。\n我来弔古寻遗迹，只有渔翁傍石梯。",
        "dynasty": "宋",
        "collection_info": null
    },
    {
        "title": "绍兴丁丑题乌石山",
        "author": "□治中",
        "content": "乌□□怪石，撑突倚山巅。\n□□群羊伏，昂昂万马联。\n何年现蓬岛，终古颂桑田。\n相揖闽王宅，东隅有九仙。",
        "dynasty": "宋",
        "collection_info": null
    },
    {
        "title": "游东禅院",
        "author": "郭某",
        "content": "地去关城远，无人□□□。\n泉流溪路窄，石显洞门深。\n□□□□□，□□竹树阴。\n□□□□□，□日解题襟。",
        "dynasty": "宋",
        "collection_info": null
    },
    {
        "title": "南山留题和吕元锡韵",
        "author": "某府判",
        "content": "词源浩渺浙江潮，倒泻银河落九霄。\n贝阙珠宫春不老，蓬莱瀛海路非遥。\n多君访古曾携手，愧我劳生漫折腰。\n拟欲诛茅成小隠，山云不薄幸相招。",
        "dynasty": "宋",
        "collection_info": null
    },
    {
        "title": "白石滩碑刻",
        "author": "无名氏",
        "content": "太原王氏女，金陵韩守妻。\n戊辰年八月，葬在石城西。\n日为弓兮月为箭，射四时兮生改变。\n千年万年松柏风，悲尽死亡人不见。",
        "dynasty": "宋",
        "collection_info": null
    },
    {
        "title": "无题",
        "author": "无名氏",
        "content": "试将潜皖问云游，何似灵岩与虎丘。\n应道淮南山水胜，清奇都在两三州。",
        "dynasty": "宋",
        "collection_info": null
    },
    {
        "title": "题石鱼",
        "author": "无名氏",
        "content": "诸公讨未决。\n朝忌其事夕失功，讵可因循守常法。\n人心感处是天心，至诚解使金石裂。\n形势不宜久冷落，鼓作须及人情热。\n每忧姦雄东风尘，它日未易倾巢穴。\n人才政事所急者，此间伊吕何常乏。\n况如耿贾郭李辈，马后牛前谁识别。\n黄芽摇寒鴥不飞，鬼洞蛮虚新过雪。\n行矣强饭莫饮酒，偷闲读书备施设。\n一官皆可行其义，勿学庸人苟岁月。\n蹄涔之水无鲲鲸，鸳凤宁肯争鸡楬。\n吾皇驻跸浙江西，努力朝宗致忠烈。\n星驰电走见相。",
        "dynasty": "宋",
        "collection_info": null
    },
    {
        "title": "曹孝女庙",
        "author": "释元昉",
        "content": "祠古孝诚遥，悲风想暮号。\n月魂迷草色，血泪溅江涛。\n断碣惟黄绢，孤坟掩绿蒿。\n千年暗潮水，亦以姓为曹。",
        "dynasty": "宋",
        "collection_info": null
    },
    {
        "title": "讲教洞",
        "author": "高予文",
        "content": "一官羁绊混黄埃，壮抱雄怀久未开。\n我若有山如此好，挂冠即日赋归来。",
        "dynasty": "宋",
        "collection_info": null
    },
    {
        "title": "句",
        "author": "谢达夫",
        "content": "两峰环抱揖平川。",
        "dynasty": "宋",
        "collection_info": null
    },
    {
        "title": "登黄楼",
        "author": "胡谧",
        "content": "山接青齐横翠黛，水兼汴泗入洪流。\n西风落日凭栏处，廊庙江湖总繫愁。",
        "dynasty": "宋",
        "collection_info": null
    },
    {
        "title": "送陈吏部",
        "author": "林某",
        "content": "天颁一札语叮咛，光动郎官驾使星。\n頼有斯文增气燄，可无吾道活生灵。\n驰驱漫说周原隰，登辔先须辨渭泾。\n珍重□章临遣意，不徒盐筴与茶经。",
        "dynasty": "宋",
        "collection_info": null
    },
    {
        "title": "留题酒家壁",
        "author": "席炎",
        "content": "山云出山无一钱，日日醉倒春风边。\n采苹桥南徐孺子，白酒初熟留神仙。",
        "dynasty": "宋",
        "collection_info": null
    },
    {
        "title": "新月",
        "author": "释显彬",
        "content": "微光已成魄，隠隠夕阳间。\n六幙无人卷，一钩长自闲。\n轮随明月长，香逐桂枝还。\n三五相将近，分明照竹关。",
        "dynasty": "宋",
        "collection_info": null
    },
    {
        "title": "题徐氏金湖书院",
        "author": "梁白",
        "content": "烟霞缥缈锁仙乡，万卷诗书一草堂。\n孝义声华辉北阙，门闾烜赫照南方。\n千寻瀑布侵肌冷，四季閒花扑鼻香。\n正是人间无敌处，王公诗版砌虹梁。",
        "dynasty": "宋",
        "collection_info": null
    },
    {
        "title": "题徐氏金湖书院",
        "author": "杨征",
        "content": "君家仙馆带林塘，气象清新志趣长。\n千里客来如海若，一楼诗静透文光。\n门闾旌表芝兰贵，科第联芳桂籍香。\n帝里词人多景慕，愿题诗句满修篁。",
        "dynasty": "宋",
        "collection_info": null
    },
    {
        "title": "毛竹山",
        "author": "桑文炳",
        "content": "天地有此山，植此毛竹久。\n我本山中人，清风振千古。",
        "dynasty": "宋",
        "collection_info": null
    },
    {
        "title": "真人  其一",
        "author": "彭征",
        "content": "白云深处是仙家，清壁飞来瀑布斜。\n采药不知归路晚，洞门开遍碧桃花。",
        "dynasty": "宋",
        "collection_info": null
    },
    {
        "title": "真人  其二",
        "author": "彭征",
        "content": "散髪披襟万仞冈，天池风度碧莲香。\n洞云去作人间雨，留下瑶坛月影凉。",
        "dynasty": "宋",
        "collection_info": null
    },
    {
        "title": "真人  其三",
        "author": "彭征",
        "content": "老桂吹香入古瓢，月华如水碧天寥。\n酒醒夜半谁惊觉，鹤背仙人紫玉箫。",
        "dynasty": "宋",
        "collection_info": null
    },
    {
        "title": "真人  其四",
        "author": "彭征",
        "content": "山中无历任光阴，梅正开时雪意深。\n弹罢蕊珠香满座，天花几个落瑶琴。",
        "dynasty": "宋",
        "collection_info": null
    },
    {
        "title": "古木空烟",
        "author": "梁子固",
        "content": "淡烟漠漠古城头，老树拏云瞰碧流。\n鸦背夕阳添晚景，就中描出一天秋。",
        "dynasty": "宋",
        "collection_info": null
    },
    {
        "title": "石通洞",
        "author": "朱翁",
        "content": "披棘扪萝入洞中，拂尘剥藓识涪翁。\n我缘直道来施右，君为清诗到石通。\n定后寂寥无异议，危初萋菲竟何功。\n投豺畀北言犹在，厄宋饥陈道不穷。",
        "dynasty": "宋",
        "collection_info": null
    },
    {
        "title": "游碧落洞",
        "author": "释延吉",
        "content": "碧落有仙躅，迴溪限尘迹。\n虎穴建空岩，鸟道齐峭壁。\n苍松动寒吹，孤云触幽石。\n物外诣所乐，高谈混儒释。",
        "dynasty": "宋",
        "collection_info": null
    },
    {
        "title": "白云亭",
        "author": "徐寿朋",
        "content": "飞泉山脚水盈盈，溪会亭前就榜名。\n驻目合流寻异派，爽心临眺胜登瀛。\n游人暗认仙原景，清耳微传玉佩声。\n依约白莲当日事，社中贤令有渊明。",
        "dynasty": "宋",
        "collection_info": null
    },
    {
        "title": "胜会堂",
        "author": "徐寿朋",
        "content": "巧运风斤若化成，过门车马每留行。\n吞含气象归平陇，鬬凑溪山到画楹。\n春借杏桃红照耀，晓披烟霭碧低横。\n使麾映日安牙队，依约当年细柳营。",
        "dynasty": "宋",
        "collection_info": null
    },
    {
        "title": "景福院",
        "author": "黄执中",
        "content": "娟娟竹影薄，决决溪流浅。\n风生秋意回，野塘天容远。",
        "dynasty": "宋",
        "collection_info": null
    },
    {
        "title": "白鹤峰",
        "author": "张祉",
        "content": "我登白鹤峰，下窥沧海日。\n色与朱橘同，形比弹丸一。\n夜半伫玩閒，无质而生质。\n所以神仙侣，色界须超出。",
        "dynasty": "宋",
        "collection_info": null
    },
    {
        "title": "普通禅寺  其一",
        "author": "释德惠",
        "content": "古寺何年有，巍峨入杳冥。\n水如僧眼碧，山作佛头青。\n瓦砾皆能说，虚空亦解听。\n道人心已死，窗下卷残经。",
        "dynasty": "宋",
        "collection_info": null
    },
    {
        "title": "普通禅寺  其二",
        "author": "释德惠",
        "content": "问讯岩中主，形枯雪满头。\n住山何岁月，坏衲几春秋。\n傍石千间屋，腾空百尺楼。\n尽从心地出，声价甲西州。",
        "dynasty": "宋",
        "collection_info": null
    },
    {
        "title": "临溪楼",
        "author": "敖迈",
        "content": "花溪老子昔喜花，红云紫霞香满家。\n竹溪逸士昔爱竹，翠霭苍烟阴绕屋。\n羌兹伟人临溪楼，唐相之裔来溪头。\n奄有花竹着楼所，日与溪山作宾主。\n手抉银汉地上流，仰送飞鸿俯盟鸥。\n沧浪濯缨尘化雪，清泉烹茶团碎月。\n曾似元龙意气豪，湖海偃卧百尺高。\n又似仲宣销忧赋，客居江左非吾土。\n不如祝翁画栏前，梯身此楼近青天。\n湔心此溪赴沧海，楼名溪声可千载。",
        "dynasty": "宋",
        "collection_info": null
    },
    {
        "title": "赞驿亭壁墨龙",
        "author": "黄均瑞",
        "content": "一鼓春雷起九渊，风云万里会中天。\n墨池付与无多水，去作人间大有年。",
        "dynasty": "宋",
        "collection_info": null
    },
    {
        "title": "三溪",
        "author": "尹恕",
        "content": "三溪溪水别原委，长日波光荡无已。\n曲折有如九迴肠，合汇门前清彻底。\n只看秀色照眼明，溪上閒游不倦情。\n何年得作逋荣客，好结芳邻一濯缨。",
        "dynasty": "宋",
        "collection_info": null
    },
    {
        "title": "游谭田寺",
        "author": "蒋金部",
        "content": "我爱谭田寺，短桥横碧波。\n数椽松竹裏，静处不须多。",
        "dynasty": "宋",
        "collection_info": null
    },
    {
        "title": "刘盘幕",
        "author": "许元信",
        "content": "山悬翠幙几千丈，我疑山顶即天上。\n扪萝蹑蹬到山巅，犹如平地上青天。\n始知天高应无极，幕阜苍苍一卷石。\n洞庭八百古所传，对此遥看一镜圆。\n当此再上三千丈，那知天下有山川。",
        "dynasty": "宋",
        "collection_info": null
    },
    {
        "title": "幕阜山",
        "author": "许元信",
        "content": "幕阜山高一千八百丈，二十五洞大元天。\n雪花飞满水衝石，翠嶂拨开风卷烟。\n金鲤一双游碧沼，石田三亩产红莲。\n我来绝顶无他事，为访仙翁葛稚川。",
        "dynasty": "宋",
        "collection_info": null
    },
    {
        "title": "占胜亭  其一",
        "author": "王阜寿",
        "content": "云横龙角千秋岸，水发含香十里堤。\n每向痴儿了公事，倚栏立到日沉西。",
        "dynasty": "宋",
        "collection_info": null
    },
    {
        "title": "占胜亭  其二",
        "author": "王阜寿",
        "content": "湖气昏昏雾气漫，泊舟亭下水生寒。\n幽人醉卧篷窗月，喝起痴龙倒挂看。",
        "dynasty": "宋",
        "collection_info": null
    },
    {
        "title": "烟波亭",
        "author": "吴珠",
        "content": "汉水连天阔，江云护晓寒。\n青青山数点，最好倚栏看。",
        "dynasty": "宋",
        "collection_info": null
    },
    {
        "title": "秋兴亭",
        "author": "韩扬",
        "content": "贾载尝为郡，名亭建此邦。\n近山连大别，远水接长江。\n待月凭东槛，来熏起北窗。\n四时皆有兴，秋兴独难降。",
        "dynasty": "宋",
        "collection_info": null
    },
    {
        "title": "桃花洞",
        "author": "方日升",
        "content": "洞口迷离春復秋，几人幽赏赋来游。\n云封乱石桃花少，月照平湖茂草稠。\n粉黛三年空不语，溪山万古尚含愁。\n只今惟有长堤柳，犹似依依念故侯。",
        "dynasty": "宋",
        "collection_info": null
    },
    {
        "title": "重游道岩",
        "author": "吴栋",
        "content": "玄都重到拂题尘，屈指于今十四春。\n白石烟消丹竈冷，苍崖日永画楼新。\n山中自笑黔馿技，天外谁知海鹤身。\n洞口桃花莫相笑，刘郎犹是少年人。",
        "dynasty": "宋",
        "collection_info": null
    },
    {
        "title": "省谒观文之茔留题  其一",
        "author": "范公",
        "content": "先帝龙飞第一年，囊封夜半达甘泉。\n朝来急召明光殿，谠论能回不夜天。\n遐想神□今已远，永怀帝德浩无边。\n他时信史传遗事，悟主应□数百篇。",
        "dynasty": "宋",
        "collection_info": null
    },
    {
        "title": "省谒观文之茔留题  其二",
        "author": "范公",
        "content": "赞书褒显下重泉，嗣圣初临建武年。\n河洛图书光似日，商周盘诰远如天。\n孤墓岂意留空谷，直意犹能御二边。\n彷佛音尘如在目，遗风雅颂纪新篇。",
        "dynasty": "宋",
        "collection_info": null
    },
    {
        "title": "咏麻姑山",
        "author": "许杭",
        "content": "数里岧峣落日西，更高高处种灵芝。\n危峰受雪春归晚，怪石留云雨到迟。\n仙鹿避人眠浅径，野禽窥果啄残枝。\n待应俗格消磨尽，重建瑶台旧路歧。",
        "dynasty": "宋",
        "collection_info": null
    },
    {
        "title": "游麻姑山",
        "author": "李潜真",
        "content": "凌晨特跨赤龙车，御气乘风下九衢。\n金阙殿前朝玉帝，丹霞洞口谒麻姑。\n朱絃未达钟期耳，青鸟空传汉殿书。\n铁笛一声谁会得，独飞踪迹到仙都。",
        "dynasty": "宋",
        "collection_info": null
    },
    {
        "title": "游麻姑",
        "author": "上清真人",
        "content": "攀萝蹑翠上麻姑，得到山中景物殊。\n白鹤有情来碧落，綵鸾无意下清都。\n仙媛虚见桑田变，世事谁经海水枯。\n为问方平开宴后，不知还约再来无。",
        "dynasty": "宋",
        "collection_info": null
    },
    {
        "title": "游麻姑",
        "author": "□松卿",
        "content": "平生但玩鲁公碑，今日身亲到翠微。\n一径穹窿腾石栈，万松森立护云扉。\n真人得道书丹籍，福地遗踪付羽衣。\n蹔得清幽消俗虑，不堪斜日便催归。",
        "dynasty": "宋",
        "collection_info": null
    },
    {
        "title": "仙坛",
        "author": "蜀僧",
        "content": "万迭峰峦耸太清，麻姑曾此会方平。\n一从宴罢归何处，宝殿瑶台空月明。",
        "dynasty": "宋",
        "collection_info": null
    },
    {
        "title": "九日送人",
        "author": "陈颜",
        "content": "今夕遂独坐，今晨已别离。\n同此良宵中，秋意各自知。\n滟滟潮与汐，来往亦何为。\n嗟尔扁舟子，何时老藩篱。",
        "dynasty": "宋",
        "collection_info": null
    },
    {
        "title": "散怀",
        "author": "陈颜",
        "content": "世乱无尔我，安心伏草茅。\n从今离虿尾，向晚转花稍。\n笔墨徜徉事，溪山淡泊肴。\n祇留兰与菊，傍我作知交。",
        "dynasty": "宋",
        "collection_info": null
    },
    {
        "title": "輓友",
        "author": "陈颜",
        "content": "去与来相引，修随短共旋。\n只争生有骨，方信死无权。\n老友身前法，文章觉后圆。\n知君能悟此，哭唁一徒然。",
        "dynasty": "宋",
        "collection_info": null
    },
    {
        "title": "寄内",
        "author": "董萝",
        "content": "别向春闺十载深，家园无梦可追寻。\n酸风冷月凄官阁，瘴雨蛮烟度鬰林。\n养老需卿扶健杖，怕寒怜我守孤衾。\n封侯未卜常滋愧，一寸程途一寸心。",
        "dynasty": "宋",
        "collection_info": null
    },
    {
        "title": "吴山",
        "author": "陈恭",
        "content": "吴山烟树復如何，老去登临感慨多。\n似说怒涛仍白马，还看远嶂只青螺。\n三秋草色凌荷芰，万里閒云下薜萝。\n可惜江湖长浩荡，只供短髪一高歌。",
        "dynasty": "宋",
        "collection_info": null
    },
    {
        "title": "感怀",
        "author": "陈恭",
        "content": "回首沧桑已数番，感怀无尽又何言。\n悲看世路皆危壑，喜共家人在故园。\n笔底有心神自远，来年多难骨犹存。\n连章句弗矜佳丽，风雅于今止一痕。",
        "dynasty": "宋",
        "collection_info": null
    },
    {
        "title": "次韵答友",
        "author": "陈恭",
        "content": "竹枝歌忆楚江天，曾向浔阳久泊船。\n君过石钟寻旧韵，我知鑪顶起新烟。\n故人寥落今谁在，好梦迢遥亦偶然。\n秋以为期犹未至，冷鸿疏草暮云边。",
        "dynasty": "宋",
        "collection_info": null
    },
    {
        "title": "秋夜闻蛩和壁间韵",
        "author": "史慥之",
        "content": "霜气添秋肃，蛩声入夜清。\n为谁衣未织，向我语偏明。\n庭外三更月，床头万里情。\n凄然如有诉，愁思动人生。",
        "dynasty": "宋",
        "collection_info": null
    },
    {
        "title": "移居甬江有感  其一",
        "author": "屠季",
        "content": "卜宅傍江隈，幽闲绝点埃。\n青山排闼入，碧水绕篱回。\n孤况依归鸟，愁怀对酒杯。\n百年堪一笑，未死已心灰。",
        "dynasty": "宋",
        "collection_info": null
    },
    {
        "title": "移居甬江有感  其二",
        "author": "屠季",
        "content": "车马长云寂，逍遥意亦嘉。\n水田殊不恶，茅屋讵堪嗟。\n故土含情远，荒村入望赊。\n何由慰旅泊，耕殖毕生涯。",
        "dynasty": "宋",
        "collection_info": null
    },
    {
        "title": "泗上歌",
        "author": "薛师心",
        "content": "北风萧骚兮吹逝波，英雄一去兮岁月多，路草青青兮游人过。",
        "dynasty": "宋",
        "collection_info": null
    },
    {
        "title": "黄天荡阻风",
        "author": "薛师心",
        "content": "野泊几人愁，浮踪果是沤。\n轻舠同一羽，高浪即三秋。\n欹枕江声震，开篷雨脚收。\n风波身漫涉，何处有安流。",
        "dynasty": "宋",
        "collection_info": null
    },
    {
        "title": "石头城遇卢明府丈",
        "author": "薛师心",
        "content": "浮生踪迹似浮云，把酒论交对夕曛。\n十载师门称畏友，一朝吏事诵神君。\n口中高论人间少，名下宏词海内闻。\n此会正当春色好，莫教邂逅手轻分。",
        "dynasty": "宋",
        "collection_info": null
    },
    {
        "title": "青龙岩",
        "author": "廖则逢",
        "content": "有泉莹洁深谼豅，奫潫湀㶄声如钟。\n{髟/市}{髟/市}使我毛髪竖，中有高卧虬髯翁。\n砯崖瀑布泻明月，惊溜触石调焦桐。\n蠲烦析酲竟造此，稽首匍拜玄冥宫。\n蜿蜒莫向此中处，天下苍生待霖雨。",
        "dynasty": "宋",
        "collection_info": null
    },
    {
        "title": "紫麟峰",
        "author": "赵永言",
        "content": "千仞奇峰薄上清，葛洪于此尚留名。\n紫麟瑞霭春风暖，白虎丹成夜月明。\n点点苍苔空有迹，菲菲芳草輭无声。\n高踪回首今何在，山水犹含万古情。",
        "dynasty": "宋",
        "collection_info": null
    },
    {
        "title": "合江亭",
        "author": "无名氏",
        "content": "□□□来□此州，□□偶到合江游。\n□□雨过□□□，□□□□□□油。\n韩愈诗奇封碧藓，朱陵洞古枕寒流。\n肩舆归去日将暮，啼鸟一声山更幽。",
        "dynasty": "宋",
        "collection_info": null
    },
    {
        "title": "虞帝陵",
        "author": "无名氏",
        "content": "重华车驾瘗崔嵬，不似秦皇赐玺回。\n西治骊山营兆域，东浮沧海访蓬莱。\n陟方年已过期颐，老死勤民志不衰。\n何事穆王心醉饱，耄荒无復念前规。",
        "dynasty": "宋",
        "collection_info": null
    },
    {
        "title": "何侯洞",
        "author": "无名氏",
        "content": "何氏因韩姓始传，无由与舜共升天。\n洞前九井皆湮没，唯有荆榛绕庙壖。",
        "dynasty": "宋",
        "collection_info": null
    },
    {
        "title": "九疑山",
        "author": "无名氏",
        "content": "溪山相似路人疑，众目详观固易知。\n厚貌深情怀险阻，离朱子羽谩扬眉。",
        "dynasty": "宋",
        "collection_info": null
    },
    {
        "title": "碧虚洞",
        "author": "无名氏",
        "content": "灌溉工兴古洞荒，洞门□蔽碧池傍。\n□□□□□□□，□□波□□□霜。\n□□□□□□□，□窗□月□寒光。\n□□□□□□□，□□□□代是□。",
        "dynasty": "宋",
        "collection_info": null
    },
    {
        "title": "游乳洞庵",
        "author": "胡子澄",
        "content": "结屋青山下，幽深不计年。\n泉声秋霁雨，钟响暮晴天。\n入洞寻僧伴，穿云见鹿眠。\n徘徊不忍去，夜宿佛堂前。",
        "dynasty": "宋",
        "collection_info": null
    },
    {
        "title": "乳洞",
        "author": "胡子澄",
        "content": "古洞幽深处，萦迴路几重。\n门开空寂寂，泉溜暗淙淙。\n断壑云连屋，奔流水激舂。\n桥横千丈石，岩挂万年松。\n鹤驾应重到，龟田必再逢。\n碧沙还错落，密篠自迷蒙。\n乳结银为树，浆凝雪作峰。\n仙人何处去，应想子乔踪。",
        "dynasty": "宋",
        "collection_info": null
    },
    {
        "title": "文斾山",
        "author": "通真子",
        "content": "魏氏当年礼斗坛，至今遗址在人间。\n苍梧已老烟霞淡，丹竈空余岁月閒。\n铃铎夜深惊睡鹤，幡幢晴影上空山。\n后人自媿縻婚宦，不得追随款旧关。",
        "dynasty": "宋",
        "collection_info": null
    },
    {
        "title": "句",
        "author": "頼继善",
        "content": "白日干戈万马尘，铁心不碎竟谁身。",
        "dynasty": "宋",
        "collection_info": null
    },
    {
        "title": "游资县东岩",
        "author": "何景南",
        "content": "人事何时休，纷来如野马。\n相携解镳处，去约岩之下。\n清凉二城雨，况值禳禬罢。\n白云醉堪眠，青草春可藉。\n泉甘嗽苏醒，树好留閒暇。\n频游我尝惯，忽至公成乍。\n徘徊共幽兴，静坐絺衣挂。\n中间五百士，阅世知几夏。\n莓苔自成古，香火仍同社。\n岩缝更依然，莫问丰干话。",
        "dynasty": "宋",
        "collection_info": null
    },
    {
        "title": "渔樵",
        "author": "侯蕃",
        "content": "渔樵结伴住山溪，蓑笠生涯路不迷。\n洞口桃花春水满，峰头槲叶夕阳低。\n故人莫遣寻严濑，太守何须说会稽。\n换得酒来歌得曲，大家不惜醉如泥。",
        "dynasty": "宋",
        "collection_info": null
    },
    {
        "title": "寄赠华阳洞隠者  其一",
        "author": "李楙",
        "content": "句容郭裏望三峰，绿翠芙蓉杳霭中。\n安得与君骑两鹿，碧岩深处听松风。",
        "dynasty": "宋",
        "collection_info": null
    },
    {
        "title": "寄赠华阳洞隠者  其二",
        "author": "李楙",
        "content": "天上神仙白玉扉，春云谁绣六铢衣。\n人间传得新诗句，为有高僧到紫微。",
        "dynasty": "宋",
        "collection_info": null
    },
    {
        "title": "宗坛秋夕",
        "author": "褚环中",
        "content": "疏绮平云彻夜开，月明峰顶见楼台。\n璚璈声裏天灯近，知是三真谒帝回。",
        "dynasty": "宋",
        "collection_info": null
    },
    {
        "title": "送僧归凤山",
        "author": "释师瑞",
        "content": "凤凰山下凤凰儿，文綵纔彰羽翼齐。\n铁网漫天拦不得，归心已在碧梧枝。",
        "dynasty": "宋",
        "collection_info": null
    },
    {
        "title": "十龟潭祈雨",
        "author": "张春皓",
        "content": "缘萝蹑蹬共跻攀，水色山光远近间。\n一勺龙蟠通海窟，半空虎啸隔尘寰。\n石潭云冷人稀到，溪路苔生为倦还。\n早望云霓施圣泽，何难菅屦步灵山。",
        "dynasty": "宋",
        "collection_info": null
    },
    {
        "title": "永乐寺",
        "author": "释龙石",
        "content": "江云如镜平，月当秋夜白。\n欸乃一声歌，舟中南北客。",
        "dynasty": "宋",
        "collection_info": null
    },
    {
        "title": "舟泊港口",
        "author": "洪渐",
        "content": "月浸芦花水漫天，渔翁醉后正堪眠。\n夜深何处孤猿咽，不管江边有客船。",
        "dynasty": "宋",
        "collection_info": null
    },
    {
        "title": "凤鸣洞",
        "author": "史昌卿",
        "content": "何年雷斧凿山裂，六月苍崖细飞雪。\n孤凤一去声不闻，海水桑田几兴灭。\n我知仙去仙尚存，时见真形生岩穴。\n青天半夜玉箫寒，唤起幽人舞明月。",
        "dynasty": "宋",
        "collection_info": null
    },
    {
        "title": "大观堂",
        "author": "周德辉",
        "content": "披襟渺无际，一笑碧云头。\n千里当眉睫，何须更上楼。",
        "dynasty": "宋",
        "collection_info": null
    },
    {
        "title": "洞庭晚望七首  其一",
        "author": "高善濂",
        "content": "击汰凉风水面迴，偃虹堤上夕阳开。\n含浆老蜌浮光起，迎棹神鸦舞翅回。\n醉唱难寻渔笛乐，羁怀易动暮笳哀。\n何能雪鹭银鸥侣，尽日无愁曲岸隈。",
        "dynasty": "宋",
        "collection_info": null
    },
    {
        "title": "洞庭晚望七首  其二",
        "author": "高善濂",
        "content": "西塞烟痕向晚横，登临聊復上重城。\n湖边汇泽流千派，望裏长峦翠一桁。\n归檝江皋频错认，怀人天末最关情。\n散愁商隠还乘兴，只恐风波愁转生。",
        "dynasty": "宋",
        "collection_info": null
    },
    {
        "title": "岳阳楼晚眺即事迭韵四首  其一",
        "author": "高善濂",
        "content": "危楼缥缈倚阑斜，无数残阳噪乱鸦。\n过客扬帆衝雪浪，渔人举网出银花。\n子声落纸閒听奕，舌本留香为别茶。\n巫峡潇湘恣极览，谁言远望当归家。",
        "dynasty": "宋",
        "collection_info": null
    },
    {
        "title": "岳阳楼晚眺即事迭韵四首  其二",
        "author": "高善濂",
        "content": "无聊凭眺日西斜，替恨成啼集暮鸦。\n远树云中浮墨障，游鱼镜底动菱花。\n临高每忆登楼赋，遣兴还尝觅句茶。\n到处羁愁多瑟缩，何如烟浦钓人家。",
        "dynasty": "宋",
        "collection_info": null
    },
    {
        "title": "碧云洞",
        "author": "蒋燮",
        "content": "汉室真人已驾鸿，空留洞府旧山中。\n暮云凝合元非鏁，俗骨腥羶自不通。\n束火杖藜深杳杳，袖椎敲石喜𩐨𩐨。\n若为化作双飞舄，得与郎官继此风。",
        "dynasty": "宋",
        "collection_info": null
    },
    {
        "title": "此游淡岩同成一诗敢用拜呈",
        "author": "无名氏",
        "content": "行尽潇湘山復山，掣舟来叩淡岩关。\n幽深虽与尘寰隔，空阔犹容俗驾攀。\n是处名山有岩窦，莫如此地最宽闲。\n真人仙去知何在，陈迹空留警世顽。",
        "dynasty": "宋",
        "collection_info": null
    },
    {
        "title": "象耳山",
        "author": "无名氏",
        "content": "篮舆来自石苍路，喜得幽人陪杖屦。\n应是山灵泽旱苗，不关居士随轩雨。",
        "dynasty": "宋",
        "collection_info": null
    },
    {
        "title": "游象耳山",
        "author": "无名氏",
        "content": "水似青萝带，山如碧玉环。\n池蛙鸣聒聒，林鸟语关关。\n松桧盘高盖，藤萝引翠鬟。\n倚栏无一语，何以慰幽閒。",
        "dynasty": "宋",
        "collection_info": null
    },
    {
        "title": "碧沼寺",
        "author": "杨良臣",
        "content": "薄踪飘梗寄禅扃，偶到山间万虑清。\n方愧轩裳奔走役，忍闻猿鹤怨啼声。\n世情肯顾青衫老，公道惟均白髪生。\n事业不须频览镜，幻身堪比羽毛轻。",
        "dynasty": "宋",
        "collection_info": null
    },
    {
        "title": "宝盖山",
        "author": "赵永嘉",
        "content": "青山吐出白龙开，我是地仙赵秀才。\n嘉善有鱼餐得去，永嘉有虎唤能来。",
        "dynasty": "宋",
        "collection_info": null
    },
    {
        "title": "新妇石",
        "author": "林小山",
        "content": "瘦骨崚嶒立海湄，绿苔曾是嫁时衣。\n江郎去作三衢客，目断天涯竟未归。",
        "dynasty": "宋",
        "collection_info": null
    },
    {
        "title": "游石室",
        "author": "赵时",
        "content": "假守圣朝多宰辅，纪题昔日尽名贤。\n我今始会由来意，此境栖迟本列仙。",
        "dynasty": "宋",
        "collection_info": null
    },
    {
        "title": "题回山人画像",
        "author": "宇文孝叔",
        "content": "仙踪久矣闭禅关，忽遇高人唤得还。\n创就琳宫依岌嶪，移来真像带斓斑。\n路通远浦重重水，楼倚长松面面山。\n酌我一杯如有意，坐令衰脸变朱颜。",
        "dynasty": "宋",
        "collection_info": null
    },
    {
        "title": "榴皮题壁  其一",
        "author": "孙唐卿",
        "content": "碧眼仙人曾着句，玉堂学士继其余。\n祇今虽说西邻富，争是东庵有异书。",
        "dynasty": "宋",
        "collection_info": null
    },
    {
        "title": "榴皮题壁  其二",
        "author": "孙唐卿",
        "content": "唤回二百年前梦，索饮西风一醉余。\n壁上榴皮在何处，游人空指沈庵书。",
        "dynasty": "宋",
        "collection_info": null
    },
    {
        "title": "榴皮题壁  其一",
        "author": "孙子光",
        "content": "黄鹤楼中吹笛罢，洞庭湖畔醉吟余。\n剑光如宝无人识，却记榴皮几字书。",
        "dynasty": "宋",
        "collection_info": null
    },
    {
        "title": "榴皮题壁  其二",
        "author": "孙子光",
        "content": "天地之间犹有碍，江山酌酒尚无余。\n长裘短褐经行处，惟见龙蛇壁上书。",
        "dynasty": "宋",
        "collection_info": null
    },
    {
        "title": "榴皮题壁  其一",
        "author": "王真人",
        "content": "东老回仙跨鹤归，同庵卜筑继其余。\n自缘不皋榴皮字，想像祇园蔓草书。",
        "dynasty": "宋",
        "collection_info": null
    },
    {
        "title": "榴皮题壁  其二",
        "author": "王真人",
        "content": "惟知自己贫无谄，不羡他人富有余。\n白酒会能延羽客，清名赢得着仙书。",
        "dynasty": "宋",
        "collection_info": null
    },
    {
        "title": "榴皮题壁",
        "author": "丁逢季",
        "content": "水云深处扣仙居，对酌春风夜有余。\n说遍东南耆旧话，始知胜读十年书。",
        "dynasty": "宋",
        "collection_info": null
    },
    {
        "title": "榴皮题壁",
        "author": "叶三英",
        "content": "求仙那得仙来访，多积阴功至有余。\n欲悟东林沈东老，故留三十六玄书。",
        "dynasty": "宋",
        "collection_info": null
    },
    {
        "title": "和榴皮题壁韵",
        "author": "冯开元",
        "content": "万里间关辞蜀道，六年前后到西余。\n虽无泰华寄来树，且读人间未见书。",
        "dynasty": "宋",
        "collection_info": null
    },
    {
        "title": "榴皮题壁",
        "author": "任郑",
        "content": "榴皮不见烟火语，隽咏坡仙三和余。\n从此留芳应未歇，斓斑藓壁可无书。",
        "dynasty": "宋",
        "collection_info": null
    },
    {
        "title": "玉女峰",
        "author": "周载",
        "content": "谁将玉女对粧台，曲水分明一鑑开。\n铁石肺肠尘梦断，任他云雨逐人来。",
        "dynasty": "宋",
        "collection_info": null
    },
    {
        "title": "晚对亭",
        "author": "虞亿",
        "content": "落日下青嶂，归云独未安。\n倚杖无言久，夕阴生翠寒。",
        "dynasty": "宋",
        "collection_info": null
    },
    {
        "title": "中秋同诸子九曲泛月",
        "author": "虞亿",
        "content": "名山阅万古，明月来几时。\n顾游属中秋，万里云雾披。\n心閒境亦静，月满山不移。\n况兹九曲溪，正漾清涟漪。\n呼舟星村来，十客琴觞随。\n此客俱不凡，洒落同襟期。\n居然命钓艇，造席不復疑。\n陶兀入醉乡，伴我老不羁。\n临流振衣袂，飒飒刚风吹。\n银盘转岩阿，两川光渺瀰。\n崚嶒大王峰，嵌窦渺可窥。\n云軿与凤钗，来往谁可知。\n但闻山桂香，缤纷落残巵。\n酒酣各言志，抗论不少卑。\n诸君爱轩冕，许身皋与夔。\n矫首青云衢，尘鞅甘羁縻。\n那知涉幻境，百岁黍一炊。\n风波世上险，日月壶中迟。\n何如归此山，相乐从希夷。",
        "dynasty": "宋",
        "collection_info": null
    },
    {
        "title": "接笋峰",
        "author": "邱攀桂",
        "content": "天下名山说武夷，高峰晴树碧云齐。\n望穷石鼎疑无地，行到山根却有梯。\n茅屋成村多卜隠，草书悬壁半留题。\n几时扫断红尘路，一叶渔舟九曲溪。",
        "dynasty": "宋",
        "collection_info": null
    },
    {
        "title": "纪游",
        "author": "朱大卿",
        "content": "开秋气微肃，天水湛相照。\n扁舟惬幽寻，层峰入奇眺。\n融结几何年，指顾集群妙。\n神仙得非幻，遗蜕在岩窍。\n行往求其踪，恐为识者笑。\n独鹤去不还，山猿偶然叫。\n应有采芝人，凌空发长啸。",
        "dynasty": "宋",
        "collection_info": null
    },
    {
        "title": "繫舟",
        "author": "詹羲",
        "content": "石廪岩前繫小舟，娟娟明月照清秋。\n仙人一夜吹长笛，三十六峰云尽收。",
        "dynasty": "宋",
        "collection_info": null
    },
    {
        "title": "一盌泉",
        "author": "张知退",
        "content": "泉形如盌水波圆，一勺之多可悟全。\n试看灵湫轻洒处，甘霖顷刻徧秦川。",
        "dynasty": "宋",
        "collection_info": null
    },
    {
        "title": "偶成",
        "author": "陈云龙",
        "content": "野趣成閒散，青山即故知。\n竹生踰砌笋，花引隔墙枝。\n舞蝶翻风乱，閒云出坞迟。\n倚栏无一事，俄有客传诗。",
        "dynasty": "宋",
        "collection_info": null
    },
    {
        "title": "秋兴",
        "author": "林东愚",
        "content": "落日江城动鼓鼙，故山千里转逶迤。\n谢安旧宅空陈迹，尼父余风异昔时。\n苜蓿秋高戎马健，海门日短雁书迟。\n客窗兀对黄昏坐，云汉悠悠起暮思。",
        "dynasty": "宋",
        "collection_info": null
    },
    {
        "title": "皎皎吟",
        "author": "朱岩伯",
        "content": "皎皎天心月，影落寒潭水。\n虽落寒潭水，照人千万里。\n皎皎机上丝，忽落淤泥底。\n一落淤泥底，河水不可洗。\n愿君作明月，晴阴不妨缺。\n莫作淤泥丝，客子徒伤悲。\n人心皎皎莫自欺。",
        "dynasty": "宋",
        "collection_info": null
    },
    {
        "title": "书延福寺壁",
        "author": "朱岩伯",
        "content": "双瀑飞来古寺西，月萝烟草久湮迷。\n自从吾辈经行后，便觉他山索价低。\n老去合为三径计，就中聊借一枝栖。\n石崖大有穿磨所，从与新诗着处题。",
        "dynasty": "宋",
        "collection_info": null
    },
    {
        "title": "红叶",
        "author": "林宾旸",
        "content": "五夜霜为染，轻明映碧流。\n山林惊有色，天地欲无秋。\n野渡风初起，夕阳雨未收。\n昔闻供墨客，霜屋落飕飗。",
        "dynasty": "宋",
        "collection_info": null
    },
    {
        "title": "病鹤",
        "author": "林宾旸",
        "content": "松梢秋气怯霜衣，犹为山人守石扉。\n仙国灵丹无处觅，故乡华表几时归。\n心知海上云霄□，眼见林间燕雀飞。\n却恨吹台消息断，草烟城郭照斜晖。",
        "dynasty": "宋",
        "collection_info": null
    },
    {
        "title": "次黄日岩韵",
        "author": "王舫",
        "content": "孤舟闲野渡，竹外小桥通。\n不涉终南径，独高彭泽风。\n云闲钟梵裏，月静笑谈中。\n千载留清节，谁云吾道穷。",
        "dynasty": "宋",
        "collection_info": null
    },
    {
        "title": "次韵答陈石泉",
        "author": "王舫",
        "content": "炎气涨空碧，散作藕花秋。\n幽趣兰为佩，浮生芥作舟。\n可人从远别，何日许重游。\n奁玉清无底，楼居第几州。",
        "dynasty": "宋",
        "collection_info": null
    },
    {
        "title": "晚憩石门洞",
        "author": "王舫",
        "content": "舣棹石门外，天风吹夕阴。\n疏钟醒客梦，危瀑洗尘襟。\n龙去洞云薄，鹤归松露深。\n旧碑看米字，犹带藓痕侵。",
        "dynasty": "宋",
        "collection_info": null
    },
    {
        "title": "次愚谷雪韵",
        "author": "王舫",
        "content": "榾柮炉头夜未阑，冰壶全觉漏声干。\n前山草木疑长白，下界楼台尽广寒。\n骚客忽惊梅片落，老农先作稻花看。\n何当一奏平淮颂，坐使皇图九鼎安。",
        "dynasty": "宋",
        "collection_info": null
    },
    {
        "title": "春日郊行次平野韵",
        "author": "王舫",
        "content": "楚泽凄凉笑屈原，行吟如在浣花川。\n风迴别墅闻桐角，烟冷荒郊挂纸钱。\n麰麦正香田舍乐，茅柴初熟酒家连。\n锦囊收拾归来晚，踏月闲敲款段鞭。",
        "dynasty": "宋",
        "collection_info": null
    },
    {
        "title": "清虚堂",
        "author": "陈简轩",
        "content": "闭门潇洒入窗明，一洗浮生梦幻情。\n夜月静移花下影，晓风轻度竹间声。\n天空寥廓人孤坐，地耸高寒鹤不惊。\n满眼青山云散尽，恍疑身世在蓬瀛。",
        "dynasty": "宋",
        "collection_info": null
    },
    {
        "title": "醉芙蓉",
        "author": "陈简轩",
        "content": "璚姬秋宴集蓬壶，酒晕微微上雪酥。\n笑倚西风浑不定，因临流水欲相扶。\n绿云香减霜初冷，红玉痕消日又晡。\n妆镜明朝见真色，不知犹带宿酲无。",
        "dynasty": "宋",
        "collection_info": null
    },
    {
        "title": "山房",
        "author": "郑鼎夫",
        "content": "冉冉云生石，柴扉半掩深。\n余春归草意，积雪负葵心。\n老去忽自笑，兴来时独斟。\n闲中参物理，何处一蝉吟。",
        "dynasty": "宋",
        "collection_info": null
    },
    {
        "title": "张子房",
        "author": "郑鼎夫",
        "content": "功成便趁赤松游，未必神仙事可求。\n想得当时重借箸，为君谋了为身谋。",
        "dynasty": "宋",
        "collection_info": null
    },
    {
        "title": "拟古  其一",
        "author": "赵处澹",
        "content": "青青河畔草，皎皎林下人。\n草有四时色，人无千载身。\n胡为踏氛埃，樊笼长苦辛。\n君看鸿鹄飞，九万谁能驯。",
        "dynasty": "宋",
        "collection_info": null
    },
    {
        "title": "拟古  其二",
        "author": "赵处澹",
        "content": "西北有高楼，楼高夜何其。\n圆影湛以光，遥望斗与箕。\n何为天一方，长恨身不飞。\n安得驾双翼，上下长相随。",
        "dynasty": "宋",
        "collection_info": null
    },
    {
        "title": "拟古  其三",
        "author": "赵处澹",
        "content": "涉江采芙蓉，皎皎外名利。\n采之遗所思，共此无尘意。\n所思在芝田，道远莫之致。\n悠然对芳草，绿满江南地。",
        "dynasty": "宋",
        "collection_info": null
    },
    {
        "title": "拟古  其四",
        "author": "赵处澹",
        "content": "今日宴良会，微风动波心。\n逸响悲秦筝，仁声和舜琴。\n古人为此曲，寓意良以深。\n何当共欢乐，长啸溪之阴。",
        "dynasty": "宋",
        "collection_info": null
    },
    {
        "title": "冬至日书怀",
        "author": "赵处澹",
        "content": "岁月不可挽，迅如双转毂。\n人生能几何，苦不自知足。\n西风吹繁霜，冻雁鸣相逐。\n老干枯无条，积叶掩深谷。\n冉冉四序迁，忽见一阳復。\n今年纔四十，玄鬓忽已秃。\n久作林下想，雅致在幽独。\n三径几株松，一窗数竿竹。\n任懒鉏荒园，更种渊明菊。\n逍遥以终年，澹然忘所欲。",
        "dynasty": "宋",
        "collection_info": null
    },
    {
        "title": "追和陶渊明咏贫士",
        "author": "赵处澹",
        "content": "嗟予薄罗衲，孑孑将畴依。\n晨炊井已冻，夜凿邻无辉。\n苍苔鸟迹绝，卧看孤云飞。\n老力出市米，溪寒莫忘归。\n纤纤山雨微，何以充我饥。\n习习风吹衣，何以慰我悲。",
        "dynasty": "宋",
        "collection_info": null
    },
    {
        "title": "寄友",
        "author": "赵处澹",
        "content": "谁谓相去远，盈盈一水间。\n欲渡无津梁，中情何由殚。\n秋怀多感慨，抚衿起长嘆。\n岩风堕朝露，轻云冒遥山。\n群芳尽摇落，孰与坚岁寒。",
        "dynasty": "宋",
        "collection_info": null
    },
    {
        "title": "长门怨",
        "author": "赵处澹",
        "content": "未央宫中花满枝，笙歌不断春风词。\n玉阶露冷与天近，霓裳舞罢琼瑶巵。\n如今寂寂长门春，寒风萧萧愁杀人。\n花开花落如洗，转眼身为陌上尘。\n自笑夜来清梦断，犹觉瑶池侍君宴。",
        "dynasty": "宋",
        "collection_info": null
    },
    {
        "title": "追拟玄真子渔歌  其一",
        "author": "赵处澹",
        "content": "丁山烟雨晚蒙蒙，柳岸苍波着短蓬。\n飞鸟白，断云红，一曲清歌淡月中。",
        "dynasty": "宋",
        "collection_info": null
    },
    {
        "title": "追拟玄真子渔歌  其二",
        "author": "赵处澹",
        "content": "雨晴山色静堆蓝，桥外人家分两三。\n缘岸北，远溪南，片片闲云趁落帆。",
        "dynasty": "宋",
        "collection_info": null
    },
    {
        "title": "九日会饮翠麓",
        "author": "赵处澹",
        "content": "山亭对佳客，秋老暮烟横。\n鸟下江如画，潮回浪有声。\n竹光添麓润，诗思入门清。\n偶约非因酒，相逢话此生。",
        "dynasty": "宋",
        "collection_info": null
    },
    {
        "title": "村居",
        "author": "赵处澹",
        "content": "乍晴山染碧，过雨落疏花。\n水阔暮天逈，村居春昼嘉。\n倚栏时展画，留客旋烹茶。\n剩得闲中趣，吟诗到日斜。",
        "dynasty": "宋",
        "collection_info": null
    },
    {
        "title": "丁山眺望",
        "author": "赵处澹",
        "content": "绝顶苍崖险，藤萝手自攀。\n云烟万里逈，宇宙一身闲。\n秋气悲才子，夕阳明远山。\n看看九日至，黄菊翠岩间。",
        "dynasty": "宋",
        "collection_info": null
    },
    {
        "title": "山行和韵",
        "author": "赵处澹",
        "content": "历穷山底路，浑不见人家。\n傍石寻丹鼎，随云到玉华。\n蝶幽停蕙蕊，鹿饱卧苔花。\n中有胡麻甑，香泉浸碧沙。",
        "dynasty": "宋",
        "collection_info": null
    },
    {
        "title": "八月十四夜",
        "author": "赵处澹",
        "content": "洲渚云飞尽，江流碧映天。\n明朝秋欲半，今夜月先圆。\n玉宇浓垂露，银河冷坠烟。\n焦桐弹一曲，孤鹤舞风前。",
        "dynasty": "宋",
        "collection_info": null
    },
    {
        "title": "雨",
        "author": "赵处澹",
        "content": "溪云依翠竹，乱石注流泉。\n数日饶春雨，余寒胜腊天。\n书从琴案读，茶共药炉煎。\n故旧经过少，题诗一二篇。",
        "dynasty": "宋",
        "collection_info": null
    },
    {
        "title": "偶成",
        "author": "赵处澹",
        "content": "风约波痕远，云含野色低。\n村舂向晚急，山鸟爱晴啼。\n牧笛过苹渚，溪船泊柳堤。\n旅魂招未得，窗草更萋萋。",
        "dynasty": "宋",
        "collection_info": null
    },
    {
        "title": "春日卧病",
        "author": "赵处澹",
        "content": "江雨日霏霏，春寒易入衣。\n贫居兼卧病，愁绪对斜晖。\n有句平生拙，无营世虑稀。\n梅花欺老眼，故傍短岩飞。",
        "dynasty": "宋",
        "collection_info": null
    },
    {
        "title": "濯缨亭",
        "author": "赵处澹",
        "content": "两派清溪合，迴波到此间。\n危峰衔古石，幽洞隔尘寰。\n云影高低树，岚光远近山。\n先贤遗迹在，盍挽旧风还。",
        "dynasty": "宋",
        "collection_info": null
    },
    {
        "title": "月夜",
        "author": "赵处澹",
        "content": "渔笛吹清夜，芦花深处闻。\n岸穷天拍水，山静月笼云。\n蛩哽声声切，萤明个个分。\n任渠尘外事，城市日纷纭。",
        "dynasty": "宋",
        "collection_info": null
    },
    {
        "title": "和韵",
        "author": "赵处澹",
        "content": "爱看山色徧，小立渡头风。\n飞鹭起沙渚，何人移短蓬。\n村烟秋入夜，江月冷摇空。\n回首清香满，方知是桂丛。",
        "dynasty": "宋",
        "collection_info": null
    },
    {
        "title": "偶成用溪阴韵",
        "author": "赵处澹",
        "content": "虚室萧萧百虑忘，近来趣味一何长。\n清谈自笑如东晋，好句谁能学盛唐。\n旧日故园春寂寞，三年上国梦凄凉。\n功名原在青编裏，况有青毡在玉堂。",
        "dynasty": "宋",
        "collection_info": null
    },
    {
        "title": "厌雨",
        "author": "赵处澹",
        "content": "拟欲占晴待暮鸦，不禁愁思满蒹葭。\n片云飞渡风和雨，斜日低穿水浸沙。\n薏苡石边收钓笠，芙蓉篱外响芦笳。\n最怜冉冉秋将半，未得先乘问月槎。",
        "dynasty": "宋",
        "collection_info": null
    },
    {
        "title": "题周恭叔谢池读书处",
        "author": "赵处澹",
        "content": "粉蝶黄蜂二月天，初晴已觉十分妍。\n市桥船繫垂垂柳，花寺钟敲淡淡烟。\n幽趣静看青鸟啄，闲情独羡白鸥眠。\n谢家风月今何许，总入池塘梦裏篇。",
        "dynasty": "宋",
        "collection_info": null
    },
    {
        "title": "清明雨中",
        "author": "赵处澹",
        "content": "竹遶清渠长嫩蒲，数声村角晚吹梧。\n山家最怕清明雨，打落残花一片无。",
        "dynasty": "宋",
        "collection_info": null
    },
    {
        "title": "借榻",
        "author": "赵处澹",
        "content": "帘捲熏风透骨香，月移花影上迴廊。\n客游不作安居计，漫借高斋一榻凉。",
        "dynasty": "宋",
        "collection_info": null
    },
    {
        "title": "南塘",
        "author": "徐献可",
        "content": "南塘新雨过，风暖橘洲香。\n水长侵官路，桥低碍野航。\n竹棚人卖酒，花笠妇移秧。\n近日频来往，春归有底忙。",
        "dynasty": "宋",
        "collection_info": null
    },
    {
        "title": "书斋",
        "author": "徐献可",
        "content": "十日书斋九日扃，春晴何处不闲行。\n瓶花落尽无人管，留得残枝叶自生。",
        "dynasty": "宋",
        "collection_info": null
    },
    {
        "title": "长门曲",
        "author": "林鲁",
        "content": "因宿秋山懒画眉，入宫岁早宠恩迟。\n诗成莫写沟中叶，流到人间是几时。",
        "dynasty": "宋",
        "collection_info": null
    },
    {
        "title": "夜归",
        "author": "韩兼山",
        "content": "西风淅淅吹荷衣，家在芦花深夜归。\n明月满江人不见，白鸥双立钓鱼矶。",
        "dynasty": "宋",
        "collection_info": null
    },
    {
        "title": "渔歌",
        "author": "姚所韶",
        "content": "自得元无趣，悠然与世忘。\n一声来欸乃，孤棹在沧浪。\n云断暮空碧，江清秋思长。\n欲将湘笛和，无调入宫商。",
        "dynasty": "宋",
        "collection_info": null
    },
    {
        "title": "弔琼花",
        "author": "丘静山",
        "content": "仙种花移上苑难，紫琼谁復对花弹。\n玉魂不返东风老，二十四桥明月寒。",
        "dynasty": "宋",
        "collection_info": null
    },
    {
        "title": "客鄞江",
        "author": "丘静山",
        "content": "山寒无美色，风物更凄凉。\n天地忽岁穷，弟兄皆异乡。\n酒醒衣絮薄，月死夜更长。\n闻有家书□，敲门唤隔房。",
        "dynasty": "宋",
        "collection_info": null
    },
    {
        "title": "诸葛庐",
        "author": "郑吾民",
        "content": "琅琊一室云，独许老龙卧。\n英气宇宙春，君臣重三顾。\n岁久化为墟，白日聚狐兔。\n惟有忠臣心，风雨不可破。",
        "dynasty": "宋",
        "collection_info": null
    },
    {
        "title": "林下读书",
        "author": "高得心",
        "content": "芸叶满床尘梦稀，空林对雨淡相依。\n閒身不与时荣谢，抱膝惟评古是非。\n蕙帐风寒人未老，松门云静鹤初归。\n青山紫阁原同道，肯羡宫袍耀布衣。",
        "dynasty": "宋",
        "collection_info": null
    },
    {
        "title": "题景星壁",
        "author": "无名氏",
        "content": "陌上春风破酒颜，马头珠络响珊珊。\n归来院落已深夜，满地月明花影寒。",
        "dynasty": "宋",
        "collection_info": null
    },
    {
        "title": "与客登山",
        "author": "徐觐",
        "content": "与客登山去，山阴路未干。\n就暄分石坐，随处带书看。\n宿雨添溪阔，春风入袖寒。\n却因樵客引，寻得一丛兰。",
        "dynasty": "宋",
        "collection_info": null
    },
    {
        "title": "秣陵秋望",
        "author": "徐觐",
        "content": "诸史六朝事，同为望远空。\n几年无王气，今日但西风。\n客舍秦淮上，行宫夕照中。\n数株霜后叶，犹傍坏陵红。",
        "dynasty": "宋",
        "collection_info": null
    },
    {
        "title": "送友人",
        "author": "徐觐",
        "content": "高帆且莫张，月色满离觞。\n此夕一何短，去程如许长。\n落梅吹怨笛，微雪洒行装。\n去去深山裏，因高莫望乡。",
        "dynasty": "宋",
        "collection_info": null
    },
    {
        "title": "唐明皇游月宫",
        "author": "葛秋崖",
        "content": "秦汉求仙事已非，等閒却遇月中妃。\n如何不觅长生药，只记霓裳一曲归。",
        "dynasty": "宋",
        "collection_info": null
    },
    {
        "title": "故公子家",
        "author": "葛秋崖",
        "content": "绣户朱栏柳树春，外间不识内间贫。\n白头园子无支给，自种盆花卖与人。",
        "dynasty": "宋",
        "collection_info": null
    },
    {
        "title": "绝句",
        "author": "葛秋崖",
        "content": "二十四友金谷宴，千三百里锦帆游。\n人间无此春风乐，乐极人间无此愁。",
        "dynasty": "宋",
        "collection_info": null
    },
    {
        "title": "石门洞",
        "author": "王开平",
        "content": "层崖立水湄，绝壁万丝垂。\n长是烟云护，不分晴雨时。\n岚多琳宇湿，苔滑石桥危。\n得句停舟写，春衫润不知。",
        "dynasty": "宋",
        "collection_info": null
    },
    {
        "title": "西里翁宅",
        "author": "周翼之",
        "content": "诗人风致别，卜筑寓烟霞。\n一圃分三径，无时不有花。\n苔痕留鹤迹，松色在檐牙。\n细酌北窗下，逶迤到日斜。",
        "dynasty": "宋",
        "collection_info": null
    },
    {
        "title": "春雨",
        "author": "周翼之",
        "content": "青阳播物时，云气暗天涯。\n点滴听无厌，丰登喜有期。\n池幽生活水，花落长空枝。\n载酒行春屐，何忧入兴迟。",
        "dynasty": "宋",
        "collection_info": null
    },
    {
        "title": "京口江亭",
        "author": "周翼之",
        "content": "不忍凭阑久，边愁随望生。\n如何万马壮，不比一江横。\n落日明金屿，高风撼铁城。\n寒涛触沙渚，天意苦难平。",
        "dynasty": "宋",
        "collection_info": null
    },
    {
        "title": "道傍祠",
        "author": "周翼之",
        "content": "荒祠古道边，乔木翠森然。\n迭石为香案，攀藤挂纸钱。\n一时灵有迹，千载祀犹传。\n草草陈牛酒，深期大有年。",
        "dynasty": "宋",
        "collection_info": null
    },
    {
        "title": "初夏",
        "author": "周翼之",
        "content": "入夏庭中雀可罗，閒僧閒客间相过。\n鶑声不得蛙声接，杨柳池塘寂寞多。",
        "dynasty": "宋",
        "collection_info": null
    },
    {
        "title": "桃源行",
        "author": "王景月",
        "content": "秦皇有地包沙漠，秦民无地堪托足。\n民心咫尺不戴秦，秦令安能到空谷。\n商山紫芝青门瓜，武陵洞底栽桃花。\n草木不共人逃去，虞妃山赭良堪嗟。\n秦皇一世二世歇，秦民万世桃花月。\n渔子相逢五百年，已闻几度干坤裂。\n靖节先生曾作记，祇云贤者兹避世。\n时人浪作神仙传，空自渺茫涉奇异。\n君不见年来礼乐卯金刀，先生归对庐山高。\n所种柴桑五株柳，胜是武陵千树桃。",
        "dynasty": "宋",
        "collection_info": null
    },
    {
        "title": "采石渡",
        "author": "王景月",
        "content": "兴亡怀此渡，贳酒易为醺。\n数树松青处，千年李白坟。\n晓山看夜雪，淮甸没江云。\n牛渚矶边过，惊涛不可闻。",
        "dynasty": "宋",
        "collection_info": null
    },
    {
        "title": "游古寺",
        "author": "蔡槃",
        "content": "山烟寒日暝，鸱殿与云齐。\n松鼠下阶走，竹鸡当户啼。\n碑荒文字古，僧老语音低。\n欲往应无计，斜阳照杖藜。",
        "dynasty": "宋",
        "collection_info": null
    },
    {
        "title": "竹",
        "author": "蔡槃",
        "content": "每爱幽窗下，烟藂与露枝。\n纔闻风起处，便是雨来时。\n节直将谁比，心虚只自知。\n青青长在眼，休说化龙迟。",
        "dynasty": "宋",
        "collection_info": null
    },
    {
        "title": "寄北磵",
        "author": "蔡槃",
        "content": "拟定书中字，山中欲问谁。\n一从分手后，尽是断肠时。\n烧叶驱残冻，挑蔬备夕饥。\n相思不但此，明月梦魂随。",
        "dynasty": "宋",
        "collection_info": null
    },
    {
        "title": "留别",
        "author": "蔡槃",
        "content": "欲去休云易，相思恐弗禁。\n一床秋雨梦，千里暮云心。\n每自悲行役，知谁识老吟。\n西风闻过雁，记取问佳音。",
        "dynasty": "宋",
        "collection_info": null
    },
    {
        "title": "山城即事",
        "author": "蔡槃",
        "content": "独上山楼上，楼高望尽天。\n更无云一点，只有月孤圆。\n树老飘黄叶，湖空起白烟。\n故园音信断，愁绝不成眠。",
        "dynasty": "宋",
        "collection_info": null
    },
    {
        "title": "雪中怀祝声之",
        "author": "蔡槃",
        "content": "逢人常自说，家远欲归难。\n身暂依莲社，心犹在杏坛。\n摊书灯下读，磨剑月中看。\n近日无消息，相思雨雪寒。",
        "dynasty": "宋",
        "collection_info": null
    },
    {
        "title": "寄何尉",
        "author": "蔡槃",
        "content": "向晚出林麓，思君隔瀼湾。\n因看云过岭，不觉日沉山。\n犬吠疏篱下，牛归古道间。\n一声何处笛，明月上松关。",
        "dynasty": "宋",
        "collection_info": null
    },
    {
        "title": "客中",
        "author": "蔡槃",
        "content": "举酒吟诗易，居贫作客难。\n一番思世事，半日倚阑干。\n霜重竹篱薄，风高石径寒。\n无言搔短髪，望眼到长安。",
        "dynasty": "宋",
        "collection_info": null
    },
    {
        "title": "病中",
        "author": "蔡槃",
        "content": "遶舍东风急，柴门静掩时。\n交情贫裏见，药性病中知。\n沉寂心当定，清羸步懒移。\n呼童理书案，为管旧时书。",
        "dynasty": "宋",
        "collection_info": null
    },
    {
        "title": "山居",
        "author": "蔡槃",
        "content": "急雨开新霁，薫风献嫩凉。\n苔花停画壁，云叶护书床。\n枕上清风细，诗中雅兴长。\n地偏人到少，幽鸟语新篁。",
        "dynasty": "宋",
        "collection_info": null
    },
    {
        "title": "游梅庵",
        "author": "蔡槃",
        "content": "一点尘难着，推窗晚翠开。\n早知延话久，悔不带诗来。\n医俗可无竹，耐交惟有梅。\n平生爱闲步，踏碎几莓苔。",
        "dynasty": "宋",
        "collection_info": null
    },
    {
        "title": "宿碧瑶山房",
        "author": "蔡槃",
        "content": "市声不到处，作屋仅三间。\n洗砚添新水，开窗放远山。\n湿云侵树黑，疏雨蚀苔斑。\n近有閒生活，吟编手自删。",
        "dynasty": "宋",
        "collection_info": null
    },
    {
        "title": "人间",
        "author": "蔡槃",
        "content": "弃尽人间事，西风掩竹门。\n无人争碧嶂，有鹤伴黄昏。\n扫石移云影，浇花润月痕。\n何须嘆牢落，知我有干坤。",
        "dynasty": "宋",
        "collection_info": null
    },
    {
        "title": "旅中",
        "author": "蔡槃",
        "content": "梧叶响荒塘，秋宵不耐长。\n猿啼千嶂外，人在一灯旁。\n雁影溪桥月，钟声野寺霜。\n明朝又何处，烟水正茫茫。",
        "dynasty": "宋",
        "collection_info": null
    },
    {
        "title": "越州早行",
        "author": "蔡槃",
        "content": "青鞋三十里，草露惹衣斑。\n潮落曹娥渡，云荒夏禹山。\n秋声黄叶裏，天影白鸥间。\n欲问钱塘□，渔家未启关。",
        "dynasty": "宋",
        "collection_info": null
    },
    {
        "title": "瓜州",
        "author": "蔡槃",
        "content": "烟际繫孤舟，芦花两岸秋。\n江空双雁落，天逈一星流。\n急鼓西津渡，残云北固楼。\n商人茅店下，沽酒话扬州。",
        "dynasty": "宋",
        "collection_info": null
    },
    {
        "title": "金陵",
        "author": "蔡槃",
        "content": "六代帝王州，寒烟满石头。\n星河天北转，江汉水东流。\n步绝金莲雨，歌残玉树秋。\n白头有渔父，犹说景阳楼。",
        "dynasty": "宋",
        "collection_info": null
    },
    {
        "title": "春思",
        "author": "蔡槃",
        "content": "自觉无春思，春长在眼前。\n天晴梅堕雪，地暖草生烟。\n独步迷山影，空肠饱涧泉。\n乡心徒耿耿，为客又经年。",
        "dynasty": "宋",
        "collection_info": null
    },
    {
        "title": "赠江湖隠者",
        "author": "蔡槃",
        "content": "湖上人家住最幽，檐牙倒影落沧洲。\n诗成梅坞三更月，酒醒蓬窗午夜秋。\n移石为添烧药竈，卖金因起读书楼。\n经年不入城闉去，长倚阑干看白鸥。",
        "dynasty": "宋",
        "collection_info": null
    },
    {
        "title": "冬夕寄友",
        "author": "蔡槃",
        "content": "壁灯花落夜将残，天远那知客思单。\n鹤帐不成云外梦，燕楼空锁雨中寒。\n千年风雅教谁主，一曲凄凉只自弹。\n又恐孤山梅渐老，明朝相约过长安。",
        "dynasty": "宋",
        "collection_info": null
    },
    {
        "title": "自叙",
        "author": "蔡槃",
        "content": "江湖閒步几经年，穷似襄阳孟浩然。\n折简为求僧舍茗，典衣因欠酒家钱。\n真情尽向诗中见，归梦常于枕上圆。\n世路风波深可畏，结茅何日遂归田。",
        "dynasty": "宋",
        "collection_info": null
    },
    {
        "title": "次幽居",
        "author": "蔡槃",
        "content": "却粒烧丹未有方，且逃人事住山房。\n冷看桐叶含秋思，閒扫苔花背夕阳。\n墙壁徧题无酒句，衣裳多带捣茶香。\n云深自是稀来往，婆餠一声清昼长。",
        "dynasty": "宋",
        "collection_info": null
    },
    {
        "title": "过横岭书信臣宅壁",
        "author": "蔡槃",
        "content": "马嘶残月醉醒中，行尽天涯西復东。\n两鬓欲霜难讳老，一心忧国不妨穷。\n只今世路浑如水，从旧交情独有公。\n彭泽门前昔时柳，也应相傍得春风。",
        "dynasty": "宋",
        "collection_info": null
    },
    {
        "title": "寄雪蓬姚监丞",
        "author": "蔡槃",
        "content": "忆昔青灯夜对床，断猿声裏早梅香。\n一从去棹衝寒雪，几度凭阑到夕阳。\n秋思渐于蝉外觉，别愁偏向雁边长。\n梧桐解得离人意，不遣西风吹叶黄。",
        "dynasty": "宋",
        "collection_info": null
    },
    {
        "title": "约友同游",
        "author": "蔡槃",
        "content": "买得扁舟繫海滨，梅花岭上浪游人。\n江山若欲留连客，诗酒何妨报答春。\n柳带梳风黄尚浅，草茵铺雨绿将匀。\n约君携手同行乐，趁取东郊景物新。",
        "dynasty": "宋",
        "collection_info": null
    },
    {
        "title": "次倪梅村见寄韵",
        "author": "蔡槃",
        "content": "江湖不恨知心少，只怕相逢雪上头。\n万事悠悠双弊屣，百年渺渺一虚舟。\n共斟荷露吟终日，坐挹松风喜近秋。\n更好停杯溪上月，不妨为我夜深留。",
        "dynasty": "宋",
        "collection_info": null
    },
    {
        "title": "郑介道见访",
        "author": "蔡槃",
        "content": "数株杨柳种多年，今日方维胜客船。\n扫石共看山色坐，枕书同听雨声眠。\n溪羹旋煮莼丝滑，野饭新炊白玉圆。\n不管归心忙似箭，强留吟过菊花天。",
        "dynasty": "宋",
        "collection_info": null
    },
    {
        "title": "谒范文正公祠",
        "author": "蔡槃",
        "content": "半龛遗像饰貂蝉，往事犹思庆历前。\n未说两朝亲捧日，且言一柱独擎天。\n山林付与书生管，香火当同信史传。\n独恨军中无此老，如今西贼又侵边。",
        "dynasty": "宋",
        "collection_info": null
    },
    {
        "title": "钱塘怀古",
        "author": "蔡槃",
        "content": "鬰鬰东南旺气浮，吴争越战几春秋。\n一阳柳色浑无恙，五月荷花半是愁。\n隆替且容吾辈老，英雄都付此江流。\n中原苦被淮山隔，莫向西风更倚楼。",
        "dynasty": "宋",
        "collection_info": null
    },
    {
        "title": "九日僧舍偶成",
        "author": "蔡槃",
        "content": "落帽年年学孟嘉，今年偶客梵王家。\n石床斋散门初掩，细雨声中落菊花。",
        "dynasty": "宋",
        "collection_info": null
    },
    {
        "title": "宫主祠",
        "author": "蔡槃",
        "content": "玉镜台前懒画眉，伤心最是月明时。\n君恩渐绝门深掩，落尽閒花竟不知。",
        "dynasty": "宋",
        "collection_info": null
    },
    {
        "title": "挽内子",
        "author": "郭熏",
        "content": "山嵬嵬兮日西，望吾侣兮不归。\n惆怅兮阶前，物换兮人非。\n春去兮花残，春归兮芳菲。\n老不可以再壮，君胡为而先驰。",
        "dynasty": "宋",
        "collection_info": null
    },
    {
        "title": "述怀  其一",
        "author": "陈梅庄",
        "content": "一寸柔肠万迭萦，那堪更值此春情。\n黄鹂知我无情绪，飞过花梢禁不声。",
        "dynasty": "宋",
        "collection_info": null
    },
    {
        "title": "述怀  其二",
        "author": "陈梅庄",
        "content": "一片愁心怯杜鹃，懒妆从任鬓云偏。\n怕郎却起阳关意，常掩琵琶第四絃。",
        "dynasty": "宋",
        "collection_info": null
    },
    {
        "title": "述怀  其三",
        "author": "陈梅庄",
        "content": "山城忽忽欲昏黄，又了浮生半日忙。\n侍妾不须烧绛蜡，让由明月入迴廊。",
        "dynasty": "宋",
        "collection_info": null
    },
    {
        "title": "缔盟",
        "author": "杨氏",
        "content": "珠帘半床月，青竹满林风。\n何事今宵景，无人解与同。",
        "dynasty": "宋",
        "collection_info": null
    },
    {
        "title": "永别",
        "author": "杨氏",
        "content": "春尽花随尽，其如自是花。\n从来说花意，不过此容华。",
        "dynasty": "宋",
        "collection_info": null
    },
    {
        "title": "登高凉山谒墓",
        "author": "陈廷光",
        "content": "云气拥松楸，佳城生意幽。\n扫残黄叶路，奠徧绿新蒭。\n想像音容在，瞻衣涕泗流。\n东迁祷灵墓，端为护行舟。",
        "dynasty": "宋",
        "collection_info": null
    },
    {
        "title": "小山见梅",
        "author": "陈廷光",
        "content": "小雪梅香已破缄，罗浮春信许先探。\n松林酒肆知谁醉，石壁题诗祇自惭。\n未放翠禽呼梦觉，待教黄野纵鸾骖。\n行当看我飞云顶，并取春魁压斗南。",
        "dynasty": "宋",
        "collection_info": null
    },
    {
        "title": "留别贵州父老",
        "author": "袁宏德",
        "content": "翻笑行藏不自由，邮亭杯酒又淹留。\n罢官却喜身还健，报最空惭政未优。\n截镫祇今难繫马，卖刀自昔已牵牛。\n蛮烟岭树斜阳路，两地离怀一样秋。",
        "dynasty": "宋",
        "collection_info": null
    },
    {
        "title": "状元峰",
        "author": "钟宿",
        "content": "马蹄一日遍长安，萤火鸡窗千载寒。\n从此锦衣归故里，文峰高并彩云端。",
        "dynasty": "宋",
        "collection_info": null
    },
    {
        "title": "蜕龙洞",
        "author": "钟宿",
        "content": "苍岩磊落任龙蟠，绵亘千年露未干。\n一自为霖破壁去，至今风雨逼山寒。",
        "dynasty": "宋",
        "collection_info": null
    },
    {
        "title": "登竺云山",
        "author": "释白幻",
        "content": "独上千峰与万峰，晴岚淡写海江容。\n偶从动问山居事，笑拍岩前一树松。",
        "dynasty": "宋",
        "collection_info": null
    },
    {
        "title": "寒云千迭山",
        "author": "杨养晦",
        "content": "松竹阴森护上方，老仙蓬髪一簪霜。\n闲来欹枕松风裏，归梦不知山水长。",
        "dynasty": "宋",
        "collection_info": null
    },
    {
        "title": "宣妙楼",
        "author": "方鸿飞",
        "content": "云观烟楼是梵家，竹围如洗逼寒沙。\n因风绿浪摇晴麦，遇雨红香落涧花。\n人锁昼房听鸟语，僧归晚坞放蜂衙。\n不须老远来沽酒，只觅天酥为点茶。",
        "dynasty": "宋",
        "collection_info": null
    },
    {
        "title": "守居园池杂题 待月台",
        "author": "文同",
        "content": "城端筑层台，木杪转深路。\n常此候明月，上到天心去。",
        "dynasty": "宋",
        "collection_info": null
    },
    {
        "title": "守居园池杂题 二乐榭",
        "author": "文同",
        "content": "㬊山孰云静，汉水亦非动。\n二见因妄生，仁智何常用。",
        "dynasty": "宋",
        "collection_info": null
    },
    {
        "title": "守居园池杂题 天汉台",
        "author": "文同",
        "content": "北岸亭馆众，最先登此台。\n台高望群峰，万里云崔嵬。",
        "dynasty": "宋",
        "collection_info": null
    },
    {
        "title": "守居园池杂题 吏隠亭",
        "author": "文同",
        "content": "竹篱如鷄栖，茅屋类蜗殻。\n静几默如禅，往来人不觉。",
        "dynasty": "宋",
        "collection_info": null
    },
    {
        "title": "守居园池杂题 霜筠亭",
        "author": "文同",
        "content": "危亭入幽深，正在修篁裏。\n坐久寒逼人，暂来须索起。",
        "dynasty": "宋",
        "collection_info": null
    },
    {
        "title": "守居园池杂题 灙泉亭",
        "author": "文同",
        "content": "径源分灙水，衮衮出亭下。\n横湖能许深，日夜见倾泻。",
        "dynasty": "宋",
        "collection_info": null
    },
    {
        "title": "守居园池杂题 无言亭",
        "author": "文同",
        "content": "谁此设孏床，颇称我衰惰。\n公事凡少休，须来默然坐。",
        "dynasty": "宋",
        "collection_info": null
    },
    {
        "title": "守居园池杂题 露香亭",
        "author": "文同",
        "content": "宿露蒙晓花，婀娜清香发。\n随风入怀袖，累日不消歇。",
        "dynasty": "宋",
        "collection_info": null
    },
    {
        "title": "守居园池杂题 涵虚亭",
        "author": "文同",
        "content": "石磴抱城回，入竹见虚槛。\n前望佳景多，倚筇聊此暂。",
        "dynasty": "宋",
        "collection_info": null
    },
    {
        "title": "守居园池杂题 溪光亭",
        "author": "文同",
        "content": "横湖决余波，㶁㶁泻寒溜。\n日影上高林，清光动窗牖。",
        "dynasty": "宋",
        "collection_info": null
    },
    {
        "title": "守居园池杂题 过溪亭",
        "author": "文同",
        "content": "小彴过清溪，有亭纔四柱。\n地僻少人行，翩翩下鸥鹭。",
        "dynasty": "宋",
        "collection_info": null
    },
    {
        "title": "守居园池杂题 禊亭",
        "author": "文同",
        "content": "悬流效曲水，上巳娱嘉宾。\n饮罢已陈迹，那復山阴人。",
        "dynasty": "宋",
        "collection_info": null
    },
    {
        "title": "守居园池杂题 南园",
        "author": "文同",
        "content": "农桑乘晓日，凌乱如碧油。\n紫椹熟未熟，但闻黄栗留。",
        "dynasty": "宋",
        "collection_info": null
    },
    {
        "title": "守居园池杂题 北园",
        "author": "文同",
        "content": "春风有多少，尽入使君家。\n当与郡人乐，满园桃李花。",
        "dynasty": "宋",
        "collection_info": null
    },
    {
        "title": "守居园池杂题 寒芦港",
        "author": "文同",
        "content": "落月照冰湖，晓气何太爽。\n两岸雪烟昏，鳬鸥出深港。",
        "dynasty": "宋",
        "collection_info": null
    },
    {
        "title": "守居园池杂题 野人庐",
        "author": "文同",
        "content": "萧条野人庐，篱巷杂蓬苇。\n每一过衡门，归心为之起。",
        "dynasty": "宋",
        "collection_info": null
    },
    {
        "title": "守居园池杂题 披锦亭",
        "author": "文同",
        "content": "繁红层若云，密绿迭如浪。\n青帝下寻春，满园开步障。",
        "dynasty": "宋",
        "collection_info": null
    },
    {
        "title": "守居园池杂题 此君庵",
        "author": "文同",
        "content": "丛筠裹圜檐，凈影碧如水。\n谁识爱君心，过桥先到此。",
        "dynasty": "宋",
        "collection_info": null
    },
    {
        "title": "湖上众禽尽以俗呼为题 淘河",
        "author": "文同",
        "content": "群鱼见新晴，万鬣戏清泚。\n忽尔下淘河，惊回入水底。",
        "dynasty": "宋",
        "collection_info": null
    },
    {
        "title": "湖上众禽尽以俗呼为题 连点七",
        "author": "文同",
        "content": "翩翩彼珍禽，金羽耀寒日。\n飞落滩上冰，对人连点七。",
        "dynasty": "宋",
        "collection_info": null
    },
    {
        "title": "湖上众禽尽以俗呼为题 拖白练",
        "author": "文同",
        "content": "盘石坐深林，不欲人求见。\n隔岸谁品弦，数声拖白练。",
        "dynasty": "宋",
        "collection_info": null
    },
    {
        "title": "湖上众禽尽以俗呼为题 泥滑滑",
        "author": "文同",
        "content": "春日正晴明，满园花盛发。\n劝尔竹木鷄，莫啼泥滑滑。",
        "dynasty": "宋",
        "collection_info": null
    },
    {
        "title": "湖上众禽尽以俗呼为题 提葫芦",
        "author": "文同",
        "content": "花开已堪摘，酒熟正好沽。\n山禽会人意，劝我提葫芦。",
        "dynasty": "宋",
        "collection_info": null
    },
    {
        "title": "咏莲",
        "author": "文同",
        "content": "全红开似镜，半绿卷如杯。\n谁为回风力，清香满面来。",
        "dynasty": "宋",
        "collection_info": null
    },
    {
        "title": "题友人书斋新壁",
        "author": "文同",
        "content": "彩槴纵横设，雕厨次第开。\n须防何法盛，直入此中来。",
        "dynasty": "宋",
        "collection_info": null
    },
    {
        "title": "张凈琬",
        "author": "文同",
        "content": "骠骑极豪侈，后房多艷姬。\n可怜张凈琬，不识半酣时。",
        "dynasty": "宋",
        "collection_info": null
    },
    {
        "title": "待雪",
        "author": "文同",
        "content": "向晚欲雪天气阴，木叶乱飞杂归禽。\n城头徙倚待飘洒，东北万里皆云林。",
        "dynasty": "宋",
        "collection_info": null
    },
    {
        "title": "送提刑司勋",
        "author": "文同",
        "content": "同昔分符守兴元，公始仗节来武信。\n因而出入在门下，未有三日不亲近。\n台移希疏狱谳少，凛凛清风满墙仞。\n乘闲每许陪后乘，好寺名园遍游尽。\n惟携茶具赏幽绝，新胯珍团曾不吝。\n或因议事阅书画，止用小肴并浅醖。\n清欢雅兴自无厌，妓乐喧烦谁愿进。\n开张胸怀脱羁检，颜色何尝形喜愠。\n使威敛霁官况乐，瞥过二年如一瞬。\n后同先满去涪上，数月復来为属郡。\n再将厚荫蒙旧物，掩蔽不才宽责问。\n同常自念性偏僻，凡取交游最精慎。\n虽然众中事泛爱，仁者与亲余不认。\n生平所得无几人，既已得之心自信。\n公家兄弟何磊落，一一光华如美瑾。\n顾同质状似顽石，辄簉其间袭温润。\n令昆强季没已久，公独康庄驰驵骏。\n朝廷要人办繁剧，昨下诏书催入觐。\n连城众口惜公去，不问鲵鲐与髫龀。\n烟开汉沔晓光薄，雪下褒斜寒力峻。\n嗟同不得送行旆，回视腰间绾双印。\n灙城西北有危楼，徒望高鸿寄长韵。",
        "dynasty": "宋",
        "collection_info": null
    },
    {
        "title": "翡翠",
        "author": "文同",
        "content": "清晨有珍禽，翩翩下鱼梁。\n其形不盈握，毛羽鲜且光。\n天人裁碧霞，为尔缝衣裳。\n晶荧炫我目，非世之青黄。\n爱之坐良久，常恐瞥尔翔。\n忽然投清漪，得食如针铓。\n如是者三四，厌饫已一肮。\n既饱且自嬉，翻身度回塘。\n飞鸣逐佳匹，相和音琅琅。\n是时鳬与雁，狼藉岛屿旁。\n满腹酿腥秽，纷纷晒晴阳。\n鹙鸧最粗恶，嘴大脚胫长。\n入水捕蛇鱓，淤泥亦衔将。\n想其见尔时，一啄亦尔伤。\n其心肯谓尔，被体凝华章。\n劝尔慎所止，好丑难同乡。\n清溪多纤鲜，亦足充尔肠。\n江海深且阔，所获未可量。\n尔当事澡刷，帝囿参鸾凰。",
        "dynasty": "宋",
        "collection_info": null
    },
    {
        "title": "依韵和图南五首 平阿马上",
        "author": "文同",
        "content": "江山相引转平皋，满马诗情拥敝袍。\n鸣鹤不知谁使怨，飞鸢何谓尔能高。\n岩头乱木森如戟，涧下繁云涌似涛。\n才到邮亭便沈思，向来佳景待吾曹。",
        "dynasty": "宋",
        "collection_info": null
    },
    {
        "title": "依韵和图南五首 过朝天岭",
        "author": "文同",
        "content": "双壁相参万木深，马前猿鸟亦难寻。\n云容杳杳断鸿意，风色萧萧行客心。\n山若画屏随峡势，水如衣带转岩阴。\n生平来往成何事，且倚鈎栏拥鼻吟。",
        "dynasty": "宋",
        "collection_info": null
    },
    {
        "title": "依韵和图南五首 晚泊金牛",
        "author": "文同",
        "content": "一襟初觉晚霜清，短鞚垂头任马行。\n斜日敛回疏木影，急风收断落泉声。\n望穷好景番番别，题遍新诗阕阕精。\n终是教人伏潘令，许多才调赋西征。",
        "dynasty": "宋",
        "collection_info": null
    },
    {
        "title": "依韵和图南五首 金牛相别呈诚之",
        "author": "文同",
        "content": "出门相与望横参，露浥幧头冷逼簪。\n驿在金堆随涧远，路经铜冶入烟深。\n过桥住马应回首，上岭闻猿想动心。\n胜事莫过文酒乐，此时销得各沉吟。",
        "dynasty": "宋",
        "collection_info": null
    },
    {
        "title": "依韵和图南五首 大桃途次见菊",
        "author": "文同",
        "content": "英英寒菊犯清霜，来伴山中草木黄。\n不趁盛时随众卉，自甘深处作孤芳。\n其他烂漫非真色，惟此氤氲是正香。\n却念白衣谁送酒，满篱高兴忆吾乡。",
        "dynasty": "宋",
        "collection_info": null
    },
    {
        "title": "弄珠亭下柳",
        "author": "文同",
        "content": "江柳早春前，蒙蒙弄紫烟。\n未容长作带，已见乱飞绵。\n远外分晴岛，深中泊暮舡。\n惟应汉水色，奈尔一年年。",
        "dynasty": "宋",
        "collection_info": null
    },
    {
        "title": "弄珠亭春日闲望",
        "author": "文同",
        "content": "弄珠亭上客，来想弄珠人。\n野草迷晴岸，垂杨暗晚津。\n天涯羁旅地，村落寂寥春。\n何处皤然叟，扁舟下钓纶。",
        "dynasty": "宋",
        "collection_info": null
    },
    {
        "title": "寄子骏运使",
        "author": "文同",
        "content": "西乡巴岭下，崄道入孱颜。\n使骑到荒驿，野禽啼乱山。\n问民青霭裏，访古白云间。\n几日南城路，新诗满轴还。",
        "dynasty": "宋",
        "collection_info": null
    },
    {
        "title": "寄景孺提刑",
        "author": "文同",
        "content": "江由岩崄地，万木与云齐。\n弭节山中宿，思归夜半啼。\n麝香霑野草，虎迹滑春泥。\n到此须凭酒，何人手可携。",
        "dynasty": "宋",
        "collection_info": null
    },
    {
        "title": "公馆",
        "author": "文同",
        "content": "公馆昼沈沈，烟云晚作阴。\n琴轩冰沼凈，书阁火炉深。\n默坐自有得，闲行谁可寻。\n还应上高阁，看雪一千岑。",
        "dynasty": "宋",
        "collection_info": null
    },
    {
        "title": "衰晚",
        "author": "文同",
        "content": "衰晚得洋川，劳生只自怜。\n文移供尽日，心力付流年。\n咄咄空书字，便便声昼眠。\n其如昏嫁在，了即赋归田。",
        "dynasty": "宋",
        "collection_info": null
    },
    {
        "title": "欲雪",
        "author": "文同",
        "content": "山城蔽层阴，晚照空外灭。\n天低云气暖，此意欲作雪。\n归鸦烟惨澹，断雁风萧屑。\n樽酒聊自持，同谁感时节。",
        "dynasty": "宋",
        "collection_info": null
    },
    {
        "title": "晴山",
        "author": "文同",
        "content": "东北横群峰，新过夜来雨。\n扶空立屏障，浩翠小万古。\n岂无短齿屐，携手谁我侣。\n欲往殊未能，□□□□□。",
        "dynasty": "宋",
        "collection_info": null
    },
    {
        "title": "临汉亭",
        "author": "文同",
        "content": "危亭俯绝岸，汉水望天表。\n遥源泻金穴，高浪灌朱鸟。\n纡余转荆楚，万里合浩渺。\n谁知嶓冢下，悸然如带小。",
        "dynasty": "宋",
        "collection_info": null
    },
    {
        "title": "雪中三章寄景孺提刑",
        "author": "文同",
        "content": "城头高榭陟嶙峋，坐看江郊洒玉尘。\n恨不同来对清绝，拟将佳景待何人。",
        "dynasty": "宋",
        "collection_info": null
    },
    {
        "title": "雪中三章寄景孺提刑 晚雪湖上",
        "author": "文同",
        "content": "朔风吹雪满横湖，众鸟归栖日欲晡。\n独坐水轩人不到，满林如挂暝禽图。",
        "dynasty": "宋",
        "collection_info": null
    },
    {
        "title": "雪中三章寄景孺提刑 斋宫",
        "author": "文同",
        "content": "玉龙喷雾碧霏霏，钿枕珠衾照百枝。\n自与侍书人一处，此中全不管岷之。",
        "dynasty": "宋",
        "collection_info": null
    },
    {
        "title": "咏柳  其一",
        "author": "文同",
        "content": "风外挂帘夸软甚，雨中盘砌奈长何。\n一般草木缘何事，听唱骊驹尔最多。",
        "dynasty": "宋",
        "collection_info": null
    },
    {
        "title": "咏柳  其二",
        "author": "文同",
        "content": "绿蛾缘条立春后，金蛹抱花寒食前。\n行人折罢自欲去，更罥长梢留客鞭。",
        "dynasty": "宋",
        "collection_info": null
    },
    {
        "title": "郡斋水阁闲书 湖上",
        "author": "文同",
        "content": "湖上双禽泛泛，桥边细柳垂垂。\n日午亭中无事，使君来此吟诗。",
        "dynasty": "宋",
        "collection_info": null
    },
    {
        "title": "郡斋水阁闲书 独坐",
        "author": "文同",
        "content": "不报门前宾客，已收案上文书。\n独坐水边林下，宛如故里闲居。",
        "dynasty": "宋",
        "collection_info": null
    },
    {
        "title": "郡斋水阁闲书 湖桥",
        "author": "文同",
        "content": "湖桥北颊花坞，水阁西头竹村。\n霏霏薄雾红暖，漠漠轻烟翠昏。",
        "dynasty": "宋",
        "collection_info": null
    },
    {
        "title": "郡斋水阁闲书 推琴",
        "author": "文同",
        "content": "点点新萍帖水，蒙蒙乱絮萦风。\n尽日推琴默坐，有人池上亭中。",
        "dynasty": "宋",
        "collection_info": null
    },
    {
        "title": "郡斋水阁闲书 静观",
        "author": "文同",
        "content": "十许纹鱼弄水，一双花鸭眠沙。\n静观只恐惊去，无语凭栏日斜。",
        "dynasty": "宋",
        "collection_info": null
    },
    {
        "title": "郡斋水阁闲书 亭馆",
        "author": "文同",
        "content": "亭馆翛翛度日，园林寂寂经春。\n且遮新笋夸客，莫扫残花闷人。",
        "dynasty": "宋",
        "collection_info": null
    },
    {
        "title": "郡斋水阁闲书 流水",
        "author": "文同",
        "content": "四首秦僧绝论，一篇楚客离骚。\n读罢却弹流水，先生此兴尤高。",
        "dynasty": "宋",
        "collection_info": null
    },
    {
        "title": "郡斋水阁闲书 报国",
        "author": "文同",
        "content": "报国无忘竭节，居官勿用论功。\n莫问咥咥趋乐，不烦咄咄书空。",
        "dynasty": "宋",
        "collection_info": null
    },
    {
        "title": "郡斋水阁闲书 闻道",
        "author": "文同",
        "content": "闻道幸非曲士，读书甘作陈人。\n为文自怪逆俗，好画谁知入神。",
        "dynasty": "宋",
        "collection_info": null
    },
    {
        "title": "郡斋水阁闲书 相如",
        "author": "文同",
        "content": "相如何必称病，靖节奚须去官。\n就下其谁不许，如愚是处皆安。",
        "dynasty": "宋",
        "collection_info": null
    },
    {
        "title": "郡斋水阁闲书 彭泽",
        "author": "文同",
        "content": "彭泽先生未去，武陵太守常贫。\n上官幸且容己，下鬼休来笑人。",
        "dynasty": "宋",
        "collection_info": null
    },
    {
        "title": "郡斋水阁闲书 凭几",
        "author": "文同",
        "content": "列传日逢佳士，群书时得微言。\n自对古人凭几，不烦俗客登门。",
        "dynasty": "宋",
        "collection_info": null
    },
    {
        "title": "郡斋水阁闲书 衰后",
        "author": "文同",
        "content": "衰后常亲药饵，忧来颇忆林泉。\n身坐谢庄小阁，心游沈约东田。",
        "dynasty": "宋",
        "collection_info": null
    },
    {
        "title": "郡斋水阁闲书 自悟",
        "author": "文同",
        "content": "自悟空王理胜，因知辩士辞穷。\n但了一忘六解，休论四异三同。",
        "dynasty": "宋",
        "collection_info": null
    },
    {
        "title": "郡斋水阁闲书 鹭鸶",
        "author": "文同",
        "content": "避雨竹间点点，迎风柳下翻翻。\n静依寒蓼如画，独立晴沙可怜。",
        "dynasty": "宋",
        "collection_info": null
    },
    {
        "title": "郡斋水阁闲书 莲子",
        "author": "文同",
        "content": "绿实填房未满，黄茸绕殻方开。\n为问因谁劝酒，一时齐侧金杯。",
        "dynasty": "宋",
        "collection_info": null
    },
    {
        "title": "郡斋水阁闲书 采莲",
        "author": "文同",
        "content": "岸帻客来桥上，溅裙人在湖中。\n桂楫兰桡甚处，莲花荷叶无穷。",
        "dynasty": "宋",
        "collection_info": null
    },
    {
        "title": "郡斋水阁闲书 翡翠",
        "author": "文同",
        "content": "见诸长喙须避，得少纤鳞便飞。\n为报休来近岸，有人爱汝毛衣。",
        "dynasty": "宋",
        "collection_info": null
    },
    {
        "title": "郡斋水阁闲书 朱槿",
        "author": "文同",
        "content": "含露方矜杳袅，摇风旋见离披。\n湖上先生笑汝，朝开暮落何为。",
        "dynasty": "宋",
        "collection_info": null
    },
    {
        "title": "郡斋水阁闲书 青鹳",
        "author": "文同",
        "content": "常恶静时鳬鹜，不惊饱处虾鱼。\n与吾闲正相似，问尔乐復何如。",
        "dynasty": "宋",
        "collection_info": null
    },
    {
        "title": "郡斋水阁闲书 车轩",
        "author": "文同",
        "content": "平湖静处朱阁，垂柳深中画桥。\n隠几香烟露湿，投竿衣带风飘。",
        "dynasty": "宋",
        "collection_info": null
    },
    {
        "title": "郡斋水阁闲书 偶书",
        "author": "文同",
        "content": "犊去食苗莫问，乌来攫肉休知。\n物须以信相感，事忌于心有为。",
        "dynasty": "宋",
        "collection_info": null
    },
    {
        "title": "郡斋水阁闲书 北岸",
        "author": "文同",
        "content": "曲榭红蕖影上，圆庵绿篠阴中。\n门外何人会画，故来写作屏风。",
        "dynasty": "宋",
        "collection_info": null
    },
    {
        "title": "郡斋水阁闲书 自咏",
        "author": "文同",
        "content": "看画亭中默坐，吟诗岸上微行。\n人谓偷闲太守，自呼窃禄先生。",
        "dynasty": "宋",
        "collection_info": null
    },
    {
        "title": "郡斋水阁闲书 再赠鹭鸶",
        "author": "文同",
        "content": "颈若琼鈎浅曲，股如碧管深翘。\n湖上水禽无数，其谁似汝风标。",
        "dynasty": "宋",
        "collection_info": null
    },
    {
        "title": "郡斋水阁闲书 闲书",
        "author": "文同",
        "content": "逐出堪羞子溥，归来可重渊明。\n试问七松处士，何如五柳先生。",
        "dynasty": "宋",
        "collection_info": null
    },
    {
        "title": "往年寄子平",
        "author": "文同",
        "content": "往年记得归在京，日日访子来西城。\n虽然对坐两寂寞，亦有大笑时相轰。\n顾子心力苦未老，犹弄故态如狂生。\n书窗画壁恣掀倒，脱帽褫带随纵横。\n喧呶歌诗嘂文字，荡突不管邻人惊。\n更呼老卒立台下，使抱短箫吹月明。\n清欢居此仅数月，夜夜放去常三更。\n别来七年在乡里，已忝三度移双旌。\n今兹惛惛意思倦，加以跕跕疾病婴。\n每思此乐一绝后，更不逢人如夜行。",
        "dynasty": "宋",
        "collection_info": null
    },
    {
        "title": "赠日新禅师",
        "author": "文同",
        "content": "嶕峣祝融峰，䆗窱懒瓒岩。\n师也西南人，尝居彼巉巉。\n十年不下山，烟云烂衣衫。\n借问尔何为，法味见愈馋。\n妄萌将轧然，即以慧刃芟。\n既久闢门户，不须更封缄。\n龙神护水瓶，鬼物扶经函。\n迭足坐苍石，放身依古杉。\n一日望剑门，归心瞥如帆。\n过我画戟前，清晨投短衔。\n欣然揖师坐，未语已不凡。\n再勘自不破，谁敢分酸咸。\n大朴本无痕，巧者强削劖。\n师如捉龟拂，定不空喃喃。",
        "dynasty": "宋",
        "collection_info": null
    },
    {
        "title": "送窦佥判同年",
        "author": "文同",
        "content": "冰霜满清汉，此地送君归。\n天涯作远别，怀抱殊依依。\n短亭临灙水，杨柳长条稀。\n道傍有寒梅，幽香扑人衣。\n折以持赠君，爱之含春晖。\n酒罢不可留，晚鸿随马飞。",
        "dynasty": "宋",
        "collection_info": null
    },
    {
        "title": "拙诗六韵奉寄兴州分判诚之蒲兄",
        "author": "文同",
        "content": "武兴山水郡，左右有佳处。\n仙岩蝉两殻，佛字玉一柱。\n神坑孕金砾，灵窦洩琼乳。\n乳柱石窟寺，不辨文字古。\n主人好事者，乃我诗酒侣。\n安得陪后乘，放荡此历睹。",
        "dynasty": "宋",
        "collection_info": null
    },
    {
        "title": "依韵和蒲诚之春日即事",
        "author": "文同",
        "content": "轻烟漠漠雨斜斜，无事常教放两衙。\n问客江边求好石，倩人山裏觅奇花。\n新蔬宛宛生晴圃，浅溜涓涓出暖沙。\n入夏杯盘须准备，绕畦亲灌邵平瓜。",
        "dynasty": "宋",
        "collection_info": null
    },
    {
        "title": "和提刑子功喜雨",
        "author": "文同",
        "content": "时雨已可喜，况当春发生。\n入地如流膏，浸灌万物萌。\n真宰每自惜，纔洒復却晴。\n常时稍霑湿，庶彙亦已荣。\n昨宵忽盛下，栏宇翻瓶罂。\n高原与庳陆，旦可一尺盈。\n寻观太阳起，红光吐峥嵘。\n万里洗氛浊，四顾苍烟平。\n群农悉就野，上下罗晨耕。\n父老荷锄锸，林间笑相迎。\n尽言此美泽，天意恤下甿。\n麻麦固已定，预见禾黍成。\n且幸赋输办，敢望求他赢。\n次第还与官，口腹甘别营。\n愿常获丰稔，自觉所取轻。\n言罢乃散去，沟壠纷纵横。\n使者有职事，其喜谁与并。\n高斋听淙淙，不寐达五更。\n岂不省文移，頼此一夕倾。\n天明作浩歌，满纸编和声。",
        "dynasty": "宋",
        "collection_info": null
    },
    {
        "title": "谢夏文州寄金綫狨",
        "author": "文同",
        "content": "天地生奇兽，朝廷宠近臣。\n覆鞍须用此，投网为何人。\n梨栗恩虽厚，云山梦想频。\n烦君远相惠，时为一沾巾。",
        "dynasty": "宋",
        "collection_info": null
    },
    {
        "title": "依韵和子骏雪山图",
        "author": "文同",
        "content": "一白溪山六幅中，其间雪意与云容。\n君应记得飞仙下，飈驭亭前此数峰。",
        "dynasty": "宋",
        "collection_info": null
    },
    {
        "title": "此乐",
        "author": "文同",
        "content": "吏散收簿书，公馆如山居。\n归来换野服，携策将焉如。\n园亭极潇洒，阴森修竹下。\n拂石坐终日，徙倚不知夜。\n山月照我明，林风吹我清。\n口诵太古文，往来池上行。\n露下觉微凛，南窗归就枕。\n心闲神自安，达旦得酣寝。\n乱曰：懒守尔何为，日日常若斯。\n为言我自尔，此乐非汝知。",
        "dynasty": "宋",
        "collection_info": null
    },
    {
        "title": "百舌鸟",
        "author": "文同",
        "content": "众禽乘春喉吻生，满林无限啼新晴。\n南园花木正繁盛，小小大大皆来鸣。\n藏枝映叶復谁使，不肯停住常嘤嘤。\n就中百舌最无谓，满口学尽群鸟声。\n自无一语出于己，徒尔嘲异常夸从横。\n朝朝泊我高柳上，叫破一窗残月明。\n幽人稳睡正酣美，无计可奈遭尔惊。\n少年挟弹彼谁者，安得为我来五更。",
        "dynasty": "宋",
        "collection_info": null
    },
    {
        "title": "莫扫花",
        "author": "文同",
        "content": "莫扫花，从教花满地。\n纵然堆积亦何害，留之且重东君意。\n君不见昨朝枝上正芳菲，今日庭前已憔悴。\n中间得好能几时，用此请君穷物理。\n一荣一谢两皆空，若了非真本自同。\n但对落英开酒盏，每年如此任春风。",
        "dynasty": "宋",
        "collection_info": null
    },
    {
        "title": "一字至十字成章二首 咏竹",
        "author": "文同",
        "content": "竹，竹。\n森寒，洁绿。\n湘江滨，渭水曲。\n帷幔翠锦，戈矛苍玉。\n心虚异众草，节劲逾凡木。\n化龙杖入仙陂，呼凤律鸣神谷。\n月娥巾帔静苒苒，风神笙竽清蔌蔌。\n林间饮酒碎影摇樽，石上围棋轻阴覆局。\n屈大夫逐去徒悦椒兰，陶先生归来但寻松菊。\n若论檀栾之操无敌于君，欲图潇洒之姿莫贤于仆。",
        "dynasty": "宋",
        "collection_info": null
    },
    {
        "title": "一字至十字成章二首 咏石",
        "author": "文同",
        "content": "石，石。\n阴黑，阳白。\n岸肧胎，山骨骼。\n天地镕铸，鬼神刻画。\n鲲鲵张怒眼，虎兕交斗额。\n敲如温玉声清，洗似精钢色碧。\n花边矹尔尽奇品，林下礴然无俗格。\n冰霜惨冽坚操不移，尘土昏冥孤标自隔。\n峣矹独立见到侍中家，磊落群居在牛丞相宅。\n昔时大士常命汝曰听徒，今日衰翁且对君为佳客。",
        "dynasty": "宋",
        "collection_info": null
    },
    {
        "title": "深渡",
        "author": "文同",
        "content": "前日寒食在绵州，牡丹盛开海棠落。\n今已逾旬过深渡，山桃一枝横晓阁。\n此花平川最为早，何乃于此才破萼。\n化工岂尔用功偏，盖尔所生居绝壑。\n一年春事但自了，勿较后先嗟寂寞。",
        "dynasty": "宋",
        "collection_info": null
    },
    {
        "title": "嘉川",
        "author": "文同",
        "content": "嘉川之西过新栈，几里朱栏绕青壁。\n我行落月尚在水，水影照人襟袖白。\n繁英杂缀修蔓上，绿锦缬带垂百尺。\n清香满马去未休，頼尔春风慰行客。",
        "dynasty": "宋",
        "collection_info": null
    },
    {
        "title": "青乌",
        "author": "文同",
        "content": "青乌客馆之东轩，前对长江隔层嶂。\n欹危一径入林外，竹栅茅檐俨相向。\n爱其生事亦自足，牛羊纵横鷄犬放。\n安得与尔号比邻，为作野歌供吹唱。",
        "dynasty": "宋",
        "collection_info": null
    },
    {
        "title": "木瓜园",
        "author": "文同",
        "content": "驱马下高岗，吟鞭只自扬。\n溪山过新霁，草木发清香。\n浩荡来江阔，萦纡去栈长。\n春风去欲尽，樽酒嘆何尝。",
        "dynasty": "宋",
        "collection_info": null
    },
    {
        "title": "长举",
        "author": "文同",
        "content": "山色满西阁，到江知几层。\n峰峦李成似，涧谷范宽能。\n阔外晴烟落，深中晚霭凝。\n无由画奇绝，已下更重登。",
        "dynasty": "宋",
        "collection_info": null
    },
    {
        "title": "水硙",
        "author": "文同",
        "content": "激水为硙嘉陵民，构高穴深良苦辛。\n十里之间凡共此，麦入麵出无虚人。\n彼甿居险所产薄，世世食此江之滨。\n朝廷遣使兴水利，嗟尔平轮与侧轮。",
        "dynasty": "宋",
        "collection_info": null
    },
    {
        "title": "长举驿楼",
        "author": "文同",
        "content": "爽气浮空紫翠浓，隔江无限有奇峰。\n君如要识营丘画，请看东头第五重。",
        "dynasty": "宋",
        "collection_info": null
    },
    {
        "title": "正月八日峡中新花",
        "author": "文同",
        "content": "深碧长条浅紫芽，晓丛无数傲霜华。\n只应耻在江梅后，未着叶时先放花。",
        "dynasty": "宋",
        "collection_info": null
    },
    {
        "title": "赠淘金叟",
        "author": "文同",
        "content": "濯石淋沙不自劳，抉光挑屑甚幺么。\n世间有客能胠箧，比尔元来得校多。",
        "dynasty": "宋",
        "collection_info": null
    },
    {
        "title": "过青泥",
        "author": "文同",
        "content": "铁山正月雪交加，欲探东风未有涯。\n纔过青泥春便好，水边林下见梅花。",
        "dynasty": "宋",
        "collection_info": null
    },
    {
        "title": "过大散寄子骏",
        "author": "文同",
        "content": "纔过嘉陵心自喜，归来一夜写君书。\n明朝便送曾冰底，定有西行双鲤鱼。",
        "dynasty": "宋",
        "collection_info": null
    },
    {
        "title": "飞仙石溪",
        "author": "文同",
        "content": "爱此潺湲任溅衣，独寻幽石坐多时。\n日斜徒御应相笑，底事教公上马迟。",
        "dynasty": "宋",
        "collection_info": null
    },
    {
        "title": "筹笔诸峰",
        "author": "文同",
        "content": "君看筹笔驿江边，翠壁苍崖起昼烟。\n正是峡中佳绝处，土人休用作畬田。",
        "dynasty": "宋",
        "collection_info": null
    },
    {
        "title": "柳池赠丁絪",
        "author": "文同",
        "content": "场屋声名四十年，五车书误一囊钱。\n老来山驿为监吏，相对春风但惘然。",
        "dynasty": "宋",
        "collection_info": null
    },
    {
        "title": "偶题",
        "author": "文同",
        "content": "鬓云双堕给明珠，窄窄罗裙短短襦。\n闲把花枝起新样，满调金粉画文输。",
        "dynasty": "宋",
        "collection_info": null
    },
    {
        "title": "天汉桥",
        "author": "文同",
        "content": "风吹两岸菰蒲干，日洒一汀鳬鹜寒。\n夜深霜月照湖水，须上此桥凭画栏。",
        "dynasty": "宋",
        "collection_info": null
    },
    {
        "title": "望云楼",
        "author": "文同",
        "content": "南山北岭远如层，朝云暮雨浓若烝。\n楼高百尺见万里，更有底事须来登。",
        "dynasty": "宋",
        "collection_info": null
    },
    {
        "title": "灙泉亭",
        "author": "文同",
        "content": "竹列苍戟枝榦稠，亭开翠幄窗户幽。\n下分灙水入渠口，正坐小榻临清流。",
        "dynasty": "宋",
        "collection_info": null
    },
    {
        "title": "此君庵",
        "author": "文同",
        "content": "斑斑堕箨开新筠，粉光璀璨香氛氲。\n我常爱君此默坐，胜见无限寻常人。",
        "dynasty": "宋",
        "collection_info": null
    },
    {
        "title": "二乐榭",
        "author": "文同",
        "content": "㬊山北来耸峨峨，汉水东下流滔滔。\n开轩直可望百里，最爱此榭凌云高。",
        "dynasty": "宋",
        "collection_info": null
    },
    {
        "title": "漫郎亭",
        "author": "文同",
        "content": "凿城为洞深且长，沿壕开径闲復荒。\n有亭如许入蒙密，谁比次山称漫郎。",
        "dynasty": "宋",
        "collection_info": null
    },
    {
        "title": "涵虚亭",
        "author": "文同",
        "content": "云外众峰檐际横，竹间飞泉窗下鸣。\n欲往二乐即歇此，胸怀已自如冰清。",
        "dynasty": "宋",
        "collection_info": null
    },
    {
        "title": "菡萏亭",
        "author": "文同",
        "content": "日高过竹湖水光，风长入座荷花香。\n交红映绿满渠下，各有意态随低昂。",
        "dynasty": "宋",
        "collection_info": null
    },
    {
        "title": "篔筜谷",
        "author": "文同",
        "content": "池通一谷波溶溶，竹合两岸烟蒙蒙。\n寻幽直去景渐野，宛尔不似在尘中。",
        "dynasty": "宋",
        "collection_info": null
    },
    {
        "title": "王氏北溪",
        "author": "文同",
        "content": "石龟州北群峰起，一去距城无十里。\n烟岚秀气护岩扃，松菊清香泛溪水。\n轻裘肥马正荣耀，春韮秋菘任凋毁。\n待将底物勒移文，谷口浓云白如纸。",
        "dynasty": "宋",
        "collection_info": null
    },
    {
        "title": "隽老水墨",
        "author": "文同",
        "content": "之人勃海后，所尚亦潇洒。\n不承春秋学，乃好水墨画。\n鹅溪吾乡里，有绢滑如砑。\n君凡几多笔，为我秃数把。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 静居",
        "author": "文同",
        "content": "何事当清世，归来咏考槃。\n近闻新住处，不似在长安。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 静叟",
        "author": "文同",
        "content": "米盐辞剧务，宫观得清资。\n自取闲官乐，争教俗客知。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 琴室",
        "author": "文同",
        "content": "将何写幽意，有此古桐声。\n为问好弹处，谁来听蟹行。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 棋室",
        "author": "文同",
        "content": "身闲无可奈，惟此度晨昏。\n与客正争局，闻谁休叩门。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 书斋",
        "author": "文同",
        "content": "缣缃罗几格，无限有奇书。\n想在中间坐，浑如獭祭鱼。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 画斋",
        "author": "文同",
        "content": "试品斋中画，曾无第二流。\n顽礓与乱篠，应挂在当头。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 春轩",
        "author": "文同",
        "content": "日光明骀荡，天气暖氤氲。\n草木遍庭槛，清香朝暮闻。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 秋轩",
        "author": "文同",
        "content": "清飈动萧瑟，翠樾减婆娑。\n却爱夜来月，满窗寒影多。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 竹轩",
        "author": "文同",
        "content": "铁石枝梢劲，冰霜节目圆。\n凈摇风苒苒，闲映月娟娟。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 桧轩",
        "author": "文同",
        "content": "翠羽攒何密，青丸缀实繁。\n谁知人与木，俱是太清孙。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 水亭",
        "author": "文同",
        "content": "寒溜日涓涓，萦纡小槛前。\n不知明月下，谁与弄潺湲。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 退庵",
        "author": "文同",
        "content": "未老先求退，题庵乃自呼。\n有才须进用，能保此名无。",
        "dynasty": "宋",
        "collection_info": null
    },
    {
        "title": "李坚甫凈居杂题一十三首 北堂",
        "author": "文同",
        "content": "凈居都葺了，余地盖斯堂。\n不用栽萱草，无忧可得忘。",
        "dynasty": "宋",
        "collection_info": null
    },
    {
        "title": "晋铭",
        "author": "文同",
        "content": "长安鬻碑者，遗我古鼎铭。\n不知其所来，有眼实未经。\n凡百十九字，诡怪摹物形。\n纵横下点画，不类子与丁。\n试考诸传说，其源已冥冥。\n宣王石鼓文，气韵殊飘零。\n始皇峄山碑，骨骼何竛竮。\n我恐鬼哭时，正为此物灵。\n安得不死神，提去询大庭。\n为我译其辞，读之骇群听。",
        "dynasty": "宋",
        "collection_info": null
    },
    {
        "title": "秦诏",
        "author": "文同",
        "content": "山流濯幽阬，铜篆发古耀。\n我行奉天县，叟以百钱粜。\n读之乃二世，元年所刻诏。\n谓法度量者，尽始皇帝造。\n辞止曰皇帝，久远若为道。\n乃命斯去疾，具述纪其右。\n文章既精简，字画亦佳妙。\n亥尔何等人，敢作万世调。\n其为者非是，所累纔一庙。\n区区颂微末，回首皆可弔。\n郡兵厌宝玉，得此只挥掉。\n漂流落荒壤，千载厄潜奥。\n乃知天宇内，事有不可料。\n此物今何为，惟助观者笑。",
        "dynasty": "宋",
        "collection_info": null
    },
    {
        "title": "问陈彦升觅古瓦砚",
        "author": "文同",
        "content": "魏主用死力，构彼铜雀台。\n当时台上瓦，百澄为一坯。\n烧成比坚玉，翠甲横崔嵬。\n西陵既归后，此地日以摧。\n后历典午朝，群雄力相豗。\n兹台既已倾，此瓦只自堆。\n岁久岸谷变，埋没深蒿莱。\n初谁得耕人，刳之研松煤。\n其理密且润，端歙真可咍。\n彦升所有者，一一皆珍材。\n自言欲购时，经岁无一枚。\n琴纹与锡花，此乃如琼瑰。\n前日秘阁下，重匣手自开。\n示我者佳绝，恰用一朴裁。\n形模甚古野，用可资怪魁。\n归来作诗乞，愿致无迟回。",
        "dynasty": "宋",
        "collection_info": null
    },
    {
        "title": "谢杨侍读惠端溪紫石砚",
        "author": "文同",
        "content": "学文二十年，语气殊未成。\n所以文房中，四谱无一精。\n岂不愿收贮，恐窃好事名。\n自愧中槁然，敢假外物荣。\n前日下秘阁，谒公来西城。\n公常顾遇厚，待以为墨卿。\n延之吐佳论，出口无杂声。\n语次座上物，砚有紫石英。\n云在岭使得，渠常美其评。\n因取手自封，见授嘱所擎。\n仓皇捧以拜，其喜怀抱盈。\n归来示家人，众目欢且惊。\n言并我所有，瓦砾而瑶琼。\n贵价市珍煤，风前试寒泓。\n磨知密理润，点觉浮光清。\n洗濯鉴面莹，弹扣牙音铿。\n遂剪十袭巾，加以重箧盛。\n客来有欲观，稍俗不敢呈。\n愿传之子孙，更重金满籝。\n作诗叙嘉贶，惭比毫毛轻。",
        "dynasty": "宋",
        "collection_info": null
    },
    {
        "title": "西冈僦居",
        "author": "文同",
        "content": "出官在秦蜀，始末凡十年。\n所治得公宇，靡不完且坚。\n中堂与挟廊，角翼相鈎联。\n领属仅十口，出处皆安便。\n冬夏恶风日，侵薄曾无缘。\n今年归中都，职事叨磨铅。\n未免僦屋住，敢谓须华鲜。\n西冈颇幽僻，爱此远市廛。\n问得王氏居，十楹月四千。\n床榻案几外，空处无一椽。\n匽溷及井竈，坼壁皆相连。\n经庳须俯首，过隘常侧肩。\n所谓十口者，日绕蜗殻旋。\n前时大暑中，几不禁袢延。\n鬰若鼎釜炊，局如狴犴挛。\n走蝎过乱蚁，飞蚊剧群蝉。\n今日幸过之，復畏明日然。\n喜见白露节，相贺肌肉全。\n如何下淫雨，晓夕常绵绵。\n瓦破榱栋漏，柱陷墙垣穿。\n惟供改席坐，岂暇安枕眠。\n中庭止数步，深已可载船。\n尽室徒跣行，一起復一颠。\n京师费耗地，居止实重迁。\n俸料计月入，外得无几钱。\n却思已过分，仅免亲犁田。\n自望于古人，若地而升天。\n小庐焦生高，陋巷颜子贤。\n引之谕妻孥，吾道宜此焉。\n犹胜比邻者，寒突无晨烟。",
        "dynasty": "宋",
        "collection_info": null
    },
    {
        "title": "阌乡值风",
        "author": "文同",
        "content": "烈风吹华阴，古槐若长呼。\n高沙起黄碛，四望如一铺。\n上马低便面，据鞍兀长途。\n日晚过潼关，行客亦已疏。\n守吏索姓名，沸乱如虫蛆。\n两目不可开，说之使自书。\n夜至阌乡县，僮仆相欷歔。\n困定即洗濯，泥土扪短鬚。\n草草具盘飧，零落饭与蔬。\n恨无姜少府，为脍黄河鱼。",
        "dynasty": "宋",
        "collection_info": null
    },
    {
        "title": "积雨",
        "author": "文同",
        "content": "京师值积雨，浮淖皆满城。\n况当淘决时，左右罗深阬。\n有客南河居，旦夕堤上行。\n病仆挟羸马，十步八九倾。\n职事有出入，长抱落胆惊。\n都人素豪恣，小官常见轻。\n排闢要稳道，敛避不敢争。\n试欲效呵止，圜目根姓名。\n往往被溅污，直落舌与睛。\n归来事洗濯，袍袴纷纵横。\n仰首问天公，春泽当早晴。\n幸有好日月，何惜施光明。",
        "dynasty": "宋",
        "collection_info": null
    },
    {
        "title": "大热过散关因寄里中友人",
        "author": "文同",
        "content": "六月日正午，大暑若沸镬。\n时行古关道，十步九立脚。\n烟云炙尽散，树木晒欲落。\n喉鼻喘不接，齿舌津屡涸。\n担血僮破领，鞍汗马濡膊。\n幽坑困猿狖，密莽渴鸟雀。\n至此因自谓，胡为就名缚。\n所利缘底物，奔走冒炎恶。\n尘心日夜迫，欲住不能略。\n因念吾故园，左右悉林薄。\n昔我未第时，此有文酒乐。\n长松借高荫，飞瀑与清濯。\n层崖对僧咏，大石引客酌。\n畏景虽赫然，无由此流烁。\n于今只梦想，欲往途路邈。\n所效殊未立，期归尚谁约。\n徒尔发短歌，西首谢岩壑。",
        "dynasty": "宋",
        "collection_info": null
    },
    {
        "title": "问景逊借梅圣俞诗卷",
        "author": "文同",
        "content": "前日读子诗，快我烦病躯。\n若坐大暑中，琼杯饮琳腴。\n辞严意清绝，敢谓人所无。\n子乃不自高，尚尔尊圣俞。\n为我诵佳句，实亦郊岛徒。\n遂云有家藏，两轴如椽粗。\n我方嗜此学，常恨失所趋。\n愿子少假之，使之识夷途。",
        "dynasty": "宋",
        "collection_info": null
    },
    {
        "title": "秋居览景因感所事",
        "author": "文同",
        "content": "閒居闭穷巷，拙者诚所宜。\n掩书坐前楹，默与天理期。\n是时新雨收，物物含秋姿。\n疏檐正残日，曲几方凉飔。\n群雀下空阶，逐逐顾且随。\n微虫出幽隙，绕绕行復飞。\n疏篁挺坚劲，不并草木衰。\n丛兰吐芬芳，岂畏霜露知。\n观此动与植，一一全天资。\n因念物禀生，有性各异持。\n夫人为灵者，仁义实所尸。\n胡为智巧役，所有日夜隳。\n不能保其元，妄事纷扰为。\n汲汲以就死，所耗无纤釐。\n还本既不完，何用冠且衣。\n余因激所遇，揽笔成此诗。\n庶哉学者心，读已而悟兹。",
        "dynasty": "宋",
        "collection_info": null
    },
    {
        "title": "彦思示望南山诗因答",
        "author": "文同",
        "content": "余于岐雍间，屡走官道上。\n终南百里近，不得迂马访。\n徒常饫双眼，引首旦夕望。\n群峦突天起，气势颇豪王。\n余名爱山者，所见亦无量。\n嵩华最魁杰，诗之岂曾让。\n至此觉才弱，不敢辄名状。\n世谓秦土强，舍是孰为壮。\n彦思奇伟士，雅志同所尚。\n近自山中来，满幅以诗贶。\n凡是山胜绝，鈎罥付心匠。\n驱联以大语，句度实奔放。\n豁若展图画，压纸千万嶂。\n读之未云彻，早自肝胆丧。\n试欲效其说，无迹可依傍。\n坐见山所有，已若一携杖。\n何当俯清渭，解带濯尘坱。\n掉手入岩谷，琴樽乐幽旷。\n浩漭八极大，冥心恣飘扬。\n此意殊未谐，临风一悽怆。",
        "dynasty": "宋",
        "collection_info": null
    },
    {
        "title": "嘲中条",
        "author": "文同",
        "content": "荆山赴太华，百万如走驼。\n嘴尾不相殊，前后翻海波。\n既至拥而蹲，仰首争列罗。\n太华势愈尊，引手欲下摩。\n中条从北来，亦愿依巍峨。\n岂知队伍弱，只类马与驘。\n奔腾气力尽，群伏饮大河。\n饮已只南望，岌然将奈何。",
        "dynasty": "宋",
        "collection_info": null
    },
    {
        "title": "寄题威胜军守居高明榭",
        "author": "文同",
        "content": "石侯守铜鞮，暑居念烦愀。\n营基切城角，列础出树杪。\n窗横四野外，转目可俱了。\n长风落霄极，万里吹缥缈。\n主人白羽扇，日日上清晓。\n琴樽啸佳侣，以乐军事少。\n晴烟抹阛阓，暮角送禽鸟。\n语客莫遽归，前林月将皎。",
        "dynasty": "宋",
        "collection_info": null
    },
    {
        "title": "仙禽送景逊赴阶州监税",
        "author": "文同",
        "content": "肃肃彼灵羽，英英下瑶台。\n扬翘俗采暗，振响仙籁回。\n凡鸟只敛避，众人亦惊猜。\n罗以万目网，离以双翼摧。\n十载困尘土，一身伏蒿莱。\n晦色不敢耀，藏音岂能哀。\n饥肠金屑实，渴吻琼浆开。\n俯首事澡刷，一飞游九垓。",
        "dynasty": "宋",
        "collection_info": null
    },
    {
        "title": "送吕希彦司门通判河阳",
        "author": "文同",
        "content": "行父须生公相家，修洁不类在纨绮。\n岂惟浩荡爱古学，实亦纵横晓时事。\n孟州之民尔何幸，一旦得此贤半刺。\n定知未几政清简，日日案头诗满纸。\n河阳花开酒休䛏，太行云飞楼好倚。\n若因行县至盘谷，为访其间隠君子。",
        "dynasty": "宋",
        "collection_info": null
    },
    {
        "title": "送周介之学士通判定州  其一",
        "author": "文同",
        "content": "紫垣之东藩，群宇合四翼。\n天家积图史，编简何万亿。\n介之才艺选，此地典文墨。\n纵横四部内，骋骤千古力。\n久为光禄校，颇倦承明直。\n尝言石渠树，五见弄春色。\n前自启君相，得请均外职。\n翩然驾别乘，去矣大河北。",
        "dynasty": "宋",
        "collection_info": null
    },
    {
        "title": "送周介之学士通判定州  其二",
        "author": "文同",
        "content": "河北扼虏要，定武承其咽。\n分道宿劲兵，望之为中权。\n朝廷倚注地，择用须材贤。\n黠猃詟所闻，射猎不敢边。\n兹焉势愈重，岂谓甲马然。\n将军庙堂老，御史蓬瀛仙。\n合谋运潜略，胜气压古燕。\n惟当陪缓带，壶觞铃阁前。",
        "dynasty": "宋",
        "collection_info": null
    },
    {
        "title": "送柳才佥判蔡州",
        "author": "文同",
        "content": "翩翩河东孙，豪迈有祖德。\n二十补楚掾，能用口破贼。\n归来入京寺，不借推挽力。\n骄夸固其宜，了不见颜色。\n题舆盖本乘，入幕乃屈职。\n淮西号剧府，君也兹敛翼。\n朝廷选材吏，闻下前日敕。\n奉诏者云谁，此章君可塞。",
        "dynasty": "宋",
        "collection_info": null
    },
    {
        "title": "送张宗益工部知相州",
        "author": "文同",
        "content": "学术深沉久未施，晚登台省世方知。\n诗章好奏周文庙，字法宜磨魏武碑。\n禁掖便当提大笔，名藩犹自拥高麾。\n应怜共试金坡者，答飒浑如郑鲜之。",
        "dynasty": "宋",
        "collection_info": null
    },
    {
        "title": "送王恪司门知绛州",
        "author": "文同",
        "content": "绛守园池天下夸，绍述有记词聱牙。\n苍官青士左右树，神君仙人高下花。\n远水依然尚鈎带，旧门想已无靴檛。\n自怜俗状不能到，此去羡君专宴衙。",
        "dynasty": "宋",
        "collection_info": null
    },
    {
        "title": "送蒲霖中舍致仕归阆中",
        "author": "文同",
        "content": "急趋长拜倦劳劳，自笑风埃满绿袍。\n官味十年如水薄，归心一日共云高。\n毫釐已悟蜗争角，文彩须知凤得毛。\n且喜还家收拾在，锦屏山下旧东皋。",
        "dynasty": "宋",
        "collection_info": null
    },
    {
        "title": "送刘立之着作归长安因赴安定知县",
        "author": "文同",
        "content": "西郊晴雾晓霏霏，回首京尘一拂衣。\n上国莫嗟为客久，高堂初喜改官归。\n洛城气候花纔动，灞水风光絮恰飞。\n恨不同游曲江岸，与将歌酒䛏春晖。",
        "dynasty": "宋",
        "collection_info": null
    },
    {
        "title": "送张正夫监簿归汉州",
        "author": "文同",
        "content": "知己非不遇，其如才命违。\n宦名疑在梦，亲禄只徒归。\n道路盘危栈，家山指落晖。\n好将绵竹颂，重拂入关衣。",
        "dynasty": "宋",
        "collection_info": null
    },
    {
        "title": "新霜",
        "author": "文同",
        "content": "新霜着庭树，叶下如猛剉。\n萧然物容改，有若惧凌挫。\n砌下丹橘落，墙边紫榴破。\n精光竹劲健，沮丧柳怯懦。\n览景惜向暮，感时惊忽过。\n胜事实可乐，闲愁本堪唾。\n何当共佳客，对此酌香糯。",
        "dynasty": "宋",
        "collection_info": null
    },
    {
        "title": "答马子山节推见寄",
        "author": "文同",
        "content": "曾陪参画从櫜鞬，文雅当时最盛传。\n玉挂好风横饮簟，翠漪明月漾吟船。\n石渠金马余何者，绿水红莲子尚然。\n好养江边鸿渐翼，诏书非久下菑川。",
        "dynasty": "宋",
        "collection_info": null
    },
    {
        "title": "红树",
        "author": "文同",
        "content": "万叶惊风尽卷收，独余红树拟禁秋。\n已疑断烧生前岭，更共残霞入远楼。\n枫岸最深霜未落，柿园浑变雨初休。\n劝君莫上青山道，粧点行人分外愁。",
        "dynasty": "宋",
        "collection_info": null
    },
    {
        "title": "彦思惠榅桲因谢",
        "author": "文同",
        "content": "秦中物专美，榅桲为嘉果。\n南枝种府署，高树立婀娜。\n秋来放新实，照日垂万颗。\n中滋甘醴酿，外饰素茸裹。\n彦思摘晨露，满合持赠我。\n復侑以佳句，再拜极所荷。\n珍之不敢尽，玩已即深锁。\n兹焉遂名产，沙苑忽幺么。",
        "dynasty": "宋",
        "collection_info": null
    },
    {
        "title": "彦思有北楼见寄之作依韵和答",
        "author": "文同",
        "content": "峨峨守居城上楼，最宜登览群物秋。\n层檐高搴碍翠岭，采槛直出横清流。\n烟中岛屿远历历，风外岩壑寒飕飕。\n主人好事客意乐，日夕幸此忘幽忧。",
        "dynasty": "宋",
        "collection_info": null
    },
    {
        "title": "闲居秋日书事",
        "author": "文同",
        "content": "秋雨晚萧萧，端居闲寂寥。\n雀饥争朽穗，蝉病落寒条。\n云过茶烟没，风归砚水摇。\n惟当䛏图史，闲日底能消。",
        "dynasty": "宋",
        "collection_info": null
    },
    {
        "title": "寄题湖州沈秀才天隠楼",
        "author": "文同",
        "content": "自念久不偶，归老东南州。\n地名水精宫，家有天隠楼。\n收捲势利心，欲与汗漫游。\n出处固以义，无为子光羞。",
        "dynasty": "宋",
        "collection_info": null
    },
    {
        "title": "酬仲几秦州道上见寄",
        "author": "文同",
        "content": "送子入秦处，纷纷黄叶间。\n孤舟渡野水，疋马转遥山。\n明月每夜望，清风何日还。\n新诗慰牢落，为一破愁颜。",
        "dynasty": "宋",
        "collection_info": null
    },
    {
        "title": "入谷马上  其一",
        "author": "文同",
        "content": "宛转入深谷，一林还一丘。\n摇鞭弄新霁，把笔韵高秋。\n翠巘云长合，寒潭烟自浮。\n因成忆猿鹤，聊此为迟留。",
        "dynasty": "宋",
        "collection_info": null
    },
    {
        "title": "入谷马上  其二",
        "author": "文同",
        "content": "乱竹围清密，垂萝荫屈盘。\n晴林风色淡，晚水日光寒。\n树石因谁好，烟云只自漫。\n群峰若相待，满眼碧巑岏。",
        "dynasty": "宋",
        "collection_info": null
    },
    {
        "title": "入谷马上  其三",
        "author": "文同",
        "content": "北谷气象佳，有景乃天设。\n峰峦互亏蔽，湍濑相绾结。\n珍条拂垂袂，芳草留去辙。\n自顾尘满缨，安能住深绝。",
        "dynasty": "宋",
        "collection_info": null
    },
    {
        "title": "入谷马上  其四",
        "author": "文同",
        "content": "群山护秦陇，转去转幽深。\n岚气重压眼，秋光清彻心。\n凭鞍吟绝壁，解带坐高林。\n爱此岩泉好，临流浣俗襟。",
        "dynasty": "宋",
        "collection_info": null
    },
    {
        "title": "将至陇城县",
        "author": "文同",
        "content": "数日山林间，嵬眼復倾耳。\n烦襟一以换，飘若方外士。\n今朝出谷口，已觉俗虑起。\n可惜身上衣，斑班遂尘滓。\n回首林下游，何年赤松子。",
        "dynasty": "宋",
        "collection_info": null
    },
    {
        "title": "宿云屏山寺",
        "author": "文同",
        "content": "翠岭耸云端，巉巉走復蟠。\n客从尘外入，僧向画中看。\n月上千岩碧，风生万木寒。\n平明惜归去，犹待一凭栏。",
        "dynasty": "宋",
        "collection_info": null
    },
    {
        "title": "寒食",
        "author": "文同",
        "content": "蜀客寓秦城，寒威怯夜生。\n火床功甚小，酒榼力何轻。\n月外天无色，霜中地有声。\n王章龙具薄，数彻郡楼更。",
        "dynasty": "宋",
        "collection_info": null
    },
    {
        "title": "寄彦思时在长安言游终南",
        "author": "文同",
        "content": "日日望车马，君当何日还。\n谈谐思衮衮，篇什爱关关。\n大道风埃恶，长河冰雪顽。\n相招早来此，拟欲问南山。",
        "dynasty": "宋",
        "collection_info": null
    },
    {
        "title": "寄景逊",
        "author": "文同",
        "content": "别后西城上，来须到日曛。\n目迎秦塞雁，心过陇山云。\n寡合无如我，高怀少似君。\n相思只相望，徒尔託云云。",
        "dynasty": "宋",
        "collection_info": null
    },
    {
        "title": "听天台处士弹琴",
        "author": "文同",
        "content": "处士得琴要，谁师师自然。\n为言秋思好，因听夜声圆。\n耳出淫哇外，心摇寂寞前。\n广陵君且止，不欲慢商絃。",
        "dynasty": "宋",
        "collection_info": null
    },
    {
        "title": "鸣玉亭筹笔之南",
        "author": "文同",
        "content": "层崖高百尺，亭即层崖下。\n飞泉若环佩，万缕当檐泻。\n坐可脱赤热，听宜彻清夜。\n亭前树肤剥，为繫行人马。",
        "dynasty": "宋",
        "collection_info": null
    },
    {
        "title": "思归鸟左右掩作",
        "author": "文同",
        "content": "峡中足啼鸟，醆邹不可会。\n其道思归者，雄鸣即雌对。\n前壑云渐起，后山月已背。\n行人畏闻汝，一声一心碎。",
        "dynasty": "宋",
        "collection_info": null
    },
    {
        "title": "夜发散关",
        "author": "文同",
        "content": "风吹古关口，万木响如裂。\n凄凉异乡客，骑马关下月。\n板道霜凿凿，石梁溪咽咽。\n怪来晓寒重，御爱山头雪。",
        "dynasty": "宋",
        "collection_info": null
    },
    {
        "title": "宿山寺",
        "author": "文同",
        "content": "高峰浮云际，古寺高峰上。\n秋来已潇洒，雨后益清旷。\n坐随明月转，吟伴寒蛩响。\n待晓出松关，幽襟谢嘉贶。",
        "dynasty": "宋",
        "collection_info": null
    },
    {
        "title": "中秋月  其一",
        "author": "文同",
        "content": "隔林滟滟生寒浪，倚汉岧岧数乱峰。\n记得旧山曾此夕，碧岩千尺坐高松。",
        "dynasty": "宋",
        "collection_info": null
    },
    {
        "title": "中秋月  其二",
        "author": "文同",
        "content": "望外物容澄似水，坐中秋力凛如刀。\n此身直愿乘双翼，飞上三峰第一高。",
        "dynasty": "宋",
        "collection_info": null
    },
    {
        "title": "二里溪濯足",
        "author": "文同",
        "content": "暑气沉晚树，晴光满遥川。\n下马古道侧，濯足清溪边。\n胜事乐水石，幽怀託云烟。\n还来振衣起，回首徒悒然。",
        "dynasty": "宋",
        "collection_info": null
    },
    {
        "title": "稠桑见荆山",
        "author": "文同",
        "content": "万岭鬰丛丛，盘云气势雄。\n纵横谁画笔，屈折自屏风。\n倒树出断外，乱云生掩中。\n无由更停马，此意恨如蓬。",
        "dynasty": "宋",
        "collection_info": null
    },
    {
        "title": "白鹤寺北轩围棋",
        "author": "文同",
        "content": "祇园隠城角，开轩极幽邃。\n日影转不到，居常抱秋气。\n余兹度炎燠，一局忘万事。\n扰扰门外人，谁知此中意。",
        "dynasty": "宋",
        "collection_info": null
    },
    {
        "title": "太常致斋闲书寺壁",
        "author": "文同",
        "content": "晚日微明弄雨余，竹阴桐影共萧疏。\n旋移小榻中庭坐，读尽扶桑太帝书。",
        "dynasty": "宋",
        "collection_info": null
    },
    {
        "title": "景逊以诗招棋因答",
        "author": "文同",
        "content": "待阙官期远，侨居客思多。\n许时闲日月，愿与局中磨。",
        "dynasty": "宋",
        "collection_info": null
    },
    {
        "title": "初入二里",
        "author": "文同",
        "content": "树色交山色，蝉声杂水声。\n客怀殊不倦，信马此间行。",
        "dynasty": "宋",
        "collection_info": null
    },
    {
        "title": "又送刘着作",
        "author": "文同",
        "content": "北地戎马后，凋残今几年。\n边民此天幸，县令若君贤。\n况自储蓄久，定知摩抚全。\n好须图善政，能为作诗传。",
        "dynasty": "宋",
        "collection_info": null
    },
    {
        "title": "送张朴翁归盩厔  其一",
        "author": "文同",
        "content": "一觉落天梦，遂吟招隠诗。\n携家异乡去，变服散人为。\n郿坞云开后，圭峰月上时。\n清秋此高兴，琴酒问同谁。",
        "dynasty": "宋",
        "collection_info": null
    },
    {
        "title": "送张朴翁归盩厔  其二",
        "author": "文同",
        "content": "山曲水曲处，其间皆美田。\n夫君别桑梓，此地卜林泉。\n壮岁可立事，明时方尚贤。\n何当再就诏，便忍说终焉。",
        "dynasty": "宋",
        "collection_info": null
    },
    {
        "title": "宋復古度支晚川晴雪",
        "author": "文同",
        "content": "霁色变云林，寒光混烟水。\n遥山定何处，渺漭纔可指。",
        "dynasty": "宋",
        "collection_info": null
    },
    {
        "title": "早秋山水砚屏",
        "author": "文同",
        "content": "晚霭隔远岫，秋容入平林。\n方素仅盈尺，岩谷能许深。",
        "dynasty": "宋",
        "collection_info": null
    },
    {
        "title": "寇君玉郎中大蟹",
        "author": "文同",
        "content": "蟹性最难图，生意在螯跪。\n伊人得之妙，郭索不能已。",
        "dynasty": "宋",
        "collection_info": null
    },
    {
        "title": "小蟹",
        "author": "文同",
        "content": "骨甲与支节，解络尤精研。\n手足虽尔多，能使如一钱。",
        "dynasty": "宋",
        "collection_info": null
    },
    {
        "title": "黄筌鹊雏",
        "author": "文同",
        "content": "短羽已褵褷，弱胫方屴岌。\n母也向何处，开口犹仰食。",
        "dynasty": "宋",
        "collection_info": null
    },
    {
        "title": "滕昌佑芙蓉",
        "author": "文同",
        "content": "双干发寒葩，一枿立纹羽。\n欲品精妙人，君当二三数。",
        "dynasty": "宋",
        "collection_info": null
    },
    {
        "title": "毛老斗牛",
        "author": "文同",
        "content": "牛牛尔何争，于此辄斗怒。\n长鞭闹儿童，大炬走翁妪。\n苍㺏八九子，骇立各四顾。\n何时解角归，茅舍江村暮。",
        "dynasty": "宋",
        "collection_info": null
    },
    {
        "title": "邓隠老木寒牛",
        "author": "文同",
        "content": "苍崖棱层草芊绵，巨木半死生枯烟。\n羸牛日晚已噍草，稚子天寒犹打钱。",
        "dynasty": "宋",
        "collection_info": null
    },
    {
        "title": "许道宁寒林",
        "author": "文同",
        "content": "许生虽学李营丘，墨路纵横多自出。\n交柯挥霍裴旻剑，乱蔓淋漓张晓笔。",
        "dynasty": "宋",
        "collection_info": null
    },
    {
        "title": "易元吉抱栎狨",
        "author": "文同",
        "content": "老栎抱拥肿，金狨立鬅鬙。\n当年陇山道，似此见危层。",
        "dynasty": "宋",
        "collection_info": null
    },
    {
        "title": "引子獐",
        "author": "文同",
        "content": "苍獐引黄麑，双耳谁惊立。\n高原想新霁，町疃见行迹。",
        "dynasty": "宋",
        "collection_info": null
    },
    {
        "title": "崔白败荷折苇寒鹭",
        "author": "文同",
        "content": "疏苇雨中老，乱荷霜外凋。\n多情惟白鸟，常此伴萧条。",
        "dynasty": "宋",
        "collection_info": null
    },
    {
        "title": "孙太古辟支迦佛",
        "author": "文同",
        "content": "调御出火起正念，萨埵捧香生信心。\n二士之意在笔外，彼太古者何情深。",
        "dynasty": "宋",
        "collection_info": null
    },
    {
        "title": "许中正捕龙雷",
        "author": "文同",
        "content": "彼龙胡为被天谪，不肯为天行雨泽。\n天敕雷公恣搜索，龙藏何所忽尔获。\n提之满空若曳帛，雹风电火相卷射。\n雷张两翅但拍拍，首尾挽之足双磔。\n龙力与雷固不敌，雷转威怒龙褫魄，须臾定见肝胃拆。\n万力千气凡几画，斯人斯品入神格。",
        "dynasty": "宋",
        "collection_info": null
    },
    {
        "title": "范宽雪中孤峰",
        "author": "文同",
        "content": "大雪洒天表，孤峰入云端。\n何人向渔艇，拥褐对巑岏。",
        "dynasty": "宋",
        "collection_info": null
    },
    {
        "title": "晚秋烟波",
        "author": "文同",
        "content": "直于一丈素，写尽千里景。\n云山杳杳已成秋，烟水漻漻方入暝。\n君应无心得此画，我岂有言能尔咏。",
        "dynasty": "宋",
        "collection_info": null
    },
    {
        "title": "春山",
        "author": "文同",
        "content": "冈原草木秀，溪谷云霞媚。\n君笔谁所传，独解吐和气。",
        "dynasty": "宋",
        "collection_info": null
    },
    {
        "title": "秋山",
        "author": "文同",
        "content": "孤峰露苍骨，疏木耸坚干。\n高堂挂虚壁，爽气来不断。",
        "dynasty": "宋",
        "collection_info": null
    },
    {
        "title": "梁信羯鼓小图",
        "author": "文同",
        "content": "高梧间垂杨，玉宇极清邃。\n三郎当殿坐，左右拥佳丽。\n氍毹近香案，蹲兽吐碧穗。\n宝几承画控，缤纷交綵袂。\n花奴卷双袖，俯立前奏技。\n君王顾之笑，轩庑动和气。\n谁谓一尺素，写遍天上意。\n听者定何如，观之犹解秽。",
        "dynasty": "宋",
        "collection_info": null
    },
    {
        "title": "蒲生钟馗",
        "author": "文同",
        "content": "寒风酸号月惨苦，枭飞狐鸣满墟墓。\n丛棘乱礓翳野雾，古社秃剥倒枯树。\n下有三鬼相啸聚，初行谁家作疰忤。\n痛热肿痒快呕吐，塞噎咽喉胀脐肚。\n呼巫召觋使呪诅，翁惊妪忙设赛具。\n茅盘草舡置五路，饭盂炙串狼籍布。\n相共收敛各执去，方此危坐歠且哺。\n忽尔相视生畏怖，有神杰然驾巨牯。\n前诃后拥役二竖，此神噉鬼充旦暮。\n其腹尚馁色躁怒，鬼遥见之悉失措。\n窜匿不暇相告谕，酒倾肉落杂秽污。\n魄魂飞荡身偃仆，一入木底只四据。\n一尚把盏愕以顾，一自隠蔽捩眦觑。\n神用气摄缚束固，前死入吻无十步。\n计之嚼嚙或味饫，蒲生胡为适尔遇。\n画之满卷无一误，笔墨丑怪实可惧。\n持以赠余子何故，摇手不取一钱赂。\n他日乞诗者尤屡，试为言之写其故。",
        "dynasty": "宋",
        "collection_info": null
    },
    {
        "title": "折杨柳",
        "author": "文同",
        "content": "垂杨百尺临池水，风定烟浓盘不起。\n欲折长条寄远行，想到君边已憔悴。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其一",
        "author": "文同",
        "content": "绪业承三圣，规模盛一王。\n朝廷周礼乐，庠序汉文章。\n殊俗皆归往，蒸民尽乐康。\n帝功如此大，宜享寿无疆。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其二",
        "author": "文同",
        "content": "徇速承王后，聪明復辟初。\n恩波同海浸，刑网比天疏。\n屡有搜贤诏，曾无谏猎书。\n惟余封禅事，应恨缺蒲车。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其三",
        "author": "文同",
        "content": "求治亲垂诏，观文自着图。\n何曾凭喜怒，未省蔽谗谀。\n尘世留徽号，烟霄返旧都。\n悠悠增筴验，难问鬼臾区。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其四",
        "author": "文同",
        "content": "宝辂嬉游少，珠宫艺学优。\n仙毫媚风帛，睿藻焕星鈎。\n天极推神历，兵防演秘谋。\n飈流今已矣，长共糓林秋。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其五",
        "author": "文同",
        "content": "政殿咨丞弼，经筵引俊髦。\n未尝耽逸乐，终是过焦劳。\n归路三山远，遗台万古高。\n小臣无分去，定拥堕髯号。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其六",
        "author": "文同",
        "content": "神鼎犹烘药，夷槃已实冰。\n留恩均器服，下诏约山陵。\n影殿虚绨几，皇堂掩漆灯。\n萧萧柏城下，空有暮云凝。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其七",
        "author": "文同",
        "content": "浮世期云尽，清都位欲传。\n秉珪徒请命，脱躧遂登仙。\n遗泽流天下，重光照柩前。\n几时来甲观，更待一千年。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其八",
        "author": "文同",
        "content": "被衮纔凭几，跻阶忽受同。\n哀文铺帝业，谥册讲仁功。\n竭蹷趋群后，号咷动两宫。\n铭旌来巩洛，万里卷悲风。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其九",
        "author": "文同",
        "content": "幡翣离三殿，箫笳接两都。\n尧殂如考妣，禹葬省人徒。\n岂并游韶石，应同去鼎湖。\n愁闻下竹使，海外走哀符。",
        "dynasty": "宋",
        "collection_info": null
    },
    {
        "title": "仁宗皇帝挽诗十首  其一○",
        "author": "文同",
        "content": "史祝周坛日，人忧杞国时。\n饮池无善效，颒水有遗辞。\n仙仗朝三后，蕃仪集四夷。\n从今河与洛，长泻凤台悲。",
        "dynasty": "宋",
        "collection_info": null
    },
    {
        "title": "正肃吴公挽诗  其一",
        "author": "文同",
        "content": "虎节归兵日，麟符命使年。\n帝将还二府，人已哭三川。\n清议谁违者，高风自凛然。\n佳城空万古，一圹掩寒烟。",
        "dynasty": "宋",
        "collection_info": null
    },
    {
        "title": "正肃吴公挽诗  其二",
        "author": "文同",
        "content": "晁董文章重，夔龙德业尊。\n简编成故事，穹壤与长存。\n风旐飘寒陌，霜笳咽晚原。\n谁人碑有道，应不愧斯言。",
        "dynasty": "宋",
        "collection_info": null
    },
    {
        "title": "张中允先生挽诗三首  其一",
        "author": "文同",
        "content": "善颂堂中客，华严会裏人。\n生为天所佑，没与佛相亲。\n祖送逾千两，哀号动四邻。\n宜祠瑞筠社，永配蜀江神。",
        "dynasty": "宋",
        "collection_info": null
    },
    {
        "title": "张中允先生挽诗三首  其二",
        "author": "文同",
        "content": "乡校咨橅范，闺门慕典刑。\n爱看高士传，欲注凈名经。\n素节标家牒，芬情勒冢铭。\n近谁瞻碧落，应见少微星。",
        "dynasty": "宋",
        "collection_info": null
    },
    {
        "title": "张中允先生挽诗三首  其三",
        "author": "文同",
        "content": "文行俱高妙，声名五十秋。\n君恩来草泽，子舍上瀛洲。\n有相身须尽，无谁泪不流。\n庭前云盖石，长伴影堂愁。",
        "dynasty": "宋",
        "collection_info": null
    },
    {
        "title": "张思孺秘校挽诗二首  其一",
        "author": "文同",
        "content": "昔在天彭郡，侨居过一冬。\n感君常见访，无日不相从。\n远寺携棋局，高亭把酒钟。\n谁知三载后，孤冢列新松。",
        "dynasty": "宋",
        "collection_info": null
    },
    {
        "title": "张思孺秘校挽诗二首  其二",
        "author": "文同",
        "content": "人前常奉诧，张也好堂堂。\n处众谦和甚，居官志力强。\n当时君壮健，在座我苍浪。\n今日翻相哭，无言问彼苍。",
        "dynasty": "宋",
        "collection_info": null
    },
    {
        "title": "吕惠穆挽诗四首  其一",
        "author": "文同",
        "content": "文靖登庸久，朝廷政教隆。\n相门无或议，子舍有如公。\n恩泽非徼幸，官荣悉治功。\n至今清论在，常满缙绅中。",
        "dynasty": "宋",
        "collection_info": null
    },
    {
        "title": "吕惠穆挽诗四首  其二",
        "author": "文同",
        "content": "帝御皇图后，公居右府时。\n开陈诸议论，感发止嗟咨。\n自此倾宸眷，方将正宰司。\n胡为便沦谢，天意固难知。",
        "dynasty": "宋",
        "collection_info": null
    },
    {
        "title": "吕惠穆挽诗四首  其三",
        "author": "文同",
        "content": "忆在南邛日，家君此忽亡。\n公时帅本道，力为济归丧。\n贱息将何报，深恩不可忘。\n如今每念及，惟有泪浪浪。",
        "dynasty": "宋",
        "collection_info": null
    },
    {
        "title": "吕惠穆挽诗四首  其四",
        "author": "文同",
        "content": "自出公门下，常蒙礼意勤。\n相看如子姓，交政为郎君。\n每望中书入，俄惊远讣闻。\n何时高冢上，永日哭寒云。",
        "dynasty": "宋",
        "collection_info": null
    },
    {
        "title": "张林宗司勋挽诗三首  其一",
        "author": "文同",
        "content": "巫峡乘轺去，涪江拥节还。\n方来赴京兆，又出领潼关。\n髀肉川涂瘦，颠毛案牍斑。\n音容今遂已，清血为公潸。",
        "dynasty": "宋",
        "collection_info": null
    },
    {
        "title": "张林宗司勋挽诗三首  其二",
        "author": "文同",
        "content": "候骑排弓箙，牙门换戟衣。\n使麾方报入，神柩已云归。\n关吏惊来往，乡人嘆是非。\n生平幽石在，谁为刻珠玑。",
        "dynasty": "宋",
        "collection_info": null
    },
    {
        "title": "张林宗司勋挽诗三首  其三",
        "author": "文同",
        "content": "素节乡评重，清芬世阅传。\n谢家儿侄盛，穆宅弟兄贤。\n展矣兹良士，嗟乎不永年。\n西风寄哀调，愿为唱新阡。",
        "dynasty": "宋",
        "collection_info": null
    },
    {
        "title": "张道宗比部挽诗三首  其一",
        "author": "文同",
        "content": "学富词章妙，才高志力强。\n帝方知可用，官欲渐难量。\n始得西原使，纔终右省郎。\n念公今止此，无语问苍苍。",
        "dynasty": "宋",
        "collection_info": null
    },
    {
        "title": "张道宗比部挽诗三首  其二",
        "author": "文同",
        "content": "见说关西讣，危肠已似刀。\n抚膺成一恸，復魄遂三号。\n旧馆州名桂，新居里曰蒿。\n九泉休负恨，兰玉满儿曹。",
        "dynasty": "宋",
        "collection_info": null
    },
    {
        "title": "张道宗比部挽诗三首  其三",
        "author": "文同",
        "content": "忆在南岐日，于今十二年。\n宦途聊邂逅，宾馆重留连。\n正喜谋黄峒，俄惊葬圃田。\n无由执行绋，徒尔泪如泉。",
        "dynasty": "宋",
        "collection_info": null
    },
    {
        "title": "石左藏挽诗二首  其一",
        "author": "文同",
        "content": "世泽传清范，戎韬演秘谋。\n雄藩未赐节，大壑忽移舟。\n谢氏胡床在，羊公羽扇收。\n光华归令子，何恨掩泉丘。",
        "dynasty": "宋",
        "collection_info": null
    },
    {
        "title": "石左藏挽诗二首  其二",
        "author": "文同",
        "content": "昔年陪宴上崏台，一听新歌一举杯。\n此会如今嗟已矣，拟将何调寄余哀。",
        "dynasty": "宋",
        "collection_info": null
    },
    {
        "title": "邛州赏丰亭",
        "author": "文同",
        "content": "人之创亭意，大率繇己便。\n夫何我公者，所作异他见。\n临邛郡东北，井井画群甸。\n其民喜施力，无岁不登衍。\n公因到城上，有此多稼羡。\n而云彼嘉谷，诚我民所擅。\n如其每用此，岂不乡土恋。\n伊我牧其众，胡尔惧流转。\n遂兹谋栋宇，显显向一面。\n题为赏丰字，义不止营缮。\n常时命僚侣，于时歌管荐。\n高谈诧上瑞，衮衮莫之倦。\n擎酒揖大野，指顾一欣忭。\n田夫各相语，我辈谁曰贱。\n太守亦为我，今日又张讌。",
        "dynasty": "宋",
        "collection_info": null
    },
    {
        "title": "邛州倅",
        "author": "文同",
        "content": "将欲言治人，必先由正身。\n身正人自治，此化行如神。\n总总群圣书，论说尤谆谆。\n后贤守为法，不敢忘逡巡。\n有欲着其迹，更假他物伸。\n或取几杖明，或用盘盂陈。\n或则铭于座，或则书于绅。\n此皆贪道者，欲己日夕亲。\n涵泳既滋久，盛德光璘璘。\n鲁侯相门子，佩义而服仁。\n来乘别驾舆，齿髪何青春。\n开口议政事，条件皆有伦。\n春露与秋霜，畏爱其吏民。\n尚惧有片缺，不使其质纯。\n乃于厅事侧，开轩承甲寅。\n题曰三省堂，大构高榜新。\n地古物象野，水竹清衣巾。\n公暇每居此，寂嘿如隠沦。\n冥心以自观，外揣復内循。\n一有所不逮，补绽无纤尘。\n既已自作诗，文理相彬彬。\n宛转示明戒，欲使风俗淳。\n愚重侯所存，再拜无辞频。\n待己固如此，贤哉君子邻。\n常愿此基构，永不罹荆榛。\n有坏则请修，使之名不泯。",
        "dynasty": "宋",
        "collection_info": null
    },
    {
        "title": "题何靖山人隠居二首  其一",
        "author": "文同",
        "content": "锦屏山下何夫子，铁带麻衣真古人。\n苦学诗来偷鬓老，乐为儒后却家贫。\n酒中酌月江村夜，琴上弹风鹤寺春。\n君已归寻旧闲味，肯骑肥马入红尘。",
        "dynasty": "宋",
        "collection_info": null
    },
    {
        "title": "题何靖山人隠居二首  其二",
        "author": "文同",
        "content": "因循失计下青山，却恨溪云占断闲。\n黄卷圣贤忻对语，青云岐路祗低颜。\n月墙槐影侵阶暗，雨槛秋花满目斑。\n自爱萧条真吏隠，心清不累有无间。",
        "dynasty": "宋",
        "collection_info": null
    },
    {
        "title": "题兜率寺",
        "author": "文同",
        "content": "簿领迷人喜暂闲，聊寻古寺陟孤峦。\n柏藏一径中间窄，云敛千峰四面宽。\n远目已将飞鸟过，寸心更乞老僧安。\n若为借得禅房宿，卧看龛灯一点残。",
        "dynasty": "宋",
        "collection_info": null
    },
    {
        "title": "题凤凰山后岩",
        "author": "文同",
        "content": "此景又奇绝，半空生曲栏。\n蜀尘随眼断，蕃雪满襟寒。\n涧下雨声急，岩头云色干。\n归鞍休报晚，吾待且盘桓。",
        "dynasty": "宋",
        "collection_info": null
    },
    {
        "title": "子瞻戏子由依韵奉和",
        "author": "文同",
        "content": "子由在陈穷于丘，正若浅港横巨舟。\n每朝升堂讲书罢，紧合两眼深埋头。\n才名至高位至下，此事自属他人羞。\n犹胜俣俣彼贤者，手把翟籥随群优。\n岌如老鹤立海上，退避不与鹙鸧游。\n文章岂肯用一律，独取无间有神术。\n所蓄未尝资己身，搰搰恰如蜂聚蜜。\n有时七日不火食，支体虽羸心不屈。\n陵阳谬守卑且劳，马前空愧持旌旄。\n平生读书若奊诟，老大下笔侵离骚。\n贫且贱焉真可耻，欲挞群邪无尺棰。\n安得来亲绛帐旁，日与诸生供唯唯。\n须知道义故可乐，莫问功名能得几。\n君子道远不计程，死而后已方成名。\n千钧一羽不须校，女子小人知重轻。",
        "dynasty": "宋",
        "collection_info": null
    },
    {
        "title": "依韵和子瞻游孤山",
        "author": "文同",
        "content": "跨明越，压苏湖，钱塘风物天下无。\n玉峰孱颜石穿漏，雪海浩荡潮喧呼。\n旧尝持之诧吾孥，会挈尔去相与娱。\n宦游若不来此都，腰间綵组徒云纡。\n子瞻凤咮新结庐，日哦其间兴不孤。\n平生美志自偿足，休问满眼生萑蒲。\n有物可比中鄙夫，蜉蝣朝生死于晡。\n公攘显夺入胠箧，骄穉无乃非良图。\n子瞻之乐固有余，辨说是非从鲁蘧。\n我今有索君勿逋，归日好景为我摹。",
        "dynasty": "宋",
        "collection_info": null
    },
    {
        "title": "再和",
        "author": "文同",
        "content": "问子瞻，何江湖，乃心魏阙君岂无。\n胡为放浪检束外，日与隠者相招呼。\n篮舆往往从以孥，灵运石壁无此娱。\n穷深极险兴未已，岂復更惮梯登纡。\n过客休夸衡与庐，天下此景君勿孤。\n欲将文字写物象，当截无限春江蒲。\n登高能赋属大夫，游览未厌嗟已晡。\n安得世上有绝笔，尽取君诗妆在图。\n此身之外何赢余，成然而寐其觉蘧。\n请看湖上人名逋，此子形相谁解摹。",
        "dynasty": "宋",
        "collection_info": null
    },
    {
        "title": "和陈基载大雨",
        "author": "文同",
        "content": "黕黕云如涌，淙淙雨若倾。\n骤翻银汉浊，匀洒玉绳明。\n雷怒无停势，风豪有遏声。\n危楼已初伏，犹谓夹衣轻。",
        "dynasty": "宋",
        "collection_info": null
    },
    {
        "title": "和张推官荔枝",
        "author": "文同",
        "content": "长嗟珍果滞遐方，好种华林奉帝王。\n夏簟满风罗秀色，晓梯乘露摘新香。\n泼霞乍染愁将变，烹玉纔凝忍更尝。\n正在临邛病痟甚，忽蒙佳惠敢相忘。",
        "dynasty": "宋",
        "collection_info": null
    },
    {
        "title": "赠李仲祥道士",
        "author": "文同",
        "content": "不见先生已数年，相思惟是诵嘉篇。\n因来守郡空山裏，又喜通名画戟前。\n抵掌剧谈犹矍铄，堆胸豪气尚蜿延。\n近闻买得鹅池住，且向人间作地仙。",
        "dynasty": "宋",
        "collection_info": null
    },
    {
        "title": "贺陈基载重阳日",
        "author": "文同",
        "content": "文酒寻常不厌求，坐中须得贾长头。\n幸逢九日称佳节，宜对三嵎赏素秋。\n岁月但看随叶落，利名当信与云浮。\n凭君且学龙山饮，一醉能令万事休。",
        "dynasty": "宋",
        "collection_info": null
    },
    {
        "title": "寄张郎中",
        "author": "文同",
        "content": "常媿无才动有权，十年乡里但留连。\n养成答飒人应笑，学得支离自谓贤。\n三馆旧游层汉上，一麾今守乱峰前。\n幸逢别驾如张轨，免对苏章说二天。",
        "dynasty": "宋",
        "collection_info": null
    },
    {
        "title": "游闲居院",
        "author": "文同",
        "content": "乘暇访闲居，临行欲所须。\n急沽龙口酒，忙打佛前鱼。",
        "dynasty": "宋",
        "collection_info": null
    },
    {
        "title": "大元观题壁",
        "author": "文同",
        "content": "三十穷男子，其如胆气成。\n鸿毛在乡里，骥足本干坤。\n周孔为逢揖，轲雄自吐吞。\n平生所怀抱，应共帝王论。",
        "dynasty": "宋",
        "collection_info": null
    },
    {
        "title": "游石门诗",
        "author": "文同",
        "content": "凌城走马过花村，先玩玉盆到石门。\n细想张良烧断处，岩前伫立欲销魂。",
        "dynasty": "宋",
        "collection_info": null
    },
    {
        "title": "句  其一",
        "author": "文同",
        "content": "北客若来休问事，西湖虽好莫吟诗。",
        "dynasty": "宋",
        "collection_info": null
    },
    {
        "title": "句  其二",
        "author": "文同",
        "content": "拟将一段鹅溪绢，扫取寒梢万丈长。",
        "dynasty": "宋",
        "collection_info": null
    },
    {
        "title": "句  其三",
        "author": "文同",
        "content": "兴来雷出土，万箨起崖谷。",
        "dynasty": "宋",
        "collection_info": null
    },
    {
        "title": "句  其四",
        "author": "文同",
        "content": "来观古柏丹渊客。",
        "dynasty": "宋",
        "collection_info": null
    },
    {
        "title": "游连山涌泉观次文与可韵",
        "author": "杨闢之",
        "content": "双旗晓出远游山，遍览幽奇日日閒。\n幕下渊云陪后乘，马蹄归去月华间。",
        "dynasty": "宋",
        "collection_info": null
    },
    {
        "title": "游连山涌泉观次文与可韵",
        "author": "任道",
        "content": "缭绕澄江面面山，使君来与吏民閒。\n可堪归骑临晴陌，散尽游人夕照间。",
        "dynasty": "宋",
        "collection_info": null
    },
    {
        "title": "游连山涌泉观次文与可韵",
        "author": "麻台文",
        "content": "得得朱轮到此山，迟留共爱此幽閒。\n人生胜事惟行乐，休问黄粱一爨间。",
        "dynasty": "宋",
        "collection_info": null
    },
    {
        "title": "句",
        "author": "赵成伯",
        "content": "只有当年燕子楼。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "任伋",
        "content": "尽道君家教育深，义方高作霭儒林。\n綵衣已是真郎贵，紫诏方旌昔日心。\n鲤每趋庭惟独立，鹤常和子自鸣阴。\n此之能事人方信，胜积籝中十万金。",
        "dynasty": "宋",
        "collection_info": null
    },
    {
        "title": "游安乐山",
        "author": "任伋",
        "content": "安乐溪上峰，万木森翠羽。\n孤撑切天心，横拓压坤股。\n气势西吞夷，光芒南定楚。\n云泉出石窦，淋漓洒玉宇。\n烟萝缠林梢，摇拽垂翠组。",
        "dynasty": "宋",
        "collection_info": null
    },
    {
        "title": "句",
        "author": "任伋",
        "content": "榆钱莫买城南春，柳丝莫繫城中人。\n何修别墅。",
        "dynasty": "宋",
        "collection_info": null
    },
    {
        "title": "送程给事知越州",
        "author": "虞大熙",
        "content": "标置才谋孰尚公，拜恩新领浙江东。\n黄扉玉殿官仪贵，皂盖朱幡使节雄。\n耕织富饶青嶂裏，楼台缥缈翠云中。\n到时湖上看秋月，安得清樽侍下风。",
        "dynasty": "宋",
        "collection_info": null
    },
    {
        "title": "题共乐堂",
        "author": "钱暄",
        "content": "疏就湖山秀气浓，花林茂列景争雄。\n管弦交奏客欢合，台榭竞登人喜同。\n环嶂鹭行飞早晚，平波鱼阵跃西东。\n荒芜芟去成佳致，换得汀洲月与风。",
        "dynasty": "宋",
        "collection_info": null
    },
    {
        "title": "游日山",
        "author": "钱暄",
        "content": "清晨渡水陟秋山，日上高原叶叶丹。\n已傍松筠寻磴道，更瞻台殿倚层峦。\n梁间云气蒸衣润，窗外岚光照席寒。\n顾我尘劳嗟少暇，暂驱熊轼一盘桓。",
        "dynasty": "宋",
        "collection_info": null
    },
    {
        "title": "恭和",
        "author": "吕公着",
        "content": "雪消春动气清微，夹道都人望帝晖。\n法部已调丝竹管，御袍初进赭红衣。\n康衢弥节严三卫，真馆焚香降六飞。\n宴罢瑶池回跸晚，五云通夜拥端闱。",
        "dynasty": "宋",
        "collection_info": null
    },
    {
        "title": "分题得瘿木壶",
        "author": "吕公着",
        "content": "天地产众材，任材谓之智。\n栋桷与楹杙，小大无有弃。\n方者以矩度，圆者中规制。\n嗟尔木之瘿，何异肉有赘。\n生成拥肿姿，赋象难取类。\n檃括所不施，钩绳为尔废。\n大匠睨而往，恻然乃有意。\n孰非造化功，而终朽不器。\n刳剔虚其中，朱漆为之僞。\n斟浆挹酒醴，施用惟其利。\n牺象非不珍，金罍岂不贵。\n设之于楹阶，十目肯注视。\n幸因左右容，反见为奇异。\n人之于才性，夫岂远于是。\n性虽有不善，在教之揉励。\n才亡不可用，由上所措置。\n饰陋就其长，皆得为良士。\n执一以废百，众功何由备。\n是惟圣人心，能通天下志。",
        "dynasty": "宋",
        "collection_info": null
    },
    {
        "title": "天津晚步",
        "author": "吕公着",
        "content": "芝盖久稀疏，暮云空坱北。\n千年旧都城，一片閒宫阙。\n禁籞尚连延，觚棱犹巀嶭。\n桥势横雌霓，堤形偃初月。\n瀍涧岸已深，汉唐时既歇。\n危亭独坐人，浪把兴亡阅。",
        "dynasty": "宋",
        "collection_info": null
    },
    {
        "title": "杨郎中新居和尧夫先生韵  其一",
        "author": "吕公着",
        "content": "高斋旷望极山川，却顾卑居不值钱。\n二室峰峦凝画碧，万家楼阁带轻烟。\n春浓缭绕环游骑，地胜依稀寓列仙。\n唱发幽人丞相和，当时纸贵洛城传。",
        "dynasty": "宋",
        "collection_info": null
    },
    {
        "title": "杨郎中新居和尧夫先生韵  其二",
        "author": "吕公着",
        "content": "碧瓦朱门将相居，见嵩临洛百家无。\n登高此地还能赋，会老他年定入图。\n花发四时排步障，鸟鸣终日劝提壶。\n何人遇赏偏留赏，逸士清风激鄙夫。",
        "dynasty": "宋",
        "collection_info": null
    },
    {
        "title": "和魏教授见赠",
        "author": "吕公着",
        "content": "清世文章日月悬，无才惟幸乐丰年。\n游山太室更少室，看水伊川又洛川。\n古有孟轲难语觉，时无颜子易为贤。\n读书每到天根处，长惧诸公问极前。",
        "dynasty": "宋",
        "collection_info": null
    },
    {
        "title": "留题龙门二首  其一",
        "author": "吕公着",
        "content": "融结成来不记秋，断崖苍壁锁烟愁。\n中分洪造夏王力，横截大山伊水流。\n八节滩声长在耳，一川风景尽归楼。\n行人莫动凭栏兴，无限英雄浪白头。",
        "dynasty": "宋",
        "collection_info": null
    },
    {
        "title": "留题龙门二首  其二",
        "author": "吕公着",
        "content": "谁将长剑斩长蛟，斩断长蛟剑復韬。\n爪尾蜿蜒凝华岳，角牙狞恶结嵩高。\n骨伤两处崭苍壁，血出东流汹巨涛。\n此物犹难保身首，为言谗口莫嗷嗷。",
        "dynasty": "宋",
        "collection_info": null
    },
    {
        "title": "龙门石楼看伊川",
        "author": "吕公着",
        "content": "数朝从款走烟霞，纵意凭栏看物华。\n百尺楼台通鸟道，一川烟雨属僧家。\n直须心逸方为乐，始信官荣未足夸。\n此景得游无事日，也宜知幸福无涯。",
        "dynasty": "宋",
        "collection_info": null
    },
    {
        "title": "二十二日晚步天津次日有诗",
        "author": "吕公着",
        "content": "溪翁昨晚步天津，步到天津伫立频。\n洛水只闻煎去棹，西风唯解促行人。\n山川惨淡笼寒雨，楼观参差锁暮云。\n此景分明谁会得，欲霜时候雁来宾。",
        "dynasty": "宋",
        "collection_info": null
    },
    {
        "title": "和王常侍登郡楼望山",
        "author": "吕公着",
        "content": "四贤当日此盘桓，千百年人尚厚颜。\n天下有名难避世，胸中无物漫居山。\n事观今古兴亡后，道在君臣进退间。\n若藴奇才必奇用，不然须负一生閒。",
        "dynasty": "宋",
        "collection_info": null
    },
    {
        "title": "和王安之六老诗  其一",
        "author": "吕公着",
        "content": "六老皤然鬓似霜，纵心年至又非狂。\n园池共避何方胜，樽酒相欢未始忙。\n杖屦烂游千载运，衣巾浓惹万花香。\n过从见率添成七，况復秋来亦渐凉。",
        "dynasty": "宋",
        "collection_info": null
    },
    {
        "title": "和王安之六老诗  其二",
        "author": "吕公着",
        "content": "六客同游一醉乡，又非流俗所言狂。\n追游共喜清平久，唱和争寻警策忙。\n荐酒月坡林果熟，发茶金石井泉香。\n千年松下麾谈麈，襟袖无风亦自凉。",
        "dynasty": "宋",
        "collection_info": null
    },
    {
        "title": "和王安之六老诗  其三",
        "author": "吕公着",
        "content": "林下狂歌不贴腔，贴腔安得谓之狂。\n小车行处鶑花闹，大笔落时神鬼忙。\n门掩紫荆阛阓远，墙开瓮牖薜萝香。\n一般天下难寻物，洛浦清风拂面凉。",
        "dynasty": "宋",
        "collection_info": null
    },
    {
        "title": "寄吴传正寺丞",
        "author": "吕公着",
        "content": "敦笃情怀世所稀，昔年今日事难追。\n雪霜未始寒无甚，□桂何尝色暂移。\n洛邑士人虽我信，天津风月只君知。\n梦魂不悟东都远，依旧过从似旧时。",
        "dynasty": "宋",
        "collection_info": null
    },
    {
        "title": "延福坊李太博乞园池诗",
        "author": "吕公着",
        "content": "宣威十九次高牙，奕叶功臣旧将家。\n清世辞荣归里第，白头行乐过年华。\n杯盈香醑浮春水，曲度新声出靓花。\n如此园池如此寿，儿孙满眼庆无涯。",
        "dynasty": "宋",
        "collection_info": null
    },
    {
        "title": "王安之同赴王宣徽洛社秋会",
        "author": "吕公着",
        "content": "后房深出会亲宾，乐按新声妙入神。\n红烛盛时翻翠袖，画桡停处占青苹。\n早年金殿旧游客，此日凤池将去人。\n宅冠名都号蜗隠，邵尧夫敢作西邻。",
        "dynasty": "宋",
        "collection_info": null
    },
    {
        "title": "归洛寄祖择之龙图",
        "author": "吕公着",
        "content": "恩深骨髓谓慈亲，义重邱山是故人。\n归过嵩阳旧游地，□云收得薜萝身。",
        "dynasty": "宋",
        "collection_info": null
    },
    {
        "title": "送程给事知越州",
        "author": "郑穆",
        "content": "菟符优寄宠清贤，邸吏相惊印绂鲜。\n方面几称良太守，名区今作小神仙。\n夏王古穴幽藏怪，贺监明湖冷浸天。\n为语钱塘二千石，诗筩频发渡江船。",
        "dynasty": "宋",
        "collection_info": null
    },
    {
        "title": "赠仙居宰陈述古  其一",
        "author": "郑穆",
        "content": "我爱仙居宰，隆时起四方。\n青衿游户闼，逢掖在轩堂。\n自昔风蛮貊，于今邑校庠。\n贺衙闻劝学，耆耋涕彷徨。",
        "dynasty": "宋",
        "collection_info": null
    },
    {
        "title": "赠仙居宰陈述古  其二",
        "author": "郑穆",
        "content": "我爱仙居宰，浑浑政不拘。\n纵民如野鹿，任道若荒芜。\n访境土皆闢，订风恶亦无。\n平生志严整，伺隙莫操弧。",
        "dynasty": "宋",
        "collection_info": null
    },
    {
        "title": "赠仙居宰陈述古  其三",
        "author": "郑穆",
        "content": "我爱仙居宰，岩岩气宇宽。\n百筳微出响，万楫一生澜。\n邑小天为寿，民愚地与安。\n经年不相见，已见欲跻难。",
        "dynasty": "宋",
        "collection_info": null
    },
    {
        "title": "赠仙居宰陈述古  其四",
        "author": "郑穆",
        "content": "我爱仙居宰，接人推至诚。\n一官厓岸绝，百志惠慈生。",
        "dynasty": "宋",
        "collection_info": null
    },
    {
        "title": "桐竹君咏",
        "author": "陈翥",
        "content": "高桐凌紫霞，修篁拂碧云。\n吾常居其间，自号桐竹君。\n不解仿俗利，所希脱世纷。\n会交但文学，启谈皆典坟。\n吁嗟机巧徒，反道胡足云。",
        "dynasty": "宋",
        "collection_info": null
    },
    {
        "title": "西山桐十咏 桐栽",
        "author": "陈翥",
        "content": "吾有西山桐，栽之未盈握。\n所得从野人，移来自乔岳。\n节凝叶尚秘，根疏土自剥。\n匪为待篱鷃，庸将栖鸑鷟。\n异日成茂林，论材谁见擢。\n巨则为栋梁，微亦任楹桷。\n仍堪雅琴器，奏之反淳朴。\n大匠如顾怜，委躯愿雕斲。",
        "dynasty": "宋",
        "collection_info": null
    },
    {
        "title": "西山桐十咏 桐根",
        "author": "陈翥",
        "content": "吾有西山桐，密邻桃与李。\n得地自行根，受芘逾高藟。\n上濯春云膏，下滋醴泉髓。\n盘结侔循环，岐分类枝体。\n乘虚肌体大，坟涨土脉起。\n扶疏向山壤，蔓衍出林地。\n愿偕久深固，无为半生死。\n倘仪大厦材，合抱由兹始。",
        "dynasty": "宋",
        "collection_info": null
    },
    {
        "title": "西山桐十咏 桐花",
        "author": "陈翥",
        "content": "吾有西山桐，桐盛茂其花。\n香心自蝶恋，缥缈带无涯。\n白者含秀色，粲如凝瑶华。\n紫者吐芳英，烂若舒朝霞。\n素柰亦足拟，红杏宁相加。\n世但贵丹药，夭艷资骄奢。\n歌管绕庭槛，翫赏成矜夸。\n倘或求美材，为尔长所嗟。",
        "dynasty": "宋",
        "collection_info": null
    },
    {
        "title": "西山桐十咏 桐叶",
        "author": "陈翥",
        "content": "吾有西山桐，下临百丈溪。\n布叶虽迟迟，庇根亦萋萋。\n密类张翠幄，青堪翦封圭。\n滑泽经日久，濡毳随干跻。\n近风带影动，坠雨向身低。\n宁隠凡鸟巢，自蔽仪凤栖。\n松柏徒尔顽，蒲柳空思齐。\n但有知心时，应使常弗迷。",
        "dynasty": "宋",
        "collection_info": null
    },
    {
        "title": "西山桐十咏 桐乳",
        "author": "陈翥",
        "content": "吾有西山桐，厥实状如乳。\n含房隠绿叶，致巢来翠羽。\n外滑自为穗，中虚不可数。\n轻渐曝秋阳，重即濡绵雨。\n霜后威气裂，随风到烟坞。\n虽非松柏子，受命亦知土。\n谁能好琴瑟，种之向春圃。\n始知非凡材，诸木岂予伍。",
        "dynasty": "宋",
        "collection_info": null
    },
    {
        "title": "西山桐十咏 桐孤",
        "author": "陈翥",
        "content": "高梧已繁盛，萧萧西山陇。\n毳叶竟开展，孙枝自森耸。\n擅美推东南，滋荣藉萋菶。\n不能容燕雀，只许栖鸾凤。\n宁入吴人爨，堪随伯禹贡。\n雨露时加润，霜雪胡为冻。\n况有奇特材，足任雅琴用。\n中含太古音，可美清风颂。",
        "dynasty": "宋",
        "collection_info": null
    },
    {
        "title": "西山桐十咏 桐风",
        "author": "陈翥",
        "content": "分材植梧桐，桐茂成翠林。\n日日来轻风，时时自登临。\n拂干动微毳，吹叶破圆阴。\n虚凉可解愠，轻鼓如调琴。\n莫传独鹄操，愿述栖凤吟。\n岂羞楚襄王，兰台堪披襟。\n亦陋陶隠居，高阁听松音。\n无为摇落意，慰我休閒心。",
        "dynasty": "宋",
        "collection_info": null
    },
    {
        "title": "西山桐十咏 桐阴",
        "author": "陈翥",
        "content": "枝软自相交，叶荣更分茂。\n所得成清阴，仍宜当白昼。\n荫疑翠帟展，翳若繁云覆。\n日午密影迭，风摇碎花漏。\n冷不蔽空井，高堪在庭甃。\n吾本闲野人，受乐忘茕疚。\n亭亭类张盖，翼翼如层构。\n月夕独裴回，犹思一重復。",
        "dynasty": "宋",
        "collection_info": null
    },
    {
        "title": "西山桐十咏 桐径",
        "author": "陈翥",
        "content": "时人羡桃李，下自成蹊径。\n而我爱梧桐，亦以成乎性。\n中平端队道，还往非辽敻。\n直入无欹斜，横延亦径挺。\n月夕叶影碎，春暮花光映。\n清朝蒙露湿，落日随烟暝。\n不使草蔓滋，任从根裂迸。\n堪诣蒋诩徒，惟任蓬蒿盛。",
        "dynasty": "宋",
        "collection_info": null
    },
    {
        "title": "岘山",
        "author": "范微之",
        "content": "南□会要地，山水控雄壮。\n峨峨峙岘首，浓绿迭千嶂。\n群峰相迤逦，顽□厕□□。\n汉流纪东麓，汪汪□□涨。\n原隰错绮组，云□织纤纩。\n景物革四时，眺听增万状。\n羊公昔镇抚，平吴启霸王。\n经国有余裕，□□此登访。\n表表□形势。",
        "dynasty": "宋",
        "collection_info": null
    },
    {
        "title": "偶书",
        "author": "黄庶",
        "content": "此心为地把书耕，若问生涯指六经。\n欲语世人真富贵，胸中珠玉又无形。",
        "dynasty": "宋",
        "collection_info": null
    },
    {
        "title": "读赦书",
        "author": "黄庶",
        "content": "诏书一尺洗寰瀛，舒卷雷霆万物惊。\n天祇无私均雨露，地缘强半是榛荆。\n人间疾苦言堪疗，塞外豺狼腹未盈。\n不是朝廷用桑孔，丁宁浑只念苍生。",
        "dynasty": "宋",
        "collection_info": null
    },
    {
        "title": "遣怀",
        "author": "黄庶",
        "content": "六载红莲客，差池又一年。\n无人和白雪，有意补青天。\n肝胆论兴废，诗书谒圣贤。\n尊中古日月，穷达付陶甄。",
        "dynasty": "宋",
        "collection_info": null
    },
    {
        "title": "山居独酌",
        "author": "黄庶",
        "content": "山寒未放春消息，独把单醪慰寂寥。\n书对圣贤为客主，竹兼风雨似咸韶。\n醉乡城郭灯前到，愁贼戈矛盏底销。\n野菜溪鱼随分有，不堪回首叫箪瓢。",
        "dynasty": "宋",
        "collection_info": null
    },
    {
        "title": "春日闲居",
        "author": "黄庶",
        "content": "缰锁身闲似未名，方愚情性被春轻。\n酒教笔砚因花废，路为亭台与草争。\n野客笋邀煨短茁，邻僧茶约煮新萌。\n无时杖屦穿林去，真是寻芳户一丁。",
        "dynasty": "宋",
        "collection_info": null
    },
    {
        "title": "赠山寺僧",
        "author": "黄庶",
        "content": "慵饱浮图世共憎，蓬蒿师独养牛耕。\n田驱白石年常过，林印青薪岁旋生。\n竹似子孙怜笋茁，树添松柏补风声。\n眉头怪得春来喜，雨起蔬苗粒粒成。",
        "dynasty": "宋",
        "collection_info": null
    },
    {
        "title": "寄子蒙授常宁令",
        "author": "黄庶",
        "content": "疏率君堪爱，无心宦又高。\n身思眠白屋，人勉着青袍。\n号隠疑名福，贪归似姓陶。\n常宁邑虽小，应合得牛刀。",
        "dynasty": "宋",
        "collection_info": null
    },
    {
        "title": "灵竹",
        "author": "黄庶",
        "content": "绿阴清韵竹萧然，历历当年泣泪痕。\n千古舜妃湘水底，必应憔悴有惭魂。",
        "dynasty": "宋",
        "collection_info": null
    },
    {
        "title": "山水卧屏",
        "author": "黄庶",
        "content": "林泉生长厌应难，更写方屏几曲间。\n仕宦东西苦无定，此心长似宿家山。",
        "dynasty": "宋",
        "collection_info": null
    },
    {
        "title": "和刘卿材十咏 耕者",
        "author": "黄庶",
        "content": "四海兵今息，耕夫未得知。\n黄粱不敢吃，碗尚半蒿藜。",
        "dynasty": "宋",
        "collection_info": null
    },
    {
        "title": "和刘卿材十咏 牧竖",
        "author": "黄庶",
        "content": "逐处随青草，生来不识愁。\n旱田干欲死，拍手也须讴。",
        "dynasty": "宋",
        "collection_info": null
    },
    {
        "title": "和刘卿材十咏 红树",
        "author": "黄庶",
        "content": "几树浓于茜，斜阳景最幽。\n忽因风雨尽，全减十分秋。",
        "dynasty": "宋",
        "collection_info": null
    },
    {
        "title": "和刘卿材十咏 野庙",
        "author": "黄庶",
        "content": "中国浮图盛，祈禳渐不过。\n吾民非独困，山鬼恨尤多。",
        "dynasty": "宋",
        "collection_info": null
    },
    {
        "title": "和刘卿材十咏 堠子",
        "author": "黄庶",
        "content": "一堠居市廛，百堠居林莽。\n土木若有情，山中亦惆怅。",
        "dynasty": "宋",
        "collection_info": null
    },
    {
        "title": "和刘卿材十咏 水鸭",
        "author": "黄庶",
        "content": "忆在山中日，溪边把钓鈎。\n相逢恐惊起，招手却回舟。",
        "dynasty": "宋",
        "collection_info": null
    },
    {
        "title": "和刘卿材十咏 溪声",
        "author": "黄庶",
        "content": "至音不可收，今人滞形器。\n欲知古乐心，山中此声是。",
        "dynasty": "宋",
        "collection_info": null
    },
    {
        "title": "和刘卿材十咏 草市",
        "author": "黄庶",
        "content": "衝市柴鱼集，应山鷄犬号。\n问知人苦乐，米价不多高。",
        "dynasty": "宋",
        "collection_info": null
    },
    {
        "title": "和刘卿材十咏 龙潭",
        "author": "黄庶",
        "content": "寂寞真龙去，雩坛血不干。\n世情多冷暖，对此鼻辛酸。",
        "dynasty": "宋",
        "collection_info": null
    },
    {
        "title": "和刘卿材十咏 溪桥",
        "author": "黄庶",
        "content": "忆得别离日，乡桥柳脚斜。\n读君诗一转，全似到吾家。",
        "dynasty": "宋",
        "collection_info": null
    },
    {
        "title": "观雪",
        "author": "黄庶",
        "content": "疑是天公戏，都倾海作盐。\n松筠知不变，丘壑见无厌。\n清为诗家极，寒因酒户添。\n冬温成俗疫，得此胜针砭。",
        "dynasty": "宋",
        "collection_info": null
    },
    {
        "title": "酒",
        "author": "黄庶",
        "content": "千载醇醲意，长随曲糵新。\n解将今日月，转入古干坤。\n闷至胜良药，愁来敌故人。\n几杯聊酩酊，五斗趣还均。",
        "dynasty": "宋",
        "collection_info": null
    },
    {
        "title": "登郑氏阁",
        "author": "黄庶",
        "content": "林泉无价自由身，缰锁登临趣未真。\n望处好山俱得力，夜应明月不孤人。\n任从心外烦于蚁，长对樽中别有春。\n当日若知风物胜，定移鷄犬过江滨。",
        "dynasty": "宋",
        "collection_info": null
    },
    {
        "title": "立春",
        "author": "黄庶",
        "content": "此日春方到，春心亚舜尧。\n勾芒如稷契，大蔟似咸韶。\n衡柄三阳把，陶镕万物翘。\n家家助和气，剪綵作花飘。",
        "dynasty": "宋",
        "collection_info": null
    },
    {
        "title": "题人移牡丹",
        "author": "黄庶",
        "content": "林上春来恰恰忙，安排颜色与春装。\n栽培欲报应先发，根柢虽移不改芳。\n红药便随心减价，黄蜂偷喜蜜添香。\n凭君剩酿看花酒，待插花枝满首尝。",
        "dynasty": "宋",
        "collection_info": null
    },
    {
        "title": "探春",
        "author": "黄庶",
        "content": "雪裏犹能醉落梅，好营杯具待春来。\n东风便试新刀尺，万叶千花一手裁。",
        "dynasty": "宋",
        "collection_info": null
    },
    {
        "title": "筇竹杖",
        "author": "黄庶",
        "content": "琴鹤为友朋，出入常拂拭。\n生来节便高，故有扶危力。",
        "dynasty": "宋",
        "collection_info": null
    },
    {
        "title": "题东寺柱",
        "author": "黄庶",
        "content": "竹风松月牢于锁，关闭人心物外情。\n燕雀闻经俱已惯，归来不怕读书声。",
        "dynasty": "宋",
        "collection_info": null
    },
    {
        "title": "教绳权学书偶成",
        "author": "黄庶",
        "content": "文字有缘曾弄墨，见来官小免咨嗟。\n喜将笔砚传生计，不失诗书作世家。\n字识姓名能指点，写因梨栗不倾斜。\n着鞭莫落时人后，三十尘埃监汝爷。",
        "dynasty": "宋",
        "collection_info": null
    },
    {
        "title": "次韵答王甫判官",
        "author": "黄庶",
        "content": "尘埃蹭蹬落麤官，頼有诗书可自安。\n人到圣贤由感激，国施钟鼎为艰难。\n须期燕骨千金价，莫动黄陂万顷澜。\n穷达功名无早晚，好山宜且醉吟看。",
        "dynasty": "宋",
        "collection_info": null
    },
    {
        "title": "致政吴侍郎挽歌词  其一",
        "author": "黄庶",
        "content": "千里资甘旨，凄凉一日遗。\n为臣如广受，生子似皋夔。\n笔砚诸孙哭，讴歌几郡思。\n秦人失太守，翻有怨天辞。",
        "dynasty": "宋",
        "collection_info": null
    },
    {
        "title": "致政吴侍郎挽歌词  其二",
        "author": "黄庶",
        "content": "荆棘二疏路，几人同敝衣。\n仕涂师白髪，国老欲彤帏。\n遗稿诗书满，行旌雨雪飞。\n陕民应泪落，不见板舆归。",
        "dynasty": "宋",
        "collection_info": null
    },
    {
        "title": "署中新栽竹",
        "author": "黄庶",
        "content": "移作亭园主，栽培霜雪姿。\n不辞桃李笑，只待凤凰知。\n少已留风住，疏宜待月筛。\n相看时一醉，谁道小官卑。",
        "dynasty": "宋",
        "collection_info": null
    },
    {
        "title": "和题云台观",
        "author": "黄庶",
        "content": "太华疑挨毕昴回，欲观形胜上云台。\n雪中地把银屏立，雨后天将画轴开。\n景好更宜和月看，客忙常是爱山来。\n我知游者登临意，常恨西轩落日催。",
        "dynasty": "宋",
        "collection_info": null
    },
    {
        "title": "都厅诵书偶成",
        "author": "黄庶",
        "content": "主人调鼎手，千里刃迎虚。\n暗使民如堵，能容吏似樗。\n莓苔眠杻械，燕雀听诗书。\n刀笔惭无补，身为白蠹鱼。",
        "dynasty": "宋",
        "collection_info": null
    },
    {
        "title": "题公美庭前芦",
        "author": "黄庶",
        "content": "长安只说谁花好，君把青芦砌下栽。\n鸣雁也知人好事，几时衔得入关来。",
        "dynasty": "宋",
        "collection_info": null
    },
    {
        "title": "和公美季点书事",
        "author": "黄庶",
        "content": "知君行县乐，经见饱朝昏。\n禾黍富年户，牛羊落日村。\n趁云看华没，衝雨渡泾浑。\n颇得诗家助，聊应慰旅魂。",
        "dynasty": "宋",
        "collection_info": null
    },
    {
        "title": "送石都官赴阙",
        "author": "黄庶",
        "content": "为郎四十者，堂有二亲稀。\n止仰官为养，行应泪在衣。\n白云偏伫立，黄犬好频归。\n去有山公启，天心正似饥。",
        "dynasty": "宋",
        "collection_info": null
    },
    {
        "title": "长安贺晏相公生辰",
        "author": "黄庶",
        "content": "衙鼓簪绅动，灵椿荐寿醪。\n吾君合尧舜，此日降伊皋。\n盘诰文章老，丹青事业牢。\n乃朝尊柱石，千里辍钧陶。\n民即讴歌借，霖应梦寐劳。\n秦人下车乐，远迩赋崧高。",
        "dynasty": "宋",
        "collection_info": null
    },
    {
        "title": "次韵和言怀",
        "author": "黄庶",
        "content": "五常为种耕情性，天意宁分有与无。\n史解戮人惟戮古，地能埋死只埋愚。\n青云易把诗书买，白髪难停日月驱。\n顾我无才背时俗，浮名早晚见归途。",
        "dynasty": "宋",
        "collection_info": null
    },
    {
        "title": "和子玉病起游书斋",
        "author": "黄庶",
        "content": "萧斋久不往，筋力试筇初。\n窗户蜗涎锁，尘埃鼠迹书。\n病魔虽已去，诗癖竟难除。\n苔地欣重扫，徘徊意有余。",
        "dynasty": "宋",
        "collection_info": null
    },
    {
        "title": "依韵和舞阳杨令九日羊川乡同小饮之作",
        "author": "黄庶",
        "content": "青帘白屋得新醅，坐待村童买果迴。\n旋捻野花为泛菊，更寻山路作登台。\n世途已把灰心死，樽酒聊同笑口开。\n多谢晚禽知客意，歌吟来往劝余杯。",
        "dynasty": "宋",
        "collection_info": null
    },
    {
        "title": "谢赵太傅遗聚米图经珣所作",
        "author": "黄庶",
        "content": "文武生贤子，羌图帝所多。\n始欣知马援，终嘆失廉颇。\n苍鼠巢遗稿，黄埃锁旧戈。\n远人犹偃蹇，掩帙泪滂沱。",
        "dynasty": "宋",
        "collection_info": null
    },
    {
        "title": "哭水丘随州",
        "author": "黄庶",
        "content": "卧理随民欲问安，讣邮俄至废朝餐。\n秦川旧会欢如在，汉水新书墨未干。\n丹旐已归人寂寞，素车徒有泪汍澜。\n时情冷暖尤无味，一臂相知在肺肝。",
        "dynasty": "宋",
        "collection_info": null
    },
    {
        "title": "席上送韦中舍归襄阳",
        "author": "黄庶",
        "content": "如君七十少，梨栗有坚牙。\n琴杖新行李，云泉旧世家。\n讲求栽树法，拂拭钓鱼车。\n独美今归去，青衫脱有涯。",
        "dynasty": "宋",
        "collection_info": null
    },
    {
        "title": "次韵和真长新春偶书",
        "author": "黄庶",
        "content": "东风寂寞掩柴关，时苦删文笔冻干。\n只把诗情磨世态，更凭酒力御春寒。\n尘埃不必频弹铗，岩石终期共挂冠。\n嘆息焚和名利者，干坤未似斗筲宽。",
        "dynasty": "宋",
        "collection_info": null
    },
    {
        "title": "伊川喜雨",
        "author": "黄庶",
        "content": "尺雨乘春慰望深，家家仓廪一年心。\n伊川父老还知否，此是随车傅说霖。",
        "dynasty": "宋",
        "collection_info": null
    },
    {
        "title": "送真长书记知舞阳",
        "author": "黄庶",
        "content": "尘土淹沉客，诗书梦寐身。\n又辞千里幕，去布一同春。\n路想多归户，庭应绝涝民。\n青衫莫嗟嘆，知已在陶钧。",
        "dynasty": "宋",
        "collection_info": null
    },
    {
        "title": "和陪丞相听蜀僧琴",
        "author": "黄庶",
        "content": "百年生计一张琴，敝轸枯弦抵万金。\n世上几人曾入耳，樽前此日是知音。\n清风明月虚无境，白雪阳春寂寞心。\n莫讶南熏沉听久，致君基业用功深。",
        "dynasty": "宋",
        "collection_info": null
    },
    {
        "title": "饮张承制园亭",
        "author": "黄庶",
        "content": "小园岂是春来晚，四月花飞入酒杯。\n都为主人尤好事，风光留住不教回。",
        "dynasty": "宋",
        "collection_info": null
    },
    {
        "title": "八日探菊",
        "author": "黄庶",
        "content": "行遶墙边菊，踌蹰赏物心。\n秋风应有意，明日是知音。\n酒惜浮花醉，诗留把叶吟。\n儿童欣佳节，捻蕊试黄金。",
        "dynasty": "宋",
        "collection_info": null
    },
    {
        "title": "市得笛竹簟因成诗",
        "author": "黄庶",
        "content": "八尺枯冰簟一筒，小轩拂拭趣谁同。\n樽前声负千杯月，窗下光赢一枕风。\n易向曲肱增旧意，诗因仰看有新功。\n蠹书围遶高眠处，梦与尘埃路不通。",
        "dynasty": "宋",
        "collection_info": null
    },
    {
        "title": "庐山道中遇黄介夫因寄四十字",
        "author": "黄庶",
        "content": "冷日苍山下，相逢笑又颦。\n文章已脍炙，名位尚埃尘。\n昔见缨尝请，今言雉欲驯。\n腥膻满南郡，忍醉解池春。",
        "dynasty": "宋",
        "collection_info": null
    },
    {
        "title": "次韵和雪霁游西湖",
        "author": "黄庶",
        "content": "雪会游人意，元朝变物华。\n醉乡银作界，诗客玉为家。\n鱼影纹冰縠，禽踪篆霰沙。\n余英恐销尽，目断夕阳霞。",
        "dynasty": "宋",
        "collection_info": null
    },
    {
        "title": "次韵向元伯春晚有作",
        "author": "黄庶",
        "content": "好花未得千场醉，风雨飘零又一春。\n自是劳生无暇日，芳菲何处解孤人。",
        "dynasty": "宋",
        "collection_info": null
    },
    {
        "title": "次韵居正暮春感事",
        "author": "黄庶",
        "content": "物报春光去已深，残红满地绿成阴。\n晚花便好吟诗惜，余景应须载酒寻。\n欢意莫教时节挫，穷愁自倚岁寒禁。\n亭园况是登临胜，何必流年动素心。",
        "dynasty": "宋",
        "collection_info": null
    },
    {
        "title": "次韵元伯西轩桃李",
        "author": "黄庶",
        "content": "李白桃红气味奢，早须分付醉吟家。\n春风春雨难期信，便是无言做落花。",
        "dynasty": "宋",
        "collection_info": null
    },
    {
        "title": "望春偶书",
        "author": "黄庶",
        "content": "信马寻春上古原，天工一幅绣平川。\n花应笑我将诗句，便当游人费万钱。",
        "dynasty": "宋",
        "collection_info": null
    },
    {
        "title": "次韵居正四月牡丹",
        "author": "黄庶",
        "content": "四月残红日日稀，平阳园槛正芳菲。\n春知东馆酣宾客，应是阳和未放归。",
        "dynasty": "宋",
        "collection_info": null
    },
    {
        "title": "和元伯走马看牡丹",
        "author": "黄庶",
        "content": "城中走马趁残春，诗别余花句句新。\n何似园家不吟醉，姚黄魏紫属游人。",
        "dynasty": "宋",
        "collection_info": null
    },
    {
        "title": "次韵元伯初夏南洋河即事",
        "author": "黄庶",
        "content": "芳菲已去绝音尘，临水踟蹰景又新。\n应是溪源来最远，落花流水洞中春。",
        "dynasty": "宋",
        "collection_info": null
    },
    {
        "title": "次韵子仪初夏偶作",
        "author": "黄庶",
        "content": "醉红方寂寞，吟绿又装成。\n急雨荷宜听，清风簟可迎。\n燕忙谙物态，花尽见时情。\n独有无言意，不知枯与荣。",
        "dynasty": "宋",
        "collection_info": null
    },
    {
        "title": "看春牓偶成",
        "author": "黄庶",
        "content": "每看春牓独嗟咨，蹭蹬尘埃已十期。\n韩老有知应笑我，归时无计只痴儿。",
        "dynasty": "宋",
        "collection_info": null
    },
    {
        "title": "陪丞相游石子涧  其一",
        "author": "黄庶",
        "content": "宾吏亲携涧底行，潺湲风递似相迎。\n只应山鬼知公意，乞雨新添瀑布声。",
        "dynasty": "宋",
        "collection_info": null
    },
    {
        "title": "陪丞相游石子涧  其二",
        "author": "黄庶",
        "content": "涧下禽鱼识上台，听泉履迹遍苍苔。\n岩边不欲踟蹰久，只恐商王梦远来。",
        "dynasty": "宋",
        "collection_info": null
    },
    {
        "title": "次韵和真长四季牧童  其一",
        "author": "黄庶",
        "content": "怯雨宜晴不识愁，去随青草牧春牛。\n无人古路歌兼笑，归去山花插满头。",
        "dynasty": "宋",
        "collection_info": null
    },
    {
        "title": "次韵和真长四季牧童  其二",
        "author": "黄庶",
        "content": "晓牧侵星大暑天，昼寻芳树绿阴眠。\n惜牛不使衝残日，归带黄昏饮小川。",
        "dynasty": "宋",
        "collection_info": null
    },
    {
        "title": "次韵和真长四季牧童  其三",
        "author": "黄庶",
        "content": "角穿黄穗手横笳，不省人间有鬓华。\n落日西风归去路，枯桑黄叶两三家。",
        "dynasty": "宋",
        "collection_info": null
    },
    {
        "title": "次韵和真长四季牧童  其四",
        "author": "黄庶",
        "content": "枯笛手持无律吕，清风曲调逐时新。\n数竿冬日浑无价，暖靠牛眠不教人。",
        "dynasty": "宋",
        "collection_info": null
    },
    {
        "title": "次韵元伯晓出白门",
        "author": "黄庶",
        "content": "山形云染翠屏曲，溪色练铺银汉东。\n楼台一轴古今本，行者往来图画中。",
        "dynasty": "宋",
        "collection_info": null
    },
    {
        "title": "栽竹",
        "author": "黄庶",
        "content": "小槛栽培得此君，绿阴疏韵似相亲。\n从来风月为三友，吟社新添客一人。",
        "dynasty": "宋",
        "collection_info": null
    },
    {
        "title": "嵩山",
        "author": "黄庶",
        "content": "峨峨镇中夏，峻极万寻隮。\n突兀磨天顶，窈窕入地脐。\n中林兴夏雹，半壑卧秋霓。\n泉恐连清汉，峰疑拥碧圭。\n云高四夷见，雨到八方齐。\n渤澥看如带，青冥上是梯。\n醉堪扪日月，吟可摘娄奎。\n翠盖何时动，金为玉检泥。",
        "dynasty": "宋",
        "collection_info": null
    },
    {
        "title": "隠真斋庭多怪石小诗求数株",
        "author": "黄庶",
        "content": "曾经禹贡清泉骨，今是莓苔几世孙。\n知君突兀满庭下，乞我雨中云数根。",
        "dynasty": "宋",
        "collection_info": null
    },
    {
        "title": "和元伯中伏夜雨南洋河水泛",
        "author": "黄庶",
        "content": "雨洗三齐中伏月，乖龙连夜起云门。\n溪声斗似银河落，惊断诗书一梦魂。",
        "dynasty": "宋",
        "collection_info": null
    },
    {
        "title": "登郓州溪堂",
        "author": "黄庶",
        "content": "仁智模来物状亲，登临宜入古图身。\n惯看韩老诗中景，树色泉声似故人。",
        "dynasty": "宋",
        "collection_info": null
    },
    {
        "title": "中秋夜月",
        "author": "黄庶",
        "content": "人间共赏中秋月，酒社诗家意味长。\n天上必应霜露早，桂丛凋尽饱青光。",
        "dynasty": "宋",
        "collection_info": null
    },
    {
        "title": "辇下会里人子蒙饮",
        "author": "黄庶",
        "content": "秋风吹客衣，归思入梦寐。\n相逢在千里，一饮胜百醉。\n果脯随分列，不减到家味。\n平生金石心，颠倒独莫弃。\n何时不搔首，共话医国计。\n恨未得杞梓，欲把斤斧试。\n尘埃鞋履穿，各走车马地。\n唯兹栖栖怀，酒碗可以慰。",
        "dynasty": "宋",
        "collection_info": null
    },
    {
        "title": "探春",
        "author": "黄庶",
        "content": "春色若有价，黄金量山丘。\n几拟把酒吟，浪欲开口酬。\n今朝庭柳枝，拗折丝已柔。\n东风弄五色，渐落草木稠。\n我营赏春资，瓮盎蚁已浮。\n山川天开画，祇拟酩酊游。",
        "dynasty": "宋",
        "collection_info": null
    },
    {
        "title": "对花",
        "author": "黄庶",
        "content": "诗昔甫白在，造化困刀尺。\n我生几年后，浪自镌顽石。\n对花虽把笔，好句恨莫得。\n耒阳与采石，孤坟没荆棘。\n几欲肉白骨，再插风雅翼。\n海为一杯酒，地为一领席。\n醉坐吟万物，语出埋霹雳。\n干坤髓可掬，鬼神泪可滴。\n人生贵适意，身是天地客。\n糟床不可干，吟纸须强擘。\n花落若解医，有金费千镒。",
        "dynasty": "宋",
        "collection_info": null
    },
    {
        "title": "和白云庵七首 白云庵",
        "author": "黄庶",
        "content": "白云无种满地生，有时出山为雨露。\n老僧惆怅望云归，尽日庵前自来去。",
        "dynasty": "宋",
        "collection_info": null
    },
    {
        "title": "和白云庵七首 清风轩",
        "author": "黄庶",
        "content": "老僧拂榻人不知，独与清风事来去。\n朝昏宴坐向轩中，此身便是清风主。",
        "dynasty": "宋",
        "collection_info": null
    },
    {
        "title": "和白云庵七首 宴坐台",
        "author": "黄庶",
        "content": "老僧坐见万物空，往往终日居此台。\n破衣兀坐若枯木，山鸟不怕行莓苔。",
        "dynasty": "宋",
        "collection_info": null
    },
    {
        "title": "和白云庵七首 醒石",
        "author": "黄庶",
        "content": "老僧拂拭待游者，云骨一片莓苔青。\n尘埃万事心若醉，到此不觉令人醒。",
        "dynasty": "宋",
        "collection_info": null
    },
    {
        "title": "和白云庵七首 磬石",
        "author": "黄庶",
        "content": "古乐破散郑卫起，走入万物不可名。\n山中惆怅莫能到，疑是舜时韶一声。",
        "dynasty": "宋",
        "collection_info": null
    },
    {
        "title": "和白云庵七首 明月台",
        "author": "黄庶",
        "content": "老僧山中嫌月窄，夜夜独上高高台。\n四边不肯着闲树，故要满坐清光来。",
        "dynasty": "宋",
        "collection_info": null
    },
    {
        "title": "和白云庵七首 白石涧",
        "author": "黄庶",
        "content": "林间旋迭石为路，日日自汲涧底泉。\n老僧意趣似童子，洗手濯足听潺湲。",
        "dynasty": "宋",
        "collection_info": null
    },
    {
        "title": "登扶风王宗元山亭",
        "author": "黄庶",
        "content": "云收南山头，太白青崔嵬。\n我有泉石梦，坐对怀抱开。\n小池数斛水，涉鸟来毰毸。\n遗翎与行迹，纵横在苍苔。\n忆得钓矶上，到家如一迴。\n蔬畦参差绿，采掇助酒杯。\n痛饮不能去，遶竹犹徘徊。\n主人林岩癖，笑傲苍烟堆。\n心忧百里病，良田正黄埃。\n欲知主人喜，雨抱山脚来。",
        "dynasty": "宋",
        "collection_info": null
    },
    {
        "title": "赋得退之画像",
        "author": "黄庶",
        "content": "功名已写后世耳，身入人间图画看。\n嘆息浮图满天下，犹疑怒髪尚衝冠。",
        "dynasty": "宋",
        "collection_info": null
    },
    {
        "title": "游石瓮寺",
        "author": "黄庶",
        "content": "飞泉自有迎客意，声到山前入人耳。\n泉声引行不知疲，石路硗确折屐齿。\n长安睫满车马尘，林岩夜夜来梦寐。\n云烟郊原铺古图，心眼开快明如洗。\n渭流屈曲成大篆，书破野色为绿纸。\n丘墟沉吟古兴废，秋风正入红树起。\n折碑断垣卧荆棘，意思纷乱不可理。\n穷幽更下苍崖根，把酒坐听潺湲醉。\n山花似欲劝苦饮，时散清香入人鼻。\n奔走恨不身长游，喜写姓名藏薜荔。",
        "dynasty": "宋",
        "collection_info": null
    },
    {
        "title": "喜雪",
        "author": "黄庶",
        "content": "长安雪一尺，朝扉失南山。\n坐喜疾疫消，敢避衣褐单。\n关中西征后，所向饘粥悭。\n去年新钱敝，千里成雕残。\n漫漫丰穰候，风俗开客颜。\n秦人饱稼穑，共望仓廪宽。\n幕府俸薄少，藜藿日满盘。\n明年麦定好，慰喜聊加餐。",
        "dynasty": "宋",
        "collection_info": null
    },
    {
        "title": "次韵和松径",
        "author": "黄庶",
        "content": "行人旱亢日，共荫苍烟姿。\n岂识雪霜心，但轻蝼蚁皮。\n中为栋梁用，莫嘆斧斤迟。\n樗柳尽牺象，后凋终不衰。",
        "dynasty": "宋",
        "collection_info": null
    },
    {
        "title": "登大云顶",
        "author": "黄庶",
        "content": "区区霸迹欲知小，试绝大云孤顶看。\n老僧指我日上处，镜面泻出黄金盘。",
        "dynasty": "宋",
        "collection_info": null
    },
    {
        "title": "送黄景微西游",
        "author": "黄庶",
        "content": "先生古肝脾，久恨不得识。\n唯闻公卿家，要作门下客。\n千载卞和泪，争磨荐书墨。\n姓名落四海，履杂车马迹。\n尘埃十年衣，几度改颜色。\n纷纷九衢中，拭眼见珪璧。\n敝褐埋众人，胸肺无丈尺。\n从来饥渴心，既见转不释。\n斗酒听语论，今古吐白黑。\n秋入汴柳枝，买马欲西适。\n虏方豺狼骄，似汉子弟国。\n予知弱诸侯，必得主父策。",
        "dynasty": "宋",
        "collection_info": null
    },
    {
        "title": "谢刘簿李尉见访",
        "author": "黄庶",
        "content": "诗书卧蓬荜，柴门昼方开。\n邑官刘与李，马蹄破苍苔。\n林居厌蛙黾，喜振敝席埃。\n见此六翮姿，茅荆共徘徊。\n我欲驻车辙，蔬果倾旧醅。\n山花恨未饶，无以助酒杯。\n今古饱夜话，痛饮胜百迴。\n春风旌旆满，匏瓜去难陪。",
        "dynasty": "宋",
        "collection_info": null
    },
    {
        "title": "送郭评事节判磨勘",
        "author": "黄庶",
        "content": "尘埃衣襟改颜色，独洗青衫三十年。\n足迹不入奔走途，来往铨户鞋履穿。\n一时同上青云人，往往裨补造化权。\n朝梳满手见白髪，嘆息不置齿牙间。\n只言归田有几亩，种秫欲酿山中泉。\n腰边即见佩铜墨，我喜百里疮痍痊。",
        "dynasty": "宋",
        "collection_info": null
    },
    {
        "title": "登见山楼",
        "author": "黄庶",
        "content": "太守终南为客主，出入厌倦马与车。\n与山朝夕欲还往，作楼近在室一隅。\n主人去久山寂寞，正值青帝催焦枯。\n我拘簿书甚杻械，摆脱步上提酒壶。\n郊原犹未见春色，似据水墨长安图。\n也知好景天更惜，高峰常是云模糊。\n安得风伯持大篲，扫洒百里如屏铺。\n显昧万状古诗国，收拾可秃千毫书。\n我来愿作风雅户，醉倒坐待明月扶。\n去家若有岩下梦，免復夜夜寻归途。",
        "dynasty": "宋",
        "collection_info": null
    },
    {
        "title": "和题竹轩",
        "author": "黄庶",
        "content": "小轩移得清风枝，知君公退来忘机。\n山禽自识主人惯，客到有时惊不飞。",
        "dynasty": "宋",
        "collection_info": null
    },
    {
        "title": "下棋",
        "author": "黄庶",
        "content": "古人欲写得丧形，万事画在方罫内。\n黑白胜负无已时，目送孤鸿出云外。",
        "dynasty": "宋",
        "collection_info": null
    },
    {
        "title": "暑轩夜坐",
        "author": "黄庶",
        "content": "夜气入庭树，小轩坐前檐。\n清风动巨箑，浮云捲重帘。\n月迟待交旧，蚊噪憎谀谗。\n轻凉若可买，金愿量谷岩。",
        "dynasty": "宋",
        "collection_info": null
    },
    {
        "title": "闻蛙",
        "author": "黄庶",
        "content": "佞舌儿女柔，异教蜩螗喧。\n岂能听蛙黾，静枕诗书眠。",
        "dynasty": "宋",
        "collection_info": null
    },
    {
        "title": "忆竹亭",
        "author": "黄庶",
        "content": "蓬莱楚山底，傍舍竹四围。\n狂鞭入门户，乱笋争墙篱。\n与竹事还往，相对一束书。\n壮长走世路，驽骀强鞭笞。\n尘埃客灞浐，远梦夜夜归。\n小亭久不理，漏栋生白芝。\n偶放簿书笔，杖屦改旧诗。\n呼童诛蒿莱，扫洒莓苔基。\n谁庭无花卉，憎有儿女姿。\n独移苍烟本，慰我千里思。\n坐生山林趣，亭园有光辉。\n免使清风来，留在桃李枝。\n月明遶竹步，捻挽颐颔髭。\n相向若知己，动摇影参差。\n人间欠药石，稚乳骄羌夷。\n青杉污污垢，寸尺莫可裨。\n忍作仓廪盗，宁老诗书饥。\n养笋为钓竿，早晚耕蒿藜。",
        "dynasty": "宋",
        "collection_info": null
    },
    {
        "title": "和百塔寺四首 四开亭",
        "author": "黄庶",
        "content": "亭前流水醒客耳，亭上白云开客颜。\n老僧有意厚来往，四面更令看好山。",
        "dynasty": "宋",
        "collection_info": null
    },
    {
        "title": "和百塔寺四首 听泉近诏天下收古乐器",
        "author": "黄庶",
        "content": "五音入耳大声散，情性破碎不可完。\n而今虞舜欲仪凤，愿献泉谱为韶源。",
        "dynasty": "宋",
        "collection_info": null
    },
    {
        "title": "和百塔寺四首 芳亭",
        "author": "黄庶",
        "content": "峨峨佛屋瘦四海，志士嘆息伤容颜。\n高僧淳拙有深意，独自结茅山水间。",
        "dynasty": "宋",
        "collection_info": null
    },
    {
        "title": "和百塔寺四首 水阁",
        "author": "黄庶",
        "content": "山僧听泉心不足，凿池汲引为蟾泓。\n自言犹欲洗俗耳，夜静为闻蛙黾声。",
        "dynasty": "宋",
        "collection_info": null
    },
    {
        "title": "和暑雨偶书",
        "author": "黄庶",
        "content": "暑如煎烹欲狂走，猛雨似洗沉痾瘳。\n宁知诗书一枕梦，便作桃李三春游。\n蛙蜩叫噪若交旧，蚊蝇痴钝如仇雠。\n今君病起正高卧，庄蝶处处宜相求。",
        "dynasty": "宋",
        "collection_info": null
    },
    {
        "title": "渔家长安前诗",
        "author": "黄庶",
        "content": "插屋数竿网，穿篱几尺船。\n水乡菱芡足，不着免租钱。",
        "dynasty": "宋",
        "collection_info": null
    },
    {
        "title": "宿赵屯",
        "author": "黄庶",
        "content": "芦花一股水，弭楫日已暮。\n山间闻鷄犬，无人见烟树。\n行逐羊豕迹，始识入市路。\n菱芡与鱼蟹，居人足来去。\n渔家无乡县，满船载稚乳。\n鞭笞公私急，醉眠听秋雨。",
        "dynasty": "宋",
        "collection_info": null
    },
    {
        "title": "宿采石",
        "author": "黄庶",
        "content": "秋风宿兼葭，花落若霜雪。\n江山古兴废，荆棘垒出没。\n水收鳬雁声，夜静寒籁发。\n渔舟自来去，笑语载明月。\n诗形动笔墨，恨乏风雅骨。\n谪仙为黄土，冢平名突兀。\n句编天下口，千载字不灭。\n人间比兴復，泉底魂魄悦。\n坐诵姑熟语，酌酒当枣栗。\n醉梦若可见，好句当须乞。",
        "dynasty": "宋",
        "collection_info": null
    },
    {
        "title": "拟欧阳舍人古篆",
        "author": "黄庶",
        "content": "隶书满纸籀文废，字法破碎失本根。\n中间阳冰入篆室，下笔日与丞相亲。\n点画各得万物体，科蚪筋骨千载新。\n泉铭学语童子知，大历几字名忽振。\n足知古人自负恃，碑岘巨石垂千春。\n篆字堆积天下宇，晚得纸本如希珍。\n铺舒墙壁动人眼，直木曲铁若可扪。\n人为黄土久寂寞，略不讹缺纔鳞皴。\n我疑山鬼恐漫灭，往往镌凿施斧斤。\n公来醉吟江山国，得之爱嘆何殷勤。\n刻词犹恨纪不足，句句与古风雅邻。\n一旦纸贵文字市，粥诗贾篆声云云。\n苏梅鸾凤相上下，鄙语燕雀何能群。",
        "dynasty": "宋",
        "collection_info": null
    },
    {
        "title": "大孤山",
        "author": "黄庶",
        "content": "彭蠡百里南国襟，万顷苍烟插孤岑。\n不知天星何时落，春秋不书不可寻。\n石怪木老鬼所附，兹乃与水同浮沉。\n鸣鸱大藤树下庙，祭血不干年世深。\n轴舻千里不敢越，割牲酾酒来献斟。\n我行不忍随人后，许国肝胆神所歆。\n落帆夜宿白鸟岸，睥睨百遶寒藤阴。\n银山大浪独夫险，比干一片崔嵬心。\n宦游远去父母国，心病若有山水淫。\n江南画工今谁在，拂拭东绢倾千金。",
        "dynasty": "宋",
        "collection_info": null
    },
    {
        "title": "汴河",
        "author": "黄庶",
        "content": "汴都峨峨在平地，宋恃其德为金汤。\n先帝始初有深意，不使子孙生怠荒。\n万艘北来食京师，汴水遂作东南吭。\n甲兵百万以为命，千里天下之腑肠。\n人心爱惜此流水，不啻布帛与稻粱。\n汉唐关中数百年，木牛可以腐太仓。\n舟楫利今百于古，奈何益见府库疮。\n天心正欲医造化，人间岂无针石良。\n窟穴但去钱谷蠹，此水何必求桑羊。",
        "dynasty": "宋",
        "collection_info": null
    },
    {
        "title": "樊侯庙",
        "author": "黄庶",
        "content": "阴森樊侯庙，古木澧水傍。\n兹民畏如生，奔走豕与羊。\n家家奉侯讳，若在父母堂。\n我来憩行役，再拜奠公觞。\n缅思英豪姿，名与此水长。\n风偃众树枝，拟若怒鬣张。\n阴官有兵师，想在贲育行。\n今兹戎虏骄，内为府库疮。\n安得七尺躯，长戟再激昂。\n横行匈奴中，庶以康肺肠。",
        "dynasty": "宋",
        "collection_info": null
    },
    {
        "title": "游石池潭",
        "author": "黄庶",
        "content": "吾家溪潭动百尺，坐见游鱼可倒指。\n月明无风水不动，鈎丝鉴中出朱鲤。\n乘閒具酒席草岸，呼网一举常百尾。\n鲙霜炙玉眠鸱夷，树挂落日醉不起。\n几年手板负青山，趁鱼舷声不入耳。\n凉秋九月役吏事，瘦马奔走黄叶裏。\n有酒不得好景饮，访古或问刍牧子。\n指我石池十里近，苍苔畏崖碧无底。\n楚王北游嘆寂寞，创奇造幽有遗址。\n我来徘徊知是否，废兴尽可付流水。\n彷佛故溪在吾目，濯手漱齿有余思。\n开樽喜与风景遇，芦花入杯劝人醉。\n渔翁有意助酒卮，青竹尽日垂空饵。\n我疑溪灵靳异景，不遣红鳞满人意。\n人生天地未归客，计较贵贱羞犬彘。\n当须醉倒载月归，不信乡梦留不止。",
        "dynasty": "宋",
        "collection_info": null
    },
    {
        "title": "食鲙",
        "author": "黄庶",
        "content": "秋风莼鱼肥，兔罝馋涎落。\n溪友入昼梦，但苦青衫缚。\n落日渡河水，食指相悟觉。\n宿夕治鲙具，共作泛舟约。\n网罟遮青答，老鳟荐丝臛。\n玉软饱下筯，坐视肴果恶。\n酒薄如疲兵，对此得卫霍。\n迴首食五鼎，适意均一乐。\n人间军须后，甑釜有藜藿。\n甘鲜岂敢事，聊此慰寂寞。",
        "dynasty": "宋",
        "collection_info": null
    },
    {
        "title": "家僮来持双井芽数数饮之辄成诗以示同舍",
        "author": "黄庶",
        "content": "我疑醇醲千古味，寂寞散在山茶枝。\n双井名入天下耳，建溪春色无光辉。\n吾乡茶友若敌国，粪土尺璧珍刀圭。\n嗟予奔走车马迹，尘埃荆棘生喉颐。\n煮云为腴不可见，青泉绿树应相嗤。\n长鬚前日千里至，百芽包裹林岩姿。\n开缄春风若满手，喜气收拾人恐知。\n江南阳和夜欲试，小斋独与清风期。\n石鼎泉甘火齐得，混沌不死元气肥。\n诗书坐对为客主，一啜已见沆瀣醨。\n通宵安稳睡物外，家梦欲遣不肯归。\n不信试来与君饮，洗出正性还肝脾。",
        "dynasty": "宋",
        "collection_info": null
    },
    {
        "title": "灵井",
        "author": "黄庶",
        "content": "何年清泉眼，几斛涵苍苔。\n瓮盎日夜至，长满莫可涯。\n天旱不知竭，众流起黄埃。\n淘绠干未定，能使沴气开。\n庙祠失根柢，故老奠酒杯。\n蚕民咒枣栗，千斤意徘徊。\n儿童惯冷暖，预知春秋来。\n临之鉴鬚眉，方鉴无煤炲。\n窟穴若喉吭，我疑吐云雷。\n何当鞭蜃螭，与国驱旱灾。",
        "dynasty": "宋",
        "collection_info": null
    },
    {
        "title": "过建成侯庙",
        "author": "黄庶",
        "content": "鸣鸱古木末，饥鸟啄腐柯。\n下有黄侯宫，清风在藤萝。\n公昔为刺史，俗若闺门和。\n德铭颍人心，千载不可磨。\n至今奉如生，慢侮莫敢过。\n破祠望道路，丹檐独峨峨。\n春秋赛豚肩，里巫日婆娑。\n牛童不知此，来往夕阳歌。",
        "dynasty": "宋",
        "collection_info": null
    },
    {
        "title": "过许由冢",
        "author": "黄庶",
        "content": "稷契宁渴死，不饮箕颍泉。\n先生独洗耳，不听天子言。\n清风饱进退，千载何悠然。\n孤坟没荆棘，高名争青山。\n嗟我迍邅身，一命行十年。\n味薄无辛咸，璞顽废雕镌。\n朝行箕山麓，暮挹颍水源。\n竹帛何处所，搔首熊鱼间。\n白云要闲友，尚苦儿女牵。\n丈夫合勇决，顾计羞面颜。",
        "dynasty": "宋",
        "collection_info": null
    },
    {
        "title": "洛阳道中",
        "author": "黄庶",
        "content": "秋风满巾衣，洛水行饮马。\n山川气象老，身若在古画。\n嵩云知客心，峰色如扫洒。\n荒草遍丘墟，沉吟动舒泻。",
        "dynasty": "宋",
        "collection_info": null
    },
    {
        "title": "过少姨庙",
        "author": "黄庶",
        "content": "阴森老柏少姨庙，炉烟蓬勃疑行云。\n祭盘狼籍山鸟饱，巫祝生涯来往人。",
        "dynasty": "宋",
        "collection_info": null
    },
    {
        "title": "竹轩",
        "author": "黄庶",
        "content": "小轩与竹事还往，庭下寂寂无客尘。\n开书读对圣贤语，一亩清风为主人。",
        "dynasty": "宋",
        "collection_info": null
    },
    {
        "title": "赋闻角",
        "author": "黄庶",
        "content": "角本金鼓俦，独主昏晓色。\n日收云气黄，月斜霜露白。\n征夫朝夕闻，泪落甲铠黑。\n时平腐橐鞬，白首眼不识。\n严城重启闭，不废角人职。\n老农鼓腹听，安识天子德。",
        "dynasty": "宋",
        "collection_info": null
    },
    {
        "title": "赋小桐",
        "author": "黄庶",
        "content": "小桐纔几尺，气压百岁樗。\n雨露意未饱，风月韵已孤。\n凤凰肯寂寞，燕雀空踟蹰。\n天地有和气，想为桐之腴。\n我愿刳作琴，献上九重居。\n坐使熏风还，虽死骨不枯。",
        "dynasty": "宋",
        "collection_info": null
    },
    {
        "title": "赋辘轳",
        "author": "黄庶",
        "content": "火云旱风苗欲死，曲木直绠寒泉深。\n耕夫泪湿原上土，老圃顾盼轻黄金。",
        "dynasty": "宋",
        "collection_info": null
    },
    {
        "title": "赋古佛",
        "author": "黄庶",
        "content": "树老枝半死，碑断壁底眠。\n古屋颜色改，有佛独岿然。\n苍首上雨足，坏臂蔓草缠。\n野老每再拜，往往报丰年。\n孔祠照四方，制度丹雘妍。\n朝夕过其下，孰肯为恭虔。\n土木兹仅分，吾民信益坚。\n佛法入人心，谁与斸其根。\n苍苍不可问，用意或者偏。\n木蠹罪岂大，付与啄木权。\n胡不啄佛徒，使蠹民之天。",
        "dynasty": "宋",
        "collection_info": null
    },
    {
        "title": "赋古碑",
        "author": "黄庶",
        "content": "古寺得断碣，偃卧败壁阴。\n莓苔入破字，欲读不易寻。\n姓字驳难辨，展转风雨侵。\n尘穴夏蛙宿，草盛秋虫吟。\n田夫煅可砺，老妇寒可砧。\n伊非浮图家，岁月徒骎骎。\n予闻岐阳鼓，篆法抵万金。\n存者十止九，太息涕泗霪。",
        "dynasty": "宋",
        "collection_info": null
    },
    {
        "title": "次韵和中伏坐夜",
        "author": "黄庶",
        "content": "万兵昏雨过，暑斗插云倾。\n老佞溪蛙静，真交海月生。\n游氛褰幕帟，远籁起茎英。\n清洗尘埃虑，幽通造化情。\n酸咸时味薄，寂寞古途亨。\n去象筌真意，无形写天声。\n诗疑窥杜子，文欲造盘庚。\n身在清风国，神游白玉城。\n希夷乘浩气，沆瀣饮元精。\n坐久忘昏寐，迴头有启明。",
        "dynasty": "宋",
        "collection_info": null
    },
    {
        "title": "灸赘疣",
        "author": "黄庶",
        "content": "赘疣在予手，累久至三四。\n初视君外物，于意不能置。\n居闲或灸灼，已没出復继。\n赘出与赘没，曾莫生死异。\n天地赘一气，万物赘天地。\n赘復赘于人，小大而已矣。\n人之于为赘，作为有大盩。\n至理本无事，破真以为僞。\n善恶乱大性，赏罚乱大治。\n宫征乱大声，青黄乱大贲。\n寸尺乱大刑，酸咸乱大味。\n大朴如疮疽，空虚无完理。\n天地不尔仇，尔独赘之计。\n耻指不若人，孟子其有谓。\n志小略其大，殆非达者意。\n弃火復投艾，两忘吾赘赘。",
        "dynasty": "宋",
        "collection_info": null
    },
    {
        "title": "赋八月竹",
        "author": "黄庶",
        "content": "我养一轩竹，秋来成绿阴。\n万物有衰意，独怀霜雪心。\n西风嵇叔醉，明月白公吟。\n迴首看桃李，何尝费百金。",
        "dynasty": "宋",
        "collection_info": null
    },
    {
        "title": "游云门山",
        "author": "黄庶",
        "content": "南山州之屏，四时改颜色。\n日夕太守宴，供帐减缯帛。\n更求秉烛饮，图写在四壁。\n烟云时藏埋，景好疑爱惜。\n我官府中尘，喜与山相识。\n泉石未还往，愧负苦逋责。\n秋风復杖屦，持酒穷胜僻。\n莓苔转苍崖，郡国在几席。\n废兴赋飞鸟，牛羊自朝夕。\n风物摹大句，才薄徒噤嘿。\n唯作酩酊归，山月吐半璧。\n沉吟又慰喜，三友添饮客。",
        "dynasty": "宋",
        "collection_info": null
    },
    {
        "title": "携家游倭松",
        "author": "黄庶",
        "content": "倭松名载四海耳，百怪老笔不可传。\n左妻右儿醉树下，安得白首巢其巅。",
        "dynasty": "宋",
        "collection_info": null
    },
    {
        "title": "庭树联句枝字为韵",
        "author": "黄庶",
        "content": "婆娑庭中树，老大千年枝。\n百弓蔽赫日，四座生凉飔。\n影怪疑龙蛇，声和认埙篪。\n未被斧斤赏，敢辞尘埃欺。\n轮囷壮士嘆，冷淡童子嗤。\n盘根得地固，挺材本天资。\n枌榆谩百尺，杞柳徒一围。\n节坚费刻画，莫讶绳墨迟。\n枝狂跃蛟虬，瘿怪蹲熊罴。\n有时相摩击，往往霹雳飞。\n筛月碎玉散，障日翠幄垂。\n腹空懒龙卧，实少饥禽悲。\n败叶童仆憎，清阴儿女嬉。\n堂萱小人态，阶药老婢姿。\n春禽似竽笙，夏蜩若羹糜。\n提孩不出户，知时如耆龟。\n得成孤高状，敢忘毫末时。\n身遭藤萝蔽，心与松柏期。\n晨烟拂杪起，落日侵梢齐。\n老蠹病其中，啄木为良医。\n公输不在世，志士空嗟咨。\n止知楩柟高，苦厌樗栎卑。\n大屋必欲构，老匠宁终遗。\n栋梁如采收，散材安足知。",
        "dynasty": "宋",
        "collection_info": null
    },
    {
        "title": "斑石枕联句",
        "author": "黄庶",
        "content": "斸得西山骨，磨砻露斑驳。\n凝结一何怪，形模万难学。\n直疑彩云根，又讶紫珉璞。\n中瘦皱蛟腹，外文灼龟殻。\n冷剖清泉肝，𥡥搘老鰲脚。\n坚方君子性，清纯圣人朴。\n有气当补天，无瑕应并瑴。\n定渍盘古苔，想漏神农药。\n堪作梦寐宝，尤是炎蒸託。\n眠月病头愈，横风酲肺濯。\n珊瑚侈可唾，陶甄脆堪扑。\n夜深魇鬼惊，昼冷诗魔愕。\n首惬无俗梦，心清去烦恶。\n蕲簟方敢友，蜀筇良可攫。\n何必檄愈风，何必文驱疟。\n质任儿女嗤，顽宜僮仆谑。\n枕流固迂诞，籍糟徒落魄。\n润生审将雨，辉发疑有珏。\n髑髅庄生狂，虎魄宋武薄。\n欲镵中郎铭，文章体犹弱。\n欲秘淮南书，神仙志非乐。\n我疑混沌矿，谁与砻窍凿。\n可作甘寝舆，华胥诣冥寞。\n子道足施为，我拙困婴缚。\n已谋其巾履，行当老蒿藿。\n子其乞我归，终焉卧云壑。\n嗜好我已癖，须求子虽悫。\n毡旧王固惜，瓢陋颜不博。\n异时一经子，便当千金橐。\n客退独摩拂，卧送山月落。",
        "dynasty": "宋",
        "collection_info": null
    },
    {
        "title": "送苏田司理",
        "author": "黄庶",
        "content": "秦人勇斗暴，狱讼号难理。\n锱铢较罪法，阙责莫可避。\n苏生决曹掾，以明缚奸吏。\n我见狱户囚，出入有平气。\n章章三年课，已在山公启。\n六月暑湿衣，出汗若炊燹。\n俸微迫朝夕，衝热事行李。\n一身不能赒，送子肠腑沸。",
        "dynasty": "宋",
        "collection_info": null
    },
    {
        "title": "送李室长庆州宁觐",
        "author": "黄庶",
        "content": "我爱孟坚文学饱，持笔去作将军客。\n铺张大汉征北功，手携直上燕然刻。\n千载事挂单于眼，至今犹若擒白黑。\n几年羌夷疮一方，窟穴未扫壮士瘠。\n我生南方长诗书，爱国区区肺如炙。\n欲于塞外勒姓名，往往夜梦贺兰石。\n一来长安事刀笔，驽骀不展刍粟力。\n峨峨李公邦之梓，声载百郡理霹雳。\n今年权佩庆州印，上马威至吞秋色。\n羌夷奔走若奴婢，剺面童子嗔可掴。\n白头庆民能记数，前时太守有阴德。\n试求园中手栽树，边人应作甘棠惜。\n老幼事公如父兄，妥帖不敢相干极。\n子来别我省塞上，霜风渐着边树赤。\n尘埃恨绊不得往，安得钻肩生羽翼。\n子今才华笔端富，山川去入风雅国。\n黄云白草牛羊肥，区落鷄犬晴历历。\n将诗写作聚米图，归来为我一指画。",
        "dynasty": "宋",
        "collection_info": null
    },
    {
        "title": "和柳子玉官舍十首 心适堂",
        "author": "黄庶",
        "content": "一屏一榻无俗尘，左置枯琴右开易。\n重门不闭谁往还，明月清风是相识。",
        "dynasty": "宋",
        "collection_info": null
    },
    {
        "title": "和柳子玉官舍十首 思山斋",
        "author": "黄庶",
        "content": "吴儿心着吴山深，终南满目不自慰。\n有时蝉蜕书几边，梦到五湖千里外。",
        "dynasty": "宋",
        "collection_info": null
    },
    {
        "title": "和柳子玉官舍十首 小池",
        "author": "黄庶",
        "content": "清泉数斛关幽事，坐见镜中鱼往来。\n浮萍蚀尽秋月面，霜为一磨如匣开。",
        "dynasty": "宋",
        "collection_info": null
    },
    {
        "title": "和柳子玉官舍十首 新泉",
        "author": "黄庶",
        "content": "墙根新冽寒泉眼，风廊一股来泠泠。\n灯花夜半知我喜，恰是旧山穿石声。",
        "dynasty": "宋",
        "collection_info": null
    },
    {
        "title": "和柳子玉官舍十首 竹坞",
        "author": "黄庶",
        "content": "笋随人意疏处生，清风如归自来去。\n虽然不与俗子期，阴过邻家亦销暑。",
        "dynasty": "宋",
        "collection_info": null
    },
    {
        "title": "和柳子玉官舍十首 土榻",
        "author": "黄庶",
        "content": "床前一尺二尺泉，床后三枝五枝树。\n眠闲图似在家山，梦魂不使东南去。",
        "dynasty": "宋",
        "collection_info": null
    },
    {
        "title": "和柳子玉官舍十首 怪石",
        "author": "黄庶",
        "content": "山阿有人着薜荔，廷下缚虎眠莓苔。\n手磨心语知许事，曾见汉唐池馆来。",
        "dynasty": "宋",
        "collection_info": null
    },
    {
        "title": "和柳子玉官舍十首 怪石",
        "author": "黄庶",
        "content": "山嵬水怪着薜荔，天禄辟邪眠莓苔。\n鈎帘坐对心语口，曾见汉唐池馆来。",
        "dynasty": "宋",
        "collection_info": null
    },
    {
        "title": "和柳子玉官舍十首 茴香",
        "author": "黄庶",
        "content": "邻家争插红紫归，诗人独行嗅芳草。\n丛边幽蠹更不凡，蝴蝶纷纷逐花老。",
        "dynasty": "宋",
        "collection_info": null
    },
    {
        "title": "和柳子玉官舍十首 蜜蜂",
        "author": "黄庶",
        "content": "秋成想见香租入，菊露枫胶蜜几脾。\n日日山僮扫红叶，蜂衙知是主人归。",
        "dynasty": "宋",
        "collection_info": null
    },
    {
        "title": "和柳子玉官舍十首 芭蕉",
        "author": "黄庶",
        "content": "有底春风能好事，解将刀尺翦青天。\n知君新得草书法，旋卷碧云供小笺。",
        "dynasty": "宋",
        "collection_info": null
    },
    {
        "title": "送杨侍读自长安之蜀",
        "author": "黄庶",
        "content": "西征七年四方病，关中所向尤疮痍。\n欲令福星及憔悴，千里特辍廊庙姿。\n公如手持天子德，家至户到人人施。\n秦俗斗暴号难理，列郡京兆犹鼎糜。\n公来宽假讼诉少，杻械颠倒生菌芝。\n神疑公惠入人浅，六月岩谷囚雨师。\n雩坛滴酒土未干，霶霈已洗旌旗归。\n老农笑呼刺史雨，菽粟茂好公所携。\n几年军须俗枯槁，老幼不足蒿与藜。\n薄田今亦夏秋稔，窦窖饱满鷄猪肥。\n公之去思甚明白，众口已写德政辞。\n镌镵不要路傍石，人心自是长安碑。\n今年夷马饮泸水，苴土新佩黄金龟。\n相如才高去谕蜀，弩矢故事重光辉。\n雍人欲把寇恂借，益部已嘆廉公迟。\n傅岩今属九折外，帝梦即往西南涯。",
        "dynasty": "宋",
        "collection_info": null
    },
    {
        "title": "答王甫判官示游兴庆池之作",
        "author": "黄庶",
        "content": "东池十里近，遭匝风物饱。\n南山若户屏，登临四时好。\n我初来长安，脚拟朝夕到。\n缠绵簿书间，拘窘若囚盗。\n一岁无几至，荏苒成吏考。\n夜夜千顷月，只供钓鱼老。\n平生林泉心，探奇欲倾倒。\n咫尺乃尚尔，满意宁可保。\n君官苦近市，危坐若林槁。\n偷闲呶呶中，跃马志{高交}暴。\n登览足意思，满腹若瑰宝。\n归来成新诗，使我愧怀抱。",
        "dynasty": "宋",
        "collection_info": null
    },
    {
        "title": "依韵和酬雷太简见贻之什",
        "author": "黄庶",
        "content": "生长诗与书，不信世道难。\n出处愧古人，章句得一官。\n舌强不肯柔，开口谁欣欢。\n十年走尘土，蹭蹬苦地寒。\n纡朱非良贵，宁较厚与单。\n古心自突兀，胸中鬰万端。\n昔常玩于水，今乃知其澜。\n身世心已灰，人事鼻可酸。\n病卧得君诗，喜试昏膜看。\n意远辞淡泊，稠重欲相宽。\n以言药我病，吴鲈佐秦餐。\n大句牵勉酬，韵高语难安。",
        "dynasty": "宋",
        "collection_info": null
    },
    {
        "title": "谢崔象之示诗稿",
        "author": "黄庶",
        "content": "古乐治情性，故使风俗完。\n郑卫入人耳，雅正声日殚。\n教化走薄恶，靡靡如转丸。\n全音不可见，来往寂寞间。\n我疑至和意，独落诗人肝。\n或以鸣道德，或以伤忧患。\n存者三百篇，兴寄青与丹。\n至今如清风，留在乔木端。\n敦厚久衰落，坐见王泽干。\n后世其得者，或谒道之门。\n失者抱大羹，竞下咸与酸。\n最晚李杜出，遂将风雅坛。\n内以康心脾，睥睨万物根。\n予早酷爱慕，强把屈瓠钻。\n当食对藜藿，诵之若熊蹯。\n崔子我同好，韵宇嗟璞浑。\n其诗长于适，意趣犹捭豚。\n巨轴逾百篇，抵我轻玙璠。\n得之忘睡眠，夜拭瞳膜昏。\n若游金貂市，时见太古冠。\n淡泊路久茀，共约锄榛菅。\n当结明月期，与君酌醇源。",
        "dynasty": "宋",
        "collection_info": null
    },
    {
        "title": "次韵和真长幕中偶书",
        "author": "黄庶",
        "content": "人情岁时登，乡县自无讼。\n公庭破莓苔，日苦黥徒送。\n幕府隠诗书，黄堂卧梁栋。\n几字署纸尾，朝夕宁倥偬。\n尘土安止足，性情适吟讽。\n收心观无始，静卧悯群动。\n劳生懵出处，欲把清风鞚。\n青山自无价，夜夜有归梦。\n但知陶潜卑，宁识贾生恸。\n夜雨诵君诗，一杯齐费用。",
        "dynasty": "宋",
        "collection_info": null
    },
    {
        "title": "次韵和酬真长对雪之作",
        "author": "黄庶",
        "content": "西湖主人久未至，雪云我为开吟天。\n偷闲把酒罗脍鲤，鱼冻难趁烦鸣舷。\n旋求野果向山市，僮仆觅路占平川。\n恍然白玉为饮国，寒威醉思相翩翾。\n顾盼万景来笔端，濡染欲写毫已坚。\n初疑万国会盟散，断珪破璧盈枯田。\n禽巢一一鹤上下，冰殿扫洒迎群仙。\n又疑水官爱雪柳，故把众庶为飞绵。\n我思江淮有流民，往往匍匐僵道边。\n朱门意气与寒竞，上马酒面红欲燃。\n天将景与富贵买，不知一费几万钱。\n诗家把笔争造化，对此自恨才悭偏。\n徘徊嗅嚼醉还醒，来往但见鞋履穿。\n归来庭树玉花落，稚子狂走皆华颠。\n拥炉搔首有余意，喜与麰麦为丰年。\n夜阑更欲和月看，坐久讽诵琼瑶篇。\n调高白雪古难和，思短强被诗魔牵。\n卒章我欲涕泪下，连茹固已知君贤。",
        "dynasty": "宋",
        "collection_info": null
    },
    {
        "title": "喜雨上文相公",
        "author": "黄庶",
        "content": "火神侵官弄胸臆，青帝欲满勾芒慵。\n骄阳暴苗不得秀，风俗相顾无颜容。\n我公裨补造化手，乞许暂息平奸骢。\n西湖景好天子借，讼简朝夕临青铜。\n忽窥庭民有旱色，辍寝废饭忘巾筇。\n访求雩法得古本，若可舒卷阴阳功。\n除坛规土锸未动，精意已与神耳通。\n雷官风师不敢息，先时奔走鞭群龙。\n稚苗霶霈饱哺乳，一夕换得千里丰。\n老幼欢呼相公雨，喜气醖酿为和风。\n一封朝缄万室意，慰减焦思宽九重。\n选牲祀龙益倾倒，大宅不满犹忡忡。\n朴愚幕吏解公意，期雨霑足环海中。\n不以一郡喜为喜，喜忧天下公之公。",
        "dynasty": "宋",
        "collection_info": null
    },
    {
        "title": "次韵和象之夏夜作",
        "author": "黄庶",
        "content": "大暑暴虐如恶酒，意思颓困不可醒。\n日官我疑借炎热，昊轮出火星荧荧。\n霈然一雨翳晚景，庭树洗出蜩螗声。\n微云扫洒供夜坐，造化似解通人情。\n清风明月作三友，趣君可买轻连城。\n恍然身在冲泊域，目空万状遗骸形。\n此特象之入诗国，句句锻炼炉锤精。\n穷微心到混沌侧，高处意气扪日星。\n诘朝携诗示我读，饥肠馋口逢珍烹。\n义幽语险索究解，如手捕虎不敢停。\n归来牵勉拾余思，鱼目愧傍蟾蜍明。",
        "dynasty": "宋",
        "collection_info": null
    },
    {
        "title": "和象之雨后望少室山白云",
        "author": "黄庶",
        "content": "尘埃奔趋插手板，十年已卖山中闲。\n相逢少室若交旧，白云与我开容颜。\n风驱烟气去敝幕，天覆碧玉无瑕瘢。\n我疑岳神宴天上，扫洒伊洛为图看。\n又疑山鬼有寒税，纩絮万迭输阴官。\n色如可餐无厌饱，颇梨为甑炊琅玕。\n去去还观不能已，一里迴首百据鞍。\n长安许生以画名，闲暇拂拭新素纨。\n能求山高水深趣，常恐造化在笔端。\n每观云泉得意处，拟写男女家其间。\n今对异景惭首鼠，愚若犬彘编槽栏。\n君诗託我有深意，明月一杯心往还。",
        "dynasty": "宋",
        "collection_info": null
    },
    {
        "title": "席上赋别南宫希元",
        "author": "黄庶",
        "content": "十年瞇车尘，思归入梦寐。\n晨兴见家山，两目如去翳。\n故人又过我，相对有余意。\n当樽话旧游，强笑復吁欷。\n君名在乡书，捧檄不肯愧。\n高堂去白髪，有泪落鞭辔。\n里人献吉梦，四壁众所义。\n我喜先子言，在耳若龟筮。\n人生老聚散，酒薄满莫避。\n相见意最长，强饮不能醉。",
        "dynasty": "宋",
        "collection_info": null
    },
    {
        "title": "次韵和刘卿材见寄之什",
        "author": "黄庶",
        "content": "风波一相失，倒指岁月耗。\n交情见千里，文字每教告。\n胸中饱耘锄，勉我穫以道。\n踟蹰竹帛间，相期古人到。\n十年走尘土，心不勇于躁。\n乃知镌磨益，不必砚席好。\n君屈百里官，卓趋而鲁蹈。\n不使鞭朴教，人情自倾倒。\n讼稀禾黍登，醺若饮醇醪。\n使者席未暖，姓名达珪瑁。\n麒麟踊跃起，志远无近报。\n粪土龊龊者，锱铢较称号。\n青冥脚可插，泥途迹将扫。\n宁知西山民，归车恐君膏。\n我行省版舆，假途期问劳。\n理声如壁邻，嘆息不可造。\n遥知诗书宰，优游漆园傲。\n极目西飞云，徒使瞳子眊。\n敢期枉佳作，绸缪肺襟奥。\n大句驱老意，木古风雨暴。\n惊味无厌已，败者豆笾犒。\n我辄牵勉和，徒手大阿冒。\n酌酒持君诗，吟哦舌根燥。",
        "dynasty": "宋",
        "collection_info": null
    },
    {
        "title": "和西湖雪中泛舟之作",
        "author": "黄庶",
        "content": "冬旱种不入，颍人无颜色。\n上辍霖雨姿，福此千里窄。\n公来视民忧，身若抱病癖。\n霖雨变飞雪，万室如药石。\n幕府环邹枚，共喜妖沴释。\n欲有琼树春，选地得胜僻。\n刺舟敲湖冰，坐泛白玉国。\n持酒与寒竞，醉倒无顾惜。\n余霙入杯斝，似解劝饮客。\n而我坐席末，斗筲宽一石。\n景值风雅匠，万状困刀尺。\n鸣凤相上下，独愧如蝼蝈。",
        "dynasty": "宋",
        "collection_info": null
    },
    {
        "title": "送同年张明远之兴州掾",
        "author": "黄庶",
        "content": "赤髭苦颜貌，我怪意气扬。\n人曰黜文登，兹事可降霜。\n归来卧诗书，藜藿甘肉粱。\n乃知吾同升，喜此刚肺肠。\n甘脆迫朝夕，拂衣莫安遑。\n兴山在何处，蜀道难且长。\n妻孥客蓬荜，板舆独彷徨。\n朱门腐鼎俎，天理何茫茫。",
        "dynasty": "宋",
        "collection_info": null
    },
    {
        "title": "皇佑五年三月乙巳齐大风海水暴上寿光千乘两县民数百家被其灾而死者几半丞相平阳公以同年李君子仪往赈之以诗见寄因而和酬",
        "author": "黄庶",
        "content": "盐民没利家海隅，奔走末业田园芜。\n天意似遣阳侯驱，卷水沃杀煎海炉。\n怒涛百尺不及逋，老幼十五其为鱼。\n耕夫蚕妇来踌躇，百金不易箔与锄。\n我公偃息哀其愚，埋掩尸骼赒惸孤。\n吾党子仪驰赤驹，口赍公惠人人嘘。\n日走百里嫌昳晡，不饮不食颜色癯。\n去时万树如束枯，回首绿暗红紫疏。\n寄诗百言举其粗，我愧安饱心如苴。",
        "dynasty": "宋",
        "collection_info": null
    },
    {
        "title": "元伯示清水泊之什因和酬",
        "author": "黄庶",
        "content": "十年不踏故溪上，有时梦去千里游。\n每思鱼行鉴中见，青衫手板如仇雠。\n秋风鲈肥美无价，莫怪张翰不可留。\n前日诵君清水吟，胸中突起百尺愁。\n儿牵女婴走尘土，百年一半如弃投。\n清风明月无界畔，白首愿作山中侯。\n君诗写出渔者意，老景一片在目眸。\n清泉钓舟未入手，聊可观诵忘吾忧。",
        "dynasty": "宋",
        "collection_info": null
    },
    {
        "title": "次韵和酬隠直忆花见寄之作",
        "author": "黄庶",
        "content": "春工不拣势厚薄，染成庭内花梢红。\n反拘簿书似机械，不得醉倒眠绿丛。\n君时马首正南走，假有樽酒何由同。\n馨香蜂蝶似相让，颜色开落输东风。\n公余徘徊独遶树，空有嘆恨不可穷。\n君虽不见红紫落，亦有惆怅环胸中。\n作诗寄我忆花意，句老与古争彊雄。\n其间摸写景如画，烂熳一片春颜容。\n乃知诗家有刀尺，裁翦自夺阴阳功。\n诵诗酌酒无厌已，韵险强续惭非工。",
        "dynasty": "宋",
        "collection_info": null
    },
    {
        "title": "送刘孟卿游天台雁荡二山",
        "author": "黄庶",
        "content": "治源先生高七十，山水病僻不可瘳。\n竈无炊烟不顾计，穷幽极怪如仇雠。\n有时清风明月对好景，霹雳拔却大树不迴头。\n四方泉石朝入耳，杖屦百里夕已投。\n大笑箕山不敢出，走避轩冕岂自由。\n天台雁荡泼上心，暑焦毛髪不肯留。\n萦纡长淮下平席，倒指计日观怒涛。\n君诗功刻造化骨，吴越气象当先愁。\n古今吟力未到处，好句愿备幽人收。\n此行诗是图画画山笔，归日借我目一游。",
        "dynasty": "宋",
        "collection_info": null
    },
    {
        "title": "次韵和元伯南楼避暑遇雨之作",
        "author": "黄庶",
        "content": "城头归乌喘搨翼，夕阳栏干手可炙。\n长虹如篆报雨来，云脚插下千里赤。\n南山端正太古屏，飞廉扫云为拨墨。\n安得老笔描写住，白头许生死堪忆。",
        "dynasty": "宋",
        "collection_info": null
    },
    {
        "title": "次韵和子仪闻蝉",
        "author": "黄庶",
        "content": "落日挂树间，长我庭下阴。\n园林动秋意，高蝉忽微吟。\n清风转余声，杳若下远岑。\n微物感时节，铿鍧吐商金。\n古乐久破碎，兹虫抱全音。\n荒忽尚偃蹇，激起壮士心。\n愿为秋蝉操，被之朱丝琴。",
        "dynasty": "宋",
        "collection_info": null
    },
    {
        "title": "和子仪巡捕蝗",
        "author": "黄庶",
        "content": "天子辍霖雨，兹来泽东民。\n威声先公至，暴攘客四邻。\n下车坐无事，惩劝裨秋春。\n物价以日减，囷仓饱新陈。\n俗愚其何知，蝗来遏公仁。\n所至不为灾，群飞乱烟云。\n公虑种吾土，且为沴气根。\n计丁立捕法，官行劳其勤。\n老幼千里眉，朝蹙夕已伸。\n我知公之德，由此碑齐人。",
        "dynasty": "宋",
        "collection_info": null
    },
    {
        "title": "求郭侍禁水墨树石",
        "author": "黄庶",
        "content": "尘埃典却林泉闲，家梦夜夜归云端。\n知君弄笔欺造化，乞我几株松石看。",
        "dynasty": "宋",
        "collection_info": null
    },
    {
        "title": "送元伯西归",
        "author": "黄庶",
        "content": "饮者为量无大小，要于醉焉而已矣。\n乃知一饮一石徒，醉乡欲到无几尔。\n我幸俸薄饮不多，酩酊造次有余味。\n有时酒伯投客辖，斗筲往往众所鄙。\n近得元伯东海滨，饮少好吟性相似。\n山青月白得意时，相对觞咏不能已。\n直到千古醉者心，名利莫可污其埃。\n乘兴弄笔窥造化，混沌窍凿可倒指。\n须臾椽杵成巨轴，更唱迭和若宫征。\n今公官满舍我去，独有姓名碑百里。\n踟蹰预恐春风来，青草坐见饮地起。\n诗须数寄续百篇，无使尘埃昏纸尾。",
        "dynasty": "宋",
        "collection_info": null
    },
    {
        "title": "读君谟黼扆箴",
        "author": "黄庶",
        "content": "常读贾谊书，爱其极理乱。\n言入笔未干，绛灌舌如钻。\n文帝不肯为，万世为扼腕。\n汉道竟龌龊，席莫一日暖。\n今读君谟箴，句句到伊旦。\n窥国见肺肝，欲取以手浣。\n何啻可痛哭，一一中世患。\n设施有隆理，如肉以丳贯。\n可作天下药，其应疾和缓。\n非独起国痿，虏颈坐可绊。\n圣贤方相逢，辨别绛与灌。\n万不使斯言，以为后世恨。",
        "dynasty": "宋",
        "collection_info": null
    },
    {
        "title": "过朱亥墓",
        "author": "黄庶",
        "content": "枯林寒草墓丘墟，等是当年一丈夫。\n地下若知应笑死，衣冠今日有屠沽。",
        "dynasty": "宋",
        "collection_info": null
    },
    {
        "title": "冬望",
        "author": "曾巩",
        "content": "霜余荆吴倚天山，铁色万仞光铓开。\n麻姑最秀插东极，一峰挺立高嵬嵬。\n我生智出豪俊下，远迹久此安蒿莱。\n譬如骅骝踏天路，六辔岂议收驽骀。\n巅崖初冬未冰雪，藓花入履思莫裁。\n长松夹树盖十里，苍颜毅气不可迴。\n浮云柳絮谁汝碍，欲往自尼诚愚哉。\n南窗圣贤有遗文，满简字字倾琪瑰。\n旁搜远探得户牖，入见奥阼何雄魁。\n日令我意失枯槁，水之灌养源源来。\n千年大说没荒冗，义路寸土谁能培。\n嗟予计真不自料，欲挽白日之西颓。\n尝闻古者禹称智，过门不暇慈其孩。\n况今尪人冒壮任，力蹶岂更余纤埃。\n龙潭瀑布入胸臆，嘆息但谢宗与雷。\n着书岂即遽有补，天下自古无能才。",
        "dynasty": "宋",
        "collection_info": null
    },
    {
        "title": "一鹗",
        "author": "曾巩",
        "content": "北风万里开蓬蒿，山水汹汹鸣波涛。\n尝闻一鹗今始见，眼驶骨紧精神豪。\n天昏雪密飞转疾，暮略东海朝临洮。\n社中神狐倏闪内，脑尾分磔垂弓櫜。\n巧兔狞鷄失草木，勇鸷一下崩其毛。\n窟穴呦呦哭九子，帐前活送双青猱。\n啁啾燕雀谁尔数，骇散亦自亡其曹。\n势疑空山竭九泽，杀气已应太白高。\n归来礧嵬载俎豆，快饮百瓮行春醪。\n酒酣始闻壮士嘆，丈夫试用何时遭。",
        "dynasty": "宋",
        "collection_info": null
    },
    {
        "title": "宿尊胜院",
        "author": "曾巩",
        "content": "朝寒陟山砠，宵雨集僧堂。\n蔽衣盖苦短，客卧梦不长。\n鸣风木间起，枯槁吹欲僵。\n向来雪云端，叶下百仞隍。\n起攀苍崖望，正受万虑戕。\n岁运忽当尔，我颜安得芳。\n传闻羡门仙，飞身憩苍苍。\n谁能乞其灵，相与超八方。",
        "dynasty": "宋",
        "collection_info": null
    },
    {
        "title": "苦雨",
        "author": "曾巩",
        "content": "雾围南山鬰冥冥，狭谷荒风驱水声。\n祇疑日失黄道去，又见雨含沧海生。\n如催病骨夜寒入，似送客心衰思惊。\n扬州青铜不在照，应有白鬚添数茎。",
        "dynasty": "宋",
        "collection_info": null
    },
    {
        "title": "里社",
        "author": "曾巩",
        "content": "郊天社地君所重，翦秸刲匏微得供。\n秦皇汉帝陋古初，桀畤殊坛倾力奉。\n年年属车九重出，羽卫千人万人从。\n黄金日搜尽崖窟，飞樯走棰华夷动。\n马蹄路南村有社，里老邀神迎且送。\n荒林破屋风雨入，野鼠山狐狼藉共。\n何言茅箸古瓦瓯，稻饭豚蹄人得用。",
        "dynasty": "宋",
        "collection_info": null
    },
    {
        "title": "南源庄",
        "author": "曾巩",
        "content": "床上不废看青山，门前便踏南涧路。\n绕墙顿失车马喧，岸帻日得沧洲趣。\n尝嗟秋蓬转，未有茅屋据。\n对此耳目新，始觉精爽聚。\n沧溟未可泛舟入，雁荡谁能胝足去。\n医闾在夷蛮，罗浮苦烟雾。\n子真自爱谷口家，孔丘老亦洙泗住。\n吾能放意游八极，此兴久与前贤附。\n悄然怪我思虑深，已欲摧倒闻猿树。\n眼前了了破青坂，屈椽小栋随时具。\n野柔川深春事来，笋鞋瞑戛青云步。\n秫田试犊耕早风，茗圃分篮摘宵露。\n竹林扫月散絺葛，雪艇搜溪出鲂鱮。\n帽尘便可临水濯，里斗何妨闭门拒。\n介推母厌俗，久思颠崖住不顾。\n梁鸿妻亦高，能快穿衣与藜茹。\n成家傥已嫁诸妹，有立不忧吾弟孺。\n攘攘天地间，万类殊好恶。\n欢合无一非，睽穷有百牾。\n吾独安能逐毛髪，饮泉食力从所慕。",
        "dynasty": "宋",
        "collection_info": null
    },
    {
        "title": "论交",
        "author": "曾巩",
        "content": "德操庞公林下时，入门岂復知客主。\n夷吾鲍叔贫贱间，分财亦不辞多取。\n相倾顿使形迹空，素定已各肝胆许。\n世间未信亦论交，得失秋毫有乖忤。",
        "dynasty": "宋",
        "collection_info": null
    },
    {
        "title": "南轩",
        "author": "曾巩",
        "content": "木端青崖轩，惨淡寒日暮。\n鸣鸠已安巢，飞鹊尚求树。\n物情限与夺，兹理奚以据。\n谅知巧者劳，岂得违所赋。\n久无胸中忧，颇识书上趣。\n圣贤虽山丘，相望心或庶。",
        "dynasty": "宋",
        "collection_info": null
    },
    {
        "title": "兵间",
        "author": "曾巩",
        "content": "大义缺绝久未图，小人轻险何不至。\n世上固自有百为，兵间乃独求一试。\n赵括敢将亦已危，李平请守那復议。\n吁嗟忍易万人生，冀幸将徼一身利。",
        "dynasty": "宋",
        "collection_info": null
    },
    {
        "title": "种园",
        "author": "曾巩",
        "content": "于陵为人灌园蔬，我今园地不自种。\n惰慵苟恃乡井助，缓急孰与朋友共。\n支离有疾上虽恕，陈平不事家焉用。\n着书傥得一言利，长者或许酬内讼。",
        "dynasty": "宋",
        "collection_info": null
    },
    {
        "title": "嘆嗟",
        "author": "曾巩",
        "content": "夜嘆不为絺绤单，昼嗟不为薇蕨少。\n天弓不肯射胡星，欃枪久已躔朱鸟。\n徐扬復忧羽虫孽，襄汉正病昭回杳。\n力能怀畏未足忧，忧在北极群阴绕。",
        "dynasty": "宋",
        "collection_info": null
    },
    {
        "title": "寄孙之翰",
        "author": "曾巩",
        "content": "孙侯腹载天下书，崔嵬岂啻重百车。\n伏羲以来可悉数，孰若自作何有余。\n更能议论恣倾倒，万里一泻昆崙渠。\n谁为胸中斡太极，元气浩浩随卷舒。\n昔来谏官对天子，何秽不欲亲芟锄。\n不容乃独见磊落，出走并海飘长裾。\n孙侯风节何所似，雪洗八荒看太虚。\n亲如国忠眼不顾，旧若张禹手所除。\n归来已绝褒贬笔，进用祇调敖仓储。\n合持诗书白虎论，更护日月金华居。\n万世根深固社稷，百年旧叟休田闾。\n素识孤生爱茅屋，久将老母求山砠。\n秋归愿事九江耯，夜出未倦安丰渔。\n孔明苟欲性命遂，孟子岂病王公疏。\n尘埃未得见此乐，太息一付西江鱼。",
        "dynasty": "宋",
        "collection_info": null
    },
    {
        "title": "豪杰",
        "author": "曾巩",
        "content": "老哺薇蕨西山翁，乐倾瓢水陋巷士。\n不顾无復问周公，可归乃独知孔子。\n自期动即重丘山，所去何啻轻糠秕。\n取合悠悠富贵儿，岂知豪杰心之耻。",
        "dynasty": "宋",
        "collection_info": null
    },
    {
        "title": "侯荆",
        "author": "曾巩",
        "content": "侯嬴夷门白髪翁，荆轲易水奇节士。\n偶邀礼数车上足，暂饱腥羶馆中侈。\n师迴拔剑不顾生，酒酣拂衣亦送死。\n磊落高贤勿笑今，豢养倾人久如此。",
        "dynasty": "宋",
        "collection_info": null
    },
    {
        "title": "黄金",
        "author": "曾巩",
        "content": "陈侯坐收百战楚，吕氏行取万乘秦。\n田生立顾开两国，陆公微辞交二臣。\n道旁白日忽再出，囊中黄金如有神。\n何须首阳二夫子，不是九鼎输西邻。",
        "dynasty": "宋",
        "collection_info": null
    },
    {
        "title": "扬颜",
        "author": "曾巩",
        "content": "扬雄纂言准仲尼，颜氏为身慕虞舜。\n千里常忧及门止，为山更欲一篑进。\n小人君子在所蹈，烈士贪夫不同徇。\n安得蠢蠢尚自恕，百年过眼犹一瞬。",
        "dynasty": "宋",
        "collection_info": null
    },
    {
        "title": "橙子",
        "author": "曾巩",
        "content": "家林香橙有两树，根缠铁钮凌坡陀。\n鲜明百数见秋实，错缀众叶倾霜柯。\n翠羽流苏出天仗，黄金戏毬相荡摩。\n入苞岂数橘柚贱，芼鼎始足盐梅和。\n江湖苦遭俗眼慢，禁籞尚觉凡木多。\n谁能出口献天子，一致大树凌沧波。",
        "dynasty": "宋",
        "collection_info": null
    },
    {
        "title": "山槛小饮",
        "author": "曾巩",
        "content": "变秋长云豪，洒雨北风壮。\n余熇尚争威，积晦颇异状。\n山回攒枫颠，屋立悬狖上。\n饮槛聚石为，歌筵注溪当。\n欢言久喧哗，罢兴一怊怅。\n旅人正飘飖，岂得谐放荡。",
        "dynasty": "宋",
        "collection_info": null
    },
    {
        "title": "胡使",
        "author": "曾巩",
        "content": "南粟鳞鳞多送北，北兵林林长备胡。\n胡使一来大梁下，塞头弯弓士如无。\n折衝素恃将与相，大策合副艰难须。\n还来里闾索穷下，斗食尺衣皆北输。\n中原相观嘆失色，胡骑日肥妖气粗。\n九州四海尽帝有，何不用胡藩北隅。",
        "dynasty": "宋",
        "collection_info": null
    },
    {
        "title": "上翁岭",
        "author": "曾巩",
        "content": "放车秋厓望，所得过旧闻。\n初疑古轴画，山水秋毫分。\n时见厓下雨，多从衣上云。\n濯足行尚侧，心忧踏天文。\n八荒正摇落，独余草木熏。\n但觉耳目胜，未知筋力勤。\n颠毛已种种，世患方纷纷。\n何当啸吟此，日与樵苏群。",
        "dynasty": "宋",
        "collection_info": null
    },
    {
        "title": "杂诗四首  其一",
        "author": "曾巩",
        "content": "张陈贫时交，干戈忽相逐。\n范蔡憎嫌人，卒自归鼎轴。\n害夺怨为欣，利驱爱成戮。\n世间不可料，人事常反覆。",
        "dynasty": "宋",
        "collection_info": null
    },
    {
        "title": "杂诗四首  其二",
        "author": "曾巩",
        "content": "日磾断内讨，坐享七世荣。\n霍光徇所爱，两忘家与名。\n卓阔俱抗志，纤微独纡情。\n得失万世视，长令壮夫惊。",
        "dynasty": "宋",
        "collection_info": null
    },
    {
        "title": "杂诗四首  其三",
        "author": "曾巩",
        "content": "皇皇谒荆人，伈伈遵阳虎。\n及觉一礼亡，翩然遂违鲁。\n全身有逊接，直道无苟处。\n故称圣如龙，屈伸兹可睹。",
        "dynasty": "宋",
        "collection_info": null
    },
    {
        "title": "杂诗四首  其四",
        "author": "曾巩",
        "content": "挥袂谢幽侧，腾身集崔嵬。\n心胎太极气，手扬斗间魁。\n荒荆忽成桂，蛰鳞冬有雷。\n君看九州宝，自入朱门来。",
        "dynasty": "宋",
        "collection_info": null
    },
    {
        "title": "欲求天下友",
        "author": "曾巩",
        "content": "欲求天下友，试为沧海行。\n风来冥冥内，摆触怪浪生。\n突兀万里怒，势疑九州倾。\n鲸鹏不自保，况此一舟轻。\n我徒幸来即，可留石根耕。\n日将书上客，共须天地清。",
        "dynasty": "宋",
        "collection_info": null
    },
    {
        "title": "冬暮感怀",
        "author": "曾巩",
        "content": "荒山未有雪，野水不见冰。\n一腊今已半，浮阳壮犹矜。\n奈至一岁除，未有严气升。\n坐思崆峒间，负雪山千层。\n虽受栗冽僵，愈此秽浊蒸。\n感激昆崙祇，一气吹丘陵。\n炎埃灭无遗，古色万里兴。\n我病一洗濯，怀抱失所憎。\n因思大羽猎，属车上崚嶒。\n六军骑皆骏，争先雪中登。\n天时倾人意，踊跃士气增。\n大义虽不杀，四方慑兵棱。\n今此效安在，东南塞犹乘。\n将帅色凋槁，蚍蜉势趫腾。\n惨错天运内，止戈信谁能。",
        "dynasty": "宋",
        "collection_info": null
    },
    {
        "title": "寄舍弟",
        "author": "曾巩",
        "content": "新霖洗穷腊，东南始知寒。\n惊我千里意，觉汝征途难。\n空江挂风席，扁舟与谁安。\n羁旅费亦久，橐衣岂无单。\n念汝西北去，壮心始桓桓。\n竟逢有司惑，斥走怀琅玕。\n士固有大意，秋毫岂能干。\n所忧道里困，久无一樽欢。\n我意生恻恻，为之却朝餐。\n人生飘零内，何处怀抱宽。\n已期采芝乐，握手青霞端。\n无令及门喜，淹留雪霜残。",
        "dynasty": "宋",
        "collection_info": null
    },
    {
        "title": "至荷湖二首  其一",
        "author": "曾巩",
        "content": "铁色对我马，林林路南山。\n草根已变绿，冰雪尚满颜。\n解镳苍烟脚，我栖就柴关。\n乖时遭飘踬，岂免生事艰。\n夙意待周孔，此士岂可还。\n浊醪且斟酌，收心一瓶间。",
        "dynasty": "宋",
        "collection_info": null
    },
    {
        "title": "至荷湖二首  其二",
        "author": "曾巩",
        "content": "悲风我眼涩，酸狖我耳愁。\n我颠水没马，我起雪满裘。\n百里不逢人，岂有烟火投。\n却倚青壁望，白雾满九州。\n苍苍运乃尔，何地放我忧。\n夜卧梦成魇，犹疑拔山湫。",
        "dynasty": "宋",
        "collection_info": null
    },
    {
        "title": "送徐竑着作知康州",
        "author": "曾巩",
        "content": "溪蛮昔负命，杀气凌南州。\n城郭涨烟火，堂皇啸蜉蝣。\n被髪尽冠巾，吾人反缧囚。\n行剽至杪忽，归载越山丘。\n驱攘事虽定，收合信疮疣。\n不有异泽霑，何令余患瘳。\n寒风在林鸣，君马不能留。\n初佩太守章，慨然任人忧。\n问俗灰烬余，咄唶令心谋。\n士材为世用，因难乃知尤。\n烦苛一荡涤，幽远遍怀柔。\n四封鸣鷄犬，五谷被原畴。\n里闾多娱宴，歌鼓震溟陬。\n明义每所希，古人不难侔。\n日月有常运，志士无安辀。\n山川自兹始，努力千里游。",
        "dynasty": "宋",
        "collection_info": null
    },
    {
        "title": "咏雪",
        "author": "曾巩",
        "content": "北风萧萧鸣且歇，短日悠悠生復灭。\n朝含沧海满天云，暮断行人千里雪。\n初通壑谷气先冷，渐蔽郊原路疑绝。\n併包华夷德岂薄，改造干坤事尤谲。\n驱除已与尘滓隔，濯溉终令枯槁悦。\n相持始信竹柏劲，易败可嗟萑苇折。\n垂条巧缀如自爱，眢井随形呀且缺。\n飞檐䡾䡾驾长浪，巨壁林林倚精铁。\n弊衣或有骭犹冻，荒宴谁能耳偏热。\n壮夫抚剑生锐气，志士扃门养高节。\n已开襟胸绝烦愦，更足沟塍慰空竭。\n虽无酒醴发嘲笑，亦有诗谣恣搜抉。\n新阳彷佛送镵凿，旧径参差分曲折。\n留当屐齿印崖石，徙倚长松看寥泬。",
        "dynasty": "宋",
        "collection_info": null
    },
    {
        "title": "写怀二首  其一",
        "author": "曾巩",
        "content": "群生各有趣，营虑自缠结。\n名网智已罗，利械愚所绁。\n古今递主客，真贋两兴灭。\n洗然大人意，杳与能者别。\n不必条蔓荣，中自老根节。\n曾非故饶培，独得较霜雪。\n蛟龙无安舟，虎兕有危辙。\n将能此人追，得匪合明哲。",
        "dynasty": "宋",
        "collection_info": null
    },
    {
        "title": "写怀二首  其二",
        "author": "曾巩",
        "content": "荒城绝所之，岁暮浩多思。\n病眼对湖山，孤吟寄天地。\n用心长者间，已与儿女异。\n况排千年非，独抱六经意。\n终非常情度，岂补当世治。\n幽怀但自信，盛事皆空议。\n气昏繁霜多，节老寒日驶。\n局促去朋友，咄唶牵梦寐。\n将论道精粗，岂必在文字。",
        "dynasty": "宋",
        "collection_info": null
    },
    {
        "title": "茅亭闲坐",
        "author": "曾巩",
        "content": "荆门常昼掩，不必云山深。\n岂敢尚孤绝，自能收寸心。\n草萌被远径，鸟语变乔林。\n散帙味新趣，鸣絃嘆余音。\n脱粟幸可饱，一瓢方独斟。\n颜从缅虽卓，非此谁为寻。\n盛服缠紫艾，重印铸黄金。\n信使忧惴息，讵无勤苦侵。\n埃尘缁冠盖，霜露泫衣衿。\n胁肩已自昔，俯首微独吟。\n岂惟智所拙，曾是力难任。\n为乐聊在此，焉知玉山岑。",
        "dynasty": "宋",
        "collection_info": null
    },
    {
        "title": "靖安县幽谷亭",
        "author": "曾巩",
        "content": "横江舍轻楫，对面见青山。\n行尽车马尘，豁见水石寰。\n地气方以洁，崖声落潺潺。\n虽为千家县，正在清华间。\n风烟凛人心，世虑自可删。\n况无讼诉嚣，得有觞咏闲。\n常疑此中吏，白首岂思还。\n人情贵公卿，烨烨就玉班。\n光华虽一时，忧悸或满颜。\n鷄鸣已争驰，骅骝振镳镮。\n岂如此中吏，日高未开关。\n一不谨所守，名声别妖奸。\n岂如此中吏，一官老无瘝。\n愔愔谋谟消，汩汩气象孱。\n岂如此中吏，明心慑强顽。\n况云此中居，一亭众峰环。\n崖声梦犹闻，谷秀坐可攀。\n倚天巉岩姿，青苍云斒斓。\n对之精神恬，可谢世网艰。\n人生慕虚荣，敛收意常悭。\n诚思此忧愉，自应喜榛菅。",
        "dynasty": "宋",
        "collection_info": null
    },
    {
        "title": "青云亭闲望",
        "author": "曾巩",
        "content": "一登此亭高，敻脱藩庑拥。\n开颜广轩闢，吹面惊飙动。\n城回石崖抱，山乱寒潮涌。\n谷草晚更芳，沙泉细犹汹。\n峥嵘四封壮，缥缈佳气捧。\n连天广衢走，拂日长檐耸。\n区区射声利，浩浩奔蹄踵。\n趋营众所便，冒涉吾久恐。\n缅想山水宅，环观松桧拱。\n属耳天籁乐，脱身人事冗。\n幽闲味虽薄，放荡愚所勇。\n穷凶势犹竞，杀伐声更讻。\n扬扬敛臣贵，烨烨兵官宠。\n谅知草茅微，无补社稷重。\n牧放手幽鞭，耕锄躬瘦陇。\n尚或此心谐，岂云吾道壅。",
        "dynasty": "宋",
        "collection_info": null
    },
    {
        "title": "寄子进弟",
        "author": "曾巩",
        "content": "忆子去家日，南风始吹衣。\n今来日未几，蝇蚊已群飞。\n思子兼昼夜，何啻如渴饥。\n喜闻远客至，手自排荆扉。\n客送书一纸，翰墨子所挥。\n上言山居恶，梦寐接庭闱。\n次言服畎亩，禾黍膴已肥。\n其余业文字，颇测幽与微。\n题诗在纸尾，语老意不非。\n我喜何所似，大似客得归。\n我与子事亲，未饱藿与薇。\n常苦去左右，辛勤治鞍鞿。\n子行何时反，我眼日已晞。\n应须毕秋刈，相见慰依依。",
        "dynasty": "宋",
        "collection_info": null
    },
    {
        "title": "喜寒",
        "author": "曾巩",
        "content": "纯阳四时行，无復气节劲。\n日火相吐吞，干离力还併。\n玄冥失所安，恇怯擅操柄。\n我行东南野，愦愦若酣醟。\n喜逢青林长，叶蔓可韬映。\n正嗟天之高，玉色万里凈。\n忽惊西山云，毫末生一镜。\n须臾油然合，点滴飞雨迸。\n飕飕渐相扶，霶霈一何盛。\n积阴类潜师，形势久已侦。\n乘时出幽墟，奋发精爽竞。\n亘天逐炎官，颛面修火令。\n威加干坤从，冽冽气貌正。\n人无焦烦忧，冰释天下病。\n岂须雪包林，已压朱鸟横。\n南方天精兵，瘴湿灾可屏。\n争难夺刀殳，发巧搜壍阱。\n收功当在今，杀伐顺天正。\n况云麰麦祥，已觉闾里庆。\n高歌叩吾辕，上颂天子圣。",
        "dynasty": "宋",
        "collection_info": null
    },
    {
        "title": "咏史二首  其一",
        "author": "曾巩",
        "content": "京室天下归，飞甍无余地。\n国士忧社稷，涂人养声利。\n贵贱竞一时，峨冠各鳞次。\n子龙独幽远，聘召漠无意。",
        "dynasty": "宋",
        "collection_info": null
    },
    {
        "title": "咏史二首  其二",
        "author": "曾巩",
        "content": "子云无由归，俯首天禄阁。\n君平独西南，抗颜观寥廓。\n无猜到沉冥，有故惊寂寞。\n用心岂必殊，拘肆事终各。",
        "dynasty": "宋",
        "collection_info": null
    },
    {
        "title": "江湖",
        "author": "曾巩",
        "content": "江湖俗畏远，幽好自相宜。\n沦迹异惊众，辞嚣如避时。\n优游可以学，薇蕨易为私。\n胡然弃回棹，霜雪有驱驰。",
        "dynasty": "宋",
        "collection_info": null
    },
    {
        "title": "将之浙江延祖子山师柔会别饮散独宿空亭遂书怀别",
        "author": "曾巩",
        "content": "蜀客向何处，欲观浙江潮。\n舣舟吴门栅，况会故人招。\n置酒吴亭上，无人吹紫箫。\n浩观万物变，飒尔生凉飙。\n遂恐时节晚，芳兰从此凋。\n功名竟安在，富贵空寥寥。\n鸿鹄举千里，鸾凤翔九霄。\n胡为蓬蒿下，日夜悲鹪鹩。\n车马夕已还，行人亦飘飖。\n浩然沧海志，寂寞守空宵。",
        "dynasty": "宋",
        "collection_info": null
    },
    {
        "title": "咏雪",
        "author": "曾巩",
        "content": "严严层冰塞川泽，汹汹北风鸣木石。\n黄云半夜满千里，大雪平明深一尺。\n两仪混合去纤间，万类韬藏绝尘迹。\n蛟龙岌起抱峦冈，江海横奔控阡陌。\n野林缥缈苦难状，庭树鲜妍疑可摘。\n开门更觉山市静，散帙偏宜纸窗白。\n精光荡射遍岩谷，气象峥嵘见松柏。\n少年登望就台观，壮士衡凌向砂碛。\n饥鼯嗥卧伏牙爪，猎隼飞挐矜羽翮。\n茅檐客聚满幽缶，桑径人行没双屐。\n高堂暖热厌罗绮，环堵萧条尚絺绤。\n何当仰见白日照，坐看先从沙际释。\n渐涵沟畎兆丰富，洗濯闾阎消瘴疫。\n便乘东北生气起，自驾疲牛理硗塉。",
        "dynasty": "宋",
        "collection_info": null
    },
    {
        "title": "答裴煜二首  其一",
        "author": "曾巩",
        "content": "拙者羞强合，因成杜门居。\n岂知公相尊，一室若有余。\n爱子富文行，顾为己不如。\n所以子之党，顿见我仆车。\n欢诚激孤绪，合若水纵鱼。\n新诗八十言，笔端产璠玙。\n屑屑委地蓬，清风为吹嘘。\n相期在规诲，庶以辅顽疏。",
        "dynasty": "宋",
        "collection_info": null
    },
    {
        "title": "答裴煜二首  其二",
        "author": "曾巩",
        "content": "寥寥今非古，感激事真妄。\n曾谁省孤心，祇以弭群谤。\n参差势已甚，决起意犹强。\n亲朋为忧危，议语数镌荡。\n久之等聋眊，兀矣坐闾巷。\n长嗟贫累心，更苦病摧壮。\n微诚岂天与，今晨子来贶。\n顾惭小人愚，未出众夫上。\n狂言屈子吟，浩歌仍子倡。\n相欢匪貌济，所得实心尚。\n时节虽已晏，梅柳幸欲放。\n过从勿厌倦，相迟非欎盎。",
        "dynasty": "宋",
        "collection_info": null
    },
    {
        "title": "寄王介卿",
        "author": "曾巩",
        "content": "忆昨走京尘，衡门始相识。\n疏帘挂秋日，客庖留共食。\n纷纷说古今，洞不置藩域。\n有司甄栋榦，度量弃樗栎。\n振辔行尚早，分首学堧北。\n初冬憩海昏，夜坐探书策。\n始得读君文，大匠谢刀尺。\n周孔日已远，遗经窜墙壁。\n倡佯百怪起，冠裾稔回慝。\n君材信魁崛，议论恣排闢。\n如川流浑浑，东海为委积。\n如跻极高望，万物着春色。\n寥寥孟韩后，斯文大难得。\n嗟予见之晚，反覆不能释。\n胡然藴环堵，不救谋者惑。\n明朝渡江还，念念非可抑。\n如酲冒炎暑，每进意愈塞。\n维时南风熏，木叶晃繁碧。\n颓云走石濑，逆坂上文艗。\n欣闻被檄来，穷阎驻镳轼。\n促榻叩其言，咸池播纯绎。\n行身抗渊损，及物窥龙稷。\n绸缪指疵病，攻砭甚针石。\n浅沚有停沙，亦可洗珠璧。\n论忧或共嚬，遇惬每同峎。\n正值祝融横，金隅未提职。\n高楼豁可望，命载屡攀陟。\n一不罗俗嬉，怡然治纨墨。\n露注尚忘疲，更待蟾蜍昃。\n雅爱张与余，挽之置茵席。\n群儿困不酬，吽嚬聚讥谪。\n仁义殊龃龉，昧者尊恶砳。\n雾草变衰黄，吟蛩闹朝夕。\n君子畏简书，薄言返行役。\n商歌孺子别，失泪染衣襋。\n自从促棹去，会此隆冬逼。\n何神鼓阴韛，万窍动謞激。\n城颠睨江浪，蛟怪助掀射。\n仁贤保无恙，所想挂惊惕。\n烨烨多隶从，良已匮藜齸。\n迨兹尺书至，疑念始冰析。\n兰滫沓慈祥，筠梧肆谐适。\n缤纷众胥士，署垒各嬉息。\n其余书牍背，粟密缕机织。\n卷书劳来干，寸怀良自怿。\n野泊转平绿，梅梢弄繁白。\n金縚引柳荑，芳气满原泽。\n出门无所抵，归卧四楹寂。\n术学颇思讲，人事多可恻。\n含意不得发，百愤注微臆。\n摇摇咏颜色，企足关途隔。\n自惭儿女情，宛转抱悽戚。\n吾念非吾私，何当託云翼。\n奇偶转如轮，终期援焦溺。",
        "dynasty": "宋",
        "collection_info": null
    },
    {
        "title": "上人",
        "author": "曾巩",
        "content": "金节横光马珂闹，瑞鹘宫袍腰玉绕。\n烟沙轣辘高轩过，路上千人瞻羽纛。\n瑶魁精彩浮苍龙，江城四面生春风。\n城中坏屋书籤碧，有客苦吟连旦夕。\n麻衣尘暗抱书泣，岁暮黄粱不供食。\n白日曈昽望龙坂，坐上一言寒可暖。\n西入天关洒霖雨，须惜穷鳞在泥土。",
        "dynasty": "宋",
        "collection_info": null
    },
    {
        "title": "初夏有感",
        "author": "曾巩",
        "content": "我从得病卧闾巷，三见夏物争滋荣。\n红英紫萼逐风尽，高榦密叶还阴成。\n山亭水馆处处好，朱碧万实相骈擎。\n林乌梁燕各生子，翅羽已足争飞腾。\n雉鷄五色绣新翮，鷕鷕慕匹相随鸣。\n穴蜂露蝶亦有类，欻往復聚何翾轻。\n箔蚕满室事方盛，茧缀下上如连星。\n麦芒秧颖错杂出，高壠大泽填黄青。\n物从草木及虫鸟，无一不自盈其情。\n嗟我独病不如彼，胸气卧立常怦怦。\n筋酸骨楚头目眩，强食岂得肌肤盈。\n我身今虽落众后，我志素欲希轲卿。\n十年万事常坎壈，奔走未足供藜羹。\n愁勤未老鬓先白，多学只自为身兵。\n自然感疾惫形体，后日虽復应伶俜。\n非同世俗顾颜色，所慕少壮成功名。\n但令命在尚可勉，屑细讵足伤吾平。",
        "dynasty": "宋",
        "collection_info": null
    },
    {
        "title": "送人移知贺州",
        "author": "曾巩",
        "content": "溪石胶船秋濑微，南山巉空势峨巍。\n风露气严花草腓，天色漻漻初雁飞。\n君子往守东南圻，旟旝綵错如翔翚。\n象茜照地荣笏衣，先后隶从何颀颀。\n初君治县参德威，吾人涵濡乐以肥。\n念今夺去失所依，出者遮行居者希。\n我思群公坐天围，心与星斗争光辉。\n荐贤绌否言无违，迅若发石乘高机。\n何此茂器时所稀，噤无一语为发挥。\n敢作此什传王畿，旦暮玺书来敕归。",
        "dynasty": "宋",
        "collection_info": null
    },
    {
        "title": "之南丰道上寄介甫",
        "author": "曾巩",
        "content": "应逮冒烦暑，驱驰山水间。\n泥泉沃渴肺，沙风吹汗颜。\n疲骖喘沫白，殆仆负肩殷。\n仰嗟旱云高，俯爱芳陂潺。\n空邮降尘榻，凈馆排霞关。\n城隍壮形势，冈谷来回环。\n红芰姹相照，翠树鬰可攀。\n野苗杂青黄，雨露施尚悭。\n巫觋谒群望，箫鼓鸣空山。\n忧农非吾职，望岁窃所嘆。\n憩当午日烈，行瞻月初弯。\n星斗弄光彩，罗络竈火斑。\n跋履虽云倦，桑梓得暂还。\n林僧授馆舍，田客攀鞍镮。\n吾心本皎皎，彼诟徒{口颜}{口颜}。\n方投定鑑照，即使征马班。\n相期木兰楫，荡漾穷川湾。",
        "dynasty": "宋",
        "collection_info": null
    },
    {
        "title": "谢章伯益惠砚",
        "author": "曾巩",
        "content": "人生对门东西陌，口耳一间心谁传。\n况乃天地相去远，一在南海一在燕。\n古今万世復万世，彼亦居下此在前。\n是非得失错且繁，以情相话何由缘。\n造化岂不大且渊，到此缩缩智且悭。\n圣人智出造化先，始独俯仰模坤干。\n一人诘曲意百千，以文写意意乃宣。\n简书轴载道相联，驰夷走貊通百蛮。\n羲皇向今谷屡迁，言语应接旦暮间。\n圣人不死术以此，又与其类殊蚑蠕。\n外之君臣内父子，仁义礼乐定笔端。\n砚与笔墨乃舟船，论功次第谁能攀。\n伯益于文敏且颛，字向纸上生戈鋋。\n与砚出入宜不捐，胡乃贽我璧弃泉。\n作诗知砚功小大，报不充赐心焦然。",
        "dynasty": "宋",
        "collection_info": null
    },
    {
        "title": "送刘医博",
        "author": "曾巩",
        "content": "小人久病如愁感，每嘆地僻无良医。\n穷居索寞俗事少，坐对荏苒风光移。\n深冬山城万木落，阴气荡射生寒飔。\n东方吐日光入户，素壁闪闪含清辉。\n临汀刘君落落者，六伎绝伟如天资。\n潜心密与造化会，布指敻有精灵随。\n马蹄所至病魔屈，我于此时欣得之。\n一来握手与我话，委曲衰王肺与脾。\n囊中珍丸撮星斗，俾我嚼咀心颜怡。\n洒然沉疴一日解，始免未老为枯骸。\n越人湔肠术已缓，仲景纳餠术可卑。\n刘君与我德至大，拱璧巨鼎非酬裨。\n我嗟刘君乃士类，进退婉婉无瑕疵。\n况又新承太守荐，羁鞅日背东门驰。\n禁林侍从务周慎，君挟所有直相宜。\n贵人四难真可患，去去足以为时规。",
        "dynasty": "宋",
        "collection_info": null
    },
    {
        "title": "送陈商学士",
        "author": "曾巩",
        "content": "柳黄半出年将破，溪溜浸苔强万个。\n溪头蒲苇各萌芽，山梅最繁花已堕。\n物色撩人思易狂，况跻别馆情何那。\n城东日晚公将去，纛影未离愁四座。\n公于万事不雕镌，心意恢恢无坎坷。\n来从奎壁光铓下，笑倚樽筵成郡课。\n嗟予龊龊才性下，弃置合守丘樊饿。\n公持姓名动人主，祓饰宁嫌笔端挫。\n从今清夜思江路，梦送公船先北过。",
        "dynasty": "宋",
        "collection_info": null
    },
    {
        "title": "送钱生",
        "author": "曾巩",
        "content": "天下学校废，师生无所依。\n子来满橐书，璨璨璧与玑。\n一字未得读，叩门忽言归。\n怜子甚有志，事时与子违。\n吾无一亩宫，留子为发挥。\n去矣善自立，毋使嗣音稀。",
        "dynasty": "宋",
        "collection_info": null
    },
    {
        "title": "雪咏",
        "author": "曾巩",
        "content": "雪花好洁白，不待咏说知。\n区区取相似，今古同一辞。\n薛能比众作，小去笔墨畦。\n谁能出千载，为雪立传碑。\n四座且勿歌，听我白雪诗。\n天地于降雪，其功大艰难。\n去年暖风日，冬在春已还。\n山屏尽深碧，危溜声亦潺。\n草萌各已动，梅花开最繁。\n炉火殆可谢，衣絮谁復言。\n推排腊已过，一变天更寒。\n飘风动木石，激射难出关。\n深房拥高燎，领肘曾不温。\n仰视云压迭，垂欲藉屋山。\n元气不復呵，飞鸟折羽翰。\n谁排河汉流，欲堕莽苍间。\n道为黑风遮，凝冻无住着。\n纷纷成片缕，六出非刻削。\n初时漏余滴，杂雨犹可恶。\n迤逦纵飞洒，态状不可名。\n或稀若有待，或密似相萦。\n或弱久宛转，或狂自轩腾。\n群来信汗漫，孤飘亦零丁。\n屋角初渐斑，瓦沟忽皆平。\n坳漥一已满，茅茨压将倾。\n树木遍封裹，冈山助峥嵘。\n阶除断纤秽，池台有余清。\n流尘寂已掩，物象窅皆明。\n厨烟或中镵，里表仍孤擎。\n长街隠缺甃，荒城混觚棱。\n沙水渺相合，扁舟在图屏。\n啄草鸟雀踪，篆字遗纵横。\n顿惊宇宙内，侈丽皆天成。\n引望谁倚楼，秀色乱目睛。\n永怀衡门士，辛苦守六经。\n山藜不充腹，笔砚久已冰。\n柔茵坐中堂，谁问公与卿。\n世事泊无意，烛换犹飞觥。\n文犀压朱箔，阳春谢秦筝。\n所处殊处所，苦乐固异情。\n谁致此不齐，上天意何营。\n苍苍不可问，奕奕洒未停。\n明晨起相处，寒日已满窗。\n井甃破圆素，砌苔还故苍。\n万物去覆冒，颜色皆復常。\n融为大田水，其流日滂滂。\n方塘接深甽，澄彻碧玉光。\n岂惟疠疫消，庶验百谷祥。\n愿彼守经士，幸可继糗粮。\n忧民既非职，空致新诗章。",
        "dynasty": "宋",
        "collection_info": null
    },
    {
        "title": "送僧晚容",
        "author": "曾巩",
        "content": "飞光无停芳岁阑，群阳不行寒气动。\n疏篁有韵窗含雪，重幕无温笔栖冻。\n萧条山草叶始枯，绰约江梅蕊先弄。\n无人为我取酒斟，有客来前乞诗送。\n多情为客不能已，捲纸连书笔锋纵。\n七言百字拙且卑，俗眼方憎汝休重。",
        "dynasty": "宋",
        "collection_info": null
    },
    {
        "title": "送叔延判官",
        "author": "曾巩",
        "content": "北风吹空雪花冷，平铺云涛冒峰顶。\n江长水阔飞鸟绝，沙树参差动波影。\n君子从戎碧油下，绿髮青瞳笏袍整。\n大马高车府中罢，一船沿流背丁丙。\n鲂鱼胜银尊酒美，物色当前若图屏。\n危帆健橹醉中去，千里奔过犹一顷。\n明年随春到京国，红紫烧空折桃杏。\n献书又谒蓬莱宫，新斸豪曹试锋颖。\n况遇朝廷方急材，骥騄骙骙足当骋。",
        "dynasty": "宋",
        "collection_info": null
    },
    {
        "title": "山茶花",
        "author": "曾巩",
        "content": "山茶花开春未归，春归正值花盛时。\n苍然老树昔谁种，照耀万朵红相围。\n蜂藏鸟伏不得见，东风用力先嘘吹。\n追思前者叶盖地，万木惨惨攒空枝。\n寒梅数绽少颜色，霰雪满眼常相迷。\n岂如此花开此日，绛艷独出凌朝曦。\n为怜劲意似松柏，欲搴更惜长依依。\n山榴浅薄岂足比，五月雾雨空芳霏。",
        "dynasty": "宋",
        "collection_info": null
    },
    {
        "title": "丁亥三月十五日",
        "author": "曾巩",
        "content": "茫茫月色如溪沙，万里不有纤云遮。\n今年寒气争春来，雪大如掌随惊雷。\n临川城中三月雨，城东大丘汩为渚。\n天地惨惨无开时，常恐蛰死和与羲。\n此时谓月水中没，溺入蛙肠那復出。\n岂知今夜月光圆，照彻万物无遗偏。\n人间有人司重轻，安得知汝有时明。",
        "dynasty": "宋",
        "collection_info": null
    },
    {
        "title": "舍弟南源刈稻",
        "author": "曾巩",
        "content": "买田南山下，禾黍忽已秋。\n糟床待此注，岂止衣食谋。\n穷阴迫霜霰，不可迟揫收。\n吾党二三子，晨行已寒裘。\n久苦城中嚣，至山谅优游。\n况已除险秽，新堂置岩幽。\n窗轩众峰出，阶墀水淙流。\n良材未成种，草树亦已稠。\n寒花开照耀，谷鸟乐啾啁。\n心与珍境接，佳兴固已遒。\n而况馈朝夕，甘美日可搜。\n黄鷄肥落俎，清酤湛盈瓯。\n时鲜鲙冰鲫，余滋拆丹榴。\n此味何以侑，文辞颇赓酬。\n昼务诫遗滞，夜工督舂揄。\n因观稼穑劳，始觉奉养优。\n此乐讵非幸，人生復何求。\n送子固自起，往意不可留。",
        "dynasty": "宋",
        "collection_info": null
    },
    {
        "title": "奉和滁州九咏九首 琅琊泉石篆",
        "author": "曾巩",
        "content": "阳冰绝艺天下称，琅琊石篆新有名。\n初留泉涯俗谁顾，一日贵重繇先生。\n古今书法不可数，犹有字本存于经。\n我于八体未曾学，虽得此字宁能评。\n高文老笔又所爱，欲叙仿佛辞非精。\n笔端应驱鬼神聚，笔妙敻与阴阳争。\n刻雕万象出冥昧，不见刀斧曾经营。\n奇形挺若耸崖巘，险势直恐生风霆。\n雨来莽苍龙蛟起，秋入寥泬星斗明。\n先生七言载其侧，为地自与丘山平。\n先生抱材置荒郡，有若此字存岩扃。\n当还先生坐廊庙，悉引万事归绳衡。\n遂收此字入秘府，不使日灼莓苔萦。\n高材重宝不失一，唐舜汤禹宁非朋。",
        "dynasty": "宋",
        "collection_info": null
    },
    {
        "title": "奉和滁州九咏九首 游琅琊山",
        "author": "曾巩",
        "content": "飞光洗积雪，南山露崔嵬。\n长淮水未绿，深坞花已开。\n远闻山中泉，隠若冰谷摧。\n初谁爱苍翠，排空结楼台。\n䡾䡾架梁栋，辉辉刻琼瑰。\n先生鸾凤姿，未免燕雀猜。\n飞鸣失其所，徘徊此山隈。\n万事于人身，九州一浮埃。\n所要挟道德，不愧丘与回。\n先生逐二子，谁能计垠崖。\n所怀虽未写，所适在欢咍。\n为语幕下士，殷勤羞瓮醅。",
        "dynasty": "宋",
        "collection_info": null
    },
    {
        "title": "奉和滁州九咏九首 归云洞",
        "author": "曾巩",
        "content": "洞远人言接沧海，洞幽晴始见莓苔。\n天下颙颙望霖雨，岂知云入此中来。",
        "dynasty": "宋",
        "collection_info": null
    },
    {
        "title": "奉和滁州九咏九首 琅琊溪",
        "author": "曾巩",
        "content": "野草山花夹乱流，桥边旌旆影悠悠。\n即应要地无人见，可忍开时不出游。",
        "dynasty": "宋",
        "collection_info": null
    },
    {
        "title": "奉和滁州九咏九首 班春亭",
        "author": "曾巩",
        "content": "山亭尝自绝浮埃，山路辉光五马来。\n春满人间不知主，谁言鑪冶此中开。",
        "dynasty": "宋",
        "collection_info": null
    },
    {
        "title": "奉和滁州九咏九首 庶子泉",
        "author": "曾巩",
        "content": "琅琊石泉清照人，裏无泥沙表无尘。\n风翻日炙夏潦尽，古练一匹常奫沦。",
        "dynasty": "宋",
        "collection_info": null
    },
    {
        "title": "奉和滁州九咏九首 石屏路",
        "author": "曾巩",
        "content": "石屏不见刀斧痕，石下初谁得行径。\n千骑来时停管弦，月明更觉山中静。",
        "dynasty": "宋",
        "collection_info": null
    },
    {
        "title": "奉和滁州九咏九首 慧觉方丈",
        "author": "曾巩",
        "content": "七言老意苍松蟠，百金古字青霞镌。\n儒林孟子先生是，墨者夷之后代传。",
        "dynasty": "宋",
        "collection_info": null
    },
    {
        "title": "奉和滁州九咏九首 幽谷晚饮",
        "author": "曾巩",
        "content": "先生卓难攀，材真帝王佐。\n皎皎众所病，蜿蜿龙方卧。\n卷彼天下惠，赴此一郡课。\n幕府既多暇，山水乃屡过。\n旌旗拂蒙密，车马经坎坷。\n爱此谷中泉，声响远已播。\n槎横势逾急，雨点绿新破。\n旁生竹相围，竦竦碧千箇。\n遥源窅难窥，盘石坦如磋。\n游鳞戢可数，飞鸟嘤相和。\n援琴熏风后，结宇寒岩左。\n觥筵已得月，金纨尚围坐。\n心如合逍遥，语不缀招些。\n一时耸传观，千载激柔懦。\n甘棠诗之怀，岘首泪尝堕。\n况此盛德下，襦袴人所荷。\n不假碑刻垂，栋牖敢隳挫。\n当今甲兵后，天地合轗轲。\n先生席上珍，岂忍沟中饿。\n毋徐黑轓召，当驰四方贺。",
        "dynasty": "宋",
        "collection_info": null
    },
    {
        "title": "游麻姑山",
        "author": "曾巩",
        "content": "军南古原行数里，忽见峻岭横千寻。\n谁开一径破苍翠，对植松柏何森森。\n危根自迸古崖出，老色不畏莓苔侵。\n修竹整整俨朝士，下荫石齿明如金。\n遂登半岭望城郭，但见积霭萦江浔。\n冈陵稍转露楼阁，沙莽忽尽横园林。\n秋光已逼花草歇，寒气况乘岩谷深。\n我驰轻舆岂知倦，倏忽遂觉穷嵚崟。\n龙门谁来此中凿，玉简不记何年沉。\n泉声可听真众籁，泉意欲写无瑶琴。\n斗迴地势平如削，䆉稏百顷黄差参。\n横开三门两出路，却立两殿当崖阴。\n深廊千步抵岩腹，桀木万本摩天心。\n碑文磊嵬气不俗，笔画缥缈工非今。\n世传仙人家此地，天风泠泠吹我襟。\n今人岂解不老术，可怪绿髮常盈簪。\n根源分明我能说，一室倾里输琅琳。\n相高既不拥耒耜，方壮又不持戈镡。\n我丁轗轲岂暇议，直喜虚旷开烦襟。\n清谣出口若先构，白酒到手无停斟。\n山人执袂与我语，留我馈我山中禽。\n玲珑当窗急雨洒，窈窕隔溪孤笛吟。\n未昏已移就明烛，病骨夜宿添重衾。\n神醒气王目无睡，到晓独爱流泉音。\n起来身去接尘事，片心未省忘登临。",
        "dynasty": "宋",
        "collection_info": null
    },
    {
        "title": "桃花源",
        "author": "曾巩",
        "content": "来时秋不见桃花，空树寒泉泻石涯。\n争得时人见鸾凤，不教身去忆烟霞。",
        "dynasty": "宋",
        "collection_info": null
    },
    {
        "title": "丹霞洞",
        "author": "曾巩",
        "content": "麻姑石坛起云雾，常意已极高峰颠。\n岂知造化有神处，别耸翠岭参青天。\n长松桀柏枝嵬砢，中画一道如流泉。\n林风飕飗满丘壑，山鸟嘲哳凌飞烟。\n山腰古亭豁可望，下见秋色清无边。\n忽惊阴崖势回合，中抱幽谷何平圆。\n初谁凿险构楼观，更使遶舍开芝田。\n令人到此毛骨醒，欲构老笔丹青传。\n羌夷干戈今未解，天地疮痏谁能痊。\n大厦栋梁置沙莽，肯復顾眄桷与椽。\n吾徒于时直何用，欲住未得心茫然。",
        "dynasty": "宋",
        "collection_info": null
    },
    {
        "title": "半山亭",
        "author": "曾巩",
        "content": "树杪苍崖路屈盘，半崖亭榭午犹寒。\n平时举眼看山处，到此凭栏直下看。",
        "dynasty": "宋",
        "collection_info": null
    },
    {
        "title": "颜碑",
        "author": "曾巩",
        "content": "碑文老势信可爱，碑意少缺谁能镌。\n已推心胆破奸宄，安用笔墨传神仙。",
        "dynasty": "宋",
        "collection_info": null
    },
    {
        "title": "碧莲池",
        "author": "曾巩",
        "content": "神仙恍惚不可明，空有池莲变红碧。\n清香冷落秋风前，似被麻姑妒颜色。",
        "dynasty": "宋",
        "collection_info": null
    },
    {
        "title": "流杯池",
        "author": "曾巩",
        "content": "行尽坛前石崖路，忽见一曲清泠泉。\n酒行到我不辞醉，安用了了分愚贤。",
        "dynasty": "宋",
        "collection_info": null
    },
    {
        "title": "七星杉",
        "author": "曾巩",
        "content": "古杉苍苍横斗文，其干十围阴蔽野。\n应到夜深山月来，林色天光迷上下。",
        "dynasty": "宋",
        "collection_info": null
    },
    {
        "title": "瀑布泉",
        "author": "曾巩",
        "content": "飞泉一支天上来，寒影沉沉泻龙穴。\n山灵欲以怪动人，山路先冬积霜雪。",
        "dynasty": "宋",
        "collection_info": null
    },
    {
        "title": "秋怀",
        "author": "曾巩",
        "content": "天地四时谁主张，纵使群阴入风日。\n日光在天已苍凉，风气吹人更憀栗。\n树木惨惨颜色衰，燕雀啾啾群侣失。\n我有愁轮行我肠，颠倒回环不能律。\n我本孜孜学诗书，诗书与今岂同术。\n智虑过人祇自雠，闻见于时未裨一。\n片心皎皎事乖背，众醉冥冥势陵突。\n出门榛棘不可行，终岁蒿藜尚谁恤。\n远梦频迷忆故人，客被初寒卧沉疾。\n将相公侯虽不为，消长穷通岂须诘。\n圣贤穰穰力可攀，安能俯心为苟屈。",
        "dynasty": "宋",
        "collection_info": null
    },
    {
        "title": "送欧阳员外归觐滁州舍人",
        "author": "曾巩",
        "content": "病卧不出门，非关避尘土。\n深秋影虽清，孤怀共谁语。\n辱子问吾庐，辉如就宾庑。\n足音固可喜，况久捉松麈。\n子生何其祥，家庭坐轲愈。\n顾我齿诸生，渐磨苦顽鲁。\n有如仰天潢，势岂识津渚。\n又若马牛然，安能望熊虎。\n空摇在门心，常若风中羽。\n羡子筋骨轻，归飞得其所。\n从今梦无南，随子渡江橹。",
        "dynasty": "宋",
        "collection_info": null
    },
    {
        "title": "一昼千万思",
        "author": "曾巩",
        "content": "一昼千万思，一夜千万愁。\n昼思復夜愁，昼夜千万秋。\n故人远为县，海边勾践州。\n故人道何如，不间孔与周。\n我如道边尘，安能望嵩丘。\n又若涧与溪，敢比沧海流。\n景山与学海，汲汲强自谋。\n愁思虽尔勤，故人得知不。",
        "dynasty": "宋",
        "collection_info": null
    },
    {
        "title": "送郑秀才",
        "author": "曾巩",
        "content": "郑生双瞳光欲溢，我意海月藏其中。\n齿清髮绀心独老，秋崖直耸千年松。\n来趋学宫业文字，进退佩玉何玲珑。\n一朝束书别我去，马蹄脱若风中蓬。\n当今文人密如栉，子勿浪漫西与东。\n处身不可不择处，一跳万里无还踪。",
        "dynasty": "宋",
        "collection_info": null
    },
    {
        "title": "答所劝灸",
        "author": "曾巩",
        "content": "灸灼君所劝，感君书上辞。\n勿难火艾痛，要使功名垂。\n我道世所背，君知余有谁。\n筋骸倘且健，学行肯教隳。",
        "dynasty": "宋",
        "collection_info": null
    },
    {
        "title": "菊花",
        "author": "曾巩",
        "content": "菊花秋开只一种，意远不随桃与梅。\n游人有几爱孤淡，零落野水空岩隈。\n层层露萼间枝叶，金靥万个围苍苔。\n直从陶令酷爱尚，始有我见心眼开。\n为怜清香与正色，欲搴更惜常徘徊。\n当携玉轸就花醉，一饮不辞三百杯。",
        "dynasty": "宋",
        "collection_info": null
    },
    {
        "title": "答石秀才月下",
        "author": "曾巩",
        "content": "今宵月色明千里，秋水与天无表裏。\n树木矫矫蛟龙蟠，屋瓦鳞鳞雪霜洗。\n林下病人毛骨醒，目爱清光不知已。\n秋风自作竽籁声，更送城笳夜深起。\n客衾初寒睡未能，忽得子诗哦以喜。\n子求我和何勤劬，我知枯疏少知己。\n子真爱我常存心，安用芜辞烦笔纸。",
        "dynasty": "宋",
        "collection_info": null
    },
    {
        "title": "冬晓书怀",
        "author": "曾巩",
        "content": "群鷄啁哳天始明，东方吐日霜尚冰。\n长帘高褰扫落叶，短杌背立吹残灯。\n昔时气锐过奔浪，今日病减真无蝇。\n南箕翻翻世所效，白璧皎皎谁非憎。\n屠龙破产习已妄，画蛇着足弃未能。\n不容当时孔何病，更誉众列颜非朋。\n坐知天下书最乐，心纵尘土酒可凭。\n莫过二事贤且圣，胡不学外常腾腾。",
        "dynasty": "宋",
        "collection_info": null
    },
    {
        "title": "代书寄赵宏",
        "author": "曾巩",
        "content": "忆承昨岁致书召，遂入江城同一笑。\n羸奴小马君所借，出犯朝寒鞅频掉。\n从来万事固已拙，况乃病敦颜不少。\n去随众后已自枉，更苦世情非可料。\n一心耿耿浪诚直，百口幡幡竞诃诮。\n独君踊跃于我顾，譬于真玉火空烧。\n别来未几岁云换，杨柳得春还窈窕。\n东溪最好水已渌，桃李万株红白照。\n当时病卧不能出，日倚东风想同调。\n逡巡红白委地休，新叶可书阴可钓。\n君持使传入南师，忽领貔貅过蓬藋。\n僧堂取酒就君饮，不觉乘欢盏频釂。\n屋西明月过帘白，帘角有时飞熠耀。\n明闻钲鼓催军发，共上高楼看旗旐。\n日高行忽又别君，从此闭门谁可啸。\n秋风已尽始得书，喜听车轮返穷徼。\n身欲追随病未能，目断珊瑚遮海峤。\n是时肺气壮更恶，日以沉冥忧不疗。\n岂其艰苦天所悯，晚节幸值巫彭妙。\n放心已保性命在，握手犹惊骨骸峭。\n今年霜霰虽未重，室冷尚无薪可燎。\n一亩酸寒岂易言，局促不殊鱼在罩。\n劳君书札数问讯，深愧薄材无象肖。\n君心卓荦众未识，安得辨口闻廊庙。",
        "dynasty": "宋",
        "collection_info": null
    },
    {
        "title": "东津归催吴秀才寄酒",
        "author": "曾巩",
        "content": "荒城懒出门常掩，春气欲归寒不敛。\n东邻咫尺犹不到，况乃傍溪潭石险。\n风光得暖才几日，不觉溪山碧于染。\n欣然与客到溪岸，衣帻不避尘泥点。\n谷花洲草各萌芽，高下迸生如刻剡。\n梅花开早今已满，若洗新妆竞妖脸。\n柳条前日尚憔悴，时节与催还荏苒。\n沙禽翅羽亦已好，争趁午暄浮翠潋。\n从今物物已可爱，有酒便醉情何慊。\n君厨山杏旧所识，速致百壶须滟滟。\n心知万事难刻画，惟有醉眠知不忝。\n预愁酩酊苦大热，已令洒屋铺风簟。",
        "dynasty": "宋",
        "collection_info": null
    },
    {
        "title": "送吴秀才",
        "author": "曾巩",
        "content": "一年过腊已十日，余日到春能有几。\n春来远近不可问，冷碧先归在流水。\n梅花向今独已繁，玉艷都占春风间。\n草萌出土亦过寸，众芳次第挂清寒。\n虚堂尽日对风影，我独此守青琅玕。\n故人远来未一醉，车鞅欲去今谁攀。\n怜君满腹富文彩，倦尾赤色无波澜。\n连年礼部试多士，白羽舍置操榛菅。\n君今忽忽负壮节，我亦春色羞衰颜。\n况逢离别可奈何，忆人日老情日多。",
        "dynasty": "宋",
        "collection_info": null
    },
    {
        "title": "和章友直城东春日",
        "author": "曾巩",
        "content": "东流抱孤城，雨洗见春色。\n风吹百草根，道路千里碧。\n莫尽溪漫漫，波澜散无迹。\n遥林缺见山，冉冉苍蔼积。\n沙禽有遗踪，文字不可识。\n青松对桃李，桃红李花白。\n红白势方竞，青青守岩侧。\n君意无不谐，研谈欲俱得。\n赋诗多所陈，炳若观龟坼。\n城东不待到，众物已历历。",
        "dynasty": "宋",
        "collection_info": null
    },
    {
        "title": "简如晦伯益",
        "author": "曾巩",
        "content": "一年孟春月已晦，思去去腊如须臾。\n春事竞在二月间，急景岂与正月殊。\n今看桃李花未出，不知花开能几日。\n日寻桃李不暂停，恐未十回花已失。\n筋骸纵病心尚壮，酒醴虽无邻可乞。\n城东欲与君试行，莫嫌冷落逐书生。",
        "dynasty": "宋",
        "collection_info": null
    },
    {
        "title": "高松",
        "author": "曾巩",
        "content": "高松高干云，众木安可到。\n汤汤鸣寒溪，偃偃倚翠纛。\n侧听心神醒，仰视目睛眊。\n风雨天地动，一叶不欹倒。\n岂同涧中萍，上下逐流潦。\n岂同墙根槐，卷卷秋可扫。\n凤凰引众禽，此木阴可焘。\n君求百常柱，星日此可造。\n般匠世有无，方钟野人好。",
        "dynasty": "宋",
        "collection_info": null
    },
    {
        "title": "青青间青青",
        "author": "曾巩",
        "content": "青青间青青，尽望密如罅。\n风柔声自和，草缛阴可藉。\n游蜂不暂去，啼鸟时独下。\n缭墙隔深园，高枝出虚榭。\n贵人无余事，欢言持玉斝。\n茅檐亦自好，吾庐四如画。\n故人傥可迟，倒屣不辞迓。",
        "dynasty": "宋",
        "collection_info": null
    },
    {
        "title": "洪州",
        "author": "曾巩",
        "content": "洪州城中荒且远，每到弱马常驱驰。\n交朋顾我亦已厚，谢词有礼宁当违。\n人生有累乃汲汲，万事敦迫如衔羁。\n山中无尘水清白，安得去吟梁甫辞。",
        "dynasty": "宋",
        "collection_info": null
    },
    {
        "title": "咏史二首  其一",
        "author": "曾巩",
        "content": "仲尼一旅人，吴楚据南面。\n不知千载下，究竟谁贵贱。",
        "dynasty": "宋",
        "collection_info": null
    },
    {
        "title": "咏史二首  其二",
        "author": "曾巩",
        "content": "赐也相国尊，子思终不慕。\n乃知古今士，轻重復内顾。",
        "dynasty": "宋",
        "collection_info": null
    },
    {
        "title": "泝河",
        "author": "曾巩",
        "content": "客舟泝河西北行，日夜似与河流争。\n不知汹汹竟何为，怒意彼此何时平。\n但疑天地送秋至，恶雨疾风相触声。\n我病入寒饶睡思，归梦正美还遭惊。\n东南水乡我所住，杨花散时春水生。\n湖江渺邈不见岸，汩汩自流无可憎。\n石泉百丈落山嘴，此纵有声清可听。\n莫如此水极凶骜，土木暂触还轰轰。\n吁嗟造化何厚薄，恶物受禀无由更。",
        "dynasty": "宋",
        "collection_info": null
    },
    {
        "title": "尹师鲁",
        "author": "曾巩",
        "content": "众人生死如尘泥，一贤废死千载悲。\n汉初董生不大用，厥政自此惭隆姬。\n至今董生没虽久，语者为汉常嗟欷。\n尹公素志任天下，众亦共望齐皋伊。\n文章气节盖当世，尚在功德如豪牦。\n安知蔓草蔽原野，雪霰先折青松枝。\n百身可赎世岂惜，讣告四至人犹疑。\n悲公尚至千载后，况復悲者同其时。\n非公生平旧相识，跽向北极陈斯诗。",
        "dynasty": "宋",
        "collection_info": null
    },
    {
        "title": "发松门寄介甫",
        "author": "曾巩",
        "content": "南风夜发吹孤舟，起视北极星辰稠。\n晓开征帆破长浪，挟以两橹当中流。\n松门东面见庐阜，其上少日烟气浮。\n舟人指我极四望，黑处无底蛟龙湫。\n槠溪左蠡信浩荡，两涘若粒分冈丘。\n落星囷囷孰可状，清汉夜独垂牵牛。\n故人曾期此同载，舍棹直抵云山游。\n念今五载负斯语，心独动荡风中斿。\n况闻肥遯须山在，早时事力胡能谋。\n所嗟亲老食未足，安得一亩操锄耰。\n此言此笑吾此取，非子世孰吾相投。\n今谐与子脱然去，亦有文字歌唐周。",
        "dynasty": "宋",
        "collection_info": null
    },
    {
        "title": "北风",
        "author": "曾巩",
        "content": "北风动地江翻天，我坐极浦维空船。\n浮云冥冥下无日，老树自摆相樛缠。\n熏琴空闻不可见，应已久绝朱丝弦。\n遂令阴飙自回斡，安得岁物无疵愆。\n江头酒贱且就醉，勿復着口问陶甄。",
        "dynasty": "宋",
        "collection_info": null
    },
    {
        "title": "过彭泽",
        "author": "曾巩",
        "content": "渊明昔抱道，为贫仕兹邑。\n幡然復谢去，肯受一官絷。\n予观长者忧，慷慨在遗集。\n岂同孤蒙人，剪剪慕原隰。\n遭时乃肥遯，兹理固可执。\n独有田庐归，嗟我未能及。",
        "dynasty": "宋",
        "collection_info": null
    },
    {
        "title": "江上怀介甫",
        "author": "曾巩",
        "content": "江上信清华，月风亦萧洒。\n故人在千里，樽酒难独把。\n由来懒拙甚，岂免交游寡。\n朱弦任尘埃，谁是知音者。",
        "dynasty": "宋",
        "collection_info": null
    },
    {
        "title": "读五代史",
        "author": "曾巩",
        "content": "唐衰非一日，远自开元中。\n尚传十四帝，始告历数穷。\n由来根本强，暴戾岂易攻。\n嗟哉梁周间，卒莫相始终。\n兴无累世德，灭若烛向风。\n当时积薪上，曾宁废歌钟。",
        "dynasty": "宋",
        "collection_info": null
    },
    {
        "title": "庭木",
        "author": "曾巩",
        "content": "庭中有佳树，清影四面垂。\n往往风雨夜，蛟龙此投依。\n留之待鸾凤，未许燕雀窥。\n谁谓乌鸟恶，安巢最高枝。\n不顾白日照，直傍阴虹飞。\n自恃栖託稳，岂忧弹射危。\n三春独翱翔，百鸟敛羽仪。\n凤凰不能争，况乃鳬雁微。\n既务志意得，都为世可欺。\n白昼攫鼎肉，从容择牷牺。\n近人不肯避，一怒终夜啼。\n遭其瞰墙屋，祸患岂可移。\n听之欲占赦，妇女固已痴。\n忿害乃其所，何肯报福釐。\n行路指之嘆，童稚争駡讥。\n鹦鹉献至尊，言语固可奇。\n翡翠输太府，器服所取资。\n雉鷄美文章，贽赠理亦宜。\n鹰鹯逐恶鸟，天威得施为。\n关雎于周室，耿洁配后妃。\n莫如此鸟顽，饱食无所裨。\n一善不能有，丑声日交驰。\n但知择嘉处，巍然治其栖。\n众怒未易忽，徼幸亦有斯。\n安知无刀斧，崩分弃毛皮。\n且勿引蠹虫，使树心本披。\n亦有爱搏击，钩连枭与鸱。\n亦勿乐顺己，窟穴藏狐貍。\n凡能致大患，尠不自豪牦。\n未知引避去，此语足自规。\n惜哉种树意，长与事乖违。\n古来亦如此，壮士徒嗟悲。",
        "dynasty": "宋",
        "collection_info": null
    },
    {
        "title": "发彭泽",
        "author": "曾巩",
        "content": "卧闻橹声知雨来，起见江流与天合。\n山回风吹雾不尽，帆健船衝浪相沓。\n归云难乘望空断，落日乍掩凉可纳。\n去家今夜一千里，谁见愁来坐方榻。",
        "dynasty": "宋",
        "collection_info": null
    },
    {
        "title": "菊花",
        "author": "曾巩",
        "content": "东篱菊花今已开，万物各自相驱催。\n却寻桃杏那復有，旧树惨惨空墙隈。\n年光日日已非昔，人世可能无盛衰。\n朱颜白髮相去几，势利声名相抑排。\n三公未能逃饿死，九鼎竟亦为尘埃。\n乃知万事皆自枉，有便只宜持酒杯。",
        "dynasty": "宋",
        "collection_info": null
    },
    {
        "title": "落叶",
        "author": "曾巩",
        "content": "秋雨与风相喷薄，树木可能无叶落。\n琅玕散漫不可收，野步满船谁扫掠。\n垂杨千树旧所惜，颜色易衰由力弱。\n空条尚舞不自休，物意岂能知索寞。\n菊花虽开能几许，新酒纵酸犹可酌。\n朱颜久已拚销减，岂有功名堪写貌。\n衣冠尘土欲更洗，其奈满堤河水浊。\n花开叶落须强醉，壮士岂忧常落魄。",
        "dynasty": "宋",
        "collection_info": null
    },
    {
        "title": "舞鹤",
        "author": "曾巩",
        "content": "蓬瀛归未得，偃翼清溪阴。\n忽闻瑶琴奏，遂舞玉山岑。\n舞罢復嘹唳，谁知天外心。",
        "dynasty": "宋",
        "collection_info": null
    },
    {
        "title": "降龙",
        "author": "曾巩",
        "content": "降龙左右施襟裾，两廊夹庙深渠渠。\n礼下天子一等尔，衣服居处何其殊。\n文旛列戟照私第，青紫若若官其孥。\n先后荧煌首珠翠，侍者百十颜温瑜。\n凝寒堕指热侵骨，一宴百盏倾金壶。\n穷民疾首望雨露，太上欲倚攀姚虞。\n君胡为乎目时病，橐针幞艾恬以愉。\n生前赫赫浪自重，身后没没宁非愚。",
        "dynasty": "宋",
        "collection_info": null
    },
    {
        "title": "湘寇",
        "author": "曾巩",
        "content": "衡湘有寇未诛剪，杀气凛凛围江浔。\n北兵居南匪便习，若以大舶乘高岑。\n伧人操兵快如鹘，千百其旅巢深林。\n超突溪崖出又伏，势变不易施戈镡。\n能者张弓入城郭，连邑累镇遭驱侵。\n群党争夸杀吏士，白骨弃野谁棺衾。\n貔貅数万直何用，月费空已逾千金。\n楚为贫乡乃其素，应此调发宁能禁。\n捷如马援不得志，强曳两足登嵚崟。\n乌蚁睢盱倚岩险，此虏难胜端非今。\n较然大体着方册，唯用守长怀其心。\n祝良张侨乃真选，李瑑道古徒为擒。\n呜呼庙堂不慎择，彼士龊龊何能任。\n大中咸通乃商鉴，养以岁月其忧深。\n愿书此语致太史，献之以补丹扆箴。",
        "dynasty": "宋",
        "collection_info": null
    },
    {
        "title": "地动",
        "author": "曾巩",
        "content": "吾闻元气判为二，升降相辅非相伤。\n今者无端越疆畔，阴气焰焰侵于阳。\n阳收刚明避其势，阴负捷胜尤倡佯。\n地乘是气亢于下，震荡裂拆乖其常。\n齐秦晋代及荆楚，千百其堵崩连墙。\n隆丘桀屋不自定，翩若猛吹摇旌幢。\n生民汹汹避无所，如寄厥命于湖江。\n有声四出嘻可怕，谁击万鼓何雷硠。\n阴为气静乃如此，天意昧密宁能详。\n或云蛮夷尚侵轶，已事岂必垂灾祥。\n意者邪臣有专恣，气象翕翕难为当。\n据经若此非臆决，皎如秋日浮清霜。\n祖宗威灵陛下圣，安得直语闻明堂。\n朝廷肃穆法度治，岂用懔懔忧胡羌。",
        "dynasty": "宋",
        "collection_info": null
    },
    {
        "title": "边将",
        "author": "曾巩",
        "content": "太祖太宗能得人，长垒横边遮虏尘。\n太傅李汉超，侍中何继筠。\n二子追接吴与孙，镇齐抚棣功业均。\n卓哉祖宗信英特，明如秋泉断如石。\n一朝出节合二子，口付心随断纤惑。\n磨笄之旁郡城下，酒利商租若山积。\n二子开库啖战士，以屋量金乘量帛。\n洪涛入坐行酒杯，牛胾羊蒸委若灰。\n岁费巨万不计籍，战士欢酣气皆百。\n二子按辔行边隅，牙纛宛转翻以舒。\n汛扫沙碛无纤埃，塞门千里常夜开。\n壮耕老餔安且愉，桑麻蔽野华芬敷。\n济南远清书乐石，百井夜出摧穹庐。\n神哉祖宗知大体，赵任李牧真如是。\n汉文龌龊岂足称，郎吏致激面污骍。\n当今羌夷久猖獗，兵如疽痈理须决。\n堂堂诸公把旄钺，硕策神韬困羁绁。\n祖宗宪度存诸书，㸌若白日明天衢。\n国容军政不可乱，荐此以为陛下娱。",
        "dynasty": "宋",
        "collection_info": null
    },
    {
        "title": "多雨",
        "author": "曾巩",
        "content": "嗟江之滨地多雨，冬雷不收开蛰户。\n阴气浊晦化为雾，或云于山水于础。\n杂花万株红与紫，腊风吹开不可数。\n入春十日寒始至，春气欲归寒格住。\n群山巉空雪相亘，摧折草木何可御。\n霖倾潦汹那復止，穹林大丘灭无渚。\n及今孟夏理宜热，重裘无温坐当午。\n四时云然了安谓，吁吾有愁谁可语。",
        "dynasty": "宋",
        "collection_info": null
    },
    {
        "title": "秋日",
        "author": "曾巩",
        "content": "阴气先赢纵秋热，时节有几相与夺。\n情知赫日不可久，须听西风生木末。\n浮云满天明復暗，天意自然如惨怛。\n园林秀色已渐失，次第岂能无叶脱。\n南山独佳不可挫，气象更清连日月。\n燕飞度海向何处，今去昔来真可劣。\n绣帘锦幕不算重，从此朱门戒霜雪。\n谁怜丱角歌者哀，岁岁苦贫思短褐。",
        "dynasty": "宋",
        "collection_info": null
    },
    {
        "title": "山水屏",
        "author": "曾巩",
        "content": "吴缣落寒机，舒卷光乱目。\n秋刀剪新屏，尺寸随折曲。\n搜罗得珍匠，徙倚思先属。\n经营顷刻内，千里在一幅。\n定视乃渐通，纪数难迫促。\n山乱若无穷，负抱颇重复。\n高棱最当中，桀大势尤独。\n回环众峰接，趋向若奔伏。\n矜雄跨九州，争险挂星宿。\n深疑雪霜积，暗觉烟雾触。\n泉源出青冥，涨潦两崖束。\n历远始纡徐，派别输众谷。\n轻舟漾其间，沿泝无缓速。\n微寻得修径，侧起破苍麓。\n远到无限极，穷升犯云族。\n游子定何之，顾眄停马足。\n盘石长自闲，空原偶谁筑。\n尘氛见荒林，物色存古俗。\n粲粲弄幽花，苍苍荫嘉木。\n遗牛上岩颠，惊麏出槎腹。\n鲜明极万状，指似才一粟。\n虽从人力为，颇类阴怪续。\n深堂得欹眠，高枕生远瞩。\n余光耀衾帱，清意凝幔褥。\n愚诃世幸略，慵卧嗜尤酷。\n因能助佳梦，肯顾跻杲旭。\n将相有时材，溪岩真我欲。\n儒林耻未博，俗阱思自赎。\n婚嫁累苟轻，耕钓吾已卜。\n图屏持自慰，寤寐心思逐。",
        "dynasty": "宋",
        "collection_info": null
    },
    {
        "title": "八月二十九日小饮",
        "author": "曾巩",
        "content": "阴阳在天地，鼓吹犹橐籥。\n烦蒸翕已尽，灏气乃浮薄。\n群山翠相抱，尘霭如洗濯。\n川源亦虚彻，派别归众壑。\n嚣音灭蛙蚓，劲意动鵰鹗。\n蝇蚊自不容，虽有类钳缚。\n驱之旧苦众，忽去宁匪乐。\n俯仰自醒然，意适忘体瘼。\n天运虽已晏，生物固未剥。\n姜芋圃可掘，禾黍田始穫。\n脱苞紫栗迸，透叶红梨渥。\n幽花媚清景，鲜丛耀新萼。\n西风动孤格，露晓愈修擢。\n能终犯寒冱，讵可忽纤弱。\n况当九日近，家酿成已昨。\n温颜几杖适，弱质衣冠恪。\n闺门自可会，非必千里约。\n筝匏出人指，逦迤奋宫角。\n初严小人献，终拜长者酢。\n清言喜自洽，细故忧可略。\n幸无职事顾，况荷租赋薄。\n读书有休暇，得醉且吟噱。",
        "dynasty": "宋",
        "collection_info": null
    },
    {
        "title": "食梨",
        "author": "曾巩",
        "content": "今岁天旱甚，百谷病已久。\n山梨最大树，属此亦干朽。\n当春花盛时，雪满山前后。\n常期摘秋实，穰穰落吾手。\n忽惊冰玉败，不与膏泽偶。\n清朝起周览，映叶才八九。\n闲居问时物，此说得溪叟。\n贫斋分寂绝，尘抱徒噎呕。\n宁知萧条内，把握忽先有。\n食新恐非称，分少觉已厚。\n开苞日星动，落刃冰雪剖。\n烟浔择新汲，远负盈素缶。\n英华两相发，光彩生户牖。\n初尝蜜经齿，久嚼泉垂口。\n蠲烦慰诸亲，愈渴忻众友。\n肯视故畦瓜，宁论浊泥藕。\n岁晚迫风霜，人饥乏藜糗。\n真味虽暂御，未许置樽酒。",
        "dynasty": "宋",
        "collection_info": null
    },
    {
        "title": "追租",
        "author": "曾巩",
        "content": "耕耨筋力苦，收刈田野乐。\n乡邻约来往，樽酒追酬酢。\n生涯给俯仰，公敛忘厚薄。\n胡为此岁暮，老少颜色恶。\n国用有缓急，时议废量度。\n内外奔气势，上下穷割剥。\n今岁九夏旱，赤日万里灼。\n陂湖蹙埃𡏖，禾黍死硗确。\n众期必见省，理在非可略。\n谓须倒廪赈，讵止追租阁。\n吾人已迫切，此望亦迂邈。\n奈何呻吟诉，卒受鞭棰却。\n宁论救憔悴，反与争合龠。\n问胡应驱迫，久已罹匮涸。\n计须卖强壮，势不存尪弱。\n去岁已如此，愁呼遍郊郭。\n饥羸乞分寸，斯须死笞缚。\n法令尚修明，此理可惊愕。\n公卿饱天禄，耳目知民瘼。\n忍令疮痍内，每肆诛求虐。\n但忧值空虚，宁无挺犁镢。\n暴吏理宜除，浮费义可削。\n吾卧避嚣喧，兹言偶斟酌。\n试起望遗村，霾风振墟落。",
        "dynasty": "宋",
        "collection_info": null
    },
    {
        "title": "桐树",
        "author": "曾巩",
        "content": "弃地瓦砾间，兹桐偶谁树。\n忆见拥西墙，俄成划烟雾。\n得时花叶鲜，照影清泉助。\n当轩蔽赤日，对卧醒百虑。\n惜哉禀受弱，妄使鸾凰顾。\n商声动犹微，秀色触已沮。\n低摧乱繁条，逼迫畏清露。\n暄晴幸未阕，飘落傥可拒。\n噫号衝飙回，激射阴霰聚。\n此势復可言，瞪视空薄暮。",
        "dynasty": "宋",
        "collection_info": null
    },
    {
        "title": "九月九日",
        "author": "曾巩",
        "content": "凄凄风露滋，靡靡尘霭屏。\n已忻庐舍清，未苦裘褐冷。\n眠食味尤嘉，起坐日尚永。\n虚天照积水，精鑑出幽矿。\n石莹见山棱，林疏觉窗冏。\n黄花宿蕊破，艷艷晨妆靓。\n频寻远径香，每爱苍池影。\n为谁佳色鲜，慰我贫斋静。\n寒醅出家法，异果得他境。\n甘腴馔新兔，丑怪荐修蠯。\n幽闲重时节，老大珍物景。\n献酬兴未薄，比讽思犹骋。\n况同亲戚欢，讵匪田野幸。\n俱醉任栖鸦，烛炬尚可秉。",
        "dynasty": "宋",
        "collection_info": null
    },
    {
        "title": "路中对月",
        "author": "曾巩",
        "content": "山川困游人，而不断归梦。\n其余惟日月，朝夕南北共。\n日光驱人身，扰扰逐群动。\n乡思须暂忘，世事那止重。\n岂如月可喜，露坐息倥偬。\n清明入襟怀，万里绝纤霿。\n爱之不能飧，但以目睛送。\n想知吾在庐，皎皎上修栋。\n慈亲坐高堂，切切儿女众。\n怜其到吾前，不使降帷幪。\n岂不映时节，荏苒更季仲。\n而我去方急，其能计归鞚。\n我非土木为，耳目异聋瞢。\n念之曷由安，肠胃百忧中。\n何言月可喜，喜意亦有用。\n为其同此时，水木光可弄。\n犹胜梦中事，记之聊一诵。",
        "dynasty": "宋",
        "collection_info": null
    },
    {
        "title": "听鹊寄家人",
        "author": "曾巩",
        "content": "鹊声喳喳宁有知，家人听鹊占归期。\n物情固不等人事，尔意自惊思别离。\n秋花粲粲正可爱，黄菊芙蓉开满枝。\n春枫千树变颜色，远水静照红霞衣。\n梧桐杨柳岂知数，沙步露冷银床欹。\n新黄暗绿各自媚，烂漫未减春风时。\n谁言秋物不可赏，人意自移随盛衰。\n山田正冷酒味美，禾黍半收鷄雁肥。\n霜梨野栗处处有，雪蜜荐口清香随。\n乡园物物可想见，我意祇随魂梦飞。\n家人未用占鹊语，应到归时春亦归。",
        "dynasty": "宋",
        "collection_info": null
    },
    {
        "title": "读书",
        "author": "曾巩",
        "content": "吾性虽嗜学，年少不自强。\n所至未及门，安能望其堂。\n荏苒岁云几，家事已独当。\n经营食众口，四方走遑遑。\n一身如飞云，遇风任飘扬。\n山川浩无涯，险怪靡不尝。\n落日号虎豹，吾未停车箱。\n波涛动蛟龙，吾方进舟航。\n所勤半天下，所济一毫芒。\n最自忆往岁，病躯久羸尪。\n呻吟千里外，苍黄值亲丧。\n母弟各在远，讣归恐惊惶。\n凶祸甘独任，危形载孤艎。\n崎岖护旅榇，缅邈投故乡。\n至今惊未定，生还乃非常。\n忧虑心胆耗，驰驱筋力伤。\n况已近衰境，而常犯风霜。\n驱之久如此，负疴固宜长。\n朝晡暂一饱，百回步空廊。\n未免废坐卧，其能视缣缃。\n新知固云少，旧学亦已忘。\n百家异旨趣，六经富文章。\n其言既卓阔，其义固荒茫。\n古人至白首，搜穷败肝肠。\n仅名通一艺，着书欲煌煌。\n瑕疵自掩覆，后世更昭彰。\n世久无孔子，指画随其方。\n后生以中才，胸臆妄度量。\n彼专犹未达，吾慵復何望。\n端忧类童稚，习书倒偏傍。\n况令议文物，规摹讵能详。\n轮辕孰挠直，冠盖孰纁黄。\n珪璋国之器，孰杀孰锋铓。\n问十九未谕，其一犹面墙。\n几微言性命，萌兆审兴亡。\n兹尤觉浩浩，吾讵免伥伥。\n因思幸尚壮，曷不自激昂。\n前谋信已拙，来效庶云臧。\n渐有田数亩，春秋可耕桑。\n休问就医药，疾病可消禳。\n性本反澄澈，情田去榛荒。\n长编倚修架，大轴解深囊。\n收功畏奔景，窥星起幽房。\n虚窗达深暝，明膏续飞光。\n搜穷力虽惫，磨砺志须偿。\n譬如勤种艺，无忧匮囷仓。\n又如导涓涓，宁难致汤汤。\n昔废渐开闢，新输日收藏。\n经营但亹亹，积累自穰穰。\n既多又须择，储精弃其糠。\n一正以孔孟，其挥乃韩庄。\n宾朋顾空馆，议论据方床。\n试为出其有，始如宫应商。\n纷纭遇叩击，律吕乃交相。\n须臾极万变，开阖争阴阳。\n南山对尘案，相摩露青苍。\n百鸟听徘徊，忽如来凤凰。\n乃知千载后，坐可见虞唐。\n施行虽未果，贮蓄岂非良。\n何殊厩中马，纵龁草满场。\n形骸苟充实，气力易腾骧。\n此求苦未晚，此志在坚刚。",
        "dynasty": "宋",
        "collection_info": null
    },
    {
        "title": "杂诗五首  其一",
        "author": "曾巩",
        "content": "三季已千载，古道久荒榛。\n纷纷东汉士，飞鸣不当辰。\n经营救氛沴，此志卒埃尘。\n士生有进退，何必弃其身。\n其道虽褊迫，其行绝缁磷。\n公心不吾诳，復求无此人。",
        "dynasty": "宋",
        "collection_info": null
    },
    {
        "title": "杂诗五首  其二",
        "author": "曾巩",
        "content": "贫仕任固小，会计未可失。\n方今备千品，内外有卑秩。\n孰当责在己，施设能自必。\n拘文已难骋，避世固多屈。\n细云且可略，于大復何实。\n所就正如斯，与古岂同术。\n虽非万钟富，苟冒归一律。\n焉能示朋友，学仕空自咄。",
        "dynasty": "宋",
        "collection_info": null
    },
    {
        "title": "杂诗五首  其三",
        "author": "曾巩",
        "content": "韩公缀文辞，笔力乃天授。\n并驱六经中，独立千载后。\n谓为学可及，不觉惊缩手。\n如天有日月，厥耀无与偶。\n当之万象莹，所照百怪走。\n此其自然光，万物安得有。\n其人虽已殁，其气着星斗。\n穷天破大惑，更觉功业久。\n其余施诸小，未负风义厚。\n当身止自善，所遇时则不。\n致官九列齐，此理嗟亦苟。\n去就惟用舍，士固无常守。\n孔孟非其称，斗禄应未取。\n惜哉天下才，甘受外物诱。",
        "dynasty": "宋",
        "collection_info": null
    },
    {
        "title": "杂诗五首  其四",
        "author": "曾巩",
        "content": "少年百事锐，岂谓身力孱。\n心笑古时士，树立势苦难。\n差池岁月迈，自照失朱颜。\n初心不復道，龃龉常未安。\n纷纷忧与劳，几不伤肺肝。\n人生省己分，静默固其端。\n诗书可自喜，施设谅漫漫。",
        "dynasty": "宋",
        "collection_info": null
    },
    {
        "title": "杂诗五首  其五",
        "author": "曾巩",
        "content": "相去几年今与古，睢阳几人朱与紫。\n嗟哉二子独有名，义烈乃能长不死。\n当时美人欢未足，一日苍皇行万里。\n岂无公卿尊且宠，急反与胡为眼耳。\n丈夫感激世莫测，二子引身蒿下起。\n忠驱义激鬼神动，漠漠胡沙来此止。",
        "dynasty": "宋",
        "collection_info": null
    },
    {
        "title": "与舍弟别舟岸间相望感嘆成咏",
        "author": "曾巩",
        "content": "涕泪昨辞亲，酸心今别子。\n舟陆空相望，掺袂即千里。",
        "dynasty": "宋",
        "collection_info": null
    },
    {
        "title": "戏呈休文屯田",
        "author": "曾巩",
        "content": "陈侯隽拔人所羡，岁晚江湖初识面。\n已闻清论至更仆，更读新诗欲焚砚。\n天子无由熟姓名，诸公固合思论荐。\n乌靴况已踏台省，黑绶未得辞州县。\n落落逢人愈难合，欣欣顾我能忘倦。\n跬步粗官别经岁，角巾广坐今相见。\n绕郭青山迭寒玉，萦堤远水铺文练。\n明红靓白花千树，隔叶跳枝鶑百啭。\n佳时苦雨已萧索，落蕊随风还面旋。\n纵无供帐出郊野，尚有清樽就闲燕。\n脱遗拘检任真率，放恣嘲谐较豪健。\n东廊解榻不共语，明日离亭空眷眷。",
        "dynasty": "宋",
        "collection_info": null
    },
    {
        "title": "送宣州杜都官",
        "author": "曾巩",
        "content": "夜闻陵阳峰上雨，晓见宛溪春水平。\n画船不待双橹挟，归客喜成千里行。\n牧之文采宜未泯，夫子风流今有声。\n篇什高吟凤凰下，翰墨醉洒烟云生。\n拨置簿书有余力，放意樽罍无俗情。\n忠义非徒劝风俗，恺悌固可交神明。\n余休比户得涵泳，嚚讼累岁皆澄清。\n荐章交论付丞相，士行如此宜名卿。\n江湖一见十年旧，谈笑相逢肝胆倾。\n鹪鹩一枝亦自得，去矣黄鹄高飞鸣。",
        "dynasty": "宋",
        "collection_info": null
    },
    {
        "title": "麻姑山送南城尉罗君",
        "author": "曾巩",
        "content": "麻姑之路摩青天，苍苔白石松风寒。\n峭壁直上无攀援，悬磴十步九屈盘。\n上有锦绣百顷之平田，山中遗人耕紫烟。\n又有白玉万仞之飞泉，喷崖直泻蛟龙渊。\n丰堂广殿何言言，阶脚插入斗牛间。\n樛枝古木不记年，空槎枵然卧道边。\n幽花自婵娟，林深为谁妍。\n但见尘消境静翔白鹤，吟清猿，雏禽乳鹿往往嗥荒颠。\n却视来径如缘絙，千重万迭穷岩峦。\n下有荆吴粟粒之群山，又有瓯闽一髮之平川。\n弈棋纵衡远近布城郭，鱼鳞参差高下分冈原。\n千奇万异可意得，墨笔尽秃谁能传。\n丈夫舒卷要宏达，世路俯仰多拘牵。\n偶来到此醒心目，便欲洗耳辞嚣喧。\n罗夫子，一日远补东南官。\n爱此层崖峻壑之秀发，开轩把酒可纵观。\n喜此披霄插汉之敻起，出门举足得往还。\n罗夫子，一尉龙蛇方屈蟠。\n此邦人人衣食足，阖境年年枹鼓闲。\n几案剸裁得休暇，山水登蹑遗纷烦。\n我行送之思故园，引领南望心长悬。",
        "dynasty": "宋",
        "collection_info": null
    },
    {
        "title": "东轩小饮呈坐中",
        "author": "曾巩",
        "content": "二年委质繫官次，一日偷眼看青山。\n念随薄禄困垂首，似见故人羞满颜。\n及门幸得二三友，把酒能共顷刻閒。\n海鱼腥咸聊復进，野果酸涩谁能删。\n谈剧清风生麈柄，气酣落日解带镮。\n瑰材壮志皆可喜，自笑我拙何由攀。\n高情坐使鄙吝去，病体顿觉神明还。\n简书皇皇奔走地，管库碌碌尘埃间。\n功名难合若捕影，日月遽易如循环。\n不如饮酒不知厌，欲罢更起相牵扳。",
        "dynasty": "宋",
        "collection_info": null
    },
    {
        "title": "明妃曲二首  其一",
        "author": "曾巩",
        "content": "明妃未出汉宫时，秀色倾人人不知。\n何况一身辞汉地，驱令万里嫁胡儿。\n喧喧杂虏方满眼，皎皎丹心欲语谁。\n延寿尔能私好恶，令人不自保妍媸。\n丹青有迹尚如此，何况无形论是非。\n穷通岂不各有命，南北由来非尔为。\n黄云塞路乡国远，鸿雁在天音信稀。\n度成新曲无人听，弹向东风空泪垂。\n若道人情无感慨，何故卫女苦思归。",
        "dynasty": "宋",
        "collection_info": null
    },
    {
        "title": "明妃曲二首  其二",
        "author": "曾巩",
        "content": "蛾眉绝世不可寻，能使花羞在上林。\n自信无由污白玉，向人不肯用黄金。\n一辞椒屋风尘远，去託毡庐沙碛深。\n汉姬尚自有妒色，胡女岂能无忌心。\n直欲论情通汉地，独能将恨寄胡琴。\n但取当时能託意，不论何代有知音。\n长安美人夸富贵，未央宫殿竞光阴。\n岂知泯泯沈烟雾，独有明妃传至今。",
        "dynasty": "宋",
        "collection_info": null
    },
    {
        "title": "喜二弟侍亲将至",
        "author": "曾巩",
        "content": "嗟予怀抱徒蠢蠢，二弟胸中何落落。\n政如鲁卫各驰骋，文似机云饱磨琢。\n坐曹风义动江淮，为县声名到京洛。\n鸿雁峨峨并羽仪，棠棣韡韡联跗鄂。\n我于两处抱饥渴，恨寄一官如束缚。\n周南留滞勿復论，平陆可来无厌数。\n慈亲况不倦行役，官长幸復宽期约。\n似闻笑语已仿佛，想见追随先踊跃。\n共眠布被取温暖，同举菜羹甘淡薄。\n山花得折随好丑，村酒可醉无清浊。\n屈伸有命更勿疑，细故偶然皆可略。\n春风为子送帆樯，速放船头来此泊。",
        "dynasty": "宋",
        "collection_info": null
    },
    {
        "title": "七月一日休假作",
        "author": "曾巩",
        "content": "初秋尚苦暑，归沐乃君恩。\n地闲少来客，日晏犹闭门。\n家乏念藜藿，开颜无一樽。\n况復辞貌拙，敢随车马奔。\n盥濯何所事，读书坐前轩。\n岂堪当世用，空味古人言。\n颇喜市朝内，独无尘土喧。\n终年但如此，真窃大官餐。",
        "dynasty": "宋",
        "collection_info": null
    },
    {
        "title": "秋夜",
        "author": "曾巩",
        "content": "秋露随节至，宵零在幽篁。\n灏气入我牖，萧然衾簟凉。\n念往不能寐，枕书嗟漏长。\n平生肺腑友，一诀余空床。\n况有鹊巢德，顾方共糟糠。\n偕老遂不可，辅贤真淼茫。\n家事成濩落，娇儿亦彷徨。\n晤言岂可接，虚貌在中堂。\n清泪昏我眼，沉忧回我肠。\n诚知百无益，恩义故难忘。",
        "dynasty": "宋",
        "collection_info": null
    },
    {
        "title": "七月十四日韩持国直庐同观山海经",
        "author": "曾巩",
        "content": "高阁在清禁，长轩凭广虚。\n御幄閟图象，依然临幸余。\n翠甓布天路，黄帘分直庐。\n一雨清景早，稍凉秋兴初。\n解带就君坐，临床闚素书。\n山海所错出，飞潜类纷如。\n此语果虚实，遗编空卷舒。\n自笑正豕亥，更微注虫鱼。\n君材合远用，就此固已疏。\n如我乃斯幸，地闲容误居。\n竹影散良席，花香浮广裾。\n俯仰自足适，归时更当徐。",
        "dynasty": "宋",
        "collection_info": null
    },
    {
        "title": "李氏素风堂",
        "author": "曾巩",
        "content": "丞相事唐室，独驰三绝名。\n家世在图史，诗书传后生。\n郎位逮流泽，出令箴辈惊。\n岁暮营燕坐，高居遗世情。\n翠竹带书幌，青山临酒觥。\n已使襟韵适，况闻吟诵声。\n自可化乡里，岂唯门户荣。\n果有过庭子，颖然材思精。\n抱璞已三献，惊人当一鸣。\n风义故常在，兹堂非偶成。",
        "dynasty": "宋",
        "collection_info": null
    },
    {
        "title": "秋声",
        "author": "曾巩",
        "content": "乔柯与长谷，秀色故未浼。\n秋风来吹之，声如振江海。\n怒号无晨夕，唱和若有待。\n翏翏遍坳漥，岂独缘𡾋嵬。\n百川亦相投，取闹不知悔。\n竹篱更謞然，吕律焉足采。\n蜩螀岂知微，切切如怨憝。\n惟人亦吟哦，沸若烹鼎鼐。\n八荒同一鸣，静裏安得在。\n独有虚室翁，恬然故无改。",
        "dynasty": "宋",
        "collection_info": null
    },
    {
        "title": "戏书",
        "author": "曾巩",
        "content": "家贫故不用筹算，官冷又能无外忧。\n交游断绝正当尔，眠饭安稳余何求。\n君不见黄金满籝要心计，大印如斗为身雠。\n妻孥意气宾客附，往往主人先白头。",
        "dynasty": "宋",
        "collection_info": null
    },
    {
        "title": "李节推亭子",
        "author": "曾巩",
        "content": "盱江郭东门，江水湛虚碧。\n东南望群峰，连延倚天壁。\n长林相蔽亏，苍翠浮日夕。\n青冥窗户寒，居者非咫尺。\n子初得从谁，有此烟雾宅。\n燕坐远世喧，及门无尘客。\n筑亭更求深，缓带聊自适。\n时花笑婀娜，山鸟吟格磔。\n家酿熟新樽，欢言命良席。\n故已轻华簪，宁论珍拱璧。\n我亦有菑田，相望在阡陌。\n安得巾柴车，过从伫三益。",
        "dynasty": "宋",
        "collection_info": null
    },
    {
        "title": "秋夜露坐偶作",
        "author": "曾巩",
        "content": "白云飞尚低，清露泫犹早。\n风来亦依微，浊暑焉得扫。\n客堂虚四楹，洒水恨枯槁。\n喜兹宵漏初，露坐散襟抱。\n河明带飞观，月白通驰道。\n顾眄尘虑销，瓶泉谢频倒。\n恨无同声人，诗义与探讨。\n踟蹰拂方床，归卧梦亦好。",
        "dynasty": "宋",
        "collection_info": null
    },
    {
        "title": "韩玉汝使归",
        "author": "曾巩",
        "content": "顾命逮殊邻，輶轩遵此道。\n公府戒行期，禁庭颁重宝。\n积雪正东流，度河盛前导。\n士勇践胡尘，马骄嘶塞草。\n玉节所镇临，毡庐先汛扫。\n赫尔示威灵，坦然布怀抱。\n国倚材实优，虏得声名早。\n慷慨服天骄，从容问遗老。\n光华反原隰，沆砀看西颢。\n迎劳动都门，旌旗风亦好。",
        "dynasty": "宋",
        "collection_info": null
    },
    {
        "title": "苦热",
        "author": "曾巩",
        "content": "忆初中伏时，怫鬰炎气升。\n赫日已照灼，赤云助轩腾。\n积水殆将沸，清风岂能兴。\n草木恐焚燎，窗扉似炊蒸。\n冰雪气已夺，蚊蝇势相矜。\n发狂忧不免，暑饮讵復胜。",
        "dynasty": "宋",
        "collection_info": null
    },
    {
        "title": "过介甫",
        "author": "曾巩",
        "content": "日暮驱马去，停镳叩君门。\n颇谙肺腑尽，不闻可否言。\n淡尔非外乐，恬然忘世喧。\n况值秋节应，清风荡歊烦。\n徘徊望星汉，更復坐前轩。",
        "dynasty": "宋",
        "collection_info": null
    },
    {
        "title": "过介甫归偶成",
        "author": "曾巩",
        "content": "结交谓无嫌，忠告期有补。\n直道讵非难，尽言竟多迕。\n知者尚復然，悠悠谁可语。",
        "dynasty": "宋",
        "collection_info": null
    },
    {
        "title": "合醤作",
        "author": "曾巩",
        "content": "孺人舍我亡，稚子未堪役。\n家居拙经营，生理见侵迫。\n海盐从私求，厨麵自官得。\n拣豆连数晨，汲泉候将夕。\n调挠遵古书，煎熬需日力。\n庶以具藜羹，故将供脍食。\n岂有寄径忧，提瓶无所适。\n但惭着书非，覆瓿固其职。",
        "dynasty": "宋",
        "collection_info": null
    },
    {
        "title": "送章婺州",
        "author": "曾巩",
        "content": "方拥使君节，驾言自东还。\n又闻白丞相，怀绂出九关。\n遂纵大船去，欲追讵能攀。\n已喜所寄径，幽寻足溪山。\n仍夸越西部，迥在云林间。\n屋瓦遍高下，青苍更回环。\n穿路竹袅袅，鸣沙水潺潺。\n会有樽酒适，每需庭讼闲。\n况席鼓琴旧，政行故非艰。\n岁暮当趋召，驰归復玉班。",
        "dynasty": "宋",
        "collection_info": null
    },
    {
        "title": "瞿秘校新授官还南丰",
        "author": "曾巩",
        "content": "柳色映驰道，水声通御沟。\n虽喜芳物盛，未同故人游。\n叩门忽去我，跃马振轻裘。\n佩印自兹始，过家当少留。\n中园何时到，薇蕨亦已柔。\n山翠入幽屐，渚香浮回舟。\n阡陌有还往，壶觞时献酬。\n应笑天禄阁，寂寥谁见求。",
        "dynasty": "宋",
        "collection_info": null
    },
    {
        "title": "送程公闢使江西",
        "author": "曾巩",
        "content": "程侯昔使西山下，金印出怀光满把。\n坐驰雷电破奸伏，力送春阳煦鳏寡。\n袴襦优足遍里巷，禾黍丰穰罄郊野。\n讼庭终日自虚旷，德宇平生本潇洒。\n龙渊决水涨清沼，鸟背诛林开广厦。\n苍颜拥槛四山出，翠色横檐大江泻。\n掌平百里露州郭，髪密千甍衔屋瓦。\n云裘数曲秀兰蕙，凤盖相摩擢梧榎。\n客来尚喜井投辖，主礼宁论烛飞灺。\n三吴月出照金戟，百越风来吹玉斝。\n羽钗绝艷舞回雪，宝剑诸儒谈炙輠。\n一尊放意受天籁，万累回头真土苴。\n我思飞步缀登蹑，又欲生绡乞图写。\n身縻东观愿虽阻，日注漳门心岂舍。\n过临有幸破氛雾，奋厉方欣入陶冶。\n斋航又自日边去，信节初从天上假。\n旧邦往靖寄挥麈，新谷来输付流马。\n遥知素誉在民口，已有欢声腾里社。\n却寻泉石引幽士，想忆沙尘笑劳者。\n何当一解豫章榻，强赋土风令中雅。",
        "dynasty": "宋",
        "collection_info": null
    },
    {
        "title": "游金山寺作",
        "author": "曾巩",
        "content": "候潮动鸣舻，出浦纵方舟。\n举箔见兹山，岿然峙中流。\n朱堂出烟雾，缥缈若瀛洲。\n十年入梦想，一日恣寻游。\n屐履上层阁，披襟当九秋。\n地势已潇洒，风飙更飕飗。\n远挹蜀浪来，旁临沧海浮。\n壶觞对京口，笑语落扬州。\n久闻神龙伏，况睹鸷鸟投。\n行缘石径尽，却倚岩房幽。\n颇谐云林思，顿豁尘土忧。\n昏钟满江路，归榜尚夷犹。",
        "dynasty": "宋",
        "collection_info": null
    },
    {
        "title": "答葛藴",
        "author": "曾巩",
        "content": "我初未识子，已知子能文。\n春风吹我衣，暮召入九阍。\n众中得子辞，默许非他人。\n方将引飞黄，使出万马群。\n差之在须臾，气沮不復论。\n大明临万物，我亦傍车尘。\n相逢扶桑侧，一揖意自亲。\n屈子果由我，相示以无言。\n同行千步廊，揽辔金马门。\n归来客舍中，未及还往频。\n东舟载子去，千里不逡巡。\n今者坐瓯越，相望若参辰。\n忽有海上使，问我及墙藩。\n得子百篇作，读之为忻忻。\n大章已逸发，小章更清新。\n远去笔墨畦，徒识斧凿痕。\n想当经营初，落纸有如神。\n勉哉不自止，直可闚灵均。\n我老未厌此，持夸希代珍。\n朝吟忘日昃，暮吟忘日曛。\n发声欲荐子，自笑不足云。",
        "dynasty": "宋",
        "collection_info": null
    },
    {
        "title": "南湖行二首  其一",
        "author": "曾巩",
        "content": "二月南湖春雨多，春风荡漾吹湖波。\n着红少年里中出，百金市上裁轻罗。\n插花步步行看影，手中掉旅唱吴歌。\n放船纵棹鼓声促，蛟龙擘水争驰逐。\n倏亲忽远谁可追，朝在西城暮南溪。\n夺标得隽唯恐迟，雷轰电激使人迷。\n红帘彩舫观者多，美人坐上扬双蛾。\n断瓶取酒饮如水，盘中白笋兼青螺。\n生长江湖乐卑湿，不信中州天气和。",
        "dynasty": "宋",
        "collection_info": null
    },
    {
        "title": "南湖行二首  其二",
        "author": "曾巩",
        "content": "东南溪水来何长，若耶清明宜靓妆。\n南湖一吸三百里，古人已疑行镜裏。\n春风来吹不生波，秀壁如奁四边起。\n蒲芽荇蔓自相依，踯躅夭桃开满枝。\n求群白鸟映沙去，接翼黄鹂穿树飞。\n我坐荒城苦卑湿，春至花开曾未知。\n荡桨如从武陵入，千花百草使人迷。\n山回水转不知远，手中红螺岂须劝。\n轻舟短楫此溪人，相要水上亦湔裙。\n家住横塘散时晚，分明笑语隔溪闻。",
        "dynasty": "宋",
        "collection_info": null
    },
    {
        "title": "种牡丹",
        "author": "曾巩",
        "content": "经冬种牡丹，明年待看花。\n春条始秀出，蠹已病其芽。\n柯枯叶亦落，重寻但空槎。\n朱栏犹照耀，所待已泥沙。\n本不固其根，今朝谩咨嗟。",
        "dynasty": "宋",
        "collection_info": null
    },
    {
        "title": "西湖二月二十日",
        "author": "曾巩",
        "content": "平生拙人事，出走临东藩。\n纷此狱讼地，欣乘刀笔闲。\n漾舟明湖上，清镜照衰颜。\n春风随我来，扫尽冰雪顽。\n花开满北渚，水渌到南山。\n鱼鸟自翔泳，白云时往还。\n吾亦乐吾乐，放怀天地间。\n顾视彼夸者，锱铢何足言。",
        "dynasty": "宋",
        "collection_info": null
    },
    {
        "title": "北湖",
        "author": "曾巩",
        "content": "常时泛西湖，已觉烟水永。\n北堤復谁开，长涵一川静。\n久幽繇地偏，跬步人迹屏。\n我初得之喜，指顾闢榛梗。\n种花延妙香，插柳待清影。\n飞梁通两涯，结宇临四境。\n包罗尽高卑，开拓极壬丙。\n洒然尘滓消，恍尔心目醒。\n兴物振滞淹，如人出奇颖。\n日携二三子，杖屦屡观省。\n念时方有为，众智各驰骋。\n独此得逍遥，固知拙者幸。",
        "dynasty": "宋",
        "collection_info": null
    },
    {
        "title": "百花堤",
        "author": "曾巩",
        "content": "如玉水中沙，谁为北湖路。\n久翳荒草根，未承青霞步。\n我为发其枉，修营极幽趣。\n髮直而砥平，骅骝可驰骛。\n周以百花林，繁香泫清露。\n间以绿杨阴，芳风转朝莫。\n飞梁凭太虚，峣榭蹑烟雾。\n直通高城颠，海岱归指顾。\n为州乏长材，幸岁足秔稌。\n与众饱而嬉，陶然无外慕。",
        "dynasty": "宋",
        "collection_info": null
    },
    {
        "title": "芙蓉台",
        "author": "曾巩",
        "content": "芙蓉花开秋水冷，水面无风见花影。\n飘香上下两婵娟，云在巫山月在天。\n清澜素砾为庭户，羽盖霓裳不知数。\n台上游人下流水，柱脚亭亭插花裏。\n阑边饮酒棹女歌，台北台南花正多。\n莫笑来时常着屐，绿柳墙连使君宅。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "曾巩",
        "content": "流水寒更澹，虚窗深自明。\n褰帷远钟断，拥褐晨香清。\n油然素心适，缅彼外物轻。\n因时固有应，在理復何营。\n隠几公事退，卷书坐南荣。\n以兹远尘垢，何异山中情。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "曾巩",
        "content": "为州讵非忝，即事亮何成。\n幸兹桑麻熟，復尔仓箱盈。\n闾里凶党戢，阶除嚚拺讼清。\n日携二三子，饱食中园行。\n念非形势迫，免有弹弋惊。\n幽闲固可乐，勿慕高远名。",
        "dynasty": "宋",
        "collection_info": null
    },
    {
        "title": "送李撰赴举",
        "author": "曾巩",
        "content": "湖水碧，槐花黄，山川摇落窗户凉。\n宿云星稀日东出，青冥风高雁南翔。\n华堂昨夜读书客，匹马今朝游大梁。\n锋铓拂尘见飞影，把握惊人持夜光。\n康衢四闢通万里，天驷得地方腾骧。\n我留东山意颇卓，屏弃外虑无毫芒。\n子能相从味冲漠，捉棰勿暂迟归装。",
        "dynasty": "宋",
        "collection_info": null
    },
    {
        "title": "送韩玉汝",
        "author": "曾巩",
        "content": "野岸涨流水，名园纷杂英。\n旭景冠盖集，清谈樽酒倾。\n重此台省秀，驾言江海行。\n已喜怀抱粹，况推材实精。\n众许极高远，时方藉经营。\n讵止富中廪，固将泽东氓。\n还当本朝用，不待芳岁更。\n功名自兹始，勿嘆华髪生。",
        "dynasty": "宋",
        "collection_info": null
    },
    {
        "title": "招隠寺",
        "author": "曾巩",
        "content": "一径入松下，两峰横马前。\n攀缘绿罗磴，飞步苍崖巅。\n昔人此嘉遯，手弄朱丝弦。\n想当林间月，独写山中泉。\n此乐非外得，肯受世网牵。\n我亦本萧散，至此更怡然。\n偏怜最幽处，流水鸣溅溅。",
        "dynasty": "宋",
        "collection_info": null
    },
    {
        "title": "延庆寺会景纯正仲希道介夫明叟纳凉同观建邺宫中画像翰林墨迹延庆寺者刘裕故宅中有寿丘山",
        "author": "曾巩",
        "content": "禅方寿丘山，平昔宋公宅。\n好风吹雨来，暑气一荡涤。\n我与二三友，欢言同几席。\n神清轶埃𡏖，趣合尽肝膈。\n岭竹翠尚新，水花红可摘。\n以此侑樽酒，隤然岸巾帻。\n建邺旧丹青，金銮余翰墨。\n绰约桃李颜，超遥龙虎迹。\n缅矣霸王业，信哉文章伯。\n感古已踌躇，慕奇復嘆息。\n泊无势利心，自觉衿虑适。\n起坐相扳牵，迟留日将夕。",
        "dynasty": "宋",
        "collection_info": null
    },
    {
        "title": "送丰稷",
        "author": "曾巩",
        "content": "桃花染破南山青，汉江此时春水生。\n客舟相语人夜起，劲橹乱江群雁声。\n之君飘泊动归思，告我举装千里行。\n闳材壮思风雨发，绿鬓少年冰雪清。\n读书一见若经诵，下笔千言能立成。\n精微自得有天质，操行秀出存乡评。\n嗟从薄禄困流滞，能诱鄙俗销纷争。\n弦歌躬劝士强学，田里堵安人力耕。\n嗟予据桉但画诺，遇事缩手方蒙成。\n虽知璞玉难强献，欲挂尘榻空含情。\n岁寒不变乃知确，物理先否终当亨。\n维舟且尽今夕语，明日帆随白鸟轻。",
        "dynasty": "宋",
        "collection_info": null
    },
    {
        "title": "不饮酒",
        "author": "曾巩",
        "content": "不饮酒，不善谐，少年醒眼看花开。\n况从多病久衰耗，自顾白髪垂毰毸。\n纵遇花时少情思，经春不曾衔酒杯。\n布谷但忧天雨少，提壶谩闻山鸟催。\n且坐蒲团纸窗暖，两衙退后睡敦敦。",
        "dynasty": "宋",
        "collection_info": null
    },
    {
        "title": "初发襄阳携家夜登岘山置酒",
        "author": "曾巩",
        "content": "维舟沔南岸，置酒岘山堂。\n入坐松雨湿，吹衣水风凉。\n烟岭火明灭，秋湍声激扬。\n乍释尘垢累，况余灯烛光。\n羊公昔宴客，为乐未遽央。\n而我独今夕，携家对壶觞。\n颇适麋鹿性，顿惊清兴长。\n归去任酩酊，讵期夸阿强。",
        "dynasty": "宋",
        "collection_info": null
    },
    {
        "title": "高阳池",
        "author": "曾巩",
        "content": "山公昔在郡，日醉高阳池。\n归时夸酩酊，更问并州儿。\n我亦爱池上，眼明见清漪。\n二年始再往，一杯未尝持。\n念岂公事众，又非筋力衰。\n局束避世网，低回绁尘羁。\n独惭旷达意，窃禄诚已卑。",
        "dynasty": "宋",
        "collection_info": null
    },
    {
        "title": "游鹿门不果",
        "author": "曾巩",
        "content": "方舟下秋濑，已远汉南城。\n念昔在郡日，苦为尘网婴。\n低心就薄禄，实负山水情。\n鹿门最秀发，十里行松柽。\n宿幌白云影，入窗流水声。\n庞公昔抱道，遯世此躬耕。\n风雨塞天地，伺晨独先鸣。\n故岩但闻说，已觉醒朝酲。\n及兹道途出，谓谐猿鹤迎。\n顾值深泞阻，独怜幽思并。\n不踏苏岭石，虚作襄阳行。",
        "dynasty": "宋",
        "collection_info": null
    },
    {
        "title": "汉广亭",
        "author": "曾巩",
        "content": "悠悠汉水长，剡剡楚山密。\n若与心目期，争从窗户出。\n太守朴鄙人，迂无适时术。\n治民务不烦，得以偷暇日。\n北城最频登，局促谐旷逸。\n云根辨毫芒，鸟背临嵂崒。\n亦以乐宾游，岂惟慰衰疾。\n欲寄别后情，嗟无少文笔。",
        "dynasty": "宋",
        "collection_info": null
    },
    {
        "title": "闻喜亭",
        "author": "曾巩",
        "content": "闻喜名自昔，广亭临汉津。\n飞甍出万屋，地绝无纤尘。\n盘道城堞古，远林墟曲新。\n静觉耕钓胜，幽宜鸥鹭驯。\n頼此荒僻郡，幸容朴愚人。\n阁铃昼常寂，斋酿寒更醇。\n一樽且勤设，勿负头上巾。",
        "dynasty": "宋",
        "collection_info": null
    },
    {
        "title": "刘景升祠",
        "author": "曾巩",
        "content": "景升得二蒯，坐论胜凶残。\n正当丧乱时，能使憔悴宽。\n缤纷多士至，肃穆万里安。\n能收众材助，图大信不难。\n诸公龙凤姿，有待久盘桓。\n得一固足兴，致之岂无端。\n乃独采樗栎，不知取椅檀。\n盖云器有极，在理良足嘆。",
        "dynasty": "宋",
        "collection_info": null
    },
    {
        "title": "隆中",
        "author": "曾巩",
        "content": "志士固有待，显默非苟然。\n孔明方微时，息驾隆中田。\n出身感三顾，鱼水相后先。\n开迹在庸蜀，欲正九鼎迁。\n垂成中兴业，復汉临秦川。\n平生许与际，独比管乐贤。\n人材品目异，自得岂虚传。",
        "dynasty": "宋",
        "collection_info": null
    },
    {
        "title": "蔡州",
        "author": "曾巩",
        "content": "蔡州昔人居，遗堵不可寻。\n青石久埋没，荒烟起空林。\n昔人依刘表，意气传至今。\n广路竞朱毂，深藏閟黄金。\n构难琦琮间，咎责积已深。\n终贻覆宗累，苟得非所钦。\n为恶理当尔，足惩夸者心。",
        "dynasty": "宋",
        "collection_info": null
    },
    {
        "title": "谷隠寺",
        "author": "曾巩",
        "content": "岘南众峰外，窅然空谷深。\n丹楼倚碧殿，敻出道安林。\n习池抱邻曲，虚窗漱清音。\n竹静幽鸟语，果熟孤猿吟。\n故多物外趣，足慰倦客心。\n但恨绁尘羁，无繇数追寻。",
        "dynasty": "宋",
        "collection_info": null
    },
    {
        "title": "万山",
        "author": "曾巩",
        "content": "万山临汉皋，峰岭颇秀发。\n王繁旧居处，荒草久埋没。\n解佩盖已迷，沉碑终自伐。\n最宜北城望，正值氛霭歇。\n缥缈出烟云，清明动毛髮。\n留连至归时，长见西林月。",
        "dynasty": "宋",
        "collection_info": null
    },
    {
        "title": "题张伯常汉上茅堂",
        "author": "曾巩",
        "content": "远出清汉上，隠然一堤长。\n槐柳若云布，连阴入虚堂。\n架险注鸣溜，分畦殖群芳。\n岂惟富桑柘，盖亦余囷仓。\n主人事幽屏，不愿尚书郎。\n即此徇高志，风骚恣徜徉。\n强起迫义重，还归直明光。\n清风凛然在，素壁盈文章。\n故栖勿回眄，黄鹄本高翔。",
        "dynasty": "宋",
        "collection_info": null
    },
    {
        "title": "移守江西先寄潘延之节推",
        "author": "曾巩",
        "content": "忆昔江西别子时，我初折腰五斗粟。\n南北相望十八年，俯仰飞光如转烛。\n子遗万事遂恬旷，我繫一官尚局促。\n早衰胆气自然薄，多病颠毛那更绿。\n人情畦畛阻肝膈，世路风波悸心目。\n每嗟太守两朱轮，宁及田家一黄犊。\n幸逢怀绂入斗牛，喜得披山收宝玉。\n薄材顽钝待磨琢，旧学抢攘期反覆。\n云鸿可近眼先明，野鹿尚縻颜自忸。\n长鬚幸未阻诲存，下榻应容拜临辱。",
        "dynasty": "宋",
        "collection_info": null
    },
    {
        "title": "汉阳泊舟",
        "author": "曾巩",
        "content": "暂泊汉阳岸，不登黄鹤楼。\n江含峨岷气，万里正东流。\n惊风孤雁起，蔽日寒云浮。\n祗役虽远道，放怀成薄游。\n兴随沧洲发，事等渔樵幽。\n烟波一尊酒，尽室载扁舟。",
        "dynasty": "宋",
        "collection_info": null
    },
    {
        "title": "郧口",
        "author": "曾巩",
        "content": "我行去此二十年，郧水不改流潺湲。\n风光满眼宛如昨，故人乘鸾独腾骞。\n今人随我不知昔，我记昔游何处言。\n泪向幽襟落如泻，况闻江汉断肠猿。",
        "dynasty": "宋",
        "collection_info": null
    },
    {
        "title": "促促为物役",
        "author": "曾巩",
        "content": "促促为物役，区区迫世情。\n但嗟束缚急，未觉章绶荣。\n奈此两鬓白，顾无一廛耕。\n所求亦云几，脱粟与藜羹。",
        "dynasty": "宋",
        "collection_info": null
    },
    {
        "title": "鸿雁",
        "author": "曾巩",
        "content": "江南岸边江水平，水荇青青渚蒲绿。\n鸿雁此时俦侣多，乱下沙汀恣栖宿。\n群依青荇唼且鸣，暖浴蒲根戏相逐。\n长无矰缴意自闲，不饱稻粱心亦足。\n性殊凡鸟自知时，飞不乱行聊渐陆。\n岂同白鹭空洁白，俯啄腥污期满腹。",
        "dynasty": "宋",
        "collection_info": null
    },
    {
        "title": "喜晴",
        "author": "曾巩",
        "content": "天晴万里无纤风，江平水面磨青铜。\n光华逸发万物上，精气敻与扶桑通。\n我行江汉道苦恶，十步九折遗西东。\n况遭积雨驾高浪，沙翻石走相撞舂。\n操舟众工立噤㾕，湿橹钻火磨星红。\n荒蹊成潴尺寸碍，永日四望无人踪。\n一时得意数蛙黾，鸣跃振踞泥涂中。\n阴消阳胜有先兆，宇宙丹翠含冲融。\n今晨霾曀一扫荡，羲和徐行驱六龙。\n眼明意豁万事快，预喜来年麰麦丰。",
        "dynasty": "宋",
        "collection_info": null
    },
    {
        "title": "酬王正仲登岳麓寺阁见寄",
        "author": "曾巩",
        "content": "闻君东南使，揽辔云松间。\n皇华照楚甸，吉玉投衡山。\n幽寻得临观，意豁穷跻攀。\n顾我客斗牛，三年疏往还。\n低心念弱志，引领望衰颜。\n未共尊酒乐，良嗟人事艰。\n叱驭犯冰雪，迴镳驰九关。\n何足慰离思，德音锵佩环。",
        "dynasty": "宋",
        "collection_info": null
    },
    {
        "title": "访石仙岩杜法师",
        "author": "曾巩",
        "content": "杜君袖衔丹砂书，一顾诃斥百怪除。\n声如翻河落天衢，四方争迎走高车。\n方瞳秀貌白鬚垂，买船东南寻旧居。\n石岩天开立精庐，四山波澜势争趋。\n君琴一张酒一壶，笑谈衮衮乐有余。\n我今归来尚踟蹰，羡君决发真丈夫。",
        "dynasty": "宋",
        "collection_info": null
    },
    {
        "title": "晓出",
        "author": "曾巩",
        "content": "晓出城南罗卒乘，皂纛朱旗密相映。\n貔貅距跃良家子，鹅鹳弥缝司马令。\n夺标一一飞步疾，盘槊两两翻身劲。\n霸上今朝且儿戏，卫青异日须天幸。",
        "dynasty": "宋",
        "collection_info": null
    },
    {
        "title": "和贡甫送元考元考不至",
        "author": "曾巩",
        "content": "蓬山有行客，欲上北城舟。\n学问本闳博，言谈非谬悠。\n尝陈帝王略，得试紫云楼。\n一时惊豪捷，况復富春秋。\n朋游所欣附，争欲致绸缪。\n承明动乡思，岁久道苦修。\n忽怀淄川组，夙昔愿始酬。\n出饯集俦侣，清欢期少留。\n酒阑竟不至，睠睠久临流。\n微我独有咎，此诗聊可求。",
        "dynasty": "宋",
        "collection_info": null
    },
    {
        "title": "京师观音院新堂",
        "author": "曾巩",
        "content": "九衢言语乱人耳，三市尘沙瞇人目。\n猿狙未惯裹章绶，鱼鸟宁忘慕溪谷。\n恨无栖宿在清旷，欲弄潺湲愈烦燠。\n道人谁氏斥佳境，决汉披霄敞华屋。\n骈罗嶷嶷三秀石，丛迸娟娟两修竹。\n云蒸雨泄被岩壑，海倒河垂动林麓。\n顿惊俯仰远嚣浊，岂直形骸摆羁束。\n解衣坚坐暝忘返，饮水清谈心亦足。\n丈夫壮志须坦荡，曲士阴机谩翻覆。\n青鞋赤舄偶然尔，安用区区巧追逐。",
        "dynasty": "宋",
        "collection_info": null
    },
    {
        "title": "郊祀庆成",
        "author": "曾巩",
        "content": "即祚讴歌后，钦柴礼数新。\n盛容超旷代，乐贡尽殊邻。\n宿戒临行殿，宵兴绝众臣。\n立须空便次，步进却柔裀。\n外物虽多品，天心在一纯。\n高灵终享德，群望亦依仁。\n暗蔼如无间，迟延若可亲。\n欲知精意答，预睹太和臻。\n积曀沉遥甸，浮阳上绮闉。\n霱云生斐亹，爱景驻逡巡。\n厚庆归清庙，余釐及兆人。\n还宫动前跸，喜气入韶钧。",
        "dynasty": "宋",
        "collection_info": null
    },
    {
        "title": "仁宗皇帝挽词三首  其一",
        "author": "曾巩",
        "content": "纳谏终无牾，知人久更明。\n恩波通四海，寿域载群生。\n异俗衣裳会，诸儒雅颂声。\n威灵空想象，盛德讵能名。",
        "dynasty": "宋",
        "collection_info": null
    },
    {
        "title": "仁宗皇帝挽词三首  其二",
        "author": "曾巩",
        "content": "日转归人外，天移入画中。\n冕旒余泽在，惊跸旧仪空。\n卜宅三川绕，方丧万里通。\n初寒石门路，松桧飒悲风。",
        "dynasty": "宋",
        "collection_info": null
    },
    {
        "title": "仁宗皇帝挽词三首  其三",
        "author": "曾巩",
        "content": "沧海难回日，青云如送春。\n服丧三月遍，遏乐四夷均。\n感格英灵在，褒扬大号新。\n依然社稷计，王业付真人。",
        "dynasty": "宋",
        "collection_info": null
    },
    {
        "title": "英宗皇帝挽词二首  其一",
        "author": "曾巩",
        "content": "已应南阳气，犹迟代邸来。\n范镕归独化，纲理付群材。\n禹会方无外，虞巡遂不回。\n空惊柏城仗，箫鼓送余哀。",
        "dynasty": "宋",
        "collection_info": null
    },
    {
        "title": "英宗皇帝挽词二首  其二",
        "author": "曾巩",
        "content": "继文犹旦暮，归启已讴吟。\n画手传英气，书筠见德音。\n铸铜余故鼎，啄草付春禽。\n试望桥山路，萧萧翠柏深。",
        "dynasty": "宋",
        "collection_info": null
    },
    {
        "title": "慈圣光献皇太后挽词二首  其一",
        "author": "曾巩",
        "content": "祖烈鹰扬终食冀，家声泉涌旧兴谯。\n人伦风化归三世，王室功劳属两朝。\n长信深严余羽卫，閟宫崇大列宗祧。\n衣冠藉藉谈遗事，不尽鸿名对永昭。",
        "dynasty": "宋",
        "collection_info": null
    },
    {
        "title": "慈圣光献皇太后挽词二首  其二",
        "author": "曾巩",
        "content": "山河德履孚潜显，江汉仁风被迩遐。\n已辅干坤成化育，终符日月继光华。\n和熹未寤还威柄，明德犹疏抑外家。\n欲次徽音难仿佛，空余流恨入哀笳。",
        "dynasty": "宋",
        "collection_info": null
    },
    {
        "title": "送英州苏秘丞",
        "author": "曾巩",
        "content": "远民歌舞戴升平，碧阁朱楼照眼明。\n乡馔雨余收白蕈，客樽秋后对红英。\n泷鸣浈水遥通海，路入南山不隔城。\n材术如君有余暇，出游应数拥双旌。",
        "dynasty": "宋",
        "collection_info": null
    },
    {
        "title": "送陈郎中还京兼过九江新宅",
        "author": "曾巩",
        "content": "鹢舟金碧照溪沙，帆上风吹五两斜。\n罢郡紫泥催向阙，过江红旆引还家。\n因将旧社人携酒，应喜新林树见花。\n莫作山斋久留意，中台虚位有清华。",
        "dynasty": "宋",
        "collection_info": null
    },
    {
        "title": "遣兴",
        "author": "曾巩",
        "content": "青灯斗鼠窥寒砚，落月啼乌送迥笳。\n江汉置身贫作客，溪山合眼梦还家。\n百忧忽忽丹心破，万事悠悠两鬓华。\n谁与健帆先度鸟，更无留滞向天涯。",
        "dynasty": "宋",
        "collection_info": null
    },
    {
        "title": "楚泽",
        "author": "曾巩",
        "content": "楚泽荒凉白露根，盈虚无处问干坤。\n虫虫旱气连年有，寂寂遗人几户存。\n盗贼恐多从此始，经纶空健与谁论。\n诸公日议云台上，忍使忧民独至尊。",
        "dynasty": "宋",
        "collection_info": null
    },
    {
        "title": "西亭",
        "author": "曾巩",
        "content": "团扇频挥到此亭，他乡愁坐思冥冥。\n空羞避俗无高节，转觉逢人恶独醒。\n岁月淹留随日老，干坤狼狈几时宁。\n欲知事事今何似，万里波涛一点萍。",
        "dynasty": "宋",
        "collection_info": null
    },
    {
        "title": "盆池",
        "author": "曾巩",
        "content": "环环清泚旱犹深，炳炳芙蓉近可寻。\n苍壁巧藏天影入，翠奁微带藓痕侵。\n能供水石三秋兴，不负江湖万里心。\n照影独怜身老去，日添华髪已盈簪。",
        "dynasty": "宋",
        "collection_info": null
    },
    {
        "title": "羁游",
        "author": "曾巩",
        "content": "粗饭寒齑且自如，欲将吾道付樵渔。\n羁游事事情怀恶，贫病年年故旧疏。\n自古幸容元亮醉，凡今谁喜子云书。\n何由得洗尘埃尽，恣买沧洲结草庐。",
        "dynasty": "宋",
        "collection_info": null
    },
    {
        "title": "南轩竹",
        "author": "曾巩",
        "content": "密竹娟娟数十茎，旱天萧洒有高情。\n风吹已送烦心醒，雨洗还供远眼清。\n新笋巧穿苔石去，碎阴微破粉墙生。\n应须万物冰霜后，来看琅玕色转明。",
        "dynasty": "宋",
        "collection_info": null
    },
    {
        "title": "浮云楼和赵嘏",
        "author": "曾巩",
        "content": "万里聊供远眼开，檐前不尽水声哀。\n朝云尚拂阳台去，羽猎曾围梦泽来。\n解带欲留长日坐，倾壶难饮故人杯。\n邅穷万里飘萍内，到此登临更几回。",
        "dynasty": "宋",
        "collection_info": null
    },
    {
        "title": "照影亭",
        "author": "曾巩",
        "content": "河流萦槛色辉辉，无数幽禽入镜飞。\n已映渚花红四出，更涵沙柳翠相围。\n不欺毫髪公虽有，太尽妍媸道恐非。\n自笑病容随步见，未衰华髪满缁衣。",
        "dynasty": "宋",
        "collection_info": null
    },
    {
        "title": "晚望",
        "author": "曾巩",
        "content": "蛮荆人事几推移，旧国兴亡欲问谁。\n郑袖风流今已尽，屈原辞赋世空悲。\n深山大泽成千古，暮雨朝云又一时。\n落日西楼凭槛久，闲愁唯有此心知。",
        "dynasty": "宋",
        "collection_info": null
    },
    {
        "title": "书阁",
        "author": "曾巩",
        "content": "自怜野性生来拙，谁许交情晚最亲。\n世路因仍忧槛阱，他乡衰暮傍风尘。\n惟将菽藿还求志，未有丝毫可为人。\n一亩萧然须暂得，欲偷闲日长精神。",
        "dynasty": "宋",
        "collection_info": null
    },
    {
        "title": "赠弹琴者",
        "author": "曾巩",
        "content": "至音淡薄谁曾赏，古意飘零自可怜。\n不似秦筝能合意，满堂倾耳十三弦。",
        "dynasty": "宋",
        "collection_info": null
    },
    {
        "title": "寄孙正之",
        "author": "曾巩",
        "content": "貌癯心苦气飘飘，长饿空林不可招。\n能举丘山惟笔力，可摩云日是风标。\n诗篇缀缉应千首，学术窥寻岂一朝。\n耳冷高谈经岁远，江南春动雪还消。",
        "dynasty": "宋",
        "collection_info": null
    },
    {
        "title": "秋日感事示介甫",
        "author": "曾巩",
        "content": "秋日气己盛，阴虫朝暮声。\n烟云断溪树，风雨入山城。\n沙碛有遗虏，旌旗多远行。\n生民苦未息，吾党耻论兵。",
        "dynasty": "宋",
        "collection_info": null
    },
    {
        "title": "简翁都官",
        "author": "曾巩",
        "content": "倦游公府曳长裾，笑上扁舟指旧庐。\n自有文章真杞梓，不须雕琢是璠玙。\n浮蛆满瓮尝春酒，垂露临窗理素书。\n况得君宾同壮节，一乡清问更谁知。",
        "dynasty": "宋",
        "collection_info": null
    },
    {
        "title": "陈祁秀才园亭",
        "author": "曾巩",
        "content": "眼无尘土境殊清，一绕芳蹊病体轻。\n烟树疑从古画见，水轩真在碧天行。\n君能极巧安山势，我欲忘归听竹声。\n只恐主人难住此，弟兄嘉行满乡评。",
        "dynasty": "宋",
        "collection_info": null
    },
    {
        "title": "上杜相公",
        "author": "曾巩",
        "content": "水为舟楫旱为霖，社稷生民注意深。\n岂谓便辞黄阁议，翻然求就紫芝吟。\n始终好古儒林士，进退忧时国老心。\n只有声名随日远，不令功被管弦音。",
        "dynasty": "宋",
        "collection_info": null
    },
    {
        "title": "胡太傅挽词二首  其一",
        "author": "曾巩",
        "content": "谠言留简册，恭德载闺门。\n福履三朝盛，官仪一品尊。\n九原无復起，万事付谁论。\n不必诸儒记，清名久自存。",
        "dynasty": "宋",
        "collection_info": null
    },
    {
        "title": "胡太傅挽词二首  其二",
        "author": "曾巩",
        "content": "远略参基命，雄文入典章。\n輤车俄就路，瑞节始还乡。\n象物陈虚寝，哀歌寄奠觞。\n惟应九原上，松桧日苍苍。",
        "dynasty": "宋",
        "collection_info": null
    },
    {
        "title": "酬材叔江西道中作",
        "author": "曾巩",
        "content": "枉渚荒源百里间，草根经烧旧痕干。\n入陂野水冬来浅，对树诸峰雪后寒。\n坞笛最宜风外听，岭梅初得醉中看。\n行寻故友心无事，不觉西游道路难。",
        "dynasty": "宋",
        "collection_info": null
    },
    {
        "title": "送双渐之汉阳",
        "author": "曾巩",
        "content": "楚国封疆最上流，夹江分命两诸侯。\n何年南狩牙樯出，六月西来雪浪浮。\n夏口楼台供夕望，晴川风物待春游。\n可能频度渔阳曲，不负当年鹦鹉洲。",
        "dynasty": "宋",
        "collection_info": null
    },
    {
        "title": "孔明",
        "author": "曾巩",
        "content": "称吴称魏已纷纷，渭水西边独汉臣。\n平日将军不三顾，寻常田里带经人。",
        "dynasty": "宋",
        "collection_info": null
    },
    {
        "title": "闲行",
        "author": "曾巩",
        "content": "草软沙匀野路晴，竹枝乌帽称闲行。\n鸟啼绿树穿花影，风出青山送水声。\n转觉所忧非己事，尽从多难见人情。\n闲中我乐人应笑，忙处人争我不争。",
        "dynasty": "宋",
        "collection_info": null
    },
    {
        "title": "赠安禅懃",
        "author": "曾巩",
        "content": "讵知萧洒吾庐旧，却有高明此寺邻。\n水竹迸生刚节老，秋山过抱翠岚新。\n惟怜季子归来困，自笑原思久更贫。\n深识幽人风义厚，扫轩开榻最相亲。",
        "dynasty": "宋",
        "collection_info": null
    },
    {
        "title": "赠护仁监院",
        "author": "曾巩",
        "content": "人贫举世今为甚，僧事新年始更多。\n食粝衣穿虽扰扰，构虚基险自峨峨。\n诛茅改筑君初有，繫马长吟我暂过。\n但觉满山金碧涧，不知谁到为烟萝。",
        "dynasty": "宋",
        "collection_info": null
    },
    {
        "title": "送觉祖院明上人",
        "author": "曾巩",
        "content": "冠石新墙日月回，丰堂瓌殿起崔嵬。\n钟随秋势金声壮，佛隠寒云玉座开。\n流水远奔双涧去，平林高拥四山来。\n麒麟细草南东路，一望松门意自哀。",
        "dynasty": "宋",
        "collection_info": null
    },
    {
        "title": "谒李白墓",
        "author": "曾巩",
        "content": "世间遗草三千首，林下荒坟二百年。\n信矣辉光争日月，依然精爽动山川。\n曾无近属持门户，空有乡人拂几筵。\n顾我自惭才力薄，欲将何物弔前贤。",
        "dynasty": "宋",
        "collection_info": null
    },
    {
        "title": "送抚州钱郎中",
        "author": "曾巩",
        "content": "名郎元是足风流，得郡东南地更优。\n翠幕管弦三市晚，画堂烟雨五峰秋。\n黄柑巧缀星垂槛，香稻匀翻雪满瓯。\n应与谢公资健笔，邦人才薄讵能酬。",
        "dynasty": "宋",
        "collection_info": null
    },
    {
        "title": "送韩玉汝使两浙",
        "author": "曾巩",
        "content": "使传东驰下九天，此邦曾屈试鸣弦。\n仁声又向新年入，惠泽犹为故老传。\n翠巘烟云生席上，沧溟风雨到樽前。\n经营智略多余暇，赏燕谁酬白雪篇。",
        "dynasty": "宋",
        "collection_info": null
    },
    {
        "title": "丁元珍挽词二首  其一",
        "author": "曾巩",
        "content": "翰墨金声远，神情玉气温。\n节廉贫愈见，风义老弥惇。\n旧学资详正，新仪属讨论。\n谁怜一麾出，终不反修门。",
        "dynasty": "宋",
        "collection_info": null
    },
    {
        "title": "丁元珍挽词二首  其二",
        "author": "曾巩",
        "content": "从军王粲笔，记礼后苍篇。\n谩有残书在，能令好事传。\n鵩来悲四月，鹤去遂千年。\n试想长桥路，昏昏陇隧烟。",
        "dynasty": "宋",
        "collection_info": null
    },
    {
        "title": "简景山侍御",
        "author": "曾巩",
        "content": "长年心事最相亲，一笑相疏忽数旬。\n柏府地严方许国，芸台官冷但容身。\n饥肠漫窃公厨膳，病髮难堪客舍尘。\n还有鹿门栖宿兴，想君他日肯为邻。",
        "dynasty": "宋",
        "collection_info": null
    },
    {
        "title": "送李莘太博",
        "author": "曾巩",
        "content": "郪道鸣弦去，容台抱蕝初。\n尘沙开祖帐，冰雪映征车。\n久待连城价，谁腾一鹗书。\n君王览豪俊，应復召严徐。",
        "dynasty": "宋",
        "collection_info": null
    },
    {
        "title": "游天章寺",
        "author": "曾巩",
        "content": "篮舆朝出踏轻尘，拂面毵毵柳色新。\n曲水岂能留往事，南湖空解照行人。\n最宜灵运登山屐，不负渊明漉酒巾。\n老去飘零心未折，暂须同醉海边春。",
        "dynasty": "宋",
        "collection_info": null
    },
    {
        "title": "送关彦远",
        "author": "曾巩",
        "content": "莫辞为我百分饮，从此送君千里行。\n物情簪屦尚须念，人道交亲那可轻。\n渚梅江柳弄佳色，林鸟野蜂吟好声。\n对之但醉余可置，明日此杯谁共倾。",
        "dynasty": "宋",
        "collection_info": null
    },
    {
        "title": "送关彦远赴江西",
        "author": "曾巩",
        "content": "食饮冰廉士操，敝衣穿履古人风。\n溪堂兴足登临后，滕阁今归啸傲中。\n一榻高悬宾阁峻，二龙俱化县池空。\n因过胜境须行乐，驿召方当急诏东。",
        "dynasty": "宋",
        "collection_info": null
    },
    {
        "title": "西园席上",
        "author": "曾巩",
        "content": "省阁名郎国羽仪，瀛洲仙客众蓍龟。\n山蹊向日花开早，海聚经寒酒熟迟。\n下榻笑谈红旆偃，引觞醉醒玉钗随。\n唯惭别乘疏顽甚，满面尘埃更有诗。",
        "dynasty": "宋",
        "collection_info": null
    },
    {
        "title": "送孙颖贤",
        "author": "曾巩",
        "content": "穰穰秦州铁马群，青衫吾子仕犹屯。\n高谈消长才惊世，藐视公侯行出人。\n古气欲遵奔日月，畏涂曾触滞荆榛。\n明夷夬决应斟酌，自向穷通有屈伸。",
        "dynasty": "宋",
        "collection_info": null
    },
    {
        "title": "送郑州邵资政",
        "author": "曾巩",
        "content": "江夏无双誉，菑川第一才。\n笑谈成黼藻，咳唾落琼瑰。\n紫气锋铓露，青冥羽翼开。\n隽游追幕府，高步集蓬莱。\n探讨篇章洽，研磨术业该。\n九霄新汉邸，万目注梁台。\n选择真儒用，招延急诏催。\n衣冠惊角绮，宾友重邹枚。\n每右横经席，宁虚置醴杯。\n八荒披日月，万里散云雷。\n始去东山榜，俄参北斗魁。\n庙堂奇计得，羌虏鸷心摧。\n帝念人求旧，朝须汝作梅。\n避荣言屡切，请外志难回。\n际海归封略，连吴入剸裁。\n夕冰承命出，昼锦过乡来。\n许国风猷壮，容民宇量恢。\n节旄恩换镇，京室地称陪。\n赐觐亲中扆，通班接上台。\n壶浆空度洧，公位在三槐。",
        "dynasty": "宋",
        "collection_info": null
    },
    {
        "title": "看花",
        "author": "曾巩",
        "content": "春来日日探花开，紫陌看花始此回。\n欲赋妍华无健笔，拟酬芳景怕深杯。\n但知抖擞红尘去，莫问鬅鬙白髮催。\n更老风情转应少，且邀佳客试徘徊。",
        "dynasty": "宋",
        "collection_info": null
    },
    {
        "title": "会稽绝句三首  其一",
        "author": "曾巩",
        "content": "花开日日去看花，迟日犹嫌影易斜。\n莫问会稽山外事，但将歌管醉流霞。",
        "dynasty": "宋",
        "collection_info": null
    },
    {
        "title": "会稽绝句三首  其二",
        "author": "曾巩",
        "content": "花开日日插花归，酒盏歌喉处处随。\n不是心闲无此乐，莫教门外俗人知。",
        "dynasty": "宋",
        "collection_info": null
    },
    {
        "title": "会稽绝句三首  其三",
        "author": "曾巩",
        "content": "年年谷雨愁春晚，况是江湖两鬓华。\n欲载一樽乘兴去，不知何处有残花。",
        "dynasty": "宋",
        "collection_info": null
    },
    {
        "title": "送任逵度支监嵩山崇福宫",
        "author": "曾巩",
        "content": "汉阳门下士，车骑幕中宾。\n志节初皆壮，风流久更新。\n枢庭承远派，郎位袭清尘。\n雅淡琴声古，温纯玉性真。\n诗书来射策，慈惠起临人。\n淮海褰帷久，褒斜叱驭频。\n政平无横吏，刑省绝冤民。\n汴路扬旌出，吴门拥节巡。\n持权心似水，待物气如春。\n懋德垂承诏，遗荣遽乞身。\n行高宁繫俗，道胜不忧贫。\n北绝分琳馆，西归近紫宸。\n鸿飞开羽翼，骥逸露精神。\n却理烟霞宅，重寻水石邻。\n青嵩销鹤怨，碧洛见鸥驯。\n故友欣联璧，诸儒慕垫巾。\n学兼鸿宝异，兴与赤松亲。\n激劝留方册，惊传动缙绅。\n浮云虽抗意，仄席正逢辰。\n祇恐尊廉退，丁宁致软轮。",
        "dynasty": "宋",
        "collection_info": null
    },
    {
        "title": "送赵资政",
        "author": "曾巩",
        "content": "好问逢真主，能言迈古风。\n犯颜天意沃，造膝众情通。\n弹治心忘势，澄清谊匪躬。\n朝廷推指佞，都邑避乘骢。\n白简威方厉，青规遇更隆。\n析符霄汉上，开幕斗牛中。\n里聚追胥息，阶庭讼缿空。\n纪纲官特峻，帷幄地弥崇。\n吏治连城肃，仓储绝塞充。\n锦官清镇俗，玉垒静临戎。\n膏泽涵荒阻，春阳煦滞穷。\n钧衡求隽望，龟筮协渊衷。\n间出千龄合，平居一德同。\n股肱康事力，舟楫济川功。\n远大经纶略，精微献替忠。\n夕冰分外阃，昼锦过江东。\n比户仁声入，提封喜气融。\n信深销众僞，明盛破群蒙。\n正洽讴歌美，俄更节制雄。\n保民追吕尚，分土继逢公。\n淄水移幢碧，牛山驻旆红。\n鱼盐方舸集，绮绣万箱丛。\n少憩驱千骑，行归冠百工。\n衮衣天下咏，岂独是倥侗。",
        "dynasty": "宋",
        "collection_info": null
    },
    {
        "title": "过高士坊",
        "author": "曾巩",
        "content": "一亩萧然绝世喧，抗怀那肯就笼樊。\n功名晚更为余事，灾异初尝出至言。\n郡阁已空徐孺榻，里人犹识郑公门。\n斯文未丧如繇我，后代当知李仲元。",
        "dynasty": "宋",
        "collection_info": null
    },
    {
        "title": "余杭久旱赵悦道入境之夕四郊雨足二首  其一",
        "author": "曾巩",
        "content": "连章天上乞身闲，笑入吴船拥节还。\n一夜风雷驱旱魃，始知霖雨出人间。",
        "dynasty": "宋",
        "collection_info": null
    },
    {
        "title": "余杭久旱赵悦道入境之夕四郊雨足二首  其二",
        "author": "曾巩",
        "content": "旌旗东下路尘开，六月风云席上回。\n正恐一方人暍死，直将霖雨过江来。",
        "dynasty": "宋",
        "collection_info": null
    },
    {
        "title": "钱塘上元夜祥符寺陪咨臣郎中丈燕席",
        "author": "曾巩",
        "content": "月明如昼露叶浓，锦帐名郎笑语同。\n金地夜寒消美酒，玉人春困倚东风。\n红云灯火浮沧海，碧水楼台浸远空。\n白髮蹉跎欢意少，强颜犹入少年丛。",
        "dynasty": "宋",
        "collection_info": null
    },
    {
        "title": "送沈谏议",
        "author": "曾巩",
        "content": "东南经济得时英，方底除书下汉庭。\n将幕鼓旗惊白昼，谏垣冠剑动青冥。\n指撝瓯越归谈笑，镇压江吴出醉醒。\n金鼎盐梅须大用，九霄应已梦仪刑。",
        "dynasty": "宋",
        "collection_info": null
    },
    {
        "title": "酬王微之汴中见赠",
        "author": "曾巩",
        "content": "黄流浑浑来沙际，佳气葱葱近日边。\n河汉槎虽通远客，蓬莱风未纵归船。\n山城剧饮销红烛，水驿高吟襞彩笺。\n老去相逢情自密，不关清赏合留连。",
        "dynasty": "宋",
        "collection_info": null
    },
    {
        "title": "寄郓州邵资政",
        "author": "曾巩",
        "content": "铅笔雠书客，朱轓守土臣。\n素餐方侧席，黄髮已侵巾。\n喜有山围郭，仍怜水满津。\n清华闲耳目，潇洒长精神。\n秀色秋来重，寒声雨后新。\n宿云当户牖，流月过松筠。\n北圃分殊境，西湖断俗尘。\n渚花红四出，沙鸟翠相亲。\n芡老含珠实，鱼惊跃锦鳞。\n飞梁凌窅渺，虚榭压奫沦。\n岭对横修竹，洲分抱白苹。\n静宜人事拙，闲觉道腴真。\n器小难周物，官微幸庇身。\n簿书偷暇日，杖屦想幽人。\n泝险飞游艇，探奇漾钓缗。\n形縻甘鹤怨，心泰得鸥驯。\n督府恩容久，芳笺讯问频。\n门庭严卫戟，尊俎从华绅。\n却起烟霞兴，还思水石邻。\n自嗤田父乐，那可荐鸿钧。",
        "dynasty": "宋",
        "collection_info": null
    },
    {
        "title": "和邵资政",
        "author": "曾巩",
        "content": "拂衣久欲求三径，窃食聊须把一麾。\n世路贱贫从所好，老年胸臆固无奇。\n樊笼偶得沧洲趣，芜颣难酬白雪辞。\n督府繇来恩礼厚，每容商也与言诗。",
        "dynasty": "宋",
        "collection_info": null
    },
    {
        "title": "和孔教授",
        "author": "曾巩",
        "content": "治烦方喜众材同，坐啸南阳郡阁中。\n几案有尘书檄简，里闾无事稻粱丰。\n衣冠济济归儒学，俎豆诜诜得古风。\n幸屈异能来助我，敢将颜色在蜚鸿。",
        "dynasty": "宋",
        "collection_info": null
    },
    {
        "title": "喜雪二首  其一",
        "author": "曾巩",
        "content": "欲休还舞任风吹，断续繁云作阵随。\n已塞茅蹊人起晚，更迷沙渚鸟飞迟。\n混同天地归无迹，润色山川入有为。\n太守不辞留客醉，丰年佳兆可前知。",
        "dynasty": "宋",
        "collection_info": null
    },
    {
        "title": "喜雪二首  其二",
        "author": "曾巩",
        "content": "杂雨零初急，因风洒更狂。\n英华倾月窟，光气泻天潢。\n宛转花飞密，纡余舞态长。\n化材随大小，成器任圆方。\n秀已滋山国，清尤助水乡。\n色严齐上下，明盛析毫芒。\n润屋情夸诞，埋轮兴激昂。\n收功归泽物，全德在包荒。\n预喜仓箱富，潜知海岳康。\n萧晨迎贺客，歌吹趣传觞。",
        "dynasty": "宋",
        "collection_info": null
    },
    {
        "title": "雪后同徐秘丞皇甫节推孔教授北园晚步",
        "author": "曾巩",
        "content": "沙草正黄濒海意，江梅还白故园情。\n循除远水春前急，绕郭空山雪后明。\n林影易斜寒日短，角声吹去暮云平。\n最惭佳客忘形契，肯伴衰翁着屐行。",
        "dynasty": "宋",
        "collection_info": null
    },
    {
        "title": "郡斋即事二首  其一",
        "author": "曾巩",
        "content": "画戟森门宠误蒙，从来田舍一衰翁。\n囷仓穰穰逢康岁，闾里恂恂有古风。\n瞷氏宿奸投海外，伏生新学始山东。\n依然自昔兴王地，长在南阳佳气中。",
        "dynasty": "宋",
        "collection_info": null
    },
    {
        "title": "郡斋即事二首  其二",
        "author": "曾巩",
        "content": "满轩山色长浮黛，绕舍泉声不受尘。\n四境带牛无事日，两衙封印自繇身。\n白羊酒熟初看雪，黄杏花开欲探春。\n总是济南为郡乐，更将诗兴属何人。",
        "dynasty": "宋",
        "collection_info": null
    },
    {
        "title": "忆越中梅",
        "author": "曾巩",
        "content": "浣沙亭北小山梅，兰渚移来手自栽。\n今日旧林冰雪地，泠香幽艷向谁开。",
        "dynasty": "宋",
        "collection_info": null
    },
    {
        "title": "再赋喜雪",
        "author": "曾巩",
        "content": "六花飞舞势蹁跹，点缀寒林态更妍。\n山险龙蛇盘鸟道，野平江海变畬田。\n人狂奔月非关夜，马健乘云别有天。\n况值白羊新酒熟，可能相就庆丰年。",
        "dynasty": "宋",
        "collection_info": null
    },
    {
        "title": "寄致仕欧阳少师",
        "author": "曾巩",
        "content": "四海文章伯，三朝社稷臣。\n功名垂竹帛，风义动簪绅。\n此道推先觉，诸儒出后尘。\n忘机心皎皎，乐善意循循。\n大略才超古，昌言勇绝人。\n抗怀轻绂冕，沥恳谢陶钧。\n耕稼归莘野，畋渔返渭滨。\n五年清兴属，一日壮图伸。\n北阙恩知旧，东宫命数新。\n鸾凰开羽翼，骥騄放精神。\n旷达林中趣，高闲物外身。\n挥金延故老，置驿候嘉宾。\n主当西湖月，勾留颍水春。\n露寒消鹤怨，沙静见鸥驯。\n酒熟夸浮蚁，书成感获麟。\n激昂疏受晚，冲淡赤松亲。\n龙卧倾时望，鸿冥耸士伦。\n少休均逸豫，独往异沉沦。\n策画咨询急，仪刑瞩想频。\n应须协龟筮，更起为生民。",
        "dynasty": "宋",
        "collection_info": null
    },
    {
        "title": "冬夜即事",
        "author": "曾巩",
        "content": "印奁封罢阁铃闲，喜有秋毫免素餐。\n市粟易求仓廪实，邑尨无警里闾安。\n香清一榻氍毹暖，月淡千门霿凇寒。\n闻说丰年从此始，更回笼烛卷帘看。",
        "dynasty": "宋",
        "collection_info": null
    },
    {
        "title": "酬介甫还自舅家书所感",
        "author": "曾巩",
        "content": "旱气满原野，子行归旧庐。\n吁天高未动，望岁了何如。\n荒土欲生火，涸溪容过车。\n民期得霖雨，吾岂灌园蔬。",
        "dynasty": "宋",
        "collection_info": null
    },
    {
        "title": "西湖二首  其一",
        "author": "曾巩",
        "content": "左符千里走东方，喜有西湖六月凉。\n塞上马归终反覆，泰山鸱饱正飞扬。\n懒宜鱼鸟心常静，老觉诗书味更长。\n行到平桥初见日，满川风露紫荷香。",
        "dynasty": "宋",
        "collection_info": null
    },
    {
        "title": "西湖二首  其二",
        "author": "曾巩",
        "content": "湖面平随苇岸长，碧天垂影入清光。\n一川风露荷花晓，六月蓬瀛燕坐凉。\n沧海桴浮成旷荡，明河槎上更微茫。\n何须辛苦求人外，自有仙乡在水乡。",
        "dynasty": "宋",
        "collection_info": null
    },
    {
        "title": "早起赴行香",
        "author": "曾巩",
        "content": "枕前听尽小梅花，起见中庭月未斜。\n微破宿云犹度雁，欲深烟柳已藏鸦。\n井轳声急推寒玉，笼烛光繁秉绛纱。\n行到市桥人语密，马头依约对朝霞。",
        "dynasty": "宋",
        "collection_info": null
    },
    {
        "title": "席上",
        "author": "曾巩",
        "content": "市井萧条烟火微，两衙散后雪深时。\n若无一曲传金盏，争奈衰翁两鬓丝。",
        "dynasty": "宋",
        "collection_info": null
    },
    {
        "title": "和陈郎中",
        "author": "曾巩",
        "content": "材薄安时甘寂寞，身闲乘兴喜登临。\n每寻香草牵狂思，曾向幽兰费苦吟。\n明月几人非按剑，高山从古少知音。\n数篇清绝赓歌意，默见冯唐异俗心。",
        "dynasty": "宋",
        "collection_info": null
    },
    {
        "title": "雪后",
        "author": "曾巩",
        "content": "雪景鲜妍犹弄色，柳条葱蒨已抽萌。\n风光苒苒流双毂，人事悠悠寄一枰。\n射羿未应今独有，嘲雄何必史能评。\n且将画诺供谈笑，更选名园载酒行。",
        "dynasty": "宋",
        "collection_info": null
    },
    {
        "title": "舜泉",
        "author": "曾巩",
        "content": "山麓旧耕迷故垄，井干余汲见飞泉。\n清涵广陌能成雨，冷浸平湖别有天。\n南狩一时成往事，重华千古似当年。\n更应此水无休歇，余泽人间世世传。",
        "dynasty": "宋",
        "collection_info": null
    },
    {
        "title": "阅武堂",
        "author": "曾巩",
        "content": "五朝坏冶归皇极，万里车书共太平。\n胡马不闚光禄塞，汉家常肄羽林兵。\n柳间自诧投壶乐，桑下方安佩犊行。\n高枕四封无一事，腐儒何幸偶专城。",
        "dynasty": "宋",
        "collection_info": null
    },
    {
        "title": "环波亭",
        "author": "曾巩",
        "content": "水心还有拂云堆，日日应须把酒杯。\n杨柳巧含烟景合，芙蓉争带露华开。\n城头山色相围出，檐底波声四面来。\n谁信瀛洲未归去，两州俱得小蓬莱。",
        "dynasty": "宋",
        "collection_info": null
    },
    {
        "title": "鹊山亭",
        "author": "曾巩",
        "content": "大亭孤起压城颠，屋角峨峨插紫烟。\n泺水飞绡来野岸，鹊山浮黛入晴天。\n少陵骚雅今谁和，东海风流世谩传。\n太守自吟还自笑，归来乘月尚留连。",
        "dynasty": "宋",
        "collection_info": null
    },
    {
        "title": "芍药厅",
        "author": "曾巩",
        "content": "小碧阑干四月天，露红烟紫不胜妍。\n肯为云住阳台女，恐逐风飞饰室仙。\n洧外送归情放荡，省中番直势拘挛。\n何如萧洒山城守，浅酌清吟济水边。",
        "dynasty": "宋",
        "collection_info": null
    },
    {
        "title": "水香亭",
        "author": "曾巩",
        "content": "临池飞构鬰岧峣，櫺槛无风影自摇。\n群玉过林抽翠竹，双虹垂岸跨平桥。\n烦依美藻鱼争饵，清见寒沙水满桡。\n莫问荷花开几曲，但知行处异香飘。",
        "dynasty": "宋",
        "collection_info": null
    },
    {
        "title": "静化堂",
        "author": "曾巩",
        "content": "修檐䡾䡾背成阴，行尽松篁一径深。\n好鸟自飞还自下，白云无事亦无心。\n客来但饮平阳酒，衙退常携靖节琴。\n世路人情方扰扰，一游须抵万黄金。",
        "dynasty": "宋",
        "collection_info": null
    },
    {
        "title": "仁风厅",
        "author": "曾巩",
        "content": "凛凛风生寄此堂，尘埃消尽兴何长。\n朱丝鼓舞逢千载，白羽吹扬慰一方。\n已散浮云沧海上，更飞霖雨泰山傍。\n谁知万物心焦日，独对松筠四座凉。",
        "dynasty": "宋",
        "collection_info": null
    },
    {
        "title": "阅武堂下新渠",
        "author": "曾巩",
        "content": "方渠新凿北林开，流水遥经画阁来。\n洗耳厌闻夸势利，濯缨羞去傍尘埃。\n不忧待月干诗笔，已欲看华泛酒杯。\n却忆虎溪桥上过，夜凉临砌尚徘徊。",
        "dynasty": "宋",
        "collection_info": null
    },
    {
        "title": "凝香斋",
        "author": "曾巩",
        "content": "每觉西斋景最幽，不知官是古诸侯。\n一尊风月身无事，千里耕桑岁有秋。\n云水醒心鸣好鸟，玉沙清耳漱寒流。\n沉烟细细临黄卷，疑在香炉最上头。",
        "dynasty": "宋",
        "collection_info": null
    },
    {
        "title": "北渚亭",
        "author": "曾巩",
        "content": "四楹虚彻地无邻，断送孤高与使君。\n午夜坐临沧海日，半天吟看泰山云。\n青徐气接川原秀，常碣风连草木熏。\n莫笑一樽留恋久，下阶尘土便纷纷。",
        "dynasty": "宋",
        "collection_info": null
    },
    {
        "title": "芙蓉桥",
        "author": "曾巩",
        "content": "雁翅横连杜若洲，碧阑干影在中流。\n蓬莱日日游人到，谁道仙风解引舟。",
        "dynasty": "宋",
        "collection_info": null
    },
    {
        "title": "百花台",
        "author": "曾巩",
        "content": "烟波与客同樽酒，风月全家上采舟。\n莫问台前花远近，试看何似武陵游。",
        "dynasty": "宋",
        "collection_info": null
    },
    {
        "title": "次道子中书问归期",
        "author": "曾巩",
        "content": "窃食东州岁未期，蓬莱人问几时归。\n凭阑到处临清泚，开阁终朝对翠微。\n两印每闲军市静，双旌多偃送迎稀。\n一枝数粒身安稳，不羡云鹏九万飞。",
        "dynasty": "宋",
        "collection_info": null
    },
    {
        "title": "霿凇",
        "author": "曾巩",
        "content": "园林初日静无风，霿凇花开处处同。\n记得集英深殿裏，舞人齐插玉笼𩭤。",
        "dynasty": "宋",
        "collection_info": null
    },
    {
        "title": "正月六日雪霁",
        "author": "曾巩",
        "content": "雪消山水见精神，满眼东风送早春。\n明日杏园应烂熳，便须期约看花人。",
        "dynasty": "宋",
        "collection_info": null
    },
    {
        "title": "寄顾子敦",
        "author": "曾巩",
        "content": "清旷亭边雁欲回，南湖分浪入城来。\n空山过腊犹藏雪，野岸先春已放梅。\n三径未归聊自适，一尊寻胜每同开。\n如今试想长松下，玉麈高谈岂易陪。",
        "dynasty": "宋",
        "collection_info": null
    },
    {
        "title": "二月八日北城闲步",
        "author": "曾巩",
        "content": "土膏初动麦苗青，饱食城头信意行。\n便起高亭临北渚，欲乘长日劝春耕。",
        "dynasty": "宋",
        "collection_info": null
    },
    {
        "title": "咏柳",
        "author": "曾巩",
        "content": "乱条犹未变初黄，倚得东风势便狂。\n解把飞花蒙日月，不知天地有清霜。",
        "dynasty": "宋",
        "collection_info": null
    },
    {
        "title": "北园会客不饮",
        "author": "曾巩",
        "content": "画桥南北水西东，高下花枝绿间红。\n殢得春风人尽醉，独醒谁似白头翁。",
        "dynasty": "宋",
        "collection_info": null
    },
    {
        "title": "西湖纳凉",
        "author": "曾巩",
        "content": "问吾何处避炎蒸，十顷西湖照眼明。\n鱼戏一篙新浪满，鸟啼千步绿阴成。\n虹腰隠隠松桥出，鹢首峨峨画舫行。\n最喜晚凉风月好，紫荷香裏听泉声。",
        "dynasty": "宋",
        "collection_info": null
    },
    {
        "title": "喜雨",
        "author": "曾巩",
        "content": "偶徇一官偷禄计，便怀千里长人忧。\n桑间举箔蚕初茧，陇上挥镰麦已秋。\n更喜风雷生北极，顿驱云雨出灵湫。\n从今菽粟非虚祷，会见瓯窭果满篝。",
        "dynasty": "宋",
        "collection_info": null
    },
    {
        "title": "雨后环波亭次韵 次李秀才得鱼字韵",
        "author": "曾巩",
        "content": "候月已知星好雨，卜年方喜梦维鱼。\n从今拨置庭中事，最喜西轩睡枕书。",
        "dynasty": "宋",
        "collection_info": null
    },
    {
        "title": "雨后环波亭次韵 次绾得风字韵",
        "author": "曾巩",
        "content": "荷芰东西鱼映叶，樵舟朝暮客乘风。\n清泉雨后分毛髮，何必南湖是镜中。",
        "dynasty": "宋",
        "collection_info": null
    },
    {
        "title": "雨后环波亭次韵 次维得禽字韵",
        "author": "曾巩",
        "content": "黄蜀葵开收宿雨，紫桑椹熟啭新禽。\n看花弄水非无事，犹胜纷纷别用心。",
        "dynasty": "宋",
        "collection_info": null
    },
    {
        "title": "雨后环波亭次韵 次综得花字韵",
        "author": "曾巩",
        "content": "丹杏一番收美实，绿荷无数放新花。\n西湖雨后清心目，坐到城头泊暝鸦。",
        "dynasty": "宋",
        "collection_info": null
    },
    {
        "title": "去年久旱六月十三日入境得雨今年復旱得雨亦六月十三日也",
        "author": "曾巩",
        "content": "去年六月焦原雨，入得东州第一朝。\n今日看云旧时节，又来农畔听萧萧。",
        "dynasty": "宋",
        "collection_info": null
    },
    {
        "title": "到郡一年",
        "author": "曾巩",
        "content": "薄材何幸拥朱轩，窃食东州已一年。\n陇上雨余看麦秀，桑间日永问蚕眠。\n官名虽冗身无累，心事长闲地自偏。\n祇恐再期官满去，每来湖岸合留连。",
        "dynasty": "宋",
        "collection_info": null
    },
    {
        "title": "孔教授张法曹以曾论荐特示长笺",
        "author": "曾巩",
        "content": "绿髮朱颜两少年，出伦清誉每相先。\n壁中字为时人考，圯上书从老父传。\n泮水笑谈邀法饮，高斋闲燕属佳篇。\n衰翁厚幸怀双璧，更起狂心慕荐贤。",
        "dynasty": "宋",
        "collection_info": null
    },
    {
        "title": "酬强几圣",
        "author": "曾巩",
        "content": "俯仰林泉绕舍清，经年闲卧济南城。\n山田雨足心无事，水榭华开眼更明。\n新霁烟云飞观出，晚凉歌吹画桥横。\n寄声裴令樽前客，祇欠高谈一座倾。",
        "dynasty": "宋",
        "collection_info": null
    },
    {
        "title": "人情",
        "author": "曾巩",
        "content": "人情当面蔽山丘，谁可论心向白头。\n天禄阁非真学士，玉麟符是假诸侯。\n诗书落落成孤论，耕钓依依忆旧游。\n早晚抽簪江海去，笑将风月上扁舟。",
        "dynasty": "宋",
        "collection_info": null
    },
    {
        "title": "寄王乐道",
        "author": "曾巩",
        "content": "荆州南走困尘埃，应喜文章意自开。\n明世正逢多事日，要涂须用出伦材。\n不回霜雪天应惜，未得风云众忍摧。\n若向沙头弔杜甫，近诗悬望自书来。",
        "dynasty": "宋",
        "collection_info": null
    },
    {
        "title": "戏书",
        "author": "曾巩",
        "content": "集贤自笑文章少，为郡谁言乐事多。\n报答书题亲笔砚，逢迎使客听笙歌。\n一心了了无人语，两鬓萧萧奈老何。\n还有不随流俗处，秋毫无累损天和。",
        "dynasty": "宋",
        "collection_info": null
    },
    {
        "title": "赠张济",
        "author": "曾巩",
        "content": "忆初兰渚访沉沦，一亩萧然里舍贫。\n节行久穷弥好古，文章垂老更惊人。\n诗书就我论新意，冠剑投谁拂旧尘。\n山驿荒凉烦枉道，一觞相属莫嫌频。",
        "dynasty": "宋",
        "collection_info": null
    },
    {
        "title": "北渚亭雨中",
        "author": "曾巩",
        "content": "振衣已出尘土外，卷箔更当风雨间。\n泉声渐落石沟涧，云气迥压金舆山。\n寒沙漠漠鸟飞去，野路悠悠人自还。\n耕桑千里正无事，况有樽酒聊开颜。",
        "dynasty": "宋",
        "collection_info": null
    },
    {
        "title": "送赵资政",
        "author": "曾巩",
        "content": "镇抚西南众望倾，玉书天上辍持衡。\n春风不觉岷山远，和气还从锦水生。\n学舍却寻余教在，棠郊应喜旧阴成。\n归来促召调炉冶，莫为儿童竹马迎。",
        "dynasty": "宋",
        "collection_info": null
    },
    {
        "title": "趵突泉",
        "author": "曾巩",
        "content": "一派遥从玉水分，暗来都洒历山尘。\n滋荣冬茹温常早，润泽春茶味更真。\n已觉路傍行似鑑，最怜沙际涌如轮。\n曾成齐鲁封疆会，况託娥英诧世人。",
        "dynasty": "宋",
        "collection_info": null
    },
    {
        "title": "金线泉",
        "author": "曾巩",
        "content": "玉甃常浮灏气鲜，金丝不定路南泉。\n云依美藻争成缕，月照寒漪巧上弦。\n已绕渚花红灼灼，更萦沙竹翠娟娟。\n无风到底尘埃尽，界破冰绡一片天。",
        "dynasty": "宋",
        "collection_info": null
    },
    {
        "title": "北池小会",
        "author": "曾巩",
        "content": "笑语从容酒慢巡，笙歌随赏北池春。\n波间镂槛花迷眼，沙际朱桥柳拂人。\n金缕暗移泉溜急，银簧相合鸟声新。\n幸时无事须行乐，物外干坤一点尘。",
        "dynasty": "宋",
        "collection_info": null
    },
    {
        "title": "送韩廷评",
        "author": "曾巩",
        "content": "谢庭冠盖旧追寻，僻郡相从喜更深。\n进道由来轻拱璧，传经知不羡籝金。\n骐骝要试风沙远，竹柏须忘霰雪侵。\n别后壮怀应努力，白头倾耳听徽音。",
        "dynasty": "宋",
        "collection_info": null
    },
    {
        "title": "寄孙莘老湖州墨妙亭",
        "author": "曾巩",
        "content": "隆名盛位知难久，壮字丰碑亦易亡。\n枣木已非真篆刻，色丝空喜好文章。\n岘山汉水成虚掷，大厦深檐且秘藏。\n好事今推霅溪守，故开新馆集琳琅。",
        "dynasty": "宋",
        "collection_info": null
    },
    {
        "title": "鹊山",
        "author": "曾巩",
        "content": "一峰孤起势崔嵬，秀色挼蓝入酒杯。\n灵药已从清露得，平湖长泛宿云回。\n翰林明月舟中过，司马虚亭竹外开。\n我亦退公思蜡屐，会看归路送人来。",
        "dynasty": "宋",
        "collection_info": null
    },
    {
        "title": "华不注山",
        "author": "曾巩",
        "content": "虎牙千仞立巉巉，峻拔遥临济水南。\n翠岭嫩岚晴可掇，金舆陈迹久谁探。\n高标特起青云近，壮士三周战气酣。\n丑父遗忠无处问，空余一掬野泉甘。",
        "dynasty": "宋",
        "collection_info": null
    },
    {
        "title": "灵岩寺兼简重元长老二刘居士",
        "author": "曾巩",
        "content": "法定禅房临峭谷，辟支灵塔冠层峦。\n轩窗势耸云林合，钟磬声高鸟道盘。\n白鹤已飞泉自涌，青龙无迹洞常寒。\n更闻雷远相从乐，世道嚣尘岂可干。",
        "dynasty": "宋",
        "collection_info": null
    },
    {
        "title": "和孔平仲",
        "author": "曾巩",
        "content": "园池方喜共追寻，正是槐榆夹路阴。\n双烛纵谈樽酒绿，一枰销日纸窗深。\n波涛万字惊人笔，尘土千钟异俗心。\n佳句从来知寡和，愧将沙砾报黄金。",
        "dynasty": "宋",
        "collection_info": null
    },
    {
        "title": "郡楼",
        "author": "曾巩",
        "content": "满眼青山更上楼，偶携闲客此闲游。\n飞花不尽随风起，野水无边带雨流。\n怀旧有情惟社燕，忘机相得更沙鸥。\n黄金驷马皆尘土，莫靳当欢酒百瓯。",
        "dynasty": "宋",
        "collection_info": null
    },
    {
        "title": "鲍山",
        "author": "曾巩",
        "content": "云中一点鲍山青，东望能令两眼明。\n若道人心是矛戟，山前那得叔牙城。",
        "dynasty": "宋",
        "collection_info": null
    },
    {
        "title": "郓州新堂",
        "author": "曾巩",
        "content": "百尺丰堂汶水滨，鲁侯清燕此逡巡。\n溪寒素砾偏宜月，壁莹黄金不受尘。\n引客笙歌行处是，赏心花木四时新。\n未应久作林泉主，天子今思旧学臣。",
        "dynasty": "宋",
        "collection_info": null
    },
    {
        "title": "垓下",
        "author": "曾巩",
        "content": "三杰同归汉道兴，拔山余力尔徒矜。\n泫然垓下真儿女，不悟当从一范增。",
        "dynasty": "宋",
        "collection_info": null
    },
    {
        "title": "离齐州后五首  其一",
        "author": "曾巩",
        "content": "云帆十幅顺风行，卧听随船白浪声。\n好在西湖波上月，酒醒还到纸窗明。",
        "dynasty": "宋",
        "collection_info": null
    },
    {
        "title": "离齐州后五首  其二",
        "author": "曾巩",
        "content": "画船终日扒沙行，已去齐州一月程。\n千里相随是明月，水西亭上一般明。",
        "dynasty": "宋",
        "collection_info": null
    },
    {
        "title": "离齐州后五首  其三",
        "author": "曾巩",
        "content": "文犀剡剡穿林笋，翠靥田田出水荷。\n正是西亭销暑日，却将离恨寄烟波。",
        "dynasty": "宋",
        "collection_info": null
    },
    {
        "title": "离齐州后五首  其四",
        "author": "曾巩",
        "content": "将家须向习池游，难放西湖十顷秋。\n从此七桥风与月，梦魂长到木兰舟。",
        "dynasty": "宋",
        "collection_info": null
    },
    {
        "title": "离齐州后五首  其五",
        "author": "曾巩",
        "content": "荷气夜凉生枕席，水声秋醉入帘帏。\n一帆千里空回首，寂寞船窗祇自知。",
        "dynasty": "宋",
        "collection_info": null
    },
    {
        "title": "寄齐州同官",
        "author": "曾巩",
        "content": "西湖一曲舞霓裳，劝客花前白玉觞。\n谁对七桥今夜月，有情千里不相忘。",
        "dynasty": "宋",
        "collection_info": null
    },
    {
        "title": "庭桧呈蒋颖叔",
        "author": "曾巩",
        "content": "樛枝高下秀森森，曾寄名卿异俗心。\n草舍一时成往事，松身千尺见新阴。\n声清不受笙竽杂，气劲能遗霰雪侵。\n汉节从来纵真赏，谢庭兰玉载芳音。",
        "dynasty": "宋",
        "collection_info": null
    },
    {
        "title": "甘露寺多景楼",
        "author": "曾巩",
        "content": "欲收嘉景此楼中，徙倚阑干四望通。\n云乱水光浮紫翠，天含山气入青红。\n一川钟呗淮南月，万里帆樯海外风。\n老去衣衿尘土在，祇将心目羡冥鸿。",
        "dynasty": "宋",
        "collection_info": null
    },
    {
        "title": "孙少述示近诗兼仰高致",
        "author": "曾巩",
        "content": "大句闳篇久擅场，一函初得胜琳琅。\n少陵雅健材孤出，彭泽清闲兴最长。\n世外麒麟谁可繫，云中鸿雁本高翔。\n白头多病襄阳守，展卷临风欲自强。",
        "dynasty": "宋",
        "collection_info": null
    },
    {
        "title": "金山寺",
        "author": "曾巩",
        "content": "尘外岧峣鹫岭宫，架虚排险出青红。\n林光巧转沧波上，海色遥涵白日东。\n夜静神龙听呪食，秋深苍鹘起抟风。\n连荆控蜀长江水，尽在回廊顾盼中。",
        "dynasty": "宋",
        "collection_info": null
    },
    {
        "title": "水西亭书事",
        "author": "曾巩",
        "content": "一番雨熟林间杏，四面风开水上花。\n岸尽龙鳞盘翠篠，溪深鰲背露晴沙。\n陇头刈麦催行馌，桑下缲丝急转车。\n总是白头官长事，莫嫌粗俗向人夸。",
        "dynasty": "宋",
        "collection_info": null
    },
    {
        "title": "高邮逢人约襄阳之游",
        "author": "曾巩",
        "content": "一川风月高邮夜，玉麈清谈画鹢舟。\n未把迂疏笑山简，更须同上习池游。",
        "dynasty": "宋",
        "collection_info": null
    },
    {
        "title": "彭城道中",
        "author": "曾巩",
        "content": "百步洪声潦退初，白沙新岸凑舟车。\n一时屠钓英雄尽，千载河山战伐余。\n楚汉旧歌流俚耳，韩彭遗壁冠荒墟。\n可怜马上纵横略，只在邳桥一卷书。",
        "dynasty": "宋",
        "collection_info": null
    },
    {
        "title": "送程殿丞还朝",
        "author": "曾巩",
        "content": "如云青髮拥朝簪，佳誉喧喧动士林。\n自重肯悲三献玉，不欺常慎四知金。\n芝兰秀出清门盛，鸿鹭翻飞紫殿深。\n别后斋中挂尘榻，更将梁甫向谁吟。",
        "dynasty": "宋",
        "collection_info": null
    },
    {
        "title": "送高秘丞",
        "author": "曾巩",
        "content": "簿书壅处精神健，风俗浇时质性淳。\n公退种花常满县，政成驯雉不惊人。\n指麾细柳通河外，歌咏甘棠付汉滨。\n惆怅不能留自助，谩将樽酒驻车轮。",
        "dynasty": "宋",
        "collection_info": null
    },
    {
        "title": "康定军使高秘丞自襄阳司农寺勾业寺丞自光化相继迁拜签判程殿丞受代还朝预有惜别之意辄书长句奉呈",
        "author": "曾巩",
        "content": "千里分符汉上城，为僚方喜得时英。\n已无楚泽行吟意，便有南阳坐啸名。\n骥力用来精爽紧，鹓行归去羽翰轻。\n须知别后狂山简，梦寐清谈鄙吝生。",
        "dynasty": "宋",
        "collection_info": null
    },
    {
        "title": "雨中王驾部席上",
        "author": "曾巩",
        "content": "鸠呼连日始成阴，薄雨聊宽望岁心。\n浴雁野塘新浪细，藏鸦宫柳嫩条深。\n春寒巧放花迟发，人老嗟辞酒满斟。\n英隽并游知最幸，名园偷暇更追寻。",
        "dynasty": "宋",
        "collection_info": null
    },
    {
        "title": "赠张伯常之郢见过因话荆楚故事仍贶佳什",
        "author": "曾巩",
        "content": "一见心亲十载前，相望南北久茫然。\n喜倾白髮论文酒，重访清江下濑船。\n志大肯同悲抱璞，识高宁许笑求田。\n已闚品藻传荆楚，更味阳春白雪篇。",
        "dynasty": "宋",
        "collection_info": null
    },
    {
        "title": "伯常少留别业寄诗索酒因以奉报",
        "author": "曾巩",
        "content": "未拥双驺谒汉庭，暂留车马憩林垧。\n多情置驿邀佳客，好事磨铅勘旧经。\n芳草连门三径远，朝云临幌数峰青。\n春醪有禁无繇寄，谁为江潭访独醒。",
        "dynasty": "宋",
        "collection_info": null
    },
    {
        "title": "赠黄降自宜城赴官许昌",
        "author": "曾巩",
        "content": "所学从谁得最完，豫章新出已难攀。\n不摇声利心能定，欲正哇淫手自删。\n颍水珠玑来席上，鄢城桃李在人间。\n高斋挂榻骊歌后，坐守尘编少往还。",
        "dynasty": "宋",
        "collection_info": null
    },
    {
        "title": "招泽甫竹亭闲话",
        "author": "曾巩",
        "content": "偶归塞马应何定，粒食鹪鹩颇自安。\n云压楚山春后雪，风吹襄水坐来寒。\n诗豪已分材难强，酒圣还谙量未宽。\n頼有佳宾堪下榻，且将清话对檀栾。",
        "dynasty": "宋",
        "collection_info": null
    },
    {
        "title": "和郑微之",
        "author": "曾巩",
        "content": "故人容下榻，清宴得传杯。\n地秀偏宜竹，天寒未见梅。\n云林千嶂出，烟艇一帆开。\n且醉休言别，归期信召催。",
        "dynasty": "宋",
        "collection_info": null
    },
    {
        "title": "送陈世修",
        "author": "曾巩",
        "content": "沙渚鸿飞入楚云，远林樵爨宿烟昏。\n娟娟野菊经秋淡，漠漠沧江带雨浑。\n归路赏心应驻节，客亭离思暂开樽。\n莫嗟问俗淹翔久，从此频繁不次恩。",
        "dynasty": "宋",
        "collection_info": null
    },
    {
        "title": "和张伯常自郢中将及敝境先寄长句",
        "author": "曾巩",
        "content": "拔薤威名高外服，握兰风力冠中台。\n好音忽有双鱼至，喜气遥知五马来。\n梨颗玉腴含雨重，菊房金粉傍寒开。\n池边且欲留同醉，思拙难酬白雪才。",
        "dynasty": "宋",
        "collection_info": null
    },
    {
        "title": "和张伯常岘山亭晚起元韵",
        "author": "曾巩",
        "content": "挥手红尘意浩然，夙兴招客与扳联。\n烟云秀发春前地，草木清含雪后天。\n已卜耕桑临富水，暂抛鱼鸟去伊川。\n更追羊杜经行乐，况有风骚是谪仙。",
        "dynasty": "宋",
        "collection_info": null
    },
    {
        "title": "岘山亭置酒",
        "author": "曾巩",
        "content": "石磴萦回入杳冥，筠松高下簇虚亭。\n春归野路梅争白，雪尽沙田麦正青。\n马窟飞云临画栋，凤林斜日照疏櫺。\n长年酒量殊山简，却上篮舆恨独醒。",
        "dynasty": "宋",
        "collection_info": null
    },
    {
        "title": "韩魏公挽歌词二首  其一",
        "author": "曾巩",
        "content": "堂堂风骨气如春，衮服貂冠社稷臣。\n天上立谈迎白日，握中随物转洪钧。\n忽骑箕尾精灵远，长誓山河宠数新。\n万里耕桑无一事，三朝功德在生民。",
        "dynasty": "宋",
        "collection_info": null
    },
    {
        "title": "韩魏公挽歌词二首  其二",
        "author": "曾巩",
        "content": "锱铢赤舄无骄志，咳唾黄金有古风。\n覆冒荒遐知大度，委蛇艰急见孤忠。\n谋谟邴魏丹青力，拥立昭宣柱石功。\n御笔新诗在新陇，哀荣谁得似初终。",
        "dynasty": "宋",
        "collection_info": null
    },
    {
        "title": "酬吴仲庶龙图暮春感怀",
        "author": "曾巩",
        "content": "琐闱延阁腹心臣，籍甚声华动缙绅。\n药石言行天下雨，袴襦恩达国中春。\n召南去后余思在，纶氏归来壮志新。\n莫为流年嗟白髮，济时须仗老成人。",
        "dynasty": "宋",
        "collection_info": null
    },
    {
        "title": "陈君式恭轩",
        "author": "曾巩",
        "content": "不要墙头俗眼看，故开苍藓种檀栾。\n虚心得处从天性，劲节知来在岁寒。\n叶养风烟夸酒美，枝留冰雪送歌残。\n名郎感慕同桑梓，手植依然一亩宽。",
        "dynasty": "宋",
        "collection_info": null
    },
    {
        "title": "僧正倚大师庵居",
        "author": "曾巩",
        "content": "兰裓方袍振锡回，结茅萧寺远尘埃。\n五峰日破朝云出，三谷花浮涧水来。\n风散异香禅榻静，鸟窥清呗法筵开。\n因过旧国枌榆地，松麈高谈喜暂陪。",
        "dynasty": "宋",
        "collection_info": null
    },
    {
        "title": "以白山茶寄吴仲庶见贶佳篇依韵和酬",
        "author": "曾巩",
        "content": "山茶纯白是天真，筠笼封题摘尚新。\n秀色未饶三谷雪，清香先得五峰春。\n琼花散漫情终荡，玉蕊萧条迹更尘。\n远寄一枝随驿使，欲分芳种恨无因。",
        "dynasty": "宋",
        "collection_info": null
    },
    {
        "title": "酬江西运使蒋颖叔",
        "author": "曾巩",
        "content": "收科同日曳华裾，砉划惊闻刃有余。\n骢马已腾双阙路，木牛还实太仓储。\n多歧易感千名别，置袖空荣一纸书。\n欲佩左符瓯越去，更从南斗望单车。",
        "dynasty": "宋",
        "collection_info": null
    },
    {
        "title": "刁景纯挽歌词二章  其一",
        "author": "曾巩",
        "content": "史观郎闱得谢归，桓桓筋力未全衰。\n园林笑傲笙歌拥，山水追寻几杖随。\n尺牍百封虚有意，文章十帙更传谁。\n余花自出藏春坞，一点青灯照繐帷。",
        "dynasty": "宋",
        "collection_info": null
    },
    {
        "title": "刁景纯挽歌词二章  其二",
        "author": "曾巩",
        "content": "八十登高步更轻，殷勤爱客是平生。\n能临缓急敦风谊，不向炎凉逐世情。\n北岳云烟思抗志，东门冠盖羡遗荣。\n可怜昨日壶觞地，呜咽唯闻薤露声。",
        "dynasty": "宋",
        "collection_info": null
    },
    {
        "title": "寄留交代元子发",
        "author": "曾巩",
        "content": "青云宝构虽同直，白髮鱼符各未归。\n倚玉讵应公论许，续貂还恐邑人非。\n莫辞海畔留连久，须惜天涯故旧稀。\n预想明年双节召，九霄鹏翼看横飞。",
        "dynasty": "宋",
        "collection_info": null
    },
    {
        "title": "游东山示客",
        "author": "曾巩",
        "content": "虞寄庵余藓径通，满山台殿出青红。\n难逢堆案文书少，偶见凭栏笑语同。\n梅粉巧含溪上雪，柳黄微破日边风。\n从今准拟频行乐，日伴樽前白髮翁。",
        "dynasty": "宋",
        "collection_info": null
    },
    {
        "title": "大乘寺",
        "author": "曾巩",
        "content": "行春门外是东山，篮轝宁辞数往还。\n溪上鹿随人去远，洞中花照水长闲。\n楼台势出尘埃外，钟磬声来缥缈间。\n自笑粗官偷暇日，暂携妻子一开颜。",
        "dynasty": "宋",
        "collection_info": null
    },
    {
        "title": "圣泉寺",
        "author": "曾巩",
        "content": "笑问并儿一举鞭，亦逢佳景暂留连。\n青冥日抱山腰阁，碧野云含石眼泉。\n蹑屐路通林北寺，落帆门繫海东船。\n闽王旧事今何在，惟有村村供佛田。",
        "dynasty": "宋",
        "collection_info": null
    },
    {
        "title": "昇山灵岩寺",
        "author": "曾巩",
        "content": "修竹长松十里阴，任敦烧药洞门深。\n独闚金版惊人语，能到青霞出世心。\n鷄犬亦随云外去，蓬瀛何必海中寻。\n丹楼碧阁唐朝寺，钟呗香花满旧林。",
        "dynasty": "宋",
        "collection_info": null
    },
    {
        "title": "凤池寺",
        "author": "曾巩",
        "content": "经年闻说凤池山，蜡屐方偷半日闲。\n笑语客随朱阁上，醉醒身在白云间。\n溪桥野水清犹急，海岸轻寒去却还。\n为郡天涯亦潇洒，莫嗟流落鬓毛斑。",
        "dynasty": "宋",
        "collection_info": null
    },
    {
        "title": "上元",
        "author": "曾巩",
        "content": "金鞍驰骋属儿曹，夜半喧阗意气豪。\n明月满街流水远，华灯入望众星高。\n风吹玉漏穿花急，人近朱阑送目劳。\n自笑低心逐年少，祇寻前事捻霜毛。",
        "dynasty": "宋",
        "collection_info": null
    },
    {
        "title": "元沙院",
        "author": "曾巩",
        "content": "昇山南下一峰高，上尽层轩未厌劳。\n际海烟云常惨淡，大寒松竹更萧骚。\n经台日永销香篆，谈席风生落麈毛。\n我亦有心从自得，琉璃瓶水照秋毫。",
        "dynasty": "宋",
        "collection_info": null
    },
    {
        "title": "酬柳国博",
        "author": "曾巩",
        "content": "行止恂恂众所褒，东南佳誉映时髦。\n洞无畦畛心常坦，凛若冰霜节最高。\n朱绂少留居客左，白头难敌是诗豪。\n须知别后山城守，怅望归艎送目劳。",
        "dynasty": "宋",
        "collection_info": null
    },
    {
        "title": "闰正月十一日吕殿丞寄新茶",
        "author": "曾巩",
        "content": "偏得朝阳借力催，千金一胯过溪来。\n曾坑贡后春犹早，海上先尝第一杯。",
        "dynasty": "宋",
        "collection_info": null
    },
    {
        "title": "旬休日过仁王寺",
        "author": "曾巩",
        "content": "杂花飞尽绿阴成，处处黄鹂百啭声。\n随分笙歌与樽酒，且偷闲日试闲行。",
        "dynasty": "宋",
        "collection_info": null
    },
    {
        "title": "乱山",
        "author": "曾巩",
        "content": "乱山深处转山多，此地栖身奈远何。\n莫问吾亲在何处，举头东岸是新罗。",
        "dynasty": "宋",
        "collection_info": null
    },
    {
        "title": "亲旧书报京师盛闻治声",
        "author": "曾巩",
        "content": "自知孤宦无材术，谁道京师有政声。\n默坐海边何计是，白头亲在凤凰城。",
        "dynasty": "宋",
        "collection_info": null
    },
    {
        "title": "寄献新茶",
        "author": "曾巩",
        "content": "种处地灵偏得日，摘时春早未闻雷。\n京师万里争先到，应得慈亲手自开。",
        "dynasty": "宋",
        "collection_info": null
    },
    {
        "title": "方推官寄新茶",
        "author": "曾巩",
        "content": "采摘东溪最上春，壑源诸叶品尤新。\n龙团贡罢争先得，肯寄天涯主诺人。",
        "dynasty": "宋",
        "collection_info": null
    },
    {
        "title": "尝新茶",
        "author": "曾巩",
        "content": "麦粒收来品绝伦，葵花制出样争新。\n一杯永日醒双眼，草木英华信有神。",
        "dynasty": "宋",
        "collection_info": null
    },
    {
        "title": "厚卿子中使高丽",
        "author": "曾巩",
        "content": "并使时推出众材，异方迎拜六城开。\n宣风直到东西部，仗节遥临大小梅。\n沧海路从三岛去，玉山人到二星回。\n黄金白㲲饶君用，铜器应余寄我来。",
        "dynasty": "宋",
        "collection_info": null
    },
    {
        "title": "出郊",
        "author": "曾巩",
        "content": "葛叶催耕二月时，斜桥曲岸马行迟。\n家家卖酒清明近，红白花开一两枝。",
        "dynasty": "宋",
        "collection_info": null
    },
    {
        "title": "蹇磻翁寄新茶二首  其一",
        "author": "曾巩",
        "content": "龙焙尝茶第一人，最怜溪岸两旗新。\n肯分方胯醒衰思，应恐慵眠过一春。",
        "dynasty": "宋",
        "collection_info": null
    },
    {
        "title": "蹇磻翁寄新茶二首  其二",
        "author": "曾巩",
        "content": "贡时天上双龙去，斗处人间一水争。\n分得余甘慰憔悴，碾尝终夜骨毛清。",
        "dynasty": "宋",
        "collection_info": null
    },
    {
        "title": "城南二首  其一",
        "author": "曾巩",
        "content": "雨过横塘水满堤，乱山高下路东西。\n一番桃李花开尽，惟有青青草色齐。",
        "dynasty": "宋",
        "collection_info": null
    },
    {
        "title": "城南二首  其二",
        "author": "曾巩",
        "content": "水满横塘雨过时，一番红影杂花飞。\n送春无限情惆怅，身在天涯未得归。",
        "dynasty": "宋",
        "collection_info": null
    },
    {
        "title": "寒食",
        "author": "曾巩",
        "content": "一麾飘泊在天涯，寒食园林不见花。\n唯有市亭酤酒客，俚歌声到日西斜。",
        "dynasty": "宋",
        "collection_info": null
    },
    {
        "title": "夜出过利涉门",
        "author": "曾巩",
        "content": "红纱笼烛照斜桥，复观翚飞入斗杓。\n人在画船犹未睡，满堤明月一溪潮。",
        "dynasty": "宋",
        "collection_info": null
    },
    {
        "title": "夜出城南祷雨",
        "author": "曾巩",
        "content": "海天重迭四山云，半出星辰亦半昏。\n上得篮轝是中夜，两街灯照九重门。",
        "dynasty": "宋",
        "collection_info": null
    },
    {
        "title": "西楼",
        "author": "曾巩",
        "content": "海浪如云去却回，北风吹起数声雷。\n朱楼四面鈎疏箔，卧看千山急雨来。",
        "dynasty": "宋",
        "collection_info": null
    },
    {
        "title": "荔枝四首  其一",
        "author": "曾巩",
        "content": "剖见隋珠醉眼开，丹砂缘手落尘埃。\n谁能有力如黄犊，摘尽繁星始下来。",
        "dynasty": "宋",
        "collection_info": null
    },
    {
        "title": "荔枝四首  其二",
        "author": "曾巩",
        "content": "玉润冰清不受尘，仙衣裁剪绛纱新。\n千门万户谁曾得，只有昭阳第一人。",
        "dynasty": "宋",
        "collection_info": null
    },
    {
        "title": "荔枝四首  其三",
        "author": "曾巩",
        "content": "绛縠囊收白露团，未曾封植向长安。\n昭阳殿裏才闻得，已道佳人不奈寒。",
        "dynasty": "宋",
        "collection_info": null
    },
    {
        "title": "荔枝四首  其四",
        "author": "曾巩",
        "content": "金钗双捧玉纤纤，星宿光芒动宝奁。\n解笑诗人夸博物，祇知红颗味酸甜。",
        "dynasty": "宋",
        "collection_info": null
    },
    {
        "title": "王虞部惠佳篇叙述昔与湘潭亡弟游从仍以亡弟旧诗见示",
        "author": "曾巩",
        "content": "薄宦红尘常拂面，早衰黄髮已盈颠。\n棣华零落曾谁语，鸿羽萧条祇自怜。\n已矣空闻怀旧赋，泫然犹获济江篇。\n殷勤慰我如君少，更悟之他友最贤。",
        "dynasty": "宋",
        "collection_info": null
    },
    {
        "title": "北归三首  其一",
        "author": "曾巩",
        "content": "终日思归今日归，着鞭鞭马尚嫌迟。\n曲台殿裏官虽冷，须胜天涯海角时。",
        "dynasty": "宋",
        "collection_info": null
    },
    {
        "title": "北归三首  其二",
        "author": "曾巩",
        "content": "拜捧恩书喜满颜，马蹄遥望斗杓还。\n从今步步行平地，出得千山与万山。",
        "dynasty": "宋",
        "collection_info": null
    },
    {
        "title": "北归三首  其三",
        "author": "曾巩",
        "content": "江海多年似转蓬，白头归拜未央宫。\n堵墙学士惊相问，何处尘埃瘦老翁。",
        "dynasty": "宋",
        "collection_info": null
    },
    {
        "title": "和酬孙少述",
        "author": "曾巩",
        "content": "自信箪瓢乐，宁羞猿鹤惊。\n论高知峻节，交淡见纯诚。\n自昔心无间，相逢眼更明。\n何当荐有道，坐想软轮迎。",
        "dynasty": "宋",
        "collection_info": null
    },
    {
        "title": "和孙少述侯职方同燕席",
        "author": "曾巩",
        "content": "两翁头白喜追陪，好事铃斋燕席开。\n腊在未消盈尺雪，春归先放一枝梅。\n况无庭下书投缿，更尽筵中酒满杯。\n周召二南皆绝唱，抑扬赓和愧非材。",
        "dynasty": "宋",
        "collection_info": null
    },
    {
        "title": "寄赵宫保",
        "author": "曾巩",
        "content": "铜扉得谢从今日，玉铉辞荣已十年。\n素节谠言留简册，高情清兴入林泉。\n海边爱日疲人恋，剑外仁风故老传。\n门外最应潇洒客，喜公平地作神仙。",
        "dynasty": "宋",
        "collection_info": null
    },
    {
        "title": "和酬赵宫保致政言怀二首  其一",
        "author": "曾巩",
        "content": "谠论危言望素隆，独于声利性偏慵。\n龙楼调护官虽宠，鸠杖跻攀兴已浓。\n不变松篁心转劲，无边江海量兼容。\n磻溪纵老宁閒得，会为苍生起更重。",
        "dynasty": "宋",
        "collection_info": null
    },
    {
        "title": "和酬赵宫保致政言怀二首  其二",
        "author": "曾巩",
        "content": "爱国忧民有古风，米盐亲省尚嫌慵。\n衮衣天上归何晚，霖雨人间望正浓。\n三少官仪虽赫赫，五湖心事肯容容。\n角巾藜杖经行处，知在云山第几重。",
        "dynasty": "宋",
        "collection_info": null
    },
    {
        "title": "和赵宫保别杭州",
        "author": "曾巩",
        "content": "紞鼓留公岂是催，湖山得意且徘徊。\n更应准拟须乘兴，范蠡扁舟去却来。",
        "dynasty": "宋",
        "collection_info": null
    },
    {
        "title": "过零壁张氏园三首  其一",
        "author": "曾巩",
        "content": "梨枣纍纍正熟时，粟田鹑兔亦争肥。\n园亭尽日追寻遍，只欠厌厌醉始归。",
        "dynasty": "宋",
        "collection_info": null
    },
    {
        "title": "过零壁张氏园三首  其二",
        "author": "曾巩",
        "content": "汴水溶溶带雨流，黄花艷艷亦迎秋。\n看花引水园林主，应笑行人易白头。",
        "dynasty": "宋",
        "collection_info": null
    },
    {
        "title": "过零壁张氏园三首  其三",
        "author": "曾巩",
        "content": "秫地成来多酿酒，杏林熟后亦留钱。\n不须置驿迎宾客，直到门前繫画船。",
        "dynasty": "宋",
        "collection_info": null
    },
    {
        "title": "雪亳州",
        "author": "曾巩",
        "content": "欲下苍凉日，全低黯霮天。\n飘飖投夜急，琐碎得风儇。\n秽壤弥缝遍，枯荄点缀妍。\n繁英飞面旋，艷舞起翩跹。\n已压穿林竹，还冰落涧泉。\n抵巇轻自肆，乘隙巧争先。\n壅隔书邮断，侵凌客履穿。\n恐倾贫巷屋，觉重溯溪船。\n唶有颜空姣，洵无质可镌。\n包藏兼海岳，蒙蔽匝坤干。\n枚叟招何晚，袁安卧正坚。\n会须逢见睍，万里豁晴川。",
        "dynasty": "宋",
        "collection_info": null
    },
    {
        "title": "送元厚之资政致仕归苏州",
        "author": "曾巩",
        "content": "笑指家园是五湖，画船东下载图书。\n收功玉铉丹青后，得老铜楼羽翼初。\n醒醉放怀从野服，登临乘兴属安车。\n都门饮饯光华盛，不独当年有二疏。",
        "dynasty": "宋",
        "collection_info": null
    },
    {
        "title": "寿圣院昌山主静轩",
        "author": "曾巩",
        "content": "一峰潇洒背成阴，碧瓦新堂地布金。\n花落禅衣松砌冷，日临经帙纸窗深。\n幽栖鸟得林中乐，燕坐人存世外心。\n应似白莲香火社，不妨篮轝客追寻。",
        "dynasty": "宋",
        "collection_info": null
    },
    {
        "title": "鹤林寺",
        "author": "曾巩",
        "content": "昔人春尽强登山，只肯逢僧半日闲。\n何似一尊乘兴去，醉中骑马月中还。",
        "dynasty": "宋",
        "collection_info": null
    },
    {
        "title": "送关彦远赴河北",
        "author": "曾巩",
        "content": "子明高谊众人知，苗裔清材世所推。\n诗作士林夸刻烛，赋成天路喜同时。\n岂当白首淹风力，自合青云纵羽仪。\n北部经营应不久，玉阶朝夕是归期。",
        "dynasty": "宋",
        "collection_info": null
    },
    {
        "title": "正月十一日迎驾呈诸同舍",
        "author": "曾巩",
        "content": "锦袍周卫一番新，警跸朝严下紫宸。\n俗眼望来犹眩日，天颜回处自生春。\n行齐鹓鹭常随仗，步稳骅骝不起尘。\n归路青云喧鼓吹，乐游从此属都人。",
        "dynasty": "宋",
        "collection_info": null
    },
    {
        "title": "和御制上元观灯",
        "author": "曾巩",
        "content": "翠幰霓旌夹露台，夜凉宫扇月中开。\n龙衔烛抱金门出，鰲负山趋玉座来。\n砀极戏添夷客喜，柏梁篇较从臣材。\n共知天意同民乐，愿奏君王万寿杯。",
        "dynasty": "宋",
        "collection_info": null
    },
    {
        "title": "和史馆相公上元观灯",
        "author": "曾巩",
        "content": "九衢仙仗豫游归，宝烛星繁换夕晖。\n传醆未斜清禁月，散花还拂侍臣衣。\n天香暗度金虬暖，宫扇双开彩凤飞。\n法曲世人听未足，却迎朱辇下端闱。",
        "dynasty": "宋",
        "collection_info": null
    },
    {
        "title": "集贤殿春燕呈诸同舍",
        "author": "曾巩",
        "content": "御炉风细麝烟浮，法乐声和酒味柔。\n冠剑九重霄汉路，鶑花三月帝王州。\n垂廊四合盘龙幕，当殿双高彩凤楼。\n归去人人夸雨露，总含欢意跃骅骝。",
        "dynasty": "宋",
        "collection_info": null
    },
    {
        "title": "上巳日瑞圣园锡燕呈诸同舍",
        "author": "曾巩",
        "content": "北上郊原一据鞭，华林清集缀儒冠。\n方塘渰渰春先渌，密竹娟娟午更寒。\n流渚酒浮金凿落，照庭花并玉阑干。\n君恩倍觉丘山重，长日从容笑语欢。",
        "dynasty": "宋",
        "collection_info": null
    },
    {
        "title": "池上即席送况之赴宣城",
        "author": "曾巩",
        "content": "池上红深绿浅时，春风荡漾水逶迤。\n南州鼓舞归慈惠，东观壶觞惜别离。\n远岫烟云供醉眼，双溪鱼鸟付新诗。\n陵阳岂是迟留地，趣驾追锋自有期。",
        "dynasty": "宋",
        "collection_info": null
    },
    {
        "title": "寄题饶君茂才葆光庵",
        "author": "曾巩",
        "content": "适意藜羹与布裘，结庐人境地还幽。\n清谈汝水孤猿夜，爽气麻源一叶秋。\n应有风骚归健笔，可无尊酒付扁舟。\n因君更起家园兴，梦寐思从几杖游。",
        "dynasty": "宋",
        "collection_info": null
    },
    {
        "title": "朝退即事呈大尹正仲龙图",
        "author": "曾巩",
        "content": "六街尘断早凉生，细葛含风体更清。\n官府吏闲时乐易，市廛人喜政和平。\n挥金蔌蔌宫槐蕊，鸣玉淙淙御水声。\n观阙渐迎初日上，马头还傍绿阴行。",
        "dynasty": "宋",
        "collection_info": null
    },
    {
        "title": "喜晴赴田中",
        "author": "曾巩",
        "content": "自愁雨破西岭出，只看水缘南涧生。\n青天忽从树杪见，白日渐向谷中明。\n豳公涤场不可失，陶令负禾须自行。\n归时小榼搊亦满，固有阿连相伴倾。",
        "dynasty": "宋",
        "collection_info": null
    },
    {
        "title": "少年",
        "author": "曾巩",
        "content": "不復论心与少年，世间情僞久茫然。\n朱门如市方招客，独守残经自可怜。",
        "dynasty": "宋",
        "collection_info": null
    },
    {
        "title": "上杜相三首  其一",
        "author": "曾巩",
        "content": "天扶昌代得忠良，坐以材谋镇庙堂。\n万里声名开学校，四方根本劝农桑。\n从容贤路通江海，慷慨公心贯雪霜。\n谦让黑辕归太早，空令终古爱余芳。",
        "dynasty": "宋",
        "collection_info": null
    },
    {
        "title": "上杜相三首  其二",
        "author": "曾巩",
        "content": "翊戴唐虞旦暮中，忽将符节抚山东。\n忆归慷慨无私计，抗疏频烦有古风。\n世路一人知进退，士林当日计穷通。\n寿觞须祝年年喜，旧德华夷望更隆。",
        "dynasty": "宋",
        "collection_info": null
    },
    {
        "title": "上杜相三首  其三",
        "author": "曾巩",
        "content": "转觉忧余好尚孤，较量唯合老葭蒲。\n圣贤可是随时拙，正直由来济世迂。\n生事有亲甘钓筑，客情无力买山湖。\n天边愁绝伤离苦，台象空看照宋都。",
        "dynasty": "宋",
        "collection_info": null
    },
    {
        "title": "寄王荆公介甫",
        "author": "曾巩",
        "content": "数病门稀出，常贫客少过。\n经纶知龃龉，耕钓亦蹉跎。\n两事艰难极，孤心感慨多。\n素交千里远，谁听此时歌。",
        "dynasty": "宋",
        "collection_info": null
    },
    {
        "title": "送王补之归南城",
        "author": "曾巩",
        "content": "瘦马君将去，清樽我谩开。\n眼看新雨露，身带旧尘埃。\n但喜丹心在，休惊白髮催。\n穷通莫须问，功业有时来。",
        "dynasty": "宋",
        "collection_info": null
    },
    {
        "title": "和酬王平甫道中见寄",
        "author": "曾巩",
        "content": "安危魁柄倚谁操，敛笏千官拱赭袍。\n能有本根持国论，岂须毫髮间戎韬。\n征求藉藉人多困，羁旅皇皇我亦劳。\n栖宿与君何计得，半生飘荡似风毛。",
        "dynasty": "宋",
        "collection_info": null
    },
    {
        "title": "读孟子",
        "author": "曾巩",
        "content": "千载士推无比拟，一编吾喜窃窥观。\n苟非此道知音少，安有兹人得志难。\n机巧满朝论势利，疮痍连室嘆饥寒。\n先生自是齐梁客，谁作商岩渭水看。",
        "dynasty": "宋",
        "collection_info": null
    },
    {
        "title": "圣贤",
        "author": "曾巩",
        "content": "圣贤性分良难并，好恶情怀岂得同。\n荀子书犹非孟子，召公心未悦周公。\n况令树立追高远，而使裁量属闇蒙。\n举世不知何足怪，力行无顾是豪雄。",
        "dynasty": "宋",
        "collection_info": null
    },
    {
        "title": "寄晋州孙学士",
        "author": "曾巩",
        "content": "风标闲淡易为安，晋陕应忘道路难。\n学似海收天下水，性如桂奈月中寒。\n素心已向新书见，大法常留后世看。\n自送西舟江上别，孤怀经岁未能宽。",
        "dynasty": "宋",
        "collection_info": null
    },
    {
        "title": "送戚郎中",
        "author": "曾巩",
        "content": "一心清淡本如秋，何必锱铢较两州。\n身向宦名虽黾勉，性于人事岂雕锼。\n但思簿领忙时俗，便觉溪山静处优。\n荔子满盘宁易得，与谁频宴岭边楼。",
        "dynasty": "宋",
        "collection_info": null
    },
    {
        "title": "李供奉",
        "author": "曾巩",
        "content": "一身得禄从孤客，千里还丧获旧林。\n清节萧条妻子计，白头敦笃弟兄心。\n能抛印绶高应少，自筑丘坟达更深。\n我与往来无力荐，褒传唯有北窗吟。",
        "dynasty": "宋",
        "collection_info": null
    },
    {
        "title": "寄孙正之二首  其一",
        "author": "曾巩",
        "content": "两人怀抱喜相投，初得青山一日游。\n已听高文吟太古，更开昏眼洗清流。\n共寻素壁题皆遍，欲去红桥钓始休。\n回首至今嘉兴在，梦魂犹拟奉觥筹。",
        "dynasty": "宋",
        "collection_info": null
    },
    {
        "title": "寄孙正之二首  其二",
        "author": "曾巩",
        "content": "隠似龙蛇应有待，清□冰雪更无双。\n志留世外虽遗俗，文落人间或过江。\n峻节但期终老学，健诗犹愧一时降。\n风骚近亦思强伴，恨未高吟共北窗。",
        "dynasty": "宋",
        "collection_info": null
    },
    {
        "title": "依韵和酬提刑都官寒食阻风见寄",
        "author": "曾巩",
        "content": "画舡齐泊倚青山，正值春风阻往还。\n江作鼓鼙声浩渺，树为城障绿回环。\n幽花婀娜偏当眼，啼鸟交加亦解颜。\n使者文章工不浅，尽将模写寄柴关。",
        "dynasty": "宋",
        "collection_info": null
    },
    {
        "title": "杜鹃",
        "author": "曾巩",
        "content": "杜鹃花上杜鹃啼，自有归心似见机。\n人各有求难意合，何须勤苦劝人归。",
        "dynasty": "宋",
        "collection_info": null
    },
    {
        "title": "雨中",
        "author": "曾巩",
        "content": "愁烟苦雨今朝是，小屋深扉野性怜。\n偶似鲁连能肆志，肯如刘备耻求田。\n贫谙亲友难过饮，病笑诗书可枕眠。\n欲会此心何自适，平生消长任陶甄。",
        "dynasty": "宋",
        "collection_info": null
    },
    {
        "title": "题祝道士房",
        "author": "曾巩",
        "content": "悠悠行处是风波，万事万惊久琢磨。\n心逐世情知龃龉，身求闲伴恐蹉跎。\n功名自古时应少，山水输君乐最多。\n争得有田收迹去，比中文酒数经过。",
        "dynasty": "宋",
        "collection_info": null
    },
    {
        "title": "题宝月大师法喜堂",
        "author": "曾巩",
        "content": "谁能怀抱信分明，扰扰相欺是世情。\n只有陋儒夸势利，几曾高位功名。\n欲将志义期千载，只合溪山过一生。\n君向此堂应笑我，病身南北正营营。",
        "dynasty": "宋",
        "collection_info": null
    },
    {
        "title": "题关都官宅",
        "author": "曾巩",
        "content": "麻衣少壮干时去，朱绂康强得老归。\n身世自如天下少，利名难退古来稀。\n更无俗事侵方寸，只与闲人话翠微。\n科第诸郎同日显，高门当代有光辉。",
        "dynasty": "宋",
        "collection_info": null
    },
    {
        "title": "题修广房",
        "author": "曾巩",
        "content": "世情衮衮利名间，子有高情独闭关。\n万事长年抛似梦，一堂终日静于山。\n幽花得地无妍丑，好鸟窥人自往还。\n药箓棋枰俱我好，几时能共此中闲。",
        "dynasty": "宋",
        "collection_info": null
    },
    {
        "title": "田中作",
        "author": "曾巩",
        "content": "傍人应总笑为生，病体朝朝踏雨行。\n红饭白菹妻具饷，青秧绿水自催耕。\n止知索寞箪瓢计，岂论喧哗内素名。\n胜事山风吹木石，暂如韶夏管弦声。",
        "dynasty": "宋",
        "collection_info": null
    },
    {
        "title": "寄人",
        "author": "曾巩",
        "content": "懒听诗书散满床，鬓鬚垂白坐茅堂。\n溪山入手何时见，尘土劳心继日忙。\n气味向人卑可耻，风波随处险难当。\n羡君出处由胸臆，安稳将家水石傍。",
        "dynasty": "宋",
        "collection_info": null
    },
    {
        "title": "首夏",
        "author": "曾巩",
        "content": "乱崖蒸润滴嵯峨，苒苒生云雨意多。\n已爱破山泉漱玉，更怜垂壠麦翻波。\n妖红落后新篁出，老绿浓时野鸟过。\n还与北窗添睡思，尽抛尘上养天和。",
        "dynasty": "宋",
        "collection_info": null
    },
    {
        "title": "雹",
        "author": "曾巩",
        "content": "穷谷结时雷已动，荒台看处雪犹埋。\n崩腾沙雳乘风下，宛转珠玑压雨来。\n已激山声如骇浪，更回天色似寒灰。\n何繇得见晴辉上，愁放昏昏睡眼开。",
        "dynasty": "宋",
        "collection_info": null
    },
    {
        "title": "初冬道中",
        "author": "曾巩",
        "content": "潦退蛟螭不可逃，溪潭清澈见秋毫。\n欲霜日射西山赤，渐冷天腾北极高。\n秀色更浓唯竹柏，孤根先动是蓬蒿。\n感时一抚青萍嘆，马踏西风气自豪。",
        "dynasty": "宋",
        "collection_info": null
    },
    {
        "title": "留山中诸君子见访",
        "author": "曾巩",
        "content": "茅舍开扉胜事稠，况携佳客此中游。\n妖红落后坚松在，南涧清时野潦收。\n林带寒烟如水合，山含晴日似尘浮。\n不嫌淡薄幽人趣，欲进藜羹更少留。",
        "dynasty": "宋",
        "collection_info": null
    },
    {
        "title": "丰年有高廪",
        "author": "曾巩",
        "content": "盛德临昭旦，多祥获有年。\n嘉禾登羡溢，高廪积连延。\n田入丰维亿，仓收富且千。\n梦鱼谐素兆，如栉比前篇。\n瑞贶神之与，休明颂所传。\n粢盛繇此备，清庙荐恭虔。",
        "dynasty": "宋",
        "collection_info": null
    },
    {
        "title": "将行陪贰车观灯",
        "author": "曾巩",
        "content": "行歌红粉满城欢，犹作常时五马看。\n忽忆使君身是客，一时挥泪逐金鞍。",
        "dynasty": "宋",
        "collection_info": null
    },
    {
        "title": "赴齐州",
        "author": "曾巩",
        "content": "淮南蒙召鬓毛斑，乞得东秦慰病颜。\n晓整轻鞍汶阳北，却衝微雨看青山。",
        "dynasty": "宋",
        "collection_info": null
    },
    {
        "title": "恩藏主送古梅求诗",
        "author": "曾巩",
        "content": "折得前村雪裏枝，殷勤来聘老夫诗。\n请公静看横斜影，便是当年一字师。",
        "dynasty": "宋",
        "collection_info": null
    },
    {
        "title": "饯神",
        "author": "曾巩",
        "content": "击牲酾酒荐明蠲，饤果装香婢仆专。\n拣米作糜分糁椀，折篿为箸插芳筵。\n儿惊庖下添熏肉，神笑人间用纸钱。\n巫祝谓知来岁事，珓杯犹有暂时权。",
        "dynasty": "宋",
        "collection_info": null
    },
    {
        "title": "千丈岩瀑布",
        "author": "曾巩",
        "content": "玉虬垂处雪花翻，四季雷声六月寒。\n凭槛未穷千丈势，请从岩下举头看。",
        "dynasty": "宋",
        "collection_info": null
    },
    {
        "title": "疏山",
        "author": "曾巩",
        "content": "一见云山病眼清，野僧勤动水边迎。\n苍松翠竹东南道，乱石峰前踏月行。",
        "dynasty": "宋",
        "collection_info": null
    },
    {
        "title": "石门",
        "author": "曾巩",
        "content": "细草疏云一径凉，纵吟閒望兴何长。\n僧关入竹行随意，野茹持钱得满筐。\n江腹远吞千壑翠，峡门高控两崖苍。\n乘秋更欲西山雨，一洗郊原晚稻香。",
        "dynasty": "宋",
        "collection_info": null
    },
    {
        "title": "清风阁",
        "author": "曾巩",
        "content": "百级危梯屈曲成，栏干朱碧半空横。\n天垂远水秋容静，雪压群山霁色明。\n海燕力穷飞不到，郊园阴合坐犹清。\n风前有客须留醉，莫放归时月满城。",
        "dynasty": "宋",
        "collection_info": null
    },
    {
        "title": "薛老亭晚归",
        "author": "曾巩",
        "content": "终日行山不出城，城中山势与云平。\n万家市井鱼盐合，千里川原彩错明。\n座上潮风醒酒力，晚来岩雾盖钟声。\n归时休得燃官烛，在处林灯夹道迎。",
        "dynasty": "宋",
        "collection_info": null
    },
    {
        "title": "诗一首",
        "author": "曾巩",
        "content": "食肉遗马肝，未为不知味。\n食鱼必河豚，此理果何谓。\n非鳞亦非介，芒刺皮如猬。\n见形固可憎，况復论肠胃。",
        "dynasty": "宋",
        "collection_info": null
    },
    {
        "title": "句  其一",
        "author": "曾巩",
        "content": "濯残暑气朝来雨，助作秋声夜半风。",
        "dynasty": "宋",
        "collection_info": null
    },
    {
        "title": "句  其二",
        "author": "曾巩",
        "content": "荷花落日红酣。",
        "dynasty": "宋",
        "collection_info": null
    },
    {
        "title": "句  其三",
        "author": "曾巩",
        "content": "兴亡两丘土。",
        "dynasty": "宋",
        "collection_info": null
    },
    {
        "title": "句  其四",
        "author": "曾巩",
        "content": "吟笑还孤永。",
        "dynasty": "宋",
        "collection_info": null
    },
    {
        "title": "句  其五",
        "author": "曾巩",
        "content": "旷然青霞抱，永矣白云适。",
        "dynasty": "宋",
        "collection_info": null
    },
    {
        "title": "句  其六",
        "author": "曾巩",
        "content": "割蚌珠的皪。",
        "dynasty": "宋",
        "collection_info": null
    },
    {
        "title": "句  其七",
        "author": "曾巩",
        "content": "固知臭味非相类，其奈萦缠不自由。",
        "dynasty": "宋",
        "collection_info": null
    },
    {
        "title": "存目",
        "author": "曾巩",
        "content": "诗题：虞美人草首句：鸿门玉斗纷如雪。",
        "dynasty": "宋",
        "collection_info": null
    },
    {
        "title": "逐伯强文",
        "author": "刘敞",
        "content": "皇皇上天兮，浩浩后土。\n厥生孔繁兮，其施甚溥。\n陶陶仲夏兮，草木蕃庑。\n鸟兽孳息兮，我民乐胥。\n我民孔灵兮，上帝是仁。\n天子孔圣兮，百工日新。\n上无秕政兮，下无悖人。\n邻里其集兮，乐哉欣欣。\n伯强何为兮，孰畀以政。\n反世五福兮，持极以令。\n我民不怡兮，既丧其盛。\n白黑眩瞀兮，孰詧其正。\n谓寿反天兮，谓康反病。\n仁义无益兮，苟且为幸。\n嗟尔子强兮，其独何心。\n绝世和气兮，俾民不任。\n上天孔神兮，大德曰生。\n天不可长罔兮，民不可久侵。\n天诛诚加兮靡所避，雷公驱兮风伯逝，嗟尔子强兮何所诣。\n南有蛮兮，为寇为逋。\n西羌戎兮，恃艰自虞。\n天子孔仁兮，靡焉毕屠。\n子强往兮，代天伐诛。\n嗟中国兮，不可久留。\n子不去兮，颠倒思予。",
        "dynasty": "宋",
        "collection_info": null
    },
    {
        "title": "屈原嘏辞",
        "author": "刘敞",
        "content": "维时仲夏，吉日维午。\n神歆既祠，锡辞以嘏。\n曰：朕之初生，皇揆予度。\n嘉朕以名，终身是守。\n抑岂不淑，不幸逢遇。\n离愍被忧，天不可诉。\n宗国为墟，宁敢自贼。\n惟朕忍生，岂不永年。\n悁悁荆人，是拯是怜。\n赴水蹈波，歳不废旃。\n既招朕魂，巫祝昔先。\n岂朕是私，将德是传。\n沦胥及溺，初亦不悛。\n其后风靡，民益轻死。\n匪朕之心，是岂为义。\n妇弔其夫，母伤其子。\n人讯其端，指予以詈。\n予亦念之，其本有自。\n昔朕婞直，不为众下。\n世予尚之，谓予好怒。\n昔朕不容，自投于江。\n世予尚之，谓予弃躬。\n既习而斗，既远益谬。\n被朕僞名，污朕以咎。\n朕生不时，乱世是遘。\n民之秉彝，嘉是直道。\n从仁于井，朕亦不取。\n汝禁其俗，幸怀朕忠。\n好竞以诬，一何不聪。\n我实鬼神，民焉是主。\n其祀其祷，予之所厚。\n予惧天明，焉事戏豫。\n予悯横流，焉事竞渡。\n予怀尧舜，焉事狎侮。\n汝惟贤人，曾不予怒。\n徇俗雷同，讥予以好。\n履常徇直，切谏尽节。\n人神所扶，未必皆福。\n去邪即正，何以有罚。\n曾非予怀，可禁其僞。\n毋使佞臣，指予为戒。\n锡尔多福，畀尔庞眉。\n使尔忠言，于君毕宜。",
        "dynasty": "宋",
        "collection_info": null
    },
    {
        "title": "寄胡二因甫",
        "author": "刘敞",
        "content": "我思友人兮，在江之皋。\n去我无所兮，远哉遥遥。\n世岂无美士兮，莫慰我劳。\n愿为白鹤兮，从之逍遥。",
        "dynasty": "宋",
        "collection_info": null
    },
    {
        "title": "河之水  其一",
        "author": "刘敞",
        "content": "河之水兮，一直而一曲。\n嗟汤汤兮安所属。",
        "dynasty": "宋",
        "collection_info": null
    },
    {
        "title": "河之水  其二",
        "author": "刘敞",
        "content": "河之水兮，一浊而一清。\n嗟汤汤兮何时平。",
        "dynasty": "宋",
        "collection_info": null
    },
    {
        "title": "彼山诗  其一",
        "author": "刘敞",
        "content": "彼山之阻兮，虎豹兟兟。\n我旋而归兮，虎来即人。",
        "dynasty": "宋",
        "collection_info": null
    },
    {
        "title": "彼山诗  其二",
        "author": "刘敞",
        "content": "彼山之澳兮，雄虺攸伏。\n我息而作兮，虺将起陆。",
        "dynasty": "宋",
        "collection_info": null
    },
    {
        "title": "彼山诗  其三",
        "author": "刘敞",
        "content": "深不可游兮，高不可飞。\n我后而悔兮，安庸归。",
        "dynasty": "宋",
        "collection_info": null
    },
    {
        "title": "武溪深  其一",
        "author": "刘敞",
        "content": "武溪之水兮，日夜而东流。\n浅不可厉兮，深不可游。",
        "dynasty": "宋",
        "collection_info": null
    },
    {
        "title": "武溪深  其二",
        "author": "刘敞",
        "content": "武溪之山兮，高下而相乘。\n卑不可越兮，危不可凭。",
        "dynasty": "宋",
        "collection_info": null
    },
    {
        "title": "武溪深  其三",
        "author": "刘敞",
        "content": "母水于憾兮，毋山于仇。\n庚庚武溪兮，曷云其尤。",
        "dynasty": "宋",
        "collection_info": null
    },
    {
        "title": "怀归诗  其一",
        "author": "刘敞",
        "content": "淮水悠悠兮，去我无舟。\n匪我无舟兮，此焉优游。",
        "dynasty": "宋",
        "collection_info": null
    },
    {
        "title": "怀归诗  其二",
        "author": "刘敞",
        "content": "淮水洋洋兮，去我无梁。\n匪淮无梁兮，此焉翱翔。",
        "dynasty": "宋",
        "collection_info": null
    },
    {
        "title": "怀归诗  其三",
        "author": "刘敞",
        "content": "淮水东注兮，惟禹之绩。\n古人不可及兮，吾独淹留其何得。",
        "dynasty": "宋",
        "collection_info": null
    },
    {
        "title": "魏京诗  其一",
        "author": "刘敞",
        "content": "皇作大都，大都雄雄。\n奄定北国，四方来同。",
        "dynasty": "宋",
        "collection_info": null
    },
    {
        "title": "魏京诗  其二",
        "author": "刘敞",
        "content": "皇曰卿士，在昔圣考。\n祗遹文武，维慈幼老。",
        "dynasty": "宋",
        "collection_info": null
    },
    {
        "title": "魏京诗  其三",
        "author": "刘敞",
        "content": "天监在上，既有明德。\n乃命于下，罔有不服。",
        "dynasty": "宋",
        "collection_info": null
    },
    {
        "title": "魏京诗  其四",
        "author": "刘敞",
        "content": "匪允命之，亦章庆之。\n匪允服之，亦保育之。",
        "dynasty": "宋",
        "collection_info": null
    },
    {
        "title": "魏京诗  其五",
        "author": "刘敞",
        "content": "时维玁狁，侮予之疆。\n靡度靡虞，跳呼以狂。",
        "dynasty": "宋",
        "collection_info": null
    },
    {
        "title": "魏京诗  其六",
        "author": "刘敞",
        "content": "业业烝黎，载震载惊。\n侵魏及澶，羣心不宁。",
        "dynasty": "宋",
        "collection_info": null
    },
    {
        "title": "魏京诗  其七",
        "author": "刘敞",
        "content": "帝奋厥武，百万其士。\n匪怒以棘，于三千里。",
        "dynasty": "宋",
        "collection_info": null
    },
    {
        "title": "魏京诗  其八",
        "author": "刘敞",
        "content": "如虎如貔，如霆如雷。\n靡有远迩，天子其来。",
        "dynasty": "宋",
        "collection_info": null
    },
    {
        "title": "魏京诗  其九",
        "author": "刘敞",
        "content": "天子来止，士增其喜。\n孰偷其生，以不奋兴。",
        "dynasty": "宋",
        "collection_info": null
    },
    {
        "title": "魏京诗  其一○",
        "author": "刘敞",
        "content": "驱之浑浑，攘之贲贲。\n靡有辀张，殱厥鲸鲲。",
        "dynasty": "宋",
        "collection_info": null
    },
    {
        "title": "魏京诗  其一一",
        "author": "刘敞",
        "content": "或献其宝，或请其命。\n帝振于旅，惟时既定。",
        "dynasty": "宋",
        "collection_info": null
    },
    {
        "title": "魏京诗  其一二",
        "author": "刘敞",
        "content": "屹屹魏土，山河之固。\n匪山河则固，惟上帝伊祜。",
        "dynasty": "宋",
        "collection_info": null
    },
    {
        "title": "魏京诗  其一三",
        "author": "刘敞",
        "content": "既閟尔弓，既櫜尔矛。\n玁狁臣止，四方是休。",
        "dynasty": "宋",
        "collection_info": null
    },
    {
        "title": "魏京诗  其一四",
        "author": "刘敞",
        "content": "皇曰卿士，圣考之德。\n允于孝思，孝思惟则。",
        "dynasty": "宋",
        "collection_info": null
    },
    {
        "title": "魏京诗  其一五",
        "author": "刘敞",
        "content": "尔视京魏，以作我都。\n以赫厥灵，俾后勿逾。",
        "dynasty": "宋",
        "collection_info": null
    },
    {
        "title": "魏京诗  其一六",
        "author": "刘敞",
        "content": "皇曰卿士，惟帝时功。\n时亦惟人，惟寇莱公。",
        "dynasty": "宋",
        "collection_info": null
    },
    {
        "title": "魏京诗  其一七",
        "author": "刘敞",
        "content": "尔慎尔止，弼予于治。\n期尔前人，用迪尔事。",
        "dynasty": "宋",
        "collection_info": null
    },
    {
        "title": "魏京诗  其一八",
        "author": "刘敞",
        "content": "皇曰卿士，惟帝作武。\n垂是万年，莫敢予侮。",
        "dynasty": "宋",
        "collection_info": null
    },
    {
        "title": "魏京诗  其一九",
        "author": "刘敞",
        "content": "泰山之封，后土之禅。\n予监若兹，惟天是眷。",
        "dynasty": "宋",
        "collection_info": null
    },
    {
        "title": "魏京诗  其二○",
        "author": "刘敞",
        "content": "翼翼之土，天子国之。\n穆穆原庙，圣人则之。",
        "dynasty": "宋",
        "collection_info": null
    },
    {
        "title": "魏京诗  其二一",
        "author": "刘敞",
        "content": "孰为强暴，敢不来觐。\n俾怛于威，于忠是训。",
        "dynasty": "宋",
        "collection_info": null
    },
    {
        "title": "魏京诗  其二二",
        "author": "刘敞",
        "content": "显显天子，孝德自躬。\n率是休烈，覃之北戎。",
        "dynasty": "宋",
        "collection_info": null
    },
    {
        "title": "魏京诗  其二三",
        "author": "刘敞",
        "content": "河水东注，昭哉禹绩。\n时万斯年，天子之德。",
        "dynasty": "宋",
        "collection_info": null
    },
    {
        "title": "古怨诗  其一",
        "author": "刘敞",
        "content": "鸿鴈飞矣，邕邕其族。\n孰是人斯，惸惸其独。",
        "dynasty": "宋",
        "collection_info": null
    },
    {
        "title": "古怨诗  其二",
        "author": "刘敞",
        "content": "鸿鴈飞矣，或羣或伍。\n孰是人斯，惸惸其处。",
        "dynasty": "宋",
        "collection_info": null
    },
    {
        "title": "古怨诗  其三",
        "author": "刘敞",
        "content": "天兮地兮，戴且履兮。\n孰是人斯，莫我视兮。",
        "dynasty": "宋",
        "collection_info": null
    },
    {
        "title": "古怨诗  其四",
        "author": "刘敞",
        "content": "日兮月兮，出兮没兮。\n孰是人斯，远我忽兮。",
        "dynasty": "宋",
        "collection_info": null
    },
    {
        "title": "杂诗效阮步兵",
        "author": "刘敞",
        "content": "浮云泱郁，迨天未雨。\n习习和风，长我稷黍。\n干道变化，羣龙以序。\n元首永康，股肱是辅。\n其辅惟何，惟伊及吕。\n其康惟何，惟尧及禹。\n我食既丰，我衣惟楚。\n无有后艰，既歌且舞。\n我徂何往，于彼淮滨。\n俯玩其流，清波磷磷。\n扶摇起鷴，四海扬尘。\n孰能高蹈，独洁其身。\n众人惑惑，贤者葆真。\n独寐寤歌，忘我贱贫。",
        "dynasty": "宋",
        "collection_info": null
    },
    {
        "title": "四皓歌  其一",
        "author": "刘敞",
        "content": "与汝携手，南山之阿。\n富贵多忧，孰知其他。",
        "dynasty": "宋",
        "collection_info": null
    },
    {
        "title": "四皓歌  其二",
        "author": "刘敞",
        "content": "大风横厉，江海荡波。\n嗟汝鳞介，伤如之何。",
        "dynasty": "宋",
        "collection_info": null
    },
    {
        "title": "四皓歌  其三",
        "author": "刘敞",
        "content": "高岩有薇，深谷有芝。\n人生实难，委曲何为。",
        "dynasty": "宋",
        "collection_info": null
    },
    {
        "title": "闵雨诗  其一",
        "author": "刘敞",
        "content": "堪舆絪缊，一晦一明。\n或沈而晦，或亢而旸。\n自古已然，世习为常。",
        "dynasty": "宋",
        "collection_info": null
    },
    {
        "title": "闵雨诗  其二",
        "author": "刘敞",
        "content": "民生冥冥，靡究靡知。\n其幸而吉，不幸而灾。\n猖狂妄行，惟所遇之。",
        "dynasty": "宋",
        "collection_info": null
    },
    {
        "title": "闵雨诗  其三",
        "author": "刘敞",
        "content": "天命降监，在我元圣。\n兼覆广裕，四方既定。\n惟民之恤，无所疵病。",
        "dynasty": "宋",
        "collection_info": null
    },
    {
        "title": "闵雨诗  其四",
        "author": "刘敞",
        "content": "伊年暮春，旱久不雨。\n人曰时哉，历有常数。\n禹汤之贤，莫能弗遇。",
        "dynasty": "宋",
        "collection_info": null
    },
    {
        "title": "闵雨诗  其五",
        "author": "刘敞",
        "content": "帝独喟息，是岂足言。\n化育万物，若镕以埏。\n患在诚薄，不能动天。",
        "dynasty": "宋",
        "collection_info": null
    },
    {
        "title": "闵雨诗  其六",
        "author": "刘敞",
        "content": "退而斋心，渊默以居。\n钟鼓不设，宴游不娱。\n左右肃然，壹怀瞿瞿。",
        "dynasty": "宋",
        "collection_info": null
    },
    {
        "title": "闵雨诗  其七",
        "author": "刘敞",
        "content": "疏狱省刑，与物更始。\n内恕孔悲，引咎在己。\n爰及四海，愚智咸喜。",
        "dynasty": "宋",
        "collection_info": null
    },
    {
        "title": "闵雨诗  其八",
        "author": "刘敞",
        "content": "追悟谠直，褒进淹滞。\n声色无迕，式序在位。\n嬖习权近，慑威屏气。",
        "dynasty": "宋",
        "collection_info": null
    },
    {
        "title": "闵雨诗  其九",
        "author": "刘敞",
        "content": "己巳乃雨，若有鬼神。\n凄凄其风，渰渰其云。\n自东徂西，罄无不均。",
        "dynasty": "宋",
        "collection_info": null
    },
    {
        "title": "闵雨诗  其一○",
        "author": "刘敞",
        "content": "匪震匪拔，匪溢匪洩。\n生我百谷，区萌毕达。\n以享以食，小大胥悦。",
        "dynasty": "宋",
        "collection_info": null
    },
    {
        "title": "闵雨诗  其一一",
        "author": "刘敞",
        "content": "天子之德，视雨之施。\n肇自京师，达于四裔。\n无有蛮貊，孚我君惠。",
        "dynasty": "宋",
        "collection_info": null
    },
    {
        "title": "闵雨诗  其一二",
        "author": "刘敞",
        "content": "天子之政，视雨之时。\n养老长幼，速哉熙熙。\n更化易俗，而民不知。",
        "dynasty": "宋",
        "collection_info": null
    },
    {
        "title": "闵雨诗  其一三",
        "author": "刘敞",
        "content": "天子之庆，视雨之积。\n自天降康，时万时亿。\n眉寿无疆，以靖四国。",
        "dynasty": "宋",
        "collection_info": null
    },
    {
        "title": "杂诗二十二首  其一",
        "author": "刘敞",
        "content": "五都货财地，车马趋市阛。\n平明侧肩入，薄暮掉臂旋。\n意气何所期，盛衰俛仰间。\n乃知艺利合，厚薄未可原。\n张陈父子游，一旦復相残。\n万古称凶终，此独何足言。",
        "dynasty": "宋",
        "collection_info": null
    },
    {
        "title": "杂诗二十二首  其二",
        "author": "刘敞",
        "content": "大火序炎夏，盛阳剧炮燔。\n空桐疾风来，书景中变寒。\n皇天自平分，四气尚相干。\n凉燠异朝夕，万事谁独坚。\n宛彼风中箨，众芳自此残。\n至理冥变化，履霜用为叹。",
        "dynasty": "宋",
        "collection_info": null
    },
    {
        "title": "杂诗二十二首  其三",
        "author": "刘敞",
        "content": "至人迈龙德，世岂识潜升。\n昔在周道衰，伯阳起西征。\n胡为委一世，畏此网与罾。\n川竭山亦摧，喟然吾何称。\n岂不怀徘徊，民言憯无惩。\n亹亹强着书，后贤以为经。",
        "dynasty": "宋",
        "collection_info": null
    },
    {
        "title": "杂诗二十二首  其四",
        "author": "刘敞",
        "content": "昆崙邈人境，日月相蔽亏。\n上有仙圣居，帝阍俯崔嵬。\n王毋坐少广，有娥閟瑶台。\n弱水不可梁，大荒旷无厓。\n周穆昔好游，超绝仅能陪。\n方朔偷桃儿，沈浊何乃来。\n青鸟通其使，雄鸟为之媒。\n灵化信难测，真契从此推。",
        "dynasty": "宋",
        "collection_info": null
    },
    {
        "title": "杂诗二十二首  其五",
        "author": "刘敞",
        "content": "勿以隋侯珠，弹雀千仞峰。\n勿以和氏璧，投人昏夜中。\n弹雀不可期，投人未必容。\n大贤恶皦皦，所以明若蒙。",
        "dynasty": "宋",
        "collection_info": null
    },
    {
        "title": "杂诗二十二首  其六",
        "author": "刘敞",
        "content": "积薪莫自高，失马莫自悲。\n薪积常先焚，马失常復归。\n人情习所近，物理岂易推。\n君看祸福间，纷纠如纆徽。",
        "dynasty": "宋",
        "collection_info": null
    },
    {
        "title": "杂诗二十二首  其七",
        "author": "刘敞",
        "content": "朱晖乘余香，三月觉徂暑。\n流光不相待，时节犹逆旅。\n煌煌园中花，零落会见汝。\n啼鴂鸣空林，良辰竟何许。",
        "dynasty": "宋",
        "collection_info": null
    },
    {
        "title": "杂诗二十二首  其八",
        "author": "刘敞",
        "content": "秋风吹宾鸿，千里飞一息。\n水阔稻粱寡，天寒霜雪逼。\n岂不抱远志，憔悴伤颜色。\n鷾鸸乘春晖，采采华羽翼。\n侧身袭人间，慧巧谁怵愓。\n出入金玉堂，户牖初不隔。\n上无饮啄患，下有居处益。\n胡为事高远，骯脏莫自适。",
        "dynasty": "宋",
        "collection_info": null
    },
    {
        "title": "杂诗二十二首  其九",
        "author": "刘敞",
        "content": "驽骀不下廏，骐骥行万里。\n劳逸谁为多，刍豢復谁美。\n天机信其宜，人事亦何耻。\n世无王乐徒，骏骨或空死。",
        "dynasty": "宋",
        "collection_info": null
    },
    {
        "title": "杂诗二十二首  其一○",
        "author": "刘敞",
        "content": "悠悠浮空云，明晖何倐忽。\n造物固难恃，变化亦仓猝。\n响莫为雷霆，明莫为日月。\n日月易遮蔽，雷霆易奔绝。",
        "dynasty": "宋",
        "collection_info": null
    },
    {
        "title": "杂诗二十二首  其一一",
        "author": "刘敞",
        "content": "古风不可復，习俗已久敝。\n咄嗟忠与信，流荡为诈术。\n诈忠惑其君，诈愚安其身。\n色厉内以荏，行违貎取仁。\n三年始横流，后来更日新。\n至公弃涂炭，正道败荆榛。\n已矣千载后，谁能反其身。",
        "dynasty": "宋",
        "collection_info": null
    },
    {
        "title": "杂诗二十二首  其一二",
        "author": "刘敞",
        "content": "毁巢鳯不至，竭泽龙不游。\n贤者有所归，得非龙鳯俦。\n周公下白屋，圣德被九州。\n赵禹谢宾客，汉朝以为优。\n浇淳不相袭，用舍何其缪。\n苟循一身利，不为万姓谋。\n哀彼杖杜诗，死生遗道周。",
        "dynasty": "宋",
        "collection_info": null
    },
    {
        "title": "杂诗二十二首  其一三",
        "author": "刘敞",
        "content": "皇天不绝命，百姓何震愆。\n歳暮霜雪至，悠悠事南迁。\n羁鸟哀去巢，游鱼乐怀渊。\n如何道旁子，逝将不復还。\n西望周郑郊，顾想河洛间。\n伯鱼不可作，涕流为沦涟。",
        "dynasty": "宋",
        "collection_info": null
    },
    {
        "title": "杂诗二十二首  其一四",
        "author": "刘敞",
        "content": "爨桐深竈下，埋剑古狱间。\n怨声动旁人，愤气凌彼天。\n当时颇见旌，后世称为贤。\n自古闻知音，此事或偶然。",
        "dynasty": "宋",
        "collection_info": null
    },
    {
        "title": "杂诗二十二首  其一五",
        "author": "刘敞",
        "content": "嶰山有奇竹，老弃阴崖巅。\n太丘有神鼎，逃匿千丈渊。\n光景閟不见，音容杳无传。\n岂能向时俗，干进心拳拳。\n世贵一人敌，又称朱丝弦。\n吾欲评其风，愿君咏此篇。",
        "dynasty": "宋",
        "collection_info": null
    },
    {
        "title": "杂诗二十二首  其一六",
        "author": "刘敞",
        "content": "凿井取泉饮，上山采薇食。\n岂不信憔悴，所愿皆我力。\n泉也非难致，薇也亦易得。\n志士耻徒饱，众人苟所获。\n牺牲畏刍拳，樊笼害羽翼。\n悟理宜在早，无为晚更惑。",
        "dynasty": "宋",
        "collection_info": null
    },
    {
        "title": "杂诗二十二首  其一七",
        "author": "刘敞",
        "content": "蛟龙蟠深泥，鱼龟颇同调。\n变化且何有，蝘蜓亦可笑。\n煌煌千金珠，百仞閟其耀。\n风雷在所遇，隐显始独妙。\n屈身天地间，微物安得料。",
        "dynasty": "宋",
        "collection_info": null
    },
    {
        "title": "杂诗二十二首  其一八",
        "author": "刘敞",
        "content": "伯夷逃西山，尼父居九夷。\n世苟不我用，我方从此辞。\n道悠岂忌远，义丰不云饥。\n世非乏贤士，为问从者谁。\n由也实好勇，叔齐固同时。\n舍此乃无人，籧篨而戚施。\n远矣千歳后，怆焉我心悲。",
        "dynasty": "宋",
        "collection_info": null
    },
    {
        "title": "杂诗二十二首  其一九",
        "author": "刘敞",
        "content": "道薄德亦散，功名为时须。\n用力世所贤，守正众云愚。\n智者竞蒿目，小人復迩图。\n悠悠三季后，此风益已渝。\n安知治未病，舐痔而多车。\n尧舜无能名，越哉巳矣夫。",
        "dynasty": "宋",
        "collection_info": null
    },
    {
        "title": "杂诗二十二首  其二○",
        "author": "刘敞",
        "content": "雍门妙弦歌，哀响激人耳。\n伟哉孟尝君，慷慨泪如水。\n当生復念死，谁谓悲能已。\n丝桐信感人，世固乏之子。",
        "dynasty": "宋",
        "collection_info": null
    },
    {
        "title": "杂诗二十二首  其二一",
        "author": "刘敞",
        "content": "昔者有化人，来集周王庭。\n咫尺逝万里，顷刻超百龄。\n五音荡心神，耳乱不可听。\n众采眩其目，不分丹与青。\n飘鹞惑真僞，怳忽迷窈冥。\n驰思八极表，讵知日与星。\n未尝出户牖，自疑涉天廷。\n左右莫觉悟，兀然殆遗形。\n祈招作悲歌，圣贤用为经。",
        "dynasty": "宋",
        "collection_info": null
    },
    {
        "title": "杂诗二十二首  其二二",
        "author": "刘敞",
        "content": "翩翩丹穴鸟，志在万里外。\n营营持罦叟，何事守蒿艾。\n声音可得闻，羽翮不能害。\n嗟彼雉与兔，首身自此碎。",
        "dynasty": "宋",
        "collection_info": null
    },
    {
        "title": "咏古诗十二首  其一",
        "author": "刘敞",
        "content": "虹蜺明西方，五色相属聫。\n浮云万里来，泱郁天宇间。\n白日晦无象，盛阳变为寒。\n洚水弥九土，陵谷相贸迁。\n盈虚叵前测，物理有固然。",
        "dynasty": "宋",
        "collection_info": null
    },
    {
        "title": "咏古诗十二首  其二",
        "author": "刘敞",
        "content": "长离乘风起，四顾求所栖。\n路穷临苍梧，復排层霄飞。\n岂不愿安处，不知所可依。\n罾缴充径隧，鸱枭正鸣悲。\n瞑夫抱同律，旷绝将何希。",
        "dynasty": "宋",
        "collection_info": null
    },
    {
        "title": "咏古诗十二首  其三",
        "author": "刘敞",
        "content": "赵国弃鸣犊，孔圣为之回。\n西伯善养老，伯夷以为归。\n驰驱西楚郊，徘徊太皥墟。\n周汉多封君，不祀既忽诸。\n三坟基皇德，八索总道枢。\n若人岂欺我，虞夏亦典谟。\n万里如浮云，古风讫无余。\n往矣不可追，喟然为踌躇。",
        "dynasty": "宋",
        "collection_info": null
    },
    {
        "title": "咏古诗十二首  其四",
        "author": "刘敞",
        "content": "游鳞泳泉下，黄鹄巢林端。\n得失不相及，天理庸自全。\n有虞垂衣裳，西母献厥环。\n周穆宾昆丘，车辙万里间。\n宗庙頽为墟，阊阖不可攀。\n祈招作悲诗，万里用为叹。",
        "dynasty": "宋",
        "collection_info": null
    },
    {
        "title": "咏古诗十二首  其五",
        "author": "刘敞",
        "content": "灵山生神芝，一年再三秀。\n绚彩夺霞露，荧煌寄岩岫。\n真人劝我飡，可以跻万寿。\n自古王子乔，秘此莫轻授。\n采之岂辞远，时逝不可又。\n歳晏怀所思，终焉不盈袖。",
        "dynasty": "宋",
        "collection_info": null
    },
    {
        "title": "咏古诗十二首  其六",
        "author": "刘敞",
        "content": "元钧运洪炉，昼夜不少停。\n万物更相禅，一气纷异形。\n驹掇出竈下，久竹为青宁。\n孰知范氏牺，晚就南亩耕。\n至人友造化，逝与一世冥。\n善恶故不屑，宠辱何足惊。",
        "dynasty": "宋",
        "collection_info": null
    },
    {
        "title": "咏古诗十二首  其七",
        "author": "刘敞",
        "content": "东游沧海滨，回首面大荒。\n豁达三齐风，连山郁苍苍。\n在汉田横氏，不忍南面王。\n磊落五百贤，从死忽若亡。\n壮士不必成，令名固为长。\n异体同一心，万年尚耿光。",
        "dynasty": "宋",
        "collection_info": null
    },
    {
        "title": "咏古诗十二首  其八",
        "author": "刘敞",
        "content": "天道不可闻，自昔孔子徒。\n籍籍秦汉间，将非愚且诬。\n大河决东郡，火德以为符。\n哀哉冀州壤，兆民散为鱼。\n公孙虽前觉，执政疾鲁儒。\n世无异物神，终竟遗泥涂。",
        "dynasty": "宋",
        "collection_info": null
    },
    {
        "title": "咏古诗十二首  其九",
        "author": "刘敞",
        "content": "苌弘谋周室，愤血死犹碧。\n子胥殒吴门，江水为之逆。\n精能动天地，忠不谕两国。\n九鼎既西逝，姑苏亦东侧。\n偷容习为俗，万世未遽易。\n形势驱使然，生民岂恶直。",
        "dynasty": "宋",
        "collection_info": null
    },
    {
        "title": "咏古诗十二首  其一○",
        "author": "刘敞",
        "content": "麒麟不可羁，安得书春秋。\n鳯凰云难致，孰使鸣岐周。\n无田于甫田，歳月忽已遒。\n如非行迈谋，自宜道路修。\n安知吹鸣律，燕谷成良畴。\n不见託秋驾，昆墟亦能游。",
        "dynasty": "宋",
        "collection_info": null
    },
    {
        "title": "咏古诗十二首  其一一",
        "author": "刘敞",
        "content": "通都天下衢，名化交百廛。\n鸣鷄侧肩入，日暮掉臂还。\n有生寄无穷，过若空中烟。\n俯仰异去就，况乃多历年。\n留侯独悟此，解组从列仙。\n万户如脱屣，故为绝世贤。",
        "dynasty": "宋",
        "collection_info": null
    },
    {
        "title": "咏古诗十二首  其一二",
        "author": "刘敞",
        "content": "南山有樛木，葛虆蔓其封。\n上枝结纷菲，下枝散蒙茏。\n下能使上好，上亦令下通。\n宁知力不足，歳暮摧烈风。\n苦成任两国，德孰与栋隆。\n君苟以此始，又当以此终。",
        "dynasty": "宋",
        "collection_info": null
    },
    {
        "title": "读岘山诗寄献八舅龙图",
        "author": "刘敞",
        "content": "道悠寄先觉，神契无近知。\n彼美羊公意，今在岘山诗。\n陵谷非一变，荣名独至兹。\n当时偶然语，正与来者期。\n慷慨激悲歌，崔嵬构丛祠。\n怀哉千歳后，慰此江汉思。\n公亦蹈前人，方为帝王师。\n奋笔成不朽，何啻中亭碑。",
        "dynasty": "宋",
        "collection_info": null
    },
    {
        "title": "偶作二首  其一",
        "author": "刘敞",
        "content": "蓬蒿附高原，芙蕖植污池。\n物生自有性，不为高下移。\n贵在世所用，未可以为师。\n贱在众不识，未可以为嗤。",
        "dynasty": "宋",
        "collection_info": null
    },
    {
        "title": "偶作二首  其二",
        "author": "刘敞",
        "content": "州来薄千乘，巢父轻九州。\n齐景登牛山，涕泗独交流。\n左右同来人，呜咽不息收。\n共知富贵乐，变化不可留。\n四顾更悲嘆，万类莽悠悠。\n歌舞未终曲，回首已可愁。\n或指白杨下，荒草古时丘。\n危辞才感拂，耿耿相应酬。\n岂识达观士，笑尔若蜉蝣。",
        "dynasty": "宋",
        "collection_info": null
    },
    {
        "title": "蒙示容斋诗辄为五言仰续逸唱",
        "author": "刘敞",
        "content": "达人与道运，投迹繫所逢。\n在治信若鳯，处幽固犹龙。\n外物纷屡变，中扃豁兼容。\n乃知云梦区，未足婴其胸。\n明公蹈康济，兹世已陶镕。\n优游就偃息，暇豫奏时雍。\n高斋危舍字，数亩环崇墉。\n虚轩便炎夏，奥室宜隆冬。\n采真混出处，造适观羲农。\n玩名肆独乐，怙势轻万钟。\n越人起丹穴，子房去赤松。\n材为用见循，道以世难从。\n古事何昭昭，斯民积颙颙。\n独应甘棠树，方使来者封。",
        "dynasty": "宋",
        "collection_info": null
    },
    {
        "title": "得汝州舍弟新诗",
        "author": "刘敞",
        "content": "鲁人贵韶濩，海鸟眩以忧。\n岂不盛钟鼓，性违理自愁。\n忆在田野时，终歳颇优游。\n食鱼出有车，夏葛冬亦裘。\n弄翰不自量，着书望孔周。\n处身笑汲汲，视世良悠悠。\n误及时君门，过缘名字求。\n轩冕非已好，簿书反自羞。\n因欲饰所短，强为妻子谋。\n精神敝蹇浅，学殖谁劝修。\n归卧常喟然，歳月屡以流。\n愧尔从军诗，气完语更遒。\n岂独古人风，远与王粲俦。\n实为平生赏，若慰钟仪囚。\n我年向四十，苍髪已满头。\n箧中无寸书，磨灭悲蜉蝣。\n念此可以惊，如何復淹留。\n昔买吴下田，颇闻利锄耰。\n汝宦何时归，相与寻沧洲。\n处使有茅屋，出使有渔舟。\n知命赞易篇，没身记春秋。\n但令文章显，不愧时俗偷。\n世事非所了，咄哉无夷犹。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其一",
        "author": "刘敞",
        "content": "四海方荡潏，匡山得三隐。\n若人独秀士，逸响露深藴。\n江汉东南流，滔滔未之尽。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其二",
        "author": "刘敞",
        "content": "羽轻鲜知福，地重毎贪祸。\n有以羲皇民，居然北窗卧。\n此意俗莫悟，将非首阳饿。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其三",
        "author": "刘敞",
        "content": "长梧有高韵，千载不可及。\n五柳遗世名，于今亦独立。\n悲哉市朝士，夸竞常汲汲。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其四",
        "author": "刘敞",
        "content": "子綦委天乐，穷达两已忘。\n九歅尔何知，捆也安得祥。\n一吟责子篇，千古如相望。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其五",
        "author": "刘敞",
        "content": "追俗情易合，玩奇当企尔。\n柴桑彼何者，高唱屡在此。\n县令不俛眉，吾又悲扬子。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其六",
        "author": "刘敞",
        "content": "州县徒劳人，着作非所务。\n道殊岂自强，气直已多迕。\n屡招遂长往，归欤彼何暮。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其七",
        "author": "刘敞",
        "content": "昔在八州牧，功业济衰晋。\n吾闻贤者后，鲜不祚休运。\n如何竟廖廓，天道盖难问。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其八",
        "author": "刘敞",
        "content": "孟尝实超迈，举世少其并。\n风流自有钟，若士復孤迥。\n祖述酒中趣，乃知外家性。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其九",
        "author": "刘敞",
        "content": "吾今乞食士，因咏乞食诗。\n谅无乞食怨，復想乞食时。\n贫贱自古然，岂愧世上儿。",
        "dynasty": "宋",
        "collection_info": null
    },
    {
        "title": "续黄子温读陶渊明诗十首  其一○",
        "author": "刘敞",
        "content": "曩游浔阳郭，怀古怆来暮。\n不意陈蔡间，起予欣有遇。\n彼此共一时，怅然感佳句。",
        "dynasty": "宋",
        "collection_info": null
    },
    {
        "title": "昼寝三首  其一",
        "author": "刘敞",
        "content": "日出百事集，人生亦多忧。\n曲肱试少息，乃得逍遥游。\n圉圉为潜鱼，因之乘波流。\n翻翻为飞鸟，爰以凌空游。\n在己孰是非，于物任沈浮。\n观化悟独乐，真僞竟悠悠。",
        "dynasty": "宋",
        "collection_info": null
    },
    {
        "title": "昼寝三首  其二",
        "author": "刘敞",
        "content": "成败劳耳目，是非丧神虑。\n我生天地间，安得弃之去。\n始疑昏逾明，渐觉梦胜寤。\n但可寐无聪，安知歳云暮。\n神交既倜傥，魄定奚忧惧。\n此以遣朝昏，因之保吾素。",
        "dynasty": "宋",
        "collection_info": null
    },
    {
        "title": "昼寝三首  其三",
        "author": "刘敞",
        "content": "久思谢时俗，奔走难自谐。\n逍遥衡门下，虽陋得我怀。\n汲彼井底泉，扫兹风中埃。\n歊蒸为之去，襟抱萧然开。\n养心贵能适，造适不及排。\n胡为车马客，一往忘归来。",
        "dynasty": "宋",
        "collection_info": null
    },
    {
        "title": "昼寝上府公",
        "author": "刘敞",
        "content": "长日无所为，高卧聊自如。\n清风拂庭树，萧萧窗户虚。\n旷逸追羲皇，粹和反华胥。\n畅然物外游，谓若天下无。\n方今少阳交，田野东作初。\n壮者固不暇，老者日竞趋。\n胡为乃自便，徐徐以于于。\n从吏代力耕，饱食良自娱。\n事贤庇敏政，宿官特多余。\n念兹寄幽閒，未觉劳簿书。\n但恨不可雕，正当砭其愚。",
        "dynasty": "宋",
        "collection_info": null
    },
    {
        "title": "六月二十六日西阁昼寝",
        "author": "刘敞",
        "content": "驰骛圣不足，治安愚有余。\n愿言从物役，即事实燕居。\n清切掖垣峻，深沈云阁虚。\n食有万钱膳，架多四部书。\n低头悟素飡，游日惭古初。\n非吏復非隐，人言定何如。\n平生山林尚，自与功名疏。\n何为出不反，视此歳月徂。\n秋风陨高林，蟋蟀鸣阶除。\n行矣浮扁舟，季鹰不欺余。",
        "dynasty": "宋",
        "collection_info": null
    },
    {
        "title": "苦雨二首  其一",
        "author": "刘敞",
        "content": "洪河滔冀州，大陆日夜摧。\n天时普阴沴，飞雨皆北来。\n崩腾乱云雾，顷刻不暂开。\n通衢为深渊，高堂生苍苔。\n稼穑日以没，民生一何哀。\n微禹既已矣，我其为鱼哉。",
        "dynasty": "宋",
        "collection_info": null
    },
    {
        "title": "苦雨二首  其二",
        "author": "刘敞",
        "content": "独坐空堂上，漏湿无与娱。\n晨炊烟不然，败竈将生鱼。\n被服蛙蠙衣，出入螺蚌居。\n里闾杳相绝，滔滔水渐车。\n安得双羽翰，超然谢泥涂。",
        "dynasty": "宋",
        "collection_info": null
    },
    {
        "title": "久雨三首  其一",
        "author": "刘敞",
        "content": "繁阴过五日，积雨迷九天。\n衣冠亦泥涂，陵陆成深渊。\n忘屦已乘橇，舍车始思船。\n曰余蹈沧海，良知时适然。",
        "dynasty": "宋",
        "collection_info": null
    },
    {
        "title": "久雨三首  其二",
        "author": "刘敞",
        "content": "清渠彼涓流，通逵此夷坦。\n风云瞬息间，江汉倏生眼。\n渊源讵能问，浩荡颇可惮。\n白日蔽九霄，吾行幸当返。",
        "dynasty": "宋",
        "collection_info": null
    },
    {
        "title": "久雨三首  其三",
        "author": "刘敞",
        "content": "岩岩蓬莱巅，赫赫昆崙墟。\n上帝严紫垣，羣仙亦深居。\n高出云电外，俯视风雨除。\n安知昏垫民，汩没纔阖庐。",
        "dynasty": "宋",
        "collection_info": null
    },
    {
        "title": "石林亭成宴府僚作五言",
        "author": "刘敞",
        "content": "吾爱谢宣城，适意安独往。\n虽聮鳯池步，不废山泉赏。\n吾慕应休琏，感事能属书。\n颇婴下流谤，独占仁智居。\n寥寥二贤后，忽忽千载余。\n若士不可追，此风或在予。\n延石象众山，决泉泻交渠。\n林壤使我欣，不知歳月徂。\n薜萝分蔽亏，松竹相扶疏。\n时时四方客，顾此亦踟蹰。\n傥遇钟子期，知子情所摅。",
        "dynasty": "宋",
        "collection_info": null
    },
    {
        "title": "自京师泛舟还郡作三首  其一",
        "author": "刘敞",
        "content": "秋夜何迢迢，一梦八九觉。\n孤舟寄风雨，短烛才自照。\n冥冥高云过，寂寂山鬼啸。\n展转谁与欢，漂泊未可料。\n昔我自兹迈，春华巧相笑。\n今我復来此，落叶纷满道。\n客行无远近，劳苦略同调。\n一歳再羁旅，人生岂长少。\n良无二顷田，讵得守蓬藋。",
        "dynasty": "宋",
        "collection_info": null
    },
    {
        "title": "自京师泛舟还郡作三首  其二",
        "author": "刘敞",
        "content": "昔在马少游，抗志安故土。\n其后庞德公，迹不践城府。\n出乘款段马，身与麋鹿伍。\n乡里称善人，妻子同陇亩。\n人生资衣食，既足尚何取。\n致求多赢余，筋力但自苦。",
        "dynasty": "宋",
        "collection_info": null
    },
    {
        "title": "自京师泛舟还郡作三首  其三",
        "author": "刘敞",
        "content": "常阴贯秋序，洚水弥平陆。\n居人逐飞鸟，往往巢树木。\n四顾何茫茫，江海忽在目。\n古语乃信然，高陵或为谷。\n乘桴义无憾，断髪忧可辱。\n弁冕绩禹功，谁其悲濡足。",
        "dynasty": "宋",
        "collection_info": null
    },
    {
        "title": "西阳池新舟邀府公游泛",
        "author": "刘敞",
        "content": "昔贤济川意，固与斯人共。\n旷代属明德，至乐下及众。\n池台固旧赏，舟楫为新用。\n忽疑江湖景，稍信风澜纵。\n追参鳬雁泳，历览鱼鼈动。\n颇已寓高兴，矧今结舆诵。\n啸歌一时适，顾盻万全重。\n好勇知未能，乘桴自欣从。",
        "dynasty": "宋",
        "collection_info": null
    },
    {
        "title": "赠马恽供奉",
        "author": "刘敞",
        "content": "朝廷功名次，晋国在第一。\n受遗先皇帝，事与周召匹。\n丹青烂勋伐，终始最密勿。\n宗族宜甄庸，百世皆宠秋。\n公孙非遐胄，何乃尚淹屈。\n官名虽供奉，冗散真士卒。\n努力习文华，家贫传清德。\n翰飞终不高，好事见心骨。\n人生繫逢遇，进退岂定律。\n古者如尔徒，万户自可必。\n今者如尔徒，富贵亦未失。\n主张有真宰，时态莽回聿。\n咄嗟元功世，颇復困蓬荜。\n吁彼山野人，奚由自奋出。",
        "dynasty": "宋",
        "collection_info": null
    },
    {
        "title": "出城",
        "author": "刘敞",
        "content": "出城得自便，下马事幽讨。\n旷野荒不耕，蒺藜牛满道。\n往往逢饥人，羣辈掘野草。\n不惟黄头儿，亦有白髪老。\n问之指积水，此去殊浩浩。\n室庐久漂荡，树木多立槁。\n食此且賖死，尧年亦久涝。\n不能去坟墓，更欲依蒲藻。\n昨来计莲芡，颇不减粳稻。\n明年当大种，妻子或相保。",
        "dynasty": "宋",
        "collection_info": null
    },
    {
        "title": "梦中",
        "author": "刘敞",
        "content": "谁谓夏夜短，一夕梦九逝。\n梦中如平生，欢笑随母氏。\n觉来拊形躯，独在人间世。\n上呼声连天，洒泣血满地。\n何忍留我生，哀哀抱微志。",
        "dynasty": "宋",
        "collection_info": null
    },
    {
        "title": "瘿木樽",
        "author": "刘敞",
        "content": "先民任天真，吾得见其器。\n其器云如何，盖若刳木类。\n不戕生以戚，不伤材以蔽。\n不以远见遗，不以枯见弃。\n因其无用姿，授以有用意。\n取彼自然象，廓此闳然制。\n岂无雕磨工，不欲败淳粹。\n岂无青黄文，不欲增巧僞。\n其高岂无盖，不设簋簠制。\n其下岂无舟，不着鸡鸟丽。\n任真肆穫落，肯慕金玉贵。\n儿童诮敦朴，妇女惊丑异。\n岂若轻薄子，形容混兹世。\n矜愚以相高，饰貎以自喜。\n淳风陷衰薄，古道丧简易。\n自非窊樽民，慎勿同一醉。",
        "dynasty": "宋",
        "collection_info": null
    },
    {
        "title": "泛舟",
        "author": "刘敞",
        "content": "长啸望江汉，缅怀沧浪行。\n因浮扁舟去，共尽幽人情。\n春日天气佳，近郊颍水清。\n杂花乱缤纷，好鸟相嘤鸣。\n解缆相沿泝，凌风恣纵横。\n适心故真乐，徇物皆虚名。\n兴尽相与归，夕阳半东城。",
        "dynasty": "宋",
        "collection_info": null
    },
    {
        "title": "过士建中屯田居此君年六十请致仕所居蔽风雨而已",
        "author": "刘敞",
        "content": "市朝隐非一，躁静理不同。\n多君金闺彦，远有山林风。\n千钟卧名利，三径入蒿蓬。\n似是于陵子，又云张长公。\n相望千年外，独得环堵中。\n自古用先进，谁当驻飞鸿。",
        "dynasty": "宋",
        "collection_info": null
    },
    {
        "title": "出城",
        "author": "刘敞",
        "content": "简服谢车马，逍遥理轻策。\n平原草树美，百里见秋色。\n稍知人境殊，似与嚣尘隔。\n悠悠出岫云，杳杳归林翮。\n烦肠寛郁纡，远相俱幽寂。\n孤烟起晴缥，去水照心白。\n所期尚皋壤，生事视耕植。\n适野非昔贤，于焉如有获。",
        "dynasty": "宋",
        "collection_info": null
    },
    {
        "title": "泛舟三首  其一",
        "author": "刘敞",
        "content": "冰泮池水绿，春意亦已归。\n长杨特多思，浩荡随风飞。\n弄舟不用楫，漾漾陶春晖。\n回还无终极，孰谓江湖非。\n举觞属坐人，行乐常苦稀。\n一醉捐百虑，念子勿相违。\n乘日復来游，北林稍芳菲。\n当令鱼与鸟，识我心无机。",
        "dynasty": "宋",
        "collection_info": null
    },
    {
        "title": "泛舟三首  其二",
        "author": "刘敞",
        "content": "雪消泉似涨，冰解舟可通。\n操篙不惮冷，环渚故无穷。\n歌咏淹短日，醉酣轻朔风。\n何须万乘相，始辨鸱夷翁。",
        "dynasty": "宋",
        "collection_info": null
    },
    {
        "title": "泛舟三首  其三",
        "author": "刘敞",
        "content": "方池亦通舟，水色涵碧霄。\n解舟不用楫，漾漾随风飘。\n中河乍纵横，顾眄幽兴饶。\n白鸟逃人飞，赤鲤时復跳。\n稍与外物远，解襟歌且謡。\n安知抱忧思，谓我士也骄。",
        "dynasty": "宋",
        "collection_info": null
    },
    {
        "title": "初到毗陵",
        "author": "刘敞",
        "content": "献歳涉重江，仲春安我居。\n众物已熙熙，新花生遶庐。\n解装慰羁旅，置此琴与书。\n稍稍道吾真，幽襟得轩虚。\n颇闻兰陵俗，尚有荀卿余。\n文章幸仰止，夙好今欲摅。\n膏雨復应候，带经得耕锄。\n歌成拟焱氏，赋就期相如。\n出处方自尔，名声亦从渠。\n无烦畏礨民，屑屑俎豆予。",
        "dynasty": "宋",
        "collection_info": null
    },
    {
        "title": "雨后城下",
        "author": "刘敞",
        "content": "雨余百川涨，远水浮林梢。\n忽怪有帆席，何为出鸟巢。\n登临非吾土，虚爽慰南交。\n稍见暝烟起，阴虫啼草茅。",
        "dynasty": "宋",
        "collection_info": null
    },
    {
        "title": "下汴",
        "author": "刘敞",
        "content": "畏途心多惊，强寝终不安。\n虽是仗忠信，犹有行路难。\n古今恶随波，今乃知所患。\n胡为出溷浊，幽兴悠然寛。",
        "dynasty": "宋",
        "collection_info": null
    },
    {
        "title": "望九华山",
        "author": "刘敞",
        "content": "九华非人境，闻誉不相识。\n南浮大江波，始见苍翠色。\n是时雨初霁，积霭尚融液。\n九峰若惊龙，并跃云外碧。\n森然耸牙角，未谓真是石。\n问名审其实，欢喜惬所适。\n恢奇一何甚，远想始开闢。\n造化竞淫巧，斧斤恣雕刻。\n不然何其功，不与嵩华敌。\n我行宇宙间，若此曾未觌。\n中国名山川，几何亢斯迹。\n徘徊不能去，尘土愧行役。\n平生乐间旷，时俗况迫阨。\n谁为隐君子，携手宅岩隙。",
        "dynasty": "宋",
        "collection_info": null
    },
    {
        "title": "鷄冠花",
        "author": "刘敞",
        "content": "秋至天地间，百芳变枯草。\n爱尔得雄名，宛然出陈宝。\n未甘阶墀陋，肯与时节老。\n赤玉刻缜栗，丹芝谢凋槁。\n鲜鲜云叶卷，粲粲鳬翁好。\n由来名实副，何必荣华早。\n君看先春花，浮浪难自保。",
        "dynasty": "宋",
        "collection_info": null
    },
    {
        "title": "陈郎中竹园",
        "author": "刘敞",
        "content": "苍竿十余亩，歳晚色更好。\n诘曲逗远村，深沈象晴岛。\n鸣禽自相应，风叶不待扫。\n何事主人心，白头三署老。",
        "dynasty": "宋",
        "collection_info": null
    },
    {
        "title": "浮云",
        "author": "刘敞",
        "content": "高云乘飇风，泱漭纵所适。\n大哉九霄阔，俾尔万里客。\n岂无一掬润，浩荡洗南国。\n应龙潜冀州，回首空眇默。",
        "dynasty": "宋",
        "collection_info": null
    },
    {
        "title": "题度支厅事许道宁画松石呈彦猷邻几直孺",
        "author": "刘敞",
        "content": "长松森无依，苍石俨相对。\n自然山林气，若出天壤外。\n许生笔妙绝，今世殊少辈。\n发挥得意表，潇洒与神会。\n炎热五月交，尘土九衢内。\n微风度窗来，左右含天籁。\n下有渔樵翁，生事尤可爱。\n茅茨乍隐见，畎亩更向背。\n吾庐若办此，轩冕本不赖。\n愿从二三子，相与驾言迈。",
        "dynasty": "宋",
        "collection_info": null
    },
    {
        "title": "拟阮步兵一夕復一晨",
        "author": "刘敞",
        "content": "一昏復一晨，一晨復一夕。\n扰扰若有为，悠悠定何役。\n譬如风中叶，不自知所适。\n譬如池中鱼，强自营所得。\n朝乘日车出，暮与羁鸟息。\n昔我髪纯漆，今我髪半白。\n谁能邀神灵，传我云表翼。\n我与从之游，览观元化极。",
        "dynasty": "宋",
        "collection_info": null
    },
    {
        "title": "纪危",
        "author": "刘敞",
        "content": "四月河水湍，怒风復相乘。\n维绝柁亦摧，舟人废其能。\n中流急迴环，顷刻不可胜。\n性命委自然，岂知所依凭。\n堤旁多聚观，失色气崩腾。\n孰不愿引手，而乏钩与绳。\n嗟我亦天幸，既危乃復兴。\n追思方厄时，汗出如洗冰。\n侧闻前此者，覆溺已屡曾。\n此事通为邦，长民可以惩。\n因书作长诗，俾不忘战兢。",
        "dynasty": "宋",
        "collection_info": null
    },
    {
        "title": "十二月十一日雷电有作",
        "author": "刘敞",
        "content": "今兹方隆冬，阳春尚宜少。\n何忽雷早闻，因之电争曜。\n砰轰非常怒，䃸磹通夕照。\n号令无乃乖，灾祥谅谁召。\n吾闻玉女戏，独得天公笑。\n此理正应尔，君毋强讥诮。",
        "dynasty": "宋",
        "collection_info": null
    },
    {
        "title": "种紫苏",
        "author": "刘敞",
        "content": "赤日厚地裂，百草殆立枯。\n朝雨应所至，虽微念胜无。\n力难兴禾黍，可以成嘉蔬。\n岁暮有此望，帯经且亲锄。\n今兹五月交，盛阳消已徂。\n汲汲愧老圃，仲尼云不如。\n养生寄空瓢，虽乏未可虚。\n正以营一饮，形骸如此劬。",
        "dynasty": "宋",
        "collection_info": null
    },
    {
        "title": "遣怀三首  其一",
        "author": "刘敞",
        "content": "天道与性命，圣人罕其言。\n七十岂常士，游夏终不闻。\n鞠躬慕仁义，或不免饥寒。\n奸雄何为者，往往为世贤。\n倘復有真宰，无用预其间。",
        "dynasty": "宋",
        "collection_info": null
    },
    {
        "title": "遣怀三首  其二",
        "author": "刘敞",
        "content": "有形毎共生，达士独无惑。\n昔有蒙袂子，耻从嗟来食。\n物生会当尽，寿非金与石。\n但恨居世俗，不能尽胸臆。\n壮士志沟壑，斯言着前识。",
        "dynasty": "宋",
        "collection_info": null
    },
    {
        "title": "遣怀三首  其三",
        "author": "刘敞",
        "content": "初岁志虑浅，所慕在轻肥。\n自恨闻道晚，不虞失性非。\n迷途将未远，回驾有庶几。\n古贤多事业，出处何不知。\n宁受刍豢辱，倘为鸿鹄飞。",
        "dynasty": "宋",
        "collection_info": null
    },
    {
        "title": "归牧相访示所作诗赋篇予与其兄子纬还往颇熟",
        "author": "刘敞",
        "content": "曰予谢宾客，久与时世疏。\n何忽衡门下，见枉使君车。\n彤旆映落日，腰间有悬鱼。\n抵掌若平生，论文及空虚。\n昔与君犹子，结交幸通书。\n往还苦不早，相见情有余。\n置我二阮间，远惭德不如。\n强来束帯起，投谒寻君庐。",
        "dynasty": "宋",
        "collection_info": null
    },
    {
        "title": "大雨中入局寄彦猷时以疾卧家",
        "author": "刘敞",
        "content": "歊蒸变繁阴，快雨如破谷。\n明趋阊阖路，深水入马腹。\n此地常结辙，江海忽在目。\n冥行畏坎井，蹑迹戒颠覆。\n惭问高眠翁，不知泥涂辱。",
        "dynasty": "宋",
        "collection_info": null
    },
    {
        "title": "贺范龙图兼知延安",
        "author": "刘敞",
        "content": "大兵昔摧伤，两将折旗鼓。\n哀哉中国士，化作城下土。\n冤魂不得返，杀气凌彼苍。\n天亦为之悲，白昼日无光。\n人言此城下，往往鬼神哭。\n此事天子忧，此心大夫辱。\n昔公守东越，人怨公不用。\n今日公在西，知公德持重。\n筑城不必坚，解甲不可攻。\n何况保金城，弛张皆繫公。\n汲黯辅炎汉，淮南内竦惧。\n郅都守穷边，匈奴为之去。\n此事昔所闻，今日见所亲。\n折衝樽俎间，震动旃裘民。\n国耻行且刷，寇雠不可保。\n斯人嘆微管，愿及太平老。",
        "dynasty": "宋",
        "collection_info": null
    },
    {
        "title": "奉和宋次道游嵩十五韵",
        "author": "刘敞",
        "content": "嵩峰三十六，皆在青云端。\n宿昔望见之，恨不生羽翰。\n卷脔尘土中，日月如波澜。\n迩来老将至，更觉行路难。\n闻君谢车徒，选胜羣峰峦。\n幽深每独往，神异多所观。\n若有真仙子，羽衣白玉颜。\n吹笙烟雾中，举手留盘桓。\n信非人间境，邈与时俗悬。\n顾怀平生旧，慰以逍遥篇。\n三復想在目，令人愧衣冠。\n处世阔且疏，幼舆亦有言。\n一丘与一壑，自谓无间然。\n安得从君游，解缨弄云泉。\n昏昏岁復晏，相望空长叹。",
        "dynasty": "宋",
        "collection_info": null
    },
    {
        "title": "和圣俞逢羊",
        "author": "刘敞",
        "content": "道旁逢羣羊，问羊将何之。\n朝供大官膳，踯躅未自知。\n觳觫此何罪，无乃刍豢为。\n肥躯一报德，鼎爼安可辞。\n宁辱泥涂中，故人所以悲。",
        "dynasty": "宋",
        "collection_info": null
    },
    {
        "title": "怀归",
        "author": "刘敞",
        "content": "图养始干禄，执官復辞亲。\n外物与我违，幽怀安得仲。\n低徊畏简书，苟且谋贱贫。\n碌碌已无期，规规徒自珍。\n秋风卷层云，鸿雁知所宾。\n我独无羽翰，不能绝飇尘。",
        "dynasty": "宋",
        "collection_info": null
    },
    {
        "title": "送吕光禄",
        "author": "刘敞",
        "content": "氾滥诚易挹，俊贤噬肯留。\n愧君殊邂逅，卒岁能优游。\n会心到稽吕，访古穷嬴刘。\n谁令春风来，翩翩动归舟。\n千里在明发，一樽成献酬。\n江湖望魏阙，离思空悠悠。",
        "dynasty": "宋",
        "collection_info": null
    },
    {
        "title": "题改芷亭作水鉴亭",
        "author": "刘敞",
        "content": "昔人种白芷，既以名此亭。\n今我开蠪渊，復以水鑑名。\n吾岂异昔人，而徒易其称。\n所乐于水乎，内明而外清。\n内明可比心，外清可照形。\n照形不吾欺，比心不吾倾。\n虚静吾自居，逍遥以无营。\n会有水鉴贤，吾能与同登。",
        "dynasty": "宋",
        "collection_info": null
    },
    {
        "title": "闭门二首  其一",
        "author": "刘敞",
        "content": "闭门无所事，岁月忽已极。\n岂敢空绝交，出门谅安适。\n是非敛外虑，文字堆四壁。\n尧舜参在前，孔孟凛居侧。\n昆崙默泛览，万里在瞬息。\n夐古时幽寻，千年仅顷刻。\n悠悠富贵士，此趣犹未得。\n胡为逐车马，辛苦牵事役。",
        "dynasty": "宋",
        "collection_info": null
    },
    {
        "title": "闭门二首  其二",
        "author": "刘敞",
        "content": "傅岩由帝赉，圯桥自神授。\n商道粲復兴，汉基翕然构。\n穷通苟有命，贫贱岂足疚。\n斯道谁得闻，人方薄圭窦。",
        "dynasty": "宋",
        "collection_info": null
    },
    {
        "title": "小孤山",
        "author": "刘敞",
        "content": "惊波触南崖，反怒射北壁。\n苍山相与排，所谓小孤石。\n蟠根万仞渊，耸角百丈碧。\n祠堂豁精严，行旅进粉泽。\n或云妇女神，肸蠁颇有迹。\n吾知定名意，似欲旌介特。\n流俗失其真，传闻莫开释。\n居人私其利，祸福妄损益。\n竞为媢妒说，以诬聪明德。\n先王秩山川，礼典有庙食。\n奈何媚于竈，屈己忘正直。\n吾欲为小孤，作书解行客。\n復恐不见从，嗟哉世多惑。",
        "dynasty": "宋",
        "collection_info": null
    },
    {
        "title": "新种杂花树",
        "author": "刘敞",
        "content": "天地大逆旅，浮生远行客。\n大无万里异，远不百年役。\n乘流惟其遇，得性从所适。\n何必思旧乡，而復名一宅。\n此邦非吾土，此庐非我迹。\n彼我苟巳齐，宾主不足择。\n终树宿所好，及閒易为力。\n芳草十余品，往往手自植。\n春风二月交，重迭庭下碧。\n欣欣生意好，一一见颜色。\n对之默终日，澹若无情极。\n四时背人驰，壮士每叹息。\n忧来忽无方，外物不可释。\n中和一相伐，头髪先为白。\n萱乎尔能忘，于我独有德。",
        "dynasty": "宋",
        "collection_info": null
    },
    {
        "title": "滕司谏知泾州",
        "author": "刘敞",
        "content": "天狼东南鸣，雨矢西北集。\n覆载岂不容，縳虎宜在急。\n诗书擢将帅，高枕付城邑。\n权变非武臣，恩威在呼吸。\n壮夫气已激，义士感成泣。\n籍籍名四喧，萧萧髪竞立。\n行旗乱鹰集，已有边风入。\n遥知谒明光，介胄但长揖。",
        "dynasty": "宋",
        "collection_info": null
    },
    {
        "title": "城下",
        "author": "刘敞",
        "content": "秋成雨更绿，高下共萋萋。\n浮烟晚自起，归鸟暝争栖。\n山谷入幽想，茅茨多旧蹊。\n日涉遂成趣，身将麋鹿齐。",
        "dynasty": "宋",
        "collection_info": null
    },
    {
        "title": "庶几堂",
        "author": "刘敞",
        "content": "徂暑亦已烦，清旦尚余爽。\n熏风应候至，芳物与春往。\n庭树交浮阴，山禽转清响。\n空堂更幽寂，初日正苍莽。\n时节无所感，忘言以为赏。",
        "dynasty": "宋",
        "collection_info": null
    },
    {
        "title": "凉夜",
        "author": "刘敞",
        "content": "疏雨洗明月，清风生晚凉。\n动摇星辰影，泛澹河汉光。\n萤变觉草腐，虫吟知境荒。\n端忧易远感，不眠疑夜长。",
        "dynasty": "宋",
        "collection_info": null
    },
    {
        "title": "狄梁公李太尉庙",
        "author": "刘敞",
        "content": "就列贵陈力，立功尚成名。\n两君虽异时，令望相提衡。\n治狱多阴德，不战屈人兵。\n去思独至今，奉祀见遗氓。\n文武百世师，将相一时荣。\n念我谁与归，怆然悲九京。",
        "dynasty": "宋",
        "collection_info": null
    },
    {
        "title": "毕吏部冢",
        "author": "刘敞",
        "content": "蓬蒿道旁冡，云是晋时贤。\n名声与陵谷，共尽一千年。\n惟昔纵达观，死生同蜕蝉。\n安知泉下魄，非復瓮间眠。",
        "dynasty": "宋",
        "collection_info": null
    },
    {
        "title": "和张洞春雪",
        "author": "刘敞",
        "content": "水国虽暑湿，亦恶春令早。\n雨旸恒不时，过燠未为好。\n凌威集骄阳，瘴疹一以埽。\n宿麦根復濡，丰年不烦祷。\n堪舆气清真，生物同寿考。\n大哉造化力，排斡正穹昊。\n能令四时顺，少失安足道。\n君胡乃嗟嘆，哀彼花与草。\n方今王正始，节物自未老。\n繁华虽云迟，秀实终自保。\n可以寛君爱，毋为色枯槁。",
        "dynasty": "宋",
        "collection_info": null
    },
    {
        "title": "雪意",
        "author": "刘敞",
        "content": "凄风起幽朔，白日晦光色。\n仰视浮云高，苍茫天容碧。\n林林愯羣木，栗栗抱寒魄。\n今朝识天意，欲见松与柏。",
        "dynasty": "宋",
        "collection_info": null
    },
    {
        "title": "雪后",
        "author": "刘敞",
        "content": "日出桑柘巅，鹤鸣风景和。\n纵心适田野，顾觉春意多。\n欣欣林间叟，负薪行且歌。\n此中有真乐，富贵如余何。",
        "dynasty": "宋",
        "collection_info": null
    },
    {
        "title": "寿宁观残雪",
        "author": "刘敞",
        "content": "春阳漏潜筦，凛气留深殿。\n金茎向飞露，碧瓦仍铺练。\n寒光寂寞迴，暖色依微变。\n壶中异风景，会待花如霰。",
        "dynasty": "宋",
        "collection_info": null
    },
    {
        "title": "初雪",
        "author": "刘敞",
        "content": "荒居人迹绝，但觉岁月颓。\n北风不我欺，吹雪天上来。\n入户时缤纷，当轩肆徘徊。\n有情知相亲，高卧未足哀。\n他日门昼关，今旦门早开。\n开门将谁为，南山玉崔嵬。",
        "dynasty": "宋",
        "collection_info": null
    },
    {
        "title": "雪中寄贡弟",
        "author": "刘敞",
        "content": "天寒云长浮，雪急风更厉。\n行子归何时，远游感人思。\n脊令顾俦下，鸿雁顺时逝。\n原隰无安居，稻梁无深志。\n谁令岁月晚，坐使羽毛瘁。\n江湖可遣忧，引领正相迟。",
        "dynasty": "宋",
        "collection_info": null
    },
    {
        "title": "月夜期江梅两君不至闻在李二审言家饮",
        "author": "刘敞",
        "content": "日入更洒埽，翛然庭槛空。\n酒杯落明月，白羽来清风。\n佳兴自不浅，幽人无与同。\n徘徊卧林下，重露霑兰丛。",
        "dynasty": "宋",
        "collection_info": null
    },
    {
        "title": "和阎都官九月十三日夜对月是夕某与子华圣俞如晦会饮君谟所",
        "author": "刘敞",
        "content": "秋霖恣淫溢，后土无时干。\n忽惊浮云尽，更觉天宇寛。\n凉月如白璧，飞来青冥端。\n众星稍灭没，惊鹊自盘桓。\n兴发思远游，惜无凌风翰。\n聊寻故人家，呼酒浇肺肝。\n适与二三子，四座俱解鞍。\n意合心同赏，百觞不辞难。\n玩古验汉魏，舞姝试邯郸。\n诙谐杂謡语，大笑倾衣冠。\n足为一时乐，未悟清夜阑。\n毎至绝倒处，恨君不获观。\n明发得新诗，照人莹琅玕。\n又知共兹翫，正若相从欢。\n君本青云人，淹留尚郎官。\n旷怀不自屑，遇景宴且般。\n古来悲秋士，局促宋与潘。\n相望如辕驹，岂足为君叹。",
        "dynasty": "宋",
        "collection_info": null
    },
    {
        "title": "夜月",
        "author": "刘敞",
        "content": "执热不可濯，昏昏倦衣巾。\n凉月如有情，万里来慰人。\n浮云卷层虚，六合随清新。\n河汉涵光辉，城郭息埃尘。\n兹时一可畏，与子聊相亲。\n逍遥夜未央，更益情性真。",
        "dynasty": "宋",
        "collection_info": null
    },
    {
        "title": "夜起呼徐监簿同看月",
        "author": "刘敞",
        "content": "夜长愁无端，岁晚易多感。\n徘徊中庭步，相与肆遐览。\n繁霜冷次骨，皎月清照胆。\n幽意暂欲飞，秀色若可揽。\n明夕虽復来，素华已应减。\n念兹径使醉，无使我心惨。",
        "dynasty": "宋",
        "collection_info": null
    },
    {
        "title": "南伐诗",
        "author": "刘敞",
        "content": "兵行何怱忽，百里不一息。\n南征有期会，相观各努力。\n三年戍西荒，虮虱生金革。\n归来席未暖，羽檄何奔迫。\n行行当逾岭，五月逼炎赫。\n尚有筋骨存，所虞生死隔。\n山林如惔焚，溪水沸湍激。\n自古皆有言，一夫万人敌。\n蝮蛇长相逐，虎豹不可格。\n主将贪功名，谋臣贵恩泽。\n奈何轻人命，弃置曾不惜。\n探汤入其中，未半死已积。\n苍生亦齐民，不必皆盗贼。\n贤主尚扇暍，仲春犹掩骼。\n一身不自爱，所惧失为国。\n尧舜有旧书，庙堂为法则。",
        "dynasty": "宋",
        "collection_info": null
    },
    {
        "title": "城楼送别",
        "author": "刘敞",
        "content": "惊风走枯蓬，百里不暂息。\n密云乘飞雨，前山坐成隔。\n蓬老初无根，岂辞远为客。\n山高虽可望，路远当不识。\n去留类如此，览物意宁极。\n鞍马未动间，会合弥可惜。\n缓歌送清觞，更醉日将夕。",
        "dynasty": "宋",
        "collection_info": null
    },
    {
        "title": "李绵州访别",
        "author": "刘敞",
        "content": "天寒起常晏，日出扉未启。\n深巷闻传呼，儿童怪旌棨。\n知是汉中守，访旧来至此。\n适我平生怀，趋迎愿少止。\n结交许忘年，并坐每抗礼。\n语罢当远行，眷然色不喜。\n君惟二千石，我徒一男子。\n贫贱宜轻肥，反如不能已。\n善化迟期月，壮心隘万里。\n侧闻报政速，永观凌风起。\n宁復悲东山，滔滔历年祀。",
        "dynasty": "宋",
        "collection_info": null
    },
    {
        "title": "食橘",
        "author": "刘敞",
        "content": "吾闻江陵橘，乃比千户侯。\n岁献天子旁，取为庙堂羞。\n问其何能尔，无胫而远游。\n橘也不自言，请君以臆酬。\n凭生覆载中，颇亦万木俦。\n通为骚人颂，谬得禹贡收。\n託身圣贤间，自觉名誉浮。\n苞苴赖携挈，富贵常见求。\n明珠无先容，按剑或暗投。\n而我适众口，铄金不予忧。\n物生有通塞，不必在中州。\n何用怀苦辛，但为时所仇。",
        "dynasty": "宋",
        "collection_info": null
    },
    {
        "title": "留邻几君章奕棋便宿小斋",
        "author": "刘敞",
        "content": "簿书易短景，灯火宜清夜。\n过从喜吾子，尊酒迨我暇。\n欢来中扃豁，兴尽外物借。\n错落盘上棋，白黑互陵跨。\n决机竞神速，取胜颇雄覇。\n惜我壮士气，局此万里驾。\n时乎无由试，寓目亦悲咜。\n天地一枰土，古今万物化。\n愿无辨其间，痛饮但来舍。",
        "dynasty": "宋",
        "collection_info": null
    },
    {
        "title": "与邻几对棋戏作",
        "author": "刘敞",
        "content": "碌碌无用智，玩此方罫间。\n君乘百战余，胜气不可攀。\n拙速亦天幸，出奇犯险艰。\n数俘効军实，斥境除边关。\n捧觞跪进养，座客欢解颜。\n安得百壶酒，使君酩酊还。",
        "dynasty": "宋",
        "collection_info": null
    },
    {
        "title": "今古路",
        "author": "刘敞",
        "content": "出门道路多，纵横不可测。\n我今欲远行，须问曾行客。\n徐徐逢路人，借问青松侧。\n客曰今何往，答之游京国。\n客乃指要路，而言行有益。\n古路虽大道，不如今路直。\n但行今人路，犹如假羽翼。\n彼客别我去，独自踌躇立。\n为见今古路，信乃无差忒。\n今路足轮蹄，古路多荆棘。\n欲行今人路，恐背古人迹。\n欲行古人路，今人笑迂僻。\n又拟不出门，奈何饥寒逼。\n哀哀此时路，悠悠苍天色。\n不避今人嫌，路须行古陌。\n古陌虽然远，且保无蹶失。\n勉哉自勉哉，前去难云适。\n不获见杨朱，万古凝愁魄。",
        "dynasty": "宋",
        "collection_info": null
    },
    {
        "title": "晓至池上",
        "author": "刘敞",
        "content": "宿雨坠高叶，薄云丽朝阳。\n园林澹澹秋，庭户萧萧凉。\n水浅鱼怫郁，荷深鹭低昂。\n幽怀欣自得，佳赏契所望。\n忽恐羣动作，深林沸蜩螗。",
        "dynasty": "宋",
        "collection_info": null
    },
    {
        "title": "晚凉",
        "author": "刘敞",
        "content": "落日蔽昆崙，微风起阊阖。\n虫声语悽恻，树影翻离合。\n蚤露结明珠，圆蟾莹尘匣。\n浩歌始自放，喟此区中狭。",
        "dynasty": "宋",
        "collection_info": null
    },
    {
        "title": "金山东崖北望海门",
        "author": "刘敞",
        "content": "凭高仍一望，北固何崔嵬。\n地形东吴越，江险通卭崃。\n英雄既已矣，壮观空在哉。\n寂寥寒潮上，孤帆当槛来。",
        "dynasty": "宋",
        "collection_info": null
    },
    {
        "title": "屏上两贤二首  其一",
        "author": "刘敞",
        "content": "谢公乐山水，不以官爵间。\n天机有所赋，世俗从尔讪。\n上蹑巉岩峰，下弄清冷涧。\n吾生慕如此，敢避刺疏慢。\n宁为途中龟，勿作蒿下鷃。",
        "dynasty": "宋",
        "collection_info": null
    },
    {
        "title": "屏上两贤二首  其二",
        "author": "刘敞",
        "content": "人生谁不如，妄为世所束。\n兴来当自往，兴尽斯自復。\n大雪暗溪路，新晴月微烛。\n去非之子慕，返岂斯人辱。\n优游便所适，偃蹇媚幽独。",
        "dynasty": "宋",
        "collection_info": null
    },
    {
        "title": "赠梅圣俞",
        "author": "刘敞",
        "content": "耳闻梅圣俞，及此将十载。\n洛下聚英豪，文华富如海。\n声名动冠剑，久合参朝寀。\n何意幕中客，新违江上宰。\n材高虽用晚，大器终有在。\n三公识者多，荐拔可立待。\n栖栖九衢裏，尘土增厌殆。\n相逢恨知晚，乍似去贫馁。\n邻居幸见过，沃此胸礧磈。",
        "dynasty": "宋",
        "collection_info": null
    },
    {
        "title": "登禅智寺上方赠同游诸公",
        "author": "刘敞",
        "content": "重冈抱城起，清川带野回。\n旧都迁陵谷，遗寺空池台。\n修竹入晻霭，荒溪转崔嵬。\n鸣禽畏人起，故老惊客来。\n置酒感兴废，浩歌寄欢哀。\n伊昔游此人，于今安在哉。\n谷深春先觉，地爽景后頽。\n造适假一笑，愿君尽余杯。",
        "dynasty": "宋",
        "collection_info": null
    },
    {
        "title": "杨白花",
        "author": "刘敞",
        "content": "飞飞杨白花，随风渡江水。\n江水来不极，杨花去无已。\n鸦啼浅深树，雪落千万里。\n春风伤人心，绵绵復如此。",
        "dynasty": "宋",
        "collection_info": null
    },
    {
        "title": "涵虚阁玩玄猿孔雀",
        "author": "刘敞",
        "content": "清池明夕景，高树含凉风。\n巴猿戏前槛，越鸟安深笼。\n悲吟激清涨，文绣挥蒙茸。\n弱丧不自非，全生或为容。\n旷然感真乐，达哉濠梁翁。",
        "dynasty": "宋",
        "collection_info": null
    },
    {
        "title": "雨霁同圣民登西北楼",
        "author": "刘敞",
        "content": "雨余暑气灭，日出浮云开。\n高楼极远目，百里无纤埃。\n山形西北骛，江势东南来。\n旧都尚能记，壮观多可哀。\n微风激清啸，浩雾侵寒杯。\n亦知非吾土，聊復乐徘徊。",
        "dynasty": "宋",
        "collection_info": null
    },
    {
        "title": "秋兴三首  其一",
        "author": "刘敞",
        "content": "微风起阊阖，秋意日已滋。\n阴虫羣悲鸣，草木同变衰。\n天道虽茫昧，平分为四时。\n功名自当去，摇落独何悲。",
        "dynasty": "宋",
        "collection_info": null
    },
    {
        "title": "秋兴三首  其二",
        "author": "刘敞",
        "content": "魏牟贵公子，沉没功名间。\n一浮江湖水，惨戚頽朱颜。\n鲁连揖万乘，蹈海如忘还。\n弃世脱敝屣，风流安可攀。",
        "dynasty": "宋",
        "collection_info": null
    },
    {
        "title": "秋兴三首  其三",
        "author": "刘敞",
        "content": "耿耿河汉辉，中夜西南流。\n牛女永相望，婉娈悲素秋。\n安知乘槎翁，径出海外游。\n天路或幽险，神仙非所求。",
        "dynasty": "宋",
        "collection_info": null
    },
    {
        "title": "留城子房庙",
        "author": "刘敞",
        "content": "大风起豊沛，海水羣飞扬。\n逐鹿未有归，飞熊犹道旁。\n一见契千载，立谈开八荒。\n蛟龙不可羁，鸿鹄得新翔。\n昔为黄石师，智策无与双。\n晚蹈赤松赏，功名忽如忘。\n由来神仙流，理与天地长。\n陵谷自有迁，若人岂復亡。\n我行覧遗蹟，城邑空苍苍。\n感古追远游，白云杳无乡。",
        "dynasty": "宋",
        "collection_info": null
    },
    {
        "title": "同介甫和圣俞赠狄梁公裔孙",
        "author": "刘敞",
        "content": "陈平智有余，周勃勇无敌。\n两人相提衡，终復汉社稷。\n梁公柱石姿，独立谢羣力。\n匡居多直言，荐士有深画。\n既扶将頽运，復起未然策。\n事业兼二子，浩然雪霜白。\n偏材戒独往，特达见令德。\n谁谓十世远，风义犹不隔。\n末孙何支离，畎亩有饿色。\n明诏问乐乡，布衣列士籍。\n名垂天壤间，气使懦夫激。\n闻君商声歌，更若出金石。",
        "dynasty": "宋",
        "collection_info": null
    },
    {
        "title": "赠圣从待制",
        "author": "刘敞",
        "content": "君居御街西，我居御街东。\n如何百步间，十日不相从。\n君非园中植，落落千丈松。\n我亦湖海人，庶几孤飞鸿。\n俱游人世间，俛仰岂不同。\n萧萧髪向白，哀哀嗟转蓬。\n仕固不期达，贫亦不讳穷。\n行当一麾去，幸识撄宁翁。",
        "dynasty": "宋",
        "collection_info": null
    },
    {
        "title": "早至凉榭观芙蕖",
        "author": "刘敞",
        "content": "林深池亦浅，日出光晚及。\n粲粲花尚含，漙漙露犹浥。\n良鱼潜復跃，幽鸟翔又集。\n物情怳如慕，心赏浩难戢。\n谁能赠远人，采采空伫立。",
        "dynasty": "宋",
        "collection_info": null
    },
    {
        "title": "同客饮涪州薛使君佚老亭",
        "author": "刘敞",
        "content": "百尺井底泉，激轮乍飞流。\n潺湲入庭户，宛转如奔虬。\n主人三署郎，持节西南州。\n弃之卧故里，富贵安足留。\n郄埽长闭门，赢余非所求。\n客来坐林下，樽酒相献酬。\n未尝语朝市，余事良悠悠。\n乃知独往意，不必山林幽。\n衣冠多隽才，继踵公与侯。\n谁能悬其车，五十未白头。\n嗟嗟贤大夫，此风可镇浮。\n为问三辅间，何如马少游。",
        "dynasty": "宋",
        "collection_info": null
    },
    {
        "title": "曲水台竹间默坐",
        "author": "刘敞",
        "content": "杖履不能远，逍遥池上林。\n微风起众响，炎日隔繁阴。\n斐亹激流泉，间关语鸣禽。\n放怀在离人，寄赏欣会心。\n既谢朝市喧，亦忘山谷深。\n虽知非吾室，犹以开烦襟。",
        "dynasty": "宋",
        "collection_info": null
    },
    {
        "title": "永兴军作",
        "author": "刘敞",
        "content": "凉风响高树，清露坠明河。\n谁谓夏夜短，已觉秋气多。\n艳肤丽华烛，皓齿扬清歌。\n临觞不作意，奈此粲者何。",
        "dynasty": "宋",
        "collection_info": null
    },
    {
        "title": "北轩手种竹两竿近辄有甘露降其上作五言示诸同舍",
        "author": "刘敞",
        "content": "秋来手种竹，憔悴不成林。\n復此雪霜晚，空惊孤直心。\n如何沾瑞露，似欲慰穷阴。\n珠华粲将坠，玉色润还深。\n含春乍荏苒，戴日尚萧森。\n玄泽非人力，樵苏无见侵。",
        "dynasty": "宋",
        "collection_info": null
    },
    {
        "title": "舅氏见索新诗",
        "author": "刘敞",
        "content": "贱子本不学，大贤宜见疏。\n奈何手赐教，反谓诗起予。\n高义终炯然，内惭良阙如。\n得非鲁仲尼，不废狂接舆。\n羁旅习荆楚，荒唐存简书。\n敢惊和者稀，长恐歳已徂。\n云汉回天章，图书秘石渠。\n琼瑶落咳唾，寒暑随吹嘘。\n百年渭阳悲，万古秦风余。\n嗟我送舅氏，终焉非路车。",
        "dynasty": "宋",
        "collection_info": null
    },
    {
        "title": "赠苏颂",
        "author": "刘敞",
        "content": "犬豕蒙虎革，气能慑羣雌。\n众人见之美，苏生见之嗤。\n褐客怀宝玉，精神暗尘缁。\n他人望而唾，苏生望而知。\n知之竟何补，位下容貌卑。\n雷同世方尚，独异诚难施。\n嗟子岂不谬，拳拳心不移。\n拜我呼我兄，问我谓我师。\n奔蜂负藿蠋，谁道当其宜。\n悯子空慕古，且为世人非。\n古人亦如此，如此名已垂。\n但当励行习，慰我千里思。",
        "dynasty": "宋",
        "collection_info": null
    },
    {
        "title": "雪后城上作",
        "author": "刘敞",
        "content": "雪后原野旷，春生风气和。\n蔼蔼林表色，辉辉池上波。\n形閒境逾静，望远意更多。\n年华适可玩，不醉将谓何。",
        "dynasty": "宋",
        "collection_info": null
    },
    {
        "title": "寄因甫",
        "author": "刘敞",
        "content": "君虽委计吏，官似宣尼公。\n贫贱更何恨，优游聊与同。\n忘怀鸱夷酒，乘兴松江风。\n此亦隐柱下，何用卧隆中。",
        "dynasty": "宋",
        "collection_info": null
    },
    {
        "title": "寄圣俞",
        "author": "刘敞",
        "content": "徘徊帝城裏，独咏有所思。\n故人昔别此，秋风今若兹。\n流水去不已，新鴈来有期。\n寄声可相及，一见慰天涯。",
        "dynasty": "宋",
        "collection_info": null
    },
    {
        "title": "秋雨",
        "author": "刘敞",
        "content": "天道去人远，好恶常若违。\n始耕苦炎旱，既穫雨过时。\n憔悴两无补，饥寒方自兹。\n素饱犹可恃，眷言采其薇。",
        "dynasty": "宋",
        "collection_info": null
    },
    {
        "title": "寄密令杨彦文再举学官皆中正",
        "author": "刘敞",
        "content": "三年不相见，相见当何时。\n曩别不谓久，后期庸可知。\n周南滞留地，宿昔太史悲。\n春草愁山中，王孙髪垂丝。\n怀宝常若迷，献玉常若疑。\n闻君已屡荐，终歳独差池。\n得鹿在诡遇，亡羊实多岐。\n着书成自乐，回首空相思。",
        "dynasty": "宋",
        "collection_info": null
    },
    {
        "title": "赠黄子温别",
        "author": "刘敞",
        "content": "双鸿俱异乡，来集清川流。\n鸣声偶邂逅，形影共沉浮。\n一以风波去，一以罦网留。\n去留虽殊趣，失侣自怀愁。\n五里一敛翼，十里一回头。\n有情同覆载，谁免顾朋俦。\n南国江海阔，丰年稻梁优。\n力弱霜霰繁，无因携汝游。",
        "dynasty": "宋",
        "collection_info": null
    },
    {
        "title": "同谢十三赋盆池",
        "author": "刘敞",
        "content": "碧沼含白水，动摇明镜光。\n浮沉见鱼乐，舒卷闻荷香。\n赏翫兹有适，纷嚣因以忘。\n多君江湖意，不復疑坳堂。",
        "dynasty": "宋",
        "collection_info": null
    },
    {
        "title": "咏庭前箭竹",
        "author": "刘敞",
        "content": "冉冉东南美，託根郡在兹。\n鳯凰不可待，歳月方屡移。\n非復山林意，空余霜霰姿。\n清风有时至，独与幽人期。",
        "dynasty": "宋",
        "collection_info": null
    },
    {
        "title": "新置盆池种莲荷菖蒲养小鱼数十头终日玩之甚可爱偶作五言诗",
        "author": "刘敞",
        "content": "采芳未盈手，积润不满寻。\n游鱼亦何乐，幽客同此心。\n安排在所寓，相与忘浮沉。\n济理趣自足，孰知慕高深。\n鹏翻荡沧海，龙起焚山林。\n体妨反多累，岂若终蹄涔。",
        "dynasty": "宋",
        "collection_info": null
    },
    {
        "title": "送郁林杨守",
        "author": "刘敞",
        "content": "鸿鹄怀远心，不畏霜露寒。\n鷄鹜守樊笼，朝游暮来还。\n人生感意气，朋友死一言。\n况分社稷忧，復在君臣间。\n杨侯一麾守，万里苍梧山。\n瘴海不可游，众人昔云难。\n升车独慷慨，即路无险艰。\n乃知抱忠信，可以居夷蛮。\n昔贤尚功名，天子忧南蕃。\n报国恩汲汲，勿令歳月迁。",
        "dynasty": "宋",
        "collection_info": null
    },
    {
        "title": "送春",
        "author": "刘敞",
        "content": "莫埽林下花，花存春尚在。\n一随南风散，飘忽不可待。\n四时相乘凌，万物随变改。\n不如玩三秀，忘年蹈云海。",
        "dynasty": "宋",
        "collection_info": null
    },
    {
        "title": "答舅氏时诏不就学官者郡勿举故见督赴期",
        "author": "刘敞",
        "content": "飞鸟知深林，潜鱼乐渊浚。\n升沉久相笑，出处各自殉。\n漆雕不愿仕，孟子耻独进。\n轩冕世所荣，吾斯未能信。\n辟雍焕文章，王国聚英俊。\n及门足自喜，内省愧多吝。\n且将事畎亩，亦以乐尧舜。\n悠悠谢知音，当识斯言讱。",
        "dynasty": "宋",
        "collection_info": null
    },
    {
        "title": "送张宗道崇班自颍徙秦不乐于行",
        "author": "刘敞",
        "content": "宛马来东道，燕鸿起南飞。\n适时必有遇，去远不独迷。\n左揽繁弱絃，右拂青萍辉。\n笑作千里别，出门亦依依。\n人生何新故，行道情有违。\n勉率歌清风，以慰君永怀。",
        "dynasty": "宋",
        "collection_info": null
    },
    {
        "title": "陈元龙",
        "author": "刘敞",
        "content": "元龙湖海士，固有湖海气。\n自卧百尺楼，羣儿仆诸地。\n大贤资远到，高节迈一世。\n四野为户庭，九河乃衣带。\n灵机有时屈，英识岂独闭。\n蛟龙随波游，耻与鱼鼈计。\n撃剑歌商声，捐书谢俗议。\n功名留当年，异代见君意。",
        "dynasty": "宋",
        "collection_info": null
    },
    {
        "title": "一月赠深甫",
        "author": "刘敞",
        "content": "一月三过公，此非儿女情。\n诗人感伐木，相鸟犹嘤鸣。\n尚友百世近，结交千里轻。\n矧惟生并时，况復居同城。\n携手未宜少，兴发从公行。\n开口露肝胆，觧衿顿尘缨。\n心亲爱自至，外物都忘形。\n赤日留中天，火云正峥嵘。\n颇復哀老子，安眠枕羣经。",
        "dynasty": "宋",
        "collection_info": null
    },
    {
        "title": "怀归",
        "author": "刘敞",
        "content": "往昔佩觽日，童蒙幸相求。\n中间万里别，倐忽二十秋。\n人事固契阔，歳华易如流。\n闻君尚黄绶，失意成白头。\n奄速不可期，升沉亦难谋。\n宁知及门晚，忽辱从政优。\n感旧劳心肠，相从恨淹留。\n寄声不尽意，何以纾离忧。",
        "dynasty": "宋",
        "collection_info": null
    },
    {
        "title": "同寄题康州陈生连理木",
        "author": "刘敞",
        "content": "幽人吉素履，佳瑞应精诚。\n萧萧衡门下，珍木为之荣。\n连理出高干，交阴庇前庭。\n顾恐俗未知，天方表其闳。\n太邱往千歳，慈孝復腾声。\n谁言报施远，有若昼夜明。\n世悲上留田，吾慕董生行。\n作诗寄南州，且以慰父兄。",
        "dynasty": "宋",
        "collection_info": null
    },
    {
        "title": "雪后",
        "author": "刘敞",
        "content": "雪销吐膏润，日出春意归。\n蔼蔼多时趣，融融含夕晖。\n徘徊终林下，彷佛田野期。\n天欢颇不减，吏隐亦庶几。\n歳宴竟何事，浊酒但当挥。",
        "dynasty": "宋",
        "collection_info": null
    },
    {
        "title": "和彦文秋兴",
        "author": "刘敞",
        "content": "商飊零枯林，疏雨堕中夕。\n覧物怆已惊，怀人渺难得。\n明发聆逸唱，愿言慰幽寂。\n胡为抱纡郁，更使动悽恻。\n蜚鸿识来宾，鹰隼知所撃。\n物微有逢辰，子北独失职。\n高天终难间，浅俗每忌直。\n浮沈岂非智，器远固难识。",
        "dynasty": "宋",
        "collection_info": null
    },
    {
        "title": "赠周生",
        "author": "刘敞",
        "content": "骐骥能千里，不能走鼠穴。\n猛虎拘穽中，不如狗善啮。\n周生学干禄，强进屡颠蹶。\n时不用周生，周生亦不屑。\n行年过五十，颇就知命说。\n未尝畜妻子，名利敢贪窃。\n所忧道未能，欲辨孔与桀。\n人知如此鲜，况不厌藜蕨。\n与我始相见，便觉抱高节。\n人皆用其巧，子独趋所拙。\n春秋举逸民，蔽善尚贬绝。\n谁期大夫贤，荐使在班列。",
        "dynasty": "宋",
        "collection_info": null
    },
    {
        "title": "啸亭纳凉",
        "author": "刘敞",
        "content": "翻翻竹梢叶，习习苹末风。\n水气稍澄澈，云阴反蒙笼。\n解襟面虚旷，幽兴欲飞冲。\n得意耻独善，慨然环堵中。",
        "dynasty": "宋",
        "collection_info": null
    },
    {
        "title": "过澶州阳桥有感",
        "author": "刘敞",
        "content": "河水东赴海，还从天上回。\n宁知今日波，还復前时来。\n岸柳亦已荑，原田正莓莓。\n念我平生欢，怅然使心哀。",
        "dynasty": "宋",
        "collection_info": null
    },
    {
        "title": "春晚小园",
        "author": "刘敞",
        "content": "歳华一何速，春物俱已老。\n绿柳低映墻，皋兰生满道。\n郊居止幽旷，野色慰怀抱。\n入鸟不乱羣，闭门但郄埽。\n平生佯狂性，更觉高卧好。\n不及古之人，吾谁玩芳草。",
        "dynasty": "宋",
        "collection_info": null
    },
    {
        "title": "停云诗",
        "author": "刘敞",
        "content": "停停何山云，霭霭在我庐。\n浓光贲草木，润气下琴书。\n望望若可亲，久之翳寒虚。\n坐恐猋风来，东西随所如。\n我道与世异，里闾相见疏。\n嗟云亦何事，低徊能慕予。\n谅以无心故，形影暂相于。",
        "dynasty": "宋",
        "collection_info": null
    },
    {
        "title": "华山隐者图",
        "author": "刘敞",
        "content": "神仙不可学，浅俗如酰鸡。\n逍遥二三叟，乃独秦遗黎。\n避地思远适，名山得幽栖。\n深岩紫芝秀，归路桃花迷。\n稍远人世隔，遂忘陵谷移。\n至今山中人，往往犹见之。\n吾闻秦皇帝，甚慕真人为。\n驾石窥蓬莱，载车象云蜺。\n沙丘往不返，四海忽若遗。\n安知全真子，近在西山垂。\n一千二百年，修身未尝衰。\n古称山泽臞，非復万乘期。\n观君此图意，有以和天倪。",
        "dynasty": "宋",
        "collection_info": null
    },
    {
        "title": "送上元张孟侯着作",
        "author": "刘敞",
        "content": "避世金马门，歇直承明庐。\n月赢一囊粟，调笑驺侏儒。\n忽忆东南行，秋风熟鲈鱼。\n闻君已先我，扁舟向江湖。\n铜章垂腰问，赐履双飞凫。\n千室岂不忧，弦歌自为娱。\n古称有人民，无事专读书。\n自顾都城游，刺促辕间驹。\n六朝若流川，览古半有无。\n山中折瑶华，千里怀离居。",
        "dynasty": "宋",
        "collection_info": null
    },
    {
        "title": "小隐吟",
        "author": "刘敞",
        "content": "世道丧纯粹，徼名掠其美。\n悲哉山林客，过半朝市死。\n夸诞一相习，浇浮益纷起。\n古风日飘泊，末路空頽靡。\n尧舜安得逢，巢由亦已矣。\n我歌竟谁和，惆怅同心子。",
        "dynasty": "宋",
        "collection_info": null
    },
    {
        "title": "招隐",
        "author": "刘敞",
        "content": "鳣鲟不容池，鸿鹄常畏网。\n全真贵远到，先觉每独往。\n绮皓遗泰忧，季鹰乐吴壤。\n知几効来世，前识妙难赏。\n勿谓鸟兽羣，高山适予仰。",
        "dynasty": "宋",
        "collection_info": null
    },
    {
        "title": "反招隐",
        "author": "刘敞",
        "content": "伊尹乐尧舜，伯夷傲姬周。\n颜生一箪瓢，陋巷亦自休。\n岂不困寂寞，时俗非所谋。\n脱身洒泥滓，缅与前人游。\n嗟哉波上凫，徒为信沈浮。\n鸿鹄假长风，不能占渠沟。\n晞羽扶桑阿，刷翼沧海流。\n世途既超邈，矰缴何足愁。\n所以狂接舆，肆歌悟东丘。\n触时怀慷慨，视世悲蜉蝣。\n哲人有先觉，达者无近忧。\n绮皓吾所师，绪言起长讴。",
        "dynasty": "宋",
        "collection_info": null
    },
    {
        "title": "郡斋燕居寄海陵道粹仪真景休高邮不疑三太守学士",
        "author": "刘敞",
        "content": "尚容耻玩世，畏景希就阴。\n一麾谐微愿，千里非遐心。\n平生志江海，寤寐在山林。\n及此吏如隐，始知古犹今。\n鷾鸸避落实，蜎蠉安蹄涔。\n但恐得已多，尚非力可任。\n诸公蓬莱秀，夙昔交契深。\n击柝声相闻，照邻光四临。\n清浊泾以渭，离合商与参。\n愿言三秋思，毋閟金玉音。",
        "dynasty": "宋",
        "collection_info": null
    },
    {
        "title": "新作凉轩会张拱辰至",
        "author": "刘敞",
        "content": "张翁垂白鬚，扶病过我庐。\n向无俗客至，适慰幽人居。\n酌此瓢中泉，振兹架上书。\n虽无德与汝，会有歌起予。\n欲识消长情，愿君讲盈虚。",
        "dynasty": "宋",
        "collection_info": null
    },
    {
        "title": "发桑干河",
        "author": "刘敞",
        "content": "四牡怀靡及，侵旦肃征騑。\n凝霜被野草，四顾人迹稀。\n水流日边去，鴈向江南飞。\n我行亦已久，羸马声正悲。\n览物岁华逝，抚事壮心违。\n岂伊越乡感，乃復泪沾衣。",
        "dynasty": "宋",
        "collection_info": null
    },
    {
        "title": "寄吕侍郎",
        "author": "刘敞",
        "content": "荒山逢故辙，自上重冈立。\n君车不可望，君手何由执。\n旅思随日远，徂年背人急。\n舞剑中夜兴，应知忧感集。",
        "dynasty": "宋",
        "collection_info": null
    },
    {
        "title": "蒋生",
        "author": "刘敞",
        "content": "仙翁弃妻子，往为壶中客。\n玉棺竟未掩，人世已成昔。\n白云无回期，三径灭余迹。\n犹传有青鸟，往往寄消息。",
        "dynasty": "宋",
        "collection_info": null
    },
    {
        "title": "新年",
        "author": "刘敞",
        "content": "流光无停期，二十忽復五。\n古昔如我人，功烈难遽数。\n上天终无私，日月不少驻。\n三皇与五帝，回首焉得顾。\n新年独何为，扰扰趁俗务。\n壮羞儿女态，浩叹觉已屡。\n巍巍九重阙，象魏悬法度。\n木铎非仲尼，布衣欲何预。\n沧溟百万里，乘桴意决去。\n顾世聊徘徊，非为取材误。\n东风发幽滞，花彩映草树。\n烂醉苟自娱，终焉背时誉。",
        "dynasty": "宋",
        "collection_info": null
    },
    {
        "title": "筑室种树",
        "author": "刘敞",
        "content": "诛茅作吾庐，种树满百株。\n偃仰可卒岁，优游问谁如。\n墨翟不暖席，仲尼无安居。\n良知圣贤贵，逝与功名疏。\n清泉可深凿，恶草须早除。\n适意田野间，谁能叹归欤。",
        "dynasty": "宋",
        "collection_info": null
    },
    {
        "title": "题所种金鳯花自淮北携子种之云",
        "author": "刘敞",
        "content": "爱此名字佳，携之不惮远。\n岂惟江淮阔，兼恐岁月晚。\n手植中庭地，分破紫兰畹。\n绿叶纷映阶，红芳烂盈眼。\n辉辉丹穴禽，矫矫翅翎展。\n卑飞何在此，寂寞难自显。\n按图感形似，览物意缱绻。\n三復接舆歌，悲风动湘沔。",
        "dynasty": "宋",
        "collection_info": null
    },
    {
        "title": "得隐直书并闻将之洛阳",
        "author": "刘敞",
        "content": "三月一得书，始知去君远。\n开缄见无恙，豁达百虑展。\n秋风催时节，摇落岁向晚。\n迟迟行旅外，色瘁足更趼。\n边封鸣狐狸，牙爪贵鹰犬。\n儒者非所须，弃置自未免。\n上书报闻罢，试吏何缱绻。\n虽无小官羞，颇贵有道卷。\n洛阳雄王都，主簿亦极选。\n折腰得免否，局促时态浅。",
        "dynasty": "宋",
        "collection_info": null
    },
    {
        "title": "阅武堂",
        "author": "刘敞",
        "content": "凉风郄炎暑，飞雨除氛埃。\n旅行得兴会，珍馆为我开。\n主人平生旧，上客自远来。\n何异东序贤，共此中山杯。\n留连恨落日，披写仍高台。\n山川怆兴废，歌舞寄欢哀。\n徐方多贤牧，天禄继英才。\n游子悲故乡，为君更徘徊。",
        "dynasty": "宋",
        "collection_info": null
    },
    {
        "title": "寄张十二时在城北读书简云几至绝粮",
        "author": "刘敞",
        "content": "新秋意无聊，多病时畏晚。\n出门尘埃隔，扶杖行步蹇。\n虽闻一城居，邈有千里远。\n风雨思鸡鸣，幽怀固缱绻。\n食贫非余病，学道与时反。\n悲歌空相望，不復能裹饭。",
        "dynasty": "宋",
        "collection_info": null
    },
    {
        "title": "因甫移宰晋陵",
        "author": "刘敞",
        "content": "自我游毗陵，五年今于兹。\n未尝不闵雨，未尝不苦饥。\n成汤周宣世，岂復能过斯。\n上无桑林祷，下无云汉诗。\n赤子饿沟渠，良田生蒺藜。\n听于闾里间，愁毒不可为。\n思得一贤人，救其渇与饥。\n上天似悔祸，子乃今来尸。\n爱民在恭俭，自可为吏师。\n但恐百里小，膏泽难尽施。\n子本湘乡君，湘人望子来。\n下难兄弟别，上顾坟墓违。\n将母以谂君，上书再三辞。\n朝廷欣然许，多士咸谓宜。\n为政推此心，可令孝者慈。\n吾闻屠牛刀，不贵于割鸡。\n思君苦道远，莞尔寄此词。",
        "dynasty": "宋",
        "collection_info": null
    },
    {
        "title": "同彦文送敦儒宰晋陵",
        "author": "刘敞",
        "content": "朝廷贵儒术，子以文学显。\n郡国重民社，子由政事选。\n荣名信难兼，众望固不浅。\n古人定何如，壮志独能勉。\n由来跬步益，必有千里远。\n去去聆絃歌，吾当谢言偃。",
        "dynasty": "宋",
        "collection_info": null
    },
    {
        "title": "九日",
        "author": "刘敞",
        "content": "霜薄气早寒，木落景已变。\n佳晨事厌胜，习俗推往彦。\n忧来初无方，兴尽復自遣。\n所遇无故物，登临殊非愿。",
        "dynasty": "宋",
        "collection_info": null
    },
    {
        "title": "寓言",
        "author": "刘敞",
        "content": "感豫常出异，御宼哀壶丘。\n好大固累已，巢父笑许由。\n东海有意怠，飞飞何所求。\n纵躯天地间，细故纷悠悠。\n愿言不死乡，可与贤达游。",
        "dynasty": "宋",
        "collection_info": null
    },
    {
        "title": "晚景",
        "author": "刘敞",
        "content": "结庐玩蓬藿，反畏人足闻。\n杖藜有时去，入兽不乱羣。\n疏雨洗徂暑，夕阳澹微曛。\n俛仰多物态，逍遥遣尘纷。\n兴适将何述，寄心孤飞云。",
        "dynasty": "宋",
        "collection_info": null
    },
    {
        "title": "野人致枸杞青蒿",
        "author": "刘敞",
        "content": "味薄时共笑，野人犹相高。\n春田有余暇，馈我杞与蒿。\n酌酒谢其意，采之亦诚劳。\n城中多好事，过半称贤豪。\n杯肴具五鼎，珠玉轻一毫。\n将之献门下，皆有千金褒。\n何故背此计，而反从吾曹。\n淡泊徒自乐，膏芗未能叨。\n信知老农美，颇欲耕东皋。\n因閒有余力，从尔观芟薅。",
        "dynasty": "宋",
        "collection_info": null
    },
    {
        "title": "春暮到小园",
        "author": "刘敞",
        "content": "春余百芳歇，乔木有轻阴。\n客子成春服，商絃应鸣琴。\n独行迕世俗，长往期山林。\n庭竹风正驶，池波雨已深。\n临流窥跃鱼，倚杖聆迁禽。\n顺时寄俯仰，适兴契飞沈。\n试谢及门客，未惭招隐吟。",
        "dynasty": "宋",
        "collection_info": null
    },
    {
        "title": "送雅禅师若神",
        "author": "刘敞",
        "content": "太湖三万顷，澄澈浮寒穹。\n明月不可取，孤帆安所穷。\n俯弔沧浪人，缅怀鸱夷翁。\n古今共灰灭，得失如梦中。\n诗兴触物远，禅心随念空。\n犹多碧云句，寄信东南风。",
        "dynasty": "宋",
        "collection_info": null
    },
    {
        "title": "苍筤源",
        "author": "刘敞",
        "content": "日出江气暖，步行村落间。\n偶逢苍筤息，若在山中閒。\n绿篠既蒙密，清波自回环。\n初疑人迹绝，久有笑语諠。\n脱足涉涧水，隔林叩柴关。\n主人疏世事，相见亦欢然。\n稍觉耳目旷，久之遂忘还。\n归来诧舟子，适过武陵源。",
        "dynasty": "宋",
        "collection_info": null
    },
    {
        "title": "乐郊陈渔台下柏林中结茅作小亭命曰幽素本懿臣刑部之书也谢且戱之",
        "author": "刘敞",
        "content": "结茅更何好，列柏自成林。\n素履宜独往，幽人欣宿心。\n炎辉翳羽盖，清吹和瑶琴。\n稍与事物远，忽如丘壑深。\n良无山水趣，安得契知音。",
        "dynasty": "宋",
        "collection_info": null
    },
    {
        "title": "种蔬二首  其一",
        "author": "刘敞",
        "content": "时雨破膏壤，荷锄回城阴。\n疾耕意不足，覆陇力可任。\n里巷多父兄，往来迹相寻。\n见我山野服，欣然用尽簪。\n劝我勿灭裂，哀我识浮沈。\n虽微生平故，颇用愧其心。\n采芝商于岭，食薇首阳岑。\n念我非其人，岂敢慕山林。\n聊以资素饱，身世实崎嵚。\n丈人不我厌，荷莜时见临。",
        "dynasty": "宋",
        "collection_info": null
    },
    {
        "title": "种蔬二首  其二",
        "author": "刘敞",
        "content": "种蔬南冈下，地薄旱亦久。\n抱瓮出復入，拮据病两手。\n辍耕起长叹，四海万亿亩。\n过亢今若兹，我谁与餬口。\n县官祈雨泽，四望已并走。\n巫女歌且舞，土龙矫其首。\n上天何寥寥，百请未一偶。\n霖雨待尔辈，古人亦可丑。\n咄嗟云汉诗，万古竟何有。\n天地何不仁，百姓为刍狗。",
        "dynasty": "宋",
        "collection_info": null
    },
    {
        "title": "重阳",
        "author": "刘敞",
        "content": "劳生惜流阴，徂岁逼穷律。\n灿灿黄菊花，离离紫茱实。\n芳香不可再，采掇自有术。\n零落势足悲，盛时亦未失。\n登高散百虑，驱马恣所出。\n或云避阳九，可以纳元吉。\n嘉愿谁间然，且当醉终日。",
        "dynasty": "宋",
        "collection_info": null
    },
    {
        "title": "浚井",
        "author": "刘敞",
        "content": "凿井勿惮深，汲绳欲令长。\n凿深源不竭，汲远气自凉。\n岂如潢污水，汩汩道路旁。\n虽復不远求，饮之剧燖汤。\n虚烦生四支，淟涊不自强。\n野语合为国，愿君着岩廊。",
        "dynasty": "宋",
        "collection_info": null
    },
    {
        "title": "古寺",
        "author": "刘敞",
        "content": "唐殿弛栋梁，空庭长荆棘。\n坳堂客水腥，坏碣苔藓积。\n经营东晋始，远近千岁逼。\n兴废纷可悲，徘徊意不怿。\n尚余土木巧，未露斤斧迹。\n使鬼固已劳，斯民忍终役。\n悠悠竞頽波，扰扰非一国。\n台城更荒唐，万古共悽恻。",
        "dynasty": "宋",
        "collection_info": null
    },
    {
        "title": "书候潮亭",
        "author": "刘敞",
        "content": "沧江浸长空，天使限南北。\n繁阴属暮岁，波浪无时息。\n烈风何轰豗，深木腾霹雳。\n远吹湖中白，来蔽江南碧。\n巉岩千峰玉，变化不可测。\n恐是时向晚，鬼神任胸臆。\n烛龙衔长耀，来集昆岭侧。\n又疑吴王兵，如荼压上国。\n勇气吞中原，晶光洞江北。\n久望生悸栗，嗟我问津客。\n横流岂难制，路险未可得。\n吾道固当然，滔滔欲谁易。",
        "dynasty": "宋",
        "collection_info": null
    },
    {
        "title": "徐安抚",
        "author": "刘敞",
        "content": "伏波喜功名，南伐终不返。\n死余薏苡谤，生恨鹪鸟晚。\n干戈非一方，智勇易谋显。\n富贵谁不然，枯荣子何反。\n冥冥炎州隔，杳杳天道远。\n荆楚犹古风，招魂动哀挽。\n从人除忧谤，不得志者罕。",
        "dynasty": "宋",
        "collection_info": null
    },
    {
        "title": "石首县",
        "author": "刘敞",
        "content": "丛石浮水中，峻堤缺復连。\n往往为深潭，波流自回环。\n秋山未摇落，碧树皆参天。\n仰观积水痕，仍在高树巅。\n里人半巢居，出入随乌鸢。\n令尹亦菜色，市楼寂无烟。\n皇天不纯命，百姓何震愆。\n苦云耕织废，租税尚未蠲。\n赤子向漂荡，所存皆偶然。\n虽知负官输，未忍更弃捐。\n奈何唐尧世，復见昏垫年。\n何以救汝饥，朝廷急忧边。",
        "dynasty": "宋",
        "collection_info": null
    },
    {
        "title": "召诸弟博饮",
        "author": "刘敞",
        "content": "今日寒颇甚，淮南似京土。\n江风既落木，山雪亦带雨。\n幽居自无聊，病卧亦寡侣。\n壮心顾牢落，出门孔多阻。\n古人戏枭卢，志气本尚武。\n胜来在快意，百万不足数。\n恨无酒如渑，杯盂空屡举。\n开颜强隐几，岂必叹贫窭。",
        "dynasty": "宋",
        "collection_info": null
    },
    {
        "title": "别和弟",
        "author": "刘敞",
        "content": "暂会復远别，惆怅终无极。\n人生非神仙，岂有头不白。\n维舟相邀宿，淮水风浪黑。\n辗转不復眠，四听人尽息。\n丈夫非怀安，少壮宜努力。\n况子行多欢，自怪情不怿。\n谁言冬宵永，达旦才顷刻。\n鸡鸣日光出，握手各南北。\n仰谢云中鴈，羣飞接羽翼。\n何以纾我怀，作诗寄相忆。",
        "dynasty": "宋",
        "collection_info": null
    },
    {
        "title": "舟中夜饮忆和弟联句",
        "author": "刘敞",
        "content": "人生如浮云，聚散苦不定。\n向来诗酒欢，虽唱谁与应。\n蟋蟀鸣在户，玉衡逼冬孟。\n悠悠千里思，寂寂中夜静。\n岂曰无他人，不如我同姓。\n吁嗟繋名利，有若置机阱。\n窘然尘埃中，耻无六翮劲。\n访戴舟已惭，攀嵇驾难命。\n临觞置不饮，引领起独咏。\n莽莽天地昏，谁知我心怲。",
        "dynasty": "宋",
        "collection_info": null
    },
    {
        "title": "苏安上之淮南十八舍弟之河北十九舍弟之汉中皆会予赋三韵为送",
        "author": "刘敞",
        "content": "携手常苦难，倾盖不易得。\n今宵四面坐，明日异乡客。\n秋风楚怀悲，出处各努力。",
        "dynasty": "宋",
        "collection_info": null
    },
    {
        "title": "凤凰篇赠府公给事别",
        "author": "刘敞",
        "content": "鳯凰起北海，少留南岳巅。\n梧桐有余音，乌鹊相回旋。\n耳闻和声乐，目怪文采鲜。\n虽知非俦匹，慕用亦欣然。\n祥飇卷层云，迅羽凌九天。\n卑飞忽如絷，绝迹不可攀。\n徘徊故林下，叹息高风前。\n愿及夔作韶，率舞如舜年。",
        "dynasty": "宋",
        "collection_info": null
    },
    {
        "title": "深甫往固陵",
        "author": "刘敞",
        "content": "闻君异乡客，岁暮江淮间。\n山雪夜多兴，桂枝春可攀。\n南风玩啙窳，浮俗矜游閒。\n安所弹长铗，何当问刀环。\n天伦眉最白，子舍衣仍斑。\n勿学髠接舆，佯狂因不还。",
        "dynasty": "宋",
        "collection_info": null
    },
    {
        "title": "饮郇公园赠章湖州何汉州",
        "author": "刘敞",
        "content": "朝晖散浮阴，天气清且佳。\n春城足行乐，况此公侯家。\n珍馆深窈窕，茂林扬芬葩。\n幽禽啭新声，宿草含芳芽。\n览物曲池平，置酒白日斜。\n因歌雍门诗，四座皆叹嗟。\n平生布衣愿，不过东陵瓜。\n致求多嬴余，竟是迷纷华。\n一醉称日富，此风独可嘉。\n安能拘浮俗，局若井底蛙。\n客有章与何，高冠耀文緺。\n方为二千石，会促别且赊。\n他日还相思，当在天一涯。\n欢极情难忘，愿君尽流霞。",
        "dynasty": "宋",
        "collection_info": null
    },
    {
        "title": "雪后到荐福寺梅下",
        "author": "刘敞",
        "content": "行寻残雪远，暖就梅阴坐。\n悟彼寒气消，识此春景破。\n留僧迨日暮，听鸟忘巾堕。\n从此到芬芳，应须数来过。",
        "dynasty": "宋",
        "collection_info": null
    },
    {
        "title": "呈献臣",
        "author": "刘敞",
        "content": "兹心厌嚣冗，幸与上清邻。\n上清何崔嵬，高静违飙尘。\n珍林散玲珑，宝气浮氤氲。\n绿华未及衰，绛蘂忽復新。\n閒馆宾列仙，秘殿朝众真。\n浓香无停期，艳彩惊幽人。\n顾谢武陵子，四时长见春。",
        "dynasty": "宋",
        "collection_info": null
    },
    {
        "title": "寄吴江大博徐君章",
        "author": "刘敞",
        "content": "吏退簿书敛，日落风景凉。\n偶无事物累，真得逍遥乡。\n疏花媚空园，修竹荫广坐。\n浊酒不难醉，盘石可径卧。\n何必凌江汉，乃能濯埃尘。\n何必潜山林，乃能寄隐沦。\n人多笑此言，此言未易笑。\n非君契心赏，谁肯过蓬藋。",
        "dynasty": "宋",
        "collection_info": null
    },
    {
        "title": "观鱼台",
        "author": "刘敞",
        "content": "城下春池深，潜鱼时復跃。\n高台可以望，暇日从尔乐。\n散怀混飞沈，适意宜丘壑。\n始悟濠梁翁，荒唐谢名爵。",
        "dynasty": "宋",
        "collection_info": null
    },
    {
        "title": "府公射堂饮酒辄陪尊丈侍郎兼揖诸孙拜献拙诗",
        "author": "刘敞",
        "content": "煌煌南极星，粲粲北维斗。\n禀龄瑞明时，运柄燮万有。\n降神非寻常，希世曾一偶。\n积善如公家，于今见纯佑。\n安车告归日，三府升平久。\n万石均禄秩，鲁公拜前后。\n茫茫周汉来，此事復闻否。\n黄金铸大印，绿丝绾长绶。\n方为累世荥，况多后来秀。\n戏禽试强弩，劝客满春酒。\n贱子敢再拜，愿公更眉寿。",
        "dynasty": "宋",
        "collection_info": null
    },
    {
        "title": "秋阴",
        "author": "刘敞",
        "content": "浮云初无心，已南復更北。\n萧萧清风急，忽忽白日匿。\n时逝物稍变，感集意鲜适。\n玄蝉号庭树，蟋蟀吟四壁。\n自古共此悲，岂伊越乡客。",
        "dynasty": "宋",
        "collection_info": null
    },
    {
        "title": "久阴",
        "author": "刘敞",
        "content": "南方信卑湿，风雨无时节。\n春风仍晚寒，阳和恐中绝。\n蛟龙乘江湖，云雾欺日月。\n驱除怀熏风，悒悒生内热。",
        "dynasty": "宋",
        "collection_info": null
    },
    {
        "title": "蟋蟀",
        "author": "刘敞",
        "content": "七月鸣在野，八月鸣在宇。\n九月登我堂，十月入床下。\n滔滔岁方晏，促促声亦苦。\n悲秋不悲己，终夜如独语。\n时俗有新声，谁能一听汝。",
        "dynasty": "宋",
        "collection_info": null
    },
    {
        "title": "送王十二还干州",
        "author": "刘敞",
        "content": "穷通盖有命，富贵不能早。\n君侯希世珍，三十未为老。\n栖迟升斗禄，奔走周秦道。\n及亲固为荣，捧檄岂辞小。\n北风正凝霜，千里径无草。\n人生贵感激，岂以外物扰。\n当为昂藏驹，勿自使枯槁。",
        "dynasty": "宋",
        "collection_info": null
    },
    {
        "title": "坐啸亭纳凉",
        "author": "刘敞",
        "content": "长啸振林木，半空鸾鹤声。\n清风苹末来，孤月海上生。\n坐久物色改，如有神仙迎。",
        "dynasty": "宋",
        "collection_info": null
    },
    {
        "title": "王昭君",
        "author": "刘敞",
        "content": "婵娟巫峡女，秀色倾阳台。\n昔为一片云，飞入汉宫来。\n明镜徒自姸，幽兰谁为媒。\n丹青固难恃，远嫁委尘埃。\n十步一反顾，百步一徘徊。\n出门如万里，泪下成霰摧。\n左右相娱乐，丝竹声正哀。\n岂不强言笑，郁郁不可开。\n黄河入东海，还从天上回。\n嗟尔独抱恨，一往掷蒿莱。",
        "dynasty": "宋",
        "collection_info": null
    },
    {
        "title": "重一首同圣俞邻几持国作用前韵",
        "author": "刘敞",
        "content": "昭君信绝世，窈窕秘瑶台。\n岁华坐将晚，玉辇何当来。\n一以画为赏，有如鸩为媒。\n含悲下紫殿，即路指黄埃。\n光艷动左右，君心再徘徊。\n白水不可变，孤芳从此摧。\n盛时能几何，千载独余哀。\n至今青冢傍，积怨昏不开。\n掖庭用色选，丹青以利回。\n寄语闺中子，何憾处蒿莱。",
        "dynasty": "宋",
        "collection_info": null
    },
    {
        "title": "忆松",
        "author": "刘敞",
        "content": "松阴何婆娑，松盖何偃蹇。\n松香不堪折，松色无可选。\n旦暮青松间，吟怀未尝远。\n严霜百木死，高秀初欲展。\n泠泠海风飘，辉辉甘露泫。\n去矣混尘滓，怀哉邈林巘。\n谅无刀斧忧，千载行可践。\n辇毂念山海，谁期共攀搴。\n独有风入声，琴中尚悠衍。",
        "dynasty": "宋",
        "collection_info": null
    },
    {
        "title": "留侯",
        "author": "刘敞",
        "content": "张良韩孺子，夙昔志未伸。\n授书黄石公，问礼仓海君。\n契合见神助，济时効经纶。\n指挥转雷电，顾盻定楚秦。\n以伋三寸舌，抗兹百万军。\n一为帝王师，晚就赤松宾。\n富贵心不屑，功名谅谁论。\n出处何昭昭，贤哉古之人。",
        "dynasty": "宋",
        "collection_info": null
    },
    {
        "title": "録近文呈晏公",
        "author": "刘敞",
        "content": "麟趾感素文，跃鱼赴鸣琴。\n殊类岂自识，至和动其心。\n济世有先觉，铸人不铸金。\n删诗在正始，好乐非好音。\n万生依陶冶，一气谐飞沈。\n贱子晚及门，独学谬知今。\n趋隅诵所志，踊跃不自任。\n救渇而饮河，栖枝以巢林。\n量微志復小，俛仰感高深。",
        "dynasty": "宋",
        "collection_info": null
    },
    {
        "title": "读晏子春秋",
        "author": "刘敞",
        "content": "平生实善交，厚薄等新故。\n觧骖济越石，调禄谓车御。\n犹称礼偪下，未免俭则固。\n高风往既息，頽迹后方骛。\n陈妾轻绮纨，贤士敝襦袴。\n若人不重得，遗论今始布。\n吾亦太史徒，执鞭所欣慕。",
        "dynasty": "宋",
        "collection_info": null
    },
    {
        "title": "以近文投谢学士",
        "author": "刘敞",
        "content": "自昔周旦死，珍鳯閟空峦。\n民斯未尝见，犹取图象观。\n况彼圣人没，众说纷无端。\n能言拒杨墨，岂秪均遗鸾。\n念我生苦后，读书乐瓢箪。\n潜精探遗文，仿象良云难。\n犹如琢圭玉，考法求所安。\n虽无绳与矩，我知不为丸。\n凝诚矢弗变，势利非攸欢。\n譬于寸木微，积久能巑岏。\n有羽必怀耸，有声必希弹。\n方期沐清德，敢不振斯冠。",
        "dynasty": "宋",
        "collection_info": null
    },
    {
        "title": "答吴冲卿学士",
        "author": "刘敞",
        "content": "人生若浮云，聚散不自知。\n昔与子相逢，綵衣汝水湄。\n两家贺羊酒，道路生光辉。\n变故一朝革，各在天一涯。\n我病陈蔡间，固穷莫自持。\n君为周南居，流涕极所思。\n日月忽已改，旧游不可追。\n岂悟羣玉峰，携手如素期。\n感怆从中来，当欢反成悲。\n求友聆嘉音，喟然见新诗。\n废学老将落，积忧志益衰。\n俛仰诸公间，嘿嘿惭见嗤。\n子我平生交，夙昔聆箴规。\n相爱当见朂，勿同众人为。",
        "dynasty": "宋",
        "collection_info": null
    },
    {
        "title": "寄朱三学士",
        "author": "刘敞",
        "content": "忆在京辇居，相与巷南北。\n幸非势利合，同有春秋癖。\n往来熟杖屦，假借通经籍。\n谁谓数斯疏，要云谅且直。\n别离淹日月，寤寐见颜色。\n惠我以好音，欣然对真迹。\n微官事如毛，徇俗头欲白。\n庸知尚可敎，愿子更良食。",
        "dynasty": "宋",
        "collection_info": null
    },
    {
        "title": "送李綖学士请示江韩诸君",
        "author": "刘敞",
        "content": "我醉阙门外，卧备东藩臣。\n君从天上来，秀色落青云。\n留连三日语，多得所未闻。\n僻陋不自知，喟予久离羣。\n南风吹白沙，六月天昼昏。\n送行不尽境，引望空復勤。\n相识何必旧，白头或如新。\n有信当寄书，毋遗倾盖人。",
        "dynasty": "宋",
        "collection_info": null
    },
    {
        "title": "今旦",
        "author": "刘敞",
        "content": "今旦风凄冷，始觉阴气繁。\n白日无光彩，未敢启前轩。\n卜居止容膝，他时用为嘆。\n及此殊觉胜，闭塞有余温。\n拨弃当世虑，纵观上古言。\n禹稷称栉风，孔颜乐闭门。\n穷通或相背，劳逸足自论。\n优游盖卒岁，达者尝有言。",
        "dynasty": "宋",
        "collection_info": null
    },
    {
        "title": "送李才元",
        "author": "刘敞",
        "content": "车马何赫奕，观者更叹息。\n冨贵归故乡，任州二千石。\n赐金为亲寿，衣锦供子职。\n里闬纳华驷，公堂列严戟。\n地兼百城会，众有万户籍。\n指撝吏奔走，宣布民悦怿。\n丈夫虽非通，岂负稽古力。\n怀章过故人，笑别见颜色。\n吾徒若匏瓜，长繋惭不食。\n赠君当何言，有信勉相忆。",
        "dynasty": "宋",
        "collection_info": null
    },
    {
        "title": "送焦生",
        "author": "刘敞",
        "content": "苍鹰怀风云，六月不忘习。\n寒蛟待雷雨，深水聊自蛰。\n多君起江湖，力学如不及。\n择师视洙泗，履奥窥所立。\n翰飞自兹远，变化谁能絷。\n孤剑屡感激，四方慎翔集。\n公子诚爱客，相门许长揖。\n结辔因北游，挥手谢朋执。\n藏书就史氏，观国荣天邑。\n藉甚诸公间，青紫亦可拾。\n宁復悲归来，眷眷儿女泣。",
        "dynasty": "宋",
        "collection_info": null
    },
    {
        "title": "圣俞受诏行田是时圣俞葬其弟公异未毕而去",
        "author": "刘敞",
        "content": "虫潦败耕耘，西成绝人望。\n乡农吁天意，守阙书屡上。\n忧民圣天子，择吏贤宰相。\n王畿盖根本，岁赋在寛放。\n曰君往行田，究彼荒稔状。\n一当薄其租，用以息民谤。\n朝廷慎指使，推择无与让。\n非君精明姿，曷以致忠谅。\n忧公剧私为，即夕治行仗。\n怀悲念其弟，卜日不果葬。\n乃知体纯粹，世士难以尚。\n德泽既敷宣，风谣还历访。\n归来悟明主，自致谁云妄。",
        "dynasty": "宋",
        "collection_info": null
    },
    {
        "title": "张老子出田所",
        "author": "刘敞",
        "content": "鲁人有林类，底春独被裘。\n沿畦拾遗穗，带索仍长讴。\n知命忘其老，乐天固不忧。\n既惊端木赐，復感东家丘。\n夫翁何为者，岁暮亦远游。\n北风吹白髮，萧飒田陇头。\n此意如昔贤，世人知尔不。",
        "dynasty": "宋",
        "collection_info": null
    },
    {
        "title": "同圣民围棋钓鱼",
        "author": "刘敞",
        "content": "山林自微尚，轩冕非所营。\n每及逍遥趣，欣然得吾生。\n春塘漾绿水，珍树啼黄莺。\n心远忘外喧，境幽适人情。\n垂钓如有求，而无得失惊。\n临局非期胜，聊为白黑争。\n得意物可遗，忘言赏逾精。\n此理俗鲜悟，固当属渊明。",
        "dynasty": "宋",
        "collection_info": null
    },
    {
        "title": "秋园晚步",
        "author": "刘敞",
        "content": "秋物足悲咤，丘园良考槃。\n翱翔摅结虑，徙倚纵遐观。\n爽气使心厉，凄风令自单。\n酸念无径託，那使百忧寛。\n鸟下见人寂，螀啼知露寒。\n夕烟起城际，反照映林端。\n伫立不能返，迷怀增屡叹。",
        "dynasty": "宋",
        "collection_info": null
    },
    {
        "title": "竞渡",
        "author": "刘敞",
        "content": "三闾虽已死，郢人独见思。\n五月江水深，遶城碧逦迤。\n轻舟烂龙鳞，利楫剧鸟飞。\n箫鼓骇蛟龟，鹰隼乱旌旗。\n争先爱中流，观者被水湄。\n漠漠怀沙魂，一去不可追。\n千载万岁后，儿女以为嬉。\n已矣国无人，终焉莫子知。",
        "dynasty": "宋",
        "collection_info": null
    },
    {
        "title": "读离骚",
        "author": "刘敞",
        "content": "空庭众嚣息，风叶独纷纷。\n秋期此时改，感叹坐黄昏。\n远怀灵均子，着书为平分。\n念尔刚直心，吐兹清丽文。\n上嘉唐虞世，下悼商周君。\n能与日月争，不能却浮云。\n浮云蔽日月，岁暮奈忧勤。\n精诚谁谓远，恍惚若相闻。",
        "dynasty": "宋",
        "collection_info": null
    },
    {
        "title": "秋过临波亭寄陜府资政给事",
        "author": "刘敞",
        "content": "不復池上游，秋意忽已繁。\n卧柳半死生，枯荷自翩翻。\n忆昔载后车，逍遥临中园。\n观鱼有纵辨，运斤契忘言。\n岂独岁月晚，正伤离别魂。\n人遐室空迩，幽兴谁与论。",
        "dynasty": "宋",
        "collection_info": null
    },
    {
        "title": "读圣俞我今五十二诗感之",
        "author": "刘敞",
        "content": "子真神仙吏，不识伤别离。\n忽逢旧交叹，始悟人间悲。\n岁月流水逝，富贵浮云驰。\n徘徊抚往事，感激吐新诗。\n流水难以追，浮云难以推。\n百年半如此，万事从可知。\n且欲拂衣行，聊及鲈鱼期。\n君若变名姓，相逢復何时。",
        "dynasty": "宋",
        "collection_info": null
    },
    {
        "title": "上岭下岭",
        "author": "刘敞",
        "content": "上岭惟恐迟，下岭惧颠覆。\n一岭但数里，思虑千盈腹。\n不闻二大夫，致身未尝辱。",
        "dynasty": "宋",
        "collection_info": null
    },
    {
        "title": "送袁同年殿丞陟通判抚州因还洪井旧居袁在朝数上书言当世事某与袁别十年矣语旧多可悲者留三日乃去",
        "author": "刘敞",
        "content": "轻舟何翩翩，斵冰浮清川。\n问之亦奚乐，岁宴道且邅。\n云我大梁客，游说万乘前。\n画策不见收，故乡復言旋。\n薄禄及吾亲，就官若归田。\n名实两有适，远近谁间然。\n忆昔都门别，尔来弥十年。\n苍苍豫章质，更觉摩青天。\n语旧或涕流，举觞愧留连。\n相从且未果，使我心劳悁。",
        "dynasty": "宋",
        "collection_info": null
    },
    {
        "title": "送裴殿丞",
        "author": "刘敞",
        "content": "君已头髪白，犹着五綵衣。\n出门我意失，赠别双涕挥。\n自古不泽禄，念公早旋归。\n天欢固为乐，外物焉足希。\n达矣老莱子，千年见余辉。",
        "dynasty": "宋",
        "collection_info": null
    },
    {
        "title": "裴殿丞访别说春秋期岁初復来",
        "author": "刘敞",
        "content": "吾衰不梦周，知我在春秋。\n斯道宜未坠，夫公能见求。\n相看头可白，感别岁空遒。\n念子期鸡黍，母怀汗漫游。",
        "dynasty": "宋",
        "collection_info": null
    },
    {
        "title": "送雍秀才归琅琊山",
        "author": "刘敞",
        "content": "希声未易合，皇华众方笑。\n与子东西人，相逢偶同调。\n亿年寄神觧，万里在心照。\n此间岂容言，吾得安蓬藋。\n煌煌千金珠，举世矜赏好。\n安知纬萧翁，弃置久高蹈。\n盛论山水趣，局促恨未到。\n江湖且相望，送子一长啸。",
        "dynasty": "宋",
        "collection_info": null
    },
    {
        "title": "鸣禽",
        "author": "刘敞",
        "content": "朝日升屋梁，喧禽鸣树巅。\n东风不相期，自与春意旋。\n振衣起前庭，天色绿窅然。\n非烟扬微和，目极相绵绵。\n行寻林间步，荑英已可攀。\n万物在阳舒，胡为惨不欢。\n幸有二三子，采芳玩华年。\n不及古之人，幽怀聊復蠲。",
        "dynasty": "宋",
        "collection_info": null
    },
    {
        "title": "惊禽",
        "author": "刘敞",
        "content": "幽鸟何所託，高栖众林端。\n风巢雏鷇危，露叶毛羽寒。\n半夜吐明月，惊鸣递嚣讙。\n迎光怪焚巢，顾影疑飞丸。\n何为贪择木，通夕不自安。\n乘高非尔谋，宜下易所观。\n不见丹穴鳯，深居全綵翰。",
        "dynasty": "宋",
        "collection_info": null
    },
    {
        "title": "八角井",
        "author": "刘敞",
        "content": "谁凿八角井，不方亦不圆。\n此地饶美水，此井独苦泉。\n泉甘常早竭，泉苦更永年。\n浪得世上名，对之还慨然。",
        "dynasty": "宋",
        "collection_info": null
    },
    {
        "title": "雨过张先生",
        "author": "刘敞",
        "content": "禀生本迂阔，习性益疏懒。\n遇境剩欲留，得人辄迷返。\n先生老乡曲，素髪颇樗散。\n相遇年已忘，心亲礼逾简。\n幸无富贵忧，时可青白眼。\n惊呵左右人，邂逅以缱绻。\n初随朝阳出，忽报山雨晚。\n天路良幽艰，归途失平坦。",
        "dynasty": "宋",
        "collection_info": null
    },
    {
        "title": "寄公默先生",
        "author": "刘敞",
        "content": "昔贤避言色，先觉如观火。\n作者有七人，清风缅遗我。\n浮俗滋鈌鈌，羁人畏琐琐。\n知言岂易值，卷迹恨莫果。\n所愿学孔子，无可无不可。\n寡过知未能，同声赖铭左。",
        "dynasty": "宋",
        "collection_info": null
    },
    {
        "title": "恩赐御书呈同舍诸公",
        "author": "刘敞",
        "content": "圣神绍先古，述作备新书。\n微生滥中秘，重赐等诸儒。\n日月明天文，龟龙粲河图。\n精神骇耳目，黼藻贲泥涂。\n发挥箧中藏，更得神宗初。\n光华混新旧，笔墨肖锱铢。\n幸生尧禹间，而见典与谟。\n上为四方贺，善继古所无。\n下窃私室荣，搢绅谁与俱。\n汉史探会稽，周臣览昆墟。\n萧条千万里，筋力固已劬。\n而我独何人，荷宠安厥居。\n受学庶无负，传家既多余。\n愿从二三子，讲诵无时虚。",
        "dynasty": "宋",
        "collection_info": null
    },
    {
        "title": "与景仁圣俞饮景彝西园",
        "author": "刘敞",
        "content": "鬓髪今日白，山林未能往。\n每逢负郭趣，嘿有归田想。\n置酒松柏间，当春更萧爽。\n欣欣二三子，相与留一赏。\n早花何娟娟，秀色倾宿莽。\n驯禽声喧呼，永不忌罗网。\n物情乐于适，未必在深广。\n育育井中鱼，胡然困偃佒。\n佳哉主人翁，示我以天壤。\n放怀寓一醉，益愧鸣佩响。",
        "dynasty": "宋",
        "collection_info": null
    },
    {
        "title": "送怀安李使君屯田",
        "author": "刘敞",
        "content": "汝颍多奇士，磊落布方册。\n先进存古风，若人復令德。\n诗书秀英华，鹰鹘勇排击。\n曩者从军行，早闻平戎策。\n纵横志未展，慷慨意更激。\n坐惊齿牙脱，忽使头髪白。\n颇与嵇阮同，闭关以藏迹。\n老骥甘道路，黄鹄羞斥泽。\n復持一麾去，坚取万里役。\n旌旗暗长亭，已想蜀山碧。\n鼓吹喧前除，稍知楚风易。\n专城自足贵，远览固多适。\n胡为结离愁，恨此晚同得。",
        "dynasty": "宋",
        "collection_info": null
    },
    {
        "title": "题贾大夫射雉图",
        "author": "刘敞",
        "content": "控弦谁家子，驰射落名翚。\n倾城绝代女，巧笑扬修眉。\n览古按图画，怅然增我唏。\n壮士不击贼，顾从儿女嬉。\n威弧无用世，反事禽荒为。\n嘿嘿千岁后，正为来者嗤。",
        "dynasty": "宋",
        "collection_info": null
    },
    {
        "title": "示张直温",
        "author": "刘敞",
        "content": "筑山必使高，凿井必使深。\n百工戒浅近，盛德羞浮沈。\n焉有尺寸枝，能栖垂天禽。\n焉有升斗泉，能容横江鲟。\n借兹喻物理，足以开君心。\n隘在容不足，弱在力不任。\n大道如路然，固无古与今。",
        "dynasty": "宋",
        "collection_info": null
    },
    {
        "title": "临渊亭望鳯凰等山作",
        "author": "刘敞",
        "content": "孟公多胜诣，故在杯酒间。\n虽非菊花时，辄復寻龙山。\n平明骑马出，日暮倒帻还。\n若人难重得，此风犹可攀。\n问我亦何为，翛然方闭关。\n忘言在得意，独往路已难。",
        "dynasty": "宋",
        "collection_info": null
    },
    {
        "title": "闻隐直欲调官",
        "author": "刘敞",
        "content": "蛟龙居池中，仰活数掬水。\n虎豹离山林，求食辄摇尾。\n张君宜大用，亦是龙虎比。\n何得图小官，折腰五斗米。\n屈伸盖时命，隐显乃君子。\n譬由合抱材，当自毫末起。\n昔为青云高，今落尘土裏。\n可喭復可惊，谁能叩天耳。",
        "dynasty": "宋",
        "collection_info": null
    },
    {
        "title": "津亭",
        "author": "刘敞",
        "content": "西风豁愁阴，天水两涵泳。\n微波荡寒日，极目万里浄。\n离披蒹葭老，萧瑟原野迥。\n物容惊客怀，橹声动归兴。\n倦游髪恐白，多虑身復病。\n缅慕苍梧云，无心自辉映。",
        "dynasty": "宋",
        "collection_info": null
    },
    {
        "title": "和持国登开宝寺上方院寄孔宁极崔象之孙曼叔",
        "author": "刘敞",
        "content": "重山抱城起，清川带野回。\n深严古佛寺，嵽嵲耸高台。\n此地宜眺览，冠绝都城隈。\n远近见千里，令人心目开。\n忆在七月中，丞相自魏来。\n百官迎道傍，休骑兹徘徊。\n衣冠相胜凌，尘土如炎灰。\n我随众人趋，出入再历阶。\n不得及此时，披襟濯氛埃。\n至今意耿耿，负愧不可裁。\n迩来读君诗，足慰平生怀。\n忽如升其巅，四顾心悠哉。\n往者不可及，信陵久已頽。\n来者不可见，孔侯与孙崔。\n古今殊茫茫，慨嘆成欢哀。\n会復从君游，于焉谢崔嵬。",
        "dynasty": "宋",
        "collection_info": null
    },
    {
        "title": "临波亭饮席赠徐二",
        "author": "刘敞",
        "content": "华星烂长天，明月被清池。\n良景岂易得，佳宾共在兹。\n形骸久相忘，巵酒安足辞。\n高歌激风飙，宜笑散春晖。\n中置浩长叹，民生信多为。\n非无逍遥乡，固在閒暇时。\n及尔不快饮，岁月忽欲驰。\n世事纷悠悠，放言为吾师。",
        "dynasty": "宋",
        "collection_info": null
    },
    {
        "title": "送张四隐直游边",
        "author": "刘敞",
        "content": "吾昔读汉书，远嘉马文渊。\n慷慨有大志，不辞走穷边。\n尝言功名期，当及少壮年。\n生图万里勋，死裹马革还。\n此语颇豪荡，书之在青编。\n其人虽已亡，其意犹凛焉。\n羌戎未伏诛，王旅多丧偏。\n安得如此人，西行陇与汧。\n借筹资方略，还为天子言。\n海上惟叹息，今时岂无贤。\n忽闻张公子，奋起殊欣然。\n历览泾渭旁，究观敌根源。\n宁復谢古人，正堪豁忧煎。\n卫青出行伍，去病幸有天。\n相继取封侯，有若翻手间。\n男儿谁不如，可得甘弃捐。\n读书反三黜，何用师孔宣。\n我岂少游徒，规规守乡田。\n力弱非志弱，送君心长悬。",
        "dynasty": "宋",
        "collection_info": null
    },
    {
        "title": "同贡甫咏丁晋公园池",
        "author": "刘敞",
        "content": "一死復一生，一虚復一盈。\n犹悲门易轨，况乃谷为陵。\n曲池久芜没，高屋尚峥嵘。\n自古若传舍，毋为方叹惊。",
        "dynasty": "宋",
        "collection_info": null
    },
    {
        "title": "送韩七寺丞知萧山",
        "author": "刘敞",
        "content": "君家颍川上，时论数八龙。\n声华自照映，远与高阳同。\n季慈又青出，秀气凌秋空。\n安步可远到，何为菰芦中。\n会稽自禹来，山水天下雄。\n古人每独往，胜事殊未穷。\n聊欲因弦歌，登临极江东。\n超然语高迈，令人愧樊笼。\n我昔更此邑，稚年尚儿童。\n迩来成梦寐，自笑成秃翁。\n安得方寸金，换君腰下铜。\n越吟不自然，极目南飞鸿。",
        "dynasty": "宋",
        "collection_info": null
    },
    {
        "title": "初夜",
        "author": "刘敞",
        "content": "汲汲书弥短，悠悠夜增长。\n贫家不具烛，坐须明月光。\n隐几四寂默，阴虫鸣我傍。\n天时有推敚，物性随悲伤。\n感彼忽自惊，喟然发心狂。\n壮年何所成，忧患攒中肠。\n咄嗟牛衣叟，妇女知激昂。\n国耻吾亦羞，如何埽封疆。\n譬如笼中禽，左右不得翔。\n知音古亦稀，谁谓歌中商。",
        "dynasty": "宋",
        "collection_info": null
    },
    {
        "title": "静夜",
        "author": "刘敞",
        "content": "花影不可埽，纵横月明中。\n光芒裛新露，香气生微风。\n夜永兴不浅，幽人与谁同。",
        "dynasty": "宋",
        "collection_info": null
    },
    {
        "title": "迎恩甫",
        "author": "刘敞",
        "content": "相别才一月，相忆如一年。\n岂无白首游，不及夫子贤。\n邂逅发寤寐，奋飞绝由缘。\n忽闻乘春浪，千里下归船。\n鸡黍可以具，班荆畅幽悁。",
        "dynasty": "宋",
        "collection_info": null
    },
    {
        "title": "雨中独居有怀江梅",
        "author": "刘敞",
        "content": "晨起风雨交，萧萧秋意寒。\n出门无所诣，行道如此难。\n思我平生游，相得他日欢。\n兴来未尝约，趣合不待言。\n浊酒有与醉，孤琴能一弹。\n时时商声歌，磊落千琅玕。\n浮云归无期，宿草秋向残。\n独咏鸡鸣诗，一唱三四叹。",
        "dynasty": "宋",
        "collection_info": null
    },
    {
        "title": "过圣俞读其近文明日寄之",
        "author": "刘敞",
        "content": "昨日过君家，双瞳偶清刮。\n非无尘俗累，喜见秋阴豁。\n注瑟请新声，瑶音邈超越。\n神惊自束躅，不为天寒发。",
        "dynasty": "宋",
        "collection_info": null
    },
    {
        "title": "忆梅",
        "author": "刘敞",
        "content": "岂无栋梁材，为君构明堂。\n岂无调羹资，为君致烹鬺。\n独使限荒鄙，委之道路旁。\n岁晏吐奇秀，芬芬有余香。\n疾风见松柏，众秽知蕙芳。\n譬彼君子质，幽沈道逾彰。\n安得假神术，徙根俪长杨。\n辽哉计不果，我心不能忘。",
        "dynasty": "宋",
        "collection_info": null
    },
    {
        "title": "伤胡二",
        "author": "刘敞",
        "content": "人生期百龄，子适四之一。\n人仕期万石，子适升斗秩。\n禀灵甚纯粹，守道復贞吉。\n无负于神明，如何有仓猝。\n虽登爵一命，亦治邑千室。\n名竟未达君，泽亦不被物。\n鬼神莽无状，天道眇难诘。\n冥冥九原深，永与颜贾匹。",
        "dynasty": "宋",
        "collection_info": null
    },
    {
        "title": "观永叔五代史",
        "author": "刘敞",
        "content": "大均运元和，万物分一气。\n相杂以成文，自然故为贵。\n道衰三王末，议出百家沸。\n仲尼日月也，薄日为之既。\n春秋曰笔削，天地復经纬。\n大法初粲然，乱臣以为畏。\n微言迨秦汉，变雅从晋魏。\n逐末竞锥刀，浇淳玩花卉。\n安知作述本，庸识文章意。\n中间马与班，二子称彷佛。\n犹云崇货力，尚或排刚毅。\n才难乃其然，可以长歔欷。\n退之不为史，于道其犹未。\n胡为体明哲，曾是回怨诽。\n国典竟芜杂，唐风亦隐厞。\n陵夷九易姓，祸乱森如猬。\n儒术骇中绝，斯民迟攸塈。\n纷纭混朱紫，清浊谁泾渭。\n龙飞真人出，虎变斯文蔚。\n天意晚有属，先生拔乎彚。\n是非原正始，简古斥辞费。\n哀善伤获麟，疾邪记有蜚。\n处心必至公，拨乱岂多讳。\n何必藏名山，端如避罗罻。\n曰余仰炉治，有意自勍剕。\n踵门投耒耜，假荫亲蔽芾。\n所望窥册府，无宁辱赒饩。\n狂者实进取，日中固必熭。\n饮河虽非量，满腹尚自慰。\n演孔幸受经，居斋窃忘味。",
        "dynasty": "宋",
        "collection_info": null
    },
    {
        "title": "寄张拱辰",
        "author": "刘敞",
        "content": "楚人少眉寿，此翁七十余。\n剕士多轻扬，此翁乃好书。\n世医悦肤浅，此翁识古初。\n习俗争锥刀，此翁尚玄虚。\n数欲见此翁，为其亦起予。\n责人必求备，尧舜犹病诸。\n渔者公阅休，逸人狂接舆。\n有之幸见告，我且从彼居。",
        "dynasty": "宋",
        "collection_info": null
    },
    {
        "title": "竹床",
        "author": "刘敞",
        "content": "栉栉裁修竹，荧荧粲寒光。\n浮筠凝烟雾，疏节留雪霜。\n甘寝百疾觧，侧身夏日长。\n此时四海波，亦已如探汤。\n嗟我智虑短，苟为安一床。",
        "dynasty": "宋",
        "collection_info": null
    },
    {
        "title": "哀三良诗",
        "author": "刘敞",
        "content": "士为知己死，女为悦己容。\n咄嗟彼三良，杀身徇穆公。\n丹青怀信誓，夙昔哀乐同。\n人命要有讫，奈何爱厥躬。\n国人悲且歌，黄鸟存古风。\n死復不食言，生宁废其忠。\n存为百夫防，逝为万鬼雄。\n岂与小丈夫，事君谬始终。",
        "dynasty": "宋",
        "collection_info": null
    },
    {
        "title": "马生自汝南来求入太学不得请诗以归",
        "author": "刘敞",
        "content": "士贫谋国拙，安得辞泥涂。\n马生负长剑，嘆曰归来乎。\n尺薪等芳桂，斗粟兼明珠。\n王门不见容，憔悴如枯鱼。\n我无升斗水，慰子朝夕须。\n亦有西江涛，疏远不可图。\n相劝早旋归，诗书自为娱。\n男儿患无术，余事从卷舒。\n时至当奋飞，翩如巢中雏。\n微物尚变化，况君七尺躯。",
        "dynasty": "宋",
        "collection_info": null
    },
    {
        "title": "咏史",
        "author": "刘敞",
        "content": "主父希世者，画策妙纵横。\n指麾一言用，震动诸侯惊。\n日暮临远涂，中道方倒行。\n不忍藜藿食，意从五鼎烹。\n宁知鹿门翁，白首长躬耕。\n天下非所保，功名安足营。",
        "dynasty": "宋",
        "collection_info": null
    },
    {
        "title": "入荆江",
        "author": "刘敞",
        "content": "此江自岷山，浩瀚浮西极。\n中为三峡束，壅阏气愤激。\n崩腾得平地，千里怒未息。\n虽投洞庭阔，争道犹逼窄。\n触岸皆倒流，势兼万牛力。\n浑黄不可鉴，咫尺瞢玄白。\n颇似昆崙流，洩源下积石。\n逶迤屡屈折，九曲乃大直。\n始信枉渚歌，至今犹悽恻。\n中流忽沙沸，惨惨半江黑。\n俄顷成丘陵，方舟渡安得。\n坤仪理专静，何故輙损益。\n多异真穷乡，所逢岂中国。\n墨生忍黔突，孔子不暖席。\n贤圣亦远游，吾宁倦行役。",
        "dynasty": "宋",
        "collection_info": null
    },
    {
        "title": "和邻几持国景德寺纳凉",
        "author": "刘敞",
        "content": "四时急相乘，五月大火中。\n天地为炽炉，万物皆沸铜。\n吁嗟望云汉，长啸怀清风。\n覆载虽高厚，跼蹐似不容。\n蚩蚩道旁子，奔走劳厥躬。\n外以尘土伤，内为利害攻。\n狂酲无由濯，势与羣物终。\n安知逍遥游，采真得所从。\n宝宇豁高严，剧谈叩真空。\n虚白从中来，清凉脱樊笼。\n惜哉但独乐，不与斯人同。\n作诗寄妙赏，藐若凌青穹。\n依隐或玩世，诡时在不逢。\n三復金玉音，旷然已发蒙。",
        "dynasty": "宋",
        "collection_info": null
    },
    {
        "title": "送刘初平谒会稽范吏部",
        "author": "刘敞",
        "content": "刘生大梁客，五十耻独醒。\n观书泛为通，不肯明一经。\n壮岁怀慷慨，边游忍伶仃。\n担簦售白璧，垂蒯提青萍。\n归来面朝士，口写山川形。\n公侯尽高意，礼数争分庭。\n落魄破小节，浮游谢尘冥。\n诙谐若流輠，捷胜如建瓴。\n荏苒混朝市，缤纷迈年龄。\n有云致官爵，百说无一听。\n二子才剑吷，众豪固螟蛉。\n以兹滞玉帛，亦不羞岩垧。\n太尉辟开府，中丞请居廷。\n拂衣东南走，高揖千岩青。\n禹穴发穷宝，雷门叩惊霆。\n邦侯万人杰，忧国心无宁。\n得善輙觧榻，发奇肖开硎。\n抽辞肯听莹，宴旧方淹停。\n箬下进醇酎，鑑中结飞铃。\n高哉鸿鹄心，去矣穷沧溟。",
        "dynasty": "宋",
        "collection_info": null
    },
    {
        "title": "谢主簿示杂文",
        "author": "刘敞",
        "content": "少不学为吏，僶俛亦非良。\n终日簿书间，忽疑鬓髪苍。\n无闻畏后生，素习成兼忘。\n吾子岂独迷，相从道文章。\n上论圣贤心，下救世俗荒。\n磊落古人风，粲然在我旁。\n精莩眩日月，爰居惑铿锵。\n置此但为好，切磋非所望。",
        "dynasty": "宋",
        "collection_info": null
    },
    {
        "title": "开元寺",
        "author": "刘敞",
        "content": "自古皆有死，岂惟直如弦。\n鲁公既中夭，狂宼不独延。\n兹寺数经乱，丛林废为烟。\n若人昔所居，故老广其传。\n直气触白日，沈忧凌青天。\n悠悠穹壤间，肯与蛛蚁捐。\n事往理冥漠，悲来涕潺湲。\n作诗识其处，尚想音容全。",
        "dynasty": "宋",
        "collection_info": null
    },
    {
        "title": "汉武帝二首  其一",
        "author": "刘敞",
        "content": "武帝固英雄，总擥皆轶材。\n南并桂林地，北守单于台。\n军费累万金，马迹穷九垓。\n时独卜大夫，规规输其财。\n忠义岂不然，告缗自此开。\n茫茫文景后，田野卒污莱。\n孰谓将相谋，竟贻黔首哀。\n晚悟富民侯，后时信悠哉。",
        "dynasty": "宋",
        "collection_info": null
    },
    {
        "title": "汉武帝二首  其二",
        "author": "刘敞",
        "content": "洪波漏金堤，河伯独不仁。\n不有封禅行，安知愁吾民。\n翩翩海滨子，自以通鬼神。\n黄金成虚言，鸿飞邈无因。\n武安玩天时，独秉万国钧。\n怆似宣房诗，郎吏终负薪。\n寂寞千载间，真僞共沉沦。\n何乃忘谤书，世固无直言。",
        "dynasty": "宋",
        "collection_info": null
    },
    {
        "title": "楚风四首  其一",
        "author": "刘敞",
        "content": "三楚多秀士，从古谓之然。\n接舆既髠首，三闾復沈渊。\n大屈备时玩，白珩为世传。\n粃糠凤鸟歌，瓦砾离骚篇。\n已矣德既隐，孔车为回旋。",
        "dynasty": "宋",
        "collection_info": null
    },
    {
        "title": "楚风四首  其二",
        "author": "刘敞",
        "content": "严严章华宫，灼灼高唐观。\n庆弔随俯仰，离合异昏旦。\n人生讵能几，物化毎交乱。\n千秋万岁后，寂寞江与汉。",
        "dynasty": "宋",
        "collection_info": null
    },
    {
        "title": "楚风四首  其三",
        "author": "刘敞",
        "content": "宜僚乐市肆，叔敖荣寝丘。\n不恶渔钓卑，吾闻公阅休。\n颠冥天地间，世与我悠悠。\n岂悟多种橘，可齐千户侯。",
        "dynasty": "宋",
        "collection_info": null
    },
    {
        "title": "楚风四首  其四",
        "author": "刘敞",
        "content": "唐侯两骕骦，夙昔困多难。\n蔡国双狐白，岂知反为患。\n世衰道为遹，服美自取间。\n敝缊可终身，鸿飞谅何簒。",
        "dynasty": "宋",
        "collection_info": null
    },
    {
        "title": "杂咏",
        "author": "刘敞",
        "content": "今年四十一，髪白牙齿脱。\n未能游逍遥，意毎不自豁。\n偶寻乐天诗，往在江州日。\n年几与我同，哀疾与我埒。\n伊人了无生，外物均寂灭。\n而且于形骸，变化难自适。\n况我狭中者，万缘日相伐。\n力小觉任重，忧多使内热。\n安能保平和，但有就衰竭。\n贤哉香山翁，精诚妙前哲。\n悬车未六十，鼓缶终大耋。\n以兹揆损益，亦似有与夺。\n至理何心得，吾其守兹说。",
        "dynasty": "宋",
        "collection_info": null
    },
    {
        "title": "二十六日大风寄贡甫",
        "author": "刘敞",
        "content": "雨止天大风，草木皆怒号。\n居人不得寐，起见星月高。\n鸟兽羣悲鸣，空虚如波涛。\n行子今安至，怆怆我心劳。\n山川幸非远，岁月亦未滔。\n自伤下泽车，不及乡里豪。\n衮衮随飞蓬，悲歌撃长刀。\n丈夫寒如此，何愧儿女曹。\n无由託飞云，更寄身上袍。",
        "dynasty": "宋",
        "collection_info": null
    },
    {
        "title": "墨河馆连日大风",
        "author": "刘敞",
        "content": "空桐倚不周，近戴北斗魁。\n上天限夷夏，自古常风霾。\n我行迫隆冬，周览穷荒回。\n魑魅丑正直，共工负其材。\n初如百万兵，鸣鼓天上来。\n日月惨不光，星辰为之颓。\n又如海水翻，洪洞奔天台。\n四顾无復人，但听万壑雷。\n摇山堕危石，略野荒纤荄。\n鸟雀失食悲，虎豹忘羣哀。\n大呌不自闻，却行尚欲摧。\n而我仗汉节，何由脱氛埃。\n先王外荒服，赤子弃草莱。\n阴奸窃号令，天网殊恢恢。\n我车伤崔嵬，我马劳虺隤。\n感彼鸡鸣诗，聊以慰永怀。",
        "dynasty": "宋",
        "collection_info": null
    },
    {
        "title": "奉和永叔夜闻风声有感用其韵",
        "author": "刘敞",
        "content": "往为名山客，浩荡多奇观。\n六月湖海卧，飘飘生羽翰。\n悮升紫垣籍，草野非所安。\n金火三伏交，束带愁衣冠。\n飞尘变形骸，内热焦肺肝。\n岂惟天有时，人事亦可叹。\n适有凉风来，萧骚庭叶干。\n感之意飞动，忽若骖龙鸾。\n银汉水可涉，枯槎去无难。\n洞庭鱼正肥，游子行足欢。\n饮酒读离骚，睥睨天壤寛。\n要当以乐死，日月谁控抟。\n夫子文章伯，已在青云端。\n且方济一世，讵肯哀盘桓。\n作诗破冥烦，磊落冰雪颜。\n懔懔屈宋词，千秋剧椒兰。",
        "dynasty": "宋",
        "collection_info": null
    },
    {
        "title": "春旱天多风赠深甫",
        "author": "刘敞",
        "content": "春旱天多风，十步不见人。\n自非势利役，谁肯轻出门。\n我亦闭户居，寂寞卧晏温。\n叹息中庭花，散随扶摇翻。\n百芳半摧折，白日或翳昏。\n安得超尘埃，高乘云雷奔。\n壮心更激烈，中热生肺肝。\n愧君忧陋巷，眷眷迂轻轩。\n高论清我怀，忽然失冥烦。",
        "dynasty": "宋",
        "collection_info": null
    },
    {
        "title": "吕梁",
        "author": "刘敞",
        "content": "吕梁信天险，鱼鼈不可游。\n引棹出丛石，一絙用百牛。\n汹涌含风电，蜿蜒喷蛟虬。\n世自有畏涂，吾仍耻随流。\n侧见百仞奔，俯窥千丈幽。\n自非跂达观，未易寛百忧。\n夙昔涉老庄，纵心会虚舟。\n忠信犹足恃，放言礼门由。",
        "dynasty": "宋",
        "collection_info": null
    },
    {
        "title": "蜀冈南麓",
        "author": "刘敞",
        "content": "山深行易迷，南麓偶清旷。\n鸡犬鸣谷中，樵童戏岩上。\n茅茨肖浮居，牖户相背向。\n竹径通往来，清阴亦弥望。\n白头三四老，相见语欢畅。\n心疑避世子，形迹一何放。\n行将从之游，自恨苦羁鞅。\n不能问姓名，聊作招隐唱。",
        "dynasty": "宋",
        "collection_info": null
    },
    {
        "title": "种竹偶书",
        "author": "刘敞",
        "content": "少有王子癖，长怜此君雅。\n常嫌地喧窄，不敢谋潇洒。\n昨日山客来，劝我栽砌下。\n感荷知我心，遂得移遶舍。\n其中置盘石，可以措尊斚。\n于此更一座，以待违名者。\n山禽时復来，清啭如郊野。\n其余即无见，不辨春与夏。\n吾惟厌时俗，人亦来者寡。\n顺然两无议，外誉焉足假。\n新笋渐盈尺，新枝已铺瓦。\n燕雀勿相惊，深沈似隆夏。",
        "dynasty": "宋",
        "collection_info": null
    },
    {
        "title": "劝思弟于南轩种竹",
        "author": "刘敞",
        "content": "世皆笑幽独，何不少自贬。\n种竹南轩间，亦足以相检。\n况兹岁华晚，众卉日凋敛。\n清节良自如，栽培匪为谄。\n岂知窗户侧，秀色窥荏苒。\n会兹东南美，相对情不慊。\n楚人昔颂橘，行比伯夷忝。\n此君最孤高，坚直难外掩。\n凛气有精粹，筠光射圭琰。\n他时雪中客，往往疑清剡。",
        "dynasty": "宋",
        "collection_info": null
    },
    {
        "title": "古侠客行",
        "author": "刘敞",
        "content": "壮年志慷慨，结交慕英雄。\n大梁多长者，燕赵有古风。\n千金起为寿，一诺不顾躬。\n自谓松与柏，忽为萍与蓬。\n市道今乃知，利穷非义穷。",
        "dynasty": "宋",
        "collection_info": null
    },
    {
        "title": "深甫过留宿并示近诗",
        "author": "刘敞",
        "content": "别长会时稀，乐少忧日多。\n邂逅非素期，悲欢奈君何。\n明灯照空窗，风雪满天地。\n此时坐相对，达旦终不寐。\n少年慕结交，徒以此方寸。\n危生始自感，来日安可问。\n意气久已夺，形髪亦已衰。\n如何切磋意，不废平生时。\n惊禽坠虚弦，病叶陨轻露。\n一闻伤心奏，涕下已如注。",
        "dynasty": "宋",
        "collection_info": null
    },
    {
        "title": "留张十二宿",
        "author": "刘敞",
        "content": "少年有佳趣，老夫意独驩。\n常恨离别久，忽忘会聚难。\n殷勤置杯杓，萧散遗衣冠。\n诚知惜短夜，为我强盘桓。",
        "dynasty": "宋",
        "collection_info": null
    },
    {
        "title": "和邻几八月十五日夜对月",
        "author": "刘敞",
        "content": "外事已波涛，回首已陈迹。\n独有云间月，相见不改色。\n慰我平生怀，故在中秋夕。\n我髪见二毛，羁旅多所历。\n毎逢桂花秋，兴发劝更剧。\n江湖与山林，所至得真适。\n今年都城游，日与贱事逼。\n得閒輙昏醉，向晦专寝默。\n觉醒忽天明，不见千里白。\n谁令心赏违，坐使歳华隔。\n徘徊不自惬，怅望空叹息。\n见君新诗章，暂若对寒魄。\n清光动人目，讽咏当自释。",
        "dynasty": "宋",
        "collection_info": null
    },
    {
        "title": "脚冷",
        "author": "刘敞",
        "content": "践霜脚如脱，知我血气衰。\n况復齿牙落，鬓边亦有丝。\n人生会当老，何计迟速为。\n但愿多美酒，忧来忽如遗。",
        "dynasty": "宋",
        "collection_info": null
    },
    {
        "title": "和江十饮范景仁家晚宿秘阁睹伯镇题壁记番直日月感之作五古",
        "author": "刘敞",
        "content": "阮公有大度，于世无所营。\n顾独好饮酒，而欣为步兵。\n未尝语是非，举俗骇且惊。\n夫岂知胸中，磥磈独不平。\n西登广武原，咄嗟竖子明。\n朅来蓬池上，咏怀激哀声。\n此风久不闻，寥落成千龄。\n邻几颇其流，贫贱能忘形。\n校书天禄阁，不忍游公卿。\n时从好事饮，傲兀人间情。\n髪白不自疑，归来卧前楹。\n顾是壁上书，始知歳月倾。\n喟然感旧交，因欲东南行。\n黄鹄真去矣，白云远冥冥。\n吾闻至人语，大块劳我生。\n天地一毫间，出处何重轻。\n但使樽有酒，长醉不用醒。\n君当觧此意，独往何必清。",
        "dynasty": "宋",
        "collection_info": null
    },
    {
        "title": "贺王介甫初就职秘阁",
        "author": "刘敞",
        "content": "凤凰信高远，矰缴安得羁。\n非君九韶奏，讵肯一来仪。\n王子美无度，孤飞绝云霓。\n常恐浊一世，斯人莫见之。\n天子蹈轩虞，公卿聚皋夔。\n孰言阿阁下，定有朝阳诗。\n愿得调律吕，聆音辨雄雌。\n毋空着图象，但取夸童儿。",
        "dynasty": "宋",
        "collection_info": null
    },
    {
        "title": "修府学后同官僚见诸生",
        "author": "刘敞",
        "content": "用儒沐休运，抚俗奉明诏。\n虽愧文翁治，犹非武城笑。\n兹堂丞相规，颇尽泮宫妙。\n高阁横青冥，长廊骛䆗窱。\n春秋大復古，修旧非所诮。\n庭坛一已新，丹垩欻相照。\n迂疏赖众才，简默希坐啸。\n况多都邑贤，历讲道术要。\n藩篱可目涉，弦诵或耳剽。\n氾乡亦何人，千载名独劭。",
        "dynasty": "宋",
        "collection_info": null
    },
    {
        "title": "煌煌京洛行",
        "author": "刘敞",
        "content": "紫极开天门，庆云丽皇居。\n卜郊定九鼎，悬阙观宝书。\n德泽浸无疆，风俗返华胥。\n冠盖百万家，车马十二衢。\n轻肥耀朝日，富庶极中区。\n游侠信陵后，节义大梁余。\n顾盼生光辉，吹拂动萎枯。\n贵贱且贸迁，高陵忽为墟。\n变化若有神，升沉岂尝拘。\n咄嗟邹鲁士，何用空踌躇。",
        "dynasty": "宋",
        "collection_info": null
    },
    {
        "title": "代书寄鸭脚子于都下亲友",
        "author": "刘敞",
        "content": "予指老无力，不能苦多书。\n书苟过百字，便觉筋挛拘。\n京都多豪英，往往在石渠。\n作书不可周，寄声亦已疏。\n后园植佳果，远赠当鲤鱼。\n中虽无尺素，加餐意何如。",
        "dynasty": "宋",
        "collection_info": null
    },
    {
        "title": "寄贡甫时随侍入蜀",
        "author": "刘敞",
        "content": "曩别百里近，愁心乱清秋。\n今别百里遥，秋色萦远愁。\n我飞乏羽翰，我居怅淹留。\n忽如辕下马，局足难自谋。\n古人有先觉，不愿往诸侯。\n我乃今知之，曰归邈无由。\n朝吟南陵篇，暮弦梁山讴。\n离魂如明月，昔昔西南流。",
        "dynasty": "宋",
        "collection_info": null
    },
    {
        "title": "戴村",
        "author": "刘敞",
        "content": "羁旅淹歳改，江皋属春早。\n幽村屡独往，胜事时默讨。\n深竹尚残雪，阳崖已芳草。\n茅茨忽连接，邻里自相保。\n人犹安道族，景是山阴道。\n徘徊问耆旧，或遇栖真老。",
        "dynasty": "宋",
        "collection_info": null
    },
    {
        "title": "种瓜瓠",
        "author": "刘敞",
        "content": "吾生拙用大，江海思远适。\n岂独为瓠瓜，长繫取不食。\n漆园有遗意，放荡豁心臆。\n树此无何乡，近身见多益。\n五日拙一旬，十日成百尺。\n纍蔓更相引，甘实行可摘。\n因之浮汗漫，去矣笑跼蹐。\n从我其谁与，由也不可得。",
        "dynasty": "宋",
        "collection_info": null
    },
    {
        "title": "简深甫",
        "author": "刘敞",
        "content": "与君一城居，其实跬步间。\n慊慊不相从，十日俄忽然。\n一城岂为远，十日岂为短。\n客子局人事，心与迹相反。\n而况各异乡，茫茫隔山陂。\n岁时若奔车，过去谁復推。\n伊昔厌幽独，愿子东西邻。\n虽邻尚不觌，何似南北人。\n人间实如此，千别能一会。\n兴来即上马，埽塌聊相对。",
        "dynasty": "宋",
        "collection_info": null
    },
    {
        "title": "赠陈襄秘丞自峡中召归",
        "author": "刘敞",
        "content": "淮海南国衝，冠盖结浮云。\n面交固不数，白首犹若新。\n之子天际来，各自东西人。\n一语旦连夕，欢如平生亲。\n岂伊名闻久，固以意气均。\n驰骛诗书间，博哉醇乎醇。\n我昔病俗学，莫明圣与仁。\n常恐遂至地，岂期晚有邻。\n君还觐清光，一二席上珍。\n贤者任必重，勉旃觉斯民。",
        "dynasty": "宋",
        "collection_info": null
    },
    {
        "title": "送冲卿守高邮",
        "author": "刘敞",
        "content": "鸡骛守樊笼，鸿鹄游四溟。\n羡君一麾去，不负人间名。\n孤帆西北风，海日东南明。\n回首笑富贵，浮云亦何轻。\n我忆童子时，綵衣戏五亭。\n离怀重自感，堕泪沾长缨。",
        "dynasty": "宋",
        "collection_info": null
    },
    {
        "title": "闻王十八除检讨",
        "author": "刘敞",
        "content": "沧海有蓬莱，去人初不远。\n舟车有难到，方士曾空返。\n闻子骑鲸鱼，姓名已金简。\n谁云路幽险，但怪波清浅。\n俯窥紫贝阙，洞视白玉版。\n神仙岂学致，变化绝微显。\n乃知淮南药，力可及鸡犬。\n相望云雾深，冥冥白日晚。",
        "dynasty": "宋",
        "collection_info": null
    },
    {
        "title": "任城道中",
        "author": "刘敞",
        "content": "驱车太山下，过憩任与樊。\n此地昔建侯，邈哉羲皇孙。\n市朝非一世，茂草空平原。\n三十余万岁，忽如飞鸿奔。\n毁墓骨已销，但有石椁存。\n纵横委路隅，冥漠游岱魂。\n古今一邱貉，成败谁復论。\n区区东家翁，乃復哀玙璠。\n牛山顾千驷，涕下何由谖。\n忠义独不朽，庶几长者言。",
        "dynasty": "宋",
        "collection_info": null
    },
    {
        "title": "陈桥别隐直",
        "author": "刘敞",
        "content": "柔远在无外，饮冰宁顾家。\n旌麾辞北阙，原隰生光华。\n水涸雨亦收，劲风卷惊沙。\n送车何其多，高盖垂文緺。\n张侯平生亲，情义固所加。\n哀我志慷慨，睠我天一涯。\n出宿水上亭，暮谈见晨霞。\n百里亦已远，心乎不云遐。\n我自东西人，岂能守蓬麻。\n周爰愧靡及，敢不重拜嘉。",
        "dynasty": "宋",
        "collection_info": null
    },
    {
        "title": "答江邻几到颍州见寄并封示晏公送行",
        "author": "刘敞",
        "content": "日夕风雪佳，相念思乘兴。\n忽忆君在远，离忧纷难定。\n入门对新诗，满眼冰玉莹。\n因疑君居侧，恍惚不自胜。\n别来虽无几，日月稍已迸。\n一苇悲河广，况乃山川迥。\n远游殊风土，孤响谬羣听。\n常恐弔原宪，夫子叹何病。\n幸传丞相篇，復见仁者赠。\n悬知惬真赏，有以夸历聘。\n何用慰索居，一朝再三咏。",
        "dynasty": "宋",
        "collection_info": null
    },
    {
        "title": "寄深甫兄弟时在颍",
        "author": "刘敞",
        "content": "回面簿领役，终岁无一欣。\n思君阻晤语，坐想如古人。\n百里非遐方，书疏绝相闻。\n亦知平生怀，未为疏数分。\n昔君幸见怜，约礼博以文。\n今也知不及，瞠然已绝尘。\n裹饭更欲驰，漭漭风雪晨。\n高会汝颍间，千秋愧荀陈。",
        "dynasty": "宋",
        "collection_info": null
    },
    {
        "title": "舟次颍上寄贡甫",
        "author": "刘敞",
        "content": "我诗持寄君，宛在汝水浔。\n君诗欲寄我，苍茫烟浪深。\n寒水争赴壑，驶流激清音。\n扁舟泝游往，寂寞嗟独寻。\n颍烟稍塞望，淮月初清心。\n恨无知赏同，樽酒谁献斟。\n相思意不极，宛抑诉鸣琴。\n晓灯半明灭，抱膝成苦吟。",
        "dynasty": "宋",
        "collection_info": null
    },
    {
        "title": "古意三首  其一",
        "author": "刘敞",
        "content": "相逢偶相识，相识竟相离。\n会知别情苦，宁作未相知。\n相见如梦中，梦中还相见。\n薄帷鉴明月，恍惚仍对面。",
        "dynasty": "宋",
        "collection_info": null
    },
    {
        "title": "古意三首  其二",
        "author": "刘敞",
        "content": "主父昔未仕，颇为乡人轻。\n上书虽晚达，称说何纵横。\n不忍脱粟饭，甘为五鼎烹。\n岂不爱厥身，徒为丧其生。\n吾闻南山翁，轩冕不得荣。",
        "dynasty": "宋",
        "collection_info": null
    },
    {
        "title": "古意三首  其三",
        "author": "刘敞",
        "content": "柳下不违俗，独耻伐国言。\n三黜何尝忧，一问遂惨然。\n世衰狙诈用，贤者防其源。\n孟轲不言利，顾有仁义存。\n何乃百世后，功名为时敦。",
        "dynasty": "宋",
        "collection_info": null
    },
    {
        "title": "秋意四首  其一",
        "author": "刘敞",
        "content": "阴虫鸣空阶，危叶堕高树。\n秋风虽昨日，所遇已如故。\n悠悠岁方晏，采采行多露。\n芳香日可闵，宛彼兰与杜。",
        "dynasty": "宋",
        "collection_info": null
    },
    {
        "title": "秋意四首  其二",
        "author": "刘敞",
        "content": "鸿鴈起海滨，凌风自翱翔。\n冥冥清云间，矰缴安可望。\n千里一悲鸣，一里一彷徨。\n时变感自深，岂伊恨越乡。",
        "dynasty": "宋",
        "collection_info": null
    },
    {
        "title": "秋意四首  其三",
        "author": "刘敞",
        "content": "鷾鸸信多智，出处能自谋。\n非无人间畏，而袭人间游。\n微风动高林，梁栋生早秋。\n敛翼从所愿，落实安得留。",
        "dynasty": "宋",
        "collection_info": null
    },
    {
        "title": "秋意四首  其四",
        "author": "刘敞",
        "content": "翻翻林间藿，昔惟桃李华。\n飘飖终焉薄，江海无津涯。\n荣华寄须臾，憔悴空泥沙。\n良无凌霜节，安得復嘆嗟。",
        "dynasty": "宋",
        "collection_info": null
    },
    {
        "title": "雨晴率张生及诸弟到建福僧居",
        "author": "刘敞",
        "content": "沈阴天气昏，忽霁景物好。\n墙阴且残雪，池岸已芳草。\n愁怀无端涯，强出慰枯槁。\n白日当青天，所至豁如埽。\n山僧一饭毕，钟鼓不復考。\n庭宇若无人，窗轩照丹藻。\n徒行不知远，适兴惬所祷。\n如觉逍遥游，颇堪谢烦恼。\n诸子吾宗秀，张生一经老。\n相顾能不言，欢然屡绝倒。",
        "dynasty": "宋",
        "collection_info": null
    },
    {
        "title": "初鴈",
        "author": "刘敞",
        "content": "翩翩南飞鴈，契阔万里道。\n朔雪常逼秋，知几谅宜早。\n敌兵盛西北，弓矢断飞鸟。\n侧翅锋镝间，悲鸣触怀抱。\n往时商山翁，自放亦忘老。\n避地吾所师，相望戒轻矫。",
        "dynasty": "宋",
        "collection_info": null
    },
    {
        "title": "始闻鴈",
        "author": "刘敞",
        "content": "冬夜何漫漫，北风扇凄恻。\n始闻南飞羽，稍稍过我侧。\n来宾无乃后，恐非岁时忒。\n朔方稽常贡，物性随变易。\n哀音一何厉，路远霜雪积。\n就阳既云归，感义宁自默。\n胡为堂上士，抚剑重叹激。",
        "dynasty": "宋",
        "collection_info": null
    },
    {
        "title": "没蕃士",
        "author": "刘敞",
        "content": "丁年仕辕门，欲食万里肉。\n敌兵方强梁，边境日局缩。\n是时十月交，转战大河曲。\n落日天地昏，风尘蔽川陆。\n我师自凭陵，虏骑出深谷。\n路穷矢交坠，壮士同僇辱。\n投身致网罟，南向长恸哭。\n忠义安可论，功名亦已覆。\n悠悠捐岁序，忽忽抱心曲。\n每生悔为祸，致死倘还福。\n夜渡黄河冰，独依荒榛宿。\n狐狸鸣我旁，虎豹相驰逐。\n脱身仅毫毛，夜动昼必伏。\n肌肤存空骨，性命半鬼箓。\n十月到亭堠，门人识风俗。\n回头復长望，慷慨泪盈目。\n忆昔万人出，今还一身復。\n可怜同时辈，视我犹鸿鹄。\n永弃绝域中，几时脱臣仆。\n叩门谒主帅，长跪向人哭。\n可汗甚桀黠，其下亦辑睦。\n弩力思长策，勿轻用人属。",
        "dynasty": "宋",
        "collection_info": null
    },
    {
        "title": "寄子华内翰时亦宿斋是夕风雨",
        "author": "刘敞",
        "content": "君居白玉堂，我在红药署。\n出处岂不同，咫尺限相遇。\n风雨闻鸡鸣，节物惊岁暮。\n思君正展转，梦中亦知路。",
        "dynasty": "宋",
        "collection_info": null
    },
    {
        "title": "和江邻几雪轩与持国同赋二首  其一",
        "author": "刘敞",
        "content": "君居近城市，每独厌嚣烦。\n积雪成高卧，故人来在门。\n埽除更爽垲，谈笑寂无喧。\n开窗延寒月，拂席置清樽。\n真得酒中趣，安知狐白温。",
        "dynasty": "宋",
        "collection_info": null
    },
    {
        "title": "和江邻几雪轩与持国同赋二首  其二",
        "author": "刘敞",
        "content": "长安虽大雪，车马无休时。\n穷巷有高士，闭门独何为。\n朝烟不黔突，弹琴方赋诗。\n逍遥无忤色，慷慨多逸辞。\n适有感同好，寄声赠所思。\n调高当和寡，无以答君知。",
        "dynasty": "宋",
        "collection_info": null
    },
    {
        "title": "养鸡",
        "author": "刘敞",
        "content": "茅茨一亩宫，生理备委曲。\n鸡豚自古昔，豢养随世俗。\n凿垣安其栖，幼长何碌碌。\n旦出四散飞，暮还相从宿。\n颇哀鸿鹄辈，饮啄不充腹。\n何事万里游，羁旅伤局促。\n衣冠相妩媚，庭庑更追逐。\n未悟粪土非，岂知稻粱辱。\n物理常有此，人情苦不足。\n安见避世翁，頽然卧空谷。",
        "dynasty": "宋",
        "collection_info": null
    },
    {
        "title": "乘小舟入朝京门访安道",
        "author": "刘敞",
        "content": "南山厌清流，春光满上头。\n怀人不胜意，乘兴去扁舟。\n静吟日光午，孤棹正修修。\n固当见安道，曷若王子猷。",
        "dynasty": "宋",
        "collection_info": null
    },
    {
        "title": "送陈奇秘校游寝邱",
        "author": "刘敞",
        "content": "世往人物非，古今共滔滔。\n闻君寝邱客，因忆孙叔敖。\n脱身田野间，功业青云高。\n忧国不顾家，子孙负薪劳。\n苟无滑稽士，亦已埋蓬蒿。\n嗟来千户封，晚受侯王褒。\n贤卿尚遗忘，反慕贪与饕。\n况彼里闾人，安能厌糠糟。\n伊昔方断蛇，许身轻鸿毛。\n阴德尚有报，天宁绐吾曹。\n努力道路勤，我心良郁陶。",
        "dynasty": "宋",
        "collection_info": null
    },
    {
        "title": "宴得解进士",
        "author": "刘敞",
        "content": "汝颍纪南国，星极丽中州。\n多奇兆两汉，粹气兼九邱。\n里巷含古风，文章耀前修。\n上恩荣计偕，博选充诏求。\n杂沓会骏骨，轩昂出骅骝。\n日余瞢深识，有司属同忧。\n攻玉固以石，妍媸岂云侔。\n登龟但投饵，美恶非其俦。\n堂上歌鹿鸣，樽前亲献酬。\n有功幸九锡，与祭为诸侯。",
        "dynasty": "宋",
        "collection_info": null
    },
    {
        "title": "送胥元衡殿丞通判湖州",
        "author": "刘敞",
        "content": "平生笑山涛，非隐復非吏。\n今更欲似之，颠瞑老将至。\n羡君负清识，于世寡所求。\n能从魏阙下，径取江湖游。\n扁舟驾长风，千里破高浪。\n倚樯一清啸，佚气横云上。\n醲碧箬下酒，红鳞苕溪鱼。\n綵衣起为寿，此乐天下无。\n谁不慕轩冕，顾多困朝市。\n人生难自谐，禄仕当若此。",
        "dynasty": "宋",
        "collection_info": null
    },
    {
        "title": "讥谢十三",
        "author": "刘敞",
        "content": "利交势相营，义交气相得。\n千岁若旦暮，万里犹咫尺。\n昔我相闻声，但嫌未相识。\n今我相同游，又恨莫相益。\n同时復同道，同官又同籍。\n平生重结交，然诺亦自惜。\n子为太守丞，我为里中客。\n虽復戒疏数，不应事形迹。",
        "dynasty": "宋",
        "collection_info": null
    },
    {
        "title": "宿九里潭",
        "author": "刘敞",
        "content": "潭树老垂叶，荫兹千百寻。\n蛟潜伏遗剑，鱼跃应鸣琴。\n远客何所羡，神渊涵净心。",
        "dynasty": "宋",
        "collection_info": null
    },
    {
        "title": "橄揽",
        "author": "刘敞",
        "content": "吾昔评橄榄，不在百果后。\n其材中栋梁，其实过橙楱。\n俗人多未识，至美或莫售。\n材以远见遗，实以苦为诟。\n华堂娱嘉宾，甘脆陈左右。\n此物万里来，真味宁免陋。\n欲观绝伦效，宜与危事遘。\n江鱼肆潜毒，顷刻辄僵仆。\n昔酒发狂醒，千日尚沈瞀。\n性命如危絃，一绝不可救。\n幸能服刀圭，咄嗟反其旧。\n此亦天下奇，能使夭者寿。\n岂殊鲁连子，谈笑解纷斗。\n功成归海滨，不愿千乘富。",
        "dynasty": "宋",
        "collection_info": null
    },
    {
        "title": "闻伯庸再安抚泾原",
        "author": "刘敞",
        "content": "西师又失律，将帅各颠覆。\n流血丹川原，积尸委山谷。\n咄嗟仁寿域，短夭生理促。\n王命有不行，国威为之衂。\n鄙夫无忧责，感慨祗恸哭。\n况闻哀痛诏，辍食想颇牧。\n朝廷足名卿，多垒各含辱。\n谋议宜深长，疮痍待湔浴。\n使乎非常任，天子意所属。\n百万气未苏，吾民且局缩。\n贤人勤功名，报国忍劳笃。\n往者博望侯，昔时来君叔。\n再三持汉节，白髪走川陆。\n岂不久憔悴，事业光简牍。\n关河据上游，郡国同心腹。\n征膳向五年，强宗亦单独。\n君乘赤轮车，一一询比屋。\n唐虞升平风，惆怅难再沐。",
        "dynasty": "宋",
        "collection_info": null
    },
    {
        "title": "邻几过门不留戏作",
        "author": "刘敞",
        "content": "陈平少负郭，亦回长者车。\n贫贱虽足羞，犹问道何如。\n此风固宜少，未谓今便无。\n所望台阁贤，尚能念古初。\n左轓涂朱漆，长绶要银鱼。\n化我不少留，始知心见疏。\n弥年寄禄仕，竟日劳簿书。\n相与同笑言，俱幸逃空虚。\n春秋期知我，雅颂诲起予。\n兹意未可忘，君宜诵权舆。",
        "dynasty": "宋",
        "collection_info": null
    },
    {
        "title": "秋雪",
        "author": "刘敞",
        "content": "剥候凋羣阳，幽阴肆腾涌。\n清霜飞云初，大雪吁不凶。\n缤纷舞鸿鹄，细碎翻蠛蠓。\n北风故相资，冻雨仍更纵。\n泥涂绝行道，珠璧弃郊垄。\n峩峩九重高，兀兀双玉耸。\n寒光坐辉映，凛气弥衝拥。\n壮士歌慷慨，儒生议刑宠。\n长年昔未逢，噤语空多悚。\n皇天无私尤，德惠答虔巩。\n岂伊伤时和，盖亦遵顺动。\n况兹秋方高，民麦皆在陇。\n龙蛇蛰既坯，鸟兽毛亦氄。\n农夫乐休役，天子寛垂拱。\n信此丰年祥，尔曹何必恐。",
        "dynasty": "宋",
        "collection_info": null
    },
    {
        "title": "秋雪寄献臣",
        "author": "刘敞",
        "content": "三年海水旁，卑湿厌歊热。\n都城幸相从，比岁秋逢雪。\n秦吴乖风土，南北异时节。\n惟君岁寒姿，一致乃欲别。\n出门顾道路，冰霰埋车辙。\n咫尺阻相过，谁当慰寥泬。",
        "dynasty": "宋",
        "collection_info": null
    },
    {
        "title": "城楼",
        "author": "刘敞",
        "content": "新晴彊人意，步上西城楼。\n云烟开井邑，绮绣错田畴。\n离离麦就熟，翳翳桑尚柔。\n怀归感初服，览物怅淹留。",
        "dynasty": "宋",
        "collection_info": null
    },
    {
        "title": "子高作司谏见举自代",
        "author": "刘敞",
        "content": "智短多不堪，冗官略自保。\n念非拨烦用，犹觊赵魏老。\n故人紫微仙，自致青云早。\n回首记平昔，露章慰枯槁。\n先容轮囷木，进取万里道。\n妄意巉岩石，庶几千金宝。\n过听为君羞，贪名怯阴讨。\n人亦谓我何，自笑方绝倒。",
        "dynasty": "宋",
        "collection_info": null
    },
    {
        "title": "闻子飞作谏官寄隐直",
        "author": "刘敞",
        "content": "玉以二献珍，金以百炼精。\n钱侯困踬时，讵免时俗轻。\n感激生愤勇，辛勤就功名。\n居然取高第，自此凌诸生。\n谏官近冕旒，地望临公卿。\n报国须荐贤，致君在举能。\n萧朱尚结绶，张杜犹提衡。\n小雅纪伐木，微禽识同声。\n此风久已无，贤者当肯行。\n念子早治装，復令世人惊。",
        "dynasty": "宋",
        "collection_info": null
    },
    {
        "title": "贺隐直",
        "author": "刘敞",
        "content": "三年守一官，五年调一职。\n选门万余人，过半头髪白。\n贤愚必待次，先后各循格。\n相与为波流，其谁辨白黑。\n子今特招起，方与尘土隔。\n翰林诚知人，中丞亦好德。\n古来御史属，自与二府敌。\n于今任虽卑，其实名不易。\n必将寄纪纲，岂独亲簿籍。\n鸿鹄须远飞，骐骥无近迹。\n往矣勿自疑，天方佑正直。",
        "dynasty": "宋",
        "collection_info": null
    },
    {
        "title": "贺王纯臣",
        "author": "刘敞",
        "content": "昔者岩穴客，多随辟书起。\n荣名耀山泽，高阁下闾里。\n此道不復振，此时竟已矣。\n不图廷中贤，有意及之子。\n十年困乡书，三黜竟不仕。\n一朝遘知音，籍籍到天耳。\n穷通谅有数，自古多若此。\n年华犹未晚，富良方自治。\n伐木情所深，弹冠坐增喜。\n请歌反招隐，以激南州士。",
        "dynasty": "宋",
        "collection_info": null
    },
    {
        "title": "咏庭桧赠深甫",
        "author": "刘敞",
        "content": "自吾卧家巷，幽独谢邻里。\n顾怜庭中桧，常以比君子。\n春秋色不变，朝夕影双峙。\n谁言冰霰繁，稍乱蒹葭毁。\n始知岁寒甚，惨惨不自喜。\n怅然对之叹，尔復那至此。\n陈蔡称愠见，由也德可鄙。\n天损吾能违，放歌有焱氏。",
        "dynasty": "宋",
        "collection_info": null
    },
    {
        "title": "桧花",
        "author": "刘敞",
        "content": "百花乘春辉，红白相妩媚。\n暂开已半落，过眼如梦寐。\n繁奢能几时，寂寞都埽地。\n儿童惜徘徊，妇女瞻歔欷。\n中庭两桧树，百尺浮云际。\n芳意不玩俗，秀色亦自喜。\n绿烟凝参差，金粟点细碎。\n霏霏堕疏香，袅袅隔清吹。\n足明后凋节，不与众草类。\n忽思折瑶花，自放天宇外。",
        "dynasty": "宋",
        "collection_info": null
    },
    {
        "title": "初秋病中作五言呈君锡待制介夫学士",
        "author": "刘敞",
        "content": "蹇浅闇闻道，螴蜳自焚和。\n负兹岁阴改，闭阁秋风过。\n浓露变园草，号蝉翳庭柯。\n览时怅頽暮，顾影惊婆娑。\n平生江湖尚，薄游不愿多。\n奚为役外物，况乃淹旧疴。\n徂西识艽野，采菽聆悲歌。\n今昔容不同，情感殆靡他。\n劳生共逆旅，驰景均腾波。\n行矣自免归，息阴安薜萝。",
        "dynasty": "宋",
        "collection_info": null
    },
    {
        "title": "送王子直还斤沟",
        "author": "刘敞",
        "content": "薄薄云蔽日，凄凄寒中人。\n飞飞燕归蛰，漠漠鴈来宾。\n送子独无友，悲秋空病身。\n登山復临水，便觉二毛新。",
        "dynasty": "宋",
        "collection_info": null
    },
    {
        "title": "初卜颍州城西新居",
        "author": "刘敞",
        "content": "羁鸟能择木，游鱼知赴渊。\n飞沈岂异意，行止私自怜。\n玩世本无术，辟人庸得贤。\n卜居幸乐国，负廓依良田。\n心与地俱远，我徒共熙然。\n生涯亦何有，聊以忘吾年。",
        "dynasty": "宋",
        "collection_info": null
    },
    {
        "title": "早行",
        "author": "刘敞",
        "content": "虚舟却烦暑，初旦更清和。\n尘襟暂轩豁，幽兴亦滋多。\n黄鸟啭深树，良鱼跃层波。\n岸花间红紫，村叟杂笑歌。\n稍忘溯洄力，未悟岁时过。\n侧肩市朝客，偃蹇奈予何。",
        "dynasty": "宋",
        "collection_info": null
    },
    {
        "title": "晴日后园",
        "author": "刘敞",
        "content": "羣鸟飞朝日，鸣鹤响晴空。\n宿雪乍消释，滞阴反冲融。\n幽居亦可爱，老圃愿与同。\n负暄空林下，游目故城东。\n世事见流水，岁华指飞蓬。\n酣歌用自适，贫贱何必终。",
        "dynasty": "宋",
        "collection_info": null
    },
    {
        "title": "新作石林亭",
        "author": "刘敞",
        "content": "朝廷入忘返，山林往不还。\n念无高世姿，聊处可否间。\n筑基仿崔巍，鞭石轻险艰。\n羣玉相磊落，万峰正孱颜。\n种树亦苍苍，激流復潺潺。\n湡浯歘在眼，昆阆若可攀。\n自我婴世网，迩来鬚毛斑。\n丘壑成弱丧，簿书常自环。\n及尔灭闻见，旷如远尘寰。\n岂敢同避世，庶几善闭关。\n子牟困怀魏，谢傅悲徂山。\n兹焉可遗老，讵厌终岁閒。",
        "dynasty": "宋",
        "collection_info": null
    },
    {
        "title": "樊口",
        "author": "刘敞",
        "content": "回舟武昌郭，暂往樊水上。\n樊水何清冷，樊山亦孤壮。\n寿藤验百岁，乔木过十丈。\n绝俗殊崎岖，攀缘幸可傍。\n林端见渔舍，户牖相背向。\n鸡犬鸣云中，神仙岂殊状。\n昔闻元次山，于焉寄荒浪。\n邻里俱已非，陵谷平得丧。\n茅茨固微物，芜灭不可访。\n向乏数卷书，终随众人葬。\n清时易直道，末俗摈高尚。\n陈迹成渺茫，孤吟屡惆怅。",
        "dynasty": "宋",
        "collection_info": null
    },
    {
        "title": "宿州道中逢圣俞入京",
        "author": "刘敞",
        "content": "翩翩河中船，一西復一东。\n相逢且不留，相别何时逢。\n黄鹄安稻粱，有时顾池笼。\n一为沧浪去，不復思樊中。\n哀君苍髪白，扰扰悲途穷。\n努力千万乘，寄声谢醉翁。",
        "dynasty": "宋",
        "collection_info": null
    },
    {
        "title": "谢学士赴阙还京师",
        "author": "刘敞",
        "content": "公提史臣笔，记注天子侧。\n日成唐虞风，噩噩在典策。\n家声继纯粹，论着多切直。\n周南未成书，流涕尝感激。\n忽从东溟飞，上拱宸斗极。\n清淮净无波，归马闲且奕。\n帝宫青冥间，白日升晓色。\n儒人相庆语，文道宜久职。\n公归演纶诰，制度期能觌。",
        "dynasty": "宋",
        "collection_info": null
    },
    {
        "title": "和甫自京师至",
        "author": "刘敞",
        "content": "过事与日多，欢忧两如梦。\n安知盈樽酒，此国今宵共。\n寸心不如昔，感遇每易动。\n孤笑破羣愁，强颜不为用。\n天河转屋角，缺月照樑栋。\n烬落屡缤纷，良时亦倥偬。\n骊驹晨在门，十里起相送。\n暂醉醒不迟，旧愁来更重。",
        "dynasty": "宋",
        "collection_info": null
    },
    {
        "title": "得邻几书",
        "author": "刘敞",
        "content": "君乘使者车，我为列郡守。\n地理秦与越，天文井兼斗。\n梦寐且不通，言笑安得同。\n忽传咫尺书，远愧西南风。\n衰老容貌迁，忧患志气落。\n闻君白纷如，我亦不如昨。\n舍书计离别，忽忽三四年。\n一日成九秋，此语犹信然。\n天地大逆旅，外物不可必。\n出处多舛驰，相逢定何日。\n尚禽晚且游，沮溺长耦耕。\n此意虽未合，且当勤寄声。",
        "dynasty": "宋",
        "collection_info": null
    },
    {
        "title": "答李谷同年书",
        "author": "刘敞",
        "content": "归客江南来，迢迢数千里。\n故人遗我书，细字三四纸。\n上言平生怀，伐木义所倚。\n下道相知心，结绶方独喜。\n宁知淮阳翁，弃外甘卧理。\n不预朝廷议，何由发吾子。",
        "dynasty": "宋",
        "collection_info": null
    },
    {
        "title": "杨彦文过",
        "author": "刘敞",
        "content": "病起时节改，遶池飞脊令。\n宾交绝来往，门户常昼扄。\n朔风捭阊阖，冻雨翻沧溟。\n泥涂垫后土，气象昏圆灵。\n局促久增欷，据梧目思瞑。\n窅然顾环堵，嗒若忘我形。\n夫子亦何事，羁旅復伶仃。\n孔怀在接淅，过我不遑宁。\n岁晏绝晤语，谁当慰长醒。",
        "dynasty": "宋",
        "collection_info": null
    },
    {
        "title": "晚过深甫",
        "author": "刘敞",
        "content": "忽忽衡门下，几希田舍翁。\n有时寄一笑，目送南飞鸿。\n今旦天正佳，草树摇春容。\n忽惊枝上花，飘落随西风。\n偶然幽兴展，思乐古人同。\n尘埃比殊深，杖屡亦可通。\n谁谓车马多，澹如初不逢。",
        "dynasty": "宋",
        "collection_info": null
    },
    {
        "title": "读邻几泰山十二诗",
        "author": "刘敞",
        "content": "宿心慕邹鲁，寤寐泰山杪。\n慷慨念遐观，滞留想轻矫。\n人寰何鼎鼎，羣动困扰扰。\n安知有神灵，独立万物表。\n圆天似车盖，沧海称池沼。\n丹梯无留迹，绝壑通过鸟。\n古今更废兴，万事论莽眇。\n七十二家旧，永兴耳目窅。\n羡君能自力，穷览谢烦湫。\n超然昔贤趣，处觉兹世少。\n吐诗状奇丽，思与云缥缈。\n忽如按图画，所向得了了。\n悠哉仲尼意，信彼天下小。",
        "dynasty": "宋",
        "collection_info": null
    },
    {
        "title": "送从兄",
        "author": "刘敞",
        "content": "东门杨柳深，下有还乡路。\n之子千里行，春风三月暮。\n旅心常草草，飘忽不可驻。\n居者空徘徊，行者亦反顾。\n丈夫方贫贱，四海无所遇。\n不如辙中鱼，犹以沫相喣。\n悠悠大江水，日夕自东注。\n何当激风雷，慰尔饥渴慕。",
        "dynasty": "宋",
        "collection_info": null
    },
    {
        "title": "山光寺送献臣",
        "author": "刘敞",
        "content": "嘉集常苦难，送归岂辞远。\n檥舟故相逐，携手行自挽。\n古寺何崔巍，深林象岩巘。\n幽寻取乘兴，造适非素选。\n寒泉冰深池，衰草被长坂。\n岁穷景萧条，僧老意缱绻。\n胜赏竟谁同，相知幸非晚。\n离怀自无极，日暮仍忘返。",
        "dynasty": "宋",
        "collection_info": null
    },
    {
        "title": "燕誉堂饮别朱着作",
        "author": "刘敞",
        "content": "岁晚节物变，会难羁旅悲。\n疏灯照四座，残菊醉空巵。\n歌阕风雨起，舞余冠佩攲。\n天明念陈迹，忽忽丛予思。",
        "dynasty": "宋",
        "collection_info": null
    },
    {
        "title": "以石为玉",
        "author": "刘敞",
        "content": "梧台有沈璞，由来非一春。\n时无司南驾，自比连城珍。\n宁如昆邱叟，相与笑缁磷。\n勿以名夸世，而将暗投人。",
        "dynasty": "宋",
        "collection_info": null
    },
    {
        "title": "夜分东窗见月",
        "author": "刘敞",
        "content": "逾望月弥晚，宵分在东窗。\n随风漏疏隙，散彩夺寒釭。\n留翫坐忘寐，启书对空缸。\n惜哉皆陈迹，谁为足经邦。",
        "dynasty": "宋",
        "collection_info": null
    },
    {
        "title": "酬某",
        "author": "刘敞",
        "content": "读书与博簺，亡羊信多岐。\n何以消烦忧，谢墅观奕棋。\n寓物多欢适，吾道有张弛。\n谁能长刺促，屈首就鞅羁。\n陈遵嗜杯酒，柏松见诮嗤。\n袁丝沈里闾，剧孟相追随。\n君方总府事，吏牍正纷披。\n走见固所愿，清閒在他时。",
        "dynasty": "宋",
        "collection_info": null
    },
    {
        "title": "酬林国华先辈",
        "author": "刘敞",
        "content": "昔吾临汝南，休骑思俊贤。\n此邦号多士，今世犹依然。\n奉诏选计偕，至者皆比肩。\n子时避逃我，常独怀悁悁。\n岂我非其人，长鲸隘蹄泉。\n将由求之失，黄鹄去不还。\n察亷未塞责，负课终弥年。\n解印归卧家，百忧正纒绵。\n闻子来仕门，华裾灿云烟。\n手携一卷书，金碧纷蝉联。\n慰我平生怀，意好何深坚。\n始知向难进，非以相弃捐。\n乡评让父兄，观国气无前。\n翰飞果自致，大笑诸老先。\n毫末为豫章，众流成深渊。\n物常积于久，念子亦勉旃。\n令名百世荣，文学贵本元。\n爱至相期深，愧无长者言。",
        "dynasty": "宋",
        "collection_info": null
    },
    {
        "title": "夜雨",
        "author": "刘敞",
        "content": "盛阳烁微阴，五月气藴隆。\n天地为大炉，万物皆废铜。\n俯欲濯江汉，仰思凌苍穹。\n缩身投蜗角，救暍号天公。\n天亦哀人谋，玄云送雷风。\n须臾雨如泻，一埽万里空。\n有似脱炮烙，又如逃祖龙。\n大哉造化力，因见王霸功。",
        "dynasty": "宋",
        "collection_info": null
    },
    {
        "title": "登吕屯田清暑亭",
        "author": "刘敞",
        "content": "日永虽徂暑，虚堂自清幽。\n主人意未展，改席兹城楼。\n嘉树远近合，清川纵横流。\n好风万里至，浩荡开客愁。\n长啸欲飞动，劳生局远游。\n眇然不自惬，目极孤云浮。",
        "dynasty": "宋",
        "collection_info": null
    },
    {
        "title": "许州西湖",
        "author": "刘敞",
        "content": "羁旅怀江湖，氛埃愿皋壤。\n及兹已俱适，初意恨独往。\n楼观涌参差，轩棂豁高爽。\n清光见毛髪，众影兼俯仰。\n昔者廊庙客，于兹濯尘网。\n疏源不惮远，胜事日以广。\n美矣流水意，当为知音赏。",
        "dynasty": "宋",
        "collection_info": null
    },
    {
        "title": "晚过西湖",
        "author": "刘敞",
        "content": "日暮无与适，缓带此逍遥。\n湖光悦我心，步上西城桥。\n远烟被林莽，楼阁隐岧嶤。\n归鸟先后飞，夕风正飘飘。\n怅然念远渚，兴尽復行謡。",
        "dynasty": "宋",
        "collection_info": null
    },
    {
        "title": "睡起",
        "author": "刘敞",
        "content": "日午更稍休，池上逍遥眠。\n水木澹相映，庭户清无喧。\n时有山中禽，来鸣高树巅。\n微风拂径过，会意成翛然。\n有生滞形役，万物安静便。\n愧无淮阳绩，高卧亦终年。",
        "dynasty": "宋",
        "collection_info": null
    },
    {
        "title": "奉和府公新作盆山激水若泉见招十二韵",
        "author": "刘敞",
        "content": "谁谓山水秀，忽登君子堂。\n乃知仁智乐，不与冠盖妨。\n浓霭万叠碧，悬流百寻长。\n列峰映落落，遶溜含苍苍。\n气爽变衡霍，声幽激潇湘。\n意真景自远，趣逸累已忘。\n鸣玉无时续，翠屏终日张。\n赏音得虚寂，寓兴成轩昂。\n夙昔慕丘壑，迩来倦簪裳。\n欣符洗耳愿，遽有寻源狂。\n纵目寄历览，挟琴写铿锵。\n但疑主人厌，应接殊未央。",
        "dynasty": "宋",
        "collection_info": null
    },
    {
        "title": "游五岳观寄邻几圣俞",
        "author": "刘敞",
        "content": "五岳神仙境，可闻不可攀。\n安知采真游，近在都城间。\n楼观横飞云，虎豹司重关。\n车马自兹止，始觉非人寰。\n层波涨沧溟，参差出三山。\n金银丽宫阙，日月相循环。\n东来復几时，花草纷斑斑。\n长杨垂轻丝，若委千髻鬟。\n氛埃无由及，鱼鸟相与閒。\n造适不自知，忽如脱沈瘝。\n那得窥壶中，逍遥去尘阛。\n主人自瑶杯，劝客流霞殷。\n此中可遗老，岂独聊忘还。\n嗟嗟二三子，世路迷险艰。\n流光竞奔走，俯仰移朱颜。\n谁肯委俗纷，相从解朝班。\n濯君冠与缨，春谷水潺潺。",
        "dynasty": "宋",
        "collection_info": null
    },
    {
        "title": "溪上避暑",
        "author": "刘敞",
        "content": "滴沥松下雨，清微萍际风。\n欣然此时赏，我与斯人同。\n倦鸟堕水上，游鱼翔鑑中。\n不言阅羣动，未觉幽兴穷。",
        "dynasty": "宋",
        "collection_info": null
    },
    {
        "title": "东馆避暑",
        "author": "刘敞",
        "content": "虚馆含微风，高梧散层阴。\n逍遥敞户牖，旷荡披烦襟。\n云光压孤城，火气连千岑。\n四海俱探汤，独清亦何心。\n愿倾西湖水，起就三日霖。\n落落抱寸诚，此志谁能任。",
        "dynasty": "宋",
        "collection_info": null
    },
    {
        "title": "得隐直书",
        "author": "刘敞",
        "content": "庭柯结浮阴，深竹听鸣鵙。\n晚凉爱轩宇，默念得佳客。\n适有南逝鸟，堕君一封帛。\n眷予方幽独，慰我正相忆。\n洛中轻肥地，子復憔悴色。\n富贵若可求，吾从执鞭役。",
        "dynasty": "宋",
        "collection_info": null
    },
    {
        "title": "隐直近诣阙献书报闻",
        "author": "刘敞",
        "content": "炎晖若探汤，周道行倭迟。\n之子忍重跰，斯人方病痱。\n上书苍龙阙，移副鼎足司。\n卓跞动羣听，谓言即张弛。\n虞卿万乘相，子房帝王师。\n古事可彷佛，世涂实参差。\n天阍虎豹深，弃我忽若遗。\n却走国西门，素衣化为缁。\n行行屡回首，未忍从此辞。\n贤者爱其君，肯如悻悻为。\n吾闻先达语，进退自有时。\n版筑不为辱，饭牛岂嫌迟。\n男儿建功名，或与老大期。\n努力梁甫吟，古人不予欺。",
        "dynasty": "宋",
        "collection_info": null
    },
    {
        "title": "将入京得淮南王工部书及遣寿州官船以来五言寄之",
        "author": "刘敞",
        "content": "生理厌漂荡，三年若栖苴。\n春深感松柏，流涕望京华。\n谁言数舍近，局滞成天涯。\n鬓色新二毛，怅然空復嗟。\n明侯平生意，虽远不云遐。\n叩君金玉音，眷我需于沙。\n旭日明清川，扁舟问贫家。\n虽非方外游，此亦海上槎。\n尽日庇短篷，不惭负舍蜗。\n愧君济川才，引领隔云霞。\n何由一乘兴，世累纷如麻。",
        "dynasty": "宋",
        "collection_info": null
    },
    {
        "title": "答君章誉两儿见寄",
        "author": "刘敞",
        "content": "窥镜见二毛，自怜忧患余。\n岂惟壮心尽，方与功名疏。\n终岁不捉笔，历时长束书。\n顾常念绝学，正復伤离居。\n忽忽莫自聊，悠悠空岁除。\n过壮而无闻，我其众人欤。\n故人来江南，丹毂映隼旟。\n尚持平生意，期我相得初。\n殷勤作新诗，烂漫联琼琚。\n溢美及儿曹，伻来问起予。\n虽知非其实，但愧情相于。\n矧乃笔力雄，骎骎逼曹徐。\n一读必三叹，何由望储胥。\n故人昔流落，襟抱久不摅。\n乃者始再迁，通直承明庐。\n苍龙脱鞴绁，快马从轻车。\n神至气自豪，心广体亦舒。\n渊源未易测，变化天池鱼。\n宁独扬子云，其工似相如。\n苟能哀憔悴，有似慰空虗。\n月寄三四幅，穷愁直见祛。",
        "dynasty": "宋",
        "collection_info": null
    },
    {
        "title": "答徐无逸秀才寄示新文",
        "author": "刘敞",
        "content": "金华神仙境，山川天下无。\n之子復清发，自与常人殊。\n问学当世贤，不违智如愚。\n归来守桑梓，寂寞安故庐。\n此风足蛎俗，有以光吾儒。\n如何卧空谷，自乐诗与书。\n我辱廷中臣，一麾寄江湖。\n荐贤力不足，相望空长吁。",
        "dynasty": "宋",
        "collection_info": null
    },
    {
        "title": "对酒忆诸子",
        "author": "刘敞",
        "content": "此酒自足饮，胡为坐无欢。\n念我意中人，四顾用长叹。\n平生交游少，而復聚会难。\n万古胶漆姿，各在天一端。\n用兵轻文儒，诸子俱小官。\n物生繫所逢，穷达何足言。\n但恨适有酒，共醉乃无缘。",
        "dynasty": "宋",
        "collection_info": null
    },
    {
        "title": "出塞曲三首  其一",
        "author": "刘敞",
        "content": "桓桓良家子，趫趫羽林儿。\n恩讐久未报，感激气拂霓。\n无用丈二组，不须一丸泥。\n独身斩胡颈，手揽封侯圭。",
        "dynasty": "宋",
        "collection_info": null
    },
    {
        "title": "出塞曲三首  其二",
        "author": "刘敞",
        "content": "丈夫不惧死，所惧潜阘茸。\n出身义许国，桀石贾余勇。\n岂无亲戚怜，决去甘登陇。\n人生在奋发，将相宁有种。",
        "dynasty": "宋",
        "collection_info": null
    },
    {
        "title": "出塞曲三首  其三",
        "author": "刘敞",
        "content": "茫茫郊塞远，木落原野空。\n鼓鼙湿前雨，笳吹悲后风。\n山州行无极，敌窟未可穷。\n生当取荣名，死当为鬼雄。",
        "dynasty": "宋",
        "collection_info": null
    },
    {
        "title": "移苇",
        "author": "刘敞",
        "content": "萧萧江上苇，夏老丛已深。\n悠悠文王死，常惧牛羊侵。\n迁根横污池，慰我江湖心。\n清风日夕过，白鹭时见临。\n疏响拂琴瑟，绿华旷衣襟。\n处卑节不改，习静情足钦。\n炎晖已堪爱，秋景坐可寻。\n愿及构明堂，甘心辞故林。",
        "dynasty": "宋",
        "collection_info": null
    },
    {
        "title": "欲于旧州石桥作偶浯台以备游览先为五言",
        "author": "刘敞",
        "content": "河决鉅野溢，此时吾山平。\n百川会两泽，千里围孤城。\n桑野就芜漫，石桥尚峥嵘。\n往往有白鹤，飞来羣悲鸣。\n我欲览风土，因之省民耕。\n谁能同我乐，谁肯从我行。\n楚人哀江南，倚沼而畦瀛。\n临高诵斯语，正復伤人情。\n当筑十丈台，偶浯为之名。\n上可容宴豆，下堪列旆旌。\n棹歌出中流，箫鼓会前楹。\n浮云来东山，落日隐北溟。\n此乐或难忘，请公为我评。",
        "dynasty": "宋",
        "collection_info": null
    },
    {
        "title": "章华台",
        "author": "刘敞",
        "content": "楚子志方盛，筑台临章华。\n度高累百寻，计产逾万家。\n参差蔽日月，焕烂生烟霞。\n侍酒皆列侯，佐欢尽名娃。\n嬉游未云乐，荆棘纷已芽。\n奈何竭民力，用此为盗夸。\n蔓草匿頽基，长风卷飞沙。\n废兴若纠纒，故老犹咨嗟。",
        "dynasty": "宋",
        "collection_info": null
    },
    {
        "title": "曲水台",
        "author": "刘敞",
        "content": "杖履不能远，逍遥池上林。\n微风起众响，炎日隔繁阴。\n斐亹激流泉，间关语鸣禽。\n放怀在离人，寄赏欣会心。\n既谢朝市喧，亦忘山谷深。\n虽知非吾室，犹以开烦襟。",
        "dynasty": "宋",
        "collection_info": null
    },
    {
        "title": "暖景偶作",
        "author": "刘敞",
        "content": "垂杨欲吐花，芳草遍抽芽。\n低风动帘幕，细雨湿堤沙。\n暖景荡愁思，一城千万家。",
        "dynasty": "宋",
        "collection_info": null
    },
    {
        "title": "冬雨偶作",
        "author": "刘敞",
        "content": "江上朝来雨，城中起寒色。\n凄凄湿尘土，漠漠蔽空碧。\n筑场看已晚，及物怅无益。\n苞蓍怨下泉，客子长太息。",
        "dynasty": "宋",
        "collection_info": null
    },
    {
        "title": "豫章儒者",
        "author": "刘敞",
        "content": "豫章有儒者，读书三十年。\n但识上古风，不知时俗迁。\n一闻西戎叛，有意摧羣顽。\n诣阙上封章，臣知用兵权。\n不在劳士卒，不须役戈鋋。\n要先正其本，本正末自安。\n臣观朝廷中，或有可废员。\n臣观草泽中，或有可用贤。\n国家既失此，奸吏随矫虔。\n吏奸万事隳，外患随因缘。\n所以子玉存，文公积愁颜。\n所以汲黯亡，淮南为无难。\n天子览表叹，当朝常拳拳。\n迴头谓羣公，可付史馆编。\n可使靡好爵，以补风化源。\n岂知贵臣忌，投尔南海壖。\n不得面指陈，胸襟曷由宣。\n卒走驱使行，行行酌贪泉。\n名与囚隶俱，位乃胥校联。\n九重竟不知，犹谓列王官。\n奈何乐尧舜，乃是取危颠。\n谁云遇明主，未免遭弃捐。\n遂令天下士，齚舌戒勿言。\n宁有死壑中，安有议君前。\n浮云蔽白日，自古同所叹。\n岂为此生悲，我歌愿胪传。",
        "dynasty": "宋",
        "collection_info": null
    },
    {
        "title": "贺尹学士辟经略府",
        "author": "刘敞",
        "content": "年来方苦兵，蛮夷久滑夏。\n西陲亭障尽，人骨蔽荒野。\n汉家飞将多，程李相上下。\n试问谁董之，王朝大司马。\n分廷授斧钺，号令从此把。\n主忧臣当辱，开府纳儒雅。\n堂堂蒙山旧，乃是谪仙者。\n谋画当代无，胸襟一朝写。\n诚知铄铅矿，不合烦大冶。\n要使借前筹，非公谅谁假。\n鹰饥肯择肉，骥逸始流赭。\n由来抱轩昂，可得不脱洒。\n昨闻赋刍粟，中户困楚槚。\n此事已大急，哀哉动鳏寡。\n兵家尚神速，世务忌苟且。\n愿公更深谋，郄敌如破瓦。\n䲔鲵埽封境，疲瘵沐纯嘏。\n岂令鲁仲尼，独赞王孙贾。",
        "dynasty": "宋",
        "collection_info": null
    },
    {
        "title": "鷾鸸巾",
        "author": "刘敞",
        "content": "远思意而子，因作鷾鸸中。\n虑世本遗物，全生翻近人。\n轻凉便肌髪，潇洒外埃尘。\n山林有独往，此亦陶唐民。",
        "dynasty": "宋",
        "collection_info": null
    },
    {
        "title": "望洞庭",
        "author": "刘敞",
        "content": "洞庭七百里，浩荡敌溟渤。\n云梦开其胸，巴陵束喉舌。\n东流汇羣川，盛涨五六月。\n飘飖浮干坤，倚盖低兀臲。\n吾行寰海间，未见此水阔。\n峡流下衣带，岛屿尽毫末。\n高秋卷氛翳，两涯浴日月。\n何得径寸珠，晦明互出没。\n苍茫蛟龙宅，溷杂鱼鼈窟。\n太古到于今，沈潜孰分别。\n风帆引北极，波浪限百越。\n国绝南顾忧，献琛各通达。\n山川非一险，此实辅明哲。\n俯笑三苗愚，竟为独夫灭。\n远游世俗隘，偶此耳目豁。\n淅沥临清风，滂沱濯炎热。\n萧萧霜林暮，蔼蔼芳草歇。\n壮观激我怀，当歌意復咽。\n寂寥轩辕乐，万古逸响绝。\n惨淡虞帝魂，九疑莽嵽嵲。\n况闻屈贾辈，各赐楚汉玦。\n至德无復还，后王寝衰缺。\n滔滔更南征，郁郁抱忉怛。\n太湖虽云深，未救怀古渴。",
        "dynasty": "宋",
        "collection_info": null
    },
    {
        "title": "同圣俞寄金山昙频次韵",
        "author": "刘敞",
        "content": "我虽游都城，心亦无所住。\n误得世俗偿，形骸寓冠屦。\n少时侍吾亲，游览爱北顾。\n至今颇思之，想见江上鹜。\n白头昙道人，夙昔竟未遇。\n闻其最安禅，无念无作故。\n劳生有喧寂，得意无早暮。\n尘埃未易厌，皋壤固多趣。\n若復乘桴行，从君款幽素。",
        "dynasty": "宋",
        "collection_info": null
    },
    {
        "title": "送僧归君山",
        "author": "刘敞",
        "content": "羁旅头髪白，寤寐君山青。\n远游负雅志，举俗笑独醒。\n西风吹新秋，幽兴浮洞庭。\n忽见九疑峰，如列枕上屏。\n辽辽伯牙意，寂然谁为听。\n归客适我愿，欢然叩柴扃。\n振锡循东道，泛槎问南星。\n潇湘落君手，去矣鸿冥冥。\n橘柚雨初熟，杜兰晚更馨。\n上方试回顾，笑指江汉萍。",
        "dynasty": "宋",
        "collection_info": null
    },
    {
        "title": "入山",
        "author": "刘敞",
        "content": "连山何丛丛，相背復相向。\n盘溪殆千曲，险石弥万状。\n或疑天地翻，斗起渤碣浪。\n蹙沓更腾凌，变化倐奇壮。\n舟车未为用，夷夏永觖望。\n凿空伊谁氏，重译肇霸王。\n茫茫千万岁，冉冉道交丧。\n薄伐策已卑，割据事逾妄。\n衣冠惨分裂，玉帛敝辞让。\n至仁有柔服，远驭耻惩创。\n非无一丸泥，不乏万人将。\n齐雠纾九世，鲁锦轻百两。\n羊肠劳跻攀，鱼齿困沿并。\n彼岐亦云岨，易简德固旷。\n大哉天作诗，因见圣者量。",
        "dynasty": "宋",
        "collection_info": null
    },
    {
        "title": "治渠",
        "author": "刘敞",
        "content": "旱久沟畎废，忽雨浸我庐。\n晨兴不及屦，出门自手锄。\n一直復一曲，水流若江湖。\n蚯蚓为蛟龙，蚁封即丘墟。\n生理避燥湿，一室足有余。\n人事戒偷安，未能轻须臾。\n岂恨规摹小，所伤筋力劬。\n衰疾实使然，不胜一匹雏。\n伊昔论五帝，毎嫌尽信书。\n及兹始欲叹，微禹吾其鱼。",
        "dynasty": "宋",
        "collection_info": null
    },
    {
        "title": "东门行",
        "author": "刘敞",
        "content": "拂衣趋长道，抚剑独叹息。\n并岁不易衣，期旦曾一食。\n悠悠风俗薄，顾我若异域。\n积金要能笑，弹铗轻下客。\n岂辞蓬蒿居，未与尘世隔。\n黄鹄非池禽，东南举六翮。\n出门尚徘徊，悲鸣念旧国。\n何日復来还，为君涕沾臆。",
        "dynasty": "宋",
        "collection_info": null
    },
    {
        "title": "步登南门呈府公",
        "author": "刘敞",
        "content": "秋至久独醒，今旦始一醉。\n非公爱宾客，何以强兹意。\n清风与人期，萧瑟万里至。\n落日高城西，参差数间地。\n顾兹景方夕，悟彼岁亦逝。\n造适常若希，开怀欲谁忌。\n畅然就酩酊，更尽酒中味。",
        "dynasty": "宋",
        "collection_info": null
    },
    {
        "title": "小雨",
        "author": "刘敞",
        "content": "春阳转为旱，惠泽积不泄。\n稼穑亦已晚，泉涌为之竭。\n吁嗟叫苍天，阊阖不可越。\n精诚凭土龙，神化空怳惚。\n今旦微风来，朝阴度城阙。\n霏霏堕疏润，稍稍漏白日。\n尘埃暂埽地，草树纔沐髮。\n终宜云汉枯，尚喜雷电发。\n帝方復威令，世莫患妖魃。\n宁作成汤时，弥年困饥渴。",
        "dynasty": "宋",
        "collection_info": null
    },
    {
        "title": "淮上微雨寄天隐彦文",
        "author": "刘敞",
        "content": "海风吹微云，载雨淮上来。\n洒埽区宇间，削然无尘埃。\n四月虽徂暑，幽襟为之开。\n思我同心人，閟兹千里怀。\n悠悠日巳远，勤勤首屡回。\n安得乘轻飇，相从孝王台。",
        "dynasty": "宋",
        "collection_info": null
    },
    {
        "title": "细雨",
        "author": "刘敞",
        "content": "小雨满前轩，浓阴不时卷。\n随风气潜润，竟日花微泫。\n池光惨澹昏，楼危依微辨。\n寒添夕景长，坐逼秋容晚。\n楚客歌泬寥，吟怀孰云浅。",
        "dynasty": "宋",
        "collection_info": null
    },
    {
        "title": "吴九秋过西池作诗持国和之邀予同赋",
        "author": "刘敞",
        "content": "三山凌波涛，云汉邈氛埃。\n世无乘槎客，安得穷昭回。\n天门洞阊阖，海池含风雷。\n渊沦蛟龙室，焜炫金银台。\n西颢何萧条，百芳日已摧。\n谁能莹心赏，喟子怀仙才。\n时变感所思，驻车载徘徊。\n已秋孰愿夏，览物弥欢哀。\n韩生肆爽言，观变均齐谐。\n而我拘俗者，俊游日已乖。\n欲濯缨上尘，何时与君偕。",
        "dynasty": "宋",
        "collection_info": null
    },
    {
        "title": "读杂说小书",
        "author": "刘敞",
        "content": "长日无与语，聊及齐谐书。\n纷纭六合外，莽眇三皇初。\n近既难必有，远亦非必无。\n古今梦寐间，过事蚊虻如。\n达生齐万物，曲士拘一隅。\n苟以忘吾忧，焉能识其余。",
        "dynasty": "宋",
        "collection_info": null
    },
    {
        "title": "初到淮西读书申申堂寄友",
        "author": "刘敞",
        "content": "禀性实无用，干名谬所望。\n中为禄仕逼，误有世俗偿。\n组绶见羁縻，簿书正抢攘。\n语言畏时忌，谈笑忧事妨。\n往者託山林，未能下羲皇。\n迩来失吾真，终日几发狂。\n期会非本务，米盐岂大方。\n洒心赖篇籍，发兴依松篁。\n朋友素所畏，道路阻且长。\n怨极倘见思，寄声慰离肠。",
        "dynasty": "宋",
        "collection_info": null
    },
    {
        "title": "夜读汉书",
        "author": "刘敞",
        "content": "明灯一编书，往古千岁事。\n值欢輙孤笑，触愤还累欷。\n四旁寂无声，童仆正熟寐。\n欢愤虽不同，均非平和气。\n可怜自戕伐，忽忽老将至。\n反爱童仆愚，冥然不识字。",
        "dynasty": "宋",
        "collection_info": null
    },
    {
        "title": "和永叔寒夜会饮寄江十",
        "author": "刘敞",
        "content": "昔与江翁别，酣歌国门道。\n黄花落酒罇，白髮藉霜草。\n本谓此行远，定知此乐难。\n岂意二三子，復为今夕欢。\n主人文章伯，谈道辄忘倦。\n每至绝倒处，恨不使君见。\n鸟迹上古书，龙头冢中器。\n其人骨已朽，感此相与醉。\n呼问西飞云，游子何当返。\n寒风吟枯梧，岁月益已晚。\n吾闻太华峰，乃有神仙居。\n莫逐秦时人，独结山中庐。",
        "dynasty": "宋",
        "collection_info": null
    },
    {
        "title": "三日同景仁邻几济川晦叔景□吕秘校刘判官会南曹饮五君皆尚书外郎刘吕修唐书官",
        "author": "刘敞",
        "content": "秋气迎节至，凉雨乘高风。\n车马散北阙，冠盖会南宫。\n从吏殆成隐，玩岁復将穷。\n簿书幸无他，谈笑偶多同。\n郎选冠一时，史才映羣公。\n着书骇深妙，闻道惴颛蒙。\n但愿窃余论，常此樽不空。\n寄迹三署老，不惭颜与冯。",
        "dynasty": "宋",
        "collection_info": null
    },
    {
        "title": "期邻几饮不至醉作江侯诗并解座客",
        "author": "刘敞",
        "content": "秋云乐邂逅，拂我榻上尘。\n江侯旧多信，今作叵信人。\n我求江侯意，因得江侯真。\n乘兴本当出，兴尽便回轮。\n已诺虽可嘉，将非俗中伦。\n弃言似不诚，未害方外羣。\n江侯不为名，名者实之宾。\n江侯不为貌，貌疏意自亲。\n作诗解江侯，饥渴夜復晨。",
        "dynasty": "宋",
        "collection_info": null
    },
    {
        "title": "十月二日邀邻几饮裴二如晦来遂留至夕",
        "author": "刘敞",
        "content": "晚下渠石阁，方辔得倾盖。\n天寒畏干人，巵酒自相对。\n裴侯非宿约，来预心赏会。\n吾季方家居，四坐客解帯。\n献酬杂嘲谑，欢笑以为快。\n幸无俗中士，形迹一不怪。\n蟋蟀鸣高堂，岁月聿已迈。\n于今鲜吏责，无所忧其外。\n但当勤来顾，数醉此庭内。\n良无德与汝，聊足纾慷慨。",
        "dynasty": "宋",
        "collection_info": null
    },
    {
        "title": "和贡甫瓜步诗",
        "author": "刘敞",
        "content": "江介多悲风，川广不可越。\n畏涂非吾土，游子怆明发。\n羣山起楚蜀，众水会溟渤。\n地险自适然，天衷岂端设。\n凭陵三国际，偃蹇五胡末。\n非无英雄姿，于此智勇竭。\n疑城尚虎踞，虏马余饮窟。\n人谋虽工拙，神物有予夺。\n请陈真人朔，颇事丹浦伐。\n风云埽氛埃，雷雨救焚暍。\n禹功东渐海，汉使南诮越。\n太平自兹始，盛德信贻厥。",
        "dynasty": "宋",
        "collection_info": null
    },
    {
        "title": "和江十雨中与持国师直饮",
        "author": "刘敞",
        "content": "旦上天禄阁，暮直承明庐。\n避喧虽足慰，取适固已疏。\n佳雨及我暇，兹晨殊晏如。\n紾絺委冠帯，高枕睨庭除。\n熏风散微凉，润气浮郊墟。\n沸声涌江瀬，暝色晦绮疏。\n惊电时烁目，疾雷不废书。\n商歌勤金石，尘谷盈鼃鱼。\n此乐不可改，古人良起予。\n惜无同音赏，幽独成离居。\n闻君达亹亹，樽酒会朋裾。\n高贤卧家巷，固多长者车。\n宁无寂寞者，闭关讲玄虚。",
        "dynasty": "宋",
        "collection_info": null
    },
    {
        "title": "不饮",
        "author": "刘敞",
        "content": "忆昔常好饮，非以酒多味。\n亲友惠兹适，笑语坦无畏。\n不知天地广，岂问岁月逝。\n尔来顾可怜，自觉不如意。\n秋风正萧骚，万物尽憔悴。\n颇欲濯旅怀，无人共昏醉。\n独游何时欢，白眼向兹世。",
        "dynasty": "宋",
        "collection_info": null
    },
    {
        "title": "石头城",
        "author": "刘敞",
        "content": "石头非人力，翠壁百仞高。\n上盘巉岩云，下激涌涌涛。\n攀跻猿猱苦，游涌鱼鼈劳。\n乃知百万师，未易损一毛。\n混茫有开凿，形势岂一朝。\n太古至德世，斯民各逍遥。\n艰难非所婴，秦汉仍寂寥。\n发挥自孙氏，力控刘与曹。\n基业何崔巍，谋谟亦雄豪。\n龙蟠与虎踞，势足万古牢。\n德义苟不修，忽焉亡其操。\n缤纷不一姓，气象何萧条。\n往者游猎区，尽为黍稷苗。\n前事不可忘，后来鉴孔昭。\n客行倦烦促，胜槩惬所遭。\n眇然抱幽想，慷慨成郁陶。\n古人若腾波，逝者日已滔。\n壮观谁与论，悠悠背行舠。",
        "dynasty": "宋",
        "collection_info": null
    },
    {
        "title": "直舍留道粹广渊君实圣民伯初饮是日邻几济川宴王金吾园亭不预会戏作五言寄之",
        "author": "刘敞",
        "content": "校雠中秘书，闻子宴城隅。\n大第丞相府，主人执金吾。\n浮云驻清唱，回雪舞妖姝。\n金罍溢醇液，犀筯厌鲜腴。\n高谈郁不发，应接固已劬。\n我从四五公，置酒此石渠。\n开窗埽残雪，列俎焚枯鱼。\n谹言规姚姒，小说本虞初。\n不知敝缊寒，未觉膏粱殊。\n从容忽竟日，此乐亦谁如。\n长安事交游，贫富固有徒。\n不恨我失君，恨子不顾予。\n回头成陈迹，万事与化俱。\n题诗寄余欢，毋乃笑其迂。",
        "dynasty": "宋",
        "collection_info": null
    },
    {
        "title": "过圣俞饮",
        "author": "刘敞",
        "content": "积雨不出门，局促如井蛙。\n初晴强人意，今日来君家。\n下马笑握手，埽阶去尘沙。\n银瓶拨醅酒，紫碗双井茶。\n黄雀随素鲂，安榴杂木瓜。\n举非一方物，远或万里遐。\n不知王侯宅，此味何以加。\n扶疏庭下槐，灿烂盘中花。\n春事岂不多，游览何必赊。\n与公平生亲，总角见髪华。\n饮当外形骸，语当恕喧譁。\n纵心倒所诣，相对白日斜。\n江韩亦我徒，但恨宿约差。\n愿使公多财，此乐宁有涯。",
        "dynasty": "宋",
        "collection_info": null
    },
    {
        "title": "招邻几圣俞和叔于东斋饮观孔雀白鷴及周亚夫玉印赫连勃勃龙雀刀辟邪宫玺数物又使女奴奏伎行酒圣俞首示长篇因而报之",
        "author": "刘敞",
        "content": "前日俱远别，梦中毎难期。\n何言一堂上，相与同宴嬉。\n幸勿卑陋巷，陋巷何独卑。\n幸勿辞樽酒，樽酒安足辞。\n君看笼中禽，亦有山林思。\n习习不如意，焉用文章为。\n君寻古人物，信有陵谷悲。\n扰扰不自适，会为后世嗤。\n促节无窄袖，缓歌逐鸣丝。\n自美亦自恶，贵贱吾不知。\n纵谈剧虚舟，快饮若漏巵。\n人生但如此，为乐自一时。\n谁言冬夜长，俛仰星汉移。\n念无千金寿，愧子勤称诗。",
        "dynasty": "宋",
        "collection_info": null
    },
    {
        "title": "答黄寺丞紫薇五言",
        "author": "刘敞",
        "content": "紫薇异众木，名与星垣同。\n应是天上花，偶然落尘中。\n艳色丽朝日，繁香散清风。\n㛹娟虽自喜，幽寂逝将终。\n主人谪仙籍，浩歌沧浪翁。\n卜居抗静节，搴秀怜芳丛。\n猗狔庭中华，固为悦已容。\n如何又将去，含意默忡忡。\n青苔侵履綦，摇落知岁穷。\n独赖君子德，庶几甘棠封。",
        "dynasty": "宋",
        "collection_info": null
    },
    {
        "title": "曲阳亭送别",
        "author": "刘敞",
        "content": "海滨寂寥地，送别何须频。\n数上曲阳亭，自然愁旅人。\n晴日排寒色，清光湛奫沦。\n微风海上来，满目飞鱼鳞。\n孤云去无所，野鸟鸣相驯。\n信美非吾土，送目倦南津。",
        "dynasty": "宋",
        "collection_info": null
    },
    {
        "title": "寄贡弟",
        "author": "刘敞",
        "content": "劲云翔空林，积雨荒茂草。\n哀鸣闻离兽，惊栖见羁鸟。\n时逝运自頽，物壮势还老。\n感至境寥怆，悲来色枯槁。\n玩此岂有极，辨之苦不早。\n如何復伤别，咫尺成远道。",
        "dynasty": "宋",
        "collection_info": null
    },
    {
        "title": "和弟自京师来",
        "author": "刘敞",
        "content": "四海无风涛，五年再相逢。\n会合如此难，况我罹百凶。\n悲端素填膺，触事涙满胸。\n欲言不能语，岂知涕所从。\n良久得仰视，恍忽如梦中。\n非復平昔游，岂復平昔容。\n危生若霜叶，懔懔待烈风。\n不有亲戚欢，其如忧患攻。\n破啼强为笑，意气徒衰翁。\n慰尔友于情，急难义所隆。",
        "dynasty": "宋",
        "collection_info": null
    },
    {
        "title": "送秦州通判陆学",
        "author": "刘敞",
        "content": "秦地天下险，秦兵天下强。\n曩在景佑末，叛国正陆梁。\n渡河窥中原，不见飞鸟翔。\n汉将虽城守，覆没犹相望。\n时秦独高枕，毫髪无所伤。\n岂惟形势然，固亦任使良。\n近者敌已弱，旄头灭无光。\n尚须得猛士，分命修封疆。\n陆子吴中贤，英英富文章。\n作人易感激，遇事殊轩昂。\n旧知军中乐，復爱边地凉。\n不忍京尘间，着书鬓毛苍。\n拜疏如终军，请缨督羣羌。\n大笑朱买臣，衣锦怜故乡。\n旌旗导前车，丝竹呜后房。\n指呼百夫走，谈笑千里康。\n虽云半刺史，其实专一方。\n古来成功名，奇偶不可常。\n得时或幸会，微贱升庙堂。\n况君阅诗书，智策未易量。\n协心得元帅，展意输所长。\n朝廷酹勋阀，曾不矜银黄。\n他日重见君，非復东观郎。",
        "dynasty": "宋",
        "collection_info": null
    },
    {
        "title": "贡甫在京口阻潮未渡",
        "author": "刘敞",
        "content": "向晦月消魄，楚涛为之衰。\n坳堂无深涉，客子缓归期。\n吟遶沙步阔，眺赏秋山奇。\n大川涨南岛，落日明西垂。\n登高既易赋，怀古岂难诗。\n喟彼一带阻，积此三岁思。\n何当命海若，利涉慰调饥。",
        "dynasty": "宋",
        "collection_info": null
    },
    {
        "title": "淮西延平以诗见寄因书陜城即事用酬来唱",
        "author": "刘敞",
        "content": "陜郊古云重，雄胜地所该。\n羣山左右顾，大河西北来。\n府署凭中高，一日万景开。\n是时八九月，秋色清池台。\n樽酒雨余酌，笙歌云际回。\n追欢缅前会，真乐非昔陪。\n宾客虽日过，礼俗多嫌猜。\n于焉备厨传，安得忘形骸。\n神交与心赏，怀旧何悠哉。",
        "dynasty": "宋",
        "collection_info": null
    },
    {
        "title": "送献臣是时献臣侍亲之淮南予亦且侍行临荆州献臣先从东门出故有此作",
        "author": "刘敞",
        "content": "风土乐荆楚，尘埃倦都洛。\n东游欣邂逅，勿復惊离索。\n尚悔不同舟，令人惭李郭。",
        "dynasty": "宋",
        "collection_info": null
    },
    {
        "title": "送客不及",
        "author": "刘敞",
        "content": "欲折杨柳枝，赠言别所思。\n日落飞鸟息，孤帆奔何之。\n行人乐前途，何以寛我怀。\n还将别离思，吹示横笛儿。",
        "dynasty": "宋",
        "collection_info": null
    },
    {
        "title": "送邻几",
        "author": "刘敞",
        "content": "日没昆丘峰，月出沧海波。\n区区三万里，相望能几何。\n一出仍一处，一合復一离。\n正尔人间世，无復欢笑时。\n子行何怱怱，将老思所试。\n恨我无羽翰，不能省君治。\n黄河从天来，太华出云上。\n登临若相思，寄声问无恙。",
        "dynasty": "宋",
        "collection_info": null
    },
    {
        "title": "送彦猷",
        "author": "刘敞",
        "content": "苍苍南山桂，岁暮独华滋。\n非无栋梁用，道远莫致之。\n黄雀巢其巅，蝼蚁穴其卑。\n全生亦以遂，匠石空復悲。\n两唐迈青节，千岁接光辉。\n珪璋固特达，鸿鹄佳羽仪。\n庶几朝廷老，出入王者师。\n何事江湖间，浮沈众人为。\n我实牛马走，不能强絷维。\n欲往路苦艰，怆兹四愁诗。",
        "dynasty": "宋",
        "collection_info": null
    },
    {
        "title": "送直温",
        "author": "刘敞",
        "content": "终军西入关，弃繻笑路旁。\n丈夫贵成名，用此还故乡。\n虽无鲁儒操，意气殊激昂。\n稚龄如頽波，讵忍鬓髪苍。\n古人汝南秀，契阔升我堂。\n宿昔梦生翼，已排九门翔。\n未尽復来归，帝阍隔微茫。\n高卧三年喑，忽随南风扬。\n万里快超诣，岂知道路长。\n努力戒后时，相劝不可忘。",
        "dynasty": "宋",
        "collection_info": null
    },
    {
        "title": "送孜生",
        "author": "刘敞",
        "content": "遭遇爵位轻，治平进取难。\n不见明经士，白首成一官。\n怜尔吾家驹，学问知所安。\n得名万众中，奋迅生羽翰。\n天子临广廷，公卿肃衣冠。\n传呼署甲乙，谁不倾目观。\n我时忝陪侍，趋拜玉座前。\n鄂秀莩亦荣，不自知欣懽。\n勿言势尚卑，无以地固寒。\n鸾鳯曾棘栖，蛟龙亦泥蟠。\n孟轲称三乐，富贵不与焉。\n恨我不如尔，千钟益悲叹。\n奈何方远别，浩荡江湖间。\n临分岂自胜，流涕空汍澜。",
        "dynasty": "宋",
        "collection_info": null
    },
    {
        "title": "送杨十一公缊之延平",
        "author": "刘敞",
        "content": "寡欲求易给，縦心居常安。\n一为淮阳卧，及再芳岁单。\n处事非事事，居官岂官官。\n念以拙者效，而为朝责寛。\n故人怀英迈，抚辔辱盘桓。\n心期谢外奬，谈笑用为欢。\n淹泊遂将永，望舒毁其团。\n别君感匏繫，更欲愁且叹。",
        "dynasty": "宋",
        "collection_info": null
    },
    {
        "title": "送王国卿",
        "author": "刘敞",
        "content": "功名世所济，时节不可迟。\n夙昔闻斯语，至今良独疑。\n筋力与时背，进取将愿违。\n譬如宝燕石，无用于重赀。\n不恨岁月晚，畏为豪俊嗤。\n见君復感叹，吾道其如台。\n古之英贤人，隐显亦不齐。\n出处各努力，悠悠慰我思。",
        "dynasty": "宋",
        "collection_info": null
    },
    {
        "title": "送子南",
        "author": "刘敞",
        "content": "南师鼓琴者，余力推步精。\n千里求知音，徒步入王城。\n能高颇自负，一一游公卿。\n朝廷富贵人，宠辱心若惊。\n闻至必解榻，招邀剧生平。\n以兹禄命术，独得当时名。\n朱絃与素徽，弃置莫为听。\n往往默自抚，或疑非断声。\n红尘车马中，随俗翻营营。\n振衣忽长叹，吾已知时情。\n卷槖郄东下，野风萧然清。\n且赍山水意，永待钟期生。",
        "dynasty": "宋",
        "collection_info": null
    },
    {
        "title": "幽怀",
        "author": "刘敞",
        "content": "山梁鸣雌雉，节物春已深。\n故花稍辞枝，新叶渐成阴。\n流光不可挽，四序密相寻。\n今晨已非昔，明日岂復今。\n自我惬幽独，放言冥此心。\n胡为復屡嘆，孔圣有遗音。",
        "dynasty": "宋",
        "collection_info": null
    },
    {
        "title": "送隐直侍行陜郊",
        "author": "刘敞",
        "content": "相如忽将老，推挽竟无力。\n如何羁旅后，弃我復远适。\n贫病束我身，送子恨不得。\n时登高丘望，尘土蔽西北。\n山河绕秦陇，关陜入胸臆。\n形胜悬眼前，顾盼生感激。\n指陈出图像，踊跃効功绩。\n朝廷厌兵久，勉上平戎策。",
        "dynasty": "宋",
        "collection_info": null
    },
    {
        "title": "九月三日游乐郊作五言赠同游",
        "author": "刘敞",
        "content": "昔在西省直，常有中园思。\n今来非吾室，犹称宣城诗。\n芳郊后摇落，秋初尚华滋。\n丹宝何纂纂，黄花復离离。\n俯见渊鱼翔，仰观云鸟嬉。\n物性附所适，吾生亦尔期。\n置酒得同好，追胜不知疲。\n和歌凉风起，看舞白日移。\n兴言想丘壑，弱丧惭旌麾。\n负郭如办此，怀金宁足为。",
        "dynasty": "宋",
        "collection_info": null
    },
    {
        "title": "夜月露卧",
        "author": "刘敞",
        "content": "微月翳西林，繁星灿如锦。\n欢言恋清景，展席不遑寝。\n凉风能相期，沆瀣若可饮。\n劳生伤局促，徂岁急苒荏。\n为君捐万虑，高卧且安枕。",
        "dynasty": "宋",
        "collection_info": null
    },
    {
        "title": "因季点同幕中诸君过车辋湖步行野间",
        "author": "刘敞",
        "content": "山野宜独往，出郭愧宾从。\n终为吏事役，犹与贤者共。\n平湖色清浅，霜落冰始冻。\n远郊气氤氲，腊近春稍动。\n鸟飞甚閒暇，兽起或惊纵。\n爱此去人远，相劝解君鞚。\n崇冈象崤阪，宿莽似云梦。\n游目际天地，褰裳凌菰葑。\n吟非骚人怨，赏及舞雩诵。\n涂远意逾适，笑彼阮籍恸。",
        "dynasty": "宋",
        "collection_info": null
    },
    {
        "title": "适野",
        "author": "刘敞",
        "content": "夏至无与适，驱马出东城。\n渐去市井喧，稍增耳目明。\n风劲山瘦高，露寒水澄清。\n造景不及言，畅然得此生。\n姓名谢朝隐，出处与物冥。\n岂伊渔樵合，鸟兽亦不惊。\n待此用卒岁，优游谐我情。",
        "dynasty": "宋",
        "collection_info": null
    },
    {
        "title": "挽叶翰林",
        "author": "刘敞",
        "content": "翰林气英发，博学起徒步。\n初射东堂策，巳称济时具。\n出入三千岁，差池千一遇。\n青云得自致，白眼与俗迕。\n劲节凌秋旻，玄文匿深雾。\n尺璧可令毁，坚石难使铸。\n董生胶西相，贾子长沙傅。\n终疑希世才，良用制作误。\n衔悲去修门，觖望动行路。\n落落长松姿，岁晏悴霜露。\n平生慕高名，邂逅隔清晤。\n心许千金剑，无由挂君墓。",
        "dynasty": "宋",
        "collection_info": null
    },
    {
        "title": "端居",
        "author": "刘敞",
        "content": "端居亦无赖，幽赏每多违。\n扁舟试独泛，鸥鸟肯相依。\n日暮无所诣，兴尽復还归。",
        "dynasty": "宋",
        "collection_info": null
    },
    {
        "title": "答黄寺丞九月二十一日出郊",
        "author": "刘敞",
        "content": "闭关予非用，适野子能谋。\n勿言雅俗异，卒岁共优游。\n清诗状景物，秀气豁霜秋。\n篇终寄一笑，因以缓心忧。",
        "dynasty": "宋",
        "collection_info": null
    },
    {
        "title": "读三国志",
        "author": "刘敞",
        "content": "独夜一卷史，上寻千岁间。\n咄嗟兴废更，俯仰朝市迁。\n古人病无闻，愚智矜后先。\n共乐无穷中，正如朝露然。\n向观功名际，自以皆万年。\n迩来令人悲，蚊蚋过目前。\n安得谢浮俗，高举凌九天。\n捐书以绝学，寄心崆峒仙。",
        "dynasty": "宋",
        "collection_info": null
    },
    {
        "title": "十二月二十一日雪中早朝",
        "author": "刘敞",
        "content": "海风水羣飞，中夜满城雪。\n闻鸡倒衣起，犹谓庭下月。\n出门望天地，高下同莹洁。\n念非汗漫期，驱马正迷辙。\n我本江湖人，云端想华阙。\n今来怳自失，旅唱空愁绝。",
        "dynasty": "宋",
        "collection_info": null
    },
    {
        "title": "得彦文书将游吴中",
        "author": "刘敞",
        "content": "微霜下芳草，日月逝逾迈。\n青青松与柏，岁暮两相对。\n念我平生游，孤怀用慷慨。\n谁言干里近，引领若海外。\n清颍流东南，浮云向吴会。\n临风意莫展，将子多自爱。",
        "dynasty": "宋",
        "collection_info": null
    },
    {
        "title": "寄王子坚时在寝丘治东皋",
        "author": "刘敞",
        "content": "达人视天下，轻重如浮云。\n震雷不经听，虫飞宁足分。\n吾慕庞德公，谷口自耕耘。\n身世两相弃，放言麋鹿羣。\n此风久难尚，之子今復闻。\n我亦问津者，滔滔远惭君。",
        "dynasty": "宋",
        "collection_info": null
    },
    {
        "title": "菊花枕",
        "author": "刘敞",
        "content": "鲜鲜秋菊花，粲粲黄金钱。\n采掇时苦晚，弃遗情所怜。\n道人教为枕，示可以延年。\n早昧摄生术，恐为多病纒。\n又从省俗事，视听苦不便。\n往往发昏愦，未知所除蠲。\n但使寐无觉，不谓药可痊。\n今者诚有遇，秘之慎其传。\n愈风得难老，高卧齐古贤。\n作诗叙终始，物薄戒轻捐。",
        "dynasty": "宋",
        "collection_info": null
    },
    {
        "title": "答张洞推官",
        "author": "刘敞",
        "content": "忧患使志衰，羁旅哀年迈。\n夙昔仰高山，迩来得倾盖。\n孤游幸无恨，三益良有待。\n惠我金玉音，醒如濯聋瞶。\n怅然反自感，久矣病昏惫。\n微君念气臭，谁与振菅蒯。\n聆弦感英韶，观海惮珍怪。\n内省终悬罄，无由报杂佩。",
        "dynasty": "宋",
        "collection_info": null
    },
    {
        "title": "洪州黄推官",
        "author": "刘敞",
        "content": "江表山水区，南昌神仙宅。\n固宜生贤俊，邈与尘土隔。\n昔在君伯氏，实为万夫特。\n文采何辉煌，声名盛赫奕。\n差池中道夭，冥漠神理默。\n德业谁与伦，天伦自准的。\n龙蟠岂终潜，鸟伏必远击。\n君今钟其美，远到未可测。",
        "dynasty": "宋",
        "collection_info": null
    },
    {
        "title": "闻官输竹箭毛翎",
        "author": "刘敞",
        "content": "边兵未云备，竞矜弓弩强。\n斯人久衔恩，献力固所当。\n上山伐檀栾，入林候飞翔。\n岂无解网心，大义须勤王。\n安得会稽岭，集居共工旁。\n安得解羽泽，在君礼义乡。\n剪翎副之箭，一一坚且良。\n朝发摧西戎，夕发毙东羌。\n不烦天下民，万里坐宁康。",
        "dynasty": "宋",
        "collection_info": null
    },
    {
        "title": "秋日",
        "author": "刘敞",
        "content": "平日日在檐，今日日在堂。\n西风稍已急，百草不復芳。\n蟋蟀何独悲，戚戚鸣四墙。\n客子多所感，中夕起彷徨。\n贫病自早衰，何必秋气凉。\n心忧不能眠，非惟寒夜长。",
        "dynasty": "宋",
        "collection_info": null
    },
    {
        "title": "桐轩晚坐",
        "author": "刘敞",
        "content": "孤轩遶危桐，飒飒闻闹雨。\n惊起视前除，飞花乱如舞。\n轻香密伊席，晚景容当户。\n玉粉散游蜂，珠华溅高宇。\n纷纷绿苔上，半已随泥土。\n邈彼丹穴鸟，何年翥文羽。\n芳时不可骤，岁晏聊容与。",
        "dynasty": "宋",
        "collection_info": null
    },
    {
        "title": "李觏以太学助教召曾巩以进士及第归俱会郡下素闻两人之贤留饮涵虚阁",
        "author": "刘敞",
        "content": "孤鸾方北游，威凤復南翔。\n邂逅中道遇，其音何锵锵。\n太平向百年，此固多美祥。\n扰扰都人士，争先觌辉光。\n虽无醴泉流，江水清且长。\n虽无朝阳桐，翠树茂且芳。\n念将万里逝，愿得少彷徨。\n为君赋卷阿，因以谢楚狂。",
        "dynasty": "宋",
        "collection_info": null
    },
    {
        "title": "秋晴",
        "author": "刘敞",
        "content": "浮飙解重阴，白日丽青天。\n凛凛秋气肃，萧萧风景鲜。\n脂车驾我马，览物往于田。\n幽兴未能尽，中途復来旋。\n古人不可及，独往秖自怜。\n岂若偃吾室，优游以忘年。",
        "dynasty": "宋",
        "collection_info": null
    },
    {
        "title": "晓晴",
        "author": "刘敞",
        "content": "朝光出屋角，鸟雀声正喧。\n天寒未能起，缊袍有余温。\n智士困朝市，勇士敝中原。\n自古贵高卧，岂嫌长闭门。",
        "dynasty": "宋",
        "collection_info": null
    },
    {
        "title": "送蔡奕同年",
        "author": "刘敞",
        "content": "功名贵早达，时俗轻小官。\n念子两未适，出门何独欢。\n古贤有禄仕，先圣戒色难。\n义慊固为美，势卑岂足叹。\n采兰岁云暮，接淅心不安。\n宛转腰间丝，崔嵬头上冠。\n车马有光辉，里闾有耸观。\n勉旃爱玉体，自致青云端。",
        "dynasty": "宋",
        "collection_info": null
    },
    {
        "title": "送裴煜同年",
        "author": "刘敞",
        "content": "裴侯江海士，往者未相识。\n但闻太学生，素号万人敌。\n羣雄会南宫，精鉴动宗伯。\n先鸣气轩昂，一日声烜赫。\n青云开岐路，黄鹄张羽翮。\n多幸旅后陈，同时被亲策。\n指縦听高论，洒落骇余力。\n不意沈下僚，于予有愧色。\n兰台校中书，幕府赞婉画。\n起家固多荣，负米轻远役。\n此心古人少，于义吾子得。\n秋风感羁旅，道远思自适。",
        "dynasty": "宋",
        "collection_info": null
    },
    {
        "title": "送杨闢同年",
        "author": "刘敞",
        "content": "昔在谷子云，语妙气縦横。\n遨游五侯间，谈笑临公卿。\n丈夫伸知己，未必老一经。\n怀宝迷其邦，古人谁谓平。\n杨侯东州客，三岁不飞鸣。\n杂沓二府书，缤纷委弓旌。\n结靷西入关，长揖谢诸生。\n风霜岂不永，意气故自轻。\n伊昔惟一剑，蒯缑吐悲声。\n当令代舍长，见我珠履荣。",
        "dynasty": "宋",
        "collection_info": null
    },
    {
        "title": "秋月",
        "author": "刘敞",
        "content": "暮归欲投息，明月强我行。\n越陌復度阡，古人知此情。\n叩门童奴走，升堂儿女惊。\n呼酒径就醉，益復招友生。\n不可不与饮，子真胜公荣。\n顾闻四壁间，丝竹金石声。\n此非孔子居，那得尔铿轰。\n夜阑兴不尽，积云解我醒。\n噫嘻王子猷，浪得千载名。",
        "dynasty": "宋",
        "collection_info": null
    },
    {
        "title": "韩文公画像分题",
        "author": "刘敞",
        "content": "微言昔废绝，大道随荒榛。\n上下千岁间，天将復斯文。\n若人实命世，述作参鬼神。\n横制万里波，不为流俗珍。\n大音破昏聋，有若雷霆震。\n惜乎世莫用，竟以奇怪闻。\n哀哉揭阳贬，势屈道则伸。\n孔子亦有言，求仁而得仁。\n我昔读其书，固常见其人。\n迩来观遗像，忽若平生亲。\n轮扁不言巧，丹青岂復真。\n尚存高山意，俯仰冀日新。",
        "dynasty": "宋",
        "collection_info": null
    },
    {
        "title": "杨十一没后重登见山楼有感",
        "author": "刘敞",
        "content": "平生交一臂，观化此山川。\n俯仰成陈迹，高低俱绝弦。\n浮云杳何处，衰病兀萧然。\n扰扰红尘合，谁予慰目前。",
        "dynasty": "宋",
        "collection_info": null
    },
    {
        "title": "卧北窗下读书",
        "author": "刘敞",
        "content": "高枕北窗下，柴门昼仍关。\n偶有微风至，欣然解人颜。\n瞑目恣远想，超遥出尘寰。\n自昔太古来，几人得此閒。\n读书取适心，名誉非所攀。\n尧跖本不辨，况乃章句间。\n牛羊死牢筴，麋鹿安深山。\n物性有不齐，何知智与顽。",
        "dynasty": "宋",
        "collection_info": null
    },
    {
        "title": "寄赣",
        "author": "刘敞",
        "content": "相去不在远，百里若异方。\n相别不在久，一日如岁长。\n我昔不愿仕，会知出处妨。\n因循竟不免，密勿犹自强。\n默默抱远志，悠悠视流光。\n岂知豢鸡鹜，止欲归稻粱。\n飞鸟呼其俦，羁马忆故乡。\n况兹平生怀，奔走非所望。\n朝吟在子边，夕梦居子旁。\n岁暮菽可采，云谁助倾筐。\n桑落酒当熟，谁復共称觞。\n忽忽无一欢，昏昏坐中堂。\n拂衣告言归，念彼穉且狂。\n作此聊自娱，我思不能忘。",
        "dynasty": "宋",
        "collection_info": null
    },
    {
        "title": "八月六日寄邻几诸君",
        "author": "刘敞",
        "content": "谬为天官属，得与选事亲。\n略计三百州，绿衣九千人。\n较材迷长短，守法愧因循。\n救末知不足，澄源力难伸。\n诸君备乡老，多士竞国宾。\n鉴形肖止水，播物参洪钧。\n解论皆造微，详延必逢真。\n仰成寛吏责，端本慰吾民。\n功则太平始，任非百职伦。\n聚精会冠剑，重钥閟埃尘。\n寄重地必禁，问迹疏无因。\n风雨何萧萧，鸡鸣夜将晨。\n一日如三月，况兹别累旬。",
        "dynasty": "宋",
        "collection_info": null
    },
    {
        "title": "寄王深甫",
        "author": "刘敞",
        "content": "前日君远游，相怜每独悲。\n宁知君未返，自笑还若兹。\n贤者易姓逃，圣者微服驰。\n圣贤不必容，吾道其如饴。\n浮舟颍水清，远与尘嚣违。\n卜邻西郊郭，得近樵渔期。\n主人文章伯，声望高一时。\n平生莫往还，见我如旧知。\n势与年俱忘，胸中坦无疑。\n人当意气展，何有忧寒饥。\n反思万类情，紏纒未易推。\n向者虽定居，睽孤常不怡。\n迩来暂奔走，师友足自持。\n物或损而益，吾又何怨为。\n且苟无陈人，吾岂能至斯。\n岁穷景萧条，多感令志衰。\n须君济其弱，嗟子何当来。",
        "dynasty": "宋",
        "collection_info": null
    },
    {
        "title": "风雨寄贡甫",
        "author": "刘敞",
        "content": "积雨不自已，季秋闻惊雷。\n行子方远道，憔悴感我怀。\n流潦纷纵横，高冈蔚崔嵬。\n左右无所覩，出入蒿与莱。\n百步一踯躅，十步一徘徊。\n村墟断人烟，沈竈或产蛙。\n日月悬一隅，云雾安得开。\n天远人事迩，劳生使心哀。\n独不如凫鹄，奋翼超高飞。\n相望空长叹，抚襟泣如颓。",
        "dynasty": "宋",
        "collection_info": null
    },
    {
        "title": "寄王深甫",
        "author": "刘敞",
        "content": "城东与城西，相去咫尺耳。\n不得同朝夕，譬如隔山水。\n况兹历三秋，正復累百里。\n念我谁与游，怅然岂能已。\n古人称莫逆，未必居密迩。\n自嫌感豫深，更失笑谈理。\n寡陋使心忧，空虚见人喜。\n观过而知仁，且当谢君子。",
        "dynasty": "宋",
        "collection_info": null
    },
    {
        "title": "寄论翊",
        "author": "刘敞",
        "content": "走马平舒道，初日明三峰。\n岚光共淡荡，千丈青芙蓉。\n伊昔临画图，但爱神仙踪。\n安知復壮丽，翰墨难为工。\n我行天地间，异景曾此逢。\n至今想见之，秀气常冲融。\n世事劳人生，壮年成老翁。\n山中定见佳，恨未与君同。",
        "dynasty": "宋",
        "collection_info": null
    },
    {
        "title": "寄永叔",
        "author": "刘敞",
        "content": "俱持强汉节，共下承明殿。\n相从不相及，相望不相见。\n平生慕俦侣，宿昔异乡县。\n展转多远怀，恍惚犹对面。\n桑干北风度，冰雪捲飞练。\n古来战伐地，惨澹气不变。\n赠君貂襜褕，努力犯霜霰。\n一尺握中策，无由奉深眷。",
        "dynasty": "宋",
        "collection_info": null
    },
    {
        "title": "寄邻几",
        "author": "刘敞",
        "content": "昨日非今日，今吾非故吾。\n蛊鸣知岁晚，鬚变哀年徂。\n万事异俯仰，达者与化俱。\n故人千里外，高义独何如。\n眷眷尺素书，湛湛双酒壶。\n劝我加餐食，示我长相于。\n可怜平生好，不异东西居。\n我今心如结，那得从公舒。",
        "dynasty": "宋",
        "collection_info": null
    },
    {
        "title": "寄佑之",
        "author": "刘敞",
        "content": "长安风尘地，见子若旧交。\n意气何激昂，骨干真蒲梢。\n戎胡扰边封，杀气连二崤。\n丈人国长城，多垒忧四郊。\n劲兵向海西，千里沸鼓铙。\n共传校尉印，勇略如虎虓。\n功业繫感激，念当覆妖巢。\n秋风日夜清，敌人知折胶。\n努力张国家，寄声慰衡茅。",
        "dynasty": "宋",
        "collection_info": null
    },
    {
        "title": "寄贡甫",
        "author": "刘敞",
        "content": "贫别书信阔，接壤如天涯。\n沉忧心膓窄，少日如岁时。\n食荼苦在味，集蓼辛在外。\n百感従中生，通夕不遑寐。\n世路岂飘风，游子常转蓬。\n镜中见二毛，何啻非老翁。\n晚慕马少游，结庐守乡井。\n简略或易足，长当并形影。",
        "dynasty": "宋",
        "collection_info": null
    },
    {
        "title": "寄张宜",
        "author": "刘敞",
        "content": "张君于福乐，先进野人也。\n曩者吾见之，大惊彼何者。\n鬚眉交苍白，被服必儒雅。\n故善殷周间，不居王郑下。\n诸士多及门，之子独在野。\n食有脱粟饭，出无款段马。\n乡闾行虽高，时俗知亦寡。\n昨闻修庠序，造士繫陶冶。\n斯人宜聘起，可以专楚槚。\n养贤须勤渠，风教随用舍。\n望君万里余，谁谓我心写。",
        "dynasty": "宋",
        "collection_info": null
    },
    {
        "title": "寄阮二举之杨十七彦文",
        "author": "刘敞",
        "content": "我昔居宋都，潜有伐树忧。\n不期得君子，卒岁同优游。\n杨生旧相知，情分故绸缪。\n阮公出倾盖，而肯如白头。\n古人有忘年，嗟我非此俦。\n譬如羔袖微，岂可参狐裘。\n知人视其友，孔圣称焉廋。\n所以梁楚间，亦闻东家丘。\n相从未云厌，相别难自留。\n赠我数百言，精神露蛟虬。\n杨子期我用，谓当佐王侯。\n阮公推我文，云可齐尹欧。\n斯言岂易当，斯道岂易求。\n奈何千金珠，中夜而暗投。\n书绅愿自勖，杂佩非可酬。\n欲知相忆心，淮水清悠悠。",
        "dynasty": "宋",
        "collection_info": null
    },
    {
        "title": "寄杨阮",
        "author": "刘敞",
        "content": "中堂明华灯，宥坐湛清酒。\n笔砚居我前，史籍在我后。\n君知我不乐，我念平生友。\n强醉谁与欢，怅然夜将久。",
        "dynasty": "宋",
        "collection_info": null
    },
    {
        "title": "温柑",
        "author": "刘敞",
        "content": "后皇富佳树，柑实掩羣众。\n磊落骊珠圆，参差金壶重。\n剖丹琼瑶碎，蓄润霜雪冻。\n封苞万里险，照耀高堂供。\n忆昔伯禹籍，苍茫阙斯贡。\n及乎骚人赋，流落遗尔颂。\n反登橘柚辈，海物随错综。\n图谍迷万世，不平竟谁讼。\n颇疑古未有，彼故得豪縦。\n溟海通蓬莱，近由仙者种。\n又疑美过绝，谗口斥不用。\n寂寥三王时，此理弥可痛。\n安得举其族，北迁越岩洞。\n岁比万户封，蠲烦与人共。",
        "dynasty": "宋",
        "collection_info": null
    },
    {
        "title": "赠山僧",
        "author": "刘敞",
        "content": "贫病不出门，趣与时俗乖。\n高卧谢宾客，秋叶忽满阶。\n今旦为谁埽，释子远见怀。\n问我平安否，旷然外形骸。\n貌疏意如真，语淡情反谐。\n旅人非一感，及尔能安排。\n闻道常愧晚，智也岂有涯。\n他日更解榻，虚谈慰心斋。",
        "dynasty": "宋",
        "collection_info": null
    },
    {
        "title": "达师",
        "author": "刘敞",
        "content": "师虽支离流，于道乃全人。\n未尝事感豫，来者自欲亲。\n时时平是非，往往动精神。\n纵横及万事，慷慨惊四邻。\n乃知全一身，不必山野民。\n乃知忧当世，不必朝廷臣。\n语默两有适，动静皆可循。\n彼哉小丈夫，孰能识吾真。",
        "dynasty": "宋",
        "collection_info": null
    },
    {
        "title": "喜晴寄彦猷",
        "author": "刘敞",
        "content": "积阴向十日，不见江南山。\n何意浮云尽，依然庭户间。\n芳草晚已歇，瑶华初可攀。\n故人在远道，怅望凋朱颜。",
        "dynasty": "宋",
        "collection_info": null
    },
    {
        "title": "永叔西斋送冲卿知陜府",
        "author": "刘敞",
        "content": "我求一州牧，竟至无津涯。\n相看佩铜虎，似欲凌青霞。\n分陜本相事，憩棠成棣华。\n优游山河胜，肯厌多风沙。",
        "dynasty": "宋",
        "collection_info": null
    },
    {
        "title": "后出郊二首  其一",
        "author": "刘敞",
        "content": "人远地形旷，气收天宇高。\n不辞乘兴出，直恐应接劳。\n送雁时挥弦，羡鱼復临濠。\n君知适意乐，未悟生二毛。",
        "dynasty": "宋",
        "collection_info": null
    },
    {
        "title": "后出郊二首  其二",
        "author": "刘敞",
        "content": "岁晚农事毕，里闾竞欢然。\n相见有余情，独游颇忘年。\n上怀羲皇世，下感沮溺贤。\n岂以六金印，而轻二顷田。",
        "dynasty": "宋",
        "collection_info": null
    },
    {
        "title": "凉榭许道宁画山",
        "author": "刘敞",
        "content": "许生擅丘壑，融结随毫端。\n醉埽堂上壁，参差皆可观。\n飞雪暗连峰，对之中夏寒。\n吾能捐万事，于此聊盘桓。",
        "dynasty": "宋",
        "collection_info": null
    },
    {
        "title": "独钓南湖",
        "author": "刘敞",
        "content": "澄澄春波深，中有鲂与鲤。\n无人收潜隐，好生得吾子。\n投竿坐孤石，尽日倦未起。\n既失常若惊，有逢忽然喜。\n子心岂残物，子道岂娱己。\n人谁辨子意，我请尽其理。\n垂钓须得鲜，治国须得贤。\n所以不惮勤，岂在虾鱼间。\n君子爱其君，讽谕以为先。\n詹何臧丈人，古事皆已然。\n谁将子之术，更诵吾君前。",
        "dynasty": "宋",
        "collection_info": null
    },
    {
        "title": "负暄四首  其一",
        "author": "刘敞",
        "content": "歳晚天地闭，积阴冻干坤。\n大钧止亭育，羣鬼私自尊。\n窃弄造化柄，擅令众阴存。\n幽奸发玄漠，死气蒸黎元。\n朋党渐相蔽，大辰诉其冤。\n帝惟百物忧，恐不见阳春。\n敕使拘众鬼，朝曦送微温。\n大明焕幽郁，和气迥昆崙。\n初晓尚余禀，渐高遂增暄。\n烦冥避穷朔，玉烛调中原。\n众蛰久僵俘，今来更腾鶱。\n微禽鷃与雀，弄影势飞翻。\n草木反生意，益思擢鲜繁。\n潜鱼离冰穴，无数游清源。\n嗟我同此庆，兀然坐朝昏。\n缊袍幸可赖，卒歳无復论。\n稍稍出辞气，仰天荷公恩。\n始知过狐白，愿得陈至尊。\n昔宋有愚叟，亦能款君门。\n况今事西讨，十万罗櫜鞬。\n烽火通警急，鐡衣遶夷蕃。\n幸悲堕指魄，少慰无衣魂。\n诚使胜挟纩，岂在衣便蕃。\n斯言出感激，忠信非诈谖。\n何由露天听，虎豹守天阍。",
        "dynasty": "宋",
        "collection_info": null
    },
    {
        "title": "负暄四首  其二",
        "author": "刘敞",
        "content": "南极无永昼，北方多苦寒。\n负暄意颇适，容膝居亦安。\n啸傲长者辙，崔嵬切云冠。\n道书异俗味，稚子同大欢。\n不觉老将至，安知利害端。",
        "dynasty": "宋",
        "collection_info": null
    },
    {
        "title": "负暄四首  其三",
        "author": "刘敞",
        "content": "被褐暖不足，负暄温有余。\n内惭意气狭，婉娈在庭除。\n清晨倚西楹，夕暮守东隅。\n常恐浮云起，冰雪不须臾。\n靳靳怀薄愿，安得留飞乌。",
        "dynasty": "宋",
        "collection_info": null
    },
    {
        "title": "负暄四首  其四",
        "author": "刘敞",
        "content": "日出东南隅，晨光散瞳昽。\n山形西北去，暖气浮冲融。\n天地大逆旅，客身一飘蓬。\n胡雏啼朝霜，边马嘶朔风。\n独怀负暄乐，未许斯人同。\n归当献天子，无乃笑愚忠。",
        "dynasty": "宋",
        "collection_info": null
    },
    {
        "title": "游仙",
        "author": "刘敞",
        "content": "焦明忌常处，蟪蛄愁永年。\n浅俗更相訾，旷怀自邈然。\n我从造化游，夐立万物先。\n四海固咫尺，大椿不独延。\n日月为我驾，昏明相回旋。\n超遥无终薄，浩荡遗拘蛮。\n岂与功明士，姝姝以暖暖。\n智极蜗角下，形敝阳荣间。",
        "dynasty": "宋",
        "collection_info": null
    },
    {
        "title": "种萱",
        "author": "刘敞",
        "content": "种萱不种兰，自谓忧易忘。\n绿叶何萋萋，春愁更茫茫。\n古人有虚语，名实未必当。\n南箕与北斗，灿烂空成章。",
        "dynasty": "宋",
        "collection_info": null
    },
    {
        "title": "读庄子三首  其一",
        "author": "刘敞",
        "content": "箫韶岂不美，爰居终自悲。\n俛仰鲁城上，惊顾不能怡。\n伊昔舜廷内，鸣鳯为来仪。\n和声讵中变，众听邈难齐。\n浇淳悬异代，聪昧未殊施。\n咄嗟播鼗武，永乏沧海归。",
        "dynasty": "宋",
        "collection_info": null
    },
    {
        "title": "读庄子三首  其二",
        "author": "刘敞",
        "content": "汉阴灌园叟，抱瓮力难任。\n规为一何拙，机事自伤心。\n赐也不受命，愧之汗沾襟。\n至言与世邈，幽操非俗寻。\n以此高宇宙，岂知倦山林。\n彼哉夸夺子，佩服烂朱金。",
        "dynasty": "宋",
        "collection_info": null
    },
    {
        "title": "读庄子三首  其三",
        "author": "刘敞",
        "content": "商丘有奇树，厥生非一朝。\n修根走灵社，腾干拏赤霄。\n拳局无大用，液樠不可雕。\n谁谓非世器，终焉托逍遥。\n致身适有遇，松桂宁免樵。",
        "dynasty": "宋",
        "collection_info": null
    },
    {
        "title": "吴中大水有负郭田在常州云已漂溃作一首示公仪",
        "author": "刘敞",
        "content": "百谷驰东南，三江浇吴会。\n积阴漏云汉，涌水翻积块。\n斯民既昏垫，我稼堕颠沛。\n鱼鼈有余粮，郊原靡遗穗。\n餬口窃自恕，矜寡将何赖。\n天道有盈虚，吾宁罪于歳。\n救饥苦谋拙，禹稷不可待。\n行矣帆长风，因之浮海外。",
        "dynasty": "宋",
        "collection_info": null
    },
    {
        "title": "览古二首  其一",
        "author": "刘敞",
        "content": "固国不须险，用兵不须强。\n域民在所守，威敌在所良。\n由余仕诸戎，秦穆警封疆。\n晏子犹在齐，范昭识难亡。\n小国有其人，大国岂易当。\n奈何亿万师，牧野遂煌煌。",
        "dynasty": "宋",
        "collection_info": null
    },
    {
        "title": "览古二首  其二",
        "author": "刘敞",
        "content": "天马出西极，由来中国用。\n楩楠秀荆楚，乃作晋梁栋。\n遗材彼兴忧，得宝此以重。\n伍员楚亡命，一旦摧郢众。\n世薄事有然，申胥得无恸。",
        "dynasty": "宋",
        "collection_info": null
    },
    {
        "title": "和圣俞织女无耻羞",
        "author": "刘敞",
        "content": "织女有耻羞，歳一过牵牛。\n暂来已遽往，光景不少留。\n会合一何亟，离别一何修。\n不知灵匹意，正使今人愁。\n河汉清且广，风波无时休。\n蹇修古不存，乌鹊相为谋。\n理拙心莫同，谁令结绸缪。\n蛾眉坐自老，纨扇空悲秋。",
        "dynasty": "宋",
        "collection_info": null
    },
    {
        "title": "同献臣七月七日夜咏牛女",
        "author": "刘敞",
        "content": "荧煌昭回章，婉娈灵匹燕。\n薄雾垂絪衣，明星缀华瑱。\n洁身奉君子，所幸常顾眷。\n风浪既多艰，歳时剧飞箭。\n会赊别堪疑，那能鬒不变。\n愿构虹蜺梁，与君常相见。",
        "dynasty": "宋",
        "collection_info": null
    },
    {
        "title": "观水",
        "author": "刘敞",
        "content": "楚山积阴霖，百谷盛号怒。\n虎豹亡其曹，蛟龙失所据。\n势排苍崖列，力与巨石注。\n顷刻浮青天，微茫浸高树。\n兹城依平原，自古北悬瓠。\n垫溢安敢辞，漂浮实所惧。\n禹功不可及，河伯欲谁恶。\n宁以蛙龟欢，姑为下民蠧。\n筑防力不足，疏泻志犹慕。\n安得鞭冯蠵，从兹万里骛。",
        "dynasty": "宋",
        "collection_info": null
    },
    {
        "title": "喜雨",
        "author": "刘敞",
        "content": "海上雨初至，中庭树交翻。\n幽人整冠帯，喜见雷电存。\n积润泻河汉，余滋被邱原。\n鱼龙倘可活，鼃黾谁嫌喧。\n稍稍秋欲变，微凉入前轩。\n古人致亹亹，吾亦开吾樽。\n御叔小丈夫，颇知笑臧孙。\n贤愚定谁是，兴尽忽忘言。",
        "dynasty": "宋",
        "collection_info": null
    },
    {
        "title": "送张氏家姊至丹阳早别",
        "author": "刘敞",
        "content": "旷野凉气早，八月风已寒。\n遥云结层阴，白云被芳兰。\n彷徨步高隰，怵惕伤肺肝。\n奈何远别离，涕下若波澜。",
        "dynasty": "宋",
        "collection_info": null
    },
    {
        "title": "木鴈堂",
        "author": "刘敞",
        "content": "听讼吾犹人，安得终曰间。\n从吏已可知，拂衣未能还。\n逍遥及余暇，苟且寛心颜。\n洒扫延清颷，空凉闢重关。\n古人有所处，才与不才间。\n持此以自娱，将非真隐然。",
        "dynasty": "宋",
        "collection_info": null
    },
    {
        "title": "寄题萧山歳寒堂",
        "author": "刘敞",
        "content": "伊堂早颓挫，松柏亦憔悴。\n常惟摧为薪，中涂失苍翠。\n昨来始营葺，榱桷復高丽。\n萧萧青云干，始有百大意。\n神明顿来还，故老咸歔欷。\n朝燕得所常，问谁救其敝。\n吾家渥洼驹，颇有超绝气。\n好事能復古，爱奇趣起废。\n后凋甚明白，来者思彷佛。\n此实贤智谋，古人贵岂弟。\n仲尼颂子产，其养民也惠。\n召公憇甘棠，后世歌蔽芾。\n勉旃崇其业，事足伯父继。\n令名与佳树，自可俱亿歳。",
        "dynasty": "宋",
        "collection_info": null
    },
    {
        "title": "示乡人陈生",
        "author": "刘敞",
        "content": "我祖学芦山，潜光玩诗书。\n君家独先觉，一见矜里闾。\n固有如陈平，长贫贱者乎。\n青云果自致，远鉴惊羣愚。\n鸣风兆有妫，懿占信不诬。\n粲然诸子贤，仕各列大夫。\n号称万石君，盛事衣冠无。\n声华辉图史，岂独荣枌榆。\n外族继清高，耻为事物拘。\n未尝入城府，奕世风不渝。\n宜有羔鴈求，怪其久阙如。\n君来就乡赋，信足光庆余。\n郡守劝驾行，紫庭与计俱。\n努力事学问，豫章擢扶疏。\n游子怀故乡，矧伊接葭莩。\n勉率为歌诗，尚能念起予。",
        "dynasty": "宋",
        "collection_info": null
    },
    {
        "title": "听府妓歌忆春卿资政给事",
        "author": "刘敞",
        "content": "南方酒如渑，醉倒本容易。\n蔡姬缓声歌，清响动云际。\n惜哉知音稀，此辈自难值。\n曩者东山游，一日已三歳。\n人遐成陈迹，兴尽失超诣。\n寥寥方外欢，独数嵇阮辈。\n冻云临寒空，掩郁迈往气。\n引杯乱愁思，击节还拊髀。",
        "dynasty": "宋",
        "collection_info": null
    },
    {
        "title": "招斁",
        "author": "刘敞",
        "content": "凿井不及水，虽劳乃无功。\n耕田舍终亩，歳暮安俟丰。\n人当少年时，耳目明以聪。\n所为患不能，所学患不通。\n患之不自勉，老去逾颛蒙。\n虽復欲自力，歳时已飘蓬。\n譬彼陟大水，不能晓西东。\n谕尔安可忘，我尝梦周公。",
        "dynasty": "宋",
        "collection_info": null
    },
    {
        "title": "朝乘",
        "author": "刘敞",
        "content": "朝乘日车出，暮戴星影还。\n颠冥朝暮中，出入咫尺间。\n已觉素志非，更知人理艰。\n小利专欲速，大德不踰闲。",
        "dynasty": "宋",
        "collection_info": null
    },
    {
        "title": "雪",
        "author": "刘敞",
        "content": "楚塞常闵雪，穷冬未为晚。\n欣看朔风过，想自万里远。\n崩腾龙沙飞，浩荡北溟卷。\n势排炎荒瘴，力救南国旱。\n悲鴈飞何之，蛰龙卧终偃。\n至神亦憔悴，尔辈何缱绻。\n歳阴倐将改，天运有必反。\n慷慨吾何言，短衣数自挽。",
        "dynasty": "宋",
        "collection_info": null
    },
    {
        "title": "復雪二首  其一",
        "author": "刘敞",
        "content": "十日三雨雪，同阴坐朝昏。\n幽人感歳晚，更觉日月奔。\n劲风西北来，轰哮动干坤。\n中州山昆墟，四彻皆玙璠。\n鸿鴈游可哀，竹柏生仅存。\n念此使心悲，何时见阳春。\n志士则憔悴，薄俗安足论。\n乡里狐狢儿，反怪天正温。",
        "dynasty": "宋",
        "collection_info": null
    },
    {
        "title": "復雪二首  其二",
        "author": "刘敞",
        "content": "前夕盛雷电，谓言春和发。\n典衣买春酒，歳事亦可悦。\n不知天难谌，信宿更凝冽。\n朝来雪盈尺，初计顿乖越。\n吾庐甘重塞，敝褐忍百结。\n岂敢咨祁寒，又非慕炎热。\n阴阳相交错，万一成灾孽。\n忆昔鲁隐公，九年春三月。\n癸酉雨震电，庚辰大雨雪。\n春秋书为法，其事何照晰。\n曾经圣人笔，下学而上达。\n况此四月间，又当季春末。\n愿排阊阖戟，一献春秋说。\n路远泥阻深，愁哉卧岩穴。",
        "dynasty": "宋",
        "collection_info": null
    },
    {
        "title": "书堂",
        "author": "刘敞",
        "content": "客身困旅人，未如负舍蜗。\n滚滚荆吴间，所居不常家。\n宴安非吾事，但恐髪早华。\n且復一日葺，随时具生涯。\n白盛烂四壁，茔凈磨疵瑕。\n虚明豁心府，永使思无邪。\n愁来莫与语，起就书龙蛇。\n亦足写方寸，放歌快咨嗟。\n苦嫌中庭窄，所生野草花。\n故须种松竹，反忆日月遐。\n歳寒与谁共，惆怅终无他。",
        "dynasty": "宋",
        "collection_info": null
    },
    {
        "title": "答江丈雨中",
        "author": "刘敞",
        "content": "繁阴乘炎夏，晦色竟朝暮。\n蛟龙困云雷，虎豹病氛雾。\n过时畏昏垫，推分纵所遇。\n闭阁空自愁，救饥眇无素。\n江侯卧闾里，本自济时具。\n方与造物游，昔同斯人虑。\n作诗破幽愤，极笔纡远慕。\n磊落三贤人，千秋如面晤。\n道同义相契，未必形影附。\n长謡鸡鸣篇，因见君子度。",
        "dynasty": "宋",
        "collection_info": null
    },
    {
        "title": "九月十日雨中孚先见过围棋尝茶",
        "author": "刘敞",
        "content": "幸从大夫后，而无吏事忧。\n出沐风雨夕，闭门松菊秋。\n素交辱见过，意气何绸缪。\n车骑皆雨立，富贵若浮云。\n围棋纾壮心，酌茗当献酬。\n岂惟邻里好，足慰平生游。\n书籍可许通，水火得所求。\n独恨鸡黍薄，无以充淹留。\n我穷若匏瓜，于世良悠悠。\n寂寞守一隅，非君谁见收。\n庶几除三径，玩此歳方遒。\n莫令子衿诗，更作商声讴。",
        "dynasty": "宋",
        "collection_info": null
    },
    {
        "title": "渴雨示府僚",
        "author": "刘敞",
        "content": "东风破穷阴，农者亦望歳。\n宿雪滋巳消，骄阳更为沴。\n玑衡运元化，律吕导和气。\n四序宜平分，斯人尚憔悴。\n关中大兵后，所向半凋敝。\n荆棘独至今，睠言可涕泣。\n忆昨辞紫宸，从容画民事。\n焦劳见颜色，旷荡洒恩惠。\n开仓出其陈，履亩夺浮议。\n乃知圣神心，独在舜禹际。\n所忧吏不称，未足效兼济。\n安得三日雨，滂沱泽厚地。\n百昌奋皆作，吾亦免于戾。\n吁嗟望云汉，冥漠想萍翳。\n交泰及此时，羣生岂终否。",
        "dynasty": "宋",
        "collection_info": null
    },
    {
        "title": "成冬",
        "author": "刘敞",
        "content": "富贵抱忧患，贫贱苦煎熬。\n居此二者间，幸无终歳劳。\n养生赖裘葛，卜隐开蓬蒿。\n既不碌碌冗，又不巍巍高。\n炎凉纵所遇，寒暑俱可逃。\n竭力供子职，大欢对儿曹。\n至人贵真乐，名位岂所饕。\n咄嗟路傍子，生死堪悲号。",
        "dynasty": "宋",
        "collection_info": null
    },
    {
        "title": "卜居谢晏公",
        "author": "刘敞",
        "content": "燕雀赴广厦，鸡鹜就卑栖。\n我生共有託，生理与汝齐。\n忧患历险艰，转徙疲东西。\n常慕蛮与触，所居能自赍。\n哀吟蹈楚郊，主人欲招携。\n卜筑烦里旅，妇姑免勃溪。\n此邦非故乡，习俗素所迷。\n颇以羁见忌，得安糁与藜。\n下见贤相仁，恤隐逾天倪。\n阴德少阳报，眉寿至介圭。\n已当受一廛，终身活灌畦。",
        "dynasty": "宋",
        "collection_info": null
    },
    {
        "title": "卜居",
        "author": "刘敞",
        "content": "清波照荜门，垂柳拂危轩。\n静境偏相慰，鸣禽时一喧。\n羡鱼还结网，引水自疏源。\n啸傲陶唐世，幽忧不可谖。",
        "dynasty": "宋",
        "collection_info": null
    },
    {
        "title": "芦泉",
        "author": "刘敞",
        "content": "吾山会雨泽，汗漫千里秋。\n不如芦泉水，来入城中流。\n经营万余家，澄澈去无际。\n我乐与众同，泉能起人意。\n泉旁宜嘉林，时多桐与梓。\n泉间宜美鱼，时有鲂与鲤。\n谁能捐万事，来我泉上居。\n我欲解章绶，从之泉上渔。",
        "dynasty": "宋",
        "collection_info": null
    },
    {
        "title": "浮光山人",
        "author": "刘敞",
        "content": "先生方独往，逝与一世辞。\n虽未超云霞，岂尝顾喧卑。\n事亲止于适，接物能不为。\n谷中虎豹多，往往行自随。\n此是真人风，何必太古时。\n吾欲从之游，自嫌迹尚非。\n寄心逍遥间，聊可以相期。",
        "dynasty": "宋",
        "collection_info": null
    },
    {
        "title": "初到东平得雨",
        "author": "刘敞",
        "content": "少服逢掖衣，又为梁甫吟。\n谬膺东藩守，似慰畸人心。\n宣布祗上恩，浚明肃官箴。\n治醇俗易美，事半功反深。\n嘉雨苏旱苗，庆云结重阴。\n天将假民乐，我以开烦襟。\n鉅野会百川，东山凌众岑。\n庶几缓吾带，一一穷登临。",
        "dynasty": "宋",
        "collection_info": null
    },
    {
        "title": "雨中送张六",
        "author": "刘敞",
        "content": "秋阴蔽阳光，雨潦如昏垫。\n居人郁无聊，游子行可念。\n方携一樽酒，欲别情不厌。\n虽无车马赠，篇赋私敢占。\n人生远图在，离索安足慊。\n愿为东南风，刮日豁长熖。\n取觞醉车轨，千里由此渐。",
        "dynasty": "宋",
        "collection_info": null
    },
    {
        "title": "摄领审官六日还印长文戏作五言",
        "author": "刘敞",
        "content": "山野不事事，未尝中绳墨。\n得官笔砚间，懒与慢成癖。\n前日承君乏，始亲薄领役。\n捶鈎校毫芒，简髪差寸尺。\n自知非其任，良有不可力。\n君诚神仙人，那得头不白。\n繇兹谢睎跂，依隐就閒寂。",
        "dynasty": "宋",
        "collection_info": null
    },
    {
        "title": "桐花",
        "author": "刘敞",
        "content": "一株青玉立，千叶绿云委。\n亭亭五丈余，高意犹未已。\n仙僧年九十，清净老不死。\n自云手种时，一颗青桐子。",
        "dynasty": "宋",
        "collection_info": null
    },
    {
        "title": "同梅圣俞送尹郎中监舒川灵仙观",
        "author": "刘敞",
        "content": "真人西度关，乃祖独知之。\n强着五千言，竦身弃喧卑。\n灵光无时没，人世自超忽。\n上下千歳间，裔孙亦清出。\n论兵復击剑，远与道同符。\n功名不如意，白髪笑桑榆。\n藏书天禄阁，卜居天柱山。\n此职无吏责，去去何时还。\n山中醉白云，山下弄流水。\n吾已了损益，未知生死耳。\n聊登千仞巅，下视寰中尘。\n更因长风来，挥手谢世人。",
        "dynasty": "宋",
        "collection_info": null
    },
    {
        "title": "记所居草树",
        "author": "刘敞",
        "content": "幽兰晚已秀，新竹直且疏。\n朴樕亦巢禽，坳堂自容鱼。\n长日肆炎赫，周轩正清虚。\n适心不贵多，一亩觉有余。\n理会遣孤笑，兴来味羣书。\n彼何扰扰尔，我独欣欣欤。\n人臣无怀安，吏治犹蘧芦。\n幸及三年淹，庶几閒燕居。",
        "dynasty": "宋",
        "collection_info": null
    },
    {
        "title": "铜雀台瓦砚",
        "author": "刘敞",
        "content": "当时鸳鸯梦，飞入魏宫来。\n崇构灭余香，碧瓦空在哉。\n磨砻变新砚，洗刷涤故苔。\n但取圭角全，何必琼与瑰。",
        "dynasty": "宋",
        "collection_info": null
    },
    {
        "title": "树下二首  其一",
        "author": "刘敞",
        "content": "中庭两佳树，密叶如翠帷。\n擢干一何高，铺阴被前墀。\n清风自翩翻，正昼无炎曦。\n拱揖在我前，我常往参之。\n隐几旦復暮，卷书坐忘疲。\n安知非华屋，聊以庇荫为。\n瑶室陨帝辛，璧台丧周姬。\n由来灭亡祸，不为草野施。\n偃仰更何顾，欣欢方在兹。",
        "dynasty": "宋",
        "collection_info": null
    },
    {
        "title": "树下二首  其二",
        "author": "刘敞",
        "content": "召公爱小棠，百歳俾勿拔。\n仲尼憩大树，一宿辄已伐。\n圣贤岂殊途，人事有穷达。\n出处何可常，我身固微末。\n上无燕伯遇，下无宋人孽。\n从容圣贤间，得此亦已窃。",
        "dynasty": "宋",
        "collection_info": null
    },
    {
        "title": "庭树",
        "author": "刘敞",
        "content": "中庭无多树，花尽自成阴。\n熏风吹清和，午影还萧森。\n上有出谷鸟，间关鸣好音。\n下有放言人，寂寞卧机心。\n人鸟各相忘，语默不见侵。\n吾庐此最好，岂意在山林。",
        "dynasty": "宋",
        "collection_info": null
    },
    {
        "title": "送石昌言知宿州",
        "author": "刘敞",
        "content": "宦情重居内，世论轻守藩。\n出处苟自得，重轻安足原。\n昔常怪萧傅，耻乘太守幡。\n颇独多严生，厌直金马门。\n优游树风迹，宣布流上恩。\n何负廷中臣，而贬千乘尊。\n石侯古人风，自令薄夫敦。\n平日不汲汲，左迁更轩轩。\n轻舟趣行装，合符去天阍。\n高卧可以治，簿书岂所烦。\n我亦羁旅人，不堪市朝喧。\n又无适时用，坐自悲素餐。\n愿为江湖长，聊復育元元。\n子若未北归，相过识吾言。",
        "dynasty": "宋",
        "collection_info": null
    },
    {
        "title": "题和弟所居桐树",
        "author": "刘敞",
        "content": "卜隐谢林薮，考槃寄闾里。\n嘉树为我徒，清风濯尘耳。\n手披漆园书，身拟长梧子。\n穷秋忽感悲，埽榻且欢喜。",
        "dynasty": "宋",
        "collection_info": null
    },
    {
        "title": "冬晚赠深甫",
        "author": "刘敞",
        "content": "客游已昨日，已復歳月改。\n流光一如此，故物纷晦在。\n忽使中心悲，悠悠若浮海。\n相思间何阔，此意君当解。",
        "dynasty": "宋",
        "collection_info": null
    },
    {
        "title": "效陶潜体",
        "author": "刘敞",
        "content": "出门逢一士，抱书向南山。\n问其何为尔，欲语辄復叹。\n少小贵诗书，志业觊孔颜。\n尔来三十载，鬓髪倐已斑。\n唐虞不可待，世誉亦耻干。\n宁赴岩谷老，行行未遽还。\n其言乃可感，使我再凄然。\n人生归有命，穷达何足言。\n劝尔饮此酒，唐虞在其间。",
        "dynasty": "宋",
        "collection_info": null
    },
    {
        "title": "懒诗",
        "author": "刘敞",
        "content": "分表难强营，俗中弥不堪。\n始觉懒亦真，功名焉可贪。\n婆婆玩流光，幽寂信所谙。\n束带愁逢迎，燕处倦交谈。\n碌碌史隐间，将为兹世惭。",
        "dynasty": "宋",
        "collection_info": null
    },
    {
        "title": "菖蒲",
        "author": "刘敞",
        "content": "香清自足爱，味厚非所伦。\n如何缺缺徒，反以花为真。\n花奇不可见，举世皆忌辛。\n谁将擢仙骨，愿比芝苗珍。",
        "dynasty": "宋",
        "collection_info": null
    },
    {
        "title": "登荐福寺山亭",
        "author": "刘敞",
        "content": "时事如不闻，烦襟尚鬰怫。\n高亭一何壮，俾我遗外物。\n是时夏景初，竹树雨飘拂。\n燕雀飞檐楹，喧争互强倔。\n世纷类如此，小大何得失。\n始知绝羣动，方外真有佛。\n此地可终隐，不惟谢炎郁。\n逍遥鞭其后，岂恨久蟠屈。",
        "dynasty": "宋",
        "collection_info": null
    },
    {
        "title": "九曲池",
        "author": "刘敞",
        "content": "广陵春欲归，九曲池先暖。\n积雪未全消，流波已全满。\n宫城落乔木，岸竹排纤簳。\n古事无足悲，登临苦日短。",
        "dynasty": "宋",
        "collection_info": null
    },
    {
        "title": "和永叔夜坐鼓琴二首  其一",
        "author": "刘敞",
        "content": "众人于五音，丑正不丑随。\n所以匣中琴，寂寂少人知。\n淳和太平风，简淡邃古时。\n得意亦忘言，居然见无为。\n非公藴真乐，此道谁復期。",
        "dynasty": "宋",
        "collection_info": null
    },
    {
        "title": "和永叔夜坐鼓琴二首  其二",
        "author": "刘敞",
        "content": "知音古亦少，况乃今人乎。\n至和动殊类，此则今世无。\n舜韶舞百兽，事可观于书。\n但非耳目接，便自疑其虚。\n谁谓今之人，反不如兽欤。\n大音盖希声，聋俗或万殊。\n中孚有不化，嗟嗟乎豚鱼。",
        "dynasty": "宋",
        "collection_info": null
    },
    {
        "title": "苦寒行",
        "author": "刘敞",
        "content": "驱马涉长碛，千里径无草。\n天寒日光淡，积雪常杲杲。\n劲风裂肌肤，狐狢甚鲁缟。\n况我被甲铠，寝迟起常早。\n崔嵬陟高山，日落尚远道。\n人生各有命，岂惮事遐讨。\n饮冰伤心骨，重研如巨枣。\n义深自最励，身贱宁要好。\n亲戚何可逢，功名未自保。\n少年慕壮健，我独贵疏老。",
        "dynasty": "宋",
        "collection_info": null
    },
    {
        "title": "送霍邱谢寺丞",
        "author": "刘敞",
        "content": "吾闻欧公客，必皆当世贤。\n众中一见子，始信斯言然。\n綵衣得意归，笑语春风前。\n轻赍尚方履，去影袅翩翩。\n百里不足仕，桂枝淹华年。\n故须多种秫，烂醉挥鸣絃。",
        "dynasty": "宋",
        "collection_info": null
    },
    {
        "title": "答黄寺丞濠梁杂咏",
        "author": "刘敞",
        "content": "闭门委余事，久矣卧幽寂。\n忽枉临濠篇，如逮问鱼客。\n山川尽写仿，人物多在昔。\n形倨游自远，善行固无迹。\n吁嗟相知晚，起予遽多益。\n乃悟文字工，足兼造化力。\n荧煌淮夷珠，磊落荆山璧。\n他人竭泽求，吾子希世得。\n禽微戒轻弹，路暗慎虚掷。\n如何忽在此，咏叹生感激。",
        "dynasty": "宋",
        "collection_info": null
    },
    {
        "title": "黄寺丞九月十三日见寄",
        "author": "刘敞",
        "content": "兹年见二毛，秋至独多悲。\n况乃霜露繁，悟彼歳月驰。\n衡门静无辙，幽径荒不治。\n眷眷武夷翁，倾盖成旧知。\n每枉林下步，笑言辄移时。\n目击良已久，鳯歌復见诒。\n谅君徜徉意，当以振其衰。",
        "dynasty": "宋",
        "collection_info": null
    },
    {
        "title": "生槐",
        "author": "刘敞",
        "content": "苒苒庭下槐，苍苍山中桧。\n臭味久矣殊，荣枯莫相待。\n胡为寓形生，曾不异风概。\n擢干初无根，交阴忽成籁。\n死生诣胶漆，幼壮姿姿态。\n本同非不佳，末异终恐害。\n吾意造化巧，淫乐为狡狯。\n玩此三公才，比之女萝辈。\n不然世俗薄，苟合耻刚介。\n妄彼特立姿，乐附柔弱类。\n谁能极物理，且以嘲大块。\n陶冶如吾言，庸庸亦何怪。",
        "dynasty": "宋",
        "collection_info": null
    },
    {
        "title": "樱桃",
        "author": "刘敞",
        "content": "东风吹陈根，万木含芳华。\n客愁独不改，浩荡津无涯。\n朝光破浮隐，暄鸟声交加。\n樱桃此时盛，满树纷彤霞。\n当户仍拂帘，参差自相遮。\n日高卧未起，顾见惊且嗟。\n此復几日繁，譬如空中花。\n非无一樽酒，玩之到景斜。\n多虑使意衰，怅然奈尔何。",
        "dynasty": "宋",
        "collection_info": null
    },
    {
        "title": "摘樱桃",
        "author": "刘敞",
        "content": "此花前日时，素雪摇东风。\n已惊变浓绿，忽更垂繁红。\n俛仰物三换，歳华终无穷。\n因笑树下人，未悟成老翁。\n磊落火齐珠，参差珊瑚丛。\n赠远限道路，成蹊纵儿童。",
        "dynasty": "宋",
        "collection_info": null
    },
    {
        "title": "春阴",
        "author": "刘敞",
        "content": "朝日送风光，宿云浓不卷。\n微阴助惆怅，旅思增婉婉。\n新花秀且含，芳草绿更远。\n乐赏及融怡，春晖未应晚。",
        "dynasty": "宋",
        "collection_info": null
    },
    {
        "title": "除草二首  其一",
        "author": "刘敞",
        "content": "昔歳有壮气，耻事一室中。\n独愿埽万里，指麾走羣雄。\n少壮意更衰，弃书学老农。\n羁旅无田园，飘如野间蓬。\n徘徊陈蔡间，呰窳见楚风。\n託足不期广，所存一亩宫。\n秋草日芜没，荷锄事儿童。\n叹息念变化，古人颇固穷。",
        "dynasty": "宋",
        "collection_info": null
    },
    {
        "title": "除草二首  其二",
        "author": "刘敞",
        "content": "中庭不踰亩，百草何荒芜。\n绿叶间紫茎，薫莸互相渝。\n所怜薄筋力，岂爱不埽除。\n贤者曾蒿莱，吾徒亦何如。\n公侵藩垣出，蔓也自难图。\n下床值蛇蟒，依隐行郁纡。\n至使蚊蚋多，不堪匝肌肤。\n古人遗我言，芳兰戒必锄。\n努力蔑小惠，作诗感踌躇。",
        "dynasty": "宋",
        "collection_info": null
    },
    {
        "title": "早发襄城之龙山呈曼叔",
        "author": "刘敞",
        "content": "鸟啼斋前树，促驾吾当西。\n朝从良友别，夕赴幽人期。\n方以会合喜，敢曰道路疲。\n予戆昧时利，百事弃不为。\n惟有好贤心，未愧缁衣诗。",
        "dynasty": "宋",
        "collection_info": null
    },
    {
        "title": "敔来速尝新酒",
        "author": "刘敞",
        "content": "徒咢无与同，徒歌无与和。\n徒行莫之友，徒语无所破。\n慷慨一无徒，始觉从君过。\n欣闻酒新酿，堂有佳客座。\n欢从尊罍罄，醉听冠巾堕。\n庶可效名士，因君读楚些。",
        "dynasty": "宋",
        "collection_info": null
    },
    {
        "title": "日醉",
        "author": "刘敞",
        "content": "犀首从横时，无事犹饮酒。\n我生太平际，日醉亦何有。\n太平多贤才，台阁固其薮。\n济世图功名，汲汲常恐后。\n我宁乐自放，甘与物俱朽。\n顾惟人间迹，澶漫独已久。\n智谋乏施设，筋力倦奔走。\n幸为朝廷知，而免职事守。\n人当自量度，快意安所受。\n何能强绳检，希世视自负。\n晶荧流霞波，泔淡白玉斗。\n欢来无虚席，嘲笑命宾友。\n残冬虽余几，自足数开口。\n浩歌迎春风，安用独醒叟。",
        "dynasty": "宋",
        "collection_info": null
    },
    {
        "title": "寒芦",
        "author": "刘敞",
        "content": "虽居江上城，不识江边路。\n故移芦苇丛，粗慰江湖趣。\n翠华侵砚席，疏影入牖户。\n歳寒待尔共，好尚与时迕。\n勿以比蒹葭，苍苍瘁白露。",
        "dynasty": "宋",
        "collection_info": null
    },
    {
        "title": "和两府诸公马上作",
        "author": "刘敞",
        "content": "富贵信多士，况乃主恩深。\n京洛多风尘，冠盖自成阴。\n片言代拱璧，一顾溢千金。\n嗟我固贫贱，处俗谬浮沈。\n咄咄人间世，俯仰愧山林。",
        "dynasty": "宋",
        "collection_info": null
    },
    {
        "title": "和永叔十九韵送魏广",
        "author": "刘敞",
        "content": "信陵贵公子，仁义不挂口。\n犹有三千客，名声极高厚。\n而况贤者门，四方所奔走。\n岂无青云士，磊落照前后。\n我虽非其人，慕用意殊久。\n差池混出处，百望乖一隅。\n羁旅陈蔡间，忙如丧家狗。\n担簦始自致，倾盖许白首。\n中堂陈诗书，高会置樽酒。\n岂惟听余论，復喜识宾友。\n魏侯希世珍，颇为平生旧。\n他时恨契阔，并生喜邂逅。\n危冠切浮云，长剑挂南斗。\n同志此莫逆，孤游信无负。\n切磋变新巧，綵绘饰余丑。\n自谓当穷年，如何復分手。\n士生得所师，文学致不朽。\n吾衰莫自力，子壮谅何有。\n当取天下名，还为生人寿。",
        "dynasty": "宋",
        "collection_info": null
    },
    {
        "title": "游龙山",
        "author": "刘敞",
        "content": "孟公乘兴出，必造龙山头。\n回望默不言，夕阳始还辀。\n千年虽悠远，此意故风流。\n咄嗟无知者，寂寞空荆州。\n霜风萧骚晚，楚水荒凉愁。\n安得款段马，往来时独游。",
        "dynasty": "宋",
        "collection_info": null
    },
    {
        "title": "放鹯",
        "author": "刘敞",
        "content": "上天赋尔才，若不受羁绁。\n失身偶见获，羞与家禽列。\n秋风半夜起，鸿鹄两飘瞥。\n物生各自适，听尔归寥泬。\n白云入双眸，尺地肯自屑。\n慎勿逐鷃爵，□□不足绝。\n不过仓廪中，朋党为偷窃。\n鴂鶗最堪憎，擅使芳草歇。\n勉力霜霰期，方为鸟中杰。",
        "dynasty": "宋",
        "collection_info": null
    },
    {
        "title": "呜蝉",
        "author": "刘敞",
        "content": "芳草久已歇，星火奄向中。\n日暮玄鸣蝉，歳华坐将空。\n轻举尘壤外，逍遥神仙同。\n岂伊感时节，悲啸临长风。\n夕露鲜余润，炎颷成藴隆。\n清虚浪自足，高饿亦云穷。",
        "dynasty": "宋",
        "collection_info": null
    },
    {
        "title": "和圣俞十二韵",
        "author": "刘敞",
        "content": "处世诚碌碌，白髪生满头。\n所以不自惭，数从长者游。\n醉翁名世者，事业晞孔周。\n独立千歳外，邈然已难俦。\n韩范青云姿，奋飞起西州。\n徘徊霄汉间，下视轻蜩鸠。\n诗老最前辈，名声三十秋。\n篇章被海表，岂独鲁与邹。\n今我亲见之，执鞭乃所求。\n何况登其堂，举觞预献酬。\n清谈破羣疑，嘲笑寛百忧。\n以此捐歳月，吾生同悠悠。",
        "dynasty": "宋",
        "collection_info": null
    },
    {
        "title": "宿绿溪",
        "author": "刘敞",
        "content": "云昏江水阔，两淮不可测。\n山丘望亦迷，马牛岂易识。\n高帆乘长风，俄倾屡欹仄。\n未知所趣向，稍稍万宇黑。\n近津见芦苇，其外水正白。\n操舟投其间，宿鸟俱闢易。\n水深不可缆，丛梗以为力。\n蚊蚋秋尚繁，不眠坐通夕。\n中宵风逾厉，潮水相荡击。\n安得似人者，謦欬在我侧。\n天明启牖户，愿见白日色。\n莽苍旸谷间，竟为雾雨隔。\n追观宵征处，波恶生悸惕。\n绝粮非陈蔡，从者亦悽恻。",
        "dynasty": "宋",
        "collection_info": null
    },
    {
        "title": "如意台",
        "author": "刘敞",
        "content": "冷冷清池水，泛泛不繫舟。\n兴来可独往，兴尽自难留。\n留无淹回责，往无进取忧。\n世人共扰扰，真赏空悠悠。\n章华楚人困，姑苏麋鹿游。\n君看如意台，乃知贤者谋。",
        "dynasty": "宋",
        "collection_info": null
    },
    {
        "title": "闵雨",
        "author": "刘敞",
        "content": "长夏炎气隆，高田剧焚烧。\n惜哉淮海卑，无力能沃焦。\n起顾郊野间，离离悉苞萧。\n日夕多狂风，飞尘蔽招摇。\n谁能起蛟龙，雷雨苏宿苗。\n眇然坐自想，幽意增烦歊。",
        "dynasty": "宋",
        "collection_info": null
    },
    {
        "title": "和过骐骥院观马因饮李氏夜归復与江谢会于敝居",
        "author": "刘敞",
        "content": "子真王济徒，爱马有马癖。\n毎嫌驽骀众，未覩千里格。\n朅来飞龙廐，一一数白黑。\n始惊麒麟骨，秀出无与敌。\n旗旄乱云霞，鼓吹喧霹雳。\n从容看回旋，感激私叹息。\n此当逝昆崙，上与天无极。\n奈何局轩陛，终歳老羁靮。\n主人贵公子，埽榻多命客。\n聊欲寛其意，无为稍戚戚。\n珍羞杂水陆，清酒漾金碧。\n嘲笑心目开，留连日已夕。\n归来兴不尽，驻马问所适。\n知我方会友，投鞭遽登席。\n贫家竟何如，脯醢乏余力。\n歌舞復无素，儿童强敦逼。\n多君平生怀，不与贫富隔。\n欢来亦酩酊，俛仰愧三益。",
        "dynasty": "宋",
        "collection_info": null
    },
    {
        "title": "早行",
        "author": "刘敞",
        "content": "雨息风亦止，落月犹在天。\n舟人相呼起，稍出芦苇间。\n暗中各纷拏，四听声正讙。\n开户视所从，大江自漫漫。\n众星若连珠，纍纍浮深渊。\n津涯杳难知，势与天地寛。\n俯见舟楫微，万牛一毛然。\n虎豹嘷岸傍，蛟龙浮其涎。\n兢兢抱危惧，忽忽忘食眠。\n人生诚多忧，况乃行路难。",
        "dynasty": "宋",
        "collection_info": null
    },
    {
        "title": "重阳日得景烈送酒",
        "author": "刘敞",
        "content": "歳晚见黄菊，悲秋空復情。\n故人岂知我，朋酒适平生。\n举杯远相属，目尽归鸿声。\n醉眠东篱下，此亦渊明情。",
        "dynasty": "宋",
        "collection_info": null
    },
    {
        "title": "和焦生石字韵",
        "author": "刘敞",
        "content": "我惟一逢掖，入为二千石。\n声迹不相同，礼貎谓谁敌。\n既许游藩篱，又喜升宴席。\n酌酒浇磥魁，赋诗听警策。\n朋从常苦少，佳节古所惜。\n既醉忘形骸，笑言俱莫逆。\n使公贵且寿，富有贫贱客。",
        "dynasty": "宋",
        "collection_info": null
    },
    {
        "title": "寄隐直",
        "author": "刘敞",
        "content": "会短别日长，愁多欢情少。\n古来人间世，于道同扰扰。\n我髪日已苍，我颜日已槁。\n离忧固如此，四十未应老。\n谁能跨浮云，相与成莽眇。\n吾子心莫逆，庶当悟意表。",
        "dynasty": "宋",
        "collection_info": null
    },
    {
        "title": "旦日城东渡汝水与邻几饮别归作五言寄之",
        "author": "刘敞",
        "content": "繁霜堕众木，朝光破初寒。\n游子侵旦发，隐忍行旅艰。\n走马东郊门，别愁莽无端。\n川长不可厉，泛舟触波澜。\n相及墟落远，解骖请盘桓。\n班荆道路侧，酌酒还据鞍。\n殊乡阅人多，浮俗见子难。\n结交形骸外，生计出处间。\n江湖天一涯，冰雪歳欲阑。\n昔贤往不反，子陵与伯鸾。\n东游信不恶，相望终永叹。",
        "dynasty": "宋",
        "collection_info": null
    },
    {
        "title": "寄深甫君章",
        "author": "刘敞",
        "content": "烂漫十日饮，未快远别情。\n醉魂几时醒，直见颍水清。\n前欢绝莫寻，离念纷更盈。\n车骑暂休汝，赏晤得时英。\n披襟两相照，话言仆屡更。\n论史既衮衮，说经亦铿铿。\n一觞亦一咏，乐事真相并。\n会合固难常，我独嗟南行。\n回首念前好，感物非嘤鸣。\n明发成寤歌，勉勉趣遥程。",
        "dynasty": "宋",
        "collection_info": null
    },
    {
        "title": "寄裴吴江",
        "author": "刘敞",
        "content": "王乔一双凫，乃是尚方履。\n误逐阊阖风，飘然太湖水。\n湖水连天涯，茫茫湛清辉。\n秋来兴不尽，似欲都忘归。\n玉迭鲙如雪，碧壶酒若渑。\n醉辄问左右，何如张季鹰。\n君乃蓬邱人，神仙有名籍。\n不应自放浪，久为尘中客。\n我顷卧广陵，西风见白髪。\n八月观海涛，壮心谢超越。\n因欲解印绶，从君五湖游。\n功名非所及，为具鸱夷舟。",
        "dynasty": "宋",
        "collection_info": null
    },
    {
        "title": "寄赠献臣",
        "author": "刘敞",
        "content": "龙兴幽泉中，溶云自潜飞。\n气还大渊下，灰籥先察微。\n气应不必迩，至诚神与归。\n嗟予接休德，志合无纤讥。\n譬诸死灰然，安事旦夕违。\n胡为久相越，书问月增稀。",
        "dynasty": "宋",
        "collection_info": null
    },
    {
        "title": "五言寄江丈邻几时往尉氏未还",
        "author": "刘敞",
        "content": "终日相与居，岂知相得懽。\n出门一分袂，乃觉携手难。\n西风过浮云，急雨生早寒。\n清秋令人悲，兹游何当还。\n歳月游将晚，念君尚加餐。",
        "dynasty": "宋",
        "collection_info": null
    },
    {
        "title": "寄深甫",
        "author": "刘敞",
        "content": "往卜颍上居，徒爱颍上人。\n巢由节并世，管鲍必相亲。\n而我与夫子，阡陌东西邻。\n正可白首游，岂计中道分。\n人生莫自必，一别俄六春。\n入践西掖垣，出乘两朱轮。\n佐时乏明略，来往徒纷纷。\n上愧洗耳翁，下惭图霸臣。\n念欲投劾去，结茅復从君。\n摅我宿昔意，寄声谢水滨。",
        "dynasty": "宋",
        "collection_info": null
    },
    {
        "title": "寄杨忱明叔",
        "author": "刘敞",
        "content": "君有湖海气，沆砀凌斗牛。\n远持一卷书，濯我千歳忧。\n大音不众合，至宝非暗投。\n感激移人心，汍澜使涕流。\n俗讥陈元龙，世乏刘豫州。\n安得排羣儿，卧君百尺楼。",
        "dynasty": "宋",
        "collection_info": null
    },
    {
        "title": "雨中寄徐二",
        "author": "刘敞",
        "content": "北风吹飞雨，中夏变早寒。\n浮云满天地，坎井成波澜。\n秋兴集我怀，旅愁散无端。\n阳光旦自匿，后土何得干。\n嗟君贫非病，所寄瓢与箪。\n陋巷无杂宾，商歌激清弹。\n甚愿裹薄饭，相从餍朝餐。\n亦思造旸谷，相与晞朝冠。\n力弱泥潦深，乃知行路难。",
        "dynasty": "宋",
        "collection_info": null
    },
    {
        "title": "论交",
        "author": "刘敞",
        "content": "张陈父子游，乃为白刃仇。\n萧曹平生欢，亦作睚眦雠。\n交合名利间，安得无后忧。\n商山有四人，衰老俱白首。\n但食岩谷芝，终身不相尤。\n未必能独贤，苟云无他求。\n古称结交难，成败视此由。\n作诗告同心，市义诚足羞。",
        "dynasty": "宋",
        "collection_info": null
    },
    {
        "title": "秋霁宴北轩",
        "author": "刘敞",
        "content": "北轩属秋霁，晓见风叶零。\n置觞命宾友，环坐飞渌醽。\n遇适辄献笑，放言豁中扃。\n兀然不省醉，起见天上星。\n勉强相劝引，我謡子宜听。\n幸无兵农忧，稔歳蒙休宁。\n读书业文外，惟有醉不醒。\n世途若波涛，富贵乃浮萍。\n置之无可称，视彼鸿冥冥。",
        "dynasty": "宋",
        "collection_info": null
    },
    {
        "title": "送杨十七秘丞知瀛州河间",
        "author": "刘敞",
        "content": "洪涛翻金堤，冀州变泥涂。\n哀哉百万室，所忧半为鱼。\n流穴接道路，呻吟交里闾。\n若无慈仁长，安使疲疹苏。\n子在新密时，治声溢西都。\n大水无麦禾，闵然若疾痛。\n不忍使者求，建言解其粗。\n邦人喜更生，老幼欢以呼。\n绳墨制奸吏，弦歌训诸儒。\n復新卓侯庙，慕用已不诬。\n今者河朔行，岂其易然乎。\n彼将誉所试，况子材有余。\n但恨治者小，百里为区区。\n割鸡用牛刀，孔圣所叹吁。\n贤者必爱民，民活心乃愉。\n幼学长行之，固为圣人徒。\n位下非所恤，勉哉宁君躯。",
        "dynasty": "宋",
        "collection_info": null
    },
    {
        "title": "送梁山军徐秘丞",
        "author": "刘敞",
        "content": "鷾鸸一何智，俯仰人间游。\n落实不给视，去之畏少留。\n高贤在天下，富贵如云浮。\n得失不概怀，损益宁所忧。\n若人古巳亡，今復得徐侯。\n词科二十载，朝籍方见收。\n四海厌名声，庙堂多軰俦。\n后时不自失，观化君悠悠。\n入辞未央廷，远牧荒山陬。\n去矣成独往，岂嫌时俗羞。",
        "dynasty": "宋",
        "collection_info": null
    },
    {
        "title": "东邻花",
        "author": "刘敞",
        "content": "卜居非卜邻，适幸邻花发。\n照曜东轩东，暄然二三月。\n露香送清吹，晨艷开繁雪。\n稚子戏墙根，鸣鷄出林樾。\n我来奔羁旅，疑及武陵歇。\n欲访竟无从，空观对寥寂。\n为人懵俗事，邻里多谢绝。\n独尔可相亲，芬芳未应灭。",
        "dynasty": "宋",
        "collection_info": null
    },
    {
        "title": "忆洞庭",
        "author": "刘敞",
        "content": "少年慷慨轻远行，岀入楚越多所经。\n每令百川尽衣带，独忆岳阳观洞庭。\n方舆沈潜似无地，倚盖回还徒见星。\n始疑上帝限南北，恐有漏泽连青冥。\n西风八月氛雾收，旷宇千里令人醒。\n苦为外境相诱掖，欲弃尘世浮沧溟。\n当时发狂颇自怪，真拟乘兴携湘灵。\n至今局促不如意，坐视岁月无时停。\n凉秋满眼更多感，回首尚觉君山青。",
        "dynasty": "宋",
        "collection_info": null
    },
    {
        "title": "闻鴈",
        "author": "刘敞",
        "content": "去年闻鴈江湖边，尔时异乡望白云。\n今年鴈南身更北，可怜送目怀居人。\n我生羁旅自南北，鴈飞何为亦远役。\n浮云满天我无翼，相与因风寄消息。",
        "dynasty": "宋",
        "collection_info": null
    },
    {
        "title": "庭楸",
        "author": "刘敞",
        "content": "中庭长楸百尺余，翠叶晻蔼当四隅。\n晨霞夕日自相翳，并坐可得千人俱。\n忆昔河决鉅野溢，定之方中作宫室。\n当时鲁人始种此，还赋卫风伐琴瑟。\n春华亹亹六十年，高干错落摧寒烟。\n怅望空随众木老，中舍至音无与宣。",
        "dynasty": "宋",
        "collection_info": null
    },
    {
        "title": "送张公往建溪",
        "author": "刘敞",
        "content": "秋风驾流溪水急，君帆胡为破烟入。\n仙人近约武夷会，汉祀山头羽旄立。\n羣山丛丛野波绿，君缨无尘见心曲。\n江淹梦笔灵有余，君归何时伫盈轴。",
        "dynasty": "宋",
        "collection_info": null
    },
    {
        "title": "晓起",
        "author": "刘敞",
        "content": "栖乌未动清漏残，寥寥空堂生早寒。\n相重树色如泼墨，欲落月采成渥丹。\n市声嘈嘈入人耳，自笑带星还若此。",
        "dynasty": "宋",
        "collection_info": null
    },
    {
        "title": "防秋",
        "author": "刘敞",
        "content": "秋霜折胶胡马壮，边马窥边怒边将。\n游骑夜入烧回中，烽火朝传过陇上。\n关东行客关西来，欲说兵形先啜哀。\n长戈不能断右臂，壮士无过委黄埃。\n岁输缯帛顾何益，匈奴反以驰荆棘。\n安得连山如长城，遍限中原郄蛮貊。",
        "dynasty": "宋",
        "collection_info": null
    },
    {
        "title": "打鱼",
        "author": "刘敞",
        "content": "南人登鱼作膢腊，清潭数里奔舟檝。\n层冰始解川气和，百尺分明见鬐鬛。\n大网如云遮要津，须臾牵网迴水滨。\n地高势蹙渐逼窄，忽復逸出黄金鳞。\n钓叟篙师共惊骇，失声夺气俱逡巡。\n素鲂赤鲤不足数，弃掷千万如埃尘。\n岂知异物通变化，暂网中还有神戏。",
        "dynasty": "宋",
        "collection_info": null
    },
    {
        "title": "题西湖中鱼",
        "author": "刘敞",
        "content": "育育水满湖，中有千金鱼。\n浮沈得意似太古，不畏网罟畏鹈鹕。\n绿蒲欲齐藻初密，红尾差差映朝日。\n疾雷骤雨人莫知，潜有蛟龙取之逸。",
        "dynasty": "宋",
        "collection_info": null
    },
    {
        "title": "养鱼",
        "author": "刘敞",
        "content": "凿池不容数斛水，养鱼才胜十余尾。\n可怜出没萍藻间，还如泛澹江湖裏。\n君勿笑坳堂坎井无远期，假有神物君不知。\n风云变化在倏忽，随众幽潜聊尔为。",
        "dynasty": "宋",
        "collection_info": null
    },
    {
        "title": "和永叔食糟民",
        "author": "刘敞",
        "content": "岁丰饮酒众同醉，岁饥散糟民亦济。\n乃知酒酤在官为长策，上可足财下均利。\n黄头稚子白髪翁，哺糟相随尘土中。\n岂嫌身居犬彘后，还喜生值恩施丰。\n翰林仙伯屈主诺，忧民之忧乐民乐。\n祸阶六筦不易救，恵及连城自云薄。\n周公以来千百年，希世俗儒玩糟粕。\n排斥酒诰终莫用，感激长謡岂虚作。\n恨公未为富民侯，此等区区岂所忧。",
        "dynasty": "宋",
        "collection_info": null
    },
    {
        "title": "渔翁",
        "author": "刘敞",
        "content": "白头老翁披败蓑，求鱼终日罩淮波。\n波深水阔望不绝，网目虽繁能几何。\n大鱼鳣鱏入渊底，小鱼魂鲵登网裏。\n手皲足趼吁可怜，何不为网大如天。",
        "dynasty": "宋",
        "collection_info": null
    },
    {
        "title": "苦雨",
        "author": "刘敞",
        "content": "东风十日不肯回，浓云猛雨无时开。\n纷然万瓦垂组练，忽变百里吹尘埃。\n河鱼无翼蹈平陆，水鸟哺子升高台。\n羲和送日不竟夜，阳乌翅湿方摧頽。\n腐薪数吹不堪湿，灵井已满无用汲。\n大衢泥潦安得出，败瓦漏缺端愁入。\n街头红粟更腾踊，岁晏敝裘方缀缉。\n黄花荧荧独不忧，怅然为尔临风立。",
        "dynasty": "宋",
        "collection_info": null
    },
    {
        "title": "麻黄州送李斯石铭二十一字",
        "author": "刘敞",
        "content": "麻侯昔为莱子国，海滨渔人献文石。\n云是秦始皇帝东巡碑，二十一字李斯迹。\n桑田变海岸为谷，此石亦沈沧海侧。\n浪翻水转石段空，偶存数尺非人力。\n文章虽传失首尾，犹与史记无差忒。\n字形讹缺非昔时，蛰龙病虺相排迮。\n念昔属车八十一，气如虎狼食中国。\n方士献策通神仙，谀臣奋笔夸功德。\n始皇未死名已灭，秦地初分石皆泐。\n迩来似觉天意然，欲令后世羞其惑。\n君不见夏禹九鼎传三王，末年乃随殷社亡。\n时平往往暂一见，龙文玉铉曾无伤。\n圣贤作事宜万代，事非圣贤多立坏。",
        "dynasty": "宋",
        "collection_info": null
    },
    {
        "title": "画草虫扇子",
        "author": "刘敞",
        "content": "周南草虫但书兴，尔雅虫鱼浪多证。\n岂如纨扇裂冰霜，画出肖翘皆绝胜。\n蝇谗蝶轻螗蜋狷，同类殊名悉相应。\n毗陵老匠含天真，独得于心非气孕。\n牸牛落笔殊偶然，秦女骖鸾不相称。\n因君笔力尤天下，一借微躯闻万乘。",
        "dynasty": "宋",
        "collection_info": null
    },
    {
        "title": "听江十诵食鲙诗戏简圣俞",
        "author": "刘敞",
        "content": "长安贫客食无鱼，浩歌弹铗归来乎。\n主人聆歌知客意，酌酒买鱼相与醉。\n一鱼百金不可偿，操刀作鲙挥雪霜。\n鳞分骨解珠玉光，举盘引筯丝线长。\n楚饭雕胡香且洁，吴羮入口如沃雪。\n主欢赋诗客称寿，裂简摇毫落寒月。\n我亦羁旅秋萧条，思鲈回首江汉遥。\n过门大嚼取快意，咏诗忘味如闻韶。\n君若乘风驾沧海，更鲙长鲸且相待。",
        "dynasty": "宋",
        "collection_info": null
    },
    {
        "title": "积雪示张翁",
        "author": "刘敞",
        "content": "冥冥同云昼如墨，十日江城雪三尺。\n骐骥长鸣向朔风，鸿鴈悲飞困双翼。\n此时穷巷多泥涂，念子衰年少筋力。\n时俗反称少壮贤，丈夫动与饥寒逼。\n乘兴能枝笻竹来，煮鱼温酒浇胸臆。",
        "dynasty": "宋",
        "collection_info": null
    },
    {
        "title": "苦雪",
        "author": "刘敞",
        "content": "积雪冥冥春不淹，流光骤去十之三。\n根拳枝折物可念，衣敝履穿吾自堪。\n天枢回环错寒燠，地轴开阖差朔南。\n干坤密移世莫测，安得辨士能剧谈。",
        "dynasty": "宋",
        "collection_info": null
    },
    {
        "title": "雪夜留二三客饮",
        "author": "刘敞",
        "content": "高楼鼓绝昏鸦宿，疏帘暗幕开明烛。\n雪风振海夜未央，酒池无冰春更绿。\n迎年送腊醉莫辞，回环四序长相续。",
        "dynasty": "宋",
        "collection_info": null
    },
    {
        "title": "奉和圣俞春雪",
        "author": "刘敞",
        "content": "一日朔风三日雪，冬来严凝春復结。\n不知长此终安穷，芳物差池且三月。\n雷公怒号何淬嗟，欲起草木呼龙蛇。\n可怜惨栗夺气意，正復惟悴哀泥沙。\n紫宸放朝车马息，邻里谢交门径寂。\n解龟换酒聊自乐，浮云蔽日殊未极。",
        "dynasty": "宋",
        "collection_info": null
    },
    {
        "title": "同圣俞十二月十三日喜雪",
        "author": "刘敞",
        "content": "楚越祅氛杂炎瘴，凭陵中州冬益壮。\n天兵横厉江湖间，杀气冥冥逐飞将。\n南风不竞寒律回，暮雪远从阊阖来。\n云崩涛涌天地闭，埽洒万里空尘埃。\n公卿入贺陛下圣，海神来朝军事定。",
        "dynasty": "宋",
        "collection_info": null
    },
    {
        "title": "和永叔喜雪",
        "author": "刘敞",
        "content": "阴风触物生晚劲，积雪经旬戏春令。\n气排水国吁可骇，势覆山城力谁竞。\n缤纷乍逐飞霰夺，惨淡仰见浮云定。\n稍并日夜明相续，欲乱玄黄色交映。\n丘陵迤逦增更高，市井喧卑听逾静。\n包荒含垢似天德，履素居纯近民性。\n可怜佳境浩无极，非有雄辞岂能咏。\n怱忆避地歌其雱，携手驱车及寛政。\n迩来盈尺亦何有，高卧闭门方自庆。\n矧占丰岁宜九糓，重抑骄阳驱百病。\n龙蛇在蛰莺在谷，与我俱欣四时正。\n新诗翩翩摧古人，汝阴太守明廷臣。\n侔色揣称笑流俗，与民乐赓阳春曲。\n由来曲高和必寡，况我才居郢人下。",
        "dynasty": "宋",
        "collection_info": null
    },
    {
        "title": "去年对雪一首赠江十",
        "author": "刘敞",
        "content": "去年对雪本忆梅，今年看梅更忆雪。\n繁香浩色他日时，谁为年年剧胡越。\n乃知古来人间世，十常八九不如意。\n况我与君羁旅人，别多会少谁復计。\n閒来看梅取一笑，对雪更作明年调。",
        "dynasty": "宋",
        "collection_info": null
    },
    {
        "title": "月夜",
        "author": "刘敞",
        "content": "清风卷云天雨霜，众星灭没月腾光。\n纷纭六幕含苍苍，莹如冰壶察毫芒。\n太虚真人河汉旁，攀援桂枝曳霓裳。\n紫贝为阙白玉堂，珠筵瑶席罗羽觞。\n倚风微吟声抑扬，揖我起游谓我臧。\n左骖蛟螭左鳯凰，倏忽万里天路长。\n尘埃下土殊茫茫，乐如何其乐未央。",
        "dynasty": "宋",
        "collection_info": null
    },
    {
        "title": "依韵和永叔即席送择之出守陜府",
        "author": "刘敞",
        "content": "骊驹在门且勿喧，主人留客姑进酒。\n一时转盼巳陈迹，千里相望更何有。\n祖侯声名二十年，天下英豪共奔走。\n谁云白髪寄郎曹，更喜朱轓入吾手。\n扬雄天禄就寂寞，召伯甘棠变枯朽。\n乃知人事不如意，自古十常有八九。\n男儿何曾计出处，时运由来有奇偶。\n莫嫌青云晚着鞭，会取黄金大如斗。\n君能食饮和天倪，余事无可付庄叟。",
        "dynasty": "宋",
        "collection_info": null
    },
    {
        "title": "飞轮团扇歌",
        "author": "刘敞",
        "content": "赤云烧天天欲焚，深堂如炮井如饙。\n肴干不食酒具陈，君胡愁嗟念南熏。\n主人白羽奇且新，捷逾輠膏机有神。\n飞亷舒御旋相奔，晻蔼翕霍娱坐宾。\n衣襟飘飘恍凌云，何用御风绝埃尘。\n主人顾嗟颜色颦，安得救暍通下民。\n羊角扶摇非敢珍，愿使大鹏离隐沦。\n上客捧觞起为贺，君宜千年位卿佐。",
        "dynasty": "宋",
        "collection_info": null
    },
    {
        "title": "雨过前轩偶记",
        "author": "刘敞",
        "content": "江南羁客怀乡墅，晓起前轩对零雨。\n清波满目如鑑中，遶岸高松十余树。\n砌旁芳草似汀洲，巉岩殿角飞红楼。\n沈光倒影入浪底，宛是若邪溪上头。\n薄雾疏烟迷近远，水色谁能辨深浅。\n忽惊谢去尘中游，不知正自居京辇。\n何人草服倚长松，迴头误问钓鱼翁。\n眼前景致偶相同，岂异仙术游壶中。",
        "dynasty": "宋",
        "collection_info": null
    },
    {
        "title": "赠才元学士",
        "author": "刘敞",
        "content": "待诏先生穷巷居，箪瓢屡空方晏如。\n自操井臼秣羸马，郄整衣冠迎赐书。\n王人驻车久嘆息，天子闻知动颜色。\n饱死曾不及侏儒，牧民会肯输筋力。\n诏书朝出蓬莱宫，绣衣还乡由上衷。\n君今已作二千石，亦復将为第五公。",
        "dynasty": "宋",
        "collection_info": null
    },
    {
        "title": "题梅尉春波亭",
        "author": "刘敞",
        "content": "层栏压湖春水碧，日照高穹同一色。\n东风引浪飞鱼鳞，极目伤心如楚泽。\n茫茫白芷连芰荷，倚沼畦瀛遥望多。\n官贤与众共其乐，渔樵日暮常经过。\n君家德祖吴门子，弃职从仙如脱屣。\n此中吏隐人不知，且濯君缨洗君耳。",
        "dynasty": "宋",
        "collection_info": null
    },
    {
        "title": "吴宫",
        "author": "刘敞",
        "content": "吴儿歈，郑女舞，彩衣姣服垂楚楚。\n姑苏台高春日迟，急节新声闹钟鼓。\n美人欢醉捧瑶爵，君王万寿长如许。\n吴宫四面尽山川，越兵那得到城下。",
        "dynasty": "宋",
        "collection_info": null
    },
    {
        "title": "阴山女歌",
        "author": "刘敞",
        "content": "种玉不满畦，种花易满枝。\n玉生寄石自有处，花飞随风那得知。\n婵娟翠髪阴山女，能为汉装说汉语。\n春心未知向谁是，夜弹琵琶涙如雨。\n赤车使者过鳯凰，闇中一闻先断肠。\n碧窗锁烟未容去，侍儿密献江南珰。\n鹊飞上天星沈海，人心不同事随改。\n翦环洗妆许君老，百年如梦情终在。\n妾乘油壁郎乘骢，西陵松柏墨色浓。\n新欢未已旧愁起，水流曲曲山重重。\n周周衔羽鹣比翼，天生相亲人岂识。\n虽不及清路尘，犹当作山上石。",
        "dynasty": "宋",
        "collection_info": null
    },
    {
        "title": "迁南行",
        "author": "刘敞",
        "content": "伏波将军昔征南，功业虽壮身不还。\n曾出封疆铸铜柱，竟留种族依荒山。\n君不见如今圣天子，埽荡妖巢悉内徙。\n雕题来作冠带民，鼻饮翻宜伊洛水。\n此功一成万世宁，五岭三苗长坦平。",
        "dynasty": "宋",
        "collection_info": null
    },
    {
        "title": "寄王二子直",
        "author": "刘敞",
        "content": "鸿飞辄上天，鱼跃还入渊。\n故人去我百里余，我欲附书无由缘。\n俗间离合谁得免，心虽欲近身逾远。\n少壮相欢长年悲，自恨今为丈夫浅。",
        "dynasty": "宋",
        "collection_info": null
    },
    {
        "title": "夜寄献臣",
        "author": "刘敞",
        "content": "同居汴水上，自与君居隔。\n月出城头人尽归，思君携手独不得。\n兴来狂歌无与赓，白云时向望中生。\n城外明月未应减，期君对举黄金觥。",
        "dynasty": "宋",
        "collection_info": null
    },
    {
        "title": "和永叔鸣鸠诗",
        "author": "刘敞",
        "content": "晴鸠讙求雌，雨鸠闹逐妇。\n天地有晴阴，嗟尔何欣復何怒。\n柔桑如云春暮时，吴蚕半眠紫葚肥。\n食不过数粒，寝不过一枝。\n妇子相安可以老，何用汲汲合且离。\n雷公号呼风伯舞，天借之权作霖雨。\n可怜汝愚终不省，反室于怒谁哀汝。\n昔人恶尔巧，今人笑尔拙。\n巧不得近瑶台，拙不能保家室。\n尔巧尔拙非汝情，天机回阖难自平，世人假尔推阴晴。",
        "dynasty": "宋",
        "collection_info": null
    },
    {
        "title": "秋蛩",
        "author": "刘敞",
        "content": "促即復促即，秋蛩一何力。\n不见机杼巧，但闻日夜织。\n霜陨木落天下寒，嗟我妇子衣裳单。\n大钧万物各有在，尔独憔悴使人欢。\n一鸣復一飞，秋堂燕将归。\n四时自兴叹，天道不得违。\n忆昔春风和且柔，畏人来入人间游。\n鹰隼横厉自兹始，索寞分散还可愁。",
        "dynasty": "宋",
        "collection_info": null
    },
    {
        "title": "三瑞堂",
        "author": "刘敞",
        "content": "甘露被草，朝阳易晞。\n池莲并蒂，及秋变衰。\n独有长松连理老益壮，十年百年仍附枝。\n昔来一物足为瑞，何况三异俱称奇。\n吴中衣冠不胜数，天意自与宁馨儿。\n露干莲死不復见，正以青松并验之。\n凯风孝子尝悲思，三荆兄弟伤分离。\n此家遗风五十慕，物理推类谁能欺，到客为尔俱题诗。",
        "dynasty": "宋",
        "collection_info": null
    },
    {
        "title": "闻辘轳",
        "author": "刘敞",
        "content": "辘轳復辘轳，日夜声相续。\n长绠无已时，深泉变空谷。\n君不见开闢至今千万年，斗枢坤轴相迴旋。\n河汉西流亦不息，见尔沧海成桑田。",
        "dynasty": "宋",
        "collection_info": null
    },
    {
        "title": "过王氏弟兄",
        "author": "刘敞",
        "content": "出城问穷僻，负郭正潇洒。\n主人着书长闭关，佳树当门宜繫马。\n下马上堂还读书，新诗古琴双起予。\n昏鸦栖鸡欲敛翼，兴尽将去犹须臾。\n徒见城中轩冕客，不如吾人一缝掖。\n安得茅茨同里居，子在东阡我南陌。",
        "dynasty": "宋",
        "collection_info": null
    },
    {
        "title": "同永叔赠沈博士",
        "author": "刘敞",
        "content": "我不识醉翁亭，又不闻醉翁吟。\n但见醉翁诗，爱彼绝境逢良琴。\n上多高峰下流泉，后有芳草前茂林。\n玄猨黄鹄翩翻共悲鸣兮，白云翠霭倏忽而阳阴。\n此间真意不可尽，未遇知者犹荒岑。\n醉翁昔时逃世纷，恋此酩酊遗朝簪。\n心虽独醒迹弥晦，举俗莫得窥浮沈。\n迩来十年定谁觉，独沈夫子明其心。\n写之丝桐寄逸赏，曲度寥落含高深。\n绝调众耳多不省，醉翁一闻能别音。\n乃知精识自有合，何必相与凌崎嵚。\n伯牙钟子期，目击意已歆。\n蓬莱三山荡析不可见，惟有水仙之操传至今。\n安知后世万千岁，此地不为水火侵。\n但存君诗与君曲，虽远犹可期登临。\n沈夫子，与醉翁，斯言至悲君更寻。",
        "dynasty": "宋",
        "collection_info": null
    },
    {
        "title": "六月六日自城北还过深甫避暑",
        "author": "刘敞",
        "content": "热不就恶木枝，渇不近盗泉水。\n自古有成言，念我还如此。\n爱君井源百尺深，爱君庭树千里阴。\n相知岂计一饭报，长啸聊为猛虎吟。",
        "dynasty": "宋",
        "collection_info": null
    },
    {
        "title": "得萧山书言吏民颇相信又言湘湖之奇及生子名湘戏作此诗",
        "author": "刘敞",
        "content": "吾家千里驹，气与齿俱壮。\n去年射策雄东堂，今年调官在越上。\n指挥小吏遣簿书，笑语不废才有余。\n清酒肥鱼宴宾客，时时骑马临湘湖。\n湖波无风百里平，人道官心如此清。\n居民爱尹氏为字，令尹生儿湖作名。\n家家祝君多男子，越中更有余山水。",
        "dynasty": "宋",
        "collection_info": null
    },
    {
        "title": "翦楸叶词",
        "author": "刘敞",
        "content": "凉风天际来，拂我阶前树。\n稍惊枝上禽，復堕叶间露。\n儿童畏我逢秋悲，刻叶作花矜岁时。\n祝我宜秋劝使插，未能免俗復尔为。\n鬓边二毛殊不恶，淮南何须伤木落。",
        "dynasty": "宋",
        "collection_info": null
    },
    {
        "title": "寄书",
        "author": "刘敞",
        "content": "十里一反顾，五里一徘徊。\n悠悠三千里，莫知我心哀。\n客愁纷无涯，岁月忽如掷。\n人生莫自料，皓首岂易测。\n节旄未落归去来，天遣春风随我回。\n入朝宁食建业水，还家郄赋南山雷。\n妇能秦声妾赵舞，稚子可使行酒杯。\n急须为乐娱日夜，何事憔悴淹尘埃。\n行矣乎，归去来。",
        "dynasty": "宋",
        "collection_info": null
    },
    {
        "title": "答金陵使君答王待制见寄杂言",
        "author": "刘敞",
        "content": "阮公青云器，寓意必豪纵。\n西临广武寄一笑，英雄纷纷竞如梦。\n有时不能平，途穷即长恸。\n仕哉咏怀篇，千载共悲讽。\n金陵昔为帝王居，气象萧索无復余。\n长江连天水东注，台城彷佛存邱墟。\n主人文章谪仙老，感古能无激怀抱。\n作亭正得山水胜，登临更值风月好。\n宾客满堂丝竹悲，古今风流自一时。\n君家夷吾虽有慷慨语，快意未必如君诗。\n淮水东流千万年，此亭方与淮共传。\n念君归老庙堂上，未负赓歌留北山。",
        "dynasty": "宋",
        "collection_info": null
    },
    {
        "title": "古城",
        "author": "刘敞",
        "content": "古城何巍巍，古墓何纍纍。\n生游市朝死田野，从古到今无免者。\n城荒郄为狐兔宅，墓在他人种松柏。\n伏羲以来三万年，此城此墓几变易。\n谁人听唱野田诗，能令君悲亦不悲。",
        "dynasty": "宋",
        "collection_info": null
    },
    {
        "title": "筑室种树",
        "author": "刘敞",
        "content": "抚剑欲远适，舍旃辄復息。\n四海广大身正孤，东西南北颇同役。\n筑室种树反开门，闾里小人哀王孙。\n丈夫委顺故在俗，余事悠悠何足论。",
        "dynasty": "宋",
        "collection_info": null
    },
    {
        "title": "风花",
        "author": "刘敞",
        "content": "风花不自知，高下逐风飞。\n故有多情处，时来点客衣。\n仙源应在晴溪侧，弄雪吹香不忍归。",
        "dynasty": "宋",
        "collection_info": null
    },
    {
        "title": "种莲",
        "author": "刘敞",
        "content": "雨余池上清且满，浮萍漂漂绿蒲短。\n主人惜此芳意薄，移藕丁宁不辞远。\n南陂芙蓉少人识，迭蘂重房无俗格。\n託根得地今始逢，西风白露为君容。",
        "dynasty": "宋",
        "collection_info": null
    },
    {
        "title": "朱云",
        "author": "刘敞",
        "content": "志士不忘弃沟壑，勇士不忘丧其元。\n伏鸡搏狸狗袭虎，感激只在精神存。\n汉朝陵替外戚盛，五岳振荡三辰昏。\n臣强主弱上不悟，庭中唯唯谁能言。\n朱生节义迈金石，面劾不避师傅尊。\n愿求上方斩马剑，诛一厉百清其源。\n天威震怒不我受，利刃接颈雷霆奔。\n当前折槛色不变，命在顷刻谁扳援。\n昔时仲尼鲁司寇，七日行戮端干坤。\n嗟我此生心不就，冥冥后土埋其冤。\n汉家社稷变王氏，张禹虚蒙师保恩。\n卓然先见在物表，佞臣败国谁復论。\n我愿乘云款天阍，巫阳掌梦招其魂。\n立朝蹇蹇辨邪正，无復奸谀开倖门。",
        "dynasty": "宋",
        "collection_info": null
    },
    {
        "title": "金山廨院",
        "author": "刘敞",
        "content": "门前松响乱头上，壁上江图流眼前。\n松声水响两不辨，似有疑非心悠然，安得乘兴浮轻船。",
        "dynasty": "宋",
        "collection_info": null
    },
    {
        "title": "潘道士",
        "author": "刘敞",
        "content": "上清宫中老道士，曾从先皇去封祀。\n山头侯夜窥火轮，汾上掊鈎出金耳。\n云成龙虎当翠华，丰隆前导清泥沙。\n万灵扶驾百神护，杂沓仙侣堆云霞。\n黄衣羽客十有余，多能引说轩辕初。\n汉廷儒士议迂阔，天子自用申公书。\n金绳玉策埋石壤，神光夜见连空虚。\n天心报贶宸意喜，白茅玉印旌其徒。\n帷宫赐席接虎幄，待之如宾尽诚悫。\n中书秘术使之观，神动精摇易飞跃。\n鼎湖龙去何超越，日月茫茫自奄忽。\n龙髯堕地秋草生，人世霜华满头髪。",
        "dynasty": "宋",
        "collection_info": null
    },
    {
        "title": "遇海舟",
        "author": "刘敞",
        "content": "秦王好神仙，东上琅琊台。\n蛾眉绿髪五千辈，去乘长风款蓬莱。\n此时秦人海旁立，生别死分不敢泣。\n但见高帆云中没，野鸟悲鸣为翔集。\n过海舟，何时还，火焚荆棘空骊山。",
        "dynasty": "宋",
        "collection_info": null
    },
    {
        "title": "猛虎行",
        "author": "刘敞",
        "content": "陆不辞虎豹怒，水不避蛟龙争。\n众人亦有命，大贤岂虚生。\n千岁犹须臾，四野如户庭。\n解弓挂扶桑，脱剑倚太清。\n腾身骑日月，万事如蚊𧉬。\n贫贱有固穷，慷慨激中情。\n炎火燎昆邱，乃知白璧精。\n雪霜没众草，高松独青青。\n宁生歌车下，戚促儿女声。\n时至乘化迁，运頽与物冥。\n震雷不经听，芥蔕何足婴。\n君不见贾竖竞锥刀，蚍蜉利羶腥。\n何如乘云御气游咸池，长啸濯我冠与缨。",
        "dynasty": "宋",
        "collection_info": null
    },
    {
        "title": "雷陂劝耕作杂言",
        "author": "刘敞",
        "content": "君不见江都宫，昔时何崔嵬。\n下临雷陂水，前踞吴王台。\n台倾无余级，水竭空尘埃。\n隋人已曾顾此长嘆息，今世更为隋人哀。\n乃知天地间，一盛亦一衰。\n但从伏羲已来三十余万岁，未有书契胜言哉。\n尧桀是非可两忘，我欲劝人闢草莱。\n种稻水一方，艺麻陵四頽。\n爽鸠之乐非我有，聊独玩此田莓莓。\n未知百世间，更復谁当来。\n且欲及閒从宾客，省耕访此时徘徊。",
        "dynasty": "宋",
        "collection_info": null
    },
    {
        "title": "碧澜堂",
        "author": "刘敞",
        "content": "苕溪之水摇空山，霅溪波流无日閒。\n上有高堂荫华宇，苍翠凌乱轩楹间。\n异时客心乐真旷，白鸟鵁鶄期往还。\n解缨敧枕便所适，焉能復问居夷蛮。\n岚光棱棱耸屏幌，水响滥滥摇琼环。\n正如明鑑发尘匣，万象聚眼醒容颜。\n秋风已高白芷老，编荷制蕙文斓斑。\n魂清魄爽弄明月，洞庭跬步寻非艰。\n神仙有无未可信，物色但讶非人寰。\n瑶宫紫府竟何若，茫然远想令人潸。\n长竿独茧可以老，安用驰猎卢重镮。\n况復邦人讲文墨，风雅不待仲尼删。\n丞相词章状元笔，荦荦神裁无由攀。\n嗟我胡然陷尘滓，不能追逐鸥白鷴。\n发狂醉问二三子，吴溪钓碣何如顽。",
        "dynasty": "宋",
        "collection_info": null
    },
    {
        "title": "濉阳歌",
        "author": "刘敞",
        "content": "梁人犹为濉阳歌，隋人水调能相和。\n梁人池台已平地，隋人岸树空嵯峨。\n梁人隋人去如水，水声日夜流不已。\n张巡庙前春草生，里人尚识将军名。\n国雠已灭心不死，愤气半夜凌欃枪。\n丈夫节义岂在下，愿为长剑刳长鲸。",
        "dynasty": "宋",
        "collection_info": null
    },
    {
        "title": "马蹄砚",
        "author": "刘敞",
        "content": "巴巫之山足奇石，气含秋云如黛色。\n君家宝砚安所得，圆为马蹄萤为璧。\n宛城路阻流沙长，中国久绝真乘黄。\n惜哉逸足世不识，所存一迹犹形相。\n鄙夫虽非伯乐比，偶见褭蹄识千里。\n愿君不惜勤示人，倘有骅骝免空死。",
        "dynasty": "宋",
        "collection_info": null
    },
    {
        "title": "天中山",
        "author": "刘敞",
        "content": "兹山陂陀但盈尺，其下盘根乃无极。\n勇如共工莫可触，力敌愚父无能役。\n开闢以来传至今，形势虽小当天心。\n斗极回旋未易测，日影短长犹可寻。\n石旁阴穴穿洞府，中有神物为之主。\n祷祠往往见光景，暵旱时时作霖雨。\n由来丘山贵灵不贵大，正復陂陀亦何怪。",
        "dynasty": "宋",
        "collection_info": null
    },
    {
        "title": "岸旁倒树",
        "author": "刘敞",
        "content": "沧洲老树生几秋，干如墨龙根紫虬。\n雨水摧激势突兀，夭矫出饮沧江流。\n危不见持颠不扶，萧萧生意令人愁。\n岂无耕夫与过客，暂时憇尔行则休。\n西风八月海水飞，枯槎昔曾凌斗牛。\n恐尔漂零未终极，挂帆欲去仍回头。",
        "dynasty": "宋",
        "collection_info": null
    },
    {
        "title": "黄寺丞井上桐树为雷所击",
        "author": "刘敞",
        "content": "君家井泉深百尺，上有高桐十寻碧。\n鳯鸟不至独何忧，蛟龙深潜莫能识。\n迅雷烈风来击时，地轴翻倒海水飞。\n正直摧伤岂天意，爨下成琴殊未迟。",
        "dynasty": "宋",
        "collection_info": null
    },
    {
        "title": "送人之会稽",
        "author": "刘敞",
        "content": "鹰隼羞逐巢上雏，骐骝耻随厩中驹。\n由来俊迈恶羁絷，子独三年留上都。\n江南秋风鲈鱼美，庖鲙炊粳东入吴。\n腰间兰佩垂左右，船若神仙人不如。\n会稽古来好风俗，严助买臣相继驱。\n近来太守廷中臣，拔贤好善当朝无。\n子今东去怀自许，解榻非君尚谁与。\n剋日飞声动洛阳，听君如听雷门鼓。",
        "dynasty": "宋",
        "collection_info": null
    },
    {
        "title": "题深甫所种树",
        "author": "刘敞",
        "content": "中庭郄埽无余地，怜君种树还有意。\n重阴覆屋千尺时，徙坐读书殊可喜。\n似君秀骨不易攀，当援桂枝星汉间。\n岂能玩此便自老，尘俗纷纷聊闭关。",
        "dynasty": "宋",
        "collection_info": null
    },
    {
        "title": "雷氏子推迹石鼓为隶古定圣俞作长诗叙之诸公继作予亦继其后",
        "author": "刘敞",
        "content": "结绳既亡书契出，文字变化尤倏忽。\n太山七十有二代，遗事昏昏万无一。\n岐阳石鼓起晚周，宣王之诗史籀笔。\n天下金石凡几存，此当为甲彼皆乙。\n体势鸟迹杂蝌蚪，词章车攻与吉日。\n六书既废小雅缺，能使兼存此其实。\n韩公昔甞歌感激，若弦周诗播琴瑟。\n雷生今復隶古定，如破鲁璧传简帙。\n道之难行乃若兹，二千年间能事毕。\n先王亲用必贵本，流俗玩文因丧质。\n此虽于今似不急，岂不班班见儒术。\n藏之天府自其所，大训河图亦何物。\n会稽羣玉久冥寞，漆简韦编尚彷佛。\n昔人虽死名不朽，智者能为巧当述。\n太学先生事起废，诵此勤勤救埋没。\n会令永与天壌传，不比酒诰俄然失。",
        "dynasty": "宋",
        "collection_info": null
    },
    {
        "title": "城头乌",
        "author": "刘敞",
        "content": "城头月出天正白，众乌惊飞啼夜色。\n枝高风多露新滴，畏声恶影不能息。\n愁人感之援鸣琴，拂弦成声泪沾襟。\n嗟尔一生八九雏，游翔不过东西林。\n白头反哺无所恨，桓山分飞独何心。",
        "dynasty": "宋",
        "collection_info": null
    },
    {
        "title": "惊乌",
        "author": "刘敞",
        "content": "北林风多丹叶稀，栖乌畏月夜中飞。\n哀音乱发不自得，孤影履翻无所依。\n作巢欲高避弹射，谁道通宵不能息。\n山深林远去冥冥，清露寒霜损毛翼。",
        "dynasty": "宋",
        "collection_info": null
    },
    {
        "title": "梅",
        "author": "刘敞",
        "content": "江东梅树江西客，僻地相逢眼俱白。\n杂花乱草斗青春，玉树琼枝比颜色。\n轻阴漠漠寒不返，清雨高风旦连夕。\n惜无白日照芳菲，决云之剑那能得。\n忽忆曾过上林苑，五柞长杨心所识。\n结根擢秀皆寻常，得地翻宜帝王侧。\n后皇嘉树无远迩，尔生自合居南国。\n勉留佳实和君羮，丁宁妇女无所摘。",
        "dynasty": "宋",
        "collection_info": null
    },
    {
        "title": "蒲萄",
        "author": "刘敞",
        "content": "蒲萄本自凉州域，汉使移根植中国。\n凉州路绝无遗民，蒲萄更为中国珍。\n九月肃霜初熟时，宝珰碌碌珠纍纍。\n冻如玉醴甘如饴，江南萍实聊等夷。\n汉时曾用酒一斛，便能用得凉州牧。\n汉薄凉州绝可怪，今看凉州若天外。",
        "dynasty": "宋",
        "collection_info": null
    },
    {
        "title": "和道粹探春",
        "author": "刘敞",
        "content": "去岁探花烦两郎，今年逢春情更长。\n广文主人似知我，一首新诗能发狂。\n载酒可以过扬子，肩舆不嫌干辟彊。\n东风老去甚容易，百日醉倒我无妨。",
        "dynasty": "宋",
        "collection_info": null
    },
    {
        "title": "岳州引水诗",
        "author": "刘敞",
        "content": "洞庭清波一千里，城中酿酒常无水。\n泥涂远汲人共悲，缾缶屡空罍亦耻。\n凿井引竿高下流，清泉泠泠六物修。\n邦人巳息汉阴拙，楚酒无復邯郸忧。\n谁谓机心有机械，大贤事业终除害。",
        "dynasty": "宋",
        "collection_info": null
    },
    {
        "title": "去年得澄心堂纸甚惜之辄为一轴邀永叔诸君各赋一篇仍各自书藏以为翫故先以七言题其首",
        "author": "刘敞",
        "content": "六朝文物江南多，江南君臣玉树歌。\n擘笺弄翰春风裏，斵冰析玉作宫纸。\n当时百金售一幅，澄心堂中千万轴。\n摛辞欲卷东海波，乘兴未尽南山竹。\n楼船夜济降幡出，龙骧将军数军实。\n舳舻衔尾献天子，流落人间万无一。\n我从故府得百枚，忆昔繁丽今尘埃。\n秘藏箧笥自矜玩，亦恐岁久空成灰。\n后人闻名宁復得，就令得之当不识。\n君能赋此哀江南，写示千秋永无极。",
        "dynasty": "宋",
        "collection_info": null
    },
    {
        "title": "题永叔白兔同贡甫作",
        "author": "刘敞",
        "content": "梁王兔园三百里，不闻有与雪霜比。\n今公畜此安取之，莹若寒玉无磷缁。\n春秋书瑞不常有，历年旷世曾一偶。\n宁知彼非太阴魄，鳯凰麒麟亦郊薮。\n周南之人公腹心，张罝肃肃横中林。\n献全不损一毫末，顾直肯计千钧金。\n雕笼密槛回君宠，初不惊人有时拱。\n由来文采绝世必见羁，岂能随众碌碌自放原野为。",
        "dynasty": "宋",
        "collection_info": null
    },
    {
        "title": "三清殿木槿",
        "author": "刘敞",
        "content": "三清殿前木槿树，朝繁夜暗自相催。\n晨光始出洛水上，暮雨又下云阳台。\n仙姬神女衣服丽，紫玉杂佩垂玫瑰。\n春余众木苦寥落，况乃渐逼清秋来。\n繁花满目真可惜，稍稍万户舖苍苔。\n黄冠道士情意薄，见似不见年年开。\n清风满席车马少，莫与共赏倾金罍。\n尝疑壶中有仙术，安得升天繫白日。",
        "dynasty": "宋",
        "collection_info": null
    },
    {
        "title": "和吴九元会",
        "author": "刘敞",
        "content": "汉家初成长乐宫，亦以十月朝百工。\n武夫崛起少仪节，秦制苟简非王风。\n犹云始知天子贵，此甚可笑田舍翁。\n圣朝礼乐百年备，文物寖盛兼羲农。\n月正元日古所用，数岁一讲宾王公。\n东至日出西太蒙，南极丹穴北崆峒。\n重译款关惟恐后，奉琛荐币无不恭。\n太常调乐辨韶武，少府拭璧差桓躬。\n旗常卷舒王路肃，干羽出没顽民从。\n协风入律效朔易，瑞雪盈尺迎年丰。\n阴惨阳舒变顷刻，天决地闢含冲融。\n君看此等圣人事，岂得復顾叔孙通。\n道旁撃壤九龄叟，校室受书三尺童。\n惯习昇平不自觉，岂悟帝力高无穷。\n赖君作诗播英实，如以鸣鼓祛昏聋。\n吾知朝廷亿万载，与地侔富天比崇。",
        "dynasty": "宋",
        "collection_info": null
    },
    {
        "title": "荆州儿歌",
        "author": "刘敞",
        "content": "都卢小儿歌且舞，口吹鸣笛手击鼓。\n日落羣游尘土中，噭咷不分巴与楚。\n年年送腊迎春光，家家相随夜开户。\n嗟汝儿曹舞更歌，及尔不为如老何。",
        "dynasty": "宋",
        "collection_info": null
    },
    {
        "title": "赠文显",
        "author": "刘敞",
        "content": "古来画工着名者，吴氏鬼神韩氏马。\n鬼神既僞不足称，狗马空难亦多假。\n显师幼年独写人，至今精绝疑有神。\n洒毫便觉面如面，后素倏讶身观身。\n高冠长剑天子侧，他时金声復玉色。\n师皆对之槃礴臝，众谓十常八九得。\n诸公固为廊庙贤，麒麟未画宜私传。\n一邱一壑吾亦可，烦仗丹青无间然。",
        "dynasty": "宋",
        "collection_info": null
    },
    {
        "title": "戏作泛槎篇呈知府给事",
        "author": "刘敞",
        "content": "君不见枯槎去时八月风，海水自与天河通。\n飘飘反出扶桑上，恍惚遍历羣仙宫。\n宫旁佳人莹如玉，邂逅相聚欢不足。\n诈言物外日月长，正苦归来光景促。\n回头稍与烟霞隔，世人空辨支矶石。\n伯劳燕子东西飞，惆怅中间断消息。",
        "dynasty": "宋",
        "collection_info": null
    },
    {
        "title": "春日作",
        "author": "刘敞",
        "content": "天王城西金明池，三月欲尽花菲菲。\n游人白马黄金羁，騑骖结驷来金堤。\n禁城恩波无远迩，清光面面均流水。",
        "dynasty": "宋",
        "collection_info": null
    },
    {
        "title": "赏阁后小桃同景纯作",
        "author": "刘敞",
        "content": "仆本山野之生民，不堪刺促拘冠绅。\n江湖自放老将至，岂悟岁月如驰轮。\n谬随多士贡王府，浪得虚名通紫宸。\n遽从下列居第一，当时颇似称平津。\n感激更恩报天子，僶俛从事希涓尘。\n滥书闺籍比朝旧，骤上天禄均儒臣。\n肖躬顾影每自愧，譬如蒿艾参松筠。\n未能引分拂衣往，正用饱食惭悬鹑。\n太平中外虽少事，贤哲驰骛犹辛勤。\n幸无官守逃吏责，自可昏醉穷青春。\n夭桃花繁高倚楼，似若有意娱佳宾。\n浩歌大笑忘检局，座客欢倒知吾真。\n东风瞥来能几时，况子东西南北人。\n人间会合常苦少，撃鲜举白毋羞贫。\n林端啼鴂风雨夕，异方相忆空酸辛。",
        "dynasty": "宋",
        "collection_info": null
    },
    {
        "title": "土牛行",
        "author": "刘敞",
        "content": "立春自昔为土牛，古人设象今人愁。\n岂有笵泥作头角，便可代天熙九畴。\n村夫田妇初不知，缤纷围遶争相祈。\n皆云宜蚕又宜谷，拜跪满前同致词。\n由来人事常反覆，久立要津宁尔福。\n请看今者拜跪徒，少选分张取其肉。\n牛实无知何用祭，牛能有情岂不愧。\n化育万物非尔才，世人资尔聊为戏。",
        "dynasty": "宋",
        "collection_info": null
    },
    {
        "title": "胡九龄画牛歌",
        "author": "刘敞",
        "content": "书契已来有绘事，画牛着牛今始二。\n胡生戴氏虽异时，形似之间实兄弟。\n鬼神易写狗马难，古人旧语乃信然。\n不尔寥寥千万年，笔墨旷绝无比肩。\n胡生曾画百一牛，变态曲尽称为尤。\n翰林主人题辞古，四海文士歌赋优。\n俗情护前喜排后，此事戴嵩未曾有。\n会知诵玩无已时，画与胡生俱不朽。",
        "dynasty": "宋",
        "collection_info": null
    },
    {
        "title": "同邻几观中道家书画",
        "author": "刘敞",
        "content": "宋公好古天下闻，法书奇画多求真。\n独将文雅遗后世，官虽贵达家尤贫。\n近自唐室远及秦，上下略数千余春。\n丹青翰墨着名者，一二收拾忘辛勤。\n象贤济美声不坠，手泽鉅细皆如新。\n朝廷交游累千百，未尝肯示寻常人。\n蔡侯江翁与梅伯，于今磊落称绝伦。\n退朝相从得尽见，更觉清门无杂宾。\n鉴微赏异极毫髪，四座若获千金珍。\n往往发狂或大叫，咏诗落笔争纷纶。\n我随众人久碌碌，学殖欲落衣生尘。\n愿登羣玉探禹穴，不惮山海驰舟轮。\n此君家近未宜后，率然欲往怀逡巡。\n淹留秖觉岁月老，復恐异物潜通神。\n但传妙唱想绝蹟，诵叹慷慨书搢绅。",
        "dynasty": "宋",
        "collection_info": null
    },
    {
        "title": "西戎行",
        "author": "刘敞",
        "content": "吾闻圣人之兵有不战，不战之胜善之善。\n况復良将握天威，西戎虽强安得擅。\n忆昔属国羽书闻，中宴彻酒诏图勋。\n丞相陈谋御史请，独可遣将诛其君。\n吏民诖误不足治，我以威德周无垠。\n尚书侍郎尽明哲，秉钺载旆如火烈。\n羽林积卒眀号令，贼兵蹙戚忧巢穴。\n方春缓诛已偷息，天不假易行剿绝。\n太常请献象功舞，史臣愿勒西山岊。\n悬头藁街敕狂慢，积粟金城抚疲苶。\n西戎行，告尔勿逆果自坑，百蛮来威天下平。",
        "dynasty": "宋",
        "collection_info": null
    },
    {
        "title": "题浙西新学",
        "author": "刘敞",
        "content": "文翁昔时理蜀土，能令蜀人似邹鲁。\n范公今者镇江东，亦云教化似文翁。\n文翁范公本同志，蜀人吴人有殊异。\n蜀人之先自鱼凫，不闻道德能过吴。\n吴前泰伯后季札，礼让继为天下师。\n迄今遗风未全灭，得逢贤侯益昭晰。\n本之旧俗已相百，况乃磨砻皆俊杰。\n当时文翁化蜀者，独有扬雄及司马。\n后生可畏不可诬，安知不在吴公下。\n吴人于今歌且仰，我公去矣安所仿。\n愿公上佐天王明，姬文孔术从兹行。",
        "dynasty": "宋",
        "collection_info": null
    },
    {
        "title": "戏金壶道士法墨走笔杂言寄邻几圣俞",
        "author": "刘敞",
        "content": "狂鲸荡海海逆潮，巨鳌抃山山动摇。\n疾雷劲风自相薄，潜鳞伏介俱不聊。\n我无巨曲復藉糟，无思远人心忉忉。",
        "dynasty": "宋",
        "collection_info": null
    },
    {
        "title": "送刘泾州",
        "author": "刘敞",
        "content": "刘侯之弓三百斤，壮气可以摧浮云。\n不忍区区事狐兔，自请治郡当胡尘。\n天子外家异恩礼，秋庙旧鼎多功勋。\n少虽侍中贵省士，匈奴宜避飞将军。\n忆昔汝南始相得，十年见君我髪白。\n可怜日月如过翼，我诚儒生犹恨惜。\n腰间宝刀手中策，驰骛万里须努力。",
        "dynasty": "宋",
        "collection_info": null
    },
    {
        "title": "种桐",
        "author": "刘敞",
        "content": "东园方树盈百株，四桐晚种皆丈余。\n不缘桃李鬪颜色，不为琴瑟养肌肤。\n霜秋要成万叶子，他日与致丹山雏。\n野人此意真不诬，凤鸟不至吾已夫。",
        "dynasty": "宋",
        "collection_info": null
    },
    {
        "title": "怀归操二章  其一",
        "author": "刘敞",
        "content": "蟋蟀在堂岁云除，今我不乐郁以纡。\n岂不怀归畏简书。",
        "dynasty": "宋",
        "collection_info": null
    },
    {
        "title": "怀归操二章  其二",
        "author": "刘敞",
        "content": "蟋蟀在堂岁云逝，今我不乐濡以滞。\n岂不怀归朋友畏。",
        "dynasty": "宋",
        "collection_info": null
    },
    {
        "title": "新滩行",
        "author": "刘敞",
        "content": "忆昔秭归之山崩，震惊千里如雷霆。\n江水逆流洞庭竭，至今蓄怒犹腾凌。\n洄渊沈沈色如墨，彷佛半露峰峦形。\n悬波一泻三百仞，鱼鼈蛟龙俱不宁。\n天公高居漏天隔，无故设险忧羣生。\n时无伯禹真已矣，坐念疏凿何由能。",
        "dynasty": "宋",
        "collection_info": null
    },
    {
        "title": "灵椿馆风折椿树",
        "author": "刘敞",
        "content": "野人独爱灵椿馆，馆前灵椿耸危干。\n风柔雨练三月余，奕奕中庭荫华伞。\n清阴及物不自惜，赤日当天损炎旱。\n危檐密牖清有余，翠竹猗桐何足算。\n南山白虎啸狂飇，孤根易动枝条散。\n芳华寂寞未及衰，萎迟遂比沟中断。\n君不见月中紫桂天上榆，有名无实安自如。\n天河均涧易生植，甘露洒叶长扶疏。\n结根得所应自贵，庇荫虽远真徒虚。\n灵椿乎，庄子浪叟诚尔徒。\n尔当自取八千岁，今颠蹶矣人谁扶。",
        "dynasty": "宋",
        "collection_info": null
    },
    {
        "title": "观林洪范禹贡山川图",
        "author": "刘敞",
        "content": "若昔文命熈帝虞，大龟浮洛出元谟。\n翍山泻泽魑魅走，四海砥定由天扶。\n周摧嬴仆乱疆理，壁中但得司空书。\n先生始病学者惑，为画盈尺山川图。\n职方舆地在眼下，地势天文高下殊。\n始惊六合可舒卷，吾道指掌何难乎。\n先生当时持此艺，欲以稽古开天意。\n命乖时背竟何为，于今传者为张宜。\n宜生五十头已白，连蹇不为州郡辟。\n朝廷何时举行河，合笑平当未精赜。",
        "dynasty": "宋",
        "collection_info": null
    },
    {
        "title": "昨日风赠王舒",
        "author": "刘敞",
        "content": "昨日风，今日雨，门前泥坑昨夜土。\n秋怀悽怆谁最多，江南秀才洛下旅。\n十年麻衣走南北，饥寒不比仓中鼠。\n悠悠暖日庇重云，举头看天不得语。",
        "dynasty": "宋",
        "collection_info": null
    },
    {
        "title": "同永叔和介甫昭君曲",
        "author": "刘敞",
        "content": "汉家离宫三十六，宫中美女皆胜玉。\n昭君更是第一人，自知等辈非其伦。\n耻捐黄金买图画，不道丹青能乱真。\n别君上马空反顾，朔风吹沙闇长路。\n此时一见还动人，可怜怏怏使之去。\n早知倾国难再得，不信傍人端自误。\n黄河入海难郄来，昭君一去不復回。\n青冡消摧人迹绝，惟有琵琶声正哀。",
        "dynasty": "宋",
        "collection_info": null
    },
    {
        "title": "子直携杂文见过",
        "author": "刘敞",
        "content": "王孙少年敏于笔，壮如骅骝勇鹯鹘。\n摇毫裂简殊多端，因事陈词不专一。\n春风吹空花满眼，秋霜缩物寒吹骨。\n元气回復无常形，四时变化岂定律。\n斯文法天亦自然，古来达者犹识偏。\n今君始冠便如此，后日更老当谁先。\n忆昔孟轲有遗语，取之左右逢其源。\n乃知述作繋根本，根本苟盛枝条繁。\n君能致身取不朽，得世知吾得贤友。",
        "dynasty": "宋",
        "collection_info": null
    },
    {
        "title": "戏题欧阳公厅前白鹤",
        "author": "刘敞",
        "content": "明公双鹤未易知，志在赤霄万里外。\n低头啄泥不自聊，拊翼向人几可爱。\n北风崩云三尺雪，侧睨天池颇愁绝。\n不忍鳬鴈争稻梁，误讥燕雀附炎热。\n答公厚意终一飞，万人仰首公看之。",
        "dynasty": "宋",
        "collection_info": null
    },
    {
        "title": "大风",
        "author": "刘敞",
        "content": "嘈嘈大风起朔方，白日不没天苍苍。\n洞庭彭蠡半飞洒，厚地圆天俱抑扬。\n鵾鹏变化不可测，风云感会生羽翼。\n方春杀气何时极，生物悲愁少颜色。",
        "dynasty": "宋",
        "collection_info": null
    },
    {
        "title": "同永叔哭圣俞",
        "author": "刘敞",
        "content": "子真之后千余年，人物寥落无几传。\n圣俞晚出江海壖，眉目自觉真神仙。\n气如阳秋和以妍，文若河汉清且渊。\n大钧匠物岂强镌，飞黄绝尘宁俟鞭。\n名为实宾道所捐，才与时逆行苦邅。\n起草建礼衰可怜，掌教国子寒无毡。\n谁不富贵君重迁，谁不耄期君疾蹎。\n长松摧壑芝焚烟，谁其尸之当问天。\n遗草大小三千篇，白玉落落珠联联。\n此自可敌当世权，物莫两大犹信然。\n我家江南再世前，与君通家情有连。\n见君总角今华颠，于我莫逆好已偏。\n今也已矣嗟绝絃，涙如翻波正沦涟。\n翰林文章日月悬，凿石铭德埋九泉。\n上书立后禄绍先，分宅恤穷祭有田。\n呜呼岂非天下贤。\n义不背死而苟焉，念子可以无悁悁。",
        "dynasty": "宋",
        "collection_info": null
    },
    {
        "title": "鲁风二首时闻孔中丞卒  其一",
        "author": "刘敞",
        "content": "太山之云朝触石，清阴油油丽空碧。\n尘生东田禾麦槁，季女呼嗟待膏泽。\n北风吹空不成雨，中道无復见形迹。\n呜呼天高谁问天，人今相说谗风伯。",
        "dynasty": "宋",
        "collection_info": null
    },
    {
        "title": "鲁风二首时闻孔中丞卒  其二",
        "author": "刘敞",
        "content": "新甫之柏徂徕松，枯根高齐千仞峰。\n天令尔生禀刚直，寿比王乔谁与同。\n惊霆何时发岩底，坚节青姿化为毁。\n君不见蟠木但以左右为先容，能令人意尚奇诡。",
        "dynasty": "宋",
        "collection_info": null
    },
    {
        "title": "续杨十七挽苏子美诗",
        "author": "刘敞",
        "content": "吾闻苏侯不及识，内嘉孤雄世难得。\n文如翻波气龙虎，风云晦明在顷刻。\n中间流落似天意，今虽暂困当永适。\n忽传长逝既巳矣，知与不知同叹息。\n曩者避地金马门，献书着论惊上国。\n材豪志剧少所有，倐忽变化不可测。\n结交必皆天下士，朝廷见人退自斥。\n指挥功名力可取，城郭披露曾不惜。\n庙堂诸公交口荐，天子亦称万人敌。\n中道龃龉空归来，扁州东浮问损益。\n登临姑苏睨沧海，愤叹始觉区中窄。\n徉狂烂醉遗日月，欲乘长风挂危席。\n安期洪厓殊彷佛，蓬莱方壶定可陟。\n浩歌秀句凌斗牛，至今紫气犹融奕。\n若人不应逐物化，吴中好事先巳惑。\n迩来安知非形解，世上蜉蝣限畛域。\n遗编逸藁尚多有，但恐灵物随变匿。\n君当收拾藏永久，毋以交情死生易。",
        "dynasty": "宋",
        "collection_info": null
    },
    {
        "title": "大雨行",
        "author": "刘敞",
        "content": "日中骤雨海上来，悬流滂沱正奔猛。\n坳堂旧干不濡足，回头穿凿成方井。\n炎凉更代如恍惚，明晦回环不俄顷。\n地形天事无久长，何况人情足驰骋。\n君不见张耳陈余刎颈交，中道相捐岂终永。",
        "dynasty": "宋",
        "collection_info": null
    },
    {
        "title": "锦绣溪行",
        "author": "刘敞",
        "content": "金霞卷风漾清碧，翠藻玉沙相历历。\n旌旗不动蛟龙眠，空蒙锦绣张春色。\n五纹婉转沈吟香，时时飞出双鸳鸯。\n笑窥贝阙倚瑶瑟，金华射天高下光。\n海近蓬莱郄清浅，星客浮槎莫轻返。\n斋房几日餍华芝，瑶席香残舞燕归。\n锦绣溪边春几许，欲寻清浅醉芳菲。",
        "dynasty": "宋",
        "collection_info": null
    },
    {
        "title": "送邻几之官兼游天台四明见于诗中",
        "author": "刘敞",
        "content": "蓬莱谪仙头半白，摇摇去为江南客。\n长风醉送浮海航，宿雨自蜡登山屐。\n山海使人行易迷，君虽吏隐归何时。\n若攀琪树亦相忆，三鸟飞来寄消息。",
        "dynasty": "宋",
        "collection_info": null
    },
    {
        "title": "褒信新蔡两令言飞蝗所过有大鸟如鹳数千为羣啄食皆尽幕府从事往按视如言因作短歌记其实",
        "author": "刘敞",
        "content": "广州奇禽鸿鹄羣，劲羽长翼飞蔽云。\n啸俦命侣自其职，饮水栖林余不闻。\n今年飞蝗起东国，所过田畴畏蚕食。\n神假之手天诱衷，此鸟乃能去螟贼。\n数十百千如合围，搜原剔薮无孑遗。\n历寻古记未曾有，细察物理尤应稀。\n忆昔虞舜德动天，象为耕地鸟耘田。\n圣时多瑞亦宜尔，请学春秋书有年。",
        "dynasty": "宋",
        "collection_info": null
    },
    {
        "title": "月夜闻唱歌",
        "author": "刘敞",
        "content": "满城明月中宵白，淮南唱歌如淮北。\n春风忽起高入云，余声却下盘阡陌。\n南音俚曲自相知，时復一笑情熙熙。\n谁道幽兰白雪好，只见独謡应独悲。",
        "dynasty": "宋",
        "collection_info": null
    },
    {
        "title": "寄杨彦文",
        "author": "刘敞",
        "content": "高冠长剑非一贤，子独困穷情可怜。\n差池早为后曹掾，坎砢復就东山眠。\n昔者结交期白首，迩来倾盖凡几年。\n穷辙决江竟寥阔，缊袍共敝无由缘。\n人生如处不如意，自古富贵皆由天。\n天门九重不可问，咄嗟拊髀心拳拳。",
        "dynasty": "宋",
        "collection_info": null
    },
    {
        "title": "寄范十九",
        "author": "刘敞",
        "content": "君毋走马君竟走，走马蹶块伤君手。\n蹭蹬翻成折臂翁，世间肯要三公否。\n西郊虏骑非常壮，年年犯边杀边将。\n劲弓长剑如君徒，始堪追逐青海上。\n功名弃置时未可，意气激昂人所望。\n侧身万里风雪寒，无由赠子黄金丹。",
        "dynasty": "宋",
        "collection_info": null
    },
    {
        "title": "刘泾州以所得李士衡观察家宝砚相示与圣俞玉汝同观戏作此歌",
        "author": "刘敞",
        "content": "李侯宝砚刘侯得，上有刺史李元刻。\n云是天宝八年冬，端州东溪灵卵石。\n我语二客此不然，天宝称载不称年。\n刺史为守州为郡，此独云尔奚所传。\n两君卢胡为绝倒，嗟尔于人几为宝。\n万事售僞必眩真，此固区区无足道。",
        "dynasty": "宋",
        "collection_info": null
    },
    {
        "title": "和府公观刘团练宝刀诗",
        "author": "刘敞",
        "content": "吾宗宝刀清如水，东夷昔时献天子。\n孤光昼射沧海寒，杀声夜吼蛟龙起。\n上为镣琫下珧珌，粲如珠玑耀朝日。\n制度还存三代风，精神未是尘中物。\n秘藏武库人莫窥，外家将军独得之。\n四方昇平竟未试，流落功名翻可悲。\n时无薛烛谁赏异，庙堂宗工诗绝世。\n丈夫要取万里侯，肯令神兵负诗意。",
        "dynasty": "宋",
        "collection_info": null
    },
    {
        "title": "与圣俞君章枢言持国饮因以太公大刀王莽错刀示之",
        "author": "刘敞",
        "content": "君不见九府圜法倾东邻，齐公大刀又日新。\n君不见黄牛白腹荡沧海，亡新错刀忽遽改。\n一盈一虚更贸迁，势如流波不復还。\n迩来上下各千岁，何异俛仰须臾间。\n王伯之事百存一，况此钱刀握中物。\n愚智共尽令人悲，兴废相寻空史笔。\n前有一樽酒，浩歌为君寿。\n君能识此当日醉，身世悠悠復何有。",
        "dynasty": "宋",
        "collection_info": null
    },
    {
        "title": "往年筑青涧城各有得佩刀者莫知其何世物余按故史则赫连勃勃所铸也所谓大夏龙雀者是矣客因以遗予为作七言诗",
        "author": "刘敞",
        "content": "赫连宝刀利且坚，霜鳞错落龙雀环。\n当时铸作妙一世，赫赫似与天相连。\n雷公祝融借光彩，蓬飞中原鲸振海。\n神物羞为不义屈，一去人间向千载。\n蛟蟠虎化自有时，气如投蜺世莫知。\n力能提携倚天外，一埽云雾君看之。",
        "dynasty": "宋",
        "collection_info": null
    },
    {
        "title": "寒林石屏风",
        "author": "刘敞",
        "content": "屏风画山皆任假，寒林石屏自然者。\n苍纹绀脉乱交加，短树高枝自潇洒。\n观者宁分画与非，但怪奇妙非人为。\n又疑古苔着石瘦，何得本末无纤遗。\n桑田变海松柏死，寒暑不及荣枯期。\n佳哉大钧育羣类，埏镕精巧无巨细。\n天真通貎皆生成，俗师笔墨那形似。\n居人幽独最相宜，朴厚远谢雕镂姿。\n城中云母屏更好，慎勿浪示豪家儿。",
        "dynasty": "宋",
        "collection_info": null
    },
    {
        "title": "秋园行",
        "author": "刘敞",
        "content": "空园过霜无余绿，上有梧楸下兰菊。\n疏阴虽存不自蔽，残香已断谁更续。\n忆昔繁华今九秋，天时人事略相侔。\n放怀未能惊物化，烂醉聊可为君谋。",
        "dynasty": "宋",
        "collection_info": null
    },
    {
        "title": "槐阴",
        "author": "刘敞",
        "content": "都城广陌如绮分，绿槐左右结浮云。\n火轮东升又西没，倒影参差朝復曛。\n轻车重马谁家子，侧肩相逢密如蚁。\n共看择荫须臾间，可怜争道寻常裏。\n下有沟水日夜流，年华视此俱悠悠。",
        "dynasty": "宋",
        "collection_info": null
    },
    {
        "title": "春阴",
        "author": "刘敞",
        "content": "楚山春阴谁復数，朝朝出云暮暮雨。\n高唐恍惚信有神，晦明代谢今犹古。\n蜀江渺渺水东流，苦雾凄雨翻似秋。\n日月高悬不可遇，眼看卑湿令人愁。",
        "dynasty": "宋",
        "collection_info": null
    },
    {
        "title": "桃源",
        "author": "刘敞",
        "content": "武陵溪水清无尘，武陵桃树花长春。\n会买渔舟谢宾客，来作武陵山下人。\n秦人洞府晋人溪，碧草红桃处处迷。\n流水至今堪怅望，问津从古失端倪。\n山川非復壸中见，鸡犬犹传云外啼。\n頋视人间真敝屣，为烦仙子託幽栖。",
        "dynasty": "宋",
        "collection_info": null
    },
    {
        "title": "和永叔十二韵",
        "author": "刘敞",
        "content": "爱公犹爱屋上乌，何况公家手种菊。\n忆昔重阳醉共赏，已落纱帽欢不足。\n谁令繁霜逼芳意，坐使严风卷余馥。\n主人于此情不浅，上客方来强令束。\n马声玲珑摇玉环，屦綦参差破苔绿。\n重寻荒径忆五柳，因咏东篱憇茅屋。\n巳怜归鸟有真意，更觉晨风伤局促。\n引杯大釂倾玉壶，击节应非响乔木。\n物华瞬息暂入梦，世事蚊虻一过目。\n浮邱接袂当凤举，俗士歌骊真狗曲。\n衣冠顷来尘土变，形貌今者毛髪秃。\n公诗乃使我忘老，逸调何由能继属。",
        "dynasty": "宋",
        "collection_info": null
    },
    {
        "title": "共城寄仲弟",
        "author": "刘敞",
        "content": "共城稻秧如黍禾，共城木少种竹多。\n熟闻迩来风土美，贫无置锥知奈何。\n百门苍翠太行麓，百泉清泠淇水澳。\n长安宦游跬步到，隐居鷄黍终年足。\n人生早念少游言，燕领莫矜飞食肉。\n即今囊空未果归，且为黎侯歌式微。\n寄声好在久良苦，异时自檝来迎汝。",
        "dynasty": "宋",
        "collection_info": null
    },
    {
        "title": "田家行",
        "author": "刘敞",
        "content": "春耕高原不辞苦，晚岁离离满百亩。\n岂知输稻如输金，始信种田虚种黍。\n持黍易金入市行，粳稻踊贵黍价轻。\n十钟一石亦不惮，三时力农空自惊。\n去年岁荒食丰菽，今年岁丰弥不足。\n物理悠悠难豫谋，谁谓丰荒略相覆。",
        "dynasty": "宋",
        "collection_info": null
    },
    {
        "title": "荒田行",
        "author": "刘敞",
        "content": "大农弃田避征役，小农挈家就兵籍。\n良田茫茫少耕者，秋来雨止生荆棘。\n县官募兵有着令，募兵如率官有庆。\n从今无復官劝农，还逐鱼盐作亡命。",
        "dynasty": "宋",
        "collection_info": null
    },
    {
        "title": "戏作青瓷香球歌",
        "author": "刘敞",
        "content": "蓝田仙人采寒玉，蓝光照人莹如烛。\n蟾肪淬刀昆吾石，信手镌花何委曲。\n蒙蒙夜气清且嫮，玉缕喷香如紫雾。\n天明人起朝云飞，彷佛疑成此中去。",
        "dynasty": "宋",
        "collection_info": null
    },
    {
        "title": "樱桃花开留徐二饮",
        "author": "刘敞",
        "content": "晨晖照屋清露晞，樱桃花房开欲齐。\n繁花先得造物巧，不与众卉争高低。\n参差蕚蕚相照耀，恍惚满眼令人迷。\n鸟惊风过若无意，云起雪飞空满蹊。\n仰攀浓香俯玩影，应接不暇昏鸦栖。\n流光易失动壮士，斗酒相劳和天倪。\n浩歌直欲并日夜，醉耳不能分鼓鼙。\n人间出处未尝定，暂虽会合终当暌。\n子今跃马至万里，脱略尘土排云霓。\n豫知明年花復发，怅望君子无由携。\n少年且作后日意，更使封植惊淮西。",
        "dynasty": "宋",
        "collection_info": null
    },
    {
        "title": "万卷生",
        "author": "刘敞",
        "content": "白头书生南国贤，读书万卷夜忘眠。\n陋巷箪瓢未曾饱，苦心独行竟谁怜。\n翻经遍穷十二等，陈力夐过三千年。\n莫笑青袍学士老，太平能颂连中弦。",
        "dynasty": "宋",
        "collection_info": null
    },
    {
        "title": "野望",
        "author": "刘敞",
        "content": "重阳去寥落，小雪碧苍茫。\n兽起骇枯草，鸟归横夕阳。\n薄云低引白，衰菊暗消黄。\n伫立何为久，怆人非故乡。",
        "dynasty": "宋",
        "collection_info": null
    },
    {
        "title": "芜城閒望二首  其一",
        "author": "刘敞",
        "content": "幽寻古城上，秋景日悽悽。\n落照映原没，阴虫当路啼。\n隋宫变芜蔓，楚分失端倪。\n自是伤亡国，非关醉眼迷。",
        "dynasty": "宋",
        "collection_info": null
    },
    {
        "title": "芜城閒望二首  其二",
        "author": "刘敞",
        "content": "春草忽更绿，荒城阴雾滋。\n风存鲍昭赋，秋益宋生悲。\n慨想秦兵出，传闻羽檄驰。\n江湖岁将晚，空羡逐鸱夷。",
        "dynasty": "宋",
        "collection_info": null
    },
    {
        "title": "夏晚",
        "author": "刘敞",
        "content": "闰余时侯早，夏晚似新秋。\n月出空堂静，蝉鸣深树幽。\n健逢鹰学习，喜见火倾流。\n早晚凉飈起，重修白罽裘。",
        "dynasty": "宋",
        "collection_info": null
    },
    {
        "title": "听钟",
        "author": "刘敞",
        "content": "陋巷客回辙，夕阳钟送秋。\n寒声满空谷，暝色下高楼。\n陡逐悲风起，微兼远角收。\n旅怀伤急景，听此愧淹留。",
        "dynasty": "宋",
        "collection_info": null
    },
    {
        "title": "野望",
        "author": "刘敞",
        "content": "江水不可越，扁舟浮夕阳。\n高秋露寥落，远树出毫芒。\n涧水清兼浊，山苗绿映黄。\n渔翁岂招隐，何待唱沧浪。",
        "dynasty": "宋",
        "collection_info": null
    },
    {
        "title": "观南戍士卒作乐",
        "author": "刘敞",
        "content": "箫鼓军中乐，旌旗岁晚过。\n激昂双剑舞，慷慨万人歌。\n睥睨荆衡小，腾凌虎兕多。\n北风随杀气，横绝洞庭波。",
        "dynasty": "宋",
        "collection_info": null
    },
    {
        "title": "闻圣俞移官霅上以便归养",
        "author": "刘敞",
        "content": "亲老不择禄，此心如古人。\n戴星捐吏事，戏綵过乡邻。\n若下开新酌，汀边咏白苹。\n醉吟俱入手，亦未负青春。",
        "dynasty": "宋",
        "collection_info": null
    },
    {
        "title": "西域请平三首  其一",
        "author": "刘敞",
        "content": "西域请都护，崆峒献凯歌。\n两阶增羽籥，万里肃山河。\n甲第旃裘少，春宫苜蓿多。\n雌雄双匣剑，弃置欲如何。",
        "dynasty": "宋",
        "collection_info": null
    },
    {
        "title": "西域请平三首  其二",
        "author": "刘敞",
        "content": "御戎传上策，不战屈人兵。\n遂断匈奴臂，何须万里城。\n出车非远略，高枕得昇平。\n战骨翻空死，吁嗟壮士名。",
        "dynasty": "宋",
        "collection_info": null
    },
    {
        "title": "西域请平三首  其三",
        "author": "刘敞",
        "content": "单于贪汉物，中国避天骄。\n赐予金银贵，行来玉帛遥。\n悲伤贾太傅，慷慨霍嫖姚。\n恸哭辞新第，英雄未可招。",
        "dynasty": "宋",
        "collection_info": null
    },
    {
        "title": "雪后登观风楼",
        "author": "刘敞",
        "content": "雪带郊原阔，城横碧玉齐。\n夕阳寒似落，远树望如迷。\n旅鴈情更急，栖鸟饥乱啼。\n强歌非郢客，竟日恋危梯。",
        "dynasty": "宋",
        "collection_info": null
    },
    {
        "title": "开竹下小径招君章",
        "author": "刘敞",
        "content": "翠竹生无数，萧萧一径新。\n阴繁催短日，地僻断飞尘。\n盘石兼容客，幽禽不避人。\n君能烂漫醉，当及七贤真。",
        "dynasty": "宋",
        "collection_info": null
    },
    {
        "title": "赠刁十八自蜀还乡昔与此君别于福唐",
        "author": "刘敞",
        "content": "瘴海三年别，巴山万里迷。\n相逢忻邂逅，即事恨睽携。\n梦减清江外，愁寛太白西。\n知君偃乡墅，已忘子规啼。",
        "dynasty": "宋",
        "collection_info": null
    },
    {
        "title": "送李监丞致仕还乡",
        "author": "刘敞",
        "content": "耄期吏隐倦，归去上恩荣。\n国子瞻师保，乡人庆父兄。\n挥金慰游旧，击壤傲昇平。\n远笑吴门叟，何为变姓名。",
        "dynasty": "宋",
        "collection_info": null
    },
    {
        "title": "怀陈州旧居所种桐寄黄翁",
        "author": "刘敞",
        "content": "忽忆南轩树，春风空復来。\n陈亡韶已矣，孔老凤悠哉。\n不作沟中断，应随爨下灰。\n旧居阡陌并，君到为徘徊。",
        "dynasty": "宋",
        "collection_info": null
    },
    {
        "title": "荷华",
        "author": "刘敞",
        "content": "水国非人境，芙蕖五月秋。\n乱香清宿醉，浓艳破征愁。\n鱼戏都堪数，鸥飞绝自由。\n会须穷一赏，诘曲任扁舟。",
        "dynasty": "宋",
        "collection_info": null
    },
    {
        "title": "七月二日",
        "author": "刘敞",
        "content": "西风入庭树，天气飒然秋。\n细雨纔成润，高云淡不流。\n平分感一叶，远兴忆扁舟。\n蟋蟀何须急，羁人始欲留。",
        "dynasty": "宋",
        "collection_info": null
    },
    {
        "title": "秋雨所居漏湿",
        "author": "刘敞",
        "content": "皇天不爱物，风雨害秋成。\n未恨泥涂辱，端忧柱石倾。\n淹留惊岁宴，坚卧怅鸡鸣。\n吾道还如此，商歌天未明。",
        "dynasty": "宋",
        "collection_info": null
    },
    {
        "title": "秋雨",
        "author": "刘敞",
        "content": "采萧逼晚岁，飞雨度高云。\n暝色空窗见，秋声坠叶闻。\n过萤低似灭，远岫望如分。\n蟋蟀悲虚织，轻丝竞欲棼。",
        "dynasty": "宋",
        "collection_info": null
    },
    {
        "title": "始凉",
        "author": "刘敞",
        "content": "北风吹过雨，晚景留新秋。\n高卧来一笑，如焚寛百忧。\n精神露鹰隼，意气激骅骝。\n自觉亦飞动，江湖思远游。",
        "dynasty": "宋",
        "collection_info": null
    },
    {
        "title": "八月旦始凉",
        "author": "刘敞",
        "content": "骚骚北风急，杳杳白云飞。\n江汉波新起，蒹葭露欲睎。\n狂歌闻凤鸟，楚制见荷衣。\n历历先贤趣，南浮亦庻几。",
        "dynasty": "宋",
        "collection_info": null
    },
    {
        "title": "重到谢氏园亭寄裴博士俊叔王主簿宗杰",
        "author": "刘敞",
        "content": "徘徊远林下，幽草为谁芳。\n前日同游客，今朝俱异郷。\n东风虽淡荡，陈迹似凄凉。\n何用江千里，春心故易伤。",
        "dynasty": "宋",
        "collection_info": null
    },
    {
        "title": "送晁殿丞佥判郑州",
        "author": "刘敞",
        "content": "世德缁衣美，天伦玉树温。\n于君如旧识，赠子欲奚言。\n东里贤能宅，成皋战伐原。\n从容访耆老，遗蹟尚多存。",
        "dynasty": "宋",
        "collection_info": null
    },
    {
        "title": "檀州",
        "author": "刘敞",
        "content": "穷谷回看尽，孤城平望遥。\n市声衙日集，海盖午时消。\n冠带才通汉，山川更入辽。\n春风觧冰雪，最觉马蹄骄。",
        "dynasty": "宋",
        "collection_info": null
    },
    {
        "title": "雨中闻钟",
        "author": "刘敞",
        "content": "疏钟不隔雨，迢递入重城。\n倦客未能寐，归禽初不惊。\n霏微通暮色，飒沓隐秋声。\n帘幕鲜风起，明朝应早晴。",
        "dynasty": "宋",
        "collection_info": null
    },
    {
        "title": "珍簟",
        "author": "刘敞",
        "content": "珍簟平铺水，珠帘半捲风。\n劳生高枕裏，多事剧棋中。\n性僻非朝隐，民淳赖岁丰。\n翛然对松菊，但觉讼庭空。",
        "dynasty": "宋",
        "collection_info": null
    },
    {
        "title": "蝉",
        "author": "刘敞",
        "content": "微躯定谁恨，清啸不知劳。\n屈宋悲秋苦，夷齐卧隐高。\n风林含咽绝，露叶动萧骚。\n何必催摇落，人今已二毛。",
        "dynasty": "宋",
        "collection_info": null
    },
    {
        "title": "临雨亭",
        "author": "刘敞",
        "content": "秋至感人思，登临成惘然。\n浮云帝乡外，落日古城边。\n归鴈声相别，幽花色可怜。\n名山负独往，触物见徂年。",
        "dynasty": "宋",
        "collection_info": null
    },
    {
        "title": "同梅二十五饮永叔家观所抄集近事",
        "author": "刘敞",
        "content": "陶公一亩宅，尤爱北窗风。\n心远地成僻，客来樽不空。\n观书太史氏，全性市门翁。\n予亦何为者，于兹清赏同。",
        "dynasty": "宋",
        "collection_info": null
    },
    {
        "title": "伏波",
        "author": "刘敞",
        "content": "伏波志慷慨，南涉武溪深。\n铜柱功一跌，壶倾悲至今。\n吾闻威四海，亦有失前禽。\n试察两阶舞，应如丹浦心。",
        "dynasty": "宋",
        "collection_info": null
    },
    {
        "title": "客有遗予注辇国鹦鹉素服黄冠语音甚清慧此国在海西距中州四十一万里舟行半道过西王母三年乃远番禺也",
        "author": "刘敞",
        "content": "四十万里外，孤舟天与邻。\n应夸王母使，更遇越裳人。\n素质宜姑射，黄冠即羽民。\n那将笼禽比，萧洒绝埃尘。",
        "dynasty": "宋",
        "collection_info": null
    },
    {
        "title": "九月十四日于雍熙院为舅氏斋设作",
        "author": "刘敞",
        "content": "他时伤远别，渭北遽成悲。\n今作终天恨，悠悠奈我思。\n平生华屋处，回首不胜悲。\n寂寞西州路，何堪再到时。",
        "dynasty": "宋",
        "collection_info": null
    },
    {
        "title": "晦日",
        "author": "刘敞",
        "content": "是月佳游胜，兹辰旧俗同。\n会须陶一醉，相与送诸穷。\n江柳参差绿，林花点染红。\n春期犹大半，作意竞东风。",
        "dynasty": "宋",
        "collection_info": null
    },
    {
        "title": "新蝉",
        "author": "刘敞",
        "content": "五月微阴始，鸣蝉高树幽。\n倚风偏送晓，迎露欲先秋。\n孤管清兼浊，幺絃断復留。\n年华自当尔，羁客浪多愁。",
        "dynasty": "宋",
        "collection_info": null
    },
    {
        "title": "和江学士闻蝉",
        "author": "刘敞",
        "content": "微阴变潜律，浓雾引疏音。\n时化能无感，清吟独有心。\n萧条映落日，断续响中林。\n秋风忽满眼，嘆息岁华深。",
        "dynasty": "宋",
        "collection_info": null
    },
    {
        "title": "寄隐直",
        "author": "刘敞",
        "content": "避人非故土，带郭喜幽居。\n浅俗情多畏，新知意尚疏。\n负暄胜构火，汲井足滋疏。\n二物関身外，悠悠谢里闾。",
        "dynasty": "宋",
        "collection_info": null
    },
    {
        "title": "寄袁陟",
        "author": "刘敞",
        "content": "巫峡行云外，春江落日边。\n隔年鸡黍具，万里孝亷船。\n远道比何若，相思长渺然。\n郢中轻白雪，逸响待君传。",
        "dynasty": "宋",
        "collection_info": null
    },
    {
        "title": "寄范佑之",
        "author": "刘敞",
        "content": "吾子世罕识，他时醒亦狂。\n由来韵高逸，固自得轩昂。\n阮籍哭道路，接舆歌凤凰。\n之人亦岂病，相嘆不能忘。",
        "dynasty": "宋",
        "collection_info": null
    },
    {
        "title": "寄王二十",
        "author": "刘敞",
        "content": "累累烦书札，悠悠感别离。\n平生义缱绻，相忆路逶迤。\n羁旅老将至，江湖天一涯。\n佯狂人事绝，乘兴尔难期。",
        "dynasty": "宋",
        "collection_info": null
    },
    {
        "title": "寄苏州张六",
        "author": "刘敞",
        "content": "西风入帘幕，游子念江湖。\n丹橘垂珠实，肥鱼荐玉腴。\n他时肯招隐，快意欲乘桴。\n物色烦相候，佯狂兴不无。",
        "dynasty": "宋",
        "collection_info": null
    },
    {
        "title": "寄隐直",
        "author": "刘敞",
        "content": "俱为异乡客，似伴老僧禅。\n虚室矜生白，时流笑草玄。\n岁寒差自若，生理直翛然。\n无术能乘兴，苍茫欲雪天。",
        "dynasty": "宋",
        "collection_info": null
    },
    {
        "title": "寄张献臣",
        "author": "刘敞",
        "content": "缔交从若水，百里绝相过。\n平日相离索，期年见揣摩。\n从容席上客，清绝郢中歌。\n拟属阳春和，伊予独在薖。",
        "dynasty": "宋",
        "collection_info": null
    },
    {
        "title": "寄张晋卿时弃官还家",
        "author": "刘敞",
        "content": "闻道新安尉，清羸只自如。\n归来陶令赋，养性子真书。\n情在交游厚，心于仕进疏。\n人忧弃妻子，独入剡中居。",
        "dynasty": "宋",
        "collection_info": null
    },
    {
        "title": "寄范佑之",
        "author": "刘敞",
        "content": "范子三年别，长安北望深。\n相知非势利，寄信各浮沉。\n勇鋭百夫敌，轩昂万里心。\n何时杀羣贼，自取肘边金。",
        "dynasty": "宋",
        "collection_info": null
    },
    {
        "title": "寄梅山阴",
        "author": "刘敞",
        "content": "县与吴门近，居家识旧游。\n山回江表尽，水入鑑中流。\n胜事皆高古，诗怀易满眸。\n春风花又发，能寄北人不。",
        "dynasty": "宋",
        "collection_info": null
    },
    {
        "title": "寄苏颂兄弟",
        "author": "刘敞",
        "content": "秋风生眼前，客子思悠然。\n羁旅独无友，别离私自怜。\n赋甘伧父诮，诗许俗人传。\n他日梁王客，偏怀太子贤。",
        "dynasty": "宋",
        "collection_info": null
    },
    {
        "title": "寄因甫",
        "author": "刘敞",
        "content": "昔别大梁下，至今三岁余。\n岂无万里使，不寄一行书。\n风俗与时薄，交游于义疏。\n知君淡如水，非是故忘予。",
        "dynasty": "宋",
        "collection_info": null
    },
    {
        "title": "寄张仲谋",
        "author": "刘敞",
        "content": "张也真吾友，今年见老成。\n自彊虽不息，积习亦诸兄。\n曲讲闻师泛，题诗使客惊。\n莫如班定远，投笔笑诸生。",
        "dynasty": "宋",
        "collection_info": null
    },
    {
        "title": "和直孺夜凉",
        "author": "刘敞",
        "content": "急雨逐云过，微风吹月生。\n寥寥天宇阔，粲粲葛衣轻。\n展转漏将永，昭回河正横。\n秋槎旧有信，忽忆泛沧瀛。",
        "dynasty": "宋",
        "collection_info": null
    },
    {
        "title": "送楘州王学士",
        "author": "刘敞",
        "content": "春草碧将歇，江南莺乱飞。\n王孙去有适，綵服粲生辉。\n古郡富山水，斯人歌海沂。\n惟应布寛诏，谈笑树风徽。",
        "dynasty": "宋",
        "collection_info": null
    },
    {
        "title": "素屏",
        "author": "刘敞",
        "content": "简拙违时好，丹青谢尔工。\n坐看居士室，想见古人风。\n当户月常入，过春霜未融。\n物情忌太白，少自晦尘中。",
        "dynasty": "宋",
        "collection_info": null
    },
    {
        "title": "城楼望春",
        "author": "刘敞",
        "content": "高楼新雪后，春意已端倪。\n遶石泉声急，围城柳色齐。\n滞流贪适兴，幽僻懒招携。\n旧种桃千树，春游豫恐迷。",
        "dynasty": "宋",
        "collection_info": null
    },
    {
        "title": "送邵武张学士",
        "author": "刘敞",
        "content": "待诏勤穿履，承明厌直庐。\n一麾从此去，千骑上头居。\n岁事畬田早，风謡鴂舌余。\n班春急乘传，知不为鲈鱼。",
        "dynasty": "宋",
        "collection_info": null
    },
    {
        "title": "野思",
        "author": "刘敞",
        "content": "野色行行远，春辉树树繁。\n看花频落帽，听鸟久忘言。\n遣兴惟诗句，开怀独酒樽。\n谁能顾名利，终岁不窥园。",
        "dynasty": "宋",
        "collection_info": null
    },
    {
        "title": "访杨异寺丞",
        "author": "刘敞",
        "content": "三径向松菊，始疑元亮居。\n但多柳五树，復对隼双旟。\n相识是倾盖，剧谈能起予。\n樵苏不用爨，耳目且清虚。",
        "dynasty": "宋",
        "collection_info": null
    },
    {
        "title": "黄寺丞风雨中见过",
        "author": "刘敞",
        "content": "节物重阳晚，风云万里阴。\n君来慰孤愤，语次豁愁心。\n名下如旧识，人间仍陆沈。\n独醒感庭菊，萧索万黄金。",
        "dynasty": "宋",
        "collection_info": null
    },
    {
        "title": "送洛南周寺丞",
        "author": "刘敞",
        "content": "不知商洛道，空慕紫芝歌。\n从事老将至，送君情独多。\n双凫尚方去，驷马故乡过。\n想见挥弦乐，春风初扇和。",
        "dynasty": "宋",
        "collection_info": null
    },
    {
        "title": "弔南宜守尉",
        "author": "刘敞",
        "content": "百越谁生祸，南宜遂不师。\n干戈伤耋老，守尉死城陴。\n荒泂招魂远，官军请救迟。\n弱妻携稚子，嗟尔欲何之。",
        "dynasty": "宋",
        "collection_info": null
    },
    {
        "title": "弔亡卒",
        "author": "刘敞",
        "content": "厉俗侵王略，祅冤积楚氛。\n民荒谁念乱，功败失图勋。\n天子忧南土，戈船促大军。\n何时收尔骨，委祭越江濆。",
        "dynasty": "宋",
        "collection_info": null
    },
    {
        "title": "和杨备国愽弔屈原",
        "author": "刘敞",
        "content": "知音不恨远，异代忽同声。\n灵魂自识路，幽遇亦含情。\n𣶂记属扬子，临渊悲贾生。\n鬲文激頽俗，会使众人清。",
        "dynasty": "宋",
        "collection_info": null
    },
    {
        "title": "闻夏太尉自长安徙备西边",
        "author": "刘敞",
        "content": "防秋未得还，战士出长安。\n地利山河险，天时关塞寒。\n羌夷避飞将，天子倚良翰。\n见说成功近，秦中意似寛。",
        "dynasty": "宋",
        "collection_info": null
    },
    {
        "title": "三月四日上方寺送随州十一屯田",
        "author": "刘敞",
        "content": "载酒怜春尽，寻芳到翠微。\n绵绵芳草远，扬扬杂花飞。\n俯仰悲陈迹，淹留恨落晖。\n青枫千里目，那復送将归。",
        "dynasty": "宋",
        "collection_info": null
    },
    {
        "title": "啸台",
        "author": "刘敞",
        "content": "尚有高台在，遗名幸未空。\n不时嗟眼白，失所念途穷。\n已矣先生意，萧然烈士风。\n清芬定谁嗣，漫啸白云中。",
        "dynasty": "宋",
        "collection_info": null
    },
    {
        "title": "日晚夜步过孙监丞",
        "author": "刘敞",
        "content": "幽居巷南北，鸡犬略相闻。\n乘兴偶有适，杖藜聊復勤。\n高城秋草落，密树夕光曛。\n微尔开三径，悠悠麋鹿羣。",
        "dynasty": "宋",
        "collection_info": null
    },
    {
        "title": "浮舟西阳池中",
        "author": "刘敞",
        "content": "爱水都成癖，浮舟不厌频。\n寒泉清见底，刳木略容人。\n故故乘流往，飘飘得意真。\n槎头尺许地，鸥鸟欲相驯。",
        "dynasty": "宋",
        "collection_info": null
    },
    {
        "title": "乏酒",
        "author": "刘敞",
        "content": "摇落偏悲客，清寒昜中人。\n寂寥那自守，淡泊亦殊真。\n浮俗仍皆醉，虚谈浪饮醇。\n高歌傲燕市，忽忆重千钧。",
        "dynasty": "宋",
        "collection_info": null
    },
    {
        "title": "西戎乞降",
        "author": "刘敞",
        "content": "南国传消息，西戎送好音。\n怀柔知帝力，启佑亦天心。\n御酒葡萄远，离宫苜蓿深。\n仍闻编旧里，五岳望君临。",
        "dynasty": "宋",
        "collection_info": null
    },
    {
        "title": "寿山",
        "author": "刘敞",
        "content": "白隰见层峰，巉岩倚碧空。\n上多千岁木，下有百年翁。\n栎社不材永，东陵非义终。\n吾闻仁且寿，故在太平中。",
        "dynasty": "宋",
        "collection_info": null
    },
    {
        "title": "山寺",
        "author": "刘敞",
        "content": "野竹檀栾翠，孤峰杳霭青。\n山楼随诘曲，石路上青冥。\n云色移时合，钟声隔水听。\n似闻堪避世，游子未尝经。",
        "dynasty": "宋",
        "collection_info": null
    },
    {
        "title": "城南泛舟三首  其一",
        "author": "刘敞",
        "content": "乘兴随所适，出郊聊泛然。\n青波能照髮，白鹭巧迎船。\n老树悲秋雨，高风急暮蝉。\n孤城隐不见，落日暝浮烟。",
        "dynasty": "宋",
        "collection_info": null
    },
    {
        "title": "城南泛舟三首  其二",
        "author": "刘敞",
        "content": "不踏城南陌，从春及素秋。\n萧条非復昔，顾眄莾堪愁。\n白露蒹葭老，清风兰杜幽。\n佯狂惊楚俗，应识棹夷犹。",
        "dynasty": "宋",
        "collection_info": null
    },
    {
        "title": "城南泛舟三首  其三",
        "author": "刘敞",
        "content": "高岸看为谷，通波几覆城。\n橧巢非太古，野俗竞偷生。\n雨逐行云过，山依返照明。\n楚歌摇落际，更动北归情。",
        "dynasty": "宋",
        "collection_info": null
    },
    {
        "title": "斁除苏州掾",
        "author": "刘敞",
        "content": "三年不相见，万里比何如。\n闻道词曹掾，新承选部书。\n弓裘传习在，簪笏抗尘初。\n努力人间世，毋为薄诏除。",
        "dynasty": "宋",
        "collection_info": null
    },
    {
        "title": "黄州临皋亭",
        "author": "刘敞",
        "content": "春秋黄子国，楚越穆陵关。\n比屋皆编竹，孤城半践山。\n岸泥观虎迹，云水暗荆蛮。\n三入承明客，那能鬓不斑。",
        "dynasty": "宋",
        "collection_info": null
    },
    {
        "title": "暴雨",
        "author": "刘敞",
        "content": "山晚云雾合，江秋风雨多。\n凭夷何事舞，楚水忽翻波。\n黯黯夕阳尽，翩翩暮鸟过。\n轻舟送两桨，闻唱石城歌。",
        "dynasty": "宋",
        "collection_info": null
    },
    {
        "title": "骤雨",
        "author": "刘敞",
        "content": "炎日大冶沸，清风愁意苏。\n黑云过山岳，白雨覆江湖。\n彷佛鬼神战，腾凌车骑趋。\n森然异气象，真復慰泥涂。",
        "dynasty": "宋",
        "collection_info": null
    },
    {
        "title": "夏夜暴雨",
        "author": "刘敞",
        "content": "大暑积炎夏，沈阴昏楚天。\n疾雷五河裂，飞电万星悬。\n涨泽通南国，孤城斗百川。\n似传黄鸟语，欲反濯龙渊。",
        "dynasty": "宋",
        "collection_info": null
    },
    {
        "title": "久雨",
        "author": "刘敞",
        "content": "祇忆风回雪，俄惊地出雷。\n沈阴连甲子，春事总归来。\n湖水寒侵夜，江云去復回。\n开年厌卑湿，不待熟黄梅。",
        "dynasty": "宋",
        "collection_info": null
    },
    {
        "title": "久雨二首  其一",
        "author": "刘敞",
        "content": "江雨黄梅实，湖云起蛰龙。\n寒生夜床簟，声绝暮山钟。\n药裹添新粉，书编坼旧缝。\n虽知恨卑湿，凉夜尚吾容。",
        "dynasty": "宋",
        "collection_info": null
    },
    {
        "title": "久雨二首  其二",
        "author": "刘敞",
        "content": "颇忆家居日，朝眠一事无。\n迩来趋幕府，曙雨踏泥涂。\n城郭飞鸣鹤，阶除戏浴凫。\n秋风殊不远，行欲问江鲈。",
        "dynasty": "宋",
        "collection_info": null
    },
    {
        "title": "茶山送道粹",
        "author": "刘敞",
        "content": "海上相逢少，山中别恨多。\n浮云自向阙，秋水更增波。\n携手意不尽，班荆情若何。\n徘徊强一醉，且勿奏骊歌。",
        "dynasty": "宋",
        "collection_info": null
    },
    {
        "title": "招晋卿时晋卿到丹阳",
        "author": "刘敞",
        "content": "识心非识面，常恨不相从。\n那作经年别，曾无一日逢。\n兴来清剡雪，吟出暮山峰。\n浄埽门前路，期君马繫松。",
        "dynasty": "宋",
        "collection_info": null
    },
    {
        "title": "女郞台",
        "author": "刘敞",
        "content": "城郭临湖尽，楼台此地偏。\n动摇浮积水，高绝近诸天。\n应接都无暇，虚空足悟禅。\n尘中故易厌，兴尽惜回船。",
        "dynasty": "宋",
        "collection_info": null
    },
    {
        "title": "闵雨",
        "author": "刘敞",
        "content": "风伯会何憾，高云不少留。\n声如鬼神过，势卷日星浮。\n河汉漠无象，鱼龙方自忧。\n古书难尽信，雩舞竟悠悠。",
        "dynasty": "宋",
        "collection_info": null
    },
    {
        "title": "砧妇",
        "author": "刘敞",
        "content": "清霜石上干，孤响耳中酸。\n岁逼秋芳尽，风量板屋寒。\n君行自悠远，妾意亦艰难。\n此夜关山月，应知带日寛。",
        "dynasty": "宋",
        "collection_info": null
    },
    {
        "title": "李太傅挽词三首  其一",
        "author": "刘敞",
        "content": "数闻伏阁议，屡上荐贤书。\n任重道空远，名荣身反疏。\n异乡悲鵩鸟，清诏隔公车。\n招隐真虚语，江湖万里余。",
        "dynasty": "宋",
        "collection_info": null
    },
    {
        "title": "李太傅挽词三首  其二",
        "author": "刘敞",
        "content": "报国念推毂，逢忧甘噬脐。\n孤鸣一垂翅，举俗竞吹斋。\n山鬼离居远，灵魂失路迷。\n天高不可问，愁意日凄凄。",
        "dynasty": "宋",
        "collection_info": null
    },
    {
        "title": "李太傅挽词三首  其三",
        "author": "刘敞",
        "content": "识理未曾误，疾邪惟过深。\n岂忘事反覆，不忍俗浮沈。\n去国尚回顾，埋名方自今。\n异时山水意，恻恻弔鸣琴。",
        "dynasty": "宋",
        "collection_info": null
    },
    {
        "title": "鲁拾遗挽词二首  其一",
        "author": "刘敞",
        "content": "市朝非故日，年代属传闻。\n始兆滕公室，来观季子坟。\n埋名书故事，编简属遗文。\n苦恨相如赋，俱随谏草焚。",
        "dynasty": "宋",
        "collection_info": null
    },
    {
        "title": "鲁拾遗挽词二首  其二",
        "author": "刘敞",
        "content": "西晋登贤日，东堂第一人。\n竞推天下士，争辟幕中宾。\n故国无乔木，流风及搢绅。\n新阡广陵上，荒草欲含春。",
        "dynasty": "宋",
        "collection_info": null
    },
    {
        "title": "庶几堂",
        "author": "刘敞",
        "content": "闭门吾自足，况亦近墻东。\n滴滴阶鸣雨，梢梢竹过风。\n绿苔侵杖屦，秋色近梧桐。\n高卧殊多兴，诗成寂寞中。",
        "dynasty": "宋",
        "collection_info": null
    },
    {
        "title": "延州沈待制挽词",
        "author": "刘敞",
        "content": "诗书谋国体，谈笑却边尘。\n已矣今成昔，归来悲故人。\n余忠焚谏草，遗恨画麒麟。\n禁角闻鼙鼓，能无忆虎臣。",
        "dynasty": "宋",
        "collection_info": null
    },
    {
        "title": "祠部王郞中送山水枕屏作",
        "author": "刘敞",
        "content": "枕上万峰合，苍苍惊梦魂。\n如浮武林水，卧向桃花源。\n杖屦几时士，茅茨何处村。\n悠然独往意，欲问復忘言。",
        "dynasty": "宋",
        "collection_info": null
    },
    {
        "title": "城楼望水",
        "author": "刘敞",
        "content": "远水全无地，高城略近天。\n龙吟忽半见，虹饮竞相鲜。\n鱼鼈争乘渚，儿童狭济川。\n秋风只昨日，物意已萧然。",
        "dynasty": "宋",
        "collection_info": null
    },
    {
        "title": "送南昌郭主簿",
        "author": "刘敞",
        "content": "楚剑炟照地，梅真从吏乡。\n簿书非急务，鸿鴈试高翔。\n貍品牛尾贵，茶牙鹰瓜长。\n因君访风土，游子不能忘。",
        "dynasty": "宋",
        "collection_info": null
    },
    {
        "title": "戏和同年时在荐福寺",
        "author": "刘敞",
        "content": "逃暑涓涓酒，开襟细细风。\n过云催急雨，落日澹秋空。\n树影经行熟，泉声笑语通。\n少年兴不浅，宁与老人同。",
        "dynasty": "宋",
        "collection_info": null
    },
    {
        "title": "炼丹井",
        "author": "刘敞",
        "content": "丹成人已去，泉在月空沉。\n轻举非吾事，泓澄似客心。\n饮虽资一腹，贪不近千金。\n更爱双桐好，曾非恶木阴。",
        "dynasty": "宋",
        "collection_info": null
    },
    {
        "title": "水斋",
        "author": "刘敞",
        "content": "野塘春水平，间客自扬舲。\n鸥鹭时相近，波涛亦俯听。\n榜歌渔父曲，醉读屈平经。\n便欲从兹去，秋河泛客星。",
        "dynasty": "宋",
        "collection_info": null
    },
    {
        "title": "长芦口",
        "author": "刘敞",
        "content": "泱漭东流白，微茫远屿青。\n风飈万里浪，性命一浮萍。\n飞鸟戢倦翼，潜蛟浮暗腥。\n由来限南北，天意亦冥冥。",
        "dynasty": "宋",
        "collection_info": null
    },
    {
        "title": "登东城楼二首  其一",
        "author": "刘敞",
        "content": "摇落客愁乱，登临秋色空。\n溪流寒更碧，霜树晚增红。\n旷野驻残日，虚轩来朔风。\n怀归復感别，不语向征鸿。",
        "dynasty": "宋",
        "collection_info": null
    },
    {
        "title": "登东城楼二首  其二",
        "author": "刘敞",
        "content": "高楼望不极，野兴远相宜。\n宇宙一长啸，山川多所思。\n薄寒才胜酒，短景不禁棋。\n俯仰哀羣动，辽辽见尔为。",
        "dynasty": "宋",
        "collection_info": null
    },
    {
        "title": "送人之岭南",
        "author": "刘敞",
        "content": "君去炎方远，行行万里余。\n渐惊南瘴酷，益见北人疏。\n山谷藏雄虺，溪潭养鳄鱼。\n秋风鴈不到，何处俟归书。",
        "dynasty": "宋",
        "collection_info": null
    },
    {
        "title": "城楼避暑",
        "author": "刘敞",
        "content": "积水动微吹，高楼浮薄阴。\n登临倦非土，潇洒劝披襟。\n涤涤原野旷，熹熹城郭深。\n浮云空蔽日，无意欲为霖。",
        "dynasty": "宋",
        "collection_info": null
    },
    {
        "title": "寄内",
        "author": "刘敞",
        "content": "风雨惊春老，山川入梦遥。\n此时看破镜，何处正吹箫。\n旧种萱丛碧，新归燕语娇。\n佳期漫自笑，不似浙江潮。",
        "dynasty": "宋",
        "collection_info": null
    },
    {
        "title": "送祖学士使北",
        "author": "刘敞",
        "content": "汉廷用五饵，无復请长缨。\n犹是輶轩使，时通绝域情。\n山川资览眺，战伐想纵横。\n不负四方志，那辞万里行。",
        "dynasty": "宋",
        "collection_info": null
    },
    {
        "title": "闻张六復弃官归",
        "author": "刘敞",
        "content": "应怀折腰辱，復作弃官行。\n颇似陶彭泽，兼疑尚子平。\n兵戈未消散，盗贼苦纵横。\n余亦存丘壑，相期作耦耕。",
        "dynasty": "宋",
        "collection_info": null
    },
    {
        "title": "萤",
        "author": "刘敞",
        "content": "翩翩岂自知，历历眩羣飞。\n故作穿疏牖，时来鍳薄帷。\n助明清夜永，除害一身微。\n秋草隋宫路，茫茫旧赏非。",
        "dynasty": "宋",
        "collection_info": null
    },
    {
        "title": "送签判雍秘丞还朝",
        "author": "刘敞",
        "content": "我有幕中士，名高天下闻。\n方从玉堂召，欲就子虚文。\n相得已非早，送归宁易分。\n期君望此府，急自致青云。",
        "dynasty": "宋",
        "collection_info": null
    },
    {
        "title": "定水二首  其一",
        "author": "刘敞",
        "content": "定水涵空碧，羣山凝远岚。\n渊鱼颇易得，菱实最余甘。\n旷野应人语，凉风快酒酣。\n谁云陵谷换，自此识南潭。",
        "dynasty": "宋",
        "collection_info": null
    },
    {
        "title": "定水二首  其二",
        "author": "刘敞",
        "content": "此地去人近，向来幽赏违。\n使君留隼旆，烟水浄鱼矶。\n秋入冷蛩急，波明白鹭飞。\n异时江汉兴，抚事更怀归。",
        "dynasty": "宋",
        "collection_info": null
    },
    {
        "title": "索米",
        "author": "刘敞",
        "content": "索米东方朔，端居陆士衡。\n书仍闻北阙，赋亦让南伧。\n感激秋风起，提携夜剑横。\n南军败王略，谁事请长缨。",
        "dynasty": "宋",
        "collection_info": null
    },
    {
        "title": "王屯田归望山别墅",
        "author": "刘敞",
        "content": "岱阴宿雨霁，汶北秋风过。\n独往予所慕，躬耕人谓何。\n林间鸡黍具，日慕渔樵歌。\n郄望青山郭，应知惆怅多。",
        "dynasty": "宋",
        "collection_info": null
    },
    {
        "title": "送高处士归丰邑别墅",
        "author": "刘敞",
        "content": "不及西京盛，空知鄠杜间。\n衣冠为我累，丘壑羡君还。\n陇麦逢春秀，林花着雨斑。\n鸡豚社下醉，多与谢南山。",
        "dynasty": "宋",
        "collection_info": null
    },
    {
        "title": "射雕",
        "author": "刘敞",
        "content": "将军乐射雕，壮士挟乌号。\n影捩重云静，声翻一箭高。\n猎酣生鼻火，空阔散风毛。\n快意中原捷，何辞汗马劳。",
        "dynasty": "宋",
        "collection_info": null
    },
    {
        "title": "和杨褒雨中见寄二首  其一",
        "author": "刘敞",
        "content": "佳雨云龙会，高堂河汉声。\n驱除三伏过，埽荡九衢清。\n造物不无意，为霖真有情。\n怜君独高卧，亹亹向羣生。",
        "dynasty": "宋",
        "collection_info": null
    },
    {
        "title": "和杨褒雨中见寄二首  其二",
        "author": "刘敞",
        "content": "明暗变窗色，萧骚翻树声。\n闭门无所诣，高枕有余清。\n枥马正局迹，鞴鹰多远情。\n分明动秋兴，似欲恼潘生。",
        "dynasty": "宋",
        "collection_info": null
    },
    {
        "title": "贳酒",
        "author": "刘敞",
        "content": "小径入村坞，风帘拂暮霞。\n桃源还可宿，樽酒亦容赊。\n举眼青山秀，随松白露斜。\n寻常出郊少，未醉莫还家。",
        "dynasty": "宋",
        "collection_info": null
    },
    {
        "title": "张学士送酒",
        "author": "刘敞",
        "content": "秋风埽飞叶，客子鬓垂斑。\n好事烦携酒，怀情惬闭关。\n坐看凉月堕，醉送暮鸿还。\n后日相思意，萧萧丛菊间。",
        "dynasty": "宋",
        "collection_info": null
    },
    {
        "title": "朱桥",
        "author": "刘敞",
        "content": "朱桥柳映潭，忽见似江南。\n风物依然是，登临昔所谙。\n犬声寒隔水，山气晚成岚。\n留恨无人境，幽奇不尽探。",
        "dynasty": "宋",
        "collection_info": null
    },
    {
        "title": "闰月朔日寄府公给事二首  其一",
        "author": "刘敞",
        "content": "良闰百年逢，佳辰献岁同。\n春应随北斗，天与缓东风。\n柳帯参差翠，花英点染红。\n韶华供醉眼，未负黑头翁。",
        "dynasty": "宋",
        "collection_info": null
    },
    {
        "title": "闰月朔日寄府公给事二首  其二",
        "author": "刘敞",
        "content": "嘉月重非常，芳期及载阳。\n却因春意晚，得见岁华长。\n余雪留寒色，新梅着早香。\n祗应勤一醉，持以答风光。",
        "dynasty": "宋",
        "collection_info": null
    },
    {
        "title": "晦日自荐福院泛舟上女郎台",
        "author": "刘敞",
        "content": "晦日疑春晚，佳辰强客游。\n放船无用楫，置酒不惊鸥。\n牵率忘多病，登临乱百忧。\n繁阴欺白日，容易暮云浮。",
        "dynasty": "宋",
        "collection_info": null
    },
    {
        "title": "新鴈二首  其一",
        "author": "刘敞",
        "content": "逢时志万里，非为稻粱谋。\n眇眇江汉阻，萧萧霜露秋。\n知机自有素，侧翅莫多愁。\n风起浮云暮，空看片影流。",
        "dynasty": "宋",
        "collection_info": null
    },
    {
        "title": "新鴈二首  其二",
        "author": "刘敞",
        "content": "万里南飞鴈，今年復此逢。\n自难随燕雀，非不病秋冬。\n风急声高下，云深影迭重。\n江湖虽异土，泛泛尔能容。",
        "dynasty": "宋",
        "collection_info": null
    },
    {
        "title": "白河逢鴈",
        "author": "刘敞",
        "content": "白河见归鴈，顾我影徘徊。\n忆昔从此逝，相看经岁回。\n春生聊自乐，乡近不须哀。\n为问经南国，能无尺素来。",
        "dynasty": "宋",
        "collection_info": null
    },
    {
        "title": "雪中鴈",
        "author": "刘敞",
        "content": "万里羽毛弱，经时霰雪纷。\n江湖更何取，天地正同云。\n影困低如落，声悲远似闻。\n识时端北向，送目感离羣。",
        "dynasty": "宋",
        "collection_info": null
    },
    {
        "title": "灯花",
        "author": "刘敞",
        "content": "寒灯不及邻，花艷竞争新。\n重迭芝三秀，分明桂半轮。\n东风谁变律，芳意自惊春。\n流玩堪通夕，长眉莫效颦。",
        "dynasty": "宋",
        "collection_info": null
    },
    {
        "title": "王秀才自蜀之京留月余归南都",
        "author": "刘敞",
        "content": "相逢暂相会，又向睢阳行。\n险梦尚存蜀，缁衣空厌京。\n故园见树喜，旧友出郊迎。\n幸去君家近，飞鸿时寄声。",
        "dynasty": "宋",
        "collection_info": null
    },
    {
        "title": "哀王十三都官",
        "author": "刘敞",
        "content": "把臂犹昨日，如何长不归。\n宾天亦有似，招隐固疑非。\n玉折谢庭树，綵余莱子衣。\n永怀想平昔，涕下不能挥。",
        "dynasty": "宋",
        "collection_info": null
    },
    {
        "title": "始秋二首  其一",
        "author": "刘敞",
        "content": "暑兼流火逝，秋共北风迴。\n岁晏蒹葭色，宵征蟀蟋哀。\n平分感摇落，留滞怅徘徊。\n知负沧洲约，枯槎八月来。",
        "dynasty": "宋",
        "collection_info": null
    },
    {
        "title": "始秋二首  其二",
        "author": "刘敞",
        "content": "秋色忽已改，旅程殊未央。\n水云含变态，山雨送凄凉。\n杳杳青枫暮，菲菲白芷香。\n多才悲宋屈，摇落近沧浪。",
        "dynasty": "宋",
        "collection_info": null
    },
    {
        "title": "送张器判官",
        "author": "刘敞",
        "content": "王国推多士，闻名二十年。\n白头倾敝盖，珠履尚宾筵。\n礼乐期先进，功名望昔贤。\n激昂知己晚，意气歘飘然。",
        "dynasty": "宋",
        "collection_info": null
    },
    {
        "title": "隐直感秋思南游予欲北还未得",
        "author": "刘敞",
        "content": "枥马常嘶北，边鸿郄愿南。\n一时秋气感，两地物情谙。\n俗怪玄尚白，自疑青出蓝。\n何当鹿门隐，数就德公谈。",
        "dynasty": "宋",
        "collection_info": null
    },
    {
        "title": "始闻鴈",
        "author": "刘敞",
        "content": "长风送羽翼，千里逐阳和。\n朔漠应飞雪，江湖始见波。\n识时机不浅，愁旅叫空多。\n勿以稻梁故，早飞乘网罗。",
        "dynasty": "宋",
        "collection_info": null
    },
    {
        "title": "府公说牡丹盛开是日逼晚意不及观",
        "author": "刘敞",
        "content": "落日含明艶，轻风袭暖香。\n传闻乱人意，相见弄春光。\n醉裏岁空晏，愁中夜未央。\n异时惊丽绝，秉烛正难忘。",
        "dynasty": "宋",
        "collection_info": null
    },
    {
        "title": "与杨十二廷评同登城东门",
        "author": "刘敞",
        "content": "绿树浮萍合，青山画障开。\n登临共今古，壮观杂欢哀。\n长日消棋局，微风引酒杯。\n浮云满西北，容易雨飞来。",
        "dynasty": "宋",
        "collection_info": null
    },
    {
        "title": "春暮闻莺",
        "author": "刘敞",
        "content": "醉裏春空尽，江边客未归。\n可怜鸣晛晥，似欲诉芳菲。\n珍树移时语，残花入眼稀。\n离居亦幽独，求友莫相违。",
        "dynasty": "宋",
        "collection_info": null
    },
    {
        "title": "除日雪",
        "author": "刘敞",
        "content": "迎年椒献颂，驻腊雪留寒。\n偏坐春华早，微增暮景寛。\n琼瑶九城阙，玉帛万衣冠。\n欲书甘泉会，他时盛暑看。",
        "dynasty": "宋",
        "collection_info": null
    },
    {
        "title": "秋莺",
        "author": "刘敞",
        "content": "高举慕求友，翩然辞谷中。\n那知改春序，又復到秋风。\n节物感归燕，异声嗟远鸿。\n归非今正好，霜露脱梧桐。",
        "dynasty": "宋",
        "collection_info": null
    },
    {
        "title": "凉夜露卧",
        "author": "刘敞",
        "content": "风露清相袭，银河湛不流。\n澄辉亦终夕，爽气特先秋。\n高卧自微尚，冥烦嗟倦游。\n不眠计万事，出处竟悠悠。",
        "dynasty": "宋",
        "collection_info": null
    },
    {
        "title": "空钓得鱼",
        "author": "刘敞",
        "content": "持鈎非有钓，吾犹臧丈人。\n何知引纤茧，忽復得潜鳞。\n独乐意逾适，傥来情亦真。\n君看渭旁叟，八十老垂纶。",
        "dynasty": "宋",
        "collection_info": null
    },
    {
        "title": "秋月",
        "author": "刘敞",
        "content": "蟾光莹碧墀，天色冻琉璃。\n市响新晴后，风和欲暖时。\n杉松冷岑寂，楼殿黑参差。\n静者非无趣，长吹遗所思。",
        "dynasty": "宋",
        "collection_info": null
    },
    {
        "title": "月夜二首  其一",
        "author": "刘敞",
        "content": "月出浮云尽，风生中夜清。\n星辰竞摇动，河汉湛虚明。\n老树稀疏影，惊禽断续声。\n秋怀先已乱，蟋蟀更宵征。",
        "dynasty": "宋",
        "collection_info": null
    },
    {
        "title": "月夜二首  其二",
        "author": "刘敞",
        "content": "凉月含秋色，江天復雨晴。\n风雪异明灭，河汉亦凄清。\n惊鹊时翻树，悲笳远过城。\n不眠看列宿，磊落背人倾。",
        "dynasty": "宋",
        "collection_info": null
    },
    {
        "title": "送同年王殿丞知鄞县",
        "author": "刘敞",
        "content": "同日大梁客，共登青云梯。\n逢时方跃马，从政暂驱鷄。\n万水会东海，干岩开郯溪。\n远游观益壮，肯为簿书迷。",
        "dynasty": "宋",
        "collection_info": null
    },
    {
        "title": "风雨",
        "author": "刘敞",
        "content": "园林自有主，风雨苦无情。\n密叶枝枝绿，飞花片片轻。\n眼看春不住，醉任酒频倾。\n何处莺求友，时闻啭一声。",
        "dynasty": "宋",
        "collection_info": null
    },
    {
        "title": "送汝南张秘校及第后之官",
        "author": "刘敞",
        "content": "从我陈蔡者，怜君不及门。\n青云期自致，鸣鹤果孤鶱。\n仕道半纶重，及亲三釜尊。\n因声谢汝士，为喜月告存。",
        "dynasty": "宋",
        "collection_info": null
    },
    {
        "title": "戏呈府公",
        "author": "刘敞",
        "content": "残春亦无几，短夜不须眠。\n翠幕深灯烛，清风引管絃。\n诙谐玩兹世，醉倒忘吾年。\n不作方外趣，安知濠上贤。",
        "dynasty": "宋",
        "collection_info": null
    },
    {
        "title": "度支苏员外才翁挽歌二首  其一",
        "author": "刘敞",
        "content": "湖海青云士，元龙如古人。\n草书到圣地，词学洎天伦。\n零落风流尽，平生意气亲。\n空存华屋处，寂寞已埃尘。",
        "dynasty": "宋",
        "collection_info": null
    },
    {
        "title": "度支苏员外才翁挽歌二首  其二",
        "author": "刘敞",
        "content": "爱客毎倾盖，传家能象贤。\n犹多嫌白眼，自不废青毡。\n吏隐如他日，郎潜遂几年。\n人琴俱已矣，情至一潸然。",
        "dynasty": "宋",
        "collection_info": null
    },
    {
        "title": "挽宋道中词",
        "author": "刘敞",
        "content": "交游日零落，之子復云亡。\n常恨神锋隽，端成中道伤。\n文章不用世，词赐仅为郎。\n名士如君辈，风流岂易忘。",
        "dynasty": "宋",
        "collection_info": null
    },
    {
        "title": "吴侍郎挽词二首  其一",
        "author": "刘敞",
        "content": "高第贤良策，朝廷擢季功。\n固疑多直諌，不得久居中。\n长啸临边月，孤飞避远鸿。\n盘桓周召际，重见二南风。",
        "dynasty": "宋",
        "collection_info": null
    },
    {
        "title": "吴侍郎挽词二首  其二",
        "author": "刘敞",
        "content": "临汝休车骑，治中愧后门。\n平生一倾盖，谈笑极忘言。\n契阔声尘远，差池岁月奔。\n匣中宝刀赠，知辱故交恩。",
        "dynasty": "宋",
        "collection_info": null
    },
    {
        "title": "与黄寺丞卜邻",
        "author": "刘敞",
        "content": "卜居先卜邻，相望成相亲。\n无復羁旅恨，况逢性情真。\n食薇亦自足，倾盖不为新。\n杖屦通阡陌，谁能倦角巾。",
        "dynasty": "宋",
        "collection_info": null
    },
    {
        "title": "闻徙关中兵备河东",
        "author": "刘敞",
        "content": "胡兵绝当路，戍卒下河源。\n烽火飞狐口，旌旗积鴈门。\n和亲固下策，薄伐本中原。\n谁断匈奴臂，非无国士恩。",
        "dynasty": "宋",
        "collection_info": null
    },
    {
        "title": "立冬后风雨",
        "author": "刘敞",
        "content": "冷雨欲成雪，高风催过云。\n流光随衮衮，吹萚共纷纷。\n此去天地闭，向来金石焚。\n敝貂宁独恨，四序欲平分。",
        "dynasty": "宋",
        "collection_info": null
    },
    {
        "title": "别西掖手种小梧桐赠三阁老",
        "author": "刘敞",
        "content": "亭亭高未足，玩玩意空深。\n颇似少陵叟，能留一院阴。\n幸今长勿翦，无用晚知音。\n莫作吴侬态，翻从爨下寻。",
        "dynasty": "宋",
        "collection_info": null
    },
    {
        "title": "西风",
        "author": "刘敞",
        "content": "西风木叶下，远想洞庭秋。\n物色摧年老，天时助客愁。\n李衡千树橘，张翰一渔舟。\n亦自人间乐，功名安足谋。",
        "dynasty": "宋",
        "collection_info": null
    },
    {
        "title": "北风",
        "author": "刘敞",
        "content": "北风动江海，飞雨湿清秋。\n蝉噪曾何急，猿啼不自愁。\n冥冥高叶下，莽莽乱云浮。\n正復开人意，披襟百尺楼。",
        "dynasty": "宋",
        "collection_info": null
    },
    {
        "title": "盗贼",
        "author": "刘敞",
        "content": "村落枹鼓起，城楼刁斗频。\n畏涂深虎豹，行路入荆榛。\n故老人人怨，烽烟处处新。\n桃源容客棹，属意武陵春。",
        "dynasty": "宋",
        "collection_info": null
    },
    {
        "title": "风雨",
        "author": "刘敞",
        "content": "春光从此半，无復强淹留。\n风雨仍何急，莺花各自愁。\n登临非故土，摇落自清秋。\n物物惊人眼，应须与醉谋。",
        "dynasty": "宋",
        "collection_info": null
    },
    {
        "title": "黛陀石马蹄砚",
        "author": "刘敞",
        "content": "一片苍山石，遥怜巧匠心。\n能存辟雍法，宛是褭啼金。\n气夺秋云湿，光含墨海深。\n鱼龙随醉笔，变化出幽岑。",
        "dynasty": "宋",
        "collection_info": null
    },
    {
        "title": "离鄂州至汉阳",
        "author": "刘敞",
        "content": "小郡缘山腹，孤城闇夕枫。\n蛟龙戏雾雨，鼓角乱西东。\n江汉浮南纪，秋冬拟绪风。\n离骚楚人恨，过半夕阳中。",
        "dynasty": "宋",
        "collection_info": null
    },
    {
        "title": "初冬",
        "author": "刘敞",
        "content": "阳光转南极，渐喜入吾庐。\n物色经霜后，云容欲雪初。\n严风动枯槁，凛气益萧疏。\n何日阳春筦，潜兴冰下鱼。",
        "dynasty": "宋",
        "collection_info": null
    },
    {
        "title": "三月九日过正衙",
        "author": "刘敞",
        "content": "去事驹过隙，此身江载萍。\n赤墀容再谒，清涕忽双零。\n海鸟眩韶舞，天潢愁客星。\n平生鸿鹄志，独有去冥冥。",
        "dynasty": "宋",
        "collection_info": null
    },
    {
        "title": "病中辱圣从龙图侍郎见访闻便赴西州不及款曲偶成五言奉呈",
        "author": "刘敞",
        "content": "衰病淹岁晚，分飞愁远行。\n能回长者辙，因见故人情。\n后会知何地，相看疑此生。\n不为习凿齿，应作左丘明。",
        "dynasty": "宋",
        "collection_info": null
    },
    {
        "title": "君章见过",
        "author": "刘敞",
        "content": "衡门入秋草，幽独得栖迟。\n车马来何屡，樵苏不自期。\n书成玄尚白，衣敝素为缁。\n予亦贫非病，君应信所为。",
        "dynasty": "宋",
        "collection_info": null
    },
    {
        "title": "邻几君章见过",
        "author": "刘敞",
        "content": "两君共羁旅，三径肯淹留。\n秀色映凉月，清风生早秋。\n樵苏亦不爨，樽酒自相酬。\n欢然夜遂永，河汉西南流。",
        "dynasty": "宋",
        "collection_info": null
    },
    {
        "title": "新燕",
        "author": "刘敞",
        "content": "无奈春还老，秪看燕復来。\n凌风舞轻健，尽日语徘徊。\n久客宜相识，重帘为尔开。\n畏人俱混俗，出处免沈猜。",
        "dynasty": "宋",
        "collection_info": null
    },
    {
        "title": "驯燕",
        "author": "刘敞",
        "content": "非无鹰隼虑，自识主人归。\n立语移窗日，翻飞试羽衣。\n江湖万里阔，天地一身微。\n不作惊鸥别，何须强察机。",
        "dynasty": "宋",
        "collection_info": null
    },
    {
        "title": "雨中出城行汝水上",
        "author": "刘敞",
        "content": "东野宜独往，此中如旧溪。\n好风凉送雨，流水碧循堤。\n树密扶行盖，沙平印马啼。\n城楼隔云雾，归路欲全迷。",
        "dynasty": "宋",
        "collection_info": null
    },
    {
        "title": "次韵奉和邻几泛汝水作",
        "author": "刘敞",
        "content": "少濯沧浪水，成君真隐高。\n虚舟姿上下，樽酒寄游遨。\n静境惬外奨，缓歌忘我劳。\n兴余可径返，落日丽平皋。",
        "dynasty": "宋",
        "collection_info": null
    },
    {
        "title": "西浦阻雨",
        "author": "刘敞",
        "content": "黑云连海面，急雨涨淮潮。\n稍稍州渚没，昏昏城郭遥。\n畏涂仗忠信，高举幸扶摇。\n不作图南兴，谁当慰寂寥。",
        "dynasty": "宋",
        "collection_info": null
    },
    {
        "title": "黑云",
        "author": "刘敞",
        "content": "屯云望如墨，万里横空浮。\n白日变玄夜，朱明成素秋。\n疾风动屋瓦，急雨落河流。\n俯仰骇神化，精微难与谋。",
        "dynasty": "宋",
        "collection_info": null
    },
    {
        "title": "伤梅公异二首  其一",
        "author": "刘敞",
        "content": "已矣梅公异，乡庠漫贡生。\n竟无杨得意，终失马相如。\n道德生何负，心怀死不摅。\n新坟帝城外，赠泪独沾裾。",
        "dynasty": "宋",
        "collection_info": null
    },
    {
        "title": "伤梅公异二首  其二",
        "author": "刘敞",
        "content": "刻苦身常病，忧愁寿易侵。\n空令武子死，谁听伯牙琴。\n寥落书盈箧，肃条风满林。\n惟应都下士，能记洛生吟。",
        "dynasty": "宋",
        "collection_info": null
    },
    {
        "title": "伤胡二湘",
        "author": "刘敞",
        "content": "知心不易得，此别定终天。\n自古皆有死，夫君独少年。\n论文真已矣，挥涕默澘然。\n会有清琴在，祗应永绝絃。",
        "dynasty": "宋",
        "collection_info": null
    },
    {
        "title": "闵雨",
        "author": "刘敞",
        "content": "肤寸无时合，昭回此夜逢。\n春秋还闵雨，郡国共忧农。\n词欲谗风伯，书将诘乱龙。\n关西兵税急，惧失万余钟。",
        "dynasty": "宋",
        "collection_info": null
    },
    {
        "title": "寄江东弟兄二首  其一",
        "author": "刘敞",
        "content": "分手如昨日，清秋独异乡。\n长年悲落木，短髪怯初凉。\n归燕自有适，幽兰谁为芳。\n裁书寄鸿鴈，相与访沧浪。",
        "dynasty": "宋",
        "collection_info": null
    },
    {
        "title": "寄江东弟兄二首  其二",
        "author": "刘敞",
        "content": "却埽与人绝，悲秋惊岁徂。\n山川举俗异，宇宙此身孤。\n弔影临清月，书空向瞑乌。\n怀归属吾党，浮海待乘桴。",
        "dynasty": "宋",
        "collection_info": null
    },
    {
        "title": "荐福寺竹亭",
        "author": "刘敞",
        "content": "兹亭四时好，秀色映长松。\n静境非千亩，幽人如素封。\n吹声偏洗耳，暑昼亦成冬。\n暂到还忘返，心知叔夜慵。",
        "dynasty": "宋",
        "collection_info": null
    },
    {
        "title": "观陜西图二首  其一",
        "author": "刘敞",
        "content": "险固非天意，承平怪主忧。\n三年劳将帅，万里问旃裘。\n尚记安西道，空悲定远侯。\n大河知所向，日夜正东流。",
        "dynasty": "宋",
        "collection_info": null
    },
    {
        "title": "观陜西图二首  其二",
        "author": "刘敞",
        "content": "忆昨传消息，羌来渭水旁。\n信知秦地险，未觉汉兵强。\n青海通西域，长城起朔方。\n分明见地里，怅望隔要荒。",
        "dynasty": "宋",
        "collection_info": null
    },
    {
        "title": "送张六",
        "author": "刘敞",
        "content": "将漕烦明府，东游慰越吟。\n斲冰虽楚水，乘兴即山阴。\n去去陶嘉月，悠悠见子衿。\n因君倚城关，送目乱愁心。",
        "dynasty": "宋",
        "collection_info": null
    },
    {
        "title": "送杨慥",
        "author": "刘敞",
        "content": "着书非白首，待诏已公车。\n试吏何用喜，慰亲聊自如。\n还从近关出，稍与京尘疏。\n岂谓三年久，君方就子虚。",
        "dynasty": "宋",
        "collection_info": null
    },
    {
        "title": "送范贯之",
        "author": "刘敞",
        "content": "范叔贫如此，谁当与敝袍。\n哀歌困牛角，异味笑乡豪。\n相得空长铗，徒归欲二毛。\n多惭访夷节，无以慰滔滔。",
        "dynasty": "宋",
        "collection_info": null
    },
    {
        "title": "送隐直",
        "author": "刘敞",
        "content": "久客意无赖，送归私自怜。\n悠悠想行路，苒苒背流年。\n雪过兔园少，春归楚泽偏。\n君应解冠冕，笑傲辟人贤。",
        "dynasty": "宋",
        "collection_info": null
    },
    {
        "title": "送卫州贾云卿",
        "author": "刘敞",
        "content": "淇奥文雅地，相门英妙才。\n春风万人喜，都城千骑来。\n啸激鸾鳯响，歌传松柏哀。\n怀贤復访古，处处为徘徊。",
        "dynasty": "宋",
        "collection_info": null
    },
    {
        "title": "送史馆齐学士知荆南唐相映之孙有权文公行修国史制书在",
        "author": "刘敞",
        "content": "间代唐丞相，当时太史公。\n白麻存旧物，青简见遗风。\n鸣玉蓬丘峻，专城楚泽雄。\n由来稽古力，肯效一经穷。",
        "dynasty": "宋",
        "collection_info": null
    },
    {
        "title": "近无西事消息",
        "author": "刘敞",
        "content": "此心除国雠，安得借前筹。\n未报将军捷，空增壮士忧。\n谁能占太白，试为上高楼。\n自恐匣中剑，精光犯斗牛。",
        "dynasty": "宋",
        "collection_info": null
    },
    {
        "title": "细雨",
        "author": "刘敞",
        "content": "细雨春城暗，空郊草色微。\n峡云朝復暮，沙燕语还飞。\n柳帯柔堪结，梅香冷渐稀。\n旅游时畏失，数醉得忘归。",
        "dynasty": "宋",
        "collection_info": null
    },
    {
        "title": "小雨四首  其一",
        "author": "刘敞",
        "content": "微风载云起，好雨与风俱。\n暝色经时合，凉声入夜疏。\n炎蒸暂洒埽，天事有驱除。\n倦客倚危枕，明灯照旧书。",
        "dynasty": "宋",
        "collection_info": null
    },
    {
        "title": "小雨四首  其二",
        "author": "刘敞",
        "content": "泱漭轻云湿，飘潇昼雨来。\n稍霑飞絮重，竞逼柳花开。\n江面春阴阔，天涯暮色催。\n郢中词客意，最识楚王台。",
        "dynasty": "宋",
        "collection_info": null
    },
    {
        "title": "小雨四首  其三",
        "author": "刘敞",
        "content": "漠漠云蒸柱，萧萧雨过城。\n不时变炎景，竟日度秋声。\n洒濯林光净，归飞燕羽轻。\n野夫学为圃，因欲事躬耕。",
        "dynasty": "宋",
        "collection_info": null
    },
    {
        "title": "小雨四首  其四",
        "author": "刘敞",
        "content": "春城频过雨，一望一增新。\n欲晓云成锦，初晴草似茵。\n和声散喧鸟，芳意属游人。\n向晚车马息，东风吹暗尘。",
        "dynasty": "宋",
        "collection_info": null
    },
    {
        "title": "喜从兄自京回",
        "author": "刘敞",
        "content": "曾作东都赋，无人与共论。\n欣逢京辇客，仍是鹡鸰原。\n耳接天韶盛，尘栖素袂昏。\n秋风江海上，归梦入夷门。",
        "dynasty": "宋",
        "collection_info": null
    },
    {
        "title": "秋晴西楼",
        "author": "刘敞",
        "content": "清风卷氛翳，广野露秋毫。\n木落山觉瘦，雨晴天似高。\n开窗置樽酒，看月涌江涛。\n高卧淹湖海，非关气独豪。",
        "dynasty": "宋",
        "collection_info": null
    },
    {
        "title": "春日楼上二首  其一",
        "author": "刘敞",
        "content": "春流抱城郭，暖色媚楼台。\n麦秀闻雉雊，鹳鸣知雨来。\n浮烟着垂柳，晴雪落新梅。\n此地春愁阔，无人共一杯。",
        "dynasty": "宋",
        "collection_info": null
    },
    {
        "title": "春日楼上二首  其二",
        "author": "刘敞",
        "content": "跃鱼依暖景，归鴈逐轻风。\n隔水麦苗绿，入檐花蕚红。\n郊原共欎欎，云日故融融。\n醉眼伤千里，非关江上风。",
        "dynasty": "宋",
        "collection_info": null
    },
    {
        "title": "醉后",
        "author": "刘敞",
        "content": "举眼醉向晚，甘心醒似狂。\n形骸随酩酊，谈笑助轩昂。\n舞袖翻宜窄，歌声不厌长。\n高城涌明月，风景正虚凉。",
        "dynasty": "宋",
        "collection_info": null
    },
    {
        "title": "树阴偶坐",
        "author": "刘敞",
        "content": "朝阳送微暖，晴霭入寒空。\n负暄春盎盎，探策乐融融。\n松下坐忘返，树端遥见红。\n喟然感时节，举酒属邻翁。",
        "dynasty": "宋",
        "collection_info": null
    },
    {
        "title": "春阴",
        "author": "刘敞",
        "content": "江上浮云聚，城中暮景兼。\n东风酒味溢，小雨客愁添。\n寒色端侵牖，斜阳不满帘。\n滞留成楚老，卑湿意无嫌。",
        "dynasty": "宋",
        "collection_info": null
    },
    {
        "title": "雨后小亭",
        "author": "刘敞",
        "content": "疏雨纔能润，微风未肯凉。\n低松无限碧，白芷可怜香。\n埽榻从高卧，归禽不乱行。\n悠悠对老圃，几与尔俱忘。",
        "dynasty": "宋",
        "collection_info": null
    },
    {
        "title": "同伯镇寄赠北都定雅禅师",
        "author": "刘敞",
        "content": "逍遥方外禅，宴坐不知年。\n合抱平生柏，成区社长莲。\n公卿尽随喜，语默两忘筌。\n闻有诗三百，无由一一弦。",
        "dynasty": "宋",
        "collection_info": null
    },
    {
        "title": "夜坐因读隐直书寄之",
        "author": "刘敞",
        "content": "徂岁曾何急，清宵不復长。\n蹉跎问甲子，愁寂看灯光。\n峡雨萧萧冷，江云澹澹黄。\n殷勤故人别，容易二年彊。",
        "dynasty": "宋",
        "collection_info": null
    },
    {
        "title": "和孙监丞送书生南游",
        "author": "刘敞",
        "content": "历国向七十，滔滔何日还。\n轻赍一剑在，壮节二毛斑。\n浮俗风波裏，高情天地间。\n滞留多愠见，送远愧登山。",
        "dynasty": "宋",
        "collection_info": null
    },
    {
        "title": "夏寒",
        "author": "刘敞",
        "content": "冥冥梅送雨，椮椮麦迎秋。\n四月应徂暑，南方復重裘。\n昆崙摇地轴，渤海涨河流。\n天事无端错，民生若许愁。",
        "dynasty": "宋",
        "collection_info": null
    },
    {
        "title": "同黄子温小寒",
        "author": "刘敞",
        "content": "阴老疑龙战，风高怯海飞。\n枯蓬不自息，归鸟竞相依。\n时节惊流水，生涯託墐扉。\n哀歌向妻子，吾道亦牛衣。",
        "dynasty": "宋",
        "collection_info": null
    },
    {
        "title": "晨至西阳池示同行",
        "author": "刘敞",
        "content": "风定水逾静，雨收天倍高。\n分明写冰鑑，深浅露秋毫。\n车马情颇厌，山林心正劳。\n观鱼近至乐，相与更临濠。",
        "dynasty": "宋",
        "collection_info": null
    },
    {
        "title": "又过西阳池",
        "author": "刘敞",
        "content": "役役轻日月，回回分簿书。\n怅然面止水，乐矣羡游鱼。\n鸥鸟舞迎客，江湖兴起予。\n顾邀二三子，退食未宜疏。",
        "dynasty": "宋",
        "collection_info": null
    },
    {
        "title": "送信阳舒使君",
        "author": "刘敞",
        "content": "闻名自夙昔，已作旧相知。\n倾盖成邂逅，如何还别离。\n军声咽鼓角，行色满旌麾。\n莫怪樽前醉，亲邻心所期。",
        "dynasty": "宋",
        "collection_info": null
    },
    {
        "title": "送南仪守黄中允",
        "author": "刘敞",
        "content": "十年幕中客，万里海南州。\n命服仍朱绂，夸乡未白头。\n山城时昼黑，岭水或西流。\n问道林多桂，王孙莫自留。",
        "dynasty": "宋",
        "collection_info": null
    },
    {
        "title": "和阎工部新作西斋",
        "author": "刘敞",
        "content": "逍遥不期远，趣足外嚣尘。\n谁谓持斧客，翻同高卧人。\n江芦烟叶重，岩菊露香匀。\n爱惜凌寒意，留欢过小春。",
        "dynasty": "宋",
        "collection_info": null
    },
    {
        "title": "次韵王寺丞北城",
        "author": "刘敞",
        "content": "专城空岁月，报国愧纤毫。\n幸及农功暇，初成壁垒高。\n飞翚邻雉堞，萦帯俯鱼濠。\n与听舆人诵，无令板筑劳。",
        "dynasty": "宋",
        "collection_info": null
    },
    {
        "title": "同年陈君制策高第改佐着作东还余杭作五言送行兼寄彦猷阁老使君二兄",
        "author": "刘敞",
        "content": "江海一远别，见君金马门。\n先鸣二三子，强着五千言。\n清望开中秘，英辞动至尊。\n荐贤受上赏，时论重西垣。",
        "dynasty": "宋",
        "collection_info": null
    },
    {
        "title": "兴庆池送客",
        "author": "刘敞",
        "content": "红蕖千顷合，碧树百年藤。\n长日宜沿泝，清风破欎蒸。\n别离情易恶，衰老醉那能。\n还望邯郸道，悲歌不自胜。",
        "dynasty": "宋",
        "collection_info": null
    },
    {
        "title": "立春日斋祠毕还过金明池寄永叔",
        "author": "刘敞",
        "content": "宿雨原野润，朝云宫殿明。\n东风未半日，佳气满重城。\n涣涣泉披冻，欣欣木向荣。\n江头景如此，公起探春晴。",
        "dynasty": "宋",
        "collection_info": null
    },
    {
        "title": "送次子敏归河阴",
        "author": "刘敞",
        "content": "表裏山河险，成皋广武间。\n仕贫宁自佚，待次復空还。\n寿酒千秋祝，儿衣五綵斑。\n人生此乐少，何事惨离颜。",
        "dynasty": "宋",
        "collection_info": null
    },
    {
        "title": "泛舟",
        "author": "刘敞",
        "content": "溪流向人急，野色背人偏。\n轻浪仍堪鑑，虚舟不费牵。\n柳长勤拂面，鸥戏巧随船。\n幽兴终难尽，禽鱼莫间然。",
        "dynasty": "宋",
        "collection_info": null
    },
    {
        "title": "九日对酒二首  其一",
        "author": "刘敞",
        "content": "惨惨霜天迥，纷纷风叶黄。\n须倾一樽酒，少浣九回肠。\n世事浑无定，秋容毎自伤。\n登高何必赋，会使鬓毛苍。",
        "dynasty": "宋",
        "collection_info": null
    },
    {
        "title": "九日对酒二首  其二",
        "author": "刘敞",
        "content": "懰栗看秋尽，差池感岁穷。\n薄寒侵白罽，危叶陨青枫。\n零落茱萸佩，淹留桂树丛。\n年光不可玩，生意羡冥鸿。",
        "dynasty": "宋",
        "collection_info": null
    },
    {
        "title": "对酒忆献臣二首  其一",
        "author": "刘敞",
        "content": "举酒惜春尽，缓歌伤别离。\n江山空发兴，鸡黍若为期。\n醉起疑千日，愁来独五噫。\n皋桥羁旅客，惆怅不同时。",
        "dynasty": "宋",
        "collection_info": null
    },
    {
        "title": "对酒忆献臣二首  其二",
        "author": "刘敞",
        "content": "春日怀吾子，羁游各异方。\n况逢青眼绝，早识白眉良。\n树逐相思老，江回去路长。\n感时惟尚寐，终日醉无妨。",
        "dynasty": "宋",
        "collection_info": null
    },
    {
        "title": "汝阴送扬州通判广陵高秘丞",
        "author": "刘敞",
        "content": "朱轓垂丝旒，千里下扬州。\n本郡荣何甚，治中望最优。\n高人孙绰贵，节妇孟光尤。\n问俗应宾礼，清风远镇浮。",
        "dynasty": "宋",
        "collection_info": null
    },
    {
        "title": "新作小桥",
        "author": "刘敞",
        "content": "幽池旧徒涉，春涨得新桥。\n自恨济川小，欣忘渡水遥。\n中流横螮蝀，别径会渔樵。\n更爱凭栏处，东风柳万条。",
        "dynasty": "宋",
        "collection_info": null
    },
    {
        "title": "五月十一日早行是日风寒如八九月",
        "author": "刘敞",
        "content": "晨兴事朝谒，星汉已阑干。\n云薄露犹湿，风高天正寒。\n尘衣先改素，蓬鬓强弹冠。\n兴在江湖永，空歌行路难。",
        "dynasty": "宋",
        "collection_info": null
    },
    {
        "title": "月夜独饮",
        "author": "刘敞",
        "content": "霜落月更白，云开天正青。\n捲帘邀玉兔，引酒劝天星。\n起舞凭相属，高歌愿共听。\n春宵谁谓短，罍罄适添缾。",
        "dynasty": "宋",
        "collection_info": null
    },
    {
        "title": "雨中赠徐监簿",
        "author": "刘敞",
        "content": "明闇云移影，萧骚雨送凉。\n远林寒起雾，清簟润浮霜。\n小隐交游绝，微吟杖履妨。\n奕棋还偃几，幽趣亦难忘。",
        "dynasty": "宋",
        "collection_info": null
    },
    {
        "title": "寄和弟",
        "author": "刘敞",
        "content": "鹡鸽飞砌下，广莫起寒风。\n感物念游子，赋诗同召公。\n楚歌还落木，淮月更虚弓。\n羁旅伤离别，如何岁亦穷。",
        "dynasty": "宋",
        "collection_info": null
    },
    {
        "title": "九日寄因甫",
        "author": "刘敞",
        "content": "遥想登高处，姑苏秋草多。\n那无万古恨，少作五噫歌。\n野菊萧萧晚，江鸿迭迭过。\n尺书不可託，送目奈愁何。",
        "dynasty": "宋",
        "collection_info": null
    },
    {
        "title": "九日登城北门送孙许州",
        "author": "刘敞",
        "content": "红叶迎霜陨，高楼近日暄。\n送归仍暮节，极望正平原。\n容易风吹帽，殷勤菊满樽。\n岂嫌径先醉，当识别销魂。",
        "dynasty": "宋",
        "collection_info": null
    },
    {
        "title": "九日",
        "author": "刘敞",
        "content": "采采黄花菊，飘飘阊阖风。\n醉从纱帽落，兴与古人同。\n北岳烽烟隔，甘泉侯骑通。\n悲歌伤远目，不独为青枫。",
        "dynasty": "宋",
        "collection_info": null
    },
    {
        "title": "阁下紫薇花",
        "author": "刘敞",
        "content": "宫中万年树，天上紫薇垣。\n此地飞尘隔，经时绛雪翻。\n幽香通复阁，密影半层轩。\n已后阳春节，无辞白露繁。",
        "dynasty": "宋",
        "collection_info": null
    },
    {
        "title": "怀襄阳郭户曹",
        "author": "刘敞",
        "content": "远身适荆楚，苦掾寄书题。\n他日相思甚，终年引望迷。\n销忧岘山醉，招隐鹿门楼。\n勿以徒劳故，全家自此携。",
        "dynasty": "宋",
        "collection_info": null
    },
    {
        "title": "竹西亭送二十六弟赴定州去年三月亦于此相别即昆冈蒙谷之阳",
        "author": "刘敞",
        "content": "山中招隐地，江上未归人。\n那可连年别，俱逢欲暮春。\n乱飞莺恋友，北向鴈辞宾。\n自觉双蓬鬓，萧萧日更新。",
        "dynasty": "宋",
        "collection_info": null
    },
    {
        "title": "送和弟通判陜府",
        "author": "刘敞",
        "content": "丹绂双纹绶，朱轓左画轮。\n平生固自负，归去亦荣亲。\n美俗余分陜，悲歌激在陈。\n别离俱未易，因目二毛新。",
        "dynasty": "宋",
        "collection_info": null
    },
    {
        "title": "萧山舍弟将发南都以诗候之",
        "author": "刘敞",
        "content": "闻道双飞舄，看来万里流。\n传声淮口渡，审侯越侬讴。\n霜蟹人人得，春醪盎盎浮。\n襄贲差不恶，须汝共销忧。",
        "dynasty": "宋",
        "collection_info": null
    },
    {
        "title": "春晴小园偶步",
        "author": "刘敞",
        "content": "弱弱纤纤柳，朱朱白白花。\n春风最无赖，客鬓亦空华。\n草色明深径，泉声落浅沙。\n江枫千里思，醉眼向天涯。",
        "dynasty": "宋",
        "collection_info": null
    },
    {
        "title": "寄盐城舍弟得书言岁大稔兼求作夫子庙记",
        "author": "刘敞",
        "content": "海邑近蟠桃，铜章肯许劳。\n公田都种秫，霜蟹餍持螯。\n宫庙比洙泗，弦歌通掾曹。\n想多记石柱，非復笑牛刀。",
        "dynasty": "宋",
        "collection_info": null
    },
    {
        "title": "蚁斗",
        "author": "刘敞",
        "content": "扰扰嗟何急，营营若有侵。\n由来穴知雨，非尔旱为霖。\n王霸强并弱，兴亡古到今。\n愿君推达观，安得异机心。",
        "dynasty": "宋",
        "collection_info": null
    },
    {
        "title": "酒后登清风亭",
        "author": "刘敞",
        "content": "清笳转不极，碧水望偏多。\n醲酒春先醉，晴阳晚更和。\n起提如意舞，自击唾壶歌。\n芳树知多少，春游奈汝何。",
        "dynasty": "宋",
        "collection_info": null
    },
    {
        "title": "同持国过江十新作池亭三首  其一",
        "author": "刘敞",
        "content": "筑榭因高柳，疏泉激浅沙。\n登临容展席，游泛足浮槎。\n露盌涵醇醴，冰盘饷美瓜。\n爱君难兴尽，未醉惜还家。",
        "dynasty": "宋",
        "collection_info": null
    },
    {
        "title": "同持国过江十新作池亭三首  其二",
        "author": "刘敞",
        "content": "菡萏千枝发，池塘五月秋。\n香繁初过雨，影密欲藏舟。\n鱼跃知琴乐，鸥飞为客留。\n江湖未成往，愧此意悠悠。",
        "dynasty": "宋",
        "collection_info": null
    },
    {
        "title": "同持国过江十新作池亭三首  其三",
        "author": "刘敞",
        "content": "吏隐由来事，郊居故自宜。\n池台随意定，泉石象天为。\n珍树移时语，清风竟日棋。\n市朝情久厌，野老不相疑。",
        "dynasty": "宋",
        "collection_info": null
    },
    {
        "title": "寄鳯翔舍弟  其一",
        "author": "刘敞",
        "content": "早悟出处际，同归羁旅间。\n从军差復乐，捧檄莫思还。\n百仞磻溪水，千岩大白山。\n异时曾想见，乘兴辄跻攀。",
        "dynasty": "宋",
        "collection_info": null
    },
    {
        "title": "寄鳯翔舍弟  其二",
        "author": "刘敞",
        "content": "百里异形影，况今殊楚秦。\n陇云虚引领，江月漫随人。\n愁恨西山雪，惊心绝塞尘。\n寄书悬胜梦，鴈足莫嫌频。",
        "dynasty": "宋",
        "collection_info": null
    },
    {
        "title": "俞氏甥及第后赴寿春尉立别",
        "author": "刘敞",
        "content": "尔门大父行，俱是云霄人。\n诸孙自骏骨，高第復青春。\n试吏小山下，还家芳桂新。\n当成我宅相，宁肯滞埃尘。",
        "dynasty": "宋",
        "collection_info": null
    },
    {
        "title": "劝耕亭晚望田家作",
        "author": "刘敞",
        "content": "田庐非一处，微径自相通。\n日下耕钓息，林边言笑同。\n此虽人问俗，独有方外风。\n吾亦毕婚嫁，还从击壤翁。",
        "dynasty": "宋",
        "collection_info": null
    },
    {
        "title": "危楼",
        "author": "刘敞",
        "content": "尚有危楼在，犹传羽驾归。\n悲歌城郭是，故老姓名非。\n积水浮天宇，孤云遶翠微。\n远游悲世俗，思见菊花衣。",
        "dynasty": "宋",
        "collection_info": null
    },
    {
        "title": "四望楼二首  其一",
        "author": "刘敞",
        "content": "白露参差晚，丹枫点染深。\n高楼延远恨，嘶马动归心。\n留客小山桂，愁人思妇砧。\n昏鸦稍欲集，堑黑倒城阴。",
        "dynasty": "宋",
        "collection_info": null
    },
    {
        "title": "四望楼二首  其二",
        "author": "刘敞",
        "content": "展步乘幽兴，登临当远游。\n凉轩不用扇，高树自知秋。\n月出潮声涌，云生岳色浮。\n旅怀虽易失，无奈角声愁。",
        "dynasty": "宋",
        "collection_info": null
    },
    {
        "title": "中元雨后招两漕",
        "author": "刘敞",
        "content": "积水吾山溢，轻风汶篠秋。\n微凉禁鲁酒，清唱发齐讴。\n小雨何须急，高云更肯留。\n知公兴不浅，能醉月边楼。",
        "dynasty": "宋",
        "collection_info": null
    },
    {
        "title": "小雨朝归东轩",
        "author": "刘敞",
        "content": "小雨车马息，微风窗户虚。\n尘埃顷洒埽，蝇蚋一讴除。\n高枕华胥梦，忘言藏室书。\n不知吾丧我，安更问其余。",
        "dynasty": "宋",
        "collection_info": null
    },
    {
        "title": "雨中北轩",
        "author": "刘敞",
        "content": "草树朱明晚，云霓白日頽。\n幽居谁与适，山鸟独无猜。\n蠧实危将堕，衰花冷自开。\n秋光殊不意，顿入眼前来。",
        "dynasty": "宋",
        "collection_info": null
    },
    {
        "title": "西郊候客",
        "author": "刘敞",
        "content": "西郊逢故人，倾盖暂相亲。\n车马有行色，衣裳栖洛尘。\n问笻出冉筰，询道自峨岷。\n却话别时意，悠然已四春。",
        "dynasty": "宋",
        "collection_info": null
    },
    {
        "title": "中秋月榭饮会",
        "author": "刘敞",
        "content": "清秋望不极，凉月夜还新。\n河汉初无际，山川共绝尘。\n举杯光可挹，起舞影相亲。\n此兴何曾浅，风流忆古人。",
        "dynasty": "宋",
        "collection_info": null
    },
    {
        "title": "独行",
        "author": "刘敞",
        "content": "南山半云雨，天气杂暄寒。\n野兴宜独往，春愁无定端。\n鸟声来静听，柳色入遥看。\n却谢芳樽酒，悠悠谁与欢。",
        "dynasty": "宋",
        "collection_info": null
    },
    {
        "title": "石少傅致仕",
        "author": "刘敞",
        "content": "独持子房计，欲伴赤松仙。\n犹行少傅事，更觉大夫贤。\n诏策容就问，子孙随拜前。\n顾嫌越相国，远泛五湖船。",
        "dynasty": "宋",
        "collection_info": null
    },
    {
        "title": "望沙楼",
        "author": "刘敞",
        "content": "朱轩映粉堞，遥出夕阳中。\n云雨通巫峡，江山入楚宫。\n登临余壮观，潇洒向雄风。\n万事随陵谷，滔滔水向东。",
        "dynasty": "宋",
        "collection_info": null
    },
    {
        "title": "杨子寺送彦猷阁老去年四月某别彦猷于京师到今适期年矣",
        "author": "刘敞",
        "content": "一年再远别，尘世令人嗟。\n况復江湖永，空惊鬓髪华。\n青山浮海上，远水即天涯。\n出处俱萍泛，悬知后会賖。",
        "dynasty": "宋",
        "collection_info": null
    },
    {
        "title": "出山",
        "author": "刘敞",
        "content": "万里亘东西，连峰隐朔陲。\n气纒冰雪惨，险极鬼神为。\n偪仄单车度，盘桓壮士悲。\n今朝识天意，正欲限华夷。",
        "dynasty": "宋",
        "collection_info": null
    },
    {
        "title": "阴山",
        "author": "刘敞",
        "content": "阴山天下险，鸟道上棱层。\n抱石千年树，悬崖万丈冰。\n悲歌愁倚剑，侧步怯扶绳。\n更觉长安远，朝光午未升。",
        "dynasty": "宋",
        "collection_info": null
    },
    {
        "title": "占晴三首  其一",
        "author": "刘敞",
        "content": "小雨何曾湿，轻云苦易开。\n蛟龙自喣沬，江汉欲飞埃。\n碧草寒仍短，喧禽去不回。\n楚山长对日，未信有阳台。",
        "dynasty": "宋",
        "collection_info": null
    },
    {
        "title": "占晴三首  其二",
        "author": "刘敞",
        "content": "白日丽江上，初晴风景饶。\n春愁来集眼，暖气起连宵。\n旷野苍茫合，饥鸢上下飘。\n长亭送行处，稍復柳垂条。",
        "dynasty": "宋",
        "collection_info": null
    },
    {
        "title": "占晴三首  其三",
        "author": "刘敞",
        "content": "巫峡空多雨，江南自有春。\n瘴排寒色早，晴发岁华新。\n地暖仍余湿，风和欲起尘。\n旧伤千里目，巳復觉愁人。",
        "dynasty": "宋",
        "collection_info": null
    },
    {
        "title": "登扬州城北门予昔侍亲寓居此城下驿舍十八年矣怆然感动",
        "author": "刘敞",
        "content": "昔钓城下水，今来十八年。\n居人几能在，里巷独依然。\n手种成乔木，躬耕有废田。\n悲歌顾千骑，不觉涕沦涟。",
        "dynasty": "宋",
        "collection_info": null
    },
    {
        "title": "有怀北归寄张四和弟",
        "author": "刘敞",
        "content": "安得生羽翼，超然成远游。\n探书下禹穴，问礼适东周。\n贤圣有遗迹，江山俱早秋。\n西风日夜急，无事独淹留。",
        "dynasty": "宋",
        "collection_info": null
    },
    {
        "title": "金山寺",
        "author": "刘敞",
        "content": "水面尘土少，山头炎景微。\n蛟龙能护法，鱼鸟各忘机。\n空寂见佛事，幽閒滞客归。\n蓬莱似咫尺，拟纵海帆飞。",
        "dynasty": "宋",
        "collection_info": null
    },
    {
        "title": "送张介归山中",
        "author": "刘敞",
        "content": "君归湖上山，寄傲白云间。\n岩树定未改，春条应可攀。\n曾随太守荐，近揖上公还。\n知子不贪贵，令人思闭关。",
        "dynasty": "宋",
        "collection_info": null
    },
    {
        "title": "寒鸦",
        "author": "刘敞",
        "content": "天清北风厉，日落乱鸦栖。\n望远影如迭，听长声渐低。\n月中惊不定，城上暗仍啼。\n出处乘朝夕，应无失旦迷。",
        "dynasty": "宋",
        "collection_info": null
    },
    {
        "title": "舍弟及杨十七尊兄同年登科贺彦文",
        "author": "刘敞",
        "content": "紫禁过从密，青云步武通。\n文章一朝盛，兄弟两家同。\n结绶轻萧育，忘年似孔融。\n相看各相喜，安得恨途穷。",
        "dynasty": "宋",
        "collection_info": null
    },
    {
        "title": "冬暖",
        "author": "刘敞",
        "content": "南服已卑湿，隆冬方晏温。\n夏虫轻火伏，葛履易霜繁。\n谁復谋吹律，吾真笑负暄。\n爰居或避地，亦慰异乡魂。",
        "dynasty": "宋",
        "collection_info": null
    },
    {
        "title": "山暖",
        "author": "刘敞",
        "content": "通谷近中原，初阳生旧年。\n欣欣林动色，漠漠野浮烟。\n鸣雉飞朝日，新芽发暖泉。\n东风彊人意，车马亦翩翩。",
        "dynasty": "宋",
        "collection_info": null
    },
    {
        "title": "铜陵阻风",
        "author": "刘敞",
        "content": "惊浪乘风疾，浮云映水低。\n卷帆高卧熟，看鹢退飞迷。\n山远微分树，村深略辨鸡。\n蒹葭萦客恨，极望正萋萋。",
        "dynasty": "宋",
        "collection_info": null
    },
    {
        "title": "螳螂",
        "author": "刘敞",
        "content": "玄蝉无所营，风露正凄清。\n执翳机何密，当车勇自轻。\n将迷黄雀患，已变玉琴声。\n得丧还相召，南华所以惊。",
        "dynasty": "宋",
        "collection_info": null
    },
    {
        "title": "雨中入省",
        "author": "刘敞",
        "content": "简书无暇日，风雨送残秋。\n车马常侵旦，泥涂空自愁。\n平生本迂拙，岁暮强淹留。\n会将投劾去，偃息谢交游。",
        "dynasty": "宋",
        "collection_info": null
    },
    {
        "title": "旅居雨中",
        "author": "刘敞",
        "content": "尘垢厌淟涊，风雨为驱除。\n稍稍烦襟尽，萧萧秋气初。\n堪忧忘陋巷，匡坐读羣书。\n半夜梁山操，悲歌问起予。",
        "dynasty": "宋",
        "collection_info": null
    },
    {
        "title": "雨中",
        "author": "刘敞",
        "content": "萧萧过轩雨，物色送春归。\n树绿初成盖，垣青半长衣。\n吟怀空扰扰，愁思动依依。\n想似江南景，草长莺乱飞。",
        "dynasty": "宋",
        "collection_info": null
    },
    {
        "title": "北窗闻雨",
        "author": "刘敞",
        "content": "泄云霏栋宇，危叶堕霜枝。\n忽忽时空晚，萧萧坐自悲。\n竟无高枕兴，还有闭关宜。\n生事安蓬藋，商歌恣所为。",
        "dynasty": "宋",
        "collection_info": null
    },
    {
        "title": "送因甫宰湘乡",
        "author": "刘敞",
        "content": "相思恨不见，今子去长沙。\n幸有国百里，可怜天一涯。\n春风洞庭水，殊俗楚人家。\n回首伤卑湿，知君髪易华。",
        "dynasty": "宋",
        "collection_info": null
    },
    {
        "title": "挽仁宗皇帝歌四首  其一",
        "author": "刘敞",
        "content": "汉恩隆四世，商历盛三宗。\n与子孙能继，宁民户可封。\n云归疑厌代，鼎就莫攀龙。\n庙乐兼韶武，应传盛德容。",
        "dynasty": "宋",
        "collection_info": null
    },
    {
        "title": "挽仁宗皇帝歌四首  其二",
        "author": "刘敞",
        "content": "措刑文武后，四十有余年。\n几与华胥比，宁知帝力然。\n占龄无协梦，弃躧趣登山。\n后世称稽古，应参尧舜篇。",
        "dynasty": "宋",
        "collection_info": null
    },
    {
        "title": "挽仁宗皇帝歌四首  其三",
        "author": "刘敞",
        "content": "不阵威逾远，无为俗自柔。\n诗书通月窟，箫勺靖炎陬。\n毕陌宫车晚，苍梧草露秋。\n定知千岁后，民尚是轩丘。",
        "dynasty": "宋",
        "collection_info": null
    },
    {
        "title": "挽仁宗皇帝歌四首  其四",
        "author": "刘敞",
        "content": "讴歌归命启，遏密罄宗尧。\n陵寝略依汉，衣冠深葬桥。\n空看同轨至，非復总章朝。\n西望新宫柏，悲风亦后凋。",
        "dynasty": "宋",
        "collection_info": null
    },
    {
        "title": "太一斋居",
        "author": "刘敞",
        "content": "适野性所喜，采真今更谙。\n地偏尘土少，人远井泉甘。\n长日眠高枕，微风酒半酣。\n从来天尺五，信有此城南。",
        "dynasty": "宋",
        "collection_info": null
    },
    {
        "title": "城南晚归",
        "author": "刘敞",
        "content": "高秋变摇落，远水露澄明。\n飞鸟江中堕，孤帆木末征。\n逆风吹帽侧，疏雨逐云行。\n兴尽聊当反，涂穷眼自惊。",
        "dynasty": "宋",
        "collection_info": null
    },
    {
        "title": "独酌忆和甫",
        "author": "刘敞",
        "content": "开窗一杯酒，独酌静无言。\n明蟾不可驻，流水自东奔。\n野犬迎虚吠，舟人争渡喧。\n怅然此时意，不醉已消魂。",
        "dynasty": "宋",
        "collection_info": null
    },
    {
        "title": "履冰",
        "author": "刘敞",
        "content": "昔闻小旻戒，今践薄冰行。\n涌水怒愁裂，寒蛟蟠畏惊。\n迟迟但觉远，战战尚思轻。\n谁断孤疑志，穷源更北征。",
        "dynasty": "宋",
        "collection_info": null
    },
    {
        "title": "烧残树",
        "author": "刘敞",
        "content": "古树荒祠侧，他年雷震余。\n蛟龙从此逝，蝼蚁至今居。\n错节摧犀甲，烧痕蠧漆书。\n会看妨要路，终胜断沟渠。",
        "dynasty": "宋",
        "collection_info": null
    },
    {
        "title": "双树",
        "author": "刘敞",
        "content": "吾庐双好树，簇簇近浮烟。\n急雨仍堪倚，斜阳不废眠。\n山童勤扫叶，稚子莫惊蝉。\n俗态轻幽寂，柴门赖素偏。",
        "dynasty": "宋",
        "collection_info": null
    },
    {
        "title": "题巷北桃花",
        "author": "刘敞",
        "content": "深巷山桃树，无人亦自芳。\n青苔何限地，红蕚可怜香。\n俗眼轻幽僻，阴天逼艶阳。\n殷勤谋一醉，容易送春光。",
        "dynasty": "宋",
        "collection_info": null
    },
    {
        "title": "杜祁公挽词二首  其一",
        "author": "刘敞",
        "content": "天下苍生望，朝端百辟师。\n辞荣如弃躧，得道去乘箕。\n无復临雍问，空余罢市悲。\n会书廊庙语，世世奉萧规。",
        "dynasty": "宋",
        "collection_info": null
    },
    {
        "title": "杜祁公挽词二首  其二",
        "author": "刘敞",
        "content": "第五廉莫比，留侯功不居。\n遗风何峻极，雅尚得冲虚。\n平昔常开阁，深惭晚曳裾。\n千金论一字，永慨袖中书。",
        "dynasty": "宋",
        "collection_info": null
    },
    {
        "title": "送人之洛",
        "author": "刘敞",
        "content": "逢人问嵩少，千里驾征轩。\n倦马夜未寝，鸣蝉秋尚烦。\n风烟新洛邑，冠盖上东门。\n合有西宾问，归时许共论。",
        "dynasty": "宋",
        "collection_info": null
    },
    {
        "title": "圣俞坠马伤臂以其好言兵调之",
        "author": "刘敞",
        "content": "知兵心自许，见谓百夫雄。\n上马常慷慨，堕车宁困穷。\n诚非代大匠，疑欲作三公。\n匹似陈汤病，犹成绝域功。",
        "dynasty": "宋",
        "collection_info": null
    },
    {
        "title": "烽火",
        "author": "刘敞",
        "content": "齐秦谁谓远，烽火自相通。\n消息雌雄国，关防百二同。\n流光下沧海，飞焰避惊鸿。\n不及承平日，空悲垂白翁。",
        "dynasty": "宋",
        "collection_info": null
    },
    {
        "title": "得贡甫巢县书云阻风",
        "author": "刘敞",
        "content": "别离常作恶，衰老异他时。\n望望风波苦，悠悠见女悲。\n江空人迹绝，天逈鸟飞迟。\n若復无双鲤，何由慰我思。",
        "dynasty": "宋",
        "collection_info": null
    },
    {
        "title": "晒书",
        "author": "刘敞",
        "content": "藏书不满万，幽蠧亦时除。\n上有朝廷副，多从秦汉余。\n山川迷禹穴，云海隔昆墟。\n持此遗清白，归为林下居。",
        "dynasty": "宋",
        "collection_info": null
    },
    {
        "title": "卲少卿挽词二首  其一",
        "author": "刘敞",
        "content": "湖海青云器，朝廷白首郎。\n蹉跎遇已晚，零落意仍伤。\n屡拥行台节，频腰太守章。\n东南满遗爱，不独一桐乡。",
        "dynasty": "宋",
        "collection_info": null
    },
    {
        "title": "卲少卿挽词二首  其二",
        "author": "刘敞",
        "content": "广柳非高盖，空山异昔归。\n善人天不与，行道涕交挥。\n髣髴音容在，留连义故违。\n安居自传世，闾里尚光辉。",
        "dynasty": "宋",
        "collection_info": null
    },
    {
        "title": "镇潼观察留后赠侍中李君挽词",
        "author": "刘敞",
        "content": "筑坛辞将钺，分土继缁衣。\n忌满名犹误，宜年报尚非。\n离鸿哀断续，埋玉想光辉。\n冥漠金貂赠，空看卤簿归。",
        "dynasty": "宋",
        "collection_info": null
    },
    {
        "title": "侍读右丞赠尚书李公挽词",
        "author": "刘敞",
        "content": "扶阳诗礼学，世世有知名。\n玉树芳荣早，金华地望清。\n川沈终合剑，风折欲分荆。\n萧瑟乌衣巷，偏伤道路情。",
        "dynasty": "宋",
        "collection_info": null
    },
    {
        "title": "再见禁卒住桂阳二首  其一",
        "author": "刘敞",
        "content": "古亦苗民患，今仍禁旅过。\n祅氛半翼轸，杀气覆山河。\n御史暴公子，将军马伏波。\n不应淹日月，频献凯旋歌。",
        "dynasty": "宋",
        "collection_info": null
    },
    {
        "title": "再见禁卒住桂阳二首  其二",
        "author": "刘敞",
        "content": "肃肃卷征甲，萧萧出郢门。\n蛟螭雄步骤，鹰隼急飞翻。\n数有蛮夷警，遥怜赋税烦。\n唐虞两阶舞，帝肯用昌言。",
        "dynasty": "宋",
        "collection_info": null
    },
    {
        "title": "丁右丞挽词二首  其一",
        "author": "刘敞",
        "content": "再历三公府，终崇万乘师。\n优游迩臣表，简淡古人为。\n爱士常推毂，传家不遗危。\n平生赤松愿，犹復白驹悲。",
        "dynasty": "宋",
        "collection_info": null
    },
    {
        "title": "丁右丞挽词二首  其二",
        "author": "刘敞",
        "content": "司籍归良史，调钟待一夔。\n遽闻麟掩袂，犹觖凤来仪。\n绝笔流风在，遗音后世知。\n春原国人送，黄鸟寄哀诗。",
        "dynasty": "宋",
        "collection_info": null
    },
    {
        "title": "国殇",
        "author": "刘敞",
        "content": "屡闻戎马入，辄有国殇诗。\n多垒非吾责，亡民痛尔为。\n请缨惭肉食，无敌怪王师。\n闻道临洮野，天阴战骨悲。",
        "dynasty": "宋",
        "collection_info": null
    },
    {
        "title": "暮角",
        "author": "刘敞",
        "content": "落日孤城闭，高风暮角愁。\n边声乱归马，物色向新秋。\n尚有单于怨，仍传出塞忧。\n时平翻感激，不语看层楼。",
        "dynasty": "宋",
        "collection_info": null
    },
    {
        "title": "题天池馆二首  其一",
        "author": "刘敞",
        "content": "谁人画素屏，中座对沧溟。\n云气随蛟蜃，波涛涌户庭。\n风高鹏解羽，天近客浮星。\n会有汤汤意，无琴亦自听。",
        "dynasty": "宋",
        "collection_info": null
    },
    {
        "title": "题天池馆二首  其二",
        "author": "刘敞",
        "content": "粉墨势回环，沧波入座间。\n溟茫朝百谷，迢递隔三山。\n怪兽有时化，孤槎何日还。\n乘桴古人勇，向壁毎惭颜。",
        "dynasty": "宋",
        "collection_info": null
    },
    {
        "title": "自长平至陈州河水绝清",
        "author": "刘敞",
        "content": "清川百里余，凈渌照空虚。\n落日金波荡，微风雾縠舒。\n茔心看白石，明目数游鱼。\n洗耳非吾事，兹身与世疏。",
        "dynasty": "宋",
        "collection_info": null
    },
    {
        "title": "金山馆",
        "author": "刘敞",
        "content": "出塞二千里，荒亭无四邻。\n贪乌饥攫肉，狡兔急投人。\n短短西隅日，冥冥北路尘。\n腰间丈二组，空愧汉廷臣。",
        "dynasty": "宋",
        "collection_info": null
    },
    {
        "title": "庶几堂雨夜偃几作",
        "author": "刘敞",
        "content": "短夜催微月，流云湿太空。\n潇潇鸣竹雨，飒飒舞松风。\n形影明灯裏，欢娱隐几中。\n吾衰傥未甚，正復梦周公。",
        "dynasty": "宋",
        "collection_info": null
    },
    {
        "title": "春晚",
        "author": "刘敞",
        "content": "芳菲不少住，白日定空长。\n庭树暗新绿，春衣生晚凉。\n悠悠向时节，细细到壸觞。\n谁使风前絮，来参醉后狂。",
        "dynasty": "宋",
        "collection_info": null
    },
    {
        "title": "鐡浆馆",
        "author": "刘敞",
        "content": "稍出卢龙塞，回看万壑青。\n旷原开碛口，别道入松亭。\n虏马寒随草，奚车夕戴星。\n忽悲田子泰，寂寞向千龄。",
        "dynasty": "宋",
        "collection_info": null
    },
    {
        "title": "凉雨",
        "author": "刘敞",
        "content": "晚雨萧萧急，秋阴处处高。\n风云愁宇宙，淮海怒波涛。\n贫有匣中剑，饥余井上桃。\n谁能散积霭，万里度鸿毛。",
        "dynasty": "宋",
        "collection_info": null
    },
    {
        "title": "风雨寄张野人",
        "author": "刘敞",
        "content": "天地初开泰，云雷未厌屯。\n泥深长闭户，谋拙苦忧贫。\n狼籍千株雪，空亡一半春。\n仍愁三径裏，草色断幽人。",
        "dynasty": "宋",
        "collection_info": null
    },
    {
        "title": "孤垒二首  其一",
        "author": "刘敞",
        "content": "孤垒敞新观，层轩临暮霞。\n分明鱼意乐，徙倚客愁賖。\n远近见百里，高低有万家。\n春风甚不远，更种满城花。",
        "dynasty": "宋",
        "collection_info": null
    },
    {
        "title": "孤垒二首  其二",
        "author": "刘敞",
        "content": "落日含古意，高台多远心。\n鱼龙潜冻水，蟋蟀有哀音。\n江汉南浮远，关山北望深。\n张衡四愁意，历历起登临。",
        "dynasty": "宋",
        "collection_info": null
    },
    {
        "title": "连日西南风戏作",
        "author": "刘敞",
        "content": "连日风且曀，端居突不黔。\n西南人殆绝，甲子雨还兼。\n巫峡云屡起，洞庭波正添。\n谁能诛屏翳，试使后飞廉。",
        "dynasty": "宋",
        "collection_info": null
    },
    {
        "title": "雨中送孜入京兼呈诸亲旧",
        "author": "刘敞",
        "content": "江外五年别，斋中三日留。\n何能慰衰疾，正足乱羁愁。\n泽国瓜时雨，淮山桂树秋。\n思归欲招隐，一一谢交游。",
        "dynasty": "宋",
        "collection_info": null
    },
    {
        "title": "对雪",
        "author": "刘敞",
        "content": "朔雪似迎春，霏霏散玉尘。\n稍看人迹绝，坐对物华新。\n地暖消还疾，风高舞正频。\n郊扉聊自卧，误怪洛城人。",
        "dynasty": "宋",
        "collection_info": null
    },
    {
        "title": "对雪忆隐直",
        "author": "刘敞",
        "content": "淅淅度窗竹，纷纷缀馆梅。\n怕消愁寂寞，看舞爱徘徊。\n寡和思吾友，相望共酒杯。\n时披白鹤氅，西北上高台。",
        "dynasty": "宋",
        "collection_info": null
    },
    {
        "title": "八月十六日夜月",
        "author": "刘敞",
        "content": "不减冰轮满，微增玉漏长。\n过云收薄润，重露湿清光。\n历历素娥影，菲菲丹桂芳。\n枯槎容客载，醉过羽人傍。",
        "dynasty": "宋",
        "collection_info": null
    },
    {
        "title": "秋霁望月",
        "author": "刘敞",
        "content": "明蟾此夜新，伫立爽精神。\n几夕隔霖雨，相看如故人。\n风生疑折桂，云过欲埋轮。\n应有关山客，长歌泪满巾。",
        "dynasty": "宋",
        "collection_info": null
    },
    {
        "title": "送张器着作",
        "author": "刘敞",
        "content": "昔年闻子虚，上国重相如。\n老厌诸侯客，晚陪东观书。\n絃歌鲁儒习，风俗楚人余。\n感激青云气，功名亦未疏。",
        "dynasty": "宋",
        "collection_info": null
    },
    {
        "title": "江行寄隐直",
        "author": "刘敞",
        "content": "自念復远适，与君仍解携。\n天文鹑首尾，地势陜东西。\n江汉饶风雨，关山盛鼓鼙。\n离忧各易老，秋意欲悽悽。",
        "dynasty": "宋",
        "collection_info": null
    },
    {
        "title": "新梅寄春卿给事",
        "author": "刘敞",
        "content": "徂岁嗟无奈，新花笑自如。\n雪魂消去未，春色復归初。\n欲折意空远，少留香有余。\n一枝寄驿使，浪语故愁予。",
        "dynasty": "宋",
        "collection_info": null
    },
    {
        "title": "御冬",
        "author": "刘敞",
        "content": "漂泊愁多病，差池岁復阑。\n老惊时月疾，贫畏雪霜寒。\n外物关身足，空堂寓膝寛。\n敢希王佐略，聊取一枝安。",
        "dynasty": "宋",
        "collection_info": null
    },
    {
        "title": "春日小园忆张六",
        "author": "刘敞",
        "content": "不见张公子，春游分寂寥。\n独行愁楚泽，何处榜吴桡。\n芳树皆宜笑，垂杨总细腰。\n一樽成强醉，四望欲魂销。",
        "dynasty": "宋",
        "collection_info": null
    },
    {
        "title": "雪后游小园",
        "author": "刘敞",
        "content": "园林过新雪，草木散芳华。\n物色皆疑似，春归亦有涯。\n径泥生沮洳，冻乳滴楂枒。\n所适从吾乐，淹留见暮霞。",
        "dynasty": "宋",
        "collection_info": null
    },
    {
        "title": "纳凉明教台呈太守",
        "author": "刘敞",
        "content": "榻移随树影，杯侧见山岑。\n白鸟渇求水，玄蝉清噪林。\n道书无近语，天籁有遗音。\n向北新开径，行苔过竹阴。",
        "dynasty": "宋",
        "collection_info": null
    },
    {
        "title": "临渊亭寄辇下亲旧",
        "author": "刘敞",
        "content": "蚕鱼山迤逦，济汶水交流。\n信羙终非土，思乡更倚楼。\n露滋黄菊晚，风起白云秋。\n长啸澄潭上，谁怜公子牟。",
        "dynasty": "宋",
        "collection_info": null
    },
    {
        "title": "丁酉五月郭守恩战殁武戡走入壁守恩勇将有智略",
        "author": "刘敞",
        "content": "敌兵得汉巧，五月战西河。\n壮士平原死，孤城杀气多。\n犹闻疏勒守，无復鲁阳戈。\n不反东流水，滔滔奈尔何。",
        "dynasty": "宋",
        "collection_info": null
    },
    {
        "title": "闻舅氏以秘书监致政谨献拙诗为贺",
        "author": "刘敞",
        "content": "今日王朝士，多称贤大夫。\n恩荣随几杖，官职上蓬壸。\n行路叹或泣，都城画有图。\n他时辟雍问，惇史记吁谟。",
        "dynasty": "宋",
        "collection_info": null
    },
    {
        "title": "得和书自越入京时寓商丘",
        "author": "刘敞",
        "content": "遥想行舟处，春江花正繁。\n殊方更回首，不语独销魂。\n寡和愁郢客，雅游思兔园。\n吾能事应聘，见尔大梁门。",
        "dynasty": "宋",
        "collection_info": null
    },
    {
        "title": "送杜横州",
        "author": "刘敞",
        "content": "小郡横山外，居民半岛夷。\n路偏逢客少，地湿见秋迟。\n铜鼓侵城角，蛮旌接使麾。\n平生闻义勇，好祭伏波祠。",
        "dynasty": "宋",
        "collection_info": null
    },
    {
        "title": "送余江州",
        "author": "刘敞",
        "content": "潮汐通城下，东南仍上游。\n怀章趋便道，迭鼓送华舟。\n卷旆鹰隼急，落帆江汉秋。\n心知恋魏阙，频上庾家楼。",
        "dynasty": "宋",
        "collection_info": null
    },
    {
        "title": "冬至即事",
        "author": "刘敞",
        "content": "南极日差永，幽人喜不胜。\n阳生渐堙郁，阴老尚凭陵。\n风解吴山雪，江流蜀地冰。\n衝寒彊乘兴，屣履过邻僧。",
        "dynasty": "宋",
        "collection_info": null
    },
    {
        "title": "晏公挽词三首  其一",
        "author": "刘敞",
        "content": "望苑牧英隽，岩廊奉德音。\n功如四支重，化以二南深。\n安仰嗟维石，能传赖碎金。\n浮云送哀挽，惨澹更为霖。",
        "dynasty": "宋",
        "collection_info": null
    },
    {
        "title": "晏公挽词三首  其二",
        "author": "刘敞",
        "content": "简易能容士，精诚乐与贤。\n如何五湖上，非復赤松年。\n几几空遗舄，悠悠不问天。\n独应春辍相，令望故依然。",
        "dynasty": "宋",
        "collection_info": null
    },
    {
        "title": "晏公挽词三首  其三",
        "author": "刘敞",
        "content": "衮韨三司旧，笳箫一品荣。\n独伤去国意，仍以抚封行。\n落日白驹影，空林黄鸟声。\n公归那不復，悽怆国人情。",
        "dynasty": "宋",
        "collection_info": null
    },
    {
        "title": "邻几挽词二首  其一",
        "author": "刘敞",
        "content": "那知一樽酒，流涕寝门前。\n非復平生日，空看东逝川。\n诗书遗素业，山水閟空弦。\n人物陈留古，当凭耆旧传。",
        "dynasty": "宋",
        "collection_info": null
    },
    {
        "title": "邻几挽词二首  其二",
        "author": "刘敞",
        "content": "忘年一倾盖，适意两虚舟。\n老去翻相失，人生固若浮。\n萧条蒿里饯，零落竹林游。\n知与不知者，同时俱涕流。",
        "dynasty": "宋",
        "collection_info": null
    },
    {
        "title": "圣俞挽词",
        "author": "刘敞",
        "content": "孤宦众人后，空名三十年。\n交游一时绝，诗笔四方传。\n归旐江湖永，藏书日月边。\n应封史通子，他日慰穷泉。",
        "dynasty": "宋",
        "collection_info": null
    },
    {
        "title": "洗竹",
        "author": "刘敞",
        "content": "舍侧万竿绿，萧萧终岁佳。\n翠深疑魍魉，根老畏龙蛇。\n翦剔扶霜节，分张及马挝。\n世无嵇阮辈，竟负野人家。",
        "dynasty": "宋",
        "collection_info": null
    },
    {
        "title": "爆竹",
        "author": "刘敞",
        "content": "节物随时俗，端忧见旅情。\n土风犹记楚，辞赋谩讥伧。\n烈火琅玕碎，深堂霹雳鸣。\n但令休鬼瞰，非敢愿高明。",
        "dynasty": "宋",
        "collection_info": null
    },
    {
        "title": "岁暮忆隐直",
        "author": "刘敞",
        "content": "岁穷浩长叹，心事如波澜。\n高卧老将至，相思天正寒。\n浮云纷霰雪，陋巷独瓢箪。\n裏饭非无意，悠悠行路难。",
        "dynasty": "宋",
        "collection_info": null
    },
    {
        "title": "雪中与长文景仁会西阁",
        "author": "刘敞",
        "content": "梁山风与雪，岁暮自峥嵘。\n误逐沧浪叟，飞来白玉京。\n屯云紫微阁，迭壁九重城。\n更挹浮丘袂，端令俗眼惊。",
        "dynasty": "宋",
        "collection_info": null
    },
    {
        "title": "梅",
        "author": "刘敞",
        "content": "泽国春还早，山梅腊竞花。\n缤纷迷雪意，浩荡逼年华。\n驿使红尘远，江风短日斜。\n芳菲恐易失，愁思乱悲笳。",
        "dynasty": "宋",
        "collection_info": null
    },
    {
        "title": "立春日雪中游蒙谷",
        "author": "刘敞",
        "content": "冰解泉应动，云寒雪更飞。\n谷中知律变，林下觉春归。\n风物如游蜀，衣冠似浴沂。\n瑶林与碧树，处处竞芳菲。",
        "dynasty": "宋",
        "collection_info": null
    },
    {
        "title": "墨竹",
        "author": "刘敞",
        "content": "羁游念此君，子墨慰幽人。\n洒落不经思，苍筤如出尘。\n交加月下影，浓澹雾中筠。\n试作吴山想，萧萧意亦真。",
        "dynasty": "宋",
        "collection_info": null
    },
    {
        "title": "夕阳",
        "author": "刘敞",
        "content": "过雨风景好，斜阳林下明。\n倦游宜几杖，却埽称柴荆。\n宿蝶依花静，归禽触叶惊。\n逍遥共兹世，聊復得吾生。",
        "dynasty": "宋",
        "collection_info": null
    },
    {
        "title": "寄题歙州流杯池",
        "author": "刘敞",
        "content": "公子爱客意，高山流水间。\n清波无断续，翠斝自迴还。\n野兴四时得，棠阴终日间。\n何当竹林赏，醉耳听潺潺。",
        "dynasty": "宋",
        "collection_info": null
    },
    {
        "title": "答张给事途中微雪见寄四韵",
        "author": "刘敞",
        "content": "空行万里塞，不见六花飞。\n今日传清唱，端来点客衣。\n度关迷马色，拂树散春晖。\n不减山阴兴，从军中夜归。",
        "dynasty": "宋",
        "collection_info": null
    },
    {
        "title": "雪后",
        "author": "刘敞",
        "content": "飞尘暂消冻，春意亦冲融。\n野水涓涓绿，林梢靡靡红。\n跃鱼轻泮冻，鸣鹤舞和风。\n出处惊时节，悠悠看岁穷。",
        "dynasty": "宋",
        "collection_info": null
    },
    {
        "title": "古北口对月",
        "author": "刘敞",
        "content": "万古关山月，遥怜此夜看。\n蛾眉空自妩，丛桂不胜寒。\n他日刀头问，何时客寝安。\n因之千里梦，共下白云端。",
        "dynasty": "宋",
        "collection_info": null
    },
    {
        "title": "新月",
        "author": "刘敞",
        "content": "花外惊新月，春残復满弓。\n余香轻坠露，疏影细寒风。\n火禁通方俗，年华思老翁。\n清光堪半夜，稍醉玉壸空。",
        "dynasty": "宋",
        "collection_info": null
    },
    {
        "title": "雪后病愈至射堂作",
        "author": "刘敞",
        "content": "病失千峰雪，晴开万影新。\n鴈飞天欲暖，风起野无尘。\n弱柳悲羌笛，辛夷思楚人。\n攀条復顾影，颇似去年春。",
        "dynasty": "宋",
        "collection_info": null
    },
    {
        "title": "目疾呈深甫",
        "author": "刘敞",
        "content": "久思废耳目，乃復困观瞻。\n默坐但凭几，幽居长下帘。\n玄黄迷宇宙，明晦错乌蟾。\n万事形骸外，人将不汝嫌。",
        "dynasty": "宋",
        "collection_info": null
    },
    {
        "title": "新晴二首  其一",
        "author": "刘敞",
        "content": "雨余春更好，日出望还新。\n暄鸟啼惊客，林花笑向人。\n年华如过鴈，世事剧飞尘。\n置酒陶嘉月，滔滔醉任真。",
        "dynasty": "宋",
        "collection_info": null
    },
    {
        "title": "新晴二首  其二",
        "author": "刘敞",
        "content": "薄云开早景，宿润减飞尘。\n好在松筠色，依然鸟雀驯。\n避人深却埽，炙背暖生春。\n未得献天子，潜书报近邻。",
        "dynasty": "宋",
        "collection_info": null
    },
    {
        "title": "秦淮对月",
        "author": "刘敞",
        "content": "旧熟秦淮水，今浮万里船。\n泬寥明月夜，淡泊始秋天。\n静境他时绝，清光度晓圆。\n无人漫咏史，回首忆先贤。",
        "dynasty": "宋",
        "collection_info": null
    },
    {
        "title": "晚泊对月",
        "author": "刘敞",
        "content": "川光晚都白，岸色远全青。\n明月随孤剑，浮槎送客星。\n南飞鹊扰扰，北嚮雁冥冥。\n谁谓悲歌短，能吟酒易醒。",
        "dynasty": "宋",
        "collection_info": null
    },
    {
        "title": "欲雪寄贡甫",
        "author": "刘敞",
        "content": "欲雪天地闭，积云江海昏。\n着书成寂寞，玩岁觉崩奔。\n鸿鴈自啸侣，鹡鸰常在原。\n离忧纷满眼，浪作种庭萱。",
        "dynasty": "宋",
        "collection_info": null
    },
    {
        "title": "初雪",
        "author": "刘敞",
        "content": "三日风振海，中宵雪覆城。\n已看秋落漠，更逼岁峥嵘。\n原隰龙沙碛，楼台白玉京。\n知谁错吹律，物物骤堪惊。",
        "dynasty": "宋",
        "collection_info": null
    },
    {
        "title": "残雪",
        "author": "刘敞",
        "content": "积素不可卷，潜阳方未苏。\n劲风吹强起，明月照全无。\n封蛰龙蛇病，伤根竹柏枯。\n谁能开白日，后土正泥涂。",
        "dynasty": "宋",
        "collection_info": null
    },
    {
        "title": "望雪山",
        "author": "刘敞",
        "content": "朔风何处雪，径度江南山。\n半出青天外，犹临庭户间。\n崔嵬海潮涌，泱漭暮云还。\n壮观感人意，长謡如可攀。",
        "dynasty": "宋",
        "collection_info": null
    },
    {
        "title": "戏贺段生",
        "author": "刘敞",
        "content": "骠骑门下士，蹉跎已白头。\n知人家监误，弹剑起吹愁。\n忽逐侏儒饱，遥闻禄仕优。\n还乡问耆旧，当忆负薪讴。",
        "dynasty": "宋",
        "collection_info": null
    },
    {
        "title": "赠致政叶郎中",
        "author": "刘敞",
        "content": "老挂朝冠息故园，国人同嘆仲翁贤。\n心惭白首恋三署，意与赤松均大年。\n玉树承风荣紫闼，史臣书美耀青编。\n他时就问朝廷策，还见公卿语邓先。",
        "dynasty": "宋",
        "collection_info": null
    },
    {
        "title": "次韵和寄",
        "author": "刘敞",
        "content": "讲业儒林璧水开，望亲云下想徘徊。\n平原日暖歌鸰在，横陇风高听鴈来。\n隐几郡斋閒主诺，荐羞家府乐循陔。\n何时乞得归宁告，对袭班衣捧庆杯。",
        "dynasty": "宋",
        "collection_info": null
    },
    {
        "title": "送晏公留守南都",
        "author": "刘敞",
        "content": "苍龙大火明堂分，原庙离宫万乘居。\n五帝遗声在名颂，三公出使用安车。\n去思尚想多耆老，条教祇烦读旧书。\n复道平台弥百里，邹阳何处曳长裾。",
        "dynasty": "宋",
        "collection_info": null
    },
    {
        "title": "伯父挽词",
        "author": "刘敞",
        "content": "四十宾兴七十归，清风远与古人稀。\n未如彭祖犹为天，颇似桐乡得所依。\n何路可能奔远日，此生无復待乌衣。\n故寻庭树丁宁诲，东望吴门涕自挥。",
        "dynasty": "宋",
        "collection_info": null
    },
    {
        "title": "城下种竹今春极有佳笋",
        "author": "刘敞",
        "content": "环城密篠旧檀栾，春笋新成几万竿。\n池上龙蛇惊蛰起，军中矛戟绕营看。\n乌啼窈窈千重碧，风过萧萧五月寒。\n缓带轻裘容自暇，屦綦多向此林端。",
        "dynasty": "宋",
        "collection_info": null
    },
    {
        "title": "四月见梅花作",
        "author": "刘敞",
        "content": "腊前芳树暑前开，笑忆周南摽有梅。\n玉色还如雪中见，天香不减岭头来。\n黄莺未识休频顾，粉蝶初逢亦自猜。\n应与灵芝竞三秀，碧城瑶圃隔尘埃。",
        "dynasty": "宋",
        "collection_info": null
    },
    {
        "title": "寄庆州子华侍读谏议",
        "author": "刘敞",
        "content": "禁中颇牧去临戎，属国归来敌垒空。\n闻道诗书今绝幕，復看天马亦从东。\n醉倾床酒留边月，歌倚鵾弦舞朔风。\n犹忆平生欢一笑，莫忘书札寄宾鸿。",
        "dynasty": "宋",
        "collection_info": null
    },
    {
        "title": "姚家寨道中逢李谏议",
        "author": "刘敞",
        "content": "萧萧归骑历崔嵬，一见尘中耳目开。\n授玉同为万里使，望云先识二星回。\n北荒鹏跃南溟去，西极马循东道来。\n世上应无此别远，留连彊尽手中杯。",
        "dynasty": "宋",
        "collection_info": null
    },
    {
        "title": "逢范景仁李审言二谏议",
        "author": "刘敞",
        "content": "怪来原隰满光华，不意相逢天一涯。\n久别班荆情未易，少留倾盖日空斜。\n山连木叶千峰雪，地逼龙城万里沙。\n深愧壮心轻远适，自嫌憔悴听悲笳。",
        "dynasty": "宋",
        "collection_info": null
    },
    {
        "title": "贝州未破书寄王子直司徒",
        "author": "刘敞",
        "content": "孤城死地尚睢盱，智勇俱当竭蹶趋。\n贫且贱焉真耻也，壮之良者盍行乎。\n料无豪杰同吴反，阴有神灵助汉诛。\n深怪先登少瑕叔，不应时论惜蝥弧。",
        "dynasty": "宋",
        "collection_info": null
    },
    {
        "title": "酬宋次道忆馆阁曝书七言",
        "author": "刘敞",
        "content": "长廊复阁接天居，炎日清风蠧宝书。\n乍到似迷羣玉近，餍观疑及羽陵余。\n俊游真与尘埃隔，逸赏空惊应接疏。\n石室会须归史笔，周南宁復滞君车。",
        "dynasty": "宋",
        "collection_info": null
    },
    {
        "title": "九日龙华阁寄永叔",
        "author": "刘敞",
        "content": "黄花欲落晓霜浓，极目秦川一望中。\n节物还如去年好，懽游不与故人同。\n接䍦自恣风前落，羽檄宁妨席上通。\n还畏简书归未得，寄诗黄阁付征鸿。",
        "dynasty": "宋",
        "collection_info": null
    },
    {
        "title": "寄题友生水阁",
        "author": "刘敞",
        "content": "曲岸重重植浅莎，雨余初觉长微波。\n水纹满屋浮清簟，风力衝阶折芰荷。\n境静自宜诗兴远，夜空应见月明多。\n从来着述希扬子，为羡幽人载酒过。",
        "dynasty": "宋",
        "collection_info": null
    },
    {
        "title": "逢永叔",
        "author": "刘敞",
        "content": "绝域逢君水暂留，举杯相属问刀头。\n久持汉节旄空尽，独拜穹庐死可羞。\n醉裏岁华惊易老，愁边沟水怆分流。\n玉关生入知无恨，不愿张骞博望侯。",
        "dynasty": "宋",
        "collection_info": null
    },
    {
        "title": "和永叔景灵朝谒从驾还宫",
        "author": "刘敞",
        "content": "汉帝迎年十二楼，明廷朝计万诸侯。\n真仙降集钧天乐，云旆回翔驷玉虬。\n物色遥占紫气入，香烟不隔曙光浮。\n秘祠非为神君语，自饬衣冠渭北游。",
        "dynasty": "宋",
        "collection_info": null
    },
    {
        "title": "泥雨早朝",
        "author": "刘敞",
        "content": "云气卷舒东復西，月华明晦晓兼迷。\n正怜盛服坐假寐，何处苍蝇来误鸡。\n高卧山林劳梦想，出门冠带混涂泥。\n人间气味故易厌，岂若从容归治畦。",
        "dynasty": "宋",
        "collection_info": null
    },
    {
        "title": "次韵得午日酒",
        "author": "刘敞",
        "content": "午日风光復晏阴，轩昂未许岁华侵。\n楚魂招后宜皆醉，春醖来时且献斟。\n高枕洞庭看鸟度，卷帘衡岳听猿吟。\n郢中寡和由来事，应喜新诗有嗣音。",
        "dynasty": "宋",
        "collection_info": null
    },
    {
        "title": "十二月十六日",
        "author": "刘敞",
        "content": "水国冰销天欲春，山城日出景还新。\n可怜物色曾非土，亦復穷愁不放人。\n碌碌流年转车毂，悠悠生意厌风尘。\n草茅不必开三径，杖履何尝及四邻。",
        "dynasty": "宋",
        "collection_info": null
    },
    {
        "title": "孙侍郎访及仍携示近诗",
        "author": "刘敞",
        "content": "泌水衡门野老居，彤幨丹毂使君舆。\n固惊北海犹知备，曾谓西河尚起予。\n高卧穷愁述岁晚，立谈襟抱为公摅。\n浪传方伯中和颂，讵有虚仪讲德书。",
        "dynasty": "宋",
        "collection_info": null
    },
    {
        "title": "逢吕侍郎",
        "author": "刘敞",
        "content": "北鴈南鳬不自期，异乡交臂復分飞。\n壮心巳折霜侵鬓，徂岁相看涙满衣。\n绝幕阴多逢日少，滞林行苦见人稀。\n子牟意绪君谙识，况乃登临远送归。",
        "dynasty": "宋",
        "collection_info": null
    },
    {
        "title": "寄西台吴侍郎",
        "author": "刘敞",
        "content": "淮阳高卧彊逾时，洛水嵩峰入梦思。\n霖雨徒深旱岁望，白云自与帝乡期。\n功名摆落人间世，出处优游万乘师。\n坐视天民应未可，似公当就太平基。",
        "dynasty": "宋",
        "collection_info": null
    },
    {
        "title": "同济川题王金吾园亭",
        "author": "刘敞",
        "content": "王侯功业等山河，谢傅风流倦燮和。\n治第由来处穷僻，赏心曾是极酣歌。\n岁寒松竹孙枝在，诗罢池塘宿草多。\n闻道将军亦爱客，春游不问主人过。",
        "dynasty": "宋",
        "collection_info": null
    },
    {
        "title": "谢晏公莲实",
        "author": "刘敞",
        "content": "落蘂漂香思碧莲，嫩芳成实澹晴烟。\n玉杯侧露参差重，麟趾模金约略圆。\n撷秀乍闻回急桨，荐新还许备加笾。\n涉江不限刍荛往，志服深希百疾蠲。",
        "dynasty": "宋",
        "collection_info": null
    },
    {
        "title": "答许待制依韵",
        "author": "刘敞",
        "content": "水衡钱朽太仓陈，均逸于藩布上仁。\n期月政声归卧理，旧邦风物变车邻。\n怀章昔别江湖永，辞剧由来意气真。\n召伯甘棠大山赋，去思留得与邦人。",
        "dynasty": "宋",
        "collection_info": null
    },
    {
        "title": "曹秀之待制罢福建还朝刘君玉待制自长沙移邓俱会郡下作七言叙别",
        "author": "刘敞",
        "content": "华阁昭回云汉间，侍臣高选奉清閒。\n曹刘共许同时贵，楚粤初看报政还。\n邂逅相逢惊远别，从君一笑发愁颜。\n莫教铙鼓催行色，更益春风雨鬓斑。",
        "dynasty": "宋",
        "collection_info": null
    },
    {
        "title": "将去上清题梧桐树",
        "author": "刘敞",
        "content": "小砌圆阴覆暝霞，曲轩疏牖称相遮。\n已成嘉实诚无用，未遇知音勿遽嗟。\n得地岂须矜露井，随流方共笑枯槎。\n明年冠者成春服，重看纷纷满树花。",
        "dynasty": "宋",
        "collection_info": null
    },
    {
        "title": "鳯凰山笙竹",
        "author": "刘敞",
        "content": "仙山不记鳯鸣时，碧篠空含玉润姿。\n海外虽传有嶰谷，人间似未悟孙枚。\n道家正贵知音少，野处还于静节宜。\n千岁重寻乐毅传，悠悠更觉使心悲。",
        "dynasty": "宋",
        "collection_info": null
    },
    {
        "title": "上巳日玉津园赐宴是日杂端为主人",
        "author": "刘敞",
        "content": "御苑初晴暖景微，侍臣还许宴春辉。\n鸣禽试羽交交啭，落叶迎风冉冉飞。\n执法在前容款曲，大官先置尽膏肥。\n和平自是欢娱日，未醉春醪未可归。",
        "dynasty": "宋",
        "collection_info": null
    },
    {
        "title": "和忆幽谷二首  其一",
        "author": "刘敞",
        "content": "早闻幽谷未曾窥，翠壁清泉入梦思。\n到眼惜无名手画，醒心欣得醉翁诗。\n种花旧比甘棠树，刻石今成岘首碑。\n使我一麾从此逝，胜游当不减君时。",
        "dynasty": "宋",
        "collection_info": null
    },
    {
        "title": "和忆幽谷二首  其二",
        "author": "刘敞",
        "content": "深居忽忽春空过，积雨潇潇夏欲交。\n近砌梧桐新有荫，衔泥燕子总成巢。\n此邦卑湿酒长醉，随事文章亦解嘲。\n心远地偏人迹绝，漫劳三径数诛茅。",
        "dynasty": "宋",
        "collection_info": null
    },
    {
        "title": "京尹仲议侍读自成都赴阙将过长安先寄",
        "author": "刘敞",
        "content": "都城一别远相望，楚水秦山各异方。\n毎颂中和传四子，重闻京兆得三王。\n执经误接金华袐，卧阁惊看鬓色苍。\n逃暑肯为千日饮，能无歌舞荐清觞。",
        "dynasty": "宋",
        "collection_info": null
    },
    {
        "title": "初雪朝退与诸公至西阁",
        "author": "刘敞",
        "content": "朝光初上九门开，贝阙珠宫白玉台。\n真有烛龙浮渤澥，却占云气认蓬莱。\n斗回暖景开鸣鹤，稍借新芳入早梅。\n更觉年华无限赏，履綦重迭遶苍苔。",
        "dynasty": "宋",
        "collection_info": null
    },
    {
        "title": "答河中梅龙图",
        "author": "刘敞",
        "content": "龙池柳色锁春烟，故国风光此地偏。\n高下楼台浑浸水，往来车马自随船。\n举杯醉舞时相属，倚瑟悲歌忽怆然。\n安敢为文敌金谷，误烦求友赋新篇。",
        "dynasty": "宋",
        "collection_info": null
    },
    {
        "title": "离陈州先寄颍上龙图",
        "author": "刘敞",
        "content": "蓬蒿一亩亦蘧庐，终岁纷纷三徙居。\n客耳欣沾颍川水，儿謡积厌武昌鱼。\n宁知代舍悲长铗，忽幸侯门埽敝裾。\n虽信师金讥数昧，未甘莱子勤捐书。",
        "dynasty": "宋",
        "collection_info": null
    },
    {
        "title": "寄襄阳舅氏龙图",
        "author": "刘敞",
        "content": "虎符龙节镇方州，天禄先生尚黑头。\n南纪山川殊壮丽，高阳宾客故风流。\n沈碑几处书遗爱，非土他时恨倚楼。\n想咏五君夸屡荐，为凭三鸟寄绸缪。",
        "dynasty": "宋",
        "collection_info": null
    },
    {
        "title": "送司马倩赴权官平凉尉",
        "author": "刘敞",
        "content": "将女随郎过渭城，正如前曰武陵行。\n当时底事伤离别，今日安知隔死生。\n渺渺平波侵汉苑，纍纍高冢厌秦京。\n登临感慨寻常事，何况衰年父子情。",
        "dynasty": "宋",
        "collection_info": null
    },
    {
        "title": "和春乡答韩殿丞",
        "author": "刘敞",
        "content": "暂辞金鼎拥朱旛，注意虽殊体貌存。\n摆落功名如脱屣，招携宾客许游藩。\n东人愁咏鸿遵渚，北海欣看酒满罇。\n无以公归君幸识，鳯池深隔九重阍。",
        "dynasty": "宋",
        "collection_info": null
    },
    {
        "title": "復雨",
        "author": "刘敞",
        "content": "闭门高枕避春霖，眼见羣芳稍见侵。\n独醒不如终日醉，暂晴那似断年阴。\n老惊岁月都无用，兴在江湖特更深。\n正想青枫千里外，草长波阔乱愁心。",
        "dynasty": "宋",
        "collection_info": null
    },
    {
        "title": "雨中醉归",
        "author": "刘敞",
        "content": "楚山终日雨霏霏，寥落村花入眼稀。\n可惜东风变酒味，无端宿霭破春晖。\n屈原渔父谁清浊，御叔臧孙交是非。\n倒着接䍦惊道路，悠悠判与世相违。",
        "dynasty": "宋",
        "collection_info": null
    },
    {
        "title": "永叔附寄滁州庶子泉李监题十二字",
        "author": "刘敞",
        "content": "琅琊山侧白云溪，石壁何年李监题。\n翰墨一时称妙绝，尘埃数字尚端倪。\n惊看龙虎潜光彩，恨使莓苔损角圭。\n大呌发狂心未足，竹林幽赏负招携。",
        "dynasty": "宋",
        "collection_info": null
    },
    {
        "title": "临昆亭",
        "author": "刘敞",
        "content": "孤城西北起高楼，天半昆崙入寸眸。\n碧树参差见平圃，屯云重迭辨轩丘。\n百年礼乐逢休运，千里江山极胜游。\n那似鲍昭空写恨，不为王粲独销忧。",
        "dynasty": "宋",
        "collection_info": null
    },
    {
        "title": "和永叔李太尉饮席闻筝",
        "author": "刘敞",
        "content": "红颜翠髪夺春辉，繁手哀弦逐羽巵。\n正使千觞无復醉，谁令中曲不胜悲。\n留连起舞惊残夜，仿写遗音入怨诗。\n我识东山安石意，沾襟应自属桓伊。",
        "dynasty": "宋",
        "collection_info": null
    },
    {
        "title": "斋宿集禧观戏酬永叔见寄时永叔在后庙摄事",
        "author": "刘敞",
        "content": "尚平故有五山期，独许迎年太液池。\n贝阙碧城相绚烂，石林琪树共参差。\n玉杯醽好经时醉，冰簟风多尽日棋。\n正想火龙劳陟降，更烦佳句寄相思。",
        "dynasty": "宋",
        "collection_info": null
    },
    {
        "title": "依韵和致政庞相公上巳约游集禧观不至",
        "author": "刘敞",
        "content": "琳馆经春瑞气浮，当时曾约相车游。\n仙花又向庭中落，宫水还萦苑外流。\n云路空思攀去鹤，沙堤犹忆问行牛。\n明年三月芳菲在，须把兰亭褉事修。",
        "dynasty": "宋",
        "collection_info": null
    },
    {
        "title": "马上南风变晴",
        "author": "刘敞",
        "content": "繁阴欲闭凯风来，一埽穷荒万里开。\n日色葱昽浮渤澥，云容舒卷映蓬莱。\n旅情更觉光华远，暖意何妨节物催。\n醉眼却思山雪好，腊前容可当新梅。",
        "dynasty": "宋",
        "collection_info": null
    },
    {
        "title": "新种杂花树",
        "author": "刘敞",
        "content": "江边腊破东风起，舍侧栽花遶四邻。\n要似桃源堪避世，会令桂树默留人。\n即看红叶娟娟秀，豫想喧蜂处处新。\n庾宅荒凉宋亭古，应须大占郢中春。",
        "dynasty": "宋",
        "collection_info": null
    },
    {
        "title": "答子温雪中见寄",
        "author": "刘敞",
        "content": "劲风萧飒结衝波，飞雪奔腾万里过。\n亦未妨人洛阳卧，还闻有客郢中歌。\n壮心可念哀鸿远，正色遥怜翠竹多。\n会卜豊年慰羁旅，敢辞荒径重张罗。",
        "dynasty": "宋",
        "collection_info": null
    },
    {
        "title": "次韵和永叔岁旦对雪见寄时某于上源驿典护契丹朝正使人日当归前一日始得此诗",
        "author": "刘敞",
        "content": "朔风千里动高帘，雷起龙山昼拥檐。\n属国请缨谋巳拙，屠苏浇酒岁空添。\n翦幡春事宜人日，破鑑归期见玉蟾。\n聊欲为君留薄具，𤐣蠡床酒水精盐。",
        "dynasty": "宋",
        "collection_info": null
    },
    {
        "title": "答景彝对月",
        "author": "刘敞",
        "content": "正惜蟾蜍沈夕霭，忽传钟鼓送秋晴。\n浮云四卷无余迹，斜汉西流亦自明。\n危槛鈎帘吟独久，薄帷高枕梦逾清。\n幽兰佳菊漙新露，的历珠华满翠茎。",
        "dynasty": "宋",
        "collection_info": null
    },
    {
        "title": "立夏祠太乙宫",
        "author": "刘敞",
        "content": "綘阙迎年侯执期，羽衣通夕侍严祠。\n神光映月开璇室，香雾含风拂桂旗。\n路遶城南天最近，地非人境日偏迟。\n还闻增授无穷筴，驰奏中宸对受釐。",
        "dynasty": "宋",
        "collection_info": null
    },
    {
        "title": "自陕到阙感而成咏",
        "author": "刘敞",
        "content": "葱葱气象瞻峣阙，肃肃行装造近畿。\n钧奏昔年曾梦到，玉关今日是生归。\n茂林病久迷朝序，宣室人疏慑帝晖。\n簪履未忘恩再造，不然何路谒彤闱。",
        "dynasty": "宋",
        "collection_info": null
    },
    {
        "title": "送人赴阙",
        "author": "刘敞",
        "content": "五月齐侯报政时，衮章英节照西畿。\n昔看高鴈冥冥去，今喜长魂婉婉归。\n诏使相望拥冠盖，都人倾倒迟光晖。\n师臣固有三公拜，岂独优游奉讲闱。",
        "dynasty": "宋",
        "collection_info": null
    },
    {
        "title": "留别永叔",
        "author": "刘敞",
        "content": "回车欲度幕南庭，此地那知眼界清。\n老觉鬓毛俱种种，醉看风物尽冥冥。\n平时恸哭休论事，远别悲歌更忍听。\n且共春风同入塞，忆君时计短长亭。",
        "dynasty": "宋",
        "collection_info": null
    },
    {
        "title": "澄心堂读许浑以下诸诗",
        "author": "刘敞",
        "content": "许浑诗后三百年，长啸空堂览旧篇。\n落日孤城曾不改，曲池高榭復依然。\n尘埃暂憇道路客，文雅相追今昔贤。\n鱼跃鸢飞殊有意，卜居仍欲近湖边。",
        "dynasty": "宋",
        "collection_info": null
    },
    {
        "title": "寄密令杨彦文",
        "author": "刘敞",
        "content": "倾盖相亲成白头，离怀终日敌三秋。\n可怜鷄黍虚朋好，应用弦歌乱旅愁。\n太史成书自留滞，石城通信已沈浮。\n王孙可恨山中久，旧令曾为褒德侯。",
        "dynasty": "宋",
        "collection_info": null
    },
    {
        "title": "答杨令彦文",
        "author": "刘敞",
        "content": "从吏相望千里余，蓬蒿无以避空虚。\n岂惟论议沈时俗，更觉精神耗簿书。\n惭愧故人存雅素，殷勤佳句慰离居。\n周南会是弦歌地，莫忘寻盟一起予。",
        "dynasty": "宋",
        "collection_info": null
    },
    {
        "title": "寄致政张大卿",
        "author": "刘敞",
        "content": "昭回云汉丽清秋，曾看星槎历斗牛。\n归去还为竹林会，相望宁减赤松游。\n达人轩冕都如梦，尘世功名不自谋。\n闻道东山多逸赏，从君欲具五湖舟。",
        "dynasty": "宋",
        "collection_info": null
    },
    {
        "title": "送伯镇守湖州",
        "author": "刘敞",
        "content": "冯公白首敞长裾，莱子斑衣乐有余。\n金马门前歌避世，水精宫裏奉安舆。\n万重岩岫高藏日，百丈溪前俯见鱼。\n去去春风称行乐，京尘回首忆离居。",
        "dynasty": "宋",
        "collection_info": null
    },
    {
        "title": "次韵四叔父出守新定寄欧阳一首",
        "author": "刘敞",
        "content": "勾吴半在海山中，闻道驱车更向东。\n旧治空传汉都尉，遗民无復楚诸熊。\n文章老去轻时辈，势利恬来付觉雄。\n卧理便应长闭阁，一方还见古人风。",
        "dynasty": "宋",
        "collection_info": null
    },
    {
        "title": "园人献蒲萄",
        "author": "刘敞",
        "content": "婉婉柔条万虺蟠，纍纍佳实紫金寒。\n甘泉渗液秋香重，瑞露凝膏晓色干。\n鲛室珠盘惊不定，蓬莱金体恨微酸。\n贵人宁借凉州牧，暂负衡门报一餐。",
        "dynasty": "宋",
        "collection_info": null
    },
    {
        "title": "送刘先辈恕",
        "author": "刘敞",
        "content": "关东少年西入都，诸老先生惊不如。\n射策遂为天下选，限年郄就里中居。\n豫章固起秋毫末，千里方从跬步初。\n会见高明成伟器，不忧綘灌毁新书。",
        "dynasty": "宋",
        "collection_info": null
    },
    {
        "title": "闻范参政巡西边",
        "author": "刘敞",
        "content": "汉与匈奴如弟兄，犹传敌骑向边城。\n数烦卿士亲持节，始恨儒生妄请缨。\n形势倒悬方舛逆，计谋无益是纵横。\n古来贤哲多屠钓，公试咨询策太平。",
        "dynasty": "宋",
        "collection_info": null
    },
    {
        "title": "次韵和王刑部秋日寄元兄尚书",
        "author": "刘敞",
        "content": "脊令原隰晓霜清，季子嗟行不自宁。\n归梦时环北斗极，相辉犹隔太微星。\n源流淮水占何远，羽翼西山药最灵。\n接武禁严多故事，共看兰玉出阶庭。",
        "dynasty": "宋",
        "collection_info": null
    },
    {
        "title": "至日早起",
        "author": "刘敞",
        "content": "至日应添一线长，汉仪忆奉万年觞。\n鸣珂列炬随丞相，长剑高冠满未央。\n法从此时瞻玉座，侍臣独许近清光。\n輶轩今出荒山外，厌见尘沙万里黄。",
        "dynasty": "宋",
        "collection_info": null
    },
    {
        "title": "冬至",
        "author": "刘敞",
        "content": "殊方喜及固阴消，积雪层冰意亦聊。\n就日稍欣南极永，观云尚恨帝乡遥。\n闭关自信天心復，吹律应知玉管调。\n留滞能无越乡恋，甘泉受计万神朝。",
        "dynasty": "宋",
        "collection_info": null
    },
    {
        "title": "闻元旦大朝会",
        "author": "刘敞",
        "content": "玉帛雍容万国来，帝城如斗挹春逥。\n旗常影乱三辰象，钟皷声喧百里雷。\n北极正临丹鳯扆，南山遥入万年杯。\n诸神受计明堂定，留滞江滨志已摧。",
        "dynasty": "宋",
        "collection_info": null
    },
    {
        "title": "招友上清宫",
        "author": "刘敞",
        "content": "修竹高松无俗尘，全然不似近城闉。\n黄冠习静多藏客，野鸟忘机郄傍人。\n高阁切云衔落日，广庭霏雨湿清珉。\n北窗固有逍遥地，来读离骚戴角巾。",
        "dynasty": "宋",
        "collection_info": null
    },
    {
        "title": "闻范饶州移疾",
        "author": "刘敞",
        "content": "汲黯亷平汉主知，淮阳移病苦情羸。\n偃藩政事应无及，伏阁精神定未衰。\n天欲期人身必乏，帝疑飞将数多奇。\n何当半夜开宣室，独使雍容对受釐。",
        "dynasty": "宋",
        "collection_info": null
    },
    {
        "title": "编杜子美外集",
        "author": "刘敞",
        "content": "少陵诗笔捷悬河，乱后流传简策譌。\n乐自戴公全废坏，书从鲁壁幸增多。\n斯文未丧微而显，吾道犹存啸也歌。\n病肺悲愁情自失，苦吟时復望江沱。",
        "dynasty": "宋",
        "collection_info": null
    },
    {
        "title": "鼓角楼宴集",
        "author": "刘敞",
        "content": "周城百雉拥中军，阿阁三间丽白云。\n燕雀总知依盛德，山河相与助雄文。\n轻裘缓带居多暇，旨酒嘉肴客易醺。\n还识魏牟怀北醺，正逢长日扇南熏。",
        "dynasty": "宋",
        "collection_info": null
    },
    {
        "title": "夏日上府公",
        "author": "刘敞",
        "content": "红芳过尽绿阴多，索寞无如长日何。\n午影迟留成藴暑，熏风飘荡作清和。\n梦余欲验松生腹，棋罢真知斧烂柯。\n还想高吟酬美景，讼庭岑寂长青莎。",
        "dynasty": "宋",
        "collection_info": null
    },
    {
        "title": "贺司马君实何济川得宠公炭",
        "author": "刘敞",
        "content": "上府爱才天下闻，两君素出将军门。\n欲正大冶慰民望，豫排寒风作春温。\n不烦束缊资游说，聊復游贤报国恩。\n自笑野人卧穷巷，负暄方拟献天阍。",
        "dynasty": "宋",
        "collection_info": null
    },
    {
        "title": "独宿直舍",
        "author": "刘敞",
        "content": "谈笑从容宫漏稀，高轩去尽掩重屝。\n风含玉宇霜威劲，月上疏窗烛影微。\n周衞相望諠夕警，炉香不断护朝衣。\n尘躯更觉仙山峻，旅梦端从江海归。",
        "dynasty": "宋",
        "collection_info": null
    },
    {
        "title": "五月望日赴紫宸谒待旦假寐",
        "author": "刘敞",
        "content": "半夜北风天反寒，倒衣惊问紫宸班。\n云容不辨阴晴际，月色犹迷爽晦间。\n独喜鸣鷄应钟漏，正怜残梦识江山。\n濯缨簪笔初无补，空愧纷纷数往还。",
        "dynasty": "宋",
        "collection_info": null
    },
    {
        "title": "送李留后守东平",
        "author": "刘敞",
        "content": "少壮去人如水流，似君那作待祠侯。\n高谈毎及功名际，出守真寛圣主忧。\n麾下百城包海岱，道旁千骑拥貔貅。\n家声时论俱辉赫，世将宁为好畤羞。",
        "dynasty": "宋",
        "collection_info": null
    },
    {
        "title": "题连理亭",
        "author": "刘敞",
        "content": "灵光芜灭泮宫平，三百年中独此亭。\n无復乔林见连理，尚传高栋出穷溟。\n疏帘清簟宜炎日，菀柳长梧半广庭。\n卧向汶篁惭蓟植，燕山都欲负刋铭。",
        "dynasty": "宋",
        "collection_info": null
    },
    {
        "title": "答陈州通判廷评同年",
        "author": "刘敞",
        "content": "黄门献赋接羣贤，上国知名独累年。\n不谓招徕从隗始，至今惭愧在卢前。\n簿书几废三余学，绳墨空勤一割铅。\n还喜迁乔友声近，高山流水入清絃。",
        "dynasty": "宋",
        "collection_info": null
    },
    {
        "title": "麃子岭帐馆寄隐直",
        "author": "刘敞",
        "content": "离肠易感岁华催，更席龙沙望紫台。\n持节不眠宵自永，听笳无事泪空摧。\n扁舟何处山阴雪，驿使他年岭上梅。\n欲寄一书愁已乱，天边应候客星回。",
        "dynasty": "宋",
        "collection_info": null
    },
    {
        "title": "过中京走马上平安奏状",
        "author": "刘敞",
        "content": "载驱冬岁极河源，状奏今朝款帝阍。\n目断白云浮魏阙，心先飞骑向中原。\n揣摩讵试衡人术，感激空衔国士恩。\n犹使匈奴戴黄屋，南归惭弔陆公魂。",
        "dynasty": "宋",
        "collection_info": null
    },
    {
        "title": "冀州正月十六日饮席",
        "author": "刘敞",
        "content": "月缺雪残云乱飞，千灯相照续长辉。\n寒欺短夜禁杯酒，春入东风试舞衣。\n老惜佳辰经岁得，醉惊陈迹出门非。\n渔阳鼓节尤悲壮，知我新从万里飞。",
        "dynasty": "宋",
        "collection_info": null
    },
    {
        "title": "无双亭观琼花赠圣民",
        "author": "刘敞",
        "content": "东风万木竞纷华，天下无双独此花。\n那有灵霙凌暖日，不为琪树隔流沙。\n祠城寂寂春空老，江雨冥冥日易斜。\n仙品国香俱绝妙，少倾高兴尽流霞。",
        "dynasty": "宋",
        "collection_info": null
    },
    {
        "title": "园人献芍药",
        "author": "刘敞",
        "content": "淮海由来草木夭，春工殊復自娇娆。\n始知隋苑多佳丽，未觉吴宫久寂寥。\n冰雪肌肤明绰约，云霞衣服润飘萧。\n一枝漫取堪谁赠，老去风情不自聊。",
        "dynasty": "宋",
        "collection_info": null
    },
    {
        "title": "雨中北轩晚寝",
        "author": "刘敞",
        "content": "树色禽声相与閒，吾庐仍共一枝安。\n浮云蔽日绵绵雨，积水婴城惨惨寒。\n还恐百芳从此歇，不知后土几时干。\n闭关高枕交游绝，一梦江湖意绪寛。",
        "dynasty": "宋",
        "collection_info": null
    },
    {
        "title": "和府公多叶榴花",
        "author": "刘敞",
        "content": "翠条红蘂映贫家，笑倚熏风拂露华。\n重疉火云烧落日，浅深金鼎矗丹砂。\n多情强自含春恨，不语那能学舘娃。\n但寄一枝共醉赏，试将颜色比裙纱。",
        "dynasty": "宋",
        "collection_info": null
    },
    {
        "title": "寄谢霍丘静乐亭",
        "author": "刘敞",
        "content": "城西陵谷几推移，仍有中亭玉树枝。\n从政真同傲吏隐，赏心能与古人期。\n诛茅改筑成芳榭，引水交流涨曲池。\n闻道小山多丽句，还因春草梦新诗。",
        "dynasty": "宋",
        "collection_info": null
    },
    {
        "title": "昼寝",
        "author": "刘敞",
        "content": "屋边高树绿云阴，堂下清池碧玉深。\n卧想溪山迷远近，梦为鱼鸟或飞沉。\n治逢平日如无事，老觉衰容稍见侵。\n聊取南华寄齐物，不为东武极悲吟。",
        "dynasty": "宋",
        "collection_info": null
    },
    {
        "title": "雨中家人致酒",
        "author": "刘敞",
        "content": "急雨连宵昼不收，草堂晨起似新秋。\n山歌倚瑟清无赖，野馔随樽特自优。\n追古最宜真浑沌，旁骚仍有畔牟愁。\n纶巾搭脑醒还醉，得此尧民已甚休。",
        "dynasty": "宋",
        "collection_info": null
    },
    {
        "title": "答令狐司封使君舟中见寄",
        "author": "刘敞",
        "content": "汝颍相从弥十年，江楼今日迟归船。\n自惊物役还如昔，但觉诗情更爽然。\n寥落莺花千骑裏，苍茫烟雨万山前。\n未知后会仍何地，彊醉春风酒似泉。",
        "dynasty": "宋",
        "collection_info": null
    },
    {
        "title": "次韵和春卿城西同步",
        "author": "刘敞",
        "content": "夕光郄射戍楼红，野色遥瞻百里中。\n玉帐坐休铃下卫，春衣行试舞雩风。\n招擕直许威仪略，戏笑深矜意气融。\n流水高山俱在眼，知公令望共无穷。",
        "dynasty": "宋",
        "collection_info": null
    },
    {
        "title": "往得南岳玄猿特善啸立秋后风雨颇凉声尤清绝怜其山林之思为作七言",
        "author": "刘敞",
        "content": "薄云疏雨湿风枝，衡岳猿啼忆此时。\n回首那无万里感，向人时作一声悲。\n钟仪故有南冠恨，荘舄犹多旧国思。\n车马纷纷九域客，路傍翻笑断肠为。",
        "dynasty": "宋",
        "collection_info": null
    },
    {
        "title": "过思乡岭南茂林清溪啼鸟游鱼颇有佳趣",
        "author": "刘敞",
        "content": "山下回溪溪上峰，清辉相映几千重。\n游鱼出没穿青荇，断蝀蜿蜒奔白龙。\n尽日浮云横暗谷，有时喧鸟语高松。\n欲忘旅思行行远，无奈春愁处处浓。",
        "dynasty": "宋",
        "collection_info": null
    },
    {
        "title": "题临波亭",
        "author": "刘敞",
        "content": "绿杨芳草旧无蹊，竹坞花源敌剡溪。\n水影时翻高槛动，天形略抱曲城低。\n逢迎野兴鸥双下，点缀春愁莺乱啼。\n宿雨楚山云正满，高楼莫上使人迷。",
        "dynasty": "宋",
        "collection_info": null
    },
    {
        "title": "至日宴水上呕吐先醉上府公",
        "author": "刘敞",
        "content": "南极微阳中夜新，碧池风物晓来春。\n鼓鼙似动鱼龙伏，旌旆不惊鸥鹭驯。\n东阁于今待贤士，西曹不意吐车茵。\n博阳气度平津学，虽贱犹堪颂得人。",
        "dynasty": "宋",
        "collection_info": null
    },
    {
        "title": "送沈康学士知常州",
        "author": "刘敞",
        "content": "三科妙选汉台臣，君去分符牧远人。\n富贵须为千骑长，中和好布万家春。\n山川阳羡由来胜，謡俗延陵自古淳。\n曾是倦游覉旅地，送行增羡两朱轮。",
        "dynasty": "宋",
        "collection_info": null
    },
    {
        "title": "送柳舒州",
        "author": "刘敞",
        "content": "金马宿儒当世贤，着书天禄自忘年。\n中和屡以乐职用，九次方为耆老迁。\n何恨一回仍出守，会须千室看鸣絃。\n祗因闭阁江湖上，正想遥心象魏前。",
        "dynasty": "宋",
        "collection_info": null
    },
    {
        "title": "送张苏州",
        "author": "刘敞",
        "content": "始上蓬邱肃羽仪，旧更台省着清规。\n怀章又下芙蓉阙，候骑先瞻鸟隼旗。\n楚泽潦收腾驾远，广陵涛起渡江迟。\n吴中事事皆奇胜，还见风流太守诗。",
        "dynasty": "宋",
        "collection_info": null
    },
    {
        "title": "送刁越州",
        "author": "刘敞",
        "content": "笑持符印下瀛州，真得千岩万壑游。\n父老为郎无自苦，鑑中行乐不知秋。\n居人旧俗多姚姒，幕府连城半斗牛。\n太守会兼四千石，玺书宁復久淹留。",
        "dynasty": "宋",
        "collection_info": null
    },
    {
        "title": "送修撰张待制知越州",
        "author": "刘敞",
        "content": "倦簪华笔直承明，自请分符江外行。\n真得蓬莱为治所，径从云汉濯尘缨。\n山游访古穷书穴，春事劭农见象耕。\n若向鑑中望明月，会吟还肯寄新声。",
        "dynasty": "宋",
        "collection_info": null
    },
    {
        "title": "送张兵部知遂州",
        "author": "刘敞",
        "content": "锦帐郎官锦里贤，皁衣休直綵衣还。\n怀章过邸惊羣吏，建节乘春感旧关。\n道侧壶浆积遗爱，里中牛酒庆承颜。\n朝廷孝治君先布，更听传歌太学间。",
        "dynasty": "宋",
        "collection_info": null
    },
    {
        "title": "送彭待制知瀛州",
        "author": "刘敞",
        "content": "赵北燕南如掌平，定知台选寄长城。\n雅歌不废军中乐，缓带能令塞外清。\n倾盖由来欣意气，着鞭从此想功名。\n灞池送目邯郸道，倚瑟空多惜别声。",
        "dynasty": "宋",
        "collection_info": null
    },
    {
        "title": "同邻几持国过杜和州",
        "author": "刘敞",
        "content": "江南太守水斋居，残雪层冰正满渠。\n忽忆山阴乘兴往，可怜心抱向人摅。\n放歌浩荡惊狂客，换酒从容解佩鱼。\n四座欢衷两倾倒，归鞍欲犯夕钟初。",
        "dynasty": "宋",
        "collection_info": null
    },
    {
        "title": "寄献臣",
        "author": "刘敞",
        "content": "通塞由来自有期，奏书未上莫嗟咨。\n锥藏勉后三千客，舌在须强百万师。\n固有青云堪自致，暂虚丹桂不为迟。\n如今相府闻名甚，应以雄文荐赤墀。",
        "dynasty": "宋",
        "collection_info": null
    },
    {
        "title": "离京后寄贡甫隐直",
        "author": "刘敞",
        "content": "清川如带屡回环，信宿犹居百里间。\n敢恨淹留同桂渚，正怜风雨似梁山。\n月残虚魄无由共，云映高楼不可攀。\n郄怪梦中翻识路，化为蝴蝶一飞还。",
        "dynasty": "宋",
        "collection_info": null
    },
    {
        "title": "伯镇出都后见寄",
        "author": "刘敞",
        "content": "疉鼓鸣笳太守船，都人倾注似登仙。\n旧游俯仰成陈迹，离思纷纭遶别絃。\n愁目青枫空自极，素书双鲤不忘传。\n恐君未得江湖乐，追诏方将急用贤。",
        "dynasty": "宋",
        "collection_info": null
    },
    {
        "title": "寄刘景烈",
        "author": "刘敞",
        "content": "汉设重关斥塞垣，诏移飞将护秋屯。\n胡人无復窥南牧，燕客时应祭北门。\n清酒肥牛宴长日，轻车精骑猎平原。\n少年真得军中乐，况復诗书盛讨论。",
        "dynasty": "宋",
        "collection_info": null
    },
    {
        "title": "寄隐直",
        "author": "刘敞",
        "content": "江汉相思山万里，君家少室定西东。\n年华过去如流水，心事差池似老翁。\n一世共争蜗角上，微生多付酒杯中。\n穷途何必多垂涕，吾更冥冥笑阮公。",
        "dynasty": "宋",
        "collection_info": null
    },
    {
        "title": "寄王二十",
        "author": "刘敞",
        "content": "昔借君家杜甫集，无端卧疾不曾编。\n近从霅上吴员外，復得遗文数百篇。\n夫子删诗吾岂敢，古人同疾意相怜。\n新书不惜传将去，怅望秦城北斗边。",
        "dynasty": "宋",
        "collection_info": null
    },
    {
        "title": "新居陈州城下读书作",
        "author": "刘敞",
        "content": "诛茅负郭楚人居，泌水衡门自有余。\n数困米盐希辟谷，素轻农圃重捐书。\n绝粮尼父期先进，画卦羲皇序古初。\n千世风流尚在眼，百年贫病不欺予。",
        "dynasty": "宋",
        "collection_info": null
    },
    {
        "title": "读汉书",
        "author": "刘敞",
        "content": "贾谊求为典属国，终军愿得使匈奴。\n和亲不及当时策，慷慨犹为大丈夫。\n百年强敌轻中国，一世奇功悲腐儒。\n闻道边民尚严警，异时回首恨江湖。",
        "dynasty": "宋",
        "collection_info": null
    },
    {
        "title": "连雨三日东轩读书",
        "author": "刘敞",
        "content": "雨中无復故人居，寂寞闭门三日余。\n郄信袁安似有道，未知原宪定何如。\n浮云极目无由卷，积藓侵阶不易除。\n正赖高眠堪自遣，时时纷乱满床书。",
        "dynasty": "宋",
        "collection_info": null
    },
    {
        "title": "次韵滕岳州谢王南郡酒",
        "author": "刘敞",
        "content": "谁信专城千骑居，空斋图籍两三厨。\n销忧尽付鸱夷酒，乘兴兼忘阮籍涂。\n爱客谁先魏公子，长贫郄爱范莱芜。\n归轩仍有东门饯，显父还须至百壶。",
        "dynasty": "宋",
        "collection_info": null
    },
    {
        "title": "和章伯镇",
        "author": "刘敞",
        "content": "南上湘潭谁记初，北还宣室受釐余。\n共怜贾傅才无敌，真作扬雄老着书。\n调笑羣驺饥欲死，去来千骑乐何如。\n洞庭木下鲈鱼熟，三嘆新诗重起予。",
        "dynasty": "宋",
        "collection_info": null
    },
    {
        "title": "和滕巴陵寄张虢州",
        "author": "刘敞",
        "content": "明府功名期壮年，滞留中路鬓成斑。\n岂知汲黯轻为郡，真为刘伶善闭关。\n归梦未尝离帝所，谪仙宁久混人间。\n会看使者持三节，缓带轻裘且自閒。",
        "dynasty": "宋",
        "collection_info": null
    },
    {
        "title": "寄杨子华阁老使君",
        "author": "刘敞",
        "content": "吾丘不乐直承明，固请分符关外行。\n赐册最荣批鳯尾，离羣独恨出龙城。\n壮谋欲负腰间组，愁思空摇塞外旌。\n尘土满衫头半白，一闻班马不胜情。",
        "dynasty": "宋",
        "collection_info": null
    },
    {
        "title": "风雨",
        "author": "刘敞",
        "content": "晚云蒸雨泻惊湍，积水浮城五月寒。\n卑湿向人如楚泽，风尘回首忆长安。\n岁华徂暑参差尽，旅舘怀归去就难。\n自昔梁山有遗操，试凭繁手一清弹。",
        "dynasty": "宋",
        "collection_info": null
    },
    {
        "title": "重过华阴马上口占寄李君锡王懿臣薛师政三漕",
        "author": "刘敞",
        "content": "三岁重过二华间，衰年弥觉厌尘喧。\n自知碌碌初无补，正是纷纷不惮烦。\n江壁向来忧郑客，鼎湖今日望轩辕。\n修门渐近翻鸣咽，满面风埃涕泪痕。",
        "dynasty": "宋",
        "collection_info": null
    },
    {
        "title": "过中京后寄和贡两弟",
        "author": "刘敞",
        "content": "归鞍蹀躞弄轻尘，满眼韶光破宿云。\n去国几愁歌白纻，上天真喜望缇羣。\n华林雪尽莺先啭，广陌风多草竞熏。\n我欲还家千日饮，益须酿酒张吾军。",
        "dynasty": "宋",
        "collection_info": null
    },
    {
        "title": "舍弟东还病中口占七言奉寄景仁彝唐公甫",
        "author": "刘敞",
        "content": "眼暗头昏逾十旬，涔涔终岁髮华新。\n幽如羑里迷天路，醉似中山与鬼邻。\n闭阁郄怜廷掾力，废书弥信道家淳。\n修门已后君无恙，试枉招魂慰满身。",
        "dynasty": "宋",
        "collection_info": null
    },
    {
        "title": "句容刘同年寄示游山诗及术煎",
        "author": "刘敞",
        "content": "江外三峰倚碧天，古来相续几神仙。\n自无飞骨何由到，赖有新诗尚许传。\n饵术始知堪度世，听松真得自忘年。\n会驱鸡犬从君隐，与择华阳数亩田。",
        "dynasty": "宋",
        "collection_info": null
    },
    {
        "title": "登城",
        "author": "刘敞",
        "content": "前岁登城日几回，去年犹记隔辰来。\n老侵筋力铢铢减，慵坏心情寸寸灰。\n幸有风光相挽引，那无宾友共追陪。\n北台好在中秋月，便是重阳菊蘂开。",
        "dynasty": "宋",
        "collection_info": null
    },
    {
        "title": "喜春卿自陜归",
        "author": "刘敞",
        "content": "休汝曾更月旦评，几年漂泊倦尘冥。\n神峰好在岩岩石，符采依然两两星。\n天禄自嫌书尚白，绛帷犹喜眼犹青。\n召南风什知多少，一一亲弦更许听。",
        "dynasty": "宋",
        "collection_info": null
    },
    {
        "title": "闻莺",
        "author": "刘敞",
        "content": "舍南舍北柳阴阴，竟日啼莺不自禁。\n羁旅可怜还择木，间关似欲向知音。\n鴂鶗无事催芳草，燕雀相喧守旧林。\n幽独闭门惊岁晚，固烦求友慰愁心。",
        "dynasty": "宋",
        "collection_info": null
    },
    {
        "title": "寄贡甫时迁居城南水上",
        "author": "刘敞",
        "content": "城南风物似江湖，卜筑尤宜近水隅。\n俗薄容垂真钓否，庭閒得种此君无。\n关身调度惟存剑，适意图书略满厨。\n心远地偏俱可喜，免逢甲马与尘涂。",
        "dynasty": "宋",
        "collection_info": null
    },
    {
        "title": "中使传宣二月一日史院赐御筵某亦预召作七言呈禹玉真孺景仁三内翰",
        "author": "刘敞",
        "content": "虞书纪典上稽唐，鲁史传经近属商。\n刻玉春山瞻气象，积星东壁聚鈎芒。\n朝思膏饫懽情洽，天令中和尽刻长。\n虽引客卿讥子墨，翰林还许望清光。",
        "dynasty": "宋",
        "collection_info": null
    },
    {
        "title": "答次道学士",
        "author": "刘敞",
        "content": "世路相逢难自期，江城三岁想琼枝。\n宁知邂逅驱千骑，亦復东南寄一麾。\n把酒聊同醉乡乐，看花欲后麦秋时。\n旧都红药犹堪赏，不负风流谢客诗。",
        "dynasty": "宋",
        "collection_info": null
    },
    {
        "title": "送陜府祖学士",
        "author": "刘敞",
        "content": "承明持槖倦徂年，自陜分符得近关。\n人物风流二南后，山河形势两周间。\n莫嗟落魄书犹白，共许优游鬓未斑。\n数醉申湖好风月，传车行且趣君还。",
        "dynasty": "宋",
        "collection_info": null
    },
    {
        "title": "酒席赠钦圣提刑学士",
        "author": "刘敞",
        "content": "弃捐不预朝廷议，落莫真成老秃翁。\n放眼能寛蜀郡礼，高贤信有古人风。\n都门倐忽三年别，樽酒淹留一笑同。\n还有野歌随拙舞，肯敎庭炬彻明红。",
        "dynasty": "宋",
        "collection_info": null
    },
    {
        "title": "秋日和韵",
        "author": "刘敞",
        "content": "禁垣清切近云霓，楚客逢秋意亦悲。\n拙学由来玄尚白，敝裘何意素成缁。\n解嘲郄笑朱丹毂，迕俗兼惩百一诗。\n短景正须棋玩岁，薄寒宁厌酒盈巵。",
        "dynasty": "宋",
        "collection_info": null
    },
    {
        "title": "涵虚阁昼卧",
        "author": "刘敞",
        "content": "池水无波清照心，庭柯交让绿成阴。\n游鱼自与江湖阔，翔鸟不期山谷深。\n身外悠悠日復夜，世间扰扰古犹今。\n寄愁天上从吾乐，高卧聊为招隐吟。",
        "dynasty": "宋",
        "collection_info": null
    },
    {
        "title": "于司録东园",
        "author": "刘敞",
        "content": "辟疆园圃厌城闉，闻道池台事事新。\n自置一樽消永日，别留槃石待幽人。\n雨添草色迷三径，风散花香入四邻。\n亦欲肩舆乘兴去，主人何必旧相亲。",
        "dynasty": "宋",
        "collection_info": null
    },
    {
        "title": "送刘郎中监灵仙观尽室而往",
        "author": "刘敞",
        "content": "华髪星郎七十余，碧山遥访羽人居。\n白石不为天上药，淮南欲试枕中书。\n长缨自濯沧浪水，高盖仍瞻驷马车。\n福地神仙应易致，几时南岳侯乘舆。",
        "dynasty": "宋",
        "collection_info": null
    },
    {
        "title": "奉和诸公御制后苑赏花钓鱼",
        "author": "刘敞",
        "content": "四照繁英拂槛开，九重芝盖赏春来。\n卿云共和光华旦，瑞雾偏凝沆瀣杯。\n池藻跃鱼波淡荡，林光倾日景徘徊。\n淮阳闭阁头今白，梦达钧天惜未陪。",
        "dynasty": "宋",
        "collection_info": null
    },
    {
        "title": "秋晚西楼",
        "author": "刘敞",
        "content": "微霜欲堕木叶脱，积潦已收天宇清。\n皎皎日华映林莽，潇潇风色闭柴荆。\n正怜戎马秋防塞，何处悲笳暮绕城。\n回首浮云满西北，七哀还见古人情。",
        "dynasty": "宋",
        "collection_info": null
    },
    {
        "title": "送刘中允涣年五十余以颕上县令致仕卜居庐山",
        "author": "刘敞",
        "content": "五柳先生厌俗纷，拂衣归去卧江滨。\n松菊还同昔人好，山川復似向时新。\n瀑泉飞雪千岩晚，仙杏蒸霞万树春。\n亦欲扁舟乘兴往，沧浪借取濯埃尘。",
        "dynasty": "宋",
        "collection_info": null
    },
    {
        "title": "答令狐司封求酒",
        "author": "刘敞",
        "content": "冯公郎隐髪苍苍，拨弃尘烦得醉乡。\n富贵两行安用圣，沧浪独醒讵非狂。\n顾惭宿酿能千日，远愧深衷颂短章。\n当就天公借北斗，更倾东海益君觞。",
        "dynasty": "宋",
        "collection_info": null
    },
    {
        "title": "持礼北庭回示希元并寄之翰彦猷当世",
        "author": "刘敞",
        "content": "肃承朝命谒穹庐，郄卧空床涕满裾。\n不敢復论天下事，更能重读箧中书。\n男儿战死自无恨，国势倒悬谁为摅。\n我本不来人强我，百年空使愧相如。",
        "dynasty": "宋",
        "collection_info": null
    },
    {
        "title": "闻莺",
        "author": "刘敞",
        "content": "阴阴老树连村路，羃羃轻烟过雨天。\n长爱禽声能永日，似于莺友欲忘年。\n朱缨紫椹看齐熟，深巷荒城得屡迁。\n朗咏谢公池上作，勿惊春物变熏絃。",
        "dynasty": "宋",
        "collection_info": null
    },
    {
        "title": "元日发古北口寄禹玉直孺昌言三阁老",
        "author": "刘敞",
        "content": "桂酒椒盘共发春，山川虽旧物华新。\n仲尼鲁史王正月，泰帝河图岁甲寅。\n玉殿耸闻斟白兽，火城想见接清尘。\n应怜二使星安在，北斗杓端析木津。",
        "dynasty": "宋",
        "collection_info": null
    },
    {
        "title": "立春后游杜城陈丞相郊园",
        "author": "刘敞",
        "content": "韦杜胜游谁可寻，相君旧隐对云岑。\n水渠婉转蛟蛇活，霜竹参差孔翠深。\n故老能言卧龙地，儿童不用满籯金。\n郡斋殊负青山郭，空挹芳樽慰客心。",
        "dynasty": "宋",
        "collection_info": null
    },
    {
        "title": "至日登楼",
        "author": "刘敞",
        "content": "南极阳生天地新，高楼气色已含春。\n得无鸿鴈翻归翼，应有龙蛇动蛰鳞。\n亦復书云占楚歳，不辞为寿引湘醇。\n甘泉从祀虽能赋，怅望鈎陈拥北辰。",
        "dynasty": "宋",
        "collection_info": null
    },
    {
        "title": "久雨",
        "author": "刘敞",
        "content": "长至须臾二月来，朔云零雨未尝开。\n阴藏昼景长绣线，寒夺阳和潜律灰。\n宿翼困冰多后鴈，暗香漂水惜残梅。\n撩晴召暖无他术，安得凉风一夜回。",
        "dynasty": "宋",
        "collection_info": null
    },
    {
        "title": "同邻几伯镇观秘阁壁上苏子美草书",
        "author": "刘敞",
        "content": "苏子佯狂不自疑，汉庭籍甚莫言非。\n放歌金马居常醉，穷老沧洲不更归。\n浮世功名均梦寐，平生翰墨独光辉。\n壁间数字龙蛇动，神物通神亦恐飞。",
        "dynasty": "宋",
        "collection_info": null
    },
    {
        "title": "立春",
        "author": "刘敞",
        "content": "腊去春归意可怜，久为羁客海西偏。\n温风泛泛生卮酒，和气融融媚管絃。\n剪綵直为儿女戏，土牛向自国家传。\n事情争爱新翻掷，还道今年胜去年。",
        "dynasty": "宋",
        "collection_info": null
    },
    {
        "title": "立春日紫宸拜赐归持国见率同过江十不行",
        "author": "刘敞",
        "content": "蓬莱佳气旧无时，春物迎新特更宜。\n燕识玉箱来自早，漏随宫线报还迟。\n沟声破冻纔通苑，酒力含风易满卮。\n蓬鬓不堪双綵胜，懒随君向习家池。",
        "dynasty": "宋",
        "collection_info": null
    },
    {
        "title": "贺隐直",
        "author": "刘敞",
        "content": "寂寞三年倦一飞，知音不限向来希。\n虽然主簿非高士，犹喜分曹近太微。\n吏部铨中超俗状，京官班首望天威。\n汉儒多有司空掾，努力新书更发挥。",
        "dynasty": "宋",
        "collection_info": null
    },
    {
        "title": "送杨景修秘校归",
        "author": "刘敞",
        "content": "武夷曾孙尘外仙，手擕桂枝归故山。\n夸乡始信一经是，衣锦不须三组还。\n蓬莱观书聊復尔，枳棘栖鸾殊未然。\n野人放荡辱先进，惭愧竹林诸阮间。",
        "dynasty": "宋",
        "collection_info": null
    },
    {
        "title": "答校书郎孙侔少述",
        "author": "刘敞",
        "content": "金华劝讲愧通经，铜虎分忧强请行。\n千骑亦知翁子贵，一麾谁觉仲容轻。\n西宾落莫空遗俗，北斗阑干有旧城。\n欲作过秦无与语，故人高论忆盱衡。",
        "dynasty": "宋",
        "collection_info": null
    },
    {
        "title": "次韵奉答屯田宋员外",
        "author": "刘敞",
        "content": "汗血龙文千里驹，长楸未试跼庭隅。\n一麾几老诸侯相，五日初还建礼趋。\n独得鳯毛惊众目，相望花蕚照亨衢。\n白头漫感悲秋赋，自笑妨贤此禁涂。",
        "dynasty": "宋",
        "collection_info": null
    },
    {
        "title": "为转运沈郎中题",
        "author": "刘敞",
        "content": "宝轴牙籤三万余，中园华宇荫清渠。\n风流復见郊居赋，荣观归乘使者车。\n俯仰江山乐无有，优游文籍昔谁如。\n何当去此从君语，尽得平生未见书。",
        "dynasty": "宋",
        "collection_info": null
    },
    {
        "title": "题溪堂",
        "author": "刘敞",
        "content": "苏侠遗懽小洞庭，高堂殊恨曲池平。\n山川满目仍非昔，鱼鸟依人自不惊。\n琐细幽花相妩媚，回环流水共澄清。\n秋风初足江湖意，不作鲈莼万里情。",
        "dynasty": "宋",
        "collection_info": null
    },
    {
        "title": "和伯镇初拜湖州",
        "author": "刘敞",
        "content": "君向江湖领一麾，亲欢自与宿心期。\n腰间紫绶新光彩，都内青钱厚宠私。\n廐吏莫催乘传去，诏恩方许戌瓜时。\n碧澜堂上青山下，烂醉寻春亦未迟。",
        "dynasty": "宋",
        "collection_info": null
    },
    {
        "title": "和韩司谏移亳宫双桧植于道山",
        "author": "刘敞",
        "content": "仙子分根白鹿檀，定知高峭出岩端。\n浓云借色曾无变，初日移阴渐可观。\n风外共成苍鹤舞，夜深齐作翠幢看。\n人今俟尔为梁栋，慎勿轮囷取自安。",
        "dynasty": "宋",
        "collection_info": null
    },
    {
        "title": "新秋",
        "author": "刘敞",
        "content": "七月荆人亦具裘，朔风飒飒动昭丘。\n巫峡出云杳无定，洞庭飞月绝堪愁。\n长歌濯足沧浪水，回首开襟西北楼。\n宇宙歊蒸暂潇洒，小山青桂与淹留。",
        "dynasty": "宋",
        "collection_info": null
    },
    {
        "title": "和宿直晨出遂赴奉慈斋告寄持国子履",
        "author": "刘敞",
        "content": "玉殿鸣鞘闢寝闱，银台归骑蹀霜蹄。\n楼光已映朝霞动，树色犹衔宿霭迷。\n身贵承明翻厌直，岁穷樽酒幸招擕。\n太常几日休斋禁，亦欲从公醉似泥。",
        "dynasty": "宋",
        "collection_info": null
    },
    {
        "title": "游平山堂寄欧阳永叔内翰",
        "author": "刘敞",
        "content": "芜城此地远人寰，尽借江南万疉山。\n水气横浮飞鸟外，岚光平堕酒杯间。\n主人寄赏来何暮，游子销忧醉不还。\n无限秋风桂枝老，淮王先去可能攀。",
        "dynasty": "宋",
        "collection_info": null
    },
    {
        "title": "再游平山堂",
        "author": "刘敞",
        "content": "背城历历纔十里，经岁悠悠能一来。\n可惜薄书捐白日，强从宾客宴平台。\n暮云自与千山合，醉眼时令万宇开。\n老子谁怜兴不浅，黄花欲落更添杯。",
        "dynasty": "宋",
        "collection_info": null
    },
    {
        "title": "病中口占七言奉送前成都尹吕宝臣龙图还朝",
        "author": "刘敞",
        "content": "开远故城长乐坡，三年从此送君过。\n宦游不道相逢少，愁病何堪惨别多。\n强敌犹知奉威信，巴童莫忘习中和。\n庙堂应趋缁衣拜，少缓离亭白玉珂。",
        "dynasty": "宋",
        "collection_info": null
    },
    {
        "title": "月夜独酌",
        "author": "刘敞",
        "content": "凉月破云涵碧霄，暂怜庭宇断尘嚣。\n露翻高树光明灭，风度疏篁影动摇。\n惊鹊似投人处息，暗虫如恨歳华凋。\n短歌薄酒清辉裏，百感先秋不自聊。",
        "dynasty": "宋",
        "collection_info": null
    },
    {
        "title": "奉和永叔雨中见寄",
        "author": "刘敞",
        "content": "泥涂后土未曾亁，骑马相过行路难。\n卧听鷄鸣知景晦，起逢花谢惜春残。\n银台幸阕连宵直，樽酒能谋尽日懽。\n红药苍苔虽寂寞，多情肯作旧游看。",
        "dynasty": "宋",
        "collection_info": null
    },
    {
        "title": "城楼晚望",
        "author": "刘敞",
        "content": "长夏淮天郄似秋，居人未解白貂裘。\n云起岱山时涨雨，风迎沧海欲横流。\n日边渇问长安使，天际频瞻贾客舟。\n自是七哀宜写望，不关非土故登楼。",
        "dynasty": "宋",
        "collection_info": null
    },
    {
        "title": "答宋都官游骊山见寄",
        "author": "刘敞",
        "content": "华清宫殿映春晖，未醉三晡莫遽归。\n人事废兴犹可记，风光流转不相违。\n歌临灞岸朱絃脆，走度章台汗马肥。\n自是秦川贵公子，城隅相望不能飞。",
        "dynasty": "宋",
        "collection_info": null
    },
    {
        "title": "和孙少述题虎丘",
        "author": "刘敞",
        "content": "吴墟秦烬灭遗踪，谁见千岩锁梵宫。\n化出楼台双树外，密移天地一壶中。\n石形虎踞森相向，剑气龙盘冷射空。\n羁宦无由蜡山屐，因君诗句梦江束。",
        "dynasty": "宋",
        "collection_info": null
    },
    {
        "title": "和孙侔鴈荡山二首  其一",
        "author": "刘敞",
        "content": "鳌翻溟涨折灵山，漂落尘区莽眇间。\n自有神仙护真境，故令林木断人寰。\n碧城万玉重重合，琪树三株寂寂间。\n安得长风破高浪，拂衣东去一跻攀。",
        "dynasty": "宋",
        "collection_info": null
    },
    {
        "title": "和孙侔鴈荡山二首  其二",
        "author": "刘敞",
        "content": "天台赋后世多贤，復在君家鴈荡篇。\n气逸还令人耸动，境幽初许俗流传。\n万峰林立浮云外，一径梯横绝海边。\n闻道归艎从此逝，秋风招隐特依然。",
        "dynasty": "宋",
        "collection_info": null
    },
    {
        "title": "答罗同年忆楸花之作",
        "author": "刘敞",
        "content": "勾稽严密不通宾，因见楸花忆去春。\n当日同僚尝把酒，于今邑子远思人。\n临安草木皆蒙锦，金谷池塘各斗茵。\n自笑痴儿了公事，经年不识酒沾唇。",
        "dynasty": "宋",
        "collection_info": null
    },
    {
        "title": "依韵谢某送行诗",
        "author": "刘敞",
        "content": "天涯毕昴隔烟尘，风雪梁山忆侍亲。\n行记简书聊接淅，去怀印绶正逢春。\n评依月旦情增恋，诗感兰陔意重陈。\n先向沙堤侯归骑，郄瞻霖雨作伊晨。",
        "dynasty": "宋",
        "collection_info": null
    },
    {
        "title": "阁下午寝晚归",
        "author": "刘敞",
        "content": "高阁遥依日月光，苍苔重疉紫微芳。\n蝉声已觉迎秋急，云物还惊过午凉。\n独往山林非復昔，梦为鱼鸟不能忘。\n芝泥封诏鸡栖树，半落宫槐满地黄。",
        "dynasty": "宋",
        "collection_info": null
    },
    {
        "title": "观冲卿所试诗赋贺府君",
        "author": "刘敞",
        "content": "斗城烟雾隔金銮，日破轻阴玉滴寒。\n捷笔补天凌造化，高文惊世涌波澜。\n梦成白鳯飞鸣远，功就丹梯步武寛。\n回首蓬莱笑清浅，春风前后发芝兰。",
        "dynasty": "宋",
        "collection_info": null
    },
    {
        "title": "岁晚偶作",
        "author": "刘敞",
        "content": "不嫌腊过催人老，直恐春归恼客愁。\n柳眼梅心俱次苐，云容雪意与淹留。\n岁穷楚俗依稀古，冰解巴江汹涌流。\n遣兴长须一樽酒，呼儿径典敝貂裘。",
        "dynasty": "宋",
        "collection_info": null
    },
    {
        "title": "立春日过荐福寺",
        "author": "刘敞",
        "content": "一岁还随一岁来，立春人日竞相催。\n细细谷风能破冻，熙熙习俗似登台。\n初阳弄色明高柳，残雪留寒伴落梅。\n淮北风光元自好，壮心摧谢不胜哀。",
        "dynasty": "宋",
        "collection_info": null
    },
    {
        "title": "宿斋中书外省答永叔京尹内翰朝回马上见寄并谢子华次韵",
        "author": "刘敞",
        "content": "朝罢章台日几竿，遥闻走马试雕鞍。\n春风自发游人意，宿雪偏留下省寒。\n坐久独知宫漏永，诗成谁尽玉堂懽。\n会须一办如泥醉，从笑归来笔向干。",
        "dynasty": "宋",
        "collection_info": null
    },
    {
        "title": "富谷老人臧用自云本京师兵士咸平中没番五十余年矣",
        "author": "刘敞",
        "content": "白髪衰翁双涕零，曾随诸将战咸平。\n一捐左衽迷归路，郄问中华似隔生。\n思报汉恩身已朽，耻埋胡壤死无名。\n今朝纵观非他意，得见官仪眼自明。",
        "dynasty": "宋",
        "collection_info": null
    },
    {
        "title": "都运陈光禄自河北移陜西以病不得诣别作七言奉送",
        "author": "刘敞",
        "content": "西州判袂忽三年，梦想城南尺五天。\n谢病归来真老矣，伤春刻意益茫然。\n受降塞外威名远，足食关中寄注专。\n北顾邯郸復临灞，更能一醉促哀弦。",
        "dynasty": "宋",
        "collection_info": null
    },
    {
        "title": "游禅智寺",
        "author": "刘敞",
        "content": "重冈斗上半浮云，行绕芳丛日已曛。\n蒙顶川原眼中见，扬州歌吹竹西闻。\n梵王重壁台先毁，古佛双林火亦焚。\n会看旃檀重满地，莫悲糜鹿向成羣。",
        "dynasty": "宋",
        "collection_info": null
    },
    {
        "title": "寄题黄州李史君韦杜山居",
        "author": "刘敞",
        "content": "主人朝隐望谁先，卜筑城南地復偏。\n服食早知仁者寿，退休前惜大夫贤。\n封千户比苍苍竹，亩一钟金上上田。\n从此去天纔尺五，几时鸡犬亦登仙。",
        "dynasty": "宋",
        "collection_info": null
    },
    {
        "title": "和庞相公寄题白郎中鳯栖岩山居",
        "author": "刘敞",
        "content": "丹鳯何年此地栖，苍山流水入岩扉。\n主人早逐长离去，邑子先期驷马归。\n修竹万竿终岁碧，蹲鸱千亩入秋肥。\n已闻父老酾牛酒，会看夸乡画锦衣。",
        "dynasty": "宋",
        "collection_info": null
    },
    {
        "title": "次韵酬张直温",
        "author": "刘敞",
        "content": "未曾相见已相知，自许闻絃可识微。\n毎信白头于义得，岂将青眼向君违。\n坳堂仍滞三年蛰，寥廓方看万里飞。\n谁谓夜光投道路，莫因长铗起思归。",
        "dynasty": "宋",
        "collection_info": null
    },
    {
        "title": "陪府公泛汝水作七言奉呈府公给事",
        "author": "刘敞",
        "content": "寒波略傍曲城流，彩鹢遥兼翠盖浮。\n努力济川天下望，暂时乘兴鉴中游。\n蓬莱清浅迷沧海，河汉昭回隔斗牛。\n君看龙门盛宾客，世间还自有仙舟。",
        "dynasty": "宋",
        "collection_info": null
    },
    {
        "title": "闻韩范移军泾原兼督关中四路",
        "author": "刘敞",
        "content": "泾原非远略，韩范各名卿。\n地尽三秦国，身当万里城。\n指麾沙漠静，谈笑铁山轻。\n报国心如日，忧民病若酲。\n终军材冠世，汲黯直知名。\n风雪随车骑，鹰鹯起旆旌。\n年年战频衄，事事泪堪横。\n会刷苍生耻，重看铸剑耕。",
        "dynasty": "宋",
        "collection_info": null
    },
    {
        "title": "送隐直辟青州幕府",
        "author": "刘敞",
        "content": "全齐七十城，表海寄名卿。\n开府驰羔鴈，除书得俊英。\n借筹心感激，凭轼气纵横。\n浩荡军中乐，从容稷下生。\n士由知己用，禄以及亲荣。\n送别羞长铗，能无归去声。",
        "dynasty": "宋",
        "collection_info": null
    },
    {
        "title": "驾幸飞山教场阅武侍宴",
        "author": "刘敞",
        "content": "冬令三农毕，时巡万乘行。\n川源分壁垒，貔虎望麾旌。\n王气云成殿，天光日绕营。\n风随鼓桴急，尘绝马蹄轻。\n发石机投短，抨弦火激眀。\n响振摧列缺，影堕落欃枪。\n令下凝霜肃，恩加挟纩平。\n搴旗轻俯仰，夺槊妙纵横。\n壮士前歌勇，儒生从观荣。\n炙行熢燧举，觞溢海涛倾。\n清道遥传警，鸣鞭夕向城。\n欲知威略远，区外詟天声。",
        "dynasty": "宋",
        "collection_info": null
    },
    {
        "title": "凤览德辉",
        "author": "刘敞",
        "content": "婉婉丹山凤，飘飘万里飞。\n识时翻羽翼，览德下光辉。\n逸势凌云起，和声遂吹微。\n层霄犹降顾，治世独知归。\n缯缴初无虑，梧桐正可依。\n愿分阿阁地，永谢楚狂讥。",
        "dynasty": "宋",
        "collection_info": null
    },
    {
        "title": "校猎同支使作",
        "author": "刘敞",
        "content": "长郊被山泽，积雪浄林皋。\n杀物天时武，从禽士气豪。\n飈尘遂车骑，鹰隼乱旌旄。\n壮节排苍极，欢声激怒涛。\n兴余生鼻火，空阔散风毛。\n狡穴无遗噍，穷巢或暗嘷。\n中原遂除害，汗马敢辞劳。\n劝赏车行炙，均恩士籍醩。\n归涂喧鼓吹，余勇属鞬櫜。\n快意当如此，君看岁月淊。",
        "dynasty": "宋",
        "collection_info": null
    },
    {
        "title": "得隐直书重阳日登高于三门禹庙怅然恨不参之作一诗以寄",
        "author": "刘敞",
        "content": "九日情何极，三门望特高。\n大河横日夜，砥柱析毫毛。\n眺览兴亡古，登临意气豪。\n穷源悲绝域，微禹叹容刀。\n万事浮云去，前贤逝水滔。\n秋阴生远塞，杀气起临洮。\n努力追游晚，逢人应接劳。\n黄花满酌酒，白鹭看惊涛。\n醉舞相倾倚，商歌散欎陶。\n别离怀病友，书礼谕绨袍。\n俗态随伧父，愁吟困楚骚。\n飞车傥可得，携手恣游遨。",
        "dynasty": "宋",
        "collection_info": null
    },
    {
        "title": "王秘丞惠然相访并见遗蜀笺玄石砚",
        "author": "刘敞",
        "content": "仆本时名薄，君胡雅顾偏。\n闻弦赏流水，望气觅龙泉。\n谈笑心相得，逢迎礼率然。\n樵苏从不爨，诗赋许深传。\n墨石巴山砚，鱼鳞蜀客笺。\n宠分通缟带，慕用比先贤。\n知我春秋贵，论交金石坚。\n谁能惮先进，自古有忘年。",
        "dynasty": "宋",
        "collection_info": null
    },
    {
        "title": "送孙之翰知陜府",
        "author": "刘敞",
        "content": "山河晋表裏，方伯陜西东。\n昔重诸侯选，今烦太史公。\n固疑多直谏，不得久居中。\n时论讥忧半，天心待考功。\n旌麾都护道，谣俗召南风。\n偃息甘棠下，知君简易同。",
        "dynasty": "宋",
        "collection_info": null
    },
    {
        "title": "吴资政守陜一年还守西都又改礼部寄示在陜时诗作此致谢",
        "author": "刘敞",
        "content": "分陜间何阔，期年迨有成。\n去思仍旧俗，来暮已新声。\n父老壶浆远，儿童竹马轻。\n图书还洛奥，礼乐命春卿。\n继出甘棠什，流传大雅情。\n正风瞻岂弟，旧观復神眀。\n露鹤九秋警，霜蝉千里清。\n知音非季子，犹识二南并。",
        "dynasty": "宋",
        "collection_info": null
    },
    {
        "title": "寄张六卧疾在山阳",
        "author": "刘敞",
        "content": "都门一分袂，覉旅两如何。\n薄宦贫病久，畏涂忧惧多。\n几成哭寝户，幸免葬江波。\n弥有三秋感，谁杭一苇过。\n新愁添素髪，幽境长青莎。\n安得携君手，开怀醉且歌。",
        "dynasty": "宋",
        "collection_info": null
    },
    {
        "title": "张乐洞庭",
        "author": "刘敞",
        "content": "闻昔轩辕帝，时巡临洞庭。\n咸池备广乐，南极燀威灵。\n至乐均夷夏，希声入窈冥。\n江湖乱鱼鸟，宇宙激雷霆。\n会有冯夷舞，还令楚客醒。\n遗音不可学，逝近向东溟。",
        "dynasty": "宋",
        "collection_info": null
    },
    {
        "title": "分题鸟鸣山更幽",
        "author": "刘敞",
        "content": "空山高不极，喧鸟自相求。\n永日曾一咔，深林疑更幽。\n遗音散虚谷，习响动岑楼。\n寂寂千峰暝，苍苍万木稠。\n居成境外趣，真慰静中游。\n谁强骚人赋，王孙不可留。",
        "dynasty": "宋",
        "collection_info": null
    },
    {
        "title": "社日宴临波亭呈府公",
        "author": "刘敞",
        "content": "春色池上好，公来朝日初。\n栋梁归喜燕，霖雨跃潜鱼。\n云气随歌妓，林光暗碧车。\n心閒簿领暇，兴适酒杯余。\n言志吾与点，论诗商起予。\n定知金谷集，不比右军书。",
        "dynasty": "宋",
        "collection_info": null
    },
    {
        "title": "送升之",
        "author": "刘敞",
        "content": "谏官上耳目，河北今股肱。\n出处谁与并，功名方见称。\n鈎陈虚侍从，天路逼飞腾。\n急病忍濡足，忧民先饮冰。\n万人瞻使表，百县慑风棱。\n雅意本朝在，规摹方面凭。\n寒荄待暖律，狡兔避秋鹰。\n慷慨都亭语，无嫌力未能。",
        "dynasty": "宋",
        "collection_info": null
    },
    {
        "title": "九月八日晚会永叔西斋",
        "author": "刘敞",
        "content": "醉翁手种菊，呼我宴西斋。\n落日有余兴，穷秋多所怀。\n缓歌挥白羽，趣舞堕金钗。\n乌帽何胜落，黄花故自佳。\n念离还作恶，处世亦安排。\n苍鬓聊相对，青云岂易阶。\n母容烛见跋，能尽酒如淮。\n少作三年别，人生定鲜谐。",
        "dynasty": "宋",
        "collection_info": null
    },
    {
        "title": "奉酬春卿资政给事见寄并贶法酒",
        "author": "刘敞",
        "content": "王甸雄三辅，侯邦重百城。\n公虽纵谈笑，人自服神明。\n烹干元和正，陶镕庶物精。\n优游破余地，洒落动高情。\n讼比甘棠息，居无吠犬惊。\n勤追頖宫学，继出汝南评。\n风雅移方俗，弦歌溢颂声。\n忘年及晚辈，与进绝诸生。\n预列登堂拜，陪参别乘行。\n襟怀向客尽，风彩照人清。\n弧矢亲观德，沧浪并濯缨。\n宴余花烂漫，猎罢雪纵横。\n末节形骸外，良辰乐赏并。\n西曹寛吏讁，东阁借宾荣。\n密席眀金炬，佳人出玉笙。\n听歌浓黛敛，看舞小腰轻。\n敢谓招携讯，由来许与诚。\n会知私坎井，未可屈长鲸。\n凤尾腾中诏，麟符寄别京。\n去思邈已远，陈迹浩难平。\n叩叩烦书礼，悠悠想旆旌。\n何时命霖雨，举世望阿衡。\n逸唱回春藻，深衷释吝萌。\n自然心醉久，那在酒如饧。",
        "dynasty": "宋",
        "collection_info": null
    },
    {
        "title": "次韵和宋职方北城",
        "author": "刘敞",
        "content": "菏泽元通济，陶邱已近齐。\n身纡会稽绶，诏圻武都泥。\n求瘼初无术，端居愧择栖。\n万家严壁垒，五雉耸楼梯。\n版筑人同欲，经营事不迷。\n峻防谁敢慢，隆栋可言低。\n兵卫森旗戟，军声迭鼓鼙。\n论诗讥自郐，肄士取诸暌。\n物境晨昏异，宾朋步武跻。\n远烟春漠漠，残雪昼凄凄。\n华髮欢同籍，他年恨解携。\n琼瑰何足报，埽壁为君题。",
        "dynasty": "宋",
        "collection_info": null
    },
    {
        "title": "蒙某借示新诗不胜嘆服辄妄作五言一首以志欣慕",
        "author": "刘敞",
        "content": "元化陶钧外，中枢斗极边。\n济时俱陟降，均逸暂蕃宣。\n近辅城连十，东方骑累千。\n亲欢主于适，时论老而传。\n养志古何有，承颜能浩然。\n君羮鼎味在，綵服衮衣聫。\n德表真希世，天伦略比肩。\n名今万石最，学肯一经专。\n相戒南陔养，赓歌棠树篇。\n埙箎盛迭奏，金玉烂相鲜。\n锡类迂深眷，怀归私自怜。\n一闻诗礼意，特悟昔人贤。",
        "dynasty": "宋",
        "collection_info": null
    },
    {
        "title": "观后苑瑞莲",
        "author": "刘敞",
        "content": "灵液涵秋色，仙花露夕香。\n交阴分擢秀，并蒂烂齐芳。\n回復天钟气，深沈地献祥。\n宝灯辉四照，文羽势双翔。\n飞盖宸游密，披图秘牒光。\n重华与同本，併此祝无疆。",
        "dynasty": "宋",
        "collection_info": null
    },
    {
        "title": "拟御试求遗书于天下",
        "author": "刘敞",
        "content": "中秘收图籍，清衷访古初。\n周爰驰使传，悉上得遗书。\n事有先秦旧，文多变隶余。\n千岩穷禹穴，四彻按昆⿱山虚。\n高阁题天禄，羣英议石渠。\n定知奎壁彩，从此丽云居。",
        "dynasty": "宋",
        "collection_info": null
    },
    {
        "title": "河决东郡以平声为韵叔父令赋",
        "author": "刘敞",
        "content": "传闻大河决，远与北溟通。\n汜滥蛟鼍怒，萧条郡国空。\n淇园方下竹，瓠子復修宫。\n世代文成术，民怀伯禹功。\n沈牲烦太史，负土困关东。\n封禅应知外，谁人秦矩公。",
        "dynasty": "宋",
        "collection_info": null
    },
    {
        "title": "上夏太尉",
        "author": "刘敞",
        "content": "四海传烽急，长安亦响振。\n老儒稽变事，强敌暴生民。\n廷议衣冠客，书闻草野臣。\n诸公咸世杰，天子识平津。\n开府三司旧，提兵十万新。\n丹青大信着，明白睿谋伸。\n赐马飞龙亚，分衣宝带亲。\n貔貅帐下士，鹓鹄幕中宾。\n虎节关河雪，天街毕昴尘。\n朔方须筑郡，燕谷豫含春。\n策效曾无敌，师行辄有神。\n人心惟助顺，天道亦亲仁。\n执钺来刑虢，勾芒下赐秦。\n成功符屈指，默化剧陶钧。\n既已通西域，还应察佩珉。\n焉知充国颂，不足壮麒麟。",
        "dynasty": "宋",
        "collection_info": null
    },
    {
        "title": "次袁陟十四韵",
        "author": "刘敞",
        "content": "羁旅嗟无友，佯狂汉水阴。\n相逢幸倾盖，送别怅分襟。\n之子虽吏隐，高名何陆沈。\n蛟龙蟠学海，风雨润词林。\n寡和尝歌郢，传经雅属参。\n丈人今谕蜀，干誉尔劳心。\n接淅予征远，看云反顾深。\n旅怀兼去住，秋色怆登临。\n信有江山助，宜无雾露侵。\n相思见逸唱，清绝响寒砧。\n击节时孤笑，开樽忆共斟。\n歳华几向晚，客恨孰能禁。\n城阙愁回首，诗人诲嗣音。\n曾非青玉案，为愧洛生吟。",
        "dynasty": "宋",
        "collection_info": null
    },
    {
        "title": "闻西使到关",
        "author": "刘敞",
        "content": "遥闻西域使，来献大明宫。\n故事三苗比，官仪敌国同。\n赐书深慰藉，锡命极优崇。\n含垢应王度，怀柔尚古风。\n苍生向来急，殊俗此时通。\n冠盖长城北，边关绝幕东。\n春秋大一统，吏事责三公。\n何有长沙客，题诗恸哭中。",
        "dynasty": "宋",
        "collection_info": null
    },
    {
        "title": "寄阆州诸弟",
        "author": "刘敞",
        "content": "渤澥来参首，西南入漏天。\n泄雪三峡壅，喷雨五河悬。\n雷电虚岩底，虹霓白日边。\n孤城危兽角，沈竈溢蛟涎。\n朐䏰愁巴俗，超腾怯羽仙。\n传闻吞梦泽，想见堕飞鸢。\n汉河星槎远，泥涂剑阁偏。\n空怀万里浪，兴尽阆风前。",
        "dynasty": "宋",
        "collection_info": null
    },
    {
        "title": "九月二十五日召赴后苑观稻",
        "author": "刘敞",
        "content": "农祥依帝力，鈎盾即天田。\n览物秋成后，回舆铚艾前。\n膏塍众锦错，香穟万珠联。\n共赏仓箱富，初非雨露偏。\n铜池寒引溜，玉树晚含烟。\n纵观欣游豫，登尝庆吉蠲。\n执经纡顾问，拜赐滥周旋。\n不负春秋学，端逢大有年。",
        "dynasty": "宋",
        "collection_info": null
    },
    {
        "title": "行诣扬州寿宁寺",
        "author": "刘敞",
        "content": "隋宫老荆棘，淮地阻山川。\n天子周王狩，诸侯楚社迁。\n宿军江水上，休甲古城边。\n清跸乃过此，高台亦宛然。\n殿空生影响，画古剥丹玄。\n缺甃惊跳鲋，遗碑失纪年。\n废兴真可感，耆旧毎多传。\n一咏芜城作，斜阳闻暮蝉。",
        "dynasty": "宋",
        "collection_info": null
    },
    {
        "title": "和喜雨",
        "author": "刘敞",
        "content": "望岁忧农事，为霖属柄臣。\n吁嗟动云汉，精祲验天人。\n霏雾凝空曲，雄风激水滨。\n驱除断炎燠，洒埽浄埃尘。\n势欲翻河海，声疑过鬼神。\n山川共秀发，穹壤划清新。\n庶物含生意，元和倚大钧。\n穴蛟深奋角，辙鲋默翻鳞。\n雷电天威远，耕桑帝力匀。\n依然四时正，好在万家春。\n会府开清旦，高堂引庆宾。\n沃焦心有待，濯热正无伦。\n蒸础遗占信，随轩旧史真。\n京师并福润，爻象在经纶。\n舞罢看佋服，谈余识垫巾。\n新诗追大雅，舆诵洽烝民。\n单袷寒仍薄，清和气已震。\n晴晖明旭日，霁色卷高旻。\n亹亹希前哲，凄凄幸及辰。\n阳秋书闵雨，一颂鲁公仁。",
        "dynasty": "宋",
        "collection_info": null
    },
    {
        "title": "病中逢秋欣然慰怀作五言呈两倅",
        "author": "刘敞",
        "content": "过更縻远戍，怀禄滞归休。\n一卧淮阳阁，三防塞外秋。\n伤时惟恸哭，谢病不幽忧。\n主画稀前辈，忘形赖隽游。\n韩棱才抗俗，枚叔赋无俦。\n感慨今如此，支离尚有瘳。\n凉风鴈南去，清夜火西流。\n江海鲈鱼兴，何当泛斗牛。",
        "dynasty": "宋",
        "collection_info": null
    },
    {
        "title": "诏书求方略之士咸令自陈",
        "author": "刘敞",
        "content": "破敌须多士，忧民赖九重。\n公车皆自荐，物议绝先容。\n骏骨何妨市，金台不易逢。\n处嚢争耀末，跃治要居镕。\n秋野腾鞲鹘，春雷起蛰龙。\n吾徒正高卧，欲老白云峰。",
        "dynasty": "宋",
        "collection_info": null
    },
    {
        "title": "闻德州河决",
        "author": "刘敞",
        "content": "九河乘积雨，大水出平原。\n无復金堤固，空惊漏泽翻。\n蛟龙移窟宅，鱼鼈害黎元。\n直想昆崙圻，兼疑渤澥浑。\n三山屡漂荡，百谷互并吞。\n大惧彝伦斁，谁能谒帝阍。",
        "dynasty": "宋",
        "collection_info": null
    },
    {
        "title": "送子高知润州",
        "author": "刘敞",
        "content": "屈指朝廷士，谁能望素风。\n贤良方正举，父子弟兄同。\n鄙谚黄金贵，愚儒白首穷。\n今看一战霸，信有万夫雄。\n官秩南宫峻，天文右掖通。\n埙篪谐大雅，鸿鹄起层空。\n帝予夸乡乐，民怀济物功。\n吴人真得虎，汉守去凭熊。\n山势端临北，江流正直东。\n遥知子牟意，故在九城中。",
        "dynasty": "宋",
        "collection_info": null
    },
    {
        "title": "题幽州图",
        "author": "刘敞",
        "content": "代北屯兵盛，渔阳突骑精。\n弃捐看异域，感激问苍生。\n尚识榆关路，仍存汉郡名。\n可怜成反拒，未见请横行。\n先帝曾亲伐，斯人昔徯征。\n大功危一跌，遗恨似平城。\n往者干戈役，因之玉帛盟。\n权宜缓中国，苟且就升平。\n名号于今错，恩威自此轻。\n奈何卑圣主，岂不负宗祊。\n事有违经合，功难与浴评。\n復雠宜百世，刷耻望诸卿。\n封畛唐虞旧，氛祲渤碣清。\n遗黎出涂炭，故老见簪缨。\n寒谷青阳及，幽都日月眀。\n此怀如万一，高揖谢纵横。",
        "dynasty": "宋",
        "collection_info": null
    },
    {
        "title": "某往岁侍大人守丹阳粗知此郡之盛復戏成小诗呈子高",
        "author": "刘敞",
        "content": "自古佳丽地，到今风物奇。\n羣山尽迴抱，绿水止逶迤。\n事体存都会，繁华盛昔时。\n秋声雄鼓角，晓色乱旌旗。\n楼观浑飞动，林峦互蔽亏。\n子鹅留客饮，白纻送歌词。\n太守贵如此，郎官清可知。\n虚投射堂策，深恨着鞭迟。",
        "dynasty": "宋",
        "collection_info": null
    },
    {
        "title": "淮上期庞十一不至",
        "author": "刘敞",
        "content": "淮上称晨朝，晨光满丽谯。\n有怀空怅望，无和独行谣。\n水色全含鉴，林花半隐樵。\n云烟平宿莽，鸥鸟破春苗。\n野俗阳歌丽，游人白马骄。\n先生惟寂寞，至乐亦逍遥。\n洙泗风差远，川原景幸饶。\n思君不得见，何以助箪瓢。",
        "dynasty": "宋",
        "collection_info": null
    },
    {
        "title": "和府公二十韵",
        "author": "刘敞",
        "content": "百草迎年茂，羣花逼夏零。\n天工感寥落，春事出丁宁。\n皓月雕寒魄，鲜风结暖馨。\n彩霞融缥缈，甘露洒清泠。\n照坐千枝烛，摇空九子铃。\n轻黄金缀缕，凝碧玉镌缾。\n烂漫辅鲛锦，褵褷聚鹤翎。\n问名惊竞秀，变态骇流形。\n钟美应成媪，储芳或景星。\n意真乘澹泊，气淑倚娉娗。\n浄影临雕槛，疏音隔后庭。\n瑶妃旦酣酒，玉女夜窥櫺。\n时世妆浓澹，朝云梦窈冥。\n魂从攀处乱，醉任看余酲。\n禁籞曾迂幸，天歌独仰听。\n一时矜绝出，众卉谢晶荧。\n正尔生成巧，由来造化灵。\n属词劳比兴，图象费丹青。\n雨重碧油幕，灯昏云母屏。\n谪仙才不世，激赏为君聆。",
        "dynasty": "宋",
        "collection_info": null
    },
    {
        "title": "同贡甫贺钱子飞兄弟",
        "author": "刘敞",
        "content": "盛德淳熙耀，丰规振后昆。\n降心徕俊杰，前席问黎元。\n嘉会真千载，休声聚一门。\n象贤俱秀出，济美并鸿鶱。\n性復朱绳直，书曾玉露繁。\n十年森气象，江海豁词源。\n心伏惊诸老，名闻动至尊。\n深严亲赐策，渊默静临轩。\n明白朝廷制，丹青教化原。\n屡闻呼万岁，争诵累千言。\n宜有非常遇，谁嫌不次恩。\n官仪推粉署，地望逼星垣。\n令闻人人得，风流善善存。\n春华照棠树，高韵溢箎埙。\n义辱交游接，欢心抃笑烦。\n空惭一枝小，当谢北溟鲲。",
        "dynasty": "宋",
        "collection_info": null
    },
    {
        "title": "召赴崇政殿观新乐",
        "author": "刘敞",
        "content": "圣人千岁合，礼乐百年兴。\n律以声身效，功兼述作称。\n道将谐一变，天欲佑丕承。\n旧典周官在，遗音制氏增。\n献书嘉魏叟，博物待延陵。\n金石完新制，工师变旧能。\n英华融治世，淳古邈逾绳。\n纵观倾朝野，赓歌望股肱。\n和风动寥廓，协气散凌兢。\n帝所真疑梦，天阶自绝升。\n三雍汉未盛，九辩夏徒矜。\n珥笔欣摅颂，名山益望登。",
        "dynasty": "宋",
        "collection_info": null
    },
    {
        "title": "社后雪",
        "author": "刘敞",
        "content": "故阴不自敛，飞霰一何骄。\n强妒春阳盛，那妨玉管调。\n滔天初极望，见晛已全消。\n讵损朱华丽，秖添绿野饶。\n泥涂穷道路，絺绤乱鼲貂。\n遂恐天时错，仍虞岁事枵。\n浮云犹苦结，燕贺乍惊飘。\n但使风从律，无嫌物反祅。\n初过元日社，又放紫宸朝。\n乘兴从君饮，孤音续郢谣。",
        "dynasty": "宋",
        "collection_info": null
    },
    {
        "title": "立春日干佑县送梅花",
        "author": "刘敞",
        "content": "终南全近蜀，春日得新梅。\n始信秦风是，非关越使来。\n雪霙眀自照，云叶薄谁裁。\n香重浮山露，肤清避俗埃。\n众芳知远矣，独秀亦悠哉。\n翦綵何胜妒，严妆莫自猜。\n差池鼎鼐味，旷绝栋梁材。\n把酒千山外，那令寂寞开。",
        "dynasty": "宋",
        "collection_info": null
    },
    {
        "title": "淮西庙梅花独此处有之",
        "author": "刘敞",
        "content": "荏苒江南村，芬菲腊后春。\n逾淮翻不变，映雪已争新。\n侠骨香惊俗，冰肤冷照邻。\n定非随驿使，直恐谪仙人。\n闻笛空含怨，看图恨失真。\n应为一时赏，莫与众芳伦。",
        "dynasty": "宋",
        "collection_info": null
    },
    {
        "title": "形盐象虎",
        "author": "刘敞",
        "content": "备物崇宾飨，斯盐肖虎形。\n熬波烦巧匠，象武示君灵。\n天产参多品，秋严耸外庭。\n炳文随镂刻，毅气得仪型。\n服孟非同趣，昭文亦异经。\n碎身如见取，调鼎荐芳馨。",
        "dynasty": "宋",
        "collection_info": null
    },
    {
        "title": "同徐监簿灞涘望长安",
        "author": "刘敞",
        "content": "驱车凌灞岸，回顾望长安。\n北阙尘明灭，南山气郁盘。\n人来日远近，城转斗阑干。\n长乐钟声断，秦川树色残。\n听歌迷夏首，倚瑟想邯郸。\n鬒变惊游子，因知行路难。",
        "dynasty": "宋",
        "collection_info": null
    },
    {
        "title": "捷诗",
        "author": "刘敞",
        "content": "捷报苍龙阙，书从白豹城。\n关河开地利，雷雨肃天兵。\n气摄千山动，威加万里平。\n献俘多宝玉，効首悉长鲸。\n社稷灵何远，岩廊策自精。\n余妖暂煦沫，壮士待龚行。\n天马来西域，貂裘实上京。\n遥知舞干羽，冠剑贺公卿。",
        "dynasty": "宋",
        "collection_info": null
    },
    {
        "title": "寄上濠州舅氏",
        "author": "刘敞",
        "content": "天阁愁扬子，诸侯困仲舒。\n反为清浄误，竟以谤谗疏。\n开幕临濠水，怀章下石渠。\n塞翁轻失马，庄叟乐观鱼。\n倚杖曾何怪，逍遥直自如。\n贵为千骑长，富有万家居。\n卧理翻无事，高谈雅不虚。\n旧怜狂简性，遥想赋归欤。",
        "dynasty": "宋",
        "collection_info": null
    },
    {
        "title": "和永叔对雪次韵",
        "author": "刘敞",
        "content": "惊飈卷白日，朔气逼寒门。\n已密何须急，虽多未觉繁。\n势轻飞有态，光洁莹无痕。\n磥砢封乔木，玲珑缀夕轩。\n迹深看敝躧，歌苦相车辕。\n测厚矜肤寸，愁消怯晏温。\n崩腾云将合，飒沓雨师屯。\n埽去蛟螭乱，堆成虎豹蹲。\n夜明休秉烛，诗兴助开樽。\n公若怜萱桂，那辞访小园。",
        "dynasty": "宋",
        "collection_info": null
    },
    {
        "title": "为纪四谒旧相识",
        "author": "刘敞",
        "content": "非无负米志，復作退飞身。\n岂但龙蛇蛰，终惭鸿鴈宾。\n萧条依陋巷，契阔问通津。\n长铗行焉往，悲歌夜復晨。\n交游青眼隔，世路白头新。\n意谢栖栖侫，情依恋恋仁。\n敢齐天下士，真愧辙中鳞。\n肯问三年学，壶飱及病亲。",
        "dynasty": "宋",
        "collection_info": null
    },
    {
        "title": "和邻几圣俞持国雪十八韵依次用",
        "author": "刘敞",
        "content": "集霰羣阴结，飞霙万寓低。\n干坤豁开闢，方域露端倪。\n广宇规茅藉，雕墻筑粉泥。\n山容包紫翠，壤色变玄黎。\n筒葛来従越，冰纨制自齐。\n游欢慰枚马，猎兴助良奚。\n饰貌沽珍粹，因方衒角圭。\n隙间巇可抵，行际道先迷。\n沾服惊游雾，临渊怪饮蜺。\n调元思暖津，跧伏悯灵蠵。\n几误乌成鹄，纔分鹤处鸡。\n惨肤森若竖，堕指酷逾刲。\n泽国水还袭，焦原足易栖。\n贫儒欣夜诵，季女戚朝侪。\n舟楫胶藏壑，骅骝滑踠蹄。\n斵冰歌竞若，擿埴杖频携。\n景幸人人得，诗从物物题。\n长吟歌真乐，安羡舞前溪。",
        "dynasty": "宋",
        "collection_info": null
    },
    {
        "title": "奉同邻几咏雪",
        "author": "刘敞",
        "content": "侵旦满城雪，从天万里风。\n阴沈朝日变，惨澹宿云同。\n径渡湖沙远，羣飞海上空。\n崩腾兼上下，眩晃失西东。\n帝所银为阙，河滨贝作宫。\n瑶林高不极，璧水阔无穷。\n巨丽神仙境，精微造化工。\n霏花争烂漫，喷雾极溟蒙。\n埽洒埃尘豁，苞含物象充。\n牛衣愁病客，鹤髪思衰翁。\n侵冒貂余黑，凭凌火似红。\n厉威深刻轹，正色坦昭融。\n妒舞多珍鹭，迷羣有断鸿。\n阳微怯频復，阴老恣骄雄。\n蔀屋贫奢等，辉窗昼夜通。\n岁华惊朔易，故老识年丰。\n占赋惭宾右，闻歌慕郢中。\n闭门徒自喜，乘兴力难崇。",
        "dynasty": "宋",
        "collection_info": null
    },
    {
        "title": "再和邻几",
        "author": "刘敞",
        "content": "冱寒凋暮节，大雪冒神州。\n气象昏千里，光芒混六幽。\n度前蚊过目，陨旷叶惊秋。\n烟素长谁引，云罗薄自浮。\n势轻低更起，影乱去还留。\n玉石均朝采，珠玑共暗投。\n围城眀组练，格野乱旗旒。\n模象羣形富，牢笼众险周。\n履空谙曳纵，骋望快登楼。\n栖璧函珍带，装帘耀宝鈎。\n润应何泽比，甘岂井泉侔。\n万物纷同态，繁阴惨共愁。\n波声增渤澥，原色借来麰。\n邀醉时吹面，欺贫屡洒裘。\n驱除夏蛊尽，排迮楚氛收。\n人谢泥涂辱，家成汗漫游。\n画图饶粉垩，比兴极歌讴。\n积久风逾厉，消迟岁聿遒。\n短才非子敌，秘思为君抽。\n高韵侵梁郢，烦言不可酬。",
        "dynasty": "宋",
        "collection_info": null
    },
    {
        "title": "壶公祠大树",
        "author": "刘敞",
        "content": "若人既羽化，伊树亦千年。\n委干龙蛇蛰，交阴孔翠鲜。\n流光驹过隙，浮世海成田。\n信有壶中药，能移物外天。\n真游藐何许，神理信茫然。\n会见辽东鹤，悲歌感市廛。",
        "dynasty": "宋",
        "collection_info": null
    },
    {
        "title": "刘永年部署清燕堂",
        "author": "刘敞",
        "content": "汉庭谋帅用诗书，丞相今来握虎符。\n帐下偏裨皆缓带，军中谈笑亦投壶。\n故开广榭宜高会，自有清泉入座隅。\n三辅衣冠献谣俗，五陵豪侠壮规模。\n椎牛酾酒捐长日，急管哀弦舞艳姝。\n射取天狼作干豆，莫推卫霍擅西都。",
        "dynasty": "宋",
        "collection_info": null
    },
    {
        "title": "和王待制新作白鹭亭七言十韵",
        "author": "刘敞",
        "content": "六朝形势会层轩，前俯苍洲却践山。\n二水中分鑑澄澈，万峰离立翠回环。\n古人遗赏兴亡外，良守来居仁智间。\n听讼遂同棠树爱，放怀真与海沤閒。\n啸余风雨知何处，望及云霞若可攀。\n乔木参天怆城郭，浮萍满地笑人寰。\n楚谣清绝酣秋兴，吴拂从容舞玉颜。\n象魏由来心自远，湡浯聊復乐忘还。\n掖垣幸许追遐躅，天禄仍欣接近班。\n尘土扬州头欲白，远从君借慰疏孱。",
        "dynasty": "宋",
        "collection_info": null
    },
    {
        "title": "和陈度支杜城园池长韵诗",
        "author": "刘敞",
        "content": "三辅衣冠多俊贤，迩来风物故依然。\n君家復在城南社，时望从知尺五天。\n韦氏训经门益大，酇侯治第世相传。\n雪残太一虚无裏，尘涨重城苍莽边。\n修竹万竿迷暗谷，清渠百道散鸣泉。\n欣欣树色知春近，寂寂禽声觉地偏。\n使节归来同昼锦，扁舟浮去似登仙。\n禆谌适野非无兴，更挹逍遥池上篇。",
        "dynasty": "宋",
        "collection_info": null
    },
    {
        "title": "贺春卿拜资政殿学士移西京留守",
        "author": "刘敞",
        "content": "自昔东郊择股肱，至今筦钥委名卿。\n官仪高出金华殿，地理雄专北斗城。\n宝带别兼天马赐，彩衣仍照玉符眀。\n正风鼓动周南什，和气销除武库兵。\n听讼甘棠从勿翦，攀辕旧吏不胜情。\n千年重得吴公守，门下无由望贾生。",
        "dynasty": "宋",
        "collection_info": null
    },
    {
        "title": "蒲三首  其一",
        "author": "刘敞",
        "content": "青青水中蒲，根叶自勾带。\n今我不如彼，望君万里外。",
        "dynasty": "宋",
        "collection_info": null
    },
    {
        "title": "蒲三首  其二",
        "author": "刘敞",
        "content": "青青水中蒲，秀色宜三春。\n常苦秋气早，飘飘悲路人。",
        "dynasty": "宋",
        "collection_info": null
    },
    {
        "title": "蒲三首  其三",
        "author": "刘敞",
        "content": "青青水中蒲，谁能移之陆。\n妇人繫所徇，憔悴甘独宿。",
        "dynasty": "宋",
        "collection_info": null
    },
    {
        "title": "顺州闻角",
        "author": "刘敞",
        "content": "北山三千里，归来已近边。\n如何闻鼓角，晨坐更悽然。",
        "dynasty": "宋",
        "collection_info": null
    },
    {
        "title": "瑞竹",
        "author": "刘敞",
        "content": "耸节偶相并，雪霜终不迷。\n应将古人比，孤竹有夷齐。",
        "dynasty": "宋",
        "collection_info": null
    },
    {
        "title": "暮冬寄盐城弟二首  其一",
        "author": "刘敞",
        "content": "流水应无极，东流向海城。\n殷勤嘱双鲤，为寄别离情。",
        "dynasty": "宋",
        "collection_info": null
    },
    {
        "title": "暮冬寄盐城弟二首  其二",
        "author": "刘敞",
        "content": "海上春常早，相思正一涯。\n北风吹雪尽，遥想折梅花。",
        "dynasty": "宋",
        "collection_info": null
    },
    {
        "title": "东楼",
        "author": "刘敞",
        "content": "能怀望乡思，慎勿上东楼。\n海气常常雾，淮声故故愁。",
        "dynasty": "宋",
        "collection_info": null
    },
    {
        "title": "鼎池",
        "author": "刘敞",
        "content": "丹成鸡犬去，鼎在陵谷迁。\n惟有千年鹤，时来浴水边。",
        "dynasty": "宋",
        "collection_info": null
    },
    {
        "title": "啸台",
        "author": "刘敞",
        "content": "高台映水末，极望有层轩。\n览物惟长啸，逢人未始言。",
        "dynasty": "宋",
        "collection_info": null
    },
    {
        "title": "酒舫",
        "author": "刘敞",
        "content": "悠悠转小棹，漾漾逐浮萍。\n载酒和嘉月，投篇弔独醒。",
        "dynasty": "宋",
        "collection_info": null
    },
    {
        "title": "杏源",
        "author": "刘敞",
        "content": "浅水通渔艇，低花损帽檐。\n东风日夜起，幽兴此中添。",
        "dynasty": "宋",
        "collection_info": null
    },
    {
        "title": "莲池",
        "author": "刘敞",
        "content": "东池种莲子，红白间稀疏。\n夏木阴成后，君看锦不如。",
        "dynasty": "宋",
        "collection_info": null
    },
    {
        "title": "渔台",
        "author": "刘敞",
        "content": "陈渔何处好，层观倚高城。\n快意屠门嚼，安知万里鲸。",
        "dynasty": "宋",
        "collection_info": null
    },
    {
        "title": "花屿",
        "author": "刘敞",
        "content": "孤屿曲池中，芳菲四面同。\n春愁随雀舫，缭绕未曾穷。",
        "dynasty": "宋",
        "collection_info": null
    },
    {
        "title": "袁真人祠",
        "author": "刘敞",
        "content": "绛节朝何所，白蜺空此堂。\n神仙讵学得，客到彊焚香。",
        "dynasty": "宋",
        "collection_info": null
    },
    {
        "title": "丹井",
        "author": "刘敞",
        "content": "清源秪数尺，知是炼丹余。\n安得栖真子，相邀肘后书。",
        "dynasty": "宋",
        "collection_info": null
    },
    {
        "title": "竹冈",
        "author": "刘敞",
        "content": "层冈南面起，仰见檀栾姿。\n诘曲成幽洞，因堪象武夷。",
        "dynasty": "宋",
        "collection_info": null
    },
    {
        "title": "大楸",
        "author": "刘敞",
        "content": "长楸荫柏堂，小枝犹合抱。\n得地遂天年，斧斤安敢到。",
        "dynasty": "宋",
        "collection_info": null
    },
    {
        "title": "红玉谁家女四首  其一",
        "author": "刘敞",
        "content": "红玉谁家女，双曈如水流。\n映花看汉使，不觉坠搔头。",
        "dynasty": "宋",
        "collection_info": null
    },
    {
        "title": "红玉谁家女四首  其二",
        "author": "刘敞",
        "content": "红玉谁家女，眀艳夺青春。\n羞人不得语，含笑却成嚬。",
        "dynasty": "宋",
        "collection_info": null
    },
    {
        "title": "红玉谁家女四首  其三",
        "author": "刘敞",
        "content": "翠霞金缕衣，独立翳斜晖。\n无奈春风荡，吹人只欲飞。",
        "dynasty": "宋",
        "collection_info": null
    },
    {
        "title": "红玉谁家女四首  其四",
        "author": "刘敞",
        "content": "春风能吹衣，不能解人意。\n使我为朝云，与君从此逝。",
        "dynasty": "宋",
        "collection_info": null
    },
    {
        "title": "清明后鴈",
        "author": "刘敞",
        "content": "留滞江南久，今来万里归。\n春风稍和暖，作意入云飞。",
        "dynasty": "宋",
        "collection_info": null
    },
    {
        "title": "忆关中诸弟",
        "author": "刘敞",
        "content": "好去北归鴈，凭将千里书。\n潼关何日到，送目故愁予。",
        "dynasty": "宋",
        "collection_info": null
    },
    {
        "title": "立春日宿高阳关以病酒不饮復用前韵",
        "author": "刘敞",
        "content": "月色初元夜，花香翦綵春。\n而公高阳客，翻作独醒人。",
        "dynasty": "宋",
        "collection_info": null
    },
    {
        "title": "寄书",
        "author": "刘敞",
        "content": "区脱逢归驿，作书凭寄声。\n那知梦识路，先入大梁城。",
        "dynasty": "宋",
        "collection_info": null
    },
    {
        "title": "雨后回文",
        "author": "刘敞",
        "content": "绿水池光冷，青苔砌色寒。\n竹深啼鸟乱，庭暗落花残。",
        "dynasty": "宋",
        "collection_info": null
    },
    {
        "title": "芍药",
        "author": "刘敞",
        "content": "跗蕚晴相照，芳香暖竞飘。\n波翻蜀地锦，霞萃赤城标。",
        "dynasty": "宋",
        "collection_info": null
    },
    {
        "title": "萱花",
        "author": "刘敞",
        "content": "种萱不种兰，自谓忧可忘。\n绿叶何萋萋，春愁更茫茫。",
        "dynasty": "宋",
        "collection_info": null
    },
    {
        "title": "迭韵",
        "author": "刘敞",
        "content": "图书如蘧庐，吏事累志意。\n招邀即逍遥，醉寐自弃置。",
        "dynasty": "宋",
        "collection_info": null
    },
    {
        "title": "山行",
        "author": "刘敞",
        "content": "荒径惑东西，回环极翠微。\n空持征鸟意，长作准绳飞。",
        "dynasty": "宋",
        "collection_info": null
    },
    {
        "title": "池上",
        "author": "刘敞",
        "content": "修竹仍封雪，交渠已泮冰。\n那知四时改，独有醉腾腾。",
        "dynasty": "宋",
        "collection_info": null
    },
    {
        "title": "过分水岭",
        "author": "刘敞",
        "content": "去去百忧集，回头归路迷。\n纷然万行泪，自逐水东西。",
        "dynasty": "宋",
        "collection_info": null
    },
    {
        "title": "草虫扇子",
        "author": "刘敞",
        "content": "洒落烟纨薄，肖翘物象奇。\n坐愁冰鑑释，深恐夏虫疑。",
        "dynasty": "宋",
        "collection_info": null
    },
    {
        "title": "雄州留寄醉翁",
        "author": "刘敞",
        "content": "沙漠惟逢雪，燕溪不见春。\n聊将曾折柳，留待未归人。",
        "dynasty": "宋",
        "collection_info": null
    },
    {
        "title": "马上口占",
        "author": "刘敞",
        "content": "冰涧纵横水，风松高下声。\n远游应易老，跋马更凝情。",
        "dynasty": "宋",
        "collection_info": null
    },
    {
        "title": "冬至",
        "author": "刘敞",
        "content": "寒事欲无几，春归方有期。\n嘉辰正须醉，爱日为君迟。",
        "dynasty": "宋",
        "collection_info": null
    },
    {
        "title": "南斋病卧",
        "author": "刘敞",
        "content": "香卷风飘幌，灯昏雨映帘。\n客愁浑不寐，更觉漏声添。",
        "dynasty": "宋",
        "collection_info": null
    },
    {
        "title": "对月口号",
        "author": "刘敞",
        "content": "今夜闺中月，应怜破镜辉。\n南飞乌与鹊，为我报将归。",
        "dynasty": "宋",
        "collection_info": null
    },
    {
        "title": "戏题",
        "author": "刘敞",
        "content": "薄宦遭百舌，不如归去来。\n提壶沽美酒，泥滑滑如苔。",
        "dynasty": "宋",
        "collection_info": null
    },
    {
        "title": "戏呈叔恬府辟入幕不谐得宛丘簿",
        "author": "刘敞",
        "content": "闻道珠履客，今朝黄绶归。\n定知高士贵，一府莫言非。",
        "dynasty": "宋",
        "collection_info": null
    },
    {
        "title": "东池避暑二首  其一",
        "author": "刘敞",
        "content": "凉风千箇竹，疏雨万枝莲。\n自是清无寐，非关醉不眠。",
        "dynasty": "宋",
        "collection_info": null
    },
    {
        "title": "东池避暑二首  其二",
        "author": "刘敞",
        "content": "翠石琅玕色，长杨风雨声。\n不须醉剧饮，此地有余清。",
        "dynasty": "宋",
        "collection_info": null
    },
    {
        "title": "古北口守岁二首  其一",
        "author": "刘敞",
        "content": "春渡辽东海，星回幕北天。\n悠悠乡国别，明日便经年。",
        "dynasty": "宋",
        "collection_info": null
    },
    {
        "title": "古北口守岁二首  其二",
        "author": "刘敞",
        "content": "山尽寒随尽，春归客亦归。\n一杯分岁酒，送腊强依依。",
        "dynasty": "宋",
        "collection_info": null
    },
    {
        "title": "题行者店石楠",
        "author": "刘敞",
        "content": "无限荒山秪一家，竹园蔬圃寄生涯。\n老翁手种石楠树，三十余年看好花。",
        "dynasty": "宋",
        "collection_info": null
    },
    {
        "title": "翠钟亭二首  其一",
        "author": "刘敞",
        "content": "空城风雨晦如秋，漠漠长江天际流。\n故倚高楼望行色，南山不见使人愁。",
        "dynasty": "宋",
        "collection_info": null
    },
    {
        "title": "翠钟亭二首  其二",
        "author": "刘敞",
        "content": "江外羣山如画图，轻烟残雪入荆吴。\n东风醉问春多少，远郭垂杨十万株。",
        "dynasty": "宋",
        "collection_info": null
    },
    {
        "title": "李氏池上醉中诗",
        "author": "刘敞",
        "content": "春塘泉脉活龙鳞，宿雨花枝覆锦茵。\n薄俗不容白眼客，醉乡自有葛天民。",
        "dynasty": "宋",
        "collection_info": null
    },
    {
        "title": "中秋夜作",
        "author": "刘敞",
        "content": "凄风白露堕清秋，月上江湖开客愁。\n世事纷纷欲如髮，醉醒任意判悠悠。",
        "dynasty": "宋",
        "collection_info": null
    },
    {
        "title": "思乡岭",
        "author": "刘敞",
        "content": "绝壑参差半倚天，据鞍环顾一悽然。\n乱山不復知南北，惟记长安白日边。",
        "dynasty": "宋",
        "collection_info": null
    },
    {
        "title": "宿麃子岭穹庐中",
        "author": "刘敞",
        "content": "千山雪遶帐庐寒，一半冰消塞井干。\n忆卧衡门甘泌水，可怜孤枕未曾安。",
        "dynasty": "宋",
        "collection_info": null
    },
    {
        "title": "摸斗岭",
        "author": "刘敞",
        "content": "盘峰回栈几千层，径欲凌云揽玉绳。\n浪得虚名夸鄙俗，古来天险绝阶升。",
        "dynasty": "宋",
        "collection_info": null
    },
    {
        "title": "狎鸥亭",
        "author": "刘敞",
        "content": "波光柳色交相乱，野客沙禽特共閒。\n未醉那宜径归去，夕阳犹在杏花山。",
        "dynasty": "宋",
        "collection_info": null
    },
    {
        "title": "黄河",
        "author": "刘敞",
        "content": "轻车重马自相腾，横度长河百丈冰。\n贝阙珠宫应浪语，黄沙际海谷为陵。",
        "dynasty": "宋",
        "collection_info": null
    },
    {
        "title": "过临潢口号",
        "author": "刘敞",
        "content": "云消归路暖无尘，试学章台走马身。\n塞柳关榆莫相恼，小园桃李解迎人。",
        "dynasty": "宋",
        "collection_info": null
    },
    {
        "title": "寄张四二首  其一",
        "author": "刘敞",
        "content": "城下清淮百丈深，楼前明月冷镕金。\n何似关山望处景，因人寄示陇头吟。",
        "dynasty": "宋",
        "collection_info": null
    },
    {
        "title": "寄张四二首  其二",
        "author": "刘敞",
        "content": "清秋千里梦相思，颍水沧浪各一涯。\n洗耳君方避尧舜，濯缨吾请学鸱夷。",
        "dynasty": "宋",
        "collection_info": null
    },
    {
        "title": "寄圣民十月十一日方到",
        "author": "刘敞",
        "content": "跋马望君秋暮时，君来何后菊花期。\n斋中故有金铃酒，犹可篱边倒接䍦。",
        "dynasty": "宋",
        "collection_info": null
    },
    {
        "title": "送萧山和弟",
        "author": "刘敞",
        "content": "江上苍山百里国，鑑中明府校书郎。\n腊梅冬笋知时节，驿骑回时早寄将。",
        "dynasty": "宋",
        "collection_info": null
    },
    {
        "title": "绝句送和弟行东皋兼过献臣二首  其一",
        "author": "刘敞",
        "content": "落日浓霞辉碧潭，淮南风物似江南。\n榜船载酒随凫雁，物色诗怀着意探。",
        "dynasty": "宋",
        "collection_info": null
    },
    {
        "title": "绝句送和弟行东皋兼过献臣二首  其二",
        "author": "刘敞",
        "content": "西风满眼荻飞花，楚泽秋光一半差。\n庖鼈好期张仲友，捲帆应带海山槎。",
        "dynasty": "宋",
        "collection_info": null
    },
    {
        "title": "渭城",
        "author": "刘敞",
        "content": "举世几人歌渭城，流传江浦是新声。\n柳色青青人送别，可怜今古不胜情。",
        "dynasty": "宋",
        "collection_info": null
    },
    {
        "title": "虎丘和孙少述",
        "author": "刘敞",
        "content": "昆阆乘沙不可攀，蓬莱涉海去无还。\n宁知胜绝神仙境，近在青林绀宇间。",
        "dynasty": "宋",
        "collection_info": null
    },
    {
        "title": "画屏二首  其一",
        "author": "刘敞",
        "content": "滔滔江湖万千顷，何为飞来入轩屏。\n大涝不增旱不减，静听无声视无影。",
        "dynasty": "宋",
        "collection_info": null
    },
    {
        "title": "画屏二首  其二",
        "author": "刘敞",
        "content": "六月炎蒸百虑烦，举目一见心暂閒。\n市人悠悠那得识，此意高山流水间。",
        "dynasty": "宋",
        "collection_info": null
    },
    {
        "title": "自西桥至紫温载酒作乐即事呈府公四首  其一",
        "author": "刘敞",
        "content": "欲暖水流初泛泛，半閒人意正悠悠。\n清觞自可轻捐日，高管无端吹暮愁。",
        "dynasty": "宋",
        "collection_info": null
    },
    {
        "title": "自西桥至紫温载酒作乐即事呈府公四首  其二",
        "author": "刘敞",
        "content": "澹烟苍翠笼高树，密竹交加隐曲堤。\n水调向终人欲醉，夕阳稍近戍楼西。",
        "dynasty": "宋",
        "collection_info": null
    },
    {
        "title": "自西桥至紫温载酒作乐即事呈府公四首  其三",
        "author": "刘敞",
        "content": "潜鳞畏乐勿復跃，舒鴈避船争乱飞。\n乘兴正须勤一到，会令鱼鸟见忘机。",
        "dynasty": "宋",
        "collection_info": null
    },
    {
        "title": "自西桥至紫温载酒作乐即事呈府公四首  其四",
        "author": "刘敞",
        "content": "主人宿望功名际，下客素心江海中。\n舟楫由来归傅说，沧浪元自属渔翁。",
        "dynasty": "宋",
        "collection_info": null
    },
    {
        "title": "雷琴",
        "author": "刘敞",
        "content": "三百年中天下工，密移山水入号钟。\n世间会有孙枝在，自是知音不可逢。",
        "dynasty": "宋",
        "collection_info": null
    },
    {
        "title": "晚步城上寄贡甫",
        "author": "刘敞",
        "content": "雨过行寻旧履綦，江南山色远相随。\n池塘芳草新无限，还引新诗入梦思。",
        "dynasty": "宋",
        "collection_info": null
    },
    {
        "title": "雪后见山楼",
        "author": "刘敞",
        "content": "春寒天气似江南，閒倚高楼酒半酣。\n尽借前山作屏障，更烦佳雪洗烟岚。",
        "dynasty": "宋",
        "collection_info": null
    },
    {
        "title": "送人游苏州",
        "author": "刘敞",
        "content": "莫倚春风烂漫游，姑苏台上特多愁。\n倾城人逐鸱夷去，惟有空江日夜流。",
        "dynasty": "宋",
        "collection_info": null
    },
    {
        "title": "重登见山楼有感",
        "author": "刘敞",
        "content": "高轩送目万重山，不尽东西千里间。\n长啸何由生羽翼，径排云雾看人寰。",
        "dynasty": "宋",
        "collection_info": null
    },
    {
        "title": "答钟元达觅藕栽二首  其一",
        "author": "刘敞",
        "content": "红妆翠盖出汚涂，水面风吹醉欲扶。\n自是凌波有仙种，文君莫讶茂陵姝。",
        "dynasty": "宋",
        "collection_info": null
    },
    {
        "title": "答钟元达觅藕栽二首  其二",
        "author": "刘敞",
        "content": "渐点青钱浮水面，犹将素节混泥沙。\n送君百顷风潭上，莫笑元非十丈花。",
        "dynasty": "宋",
        "collection_info": null
    },
    {
        "title": "新年",
        "author": "刘敞",
        "content": "雪消冰解漏青春，醉眼惊看物物新。\n已识年华似飞鸟，直将身世委天均。",
        "dynasty": "宋",
        "collection_info": null
    },
    {
        "title": "果园巷访杨寺丞",
        "author": "刘敞",
        "content": "雪霁江城气色春，果园巷口静无尘。\n林间水上俱通马，径入谁能问主人。",
        "dynasty": "宋",
        "collection_info": null
    },
    {
        "title": "闻江十吴九得洛相酒戏呈二首  其一",
        "author": "刘敞",
        "content": "洛城春酒碧霞光，东阁遥分东观郎。\n陈侠应嗤伯松拙，魏侯元惜次公狂。",
        "dynasty": "宋",
        "collection_info": null
    },
    {
        "title": "闻江十吴九得洛相酒戏呈二首  其二",
        "author": "刘敞",
        "content": "众人皆醉屈原醒，天禄寥寥白髮生。\n束缊君当游相国，那能我自胜公荣。",
        "dynasty": "宋",
        "collection_info": null
    },
    {
        "title": "朝谒武信殿三首  其一",
        "author": "刘敞",
        "content": "旌旗千里自天来，投策黄河饮马回。\n圣主醳兵方外服，东巡日观望蓬莱。",
        "dynasty": "宋",
        "collection_info": null
    },
    {
        "title": "朝谒武信殿三首  其二",
        "author": "刘敞",
        "content": "原庙衣冠渭北游，侍臣世世祀春秋。\n敌马何由向南牧，万神相与卫轩丘。",
        "dynasty": "宋",
        "collection_info": null
    },
    {
        "title": "朝谒武信殿三首  其三",
        "author": "刘敞",
        "content": "天下安危寄老臣，幄中谈笑静胡尘。\n丹青未备云台像，笳管犹悲道路人。",
        "dynasty": "宋",
        "collection_info": null
    },
    {
        "title": "微雨登城二首  其一",
        "author": "刘敞",
        "content": "雨映寒空半有无，重楼閒上倚城隅。\n浅深山色高低树，一片江南水墨图。",
        "dynasty": "宋",
        "collection_info": null
    },
    {
        "title": "微雨登城二首  其二",
        "author": "刘敞",
        "content": "日午风高新雨晴，残花飞絮两轻轻。\n垂鞭缓辔饶閒望，时復林间布谷鸣。",
        "dynasty": "宋",
        "collection_info": null
    },
    {
        "title": "檐下",
        "author": "刘敞",
        "content": "檐下渠泉朝暮声，楼头山色四时青。\n此中故有无穷意，正要悠悠醉復醒。",
        "dynasty": "宋",
        "collection_info": null
    },
    {
        "title": "围棋调邻几",
        "author": "刘敞",
        "content": "华髪仙翁共奕棋，樵柯烂尽忘归时。\n洞中日月迟如此，世上荣枯讵得知。",
        "dynasty": "宋",
        "collection_info": null
    },
    {
        "title": "见召西阳池泛舟仍示雅章因成二绝希笑览也  其一",
        "author": "刘敞",
        "content": "画舫欲随波上下，行人先似水西东。\n翠萍却是多情物，漂泊不离芳沼中。",
        "dynasty": "宋",
        "collection_info": null
    },
    {
        "title": "见召西阳池泛舟仍示雅章因成二绝希笑览也  其二",
        "author": "刘敞",
        "content": "习池几度共芳菲，烂醉池头到落晖。\n临去主人虽不召，山公能不少依依。",
        "dynasty": "宋",
        "collection_info": null
    },
    {
        "title": "顺州马上望古北诸山",
        "author": "刘敞",
        "content": "平原不尽对羣峰，翠壁回环几万重。\n背日映云何所似，秋江千丈碧芙蓉。",
        "dynasty": "宋",
        "collection_info": null
    },
    {
        "title": "伯劳",
        "author": "刘敞",
        "content": "伯劳东去燕西归，可惜春光相见稀。\n惟有歌声留别恨，画梁三日更尘飞。",
        "dynasty": "宋",
        "collection_info": null
    },
    {
        "title": "同河中府签判刘状元廷平访华阴云台观陈搏先生故居是日云雾不尽见诸峰",
        "author": "刘敞",
        "content": "平舒道上望诸峰，翠出浮云几万重。\n过客仍迷五里雾，真人与致二茅龙。",
        "dynasty": "宋",
        "collection_info": null
    },
    {
        "title": "题戚化源画清济贯浊河图",
        "author": "刘敞",
        "content": "浊河清济坐中分，沙浪澄波两逼真。\n自画壁来多少日，能知清浊几何人。",
        "dynasty": "宋",
        "collection_info": null
    },
    {
        "title": "西楼",
        "author": "刘敞",
        "content": "西楼独上不能迴，遶郭新花正盛开。\n谁信不曾骑马出，春光自到眼前来。",
        "dynasty": "宋",
        "collection_info": null
    },
    {
        "title": "兴庆池送江淮陈度支是日微凉",
        "author": "刘敞",
        "content": "芙蕖满地水浮空，不意江湖入望中。\n独把一杯送归客，可怜羁思满秋风。",
        "dynasty": "宋",
        "collection_info": null
    },
    {
        "title": "九疑山图",
        "author": "刘敞",
        "content": "苍梧南岸碧嵯峨，直上云衢不甚多。\n天使九峰迷万世，可怜虞舜不悲歌。",
        "dynasty": "宋",
        "collection_info": null
    },
    {
        "title": "送智慈",
        "author": "刘敞",
        "content": "海上忘机是白鸥，暂来非为稻梁谋。\n乘风又作沧浪别，怊怅居人浪得愁。",
        "dynasty": "宋",
        "collection_info": null
    },
    {
        "title": "西掖闻莺",
        "author": "刘敞",
        "content": "宫树阴阴翠盖成，熏风尽日语流莺。\n秪应欲助归田兴，故作林间旧友声。",
        "dynasty": "宋",
        "collection_info": null
    },
    {
        "title": "游龙山",
        "author": "刘敞",
        "content": "七泽高秋霜叶红，龙山一望夕阳中。\n愁来乘兴时时往，楚老相疑是孟公。",
        "dynasty": "宋",
        "collection_info": null
    },
    {
        "title": "出城",
        "author": "刘敞",
        "content": "水映朱扉树遶城，午天暄煦仆姑鸣。\n马蹄款魂春泥燕，自爱乘凉半日行。",
        "dynasty": "宋",
        "collection_info": null
    },
    {
        "title": "琵琶亭",
        "author": "刘敞",
        "content": "江头明月琵琶亭，一曲悲歌万古情。\n欲识当时胁断处，只应江水是遗声。",
        "dynasty": "宋",
        "collection_info": null
    },
    {
        "title": "过湖城诵隽不疑传作",
        "author": "刘敞",
        "content": "北阙公卿如堵墙，谁持一语判兴亡。\n若知京兆人无及，正用春秋侍帝旁。",
        "dynasty": "宋",
        "collection_info": null
    },
    {
        "title": "晚步",
        "author": "刘敞",
        "content": "城头雪色连云色，池面冰光乱日光。\n泥滑应须劳杖履，幽期恐后野梅芳。",
        "dynasty": "宋",
        "collection_info": null
    },
    {
        "title": "石牌矶",
        "author": "刘敞",
        "content": "长江激水成飞电，苍石横波起疾雷。\n自觉心能仗忠信，布帆无恙御风来。",
        "dynasty": "宋",
        "collection_info": null
    },
    {
        "title": "送张岳同年",
        "author": "刘敞",
        "content": "长安道侧风尘裏，倾盖相逢许白头。\n误在卢前已深愧，莫随时态作沈浮。",
        "dynasty": "宋",
        "collection_info": null
    },
    {
        "title": "答刘同年寄青䭀术煎松汤并诗",
        "author": "刘敞",
        "content": "自无金骨凌风相，心愧仙翁度世方。\n一听山中白云曲，已如挥手谢华阳。",
        "dynasty": "宋",
        "collection_info": null
    },
    {
        "title": "遣思",
        "author": "刘敞",
        "content": "淮上秋光凝客恨，城头暮色滞斜晖。\n独醒未必能胜醉，远望山来可当归。",
        "dynasty": "宋",
        "collection_info": null
    },
    {
        "title": "杨无敌庙",
        "author": "刘敞",
        "content": "西流不返日滔滔，陇上犹歌七尺刀。\n恸哭应知贾谊意，世人生死两鸿毛。",
        "dynasty": "宋",
        "collection_info": null
    },
    {
        "title": "雪中诣相国寺",
        "author": "刘敞",
        "content": "西风卷雪白如沙，索漠空林开白花。\n病僧迎客兴不浅，自启轩窗煎越茶。",
        "dynasty": "宋",
        "collection_info": null
    },
    {
        "title": "柳河",
        "author": "刘敞",
        "content": "相望不容三日行，多岐无奈百长亭。\n欲知河柳春来绿，正似山松雪后青。",
        "dynasty": "宋",
        "collection_info": null
    },
    {
        "title": "神山",
        "author": "刘敞",
        "content": "林立众峰俱到天，传闻此地有神仙。\n名山三在蛮夷国，方土之书犹信然。",
        "dynasty": "宋",
        "collection_info": null
    },
    {
        "title": "早春野泊寿宁观",
        "author": "刘敞",
        "content": "小径连村行几曲，垂杨未绿草成蹊。\n门前野水还如带，恐是仙源使客迷。",
        "dynasty": "宋",
        "collection_info": null
    },
    {
        "title": "依韵奉和梅尧臣四首  其一",
        "author": "刘敞",
        "content": "阴云着地无精光，细雨翳日看微茫。\n千里江山在何处，心怜社燕衝风翔。",
        "dynasty": "宋",
        "collection_info": null
    },
    {
        "title": "依韵奉和梅尧臣四首  其二",
        "author": "刘敞",
        "content": "而今四海虽休兵，犹有防秋在戌城。\n征妇裁衣欲寄远，时将蚁子侯阴晴。",
        "dynasty": "宋",
        "collection_info": null
    },
    {
        "title": "依韵奉和梅尧臣四首  其三",
        "author": "刘敞",
        "content": "春草更绿春林衰，长安游客未成衣。\n凄凄计欲变寒色，一夜无语看灯辉。",
        "dynasty": "宋",
        "collection_info": null
    },
    {
        "title": "依韵奉和梅尧臣四首  其四",
        "author": "刘敞",
        "content": "欲埽鹏翅还北溟，欲引羲辔来东瀛。\n从兹阴翳永绝灭，康衢不使泥涂生。",
        "dynasty": "宋",
        "collection_info": null
    },
    {
        "title": "春草",
        "author": "刘敞",
        "content": "春草绵绵不可名，水边原上乱抽荣。\n似嫌车马繁华处，才入城门不见生。",
        "dynasty": "宋",
        "collection_info": null
    },
    {
        "title": "寄王阁使",
        "author": "刘敞",
        "content": "忆醉离亭舞翠娥，举觞同听渭城歌。\n故人却出阳关见，愁问行云奈若何。",
        "dynasty": "宋",
        "collection_info": null
    },
    {
        "title": "兴化寺花",
        "author": "刘敞",
        "content": "蟠桃浪占三千岁，琪树虚传十二城。\n争似此花常在眼，风吹日炙四时荣。",
        "dynasty": "宋",
        "collection_info": null
    },
    {
        "title": "古北口",
        "author": "刘敞",
        "content": "束马悬车北度燕，乱山重复水潺湲。\n本羞管仲令君霸，无用俞儿走马前。",
        "dynasty": "宋",
        "collection_info": null
    },
    {
        "title": "直舍竹下残雪二首  其一",
        "author": "刘敞",
        "content": "阿阁三阶敌井干，宫墙十仞逼云端。\n故留残雪侵春事，欲伴孤篁老岁寒。",
        "dynasty": "宋",
        "collection_info": null
    },
    {
        "title": "直舍竹下残雪二首  其二",
        "author": "刘敞",
        "content": "重迭空阶委玉尘，萧疏碧篠束浮筠。\n地寒自称孤高节，不共阳林竞早春。",
        "dynasty": "宋",
        "collection_info": null
    },
    {
        "title": "十一月十五日朝拜章武殿雪中口占呈圣民学士",
        "author": "刘敞",
        "content": "原庙衣冠月出游，侍祠义比汉诸侯。\n应有海神朝绛阙，勿惊飞雪满昆丘。",
        "dynasty": "宋",
        "collection_info": null
    },
    {
        "title": "岁暮雪中寄隐直前年季冬与隐直相会京师凡十余日",
        "author": "刘敞",
        "content": "长安积雪深三尺，穷巷相看共一樽。\n物色岁华还彷佛，异方回首重消魂。",
        "dynasty": "宋",
        "collection_info": null
    },
    {
        "title": "秋夜见月",
        "author": "刘敞",
        "content": "微风送雨江南去，凉月衔云海上来。\n暑气顿除秋暗入，忽疑浮汉弄昭回。",
        "dynasty": "宋",
        "collection_info": null
    },
    {
        "title": "别彦文",
        "author": "刘敞",
        "content": "兔园风物共追游，直自霜秋到麦秋。\n何故临岐犹有恨，未曾携手上商丘。",
        "dynasty": "宋",
        "collection_info": null
    },
    {
        "title": "登新河桥诗",
        "author": "刘敞",
        "content": "朝阳破雾水浮空，极目江湖一望中。\n三十六陂冰雪解，鱼龙鳞鬛动春风。",
        "dynasty": "宋",
        "collection_info": null
    },
    {
        "title": "小园",
        "author": "刘敞",
        "content": "弱柳低花俱有意，浅沙深竹总无尘。\n从今不恨交游绝，还倚东风作主人。",
        "dynasty": "宋",
        "collection_info": null
    },
    {
        "title": "雪霁行小园",
        "author": "刘敞",
        "content": "力埽墙根通野径，少留林下访初春。\n魂翻眼眩看梅杏，几处攀条辄误人。",
        "dynasty": "宋",
        "collection_info": null
    },
    {
        "title": "正月二日雪后到小园",
        "author": "刘敞",
        "content": "新年已觉有春光，宿雪无多映夕阳。\n竹箭晴来依旧碧，柳条暖去不胜黄。",
        "dynasty": "宋",
        "collection_info": null
    },
    {
        "title": "纳凉明教台呈太守",
        "author": "刘敞",
        "content": "台下井泉冰冷滑，城隅川色剑光铓。\n多惭簿领相寛假，全得南风一日凉。",
        "dynasty": "宋",
        "collection_info": null
    },
    {
        "title": "闻张隐直率范十九佑之游边寄之三首  其一",
        "author": "刘敞",
        "content": "莫怪黄河来积石，又疑弱水隔昆崙。\n若嫌古记难全信，他日君归与细言。",
        "dynasty": "宋",
        "collection_info": null
    },
    {
        "title": "闻张隐直率范十九佑之游边寄之三首  其二",
        "author": "刘敞",
        "content": "未甘海上乘桴去，犹託隆中竟日眠。\n努力英雄树功业，鄙夫洗耳太平年。",
        "dynasty": "宋",
        "collection_info": null
    },
    {
        "title": "闻张隐直率范十九佑之游边寄之三首  其三",
        "author": "刘敞",
        "content": "红旗白羽尚纷纷，渭北洮河十万军。\n历览山川穷胜负，朝廷肯弃奉春君。",
        "dynasty": "宋",
        "collection_info": null
    },
    {
        "title": "题浄严观春波亭",
        "author": "刘敞",
        "content": "满目烟芜蘸绿漪，江淹遗恨楚江湄。\n仁人四海皆兄弟，何必东风怅别离。",
        "dynasty": "宋",
        "collection_info": null
    },
    {
        "title": "初雪",
        "author": "刘敞",
        "content": "冥冥浓雪半空黑，烈烈北风吹日回。\n海水翻从九天落，龙沙却渡五湖来。",
        "dynasty": "宋",
        "collection_info": null
    },
    {
        "title": "野人寄枸杞青蒿",
        "author": "刘敞",
        "content": "烂蒸香荠白鱼肥，碎点青蒿凉饼滑。\n宿酒初消春睡起，细履幽畦掇芳辣。",
        "dynasty": "宋",
        "collection_info": null
    },
    {
        "title": "答杜九重过东门船戏作",
        "author": "刘敞",
        "content": "共醉江南日落春，悲歌一曲思离人。\n却寻陈迹愁先乱，况復青青柳色新。",
        "dynasty": "宋",
        "collection_info": null
    },
    {
        "title": "牡丹三首  其一",
        "author": "刘敞",
        "content": "刻成红玉万枝香，排出华灯四照光。\n闻道阆风有琪树，可能一二敌芬芳。",
        "dynasty": "宋",
        "collection_info": null
    },
    {
        "title": "牡丹三首  其二",
        "author": "刘敞",
        "content": "宫女妆花不必匀，浅红深紫自争新。\n已能含笑惊愁眼，枉是无言对暮春。",
        "dynasty": "宋",
        "collection_info": null
    },
    {
        "title": "牡丹三首  其三",
        "author": "刘敞",
        "content": "密密芳华乱夕晖，碧油幕下觉春迟。\n何时谢绝人间事，看尽东风烂漫时。",
        "dynasty": "宋",
        "collection_info": null
    },
    {
        "title": "题慧礼师双树院",
        "author": "刘敞",
        "content": "双树婆娑三百年，江南秀色上参天。\n不知昔日谁来种，正为道人开法缘。",
        "dynasty": "宋",
        "collection_info": null
    },
    {
        "title": "扬州闻歌二首  其一",
        "author": "刘敞",
        "content": "淮南旧有于遮舞，隋俗今传水调声。\n白雪阳春长寡和，着书愁绝郢中生。",
        "dynasty": "宋",
        "collection_info": null
    },
    {
        "title": "扬州闻歌二首  其二",
        "author": "刘敞",
        "content": "半夜暖风吹朔雪，东城南陌晓来春。\n郊光野气望不极，柳意梅香愁向人。",
        "dynasty": "宋",
        "collection_info": null
    },
    {
        "title": "遍阅斋房题名独不见永叔戏作七言",
        "author": "刘敞",
        "content": "十二楼居五碧城，祠官多识汉名卿。\n蓬莱仙客飞升早，不向丹台稍刻名。",
        "dynasty": "宋",
        "collection_info": null
    },
    {
        "title": "自东门泛舟至竹西亭登昆丘入蒙谷戏题二首  其一",
        "author": "刘敞",
        "content": "泛泛扁舟春水平，缘苹白芷欲齐生。\n王孙自喜山中客，莫唱淮南招隐声。",
        "dynasty": "宋",
        "collection_info": null
    },
    {
        "title": "自东门泛舟至竹西亭登昆丘入蒙谷戏题二首  其二",
        "author": "刘敞",
        "content": "万竿苍翠隔晴川，寂寞芜城三百年。\n此地重闻歌吹发，扬州风物故依然。",
        "dynasty": "宋",
        "collection_info": null
    },
    {
        "title": "养鸡",
        "author": "刘敞",
        "content": "耆旧漂零汉汝南，长鸣独与古无惭。\n萧萧风雨思君子，欲倚空窗听尔谈。",
        "dynasty": "宋",
        "collection_info": null
    },
    {
        "title": "受诏俟代先遣家人南归发后一日寄内七言",
        "author": "刘敞",
        "content": "年长渐难禁远别，宵长初信有相思。\n天寒展转不得寐，一夜风吹庭树枝。",
        "dynasty": "宋",
        "collection_info": null
    },
    {
        "title": "一百五多叶白牡丹答陈度支二首  其一",
        "author": "刘敞",
        "content": "玉色天香无与俦，猝风暴雨判多愁。\n君知大半春将过，初识人间第一流。",
        "dynasty": "宋",
        "collection_info": null
    },
    {
        "title": "一百五多叶白牡丹答陈度支二首  其二",
        "author": "刘敞",
        "content": "嵩少雨晴寒食时，年年驿使按瑶墀。\n尘埃落莫长安陌，笑倚春风不自知。",
        "dynasty": "宋",
        "collection_info": null
    },
    {
        "title": "安福院二首  其一",
        "author": "刘敞",
        "content": "溪流婉转树蒙茏，复阁虚廊小径通。\n下马解鞍一长啸，便疑身已出尘中。",
        "dynasty": "宋",
        "collection_info": null
    },
    {
        "title": "安福院二首  其二",
        "author": "刘敞",
        "content": "三十六陂秋水来，龙蛇奔走起风雷。\n老僧与置南轩地，会是凭栏心目开。",
        "dynasty": "宋",
        "collection_info": null
    },
    {
        "title": "题新开花呈永叔",
        "author": "刘敞",
        "content": "野客赏春怜物华，不将手觞新开花。\n且留林下引狂蝶，看舞东风倾绿霞。",
        "dynasty": "宋",
        "collection_info": null
    },
    {
        "title": "东山",
        "author": "刘敞",
        "content": "独孤刺史提千骑，飞盖驩游向此中。\n高岸如今已成谷，还如岘首忆羊公。",
        "dynasty": "宋",
        "collection_info": null
    },
    {
        "title": "五色蔷薇",
        "author": "刘敞",
        "content": "春来百花次第发，红白无数竞芳菲。\n解向人间占五色，风流不尽是蔷薇。",
        "dynasty": "宋",
        "collection_info": null
    },
    {
        "title": "黄蔷薇",
        "author": "刘敞",
        "content": "绿叶黄花相映深，水边台畔结浮阴。\n何人解赏倾城态，一笑春风与万金。",
        "dynasty": "宋",
        "collection_info": null
    },
    {
        "title": "嶰林",
        "author": "刘敞",
        "content": "已看秀色动高林，会见翛翛满翠岑。\n不学渭川千亩富，欲闻嶰谷凤凰音。",
        "dynasty": "宋",
        "collection_info": null
    },
    {
        "title": "杜鹘花",
        "author": "刘敞",
        "content": "嫩红轻紫仙姿贵，合是山中寂寞开。\n九陌风尘肯相顾，可怜空使下山来。",
        "dynasty": "宋",
        "collection_info": null
    },
    {
        "title": "阁后丛篠中自生梧桐手封殖之因作口号呈范七王八二阁老",
        "author": "刘敞",
        "content": "常咏椅桐待高凤，忽经阿阁见孙枝。\n朝恩未放江湖去，更看亭亭百尺时。",
        "dynasty": "宋",
        "collection_info": null
    },
    {
        "title": "种梧桐",
        "author": "刘敞",
        "content": "欲种梧桐满碧轩，春风岑寂映琴樽。\n虽未能令丹凤至，要须长绝众禽喧。",
        "dynasty": "宋",
        "collection_info": null
    },
    {
        "title": "别永叔后记事",
        "author": "刘敞",
        "content": "醉中不记别君时，卧载征车南向驰。\n惊觉尚疑君在侧，满身眀月正相随。",
        "dynasty": "宋",
        "collection_info": null
    },
    {
        "title": "即事",
        "author": "刘敞",
        "content": "梅靥稀疏无剩白，柳眉繁弱未全青。\n墙头红杏春多少，醉看愁吟意总醒。",
        "dynasty": "宋",
        "collection_info": null
    },
    {
        "title": "寒芦",
        "author": "刘敞",
        "content": "洞庭木落风霜秋，兼葭处处使人愁。\n可怜一见京尘裏，却忆孤槎天际浮。",
        "dynasty": "宋",
        "collection_info": null
    },
    {
        "title": "呈主人二首  其一",
        "author": "刘敞",
        "content": "世上年华似车毂，俗中形态若樊笼。\n解开绛帐陈红粉，何必通儒独马融。",
        "dynasty": "宋",
        "collection_info": null
    },
    {
        "title": "呈主人二首  其二",
        "author": "刘敞",
        "content": "雨催春意苦无多，柳色花香奈汝何。\n谁举一樽属明月，小垂手舞缓声歌。",
        "dynasty": "宋",
        "collection_info": null
    },
    {
        "title": "迎春花二首  其一",
        "author": "刘敞",
        "content": "秾李繁桃刮眼眀，东风先入九重城。\n黄花翠蔓无人顾，浪得迎春世上名。",
        "dynasty": "宋",
        "collection_info": null
    },
    {
        "title": "迎春花二首  其二",
        "author": "刘敞",
        "content": "沈沈华省锁红尘，忽地花枝觉岁新。\n为问名园最深处，不知迎得几多春。",
        "dynasty": "宋",
        "collection_info": null
    },
    {
        "title": "自淮南移东平兼西路安抚使六月五日初入东界得快雨是时齐鲁久旱欣然作小诗示攽奉世等聊志一时意耳",
        "author": "刘敞",
        "content": "东郊问俗拥征辕，天与为霖破郁烦。\n惭愧泰山云触石，误疑刺史雨随轩。",
        "dynasty": "宋",
        "collection_info": null
    },
    {
        "title": "偃师驿观先帝所植两松及钱丞相壁记",
        "author": "刘敞",
        "content": "华封耆老望车尘，故以青松祝圣人。\n云去帝乡桑变海，旧枝重迭长龙鳞。",
        "dynasty": "宋",
        "collection_info": null
    },
    {
        "title": "十二月二日",
        "author": "刘敞",
        "content": "十月黄河冰未凘，柳条若若草离离。\n寒蛩逐马声相续，都似江南秋半时。",
        "dynasty": "宋",
        "collection_info": null
    },
    {
        "title": "便坐廷中稆生嘉禾两本因成二十八字呈同僚诸君",
        "author": "刘敞",
        "content": "报政三年愧鲁公，将何归奏未央宫。\n便廷嘉谷知天意，因得从容贺岁丰。",
        "dynasty": "宋",
        "collection_info": null
    },
    {
        "title": "即事二首  其一",
        "author": "刘敞",
        "content": "长日熏风春欲回，啼莺鸣鴃乱相催。\n不嫌柳絮都飞尽，惜许酴醾取次开。",
        "dynasty": "宋",
        "collection_info": null
    },
    {
        "title": "即事二首  其二",
        "author": "刘敞",
        "content": "白社不知天上乐，残芳可惜逐东风。\n谁家酴醾花正发，走马平明看醉翁。",
        "dynasty": "宋",
        "collection_info": null
    },
    {
        "title": "种花五首  其一",
        "author": "刘敞",
        "content": "粉蕚朱华俱满丛，莺喧蝶舞乱春风。\n前年手种今年看，自觉淹留已老翁。",
        "dynasty": "宋",
        "collection_info": null
    },
    {
        "title": "种花五首  其二",
        "author": "刘敞",
        "content": "弱柳海棠虽晚栽，翠眉红脸已齐开。\n蜀姬艷色巴姬舞，併送春愁入眼来。",
        "dynasty": "宋",
        "collection_info": null
    },
    {
        "title": "种花五首  其三",
        "author": "刘敞",
        "content": "长爱武陵溪上人，种花无数碧溪滨。\n莫轻野客时情薄，看尽灵桃岁岁春。",
        "dynasty": "宋",
        "collection_info": null
    },
    {
        "title": "种花五首  其四",
        "author": "刘敞",
        "content": "行遶新芳不拟回，春光二月已全催。\n江南寒食饶风雨，未落应须日日来。",
        "dynasty": "宋",
        "collection_info": null
    },
    {
        "title": "种花五首  其五",
        "author": "刘敞",
        "content": "忆昔空园今作林，墙头枕上总成阴。\n废兴人事非天意，时暂纷华亦赏心。",
        "dynasty": "宋",
        "collection_info": null
    },
    {
        "title": "探花郎送花坐中与邻几戏作七首  其一",
        "author": "刘敞",
        "content": "两郎探花如顾山，红紫黄白俱可怜。\n春风过此即埽地，尔復碌碌慰眼前。",
        "dynasty": "宋",
        "collection_info": null
    },
    {
        "title": "探花郎送花坐中与邻几戏作七首  其二",
        "author": "刘敞",
        "content": "两郎放荡不自羁，春物寂寥宁得知。\n能读离骚饮美酒，头白江翁殊復奇。",
        "dynasty": "宋",
        "collection_info": null
    },
    {
        "title": "探花郎送花坐中与邻几戏作七首  其三",
        "author": "刘敞",
        "content": "春服始成天气新，沂水风起如鱼鳞。\n由来舞咏吾与点，童子与公凡几人。",
        "dynasty": "宋",
        "collection_info": null
    },
    {
        "title": "探花郎送花坐中与邻几戏作七首  其四",
        "author": "刘敞",
        "content": "眼昏头白老冯唐，三十余年离举场。\n春色年年在琼苑，曾经十牓探花郎。",
        "dynasty": "宋",
        "collection_info": null
    },
    {
        "title": "探花郎送花坐中与邻几戏作七首  其五",
        "author": "刘敞",
        "content": "溱洧芍药堂背萱，浓红柔绿相映繁。\n郑卫之风久寂寞，坐无诗翁谁使言。",
        "dynasty": "宋",
        "collection_info": null
    },
    {
        "title": "探花郎送花坐中与邻几戏作七首  其六",
        "author": "刘敞",
        "content": "酴醾蔷薇香最奇，古人不闻今始知。\n世间此辈復何限，零落深林方足悲。",
        "dynasty": "宋",
        "collection_info": null
    },
    {
        "title": "探花郎送花坐中与邻几戏作七首  其七",
        "author": "刘敞",
        "content": "牡丹开尽羣芳少，红药丹萱亦可怜。\n眼看春事已如此，有酒不饮讵为贤。",
        "dynasty": "宋",
        "collection_info": null
    },
    {
        "title": "桃花三首  其一",
        "author": "刘敞",
        "content": "消露浓霞满眼春，攀香弄影地无尘。\n仙源一入吾将老，不学武陵溪上人。",
        "dynasty": "宋",
        "collection_info": null
    },
    {
        "title": "桃花三首  其二",
        "author": "刘敞",
        "content": "碧海仙山拂太微，春风蟠木发瑶池。\n人间日月知多少，坐见高花烂漫时。",
        "dynasty": "宋",
        "collection_info": null
    },
    {
        "title": "桃花三首  其三",
        "author": "刘敞",
        "content": "小楼西望那人家，出屋香梢几树花。\n只恐东风能作恶，乱红如雨堕窗纱。",
        "dynasty": "宋",
        "collection_info": null
    },
    {
        "title": "闻御试毕寄同人",
        "author": "刘敞",
        "content": "鹏欲图南鱼戴角，风云变化不踰时。\n谁知遁世聱牙者，翻覆西窗数局棋。",
        "dynasty": "宋",
        "collection_info": null
    },
    {
        "title": "赠省判沈郎中",
        "author": "刘敞",
        "content": "休文零落向千年，一世风流几许传。\n锦袋牙籤二万卷，羡君能似昔人贤。",
        "dynasty": "宋",
        "collection_info": null
    },
    {
        "title": "在北得家书",
        "author": "刘敞",
        "content": "论从定约欲车回，笑领双鱼手自开。\n便觉长安近于日，不闻人自日边来。",
        "dynasty": "宋",
        "collection_info": null
    },
    {
        "title": "奉天门观汝水",
        "author": "刘敞",
        "content": "流水回还萦雉堞，乱山苍翠拥层楼。\n会将绿蚁捐长日，幸有高风送麦秋。",
        "dynasty": "宋",
        "collection_info": null
    },
    {
        "title": "昆丘台",
        "author": "刘敞",
        "content": "重峦似欲学层城，上有帝宫人不行。\n访古寻幽復观化，垂杨生肘未曾惊。",
        "dynasty": "宋",
        "collection_info": null
    },
    {
        "title": "洪泽阻风",
        "author": "刘敞",
        "content": "风振苍山海逆流，扁舟未济使人愁。\n聊把钓竿消永日，溪翁沙鹭共悠悠。",
        "dynasty": "宋",
        "collection_info": null
    },
    {
        "title": "时会堂二首  其一",
        "author": "刘敞",
        "content": "雪霁苍山未有尘，阳崖气色已含春。\n不关南国年芳早，自有东藩欲贡新。",
        "dynasty": "宋",
        "collection_info": null
    },
    {
        "title": "时会堂二首  其二",
        "author": "刘敞",
        "content": "江涌岷山万里来，地蟠昆岭百寻开。\n故移蒙顶延年味，共献无穷甘露杯。",
        "dynasty": "宋",
        "collection_info": null
    },
    {
        "title": "十二月雷后作",
        "author": "刘敞",
        "content": "腊破春光逼眼来，暄风膏雨杂轻雷。\n黑貂已敝京尘裏，兴发犹堪贳酒杯。",
        "dynasty": "宋",
        "collection_info": null
    },
    {
        "title": "寄贺隐直捷开封府解",
        "author": "刘敞",
        "content": "高士何须轻主簿，客星今欲上灵槎。\n题名趁取台中旧，前后龙头属当家。",
        "dynasty": "宋",
        "collection_info": null
    },
    {
        "title": "闻张给事倍道兼程已过古北戏作七言",
        "author": "刘敞",
        "content": "叱驭勤王肯暂留，边沙朔雪犯貂裘。\n飞黄一日须千里，应笑迂儒骑土牛。",
        "dynasty": "宋",
        "collection_info": null
    },
    {
        "title": "雷雨",
        "author": "刘敞",
        "content": "寂寞荒居草木深，商歌犹足玩愁霖。\n仰头笑问丰隆苦，亦未妨人倚柱吟。",
        "dynasty": "宋",
        "collection_info": null
    },
    {
        "title": "椶榈",
        "author": "刘敞",
        "content": "纛影咤挲竿影直，雪中霜裏伴松筠。\n可怜憔悴凌云色，还是昂藏独立人。",
        "dynasty": "宋",
        "collection_info": null
    },
    {
        "title": "江梅",
        "author": "刘敞",
        "content": "江南谁折一枝春，玉骨冰肤画不真。\n撩乱清香随驿使，尘埃满眼正愁人。",
        "dynasty": "宋",
        "collection_info": null
    },
    {
        "title": "观儿童逐兔辄失之戏呈希元二首  其一",
        "author": "刘敞",
        "content": "碧眼儿童夸绝伦，竞驰犇兔蹙飞尘。\n俯身捷下重冈去，空听弦歌不见人。",
        "dynasty": "宋",
        "collection_info": null
    },
    {
        "title": "观儿童逐兔辄失之戏呈希元二首  其二",
        "author": "刘敞",
        "content": "满目苍山宿草衰，雪残深谷正多岐。\n莫将弓箭穷飞走，笑杀黄鬚邺下儿。",
        "dynasty": "宋",
        "collection_info": null
    },
    {
        "title": "初出古北口大风",
        "author": "刘敞",
        "content": "我持汉节议和亲，北上边关极海滨。\n宜有鬼神阴受命，劲风来埽幕南尘。",
        "dynasty": "宋",
        "collection_info": null
    },
    {
        "title": "十二月十二日斋祠西太一宫是日大风",
        "author": "刘敞",
        "content": "绛阙碧城天与通，世间惟望气浑融。\n神仙定与尘埃隔，自怪来时亦驭风。",
        "dynasty": "宋",
        "collection_info": null
    },
    {
        "title": "和圣俞逢卖梅花五首  其一",
        "author": "刘敞",
        "content": "送腊迎年越岭梅，几时随驿过江来。\n上林桃杏矜颜色，已老东风寂寞开。",
        "dynasty": "宋",
        "collection_info": null
    },
    {
        "title": "和圣俞逢卖梅花五首  其二",
        "author": "刘敞",
        "content": "三月都城雪卷沙，幽芳偏恨杂羣花。\n九衢何处江南客，一笑相知越女家。",
        "dynasty": "宋",
        "collection_info": null
    },
    {
        "title": "和圣俞逢卖梅花五首  其三",
        "author": "刘敞",
        "content": "东阡北陌竞春游，弄雪翻云为少留。\n落去能无怨羌笛，折来端是乱乡愁。",
        "dynasty": "宋",
        "collection_info": null
    },
    {
        "title": "和圣俞逢卖梅花五首  其四",
        "author": "刘敞",
        "content": "安得繁英种满园，风前月下共方樽。\n放歌起舞浓阴裏，长使清香濯醉魂。",
        "dynasty": "宋",
        "collection_info": null
    },
    {
        "title": "和圣俞逢卖梅花五首  其五",
        "author": "刘敞",
        "content": "可怜风雨逼流阴，无奈芳菲恼客心。\n暂引江南春入眼，不辞多掷袖中金。",
        "dynasty": "宋",
        "collection_info": null
    },
    {
        "title": "观城上梅花忆和",
        "author": "刘敞",
        "content": "城头梅树花初发，每到花前忆剡中。\n白水碧山应不少，与谁携手过春风。",
        "dynasty": "宋",
        "collection_info": null
    },
    {
        "title": "送张译归",
        "author": "刘敞",
        "content": "雪霜载涂春欲晞，江流水驻君北归。\n南方遐夐久共住，可怜不及双凫飞。",
        "dynasty": "宋",
        "collection_info": null
    },
    {
        "title": "小园春日",
        "author": "刘敞",
        "content": "草色初新柳带长，宿烟清露湿朝阳。\n东山云起西山碧，南舍花开北舍香。",
        "dynasty": "宋",
        "collection_info": null
    },
    {
        "title": "寄东平侍读叔平侍郎",
        "author": "刘敞",
        "content": "曲榭层台花木深，春风千骑盛登临。\n高山流水非无意，正得君来慰我心。",
        "dynasty": "宋",
        "collection_info": null
    },
    {
        "title": "上巳不赴金眀集招邻几谈",
        "author": "刘敞",
        "content": "楼船旗鼓扬春风，曲水浮觞一醉同。\n穷巷谁怜车马绝，萧条相对两衰翁。",
        "dynasty": "宋",
        "collection_info": null
    },
    {
        "title": "梅雨",
        "author": "刘敞",
        "content": "无穷云雾湿梅天，终日昏昏只欲眠。\n髀肉生圆头髪白，强寻高处望山川。",
        "dynasty": "宋",
        "collection_info": null
    },
    {
        "title": "诏赐御书稽古两字作口号示子弟",
        "author": "刘敞",
        "content": "毛玠素屏非俗物，韩棱宝剑得龙渊。\n谟明敢与皋陶比，稽古虚参尧舜篇。",
        "dynasty": "宋",
        "collection_info": null
    },
    {
        "title": "秋晚雨中隐几偶书寄圣俞五首  其一",
        "author": "刘敞",
        "content": "秋云欺日不得光，西风送雨寒苍茫。\n北来鸿雁翅羽湿，那能自致凌天翔。",
        "dynasty": "宋",
        "collection_info": null
    },
    {
        "title": "秋晚雨中隐几偶书寄圣俞五首  其二",
        "author": "刘敞",
        "content": "如闻蛮服愚弄兵，凶酋恃险愁孤城。\n军书插羽惧不急，安得良术吹天晴。",
        "dynasty": "宋",
        "collection_info": null
    },
    {
        "title": "秋晚雨中隐几偶书寄圣俞五首  其三",
        "author": "刘敞",
        "content": "穷秋未穷草木衰，里人过半单裳衣。\n谷中吹律不可待，上天爱日何时辉。",
        "dynasty": "宋",
        "collection_info": null
    },
    {
        "title": "秋晚雨中隐几偶书寄圣俞五首  其四",
        "author": "刘敞",
        "content": "我欲乘桴渡南溟，手携水伯趋蓬瀛。\n秋来雨多蛟蜃喜，满目愁见风涛生。",
        "dynasty": "宋",
        "collection_info": null
    },
    {
        "title": "秋晚雨中隐几偶书寄圣俞五首  其五",
        "author": "刘敞",
        "content": "安得独上昆崙巅，侧身常近清阳边。\n氛妖堕散昏垫解，使我目朗心萧然。",
        "dynasty": "宋",
        "collection_info": null
    },
    {
        "title": "羊角风",
        "author": "刘敞",
        "content": "我似灵鲲初化鹏，径辞北海向南溟。\n可烦更借扶摇力，已度皋兰望紫庭。",
        "dynasty": "宋",
        "collection_info": null
    },
    {
        "title": "观梅樱桃",
        "author": "刘敞",
        "content": "梅花欲落樱桃盛，白雪彤霞各自愁。\n肠断黄峰与粉蝶，东园来去不知休。",
        "dynasty": "宋",
        "collection_info": null
    },
    {
        "title": "潞河",
        "author": "刘敞",
        "content": "饮马长城行且谣，雕鞍金勒映春朝。\n潞河正月冰都尽，不惜障泥走度桥。",
        "dynasty": "宋",
        "collection_info": null
    },
    {
        "title": "陈胜",
        "author": "刘敞",
        "content": "伙涉矜豪欣据陈，力崇司过督羣臣。\n欲将燕雀轻天下，自使侯王不復亲。",
        "dynasty": "宋",
        "collection_info": null
    },
    {
        "title": "客寄天台月桂子",
        "author": "刘敞",
        "content": "天上仙人月裏栽，无端飘逐海风来。\n可能种作千寻树，岁看高花烂漫开。",
        "dynasty": "宋",
        "collection_info": null
    },
    {
        "title": "辛卯十二月同持国游会灵观各曾赋诗后一年会灵烧高下俱尽天子为先朝所为不忍废復治集禧略放渭阳帝祠制度五岳同宇毋乏事而已不能如向之鉅丽也戊戌十二月以事过谒祠下作七言寄持国",
        "author": "刘敞",
        "content": "白玉五城十二楼，还曾同作采真游。\n重来无復壶中景，惟见苍林锁碧流。",
        "dynasty": "宋",
        "collection_info": null
    },
    {
        "title": "戏成一首",
        "author": "刘敞",
        "content": "参差翠嶂坐中分，断续流泉尽日闻。\n何异高唐与巫峡，梦余真復有朝云。",
        "dynasty": "宋",
        "collection_info": null
    },
    {
        "title": "杂诗三首  其一",
        "author": "刘敞",
        "content": "大梁公子乐邯郸，爱士能从市井间。\n虽诧平原倾食客，鲁连犹蹈海滨还。",
        "dynasty": "宋",
        "collection_info": null
    },
    {
        "title": "杂诗三首  其二",
        "author": "刘敞",
        "content": "季长诞节薄拘儒，俳笑纷纭绛帐居。\n为问从来三辅士，几人门下撇衣裙。",
        "dynasty": "宋",
        "collection_info": null
    },
    {
        "title": "杂诗三首  其三",
        "author": "刘敞",
        "content": "天禄先生空白头，时时好事载书游。\n滑稽不及鸱夷辈，寂寞端成淑德侯。",
        "dynasty": "宋",
        "collection_info": null
    },
    {
        "title": "绝句",
        "author": "刘敞",
        "content": "青苔满地初晴后，绿树无人昼梦余。\n惟有南风旧相识，偷开门户又翻书。",
        "dynasty": "宋",
        "collection_info": null
    },
    {
        "title": "彭城先辈未披奇采早饮隽声遗诗寄答二首  其一",
        "author": "刘敞",
        "content": "清门早日映朝端，俊域于今有二难。\n虹气韫来徒想玉，国香闻处已知兰。",
        "dynasty": "宋",
        "collection_info": null
    },
    {
        "title": "彭城先辈未披奇采早饮隽声遗诗寄答二首  其二",
        "author": "刘敞",
        "content": "剑池夜久光芒紧，梦草春深景象寛。\n寄惠新诗仍过此，濡毫容易报琅玕。",
        "dynasty": "宋",
        "collection_info": null
    },
    {
        "title": "朝日偶作呈友人",
        "author": "刘敞",
        "content": "渐知春意入城来，向午池冰已半开。\n和气满天真可望，凭君须上最高台。",
        "dynasty": "宋",
        "collection_info": null
    },
    {
        "title": "榴花洞",
        "author": "刘敞",
        "content": "熏风四月羣芳歇，火玉烧枝拂露华。\n偶坐清阴人不到，白鬚道士进流霞。",
        "dynasty": "宋",
        "collection_info": null
    },
    {
        "title": "和永叔宿斋太庙闻莺二韵",
        "author": "刘敞",
        "content": "碧树凋零满眼秋，黄鹂飞去使人愁。\n翰林仙老斋房客，犹恨人间岁月流。",
        "dynasty": "宋",
        "collection_info": null
    },
    {
        "title": "题庭前药栏",
        "author": "刘敞",
        "content": "宿雨初晴晓尚寒，土膏欲动未全干。\n碧萱红药饶情态，世漏春光已满栏。",
        "dynasty": "宋",
        "collection_info": null
    },
    {
        "title": "壶公祠送别",
        "author": "刘敞",
        "content": "尘世纷纷多别离，一攀庭树欲沾衣。\n不知何故壶中叟，能弃人间不復归。",
        "dynasty": "宋",
        "collection_info": null
    },
    {
        "title": "山中作",
        "author": "刘敞",
        "content": "空山日午东风起，积雪半消岩下池。\n逐胜不知芳草远，长谣石上失回期。",
        "dynasty": "宋",
        "collection_info": null
    },
    {
        "title": "浄土院从王伯初饮呈座人",
        "author": "刘敞",
        "content": "雪满春城幽兴长，放歌起舞尽君觞。\n幸怜犀首饮无事，不怪次公醒亦狂。",
        "dynasty": "宋",
        "collection_info": null
    },
    {
        "title": "饮子华家醉翁不来因令鸾英弹醉思仙",
        "author": "刘敞",
        "content": "翠眉红袖拜尊前，撩弄春声入四弦。\n坐少车公还不乐，为君重奏醉思仙。",
        "dynasty": "宋",
        "collection_info": null
    },
    {
        "title": "月下",
        "author": "刘敞",
        "content": "蟾蜍滴露侵石垣，松桧吟风如涧泉。\n夕梦未穷山路远，自疑乘月弄潺湲。",
        "dynasty": "宋",
        "collection_info": null
    },
    {
        "title": "城南杂题  其一",
        "author": "刘敞",
        "content": "当日龙船校五兵，旋开池沼学昆眀。\n迩来封禅和平久，旧地分教百姓耕。",
        "dynasty": "宋",
        "collection_info": null
    },
    {
        "title": "城南杂题  其二",
        "author": "刘敞",
        "content": "垂杨冉冉笼清籞，细草茸茸覆路沙。\n长闭园门人不入，禁渠流出雨残花。",
        "dynasty": "宋",
        "collection_info": null
    },
    {
        "title": "城南杂题  其三",
        "author": "刘敞",
        "content": "盘姗不称三公位，掩抑空妨数亩庭。\n只有老僧偏爱惜，倩人图画作书屏。",
        "dynasty": "宋",
        "collection_info": null
    },
    {
        "title": "城南杂题  其四",
        "author": "刘敞",
        "content": "早时风景爱东吴，一到京师兴益疏。\n偶向城南疑泽国，夹川垂柳带僧居。",
        "dynasty": "宋",
        "collection_info": null
    },
    {
        "title": "芙蓉池",
        "author": "刘敞",
        "content": "绿华清盖满方塘，雨洒风吹着处香。\n浄埽钓矶双树下，醉攲凉枕弄秋光。",
        "dynasty": "宋",
        "collection_info": null
    },
    {
        "title": "忆和",
        "author": "刘敞",
        "content": "楚泽茫茫白芷生，春风红树语流莺。\n高楼不见千岩路，落日空含万里情。",
        "dynasty": "宋",
        "collection_info": null
    },
    {
        "title": "啸亭雨后",
        "author": "刘敞",
        "content": "风捲高花舞成雪，雨湿芳草绿侵云。\n层轩独立时惆怅，淮北春光过五分。",
        "dynasty": "宋",
        "collection_info": null
    },
    {
        "title": "西楚",
        "author": "刘敞",
        "content": "楚割淮西自不轻，元王宾客亦洪生。\n重捐醴酒迷高士，末路翻亡五千城。",
        "dynasty": "宋",
        "collection_info": null
    },
    {
        "title": "袁本初",
        "author": "刘敞",
        "content": "横刀长揖紫廷中，健者宁须属董公。\n郿坞然脐直假手，始知天下有英雄。",
        "dynasty": "宋",
        "collection_info": null
    },
    {
        "title": "魏文帝",
        "author": "刘敞",
        "content": "江水由来一带横，魏文何事畏疑城。\n不应天意分南北，自是无人敢请缨。",
        "dynasty": "宋",
        "collection_info": null
    },
    {
        "title": "武皇",
        "author": "刘敞",
        "content": "武皇英气古无俦，解道平城遗朕忧。\n汗血龙媒十八万，单于台下猎清秋。",
        "dynasty": "宋",
        "collection_info": null
    },
    {
        "title": "后土庙琼花",
        "author": "刘敞",
        "content": "繁香簇簇三株树，冷艷飘飘六出霙。\n移植天中来几月，欲看憔悴老江城。",
        "dynasty": "宋",
        "collection_info": null
    },
    {
        "title": "送张奕进士归广德省亲",
        "author": "刘敞",
        "content": "南北旅游三十年，相逢依旧孝亷船。\n千钟不洎今吾老，羡尔归安二顷田。",
        "dynasty": "宋",
        "collection_info": null
    },
    {
        "title": "琼花",
        "author": "刘敞",
        "content": "海内无双玉蘂花，异时来自八仙家。\n鲁人得此天中树，乞与春风赏物华。",
        "dynasty": "宋",
        "collection_info": null
    },
    {
        "title": "董相",
        "author": "刘敞",
        "content": "江都治后徙胶西，衰老诸侯等弃之。\n为问平津相天下，尚开东阁欲宾谁。",
        "dynasty": "宋",
        "collection_info": null
    },
    {
        "title": "白登",
        "author": "刘敞",
        "content": "白登计秘自堪羞，相印犹归曲逆侯。\n安用熊罴三十万，平城遗有子孙忧。",
        "dynasty": "宋",
        "collection_info": null
    },
    {
        "title": "锁宿礼部中夜口号",
        "author": "刘敞",
        "content": "浮云不动月微眀，锦帐香寒梦易惊。\n犹觉春风花未发，独闻宫漏出重城。",
        "dynasty": "宋",
        "collection_info": null
    },
    {
        "title": "题送客亭别任迥",
        "author": "刘敞",
        "content": "北飞鸿鴈南飞燕，扰扰俱非自在身。\n莫向孤亭南北望，野花江草最愁人。",
        "dynasty": "宋",
        "collection_info": null
    },
    {
        "title": "送魏广秘校同年",
        "author": "刘敞",
        "content": "羡君归着老莱衣，风雨纷纭欲别时。\n会是东堂许为友，自怜扶路不胜悲。",
        "dynasty": "宋",
        "collection_info": null
    },
    {
        "title": "风雨",
        "author": "刘敞",
        "content": "人生老去自多忧，索索逢春却似秋。\n过尽百花初不省，何须风雨更添愁。",
        "dynasty": "宋",
        "collection_info": null
    },
    {
        "title": "山光寺",
        "author": "刘敞",
        "content": "隋家昔日歌舞地，荒草满庭烟雾深。\n犹有老松长百尺，悲风来动海潮音。",
        "dynasty": "宋",
        "collection_info": null
    },
    {
        "title": "答张安内翰见赠二绝  其一",
        "author": "刘敞",
        "content": "云鹏自合纵天池，蒿鷃宁嫌寄一枝。\n适往蚤闻仙老辨，解嘲聊慰俗人嗤。",
        "dynasty": "宋",
        "collection_info": null
    },
    {
        "title": "答张安内翰见赠二绝  其二",
        "author": "刘敞",
        "content": "玉螭阶侧凤池边，接武严徐愧昔贤。\n天骥绝尘方万里，知君不顾绕朝鞭。",
        "dynasty": "宋",
        "collection_info": null
    },
    {
        "title": "答阮逸中允",
        "author": "刘敞",
        "content": "天后天先隐姓名，曾闻注易动公卿。\n穷愁不得无编述，惭愧删诗取正声。",
        "dynasty": "宋",
        "collection_info": null
    },
    {
        "title": "小桃",
        "author": "刘敞",
        "content": "鸣鸠唤雨天色变，迟日烘云花意催。\n一日出游三日醉，自知惭负小桃开。",
        "dynasty": "宋",
        "collection_info": null
    },
    {
        "title": "和赵七得屯田郎",
        "author": "刘敞",
        "content": "童稚闻君赋上林，校雠偏愧接华簪。\n朝廷礼乐推先进，莫叹郎潜佩肘金。",
        "dynasty": "宋",
        "collection_info": null
    },
    {
        "title": "鄢陵兴国寺题壁",
        "author": "刘敞",
        "content": "寂寞空堂欲暮时，钟声断续雨千丝。\n此中会有西来意，正復庭前柏树知。",
        "dynasty": "宋",
        "collection_info": null
    },
    {
        "title": "诗一首",
        "author": "刘敞",
        "content": "本是昌家，又为非类。\n但有雄声，唯闻艾气。",
        "dynasty": "宋",
        "collection_info": null
    },
    {
        "title": "出长芦口",
        "author": "刘敞",
        "content": "涛翻鹭羽连天白，山迭屏峰到海青。\n客路浮生两如寄，万重波裏一浮萍。",
        "dynasty": "宋",
        "collection_info": null
    },
    {
        "title": "芍药",
        "author": "刘敞",
        "content": "溱洧洵吁乐，维阳厥草夭。\n传闻多失实，看尽谩无聊。\n婉娩春阳谢，中开道路遥。\n谁移化工巧，忽是物华饶。\n跗萼晴相照，芳春暖并飘。\n波翻蜀江锦，霞萃赤城标。",
        "dynasty": "宋",
        "collection_info": null
    },
    {
        "title": "荼蘼二首  其一",
        "author": "刘敞",
        "content": "琼林殿侧玉鈎栏，雪覆新花四月闲。\n密影酡容千客坐，柔条何啻万龙蟠。",
        "dynasty": "宋",
        "collection_info": null
    },
    {
        "title": "荼蘼二首  其二",
        "author": "刘敞",
        "content": "明红暗紫竞芬菲，送尽东风不自知。\n占得余香慰愁眼，百芳无得似荼蘼。",
        "dynasty": "宋",
        "collection_info": null
    },
    {
        "title": "木香花",
        "author": "刘敞",
        "content": "粉刺丛丛斗野芳，春风摇曳不成行。\n只因爱学宫粧样，分得梅花一半香。",
        "dynasty": "宋",
        "collection_info": null
    },
    {
        "title": "迎春花",
        "author": "刘敞",
        "content": "华省当时绿鬓郎，金樽美酒醉红芳。\n今日对花不成饮，春愁已与草俱长。",
        "dynasty": "宋",
        "collection_info": null
    },
    {
        "title": "樱桃",
        "author": "刘敞",
        "content": "晨晖照屋清露稀，樱桃花房欲开齐。\n繁华先得造物巧，不与众卉争高低。\n参差萼萼相照耀，恍惚满眼令人迷。",
        "dynasty": "宋",
        "collection_info": null
    },
    {
        "title": "金钱花",
        "author": "刘敞",
        "content": "披沙百炼贵，济世五铢圜。\n侔色都疑似，颁行适自然。\n萧萧秋意早，采采露华鲜。\n贫谢侏儒甚，烦君慰眼前。",
        "dynasty": "宋",
        "collection_info": null
    },
    {
        "title": "柏",
        "author": "刘敞",
        "content": "柏生如拳柳如把，同时移根种庭下。\n柏根未活柳已荣，春风飞飞意融冶。\n青条眼看千尺余，疏荫朦胧乃惊诧。",
        "dynasty": "宋",
        "collection_info": null
    },
    {
        "title": "笋",
        "author": "刘敞",
        "content": "龙孙春吐一尺芽，紫锦包玉离泥沙。\n金刀璀璨截嫩节，铜钱不与大梁赊。",
        "dynasty": "宋",
        "collection_info": null
    },
    {
        "title": "灯花",
        "author": "刘敞",
        "content": "火中有芝，殊干连叶。\n顷刻三秀，烂其煜煜。\n孰为而生，孰为而滋。\n既富且寿，君子正之。",
        "dynasty": "宋",
        "collection_info": null
    },
    {
        "title": "古风",
        "author": "刘敞",
        "content": "子欲富矣，何用为富。\n农不苦工，工不若贾。\n子欲贵矣，何用为贵。\n德不若名，名不若势。\n粹兮纯兮，三五之人兮。\n终窭且贫兮，孰知其珍兮。",
        "dynasty": "宋",
        "collection_info": null
    },
    {
        "title": "杂诗",
        "author": "刘敞",
        "content": "齐有梁丘据，晋有乐王鲋。\n据能爱晏婴，鲋欲残叔誉。\n二臣嬖两朝，事君为悦豫。\n景有尚贤志，据逆以为助。\n平失宥善心，鲋乃速其去。\n毋以据为贤，易地则同趣。\n丈夫处世间，必有遇不遇。\n岂无觉者乎，正色君亦悟。\n区区嬖倖徒，何忍就朋附。",
        "dynasty": "宋",
        "collection_info": null
    },
    {
        "title": "重伤胡二",
        "author": "刘敞",
        "content": "今日寝门侧，涕流予不堪。\n伊人竟长逝，回使返空函。\n如觉知音绝，深怀挂剑惭。\n仍闻身后事，生女不生男。",
        "dynasty": "宋",
        "collection_info": null
    },
    {
        "title": "采蓝寄王深甫",
        "author": "刘敞",
        "content": "采采泽中蓝，制为金翠衣。\n春风为君舞，婉转有光辉。\n良辰古易失，丽色世云希。\n嗟嗟不盈掬，日暮空来归。",
        "dynasty": "宋",
        "collection_info": null
    },
    {
        "title": "观陕西图",
        "author": "刘敞",
        "content": "乘槎汉使者，聚米马将军。\n关塞他年阻，河山此座分。\n悠悠伤战骨，处处怒妖氛。\n未分儒生老，深希笔砚焚。",
        "dynasty": "宋",
        "collection_info": null
    },
    {
        "title": "周节推移曹州此君凡换五幕府",
        "author": "刘敞",
        "content": "珠履幕中客，栖栖亦倦游。\n劳歌一长铗，历聘五诸侯。\n捧檄为亲喜，问津轻旅愁。\n谁怜在陈士，无友重悲秋。",
        "dynasty": "宋",
        "collection_info": null
    },
    {
        "title": "送张六丈尉新安",
        "author": "刘敞",
        "content": "新安好江水，往復似桐庐。\n吏隐应相称，官卑还自如。\n洛尘趋走裏，周俗战争余。\n会自求知己，频飞一鹗书。",
        "dynasty": "宋",
        "collection_info": null
    },
    {
        "title": "芷亭",
        "author": "刘敞",
        "content": "籍甚离骚后，芬芬楚泽滨。\n移根烦老圃，比兴得佳人。\n秀色谁与玩，清香不自珍。\n吾庐故可爱，况及物华春。",
        "dynasty": "宋",
        "collection_info": null
    },
    {
        "title": "晚凉",
        "author": "刘敞",
        "content": "楚山何处雨，天气晚来凉。\n返照原野静，清风松桂香。\n高楼半云雾，远水入沧浪。\n幽意惊飞动，真凭酒散狂。",
        "dynasty": "宋",
        "collection_info": null
    },
    {
        "title": "奉同永叔于刘功曹家听杨直讲女奴弹啄木见寄之作",
        "author": "刘敞",
        "content": "空林多风霜霰零，啄木朝饥悲长鸣。\n口虽能呼心不平，谁弹琵琶象其声。\n雌雄切直相丁嘤，欲飞未飞皆有情。\n琵琶八十有四调，此曲独得传玄妙。\n翠鬟小女眉目殊，能承主欢供客娱。\n转关挥拨意澹如，坐人虽多旁若无。\n醉翁引觞不汝余，歌诗弹铗归来乎。\n两君韵高尚如此，何况枥上之马渊中鱼。\n我生不晓世俗乐，顷卧江城更寂寞。\n园中有时闻啄木，虽有高下无宫角。\n木声梨然当人心，猋氏之风殆可学。\n渊明无弦非无意，白髮秋来自少乐。\n得公新诗濯我愁，因问杨子更借不，我欲醉听江城楼。",
        "dynasty": "宋",
        "collection_info": null
    },
    {
        "title": "汾州有唐大历中崇徽公主嫁回鹘时手迹在石壁上李山甫作七言诗并刻之子华永叔内翰皆继其韵亦同赋",
        "author": "刘敞",
        "content": "锦车西去水东流，汉节何年送解忧。\n独上青山自惆怅，强歌黄鹄少淹留。\n遗踪不逐哀笳断，丽句空增北渚愁。\n君念平城三十万，谋臣奇计已堪羞。",
        "dynasty": "宋",
        "collection_info": null
    },
    {
        "title": "自入北界虏人候迓供帐每进益恭少尝至契丹者皆云异他日示陈副使希元",
        "author": "刘敞",
        "content": "和亲虽復用诸儒，圣德由来北服胡。\n天子今成大父行，匈奴自号儿单于。\n女真守燎羯圉马，渤海西道奚前驱。\n塞外始知汉使贵，留犁挠酒直区区。",
        "dynasty": "宋",
        "collection_info": null
    },
    {
        "title": "和永叔禁中对月",
        "author": "刘敞",
        "content": "珠宫银阙閟金銮，独得清辉尽夕看。\n冷夺雪霜深刺骨，莹分毫髪凛冲冠。\n通中梦觉炉香断，方底封余玉滴干。\n佳句冠传天上景，世人空仰白云端。",
        "dynasty": "宋",
        "collection_info": null
    },
    {
        "title": "正月初五日杜城集",
        "author": "刘敞",
        "content": "雪霁春容满旧都，寻春写鞚杜城隅。\n冰消流水相萦带，日出南山半有无。\n往事废兴悲故老，扁舟沿泝想江湖。\n路人应笑山公醉，此兴由来属我徒。",
        "dynasty": "宋",
        "collection_info": null
    },
    {
        "title": "丙申闰月领扬州与京师诸公别戊戌十一月受诏还阁首尾仅三年尔然原叔伯庸隐甫子奇公南清卿之翰昌言八人者皆已徂谢感之怆然作七言寄滑州正臣密学给事",
        "author": "刘敞",
        "content": "冠盖如云笑别时，亦知陈迹易伤悲。\n归来未似钟山醉，零落多于邺下诗。\n人事可怜驹过隙，秋风几许鬓成丝。\n何须更听山阳笛，欲近西州涕自垂。",
        "dynasty": "宋",
        "collection_info": null
    },
    {
        "title": "集禧斋宫雨后",
        "author": "刘敞",
        "content": "雨余风露似清秋，灯烛愔愔十二楼。\n高枕江湖时独往，卷帘河汉正西流。\n人间浪逐颠冥客，物外初知汗漫游。\n拂露却趋青阁路，蓬莱回顾五云浮。",
        "dynasty": "宋",
        "collection_info": null
    },
    {
        "title": "听女奴弹胡琴",
        "author": "刘敞",
        "content": "女奴能为马上曲，一弹一弹復一弹。\n我醉已眠都不醒，半天落月微霜寒。",
        "dynasty": "宋",
        "collection_info": null
    },
    {
        "title": "庭前菊花",
        "author": "刘敞",
        "content": "翠叶金花刮眼明，薄霜浓露倍多情。\n谁人正苦山中醉，借与繁香醒宿酲。",
        "dynasty": "宋",
        "collection_info": null
    },
    {
        "title": "戏作二首  其一",
        "author": "刘敞",
        "content": "仙家千载亦何长，人世空惊日月忙。\n洞裏桃花莫相笑，刘郎今是老刘郎。",
        "dynasty": "宋",
        "collection_info": null
    },
    {
        "title": "戏作二首  其二",
        "author": "刘敞",
        "content": "文章落笔有谁先，坐上诗成海外传。\n明日帝京应纸贵，开帘却扇有新编。",
        "dynasty": "宋",
        "collection_info": null
    },
    {
        "title": "诗一首",
        "author": "刘敞",
        "content": "苍茫六合外，渺莽三皇初。\n近既未必有，远亦未必无。",
        "dynasty": "宋",
        "collection_info": null
    },
    {
        "title": "农父  其一",
        "author": "刘敞",
        "content": "入水作田，上山伐薪。\n人世几何，终岁苦贫。\n安有灵药，化为羽人。\n呼吸光景，为君外臣。",
        "dynasty": "宋",
        "collection_info": null
    },
    {
        "title": "农父  其二",
        "author": "刘敞",
        "content": "鸟飞不远，暮还其宅。\n我独匪人，去从兵籍。\n释弃耒耜，顾贪朝夕。\n转徙异方，终世为客。",
        "dynasty": "宋",
        "collection_info": null
    },
    {
        "title": "农哀",
        "author": "刘敞",
        "content": "阴阳失常度，水旱互为灾。\n岁暮不成耕，闾里自相哀。\n相哀竟何奈，田亩弃污莱。\n欲行关租急，欲居兵赋催。\n同知罗忧患，谁復念婴孩。\n往往遗渠沟，顾之泪如颓。\n国庾须积粟，国帑须羡财。\n大臣职富国，尔命自宜哉。",
        "dynasty": "宋",
        "collection_info": null
    },
    {
        "title": "赠别长安妓蔡娇",
        "author": "刘敞",
        "content": "玳筵银烛彻宵明，白玉佳人唱渭城。\n更尽一杯须起舞，关河秋月不胜情。",
        "dynasty": "宋",
        "collection_info": null
    },
    {
        "title": "宿乌沙",
        "author": "刘敞",
        "content": "朝离巴陵岸，暮投乌沙汀。\n大江屡回环，反顾犹洞庭。\n月色夺暗日，舟人各宵征。\n东南浮云际，极望都冥冥。\n不辨水与天，高低皆见星。\n分明银河流，来与江汉并。\n安得数尺槎，漂然向天庭。",
        "dynasty": "宋",
        "collection_info": null
    },
    {
        "title": "读列子赠几太博胜之殿丞君章监丞",
        "author": "刘敞",
        "content": "五岳穷云霓，沧海不可游。\n玉台焜朝日，珠华媚飞虬。\n飘飖羣仙子，来往何其稠。\n咫尺视千里，俯仰移九秋。\n潮波有时起，势若空中浮。\n禺彊受帝命，巨鰲举其头。\n迩来百万祀，无復迁播忧。\n龙伯何为者，修干曳长鈎。\n不知意谁憾，似与鰲为仇。\n六鳞既潜举，二山忽飘流。\n众真失其常，荡析不自谋。\n孰云飞升乐，奔迫良可愁。\n盈虚诚难必，藏壑有亡舟。\n至人纵大观，夷险固悠悠。\n如闻帝凭怒，侵减龙伯俦。\n且欲招羣仙，復还故时丘。\n勉哉凌云迹，永谢北极幽。",
        "dynasty": "宋",
        "collection_info": null
    },
    {
        "title": "迴风馆",
        "author": "刘敞",
        "content": "殿翼翔空直，楼阴蔽日宽。\n风声弥玉宇，仙术废冰丸。\n老桧频成籁，相乌不定竿。\n世人惊未到，六月尚清寒。",
        "dynasty": "宋",
        "collection_info": null
    },
    {
        "title": "临都馆",
        "author": "刘敞",
        "content": "揽辔岁空尽，萧条万里间。\n向来貂已敝，此去鬓宜班。\n雪没前王帐，沙连右地山。\n星回阳气復，吾亦至几还。",
        "dynasty": "宋",
        "collection_info": null
    },
    {
        "title": "张三馆有前岁赴举时题字处作  其一",
        "author": "刘敞",
        "content": "羁旅关东来献书，还曾题柱宿匡庐。\n自知不及相如健，重到曾无驾驷车。",
        "dynasty": "宋",
        "collection_info": null
    },
    {
        "title": "张三馆有前岁赴举时题字处作  其二",
        "author": "刘敞",
        "content": "暂怀印绶过家庭，车马骖驔去路轻。\n自为綵衣生意气，敢将昼锦比光荣。",
        "dynasty": "宋",
        "collection_info": null
    },
    {
        "title": "自恩平还题嵩台宋隆馆  其一",
        "author": "刘敞",
        "content": "四山如画古端州，州在西江欲尽头。\n谩道江山解留客，老夫归思甚东流。",
        "dynasty": "宋",
        "collection_info": null
    },
    {
        "title": "自恩平还题嵩台宋隆馆  其二",
        "author": "刘敞",
        "content": "松菊壶山手自栽，二年羁宦客嵩台。\n无端却被东风误，又作恩平一梦回。",
        "dynasty": "宋",
        "collection_info": null
    },
    {
        "title": "和张景纯初置馆中",
        "author": "刘敞",
        "content": "张也湖海士，心与迹并真。\n语默或不常，时以为狂人。\n蹉跎太仓史，奔走京华尘。\n颇如丧家狗，纍纍敝精神。\n虽游公卿间，望绝要路津。\n感激自上书，生当致青云。\n天光回日月，圣泽熙阳春。\n禁林给笔札，中府紬典坟。\n羣玉连帝居，东壁临北辰。\n飞腾怪清切，寓直怀珍羣。\n慷慨气益遒，咏歌思逾新。\n昔贤稽古力，利禄不足云。\n登瀛以为荣，幞被宁厌频。\n君乃鸾凤姿，方当极逢辰。\n岂若杨执戟，白头专校文。",
        "dynasty": "宋",
        "collection_info": null
    },
    {
        "title": "松子岭",
        "author": "刘敞",
        "content": "鹿儿峡未尽，松子岭相望。\n走险暇扫荫，摩空愁乱行。\n霜增头皓白，尘变马晒黄。\n不作还乡意，羁人应断肠。",
        "dynasty": "宋",
        "collection_info": null
    },
    {
        "title": "壶公祠大树",
        "author": "刘敞",
        "content": "壶公飞昇向千岁，兹树悬壶今尚在。\n繁根鬰屈蟠蛟龙，冗干呺嚎作天籁。\n樛枝入土又旁出，四面童童若车盖。\n大钧播物信容易，父老相传谩惊骇。\n孔明庙前千丈栢，老子庭中左纽桧。\n天资正直本当寿，地养坚强自宜大。\n嗟尔朽质名弗闻，虽能所生世何赖。\n雷霆不及斤斧遗，但恐狐貍假为怪。",
        "dynasty": "宋",
        "collection_info": null
    },
    {
        "title": "和尚叔父病目",
        "author": "刘敞",
        "content": "恸器论时事，幽居祇杜门。\n自然忧未弭，那不眼潜昏。\n火齐终无颣，泉沙暂有浑。\n谁资上池水，洞视一方垣。",
        "dynasty": "宋",
        "collection_info": null
    },
    {
        "title": "晚晴小园",
        "author": "刘敞",
        "content": "野客幽居何处寻，小园荒径似山林。\n雨足虾蟆何自喜，秋来蟋蟀竞悲吟。\n丹青果实同时熟，红白荷花相映深。\n可怨幽兰老堂下，无端柔蔓上城阴。\n微茫返照楼头出，萧索孤烟天际沉。\n楚泽偏伤千里目，西风自觉倦登临。",
        "dynasty": "宋",
        "collection_info": null
    },
    {
        "title": "伏日寻邻几不见",
        "author": "刘敞",
        "content": "朝日出东北，青云散朱晖。\n坚金为之铄，信此庚气微。\n吾子善闭关，今何冒炎威。\n流汗正被面，飞尘常满衣。\n忆君若冰雪，无以慰渴饥。\n伏日万鬼行，至如早旋归。",
        "dynasty": "宋",
        "collection_info": null
    },
    {
        "title": "诗一首",
        "author": "刘敞",
        "content": "菩萨号文殊，禅堂名曲讲。\n语默本同源，名实不相愯。",
        "dynasty": "宋",
        "collection_info": null
    },
    {
        "title": "种麦",
        "author": "刘敞",
        "content": "禹稷躬稼穑，春秋重麦禾。\n劝耕聊及暇，称力焉俟多。\n霜风虽凄紧，日晏更清和。\n轻裘颇自姿，扶杖勤来过。\n青青已布陇，芃芃在伐柯。\n农功欣嗣岁，节物嗟腾波。\n怅然念归田，自顾将婆娑。",
        "dynasty": "宋",
        "collection_info": null
    },
    {
        "title": "葵花",
        "author": "刘敞",
        "content": "白露清风催八月，紫兰红叶共凄凉。\n黄花冷淡无人看，独自倾心向太阳。",
        "dynasty": "宋",
        "collection_info": null
    },
    {
        "title": "五色菊",
        "author": "刘敞",
        "content": "屡闻白雪题诗句，饱见黄花泛酒杯。\n岂是一枝能五色，相随次第雪中开。",
        "dynasty": "宋",
        "collection_info": null
    },
    {
        "title": "行吟三清墀中示雷生",
        "author": "刘敞",
        "content": "翠柏高松雨后新，薄寒初起地无尘。\n自披鹤氅吟诗句，何必神仙更有人。",
        "dynasty": "宋",
        "collection_info": null
    },
    {
        "title": "上书行",
        "author": "刘敞",
        "content": "仕不至二千石，贾不至五百万。\n此事夸者忧，而非志士嘆。\n君不见下邳少年受书起，幄中运筹制千里。\n功成不受二万户，拂衣归从赤松子。\n君不见计倪半策诛强吴，鸱夷扁舟游五湖。\n三致千金不自擅，至今籍籍宗陶朱。\n大贤富贵不为己，心事邈与常人殊。\n逢时致身如反手，云蒸龙变无时无。\n君勿爱上书献赋称贤豪，刺绣倚市相矜高。\n丈夫昔曾笑徒劳，商贾旦旦争锥刀。",
        "dynasty": "宋",
        "collection_info": null
    },
    {
        "title": "集曲水台",
        "author": "刘敞",
        "content": "羽觞泛中流，坐傍修竹里。\n右军期不来，白鸥自飞起。",
        "dynasty": "宋",
        "collection_info": null
    },
    {
        "title": "句  其一",
        "author": "刘敞",
        "content": "因君古人风，更欲投吾簪。",
        "dynasty": "宋",
        "collection_info": null
    },
    {
        "title": "句  其二",
        "author": "刘敞",
        "content": "江色明吴甸，山香落楚梅。",
        "dynasty": "宋",
        "collection_info": null
    },
    {
        "title": "句  其三",
        "author": "刘敞",
        "content": "玺书几日来宣室。",
        "dynasty": "宋",
        "collection_info": null
    },
    {
        "title": "句  其四",
        "author": "刘敞",
        "content": "倾家酿酒经年醉，不使春风负玉壶。",
        "dynasty": "宋",
        "collection_info": null
    },
    {
        "title": "句  其五",
        "author": "刘敞",
        "content": "强挽春风留一醉，露香还可析朝酲。",
        "dynasty": "宋",
        "collection_info": null
    },
    {
        "title": "句  其六",
        "author": "刘敞",
        "content": "城角日高人寂寞，小庭行遍拾桐花。",
        "dynasty": "宋",
        "collection_info": null
    },
    {
        "title": "句  其七",
        "author": "刘敞",
        "content": "深林幽寂秋雨晦，丛兰猗猗无所佩。",
        "dynasty": "宋",
        "collection_info": null
    },
    {
        "title": "句  其八",
        "author": "刘敞",
        "content": "熏风四月浓芳歇，火玉烧枝拂露华。",
        "dynasty": "宋",
        "collection_info": null
    },
    {
        "title": "句  其九",
        "author": "刘敞",
        "content": "南宾佳实传名久，曾忆巴山寄楚人。",
        "dynasty": "宋",
        "collection_info": null
    },
    {
        "title": "句  其一○",
        "author": "刘敞",
        "content": "颂声骚客误，锡贡禹书迟。",
        "dynasty": "宋",
        "collection_info": null
    },
    {
        "title": "句  其一一",
        "author": "刘敞",
        "content": "江南碧木映霜秋，丹实清香破客愁。",
        "dynasty": "宋",
        "collection_info": null
    },
    {
        "title": "句  其一二",
        "author": "刘敞",
        "content": "不识日高眠起处，何如风定舞余时。",
        "dynasty": "宋",
        "collection_info": null
    },
    {
        "title": "句  其一三",
        "author": "刘敞",
        "content": "南墙双柏天生直，材虽未老心千尺。",
        "dynasty": "宋",
        "collection_info": null
    },
    {
        "title": "句  其一四",
        "author": "刘敞",
        "content": "美田鈎盾裏，躬稼麦秋余。",
        "dynasty": "宋",
        "collection_info": null
    },
    {
        "title": "句  其一五",
        "author": "刘敞",
        "content": "但见古河东，荞麦如铺雪。",
        "dynasty": "宋",
        "collection_info": null
    },
    {
        "title": "句  其一六",
        "author": "刘敞",
        "content": "廉吏今无刿，仁人古戒磏。",
        "dynasty": "宋",
        "collection_info": null
    },
    {
        "title": "句  其一七",
        "author": "刘敞",
        "content": "世乱颍水浊，世治颍水清。",
        "dynasty": "宋",
        "collection_info": null
    },
    {
        "title": "句  其一八",
        "author": "刘敞",
        "content": "说文黄葵常倾叶，向日不令照其根。",
        "dynasty": "宋",
        "collection_info": null
    },
    {
        "title": "存目  其一",
        "author": "刘敞",
        "content": "诗题：昼寝首句：井径从芜漫。",
        "dynasty": "宋",
        "collection_info": null
    },
    {
        "title": "存目  其二",
        "author": "刘敞",
        "content": "诗题：鸭脚首句：魏帝昧远图。",
        "dynasty": "宋",
        "collection_info": null
    },
    {
        "title": "皇帝冬至御大庆殿举第一盏酒奏庆云之曲",
        "author": "王珪",
        "content": "干坤顺夷，皇有嘉德。\n爰施庆云，承日五色。\n轮囷下垂，万物皆饰。\n维天祚休，长被无极。",
        "dynasty": "宋",
        "collection_info": null
    },
    {
        "title": "皇帝冬至御大庆殿举第二盏酒奏嘉禾之曲",
        "author": "王珪",
        "content": "太平之符，昭发众瑞。\n爰有嘉禾，异陇合穗。\n大田如云，既穫既刈。\n野人愉愉，不亦有岁。",
        "dynasty": "宋",
        "collection_info": null
    },
    {
        "title": "白鹭亭",
        "author": "王珪",
        "content": "白鹭敞西轩，栋宇穷爽垲。\n千峰若联环，翠色不可解。\n是时天宇旷，六幕无纤霭。\n金斗熨秋江，素练横衣帯。\n干坤清且敛，气象朝昏改。\n芦花作雪风，飞舞来沧海。\n九霄汀鹤起，万里樯乌快。\n月上三山头，鸟没横塘外。\n苍茫洲渚寒，银错星斗大。\n开樽屏丝竹，披襟向箫籁。\n余生本江湖，偃蹇欣作会。\n清兴虽自发，苦嗜亦吾累。\n鱼龙凭夜涛，四面忽滂湃。\n安得犀灯然，煌煌发水怪。",
        "dynasty": "宋",
        "collection_info": null
    },
    {
        "title": "和景彝诮扶出者",
        "author": "王珪",
        "content": "天子重论秀，待之以公卿。\n志士抱奇节，犹或塲屋轻。\n学能苦自琢，诗书腹纵横。\n胡为怀袖间，挟册角羣生。\n诃卒闚其旁，执衣来叩楹。\n狂狙就新缚，跳突哀且鸣。\n岂不念寒孤，顾有素令明。\n利禄非可苟，辱甚舍弗烹。",
        "dynasty": "宋",
        "collection_info": null
    },
    {
        "title": "来燕堂联句",
        "author": "王珪",
        "content": "贤侯谢郡归，从游乐吾党。\n林泉富余地，卜筑疏陈莽。\n是时春正中，来燕音下上。\n若贺大厦成，喜留众宾赏。\n得名因笑谈，挥墨粲题榜。\n所夸贤豪盛，岂止池榭广。\n人心乐且閒，鸟意颉而颃。\n吟罇敞花轩，醉枕酣风幌。\n轻云薄藻栋，初日丽珠网。\n红袂生暗香，清絃泛余响。\n林深隐飞盖，岸曲迟去桨。\n波光栏槛明，竹气衣巾爽。\n虚客凉樾入，影与文涟荡。\n晨飈转绿蕙，夕雨滋膏壤。\n嘉辰喜盍朋，命驾期屡往。\n觞咏陶淑真，世俗岂吾仿。\n得以为胜游，萧然散烦想。\n公子固好士，世德復可像。\n今此大基构，不图专奉养。\n美哉风流存，来叶足师仰。",
        "dynasty": "宋",
        "collection_info": null
    },
    {
        "title": "楼上述怀",
        "author": "王珪",
        "content": "空楼百尺江之浒，醉上凭轩怀故土。\n数鸿秋入衡阳云，一帆暮过潇湘雨。\n庾客伤心欲断絃，文通别泪空横柱。\n旧山几亩林泉乡，安得归兮事农圃。",
        "dynasty": "宋",
        "collection_info": null
    },
    {
        "title": "和永叔思白兔戏答公仪忆鹤杂言",
        "author": "王珪",
        "content": "兔自明月窟中出，鹤从羣玉峰头下。\n人间俗眼未尝窥，已为两家藏以诧。\n玉堂词人本仙材，光芒偶落银河罅。\n谪向埃尘五十春，所趣无一不潇洒。\n为爱霜蹄特皎洁，贮以雕笼绿櫺亚。\n有时惊踯歘若犇，丹眸眩转双珠射。\n灵昌太守新归来，惜将清唳寄京舍。\n玉绳低阙春露寒，常恐阴林恶声吓。\n传宣忽出右银台，诏急许驰天廐马。\n却辞丹陛锁南宫，兔鹤欲携俱不暇。\n是时雪后帘幕明，灯火冷落入清夜。\n两翁相顾悦有思，便索粉笺挥笔写。\n有客月底吟影动，猝继新章亦奇雅。\n大都吟苦不无牵，遂约东家看娅姹。\n醉翁良愤诋高怀，却挥醉墨几欲骂。\n我闻此语初未平，随手欲和思殊寡。\n玉山沧海莫放翻然归，纤腰绿鬓何妨为君倒金斝。",
        "dynasty": "宋",
        "collection_info": null
    },
    {
        "title": "和梅圣俞感李花",
        "author": "王珪",
        "content": "朝摘桃花红破蕚，暮摘李花繁满枝。\n客心浩荡东风急，把酒看春能几时。\n舞衣未放哀絃阕，鷤䳏欲鸣花影绝。\n将军白首不功名，覇陵千古流青血。",
        "dynasty": "宋",
        "collection_info": null
    },
    {
        "title": "和圣俞莫登楼",
        "author": "王珪",
        "content": "莫登楼，楼外华灯人竞游。\n翠枝威威六素虬，鸣梢一声从天头。\n金炉烟开雉尾收，正见月射双琼鈎。\n半峰飞泉落惊沤，嘘呵紫雾鱼龙浮。\n絃清管高脆欲流，霜寒雏凤丹山愁。\n台上美人春风柔，舞腰回急宝钗投。\n禁街特勑香车留，帘疏的皪排星眸。\n画省宵閒空翠帱，束如穷兔离新罘。\n况惊白髪心悠悠，安復繁华事轻裘。\n寄言侠少谁为俦，烂醉玉楼歌始休。",
        "dynasty": "宋",
        "collection_info": null
    },
    {
        "title": "和敬叔弟七月十二夜胡伯恭园池对月即事之作",
        "author": "王珪",
        "content": "小庭追凉月生衣，红蕖静对丹桂枝。\n凌波亭亭仙佩冷，弄香袅袅香风吹。\n百忧身世得一笑，二妙风流此一时。\n阑干独夜发深省，凭诗寄与心相知。",
        "dynasty": "宋",
        "collection_info": null
    },
    {
        "title": "郊祀庆成诗  其一",
        "author": "王珪",
        "content": "国重天之报，神歆德所存。\n孝须三后配，礼莫一郊尊。\n翠羽来千仗，鸣铙下九阍。\n服维周冕盛，乐自舜韶温。\n未酌羣灵降，先祠万玉犇。\n黄流凝夕祼，紫焰亘霄燔。\n星拱低宸幄，云回护帝辕。\n祥辉新日月，佳气浃干坤。\n绍古归鸿铄，含生濯至恩。\n钦惟斋格至，仰福在元元。",
        "dynasty": "宋",
        "collection_info": null
    },
    {
        "title": "郊祀庆成诗  其二",
        "author": "王珪",
        "content": "有宋乘炎运，于今迈百年。\n祖功虽不易，子圣自能传。\n宝历迎长至，神丘放大圜。\n灵宫千福降，清庙一诚专。\n翠仗钩陈下，青城斗极边。\n侧班回众弁，虚次待高烟。\n晦雾初宵断，晴云未晓鲜。\n天形何磊落，帝步亦周旋。\n丽泽沾鱼鸟，休歌被筦絃。\n欢声兼岳动，和气与春连。\n在昔开鸿业，斯民入化甄。\n监危常栗栗，受祉更干干。\n此日膺神筴，孤臣老禁筵。\n愿将成命颂，独奏迩英前。",
        "dynasty": "宋",
        "collection_info": null
    },
    {
        "title": "大飨明堂庆成诗",
        "author": "王珪",
        "content": "皇佑更秋律，明堂奉帝禋。\n粢盛虽荐德，霜露本怀亲。\n于赫朝三后，无文秩百神。\n九筵交玉币，重屋近星辰。\n邃幄留飈御，清坛堕月津。\n衣冠汉仪旧，金石舜韶新。\n受胙开宣室，鸣钟降紫宸。\n羣阴先伏旦，协气斗回春。\n灵贶丛千祝，丰恩渗四垠。\n惭非老辞笔，徒学颂尧人。",
        "dynasty": "宋",
        "collection_info": null
    },
    {
        "title": "依韵恭和圣制俯同太师文彦博玉津园赐宴席上述怀",
        "author": "王珪",
        "content": "上苑张瑶席，春风万象新。\n谁知挂冠客，曾是钓璜人。\n感遇归真主，勋劳念老臣。\n曲成双鳯舞，酒入百花醇。\n日月恩华满，朝廷喜气均。\n天章照黄髪，异数极君仁。",
        "dynasty": "宋",
        "collection_info": null
    },
    {
        "title": "从驾至开宝寺庆寿崇因阁依韵和吴相公",
        "author": "王珪",
        "content": "崇因开宝构，金碧画相辉。\n禁跸随曦驭，曾城转斗机。\n梵音狮子吼，妙相鸽王归。\n洛水浮神篆，天花满御衣。\n塔疑从地涌，栋儗入云飞。\n上行乘今果，羣迷悟昨非。\n慧珠常自照，法雨徧成霏。\n但起真如念，梯梁即可几。",
        "dynasty": "宋",
        "collection_info": null
    },
    {
        "title": "拟试置章御座二首  其一",
        "author": "王珪",
        "content": "睿听来嘉论，忧勤政事昌。\n颙颙瞻帝座，谔谔置臣章。\n语切青规上，文留黼扆傍。\n受言初拜禹，罪己忽兴汤。\n进牍须盈几，垂衣岂下堂。\n只应千载治，危谏属忠良。",
        "dynasty": "宋",
        "collection_info": null
    },
    {
        "title": "拟试置章御座二首  其二",
        "author": "王珪",
        "content": "君心图治切，座置直臣章。\n密奏留中扆，虚怀拱峻廊。\n聪明开二帝，道德劝三王。\n温室焚初藁，丹帷缉旧囊。\n呈书劳夜览，造膝被天光。\n欲识忧民意，忠规不可忘。",
        "dynasty": "宋",
        "collection_info": null
    },
    {
        "title": "采藻为旒",
        "author": "王珪",
        "content": "端扆垂君治，颙昂十二旒。\n藻文兼组烂，玉气若虹浮。\n体重宸居邃，仁深帝视收。\n珠光延外烛，星采会中稠。\n法服虽周盛，岩廊自舜游。\n无为格天下，涵德永孚休。",
        "dynasty": "宋",
        "collection_info": null
    },
    {
        "title": "喜定号",
        "author": "王珪",
        "content": "忆昨怀君诏，章台听暮钟。\n人从太微下，书自道山共。\n彩鳯看飞笔，长虹见吐胸。\n冤家成行对，侧理入腰封。\n海阔珠难采，山辉玉易攻。\n别吟平乐赋，高第唱西廱。",
        "dynasty": "宋",
        "collection_info": null
    },
    {
        "title": "题瑞芝图",
        "author": "王珪",
        "content": "乐国芝呈瑞，贤侯贰郡时。\n甘棠方蔽芾，仙草亦葳蕤。\n异种传三秀，灵华粲九枝。\n幽阴吐光怪，朽腐化神奇。\n美政邦人颂，嘉祥圣主知。\n特书辉史策，宠锡下天墀。\n治行能如此，公台到匪迟。\n谁为燕许手，洒笔播声诗。",
        "dynasty": "宋",
        "collection_info": null
    },
    {
        "title": "依韵和王宣徽奉安中太乙神像",
        "author": "王珪",
        "content": "太乙真庭结宝坛，中涵元象本无言。\n三山波涌楼台近，北极星环剑佩尊。\n岁入飞宫初在丑，神移列驭直从坤。\n妖氛自逐灵旗捲，瑞谷常登御廪蕃。\n晓日破红浮斗栱，夕云凝紫护周垣。\n龙随御笔栖碑首，鹤带仙书语洞门。\n天马应歌来仗衞，岳祗聫职听朝昏。\n传闻词客新吟苦，玉案纔承上帝恩。",
        "dynasty": "宋",
        "collection_info": null
    },
    {
        "title": "竹",
        "author": "王珪",
        "content": "天地得正气，四时无易心。\n生来本孤节，高处独千寻。\n月影龙蛇动，风枝箫籁吟。\n如何枫与柳，亦拟傍清阴。",
        "dynasty": "宋",
        "collection_info": null
    },
    {
        "title": "荷叶",
        "author": "王珪",
        "content": "柄密藏溪路，香清荡客襟。\n碧筒聊助饮，紫槖自供吟。\n鱼戏凉波动，龟巢夕雾深。\n横塘双桨急，菱唱有余音。",
        "dynasty": "宋",
        "collection_info": null
    },
    {
        "title": "梅花",
        "author": "王珪",
        "content": "冷香疑到骨，琼艳几堪餐。\n半醉临风折，清吟拂晓观。\n赠春无限意，和雪不胜寒。\n桃李有惭色，枯枝试并栏。",
        "dynasty": "宋",
        "collection_info": null
    },
    {
        "title": "秋风",
        "author": "王珪",
        "content": "猎桂来钟岭，翍椒度汉宫。\n云飞汾水阔，叶下洞庭空。\n海国樯帆壮，边城鼓角雄。\n谁知洛阳客，归意在江东。",
        "dynasty": "宋",
        "collection_info": null
    },
    {
        "title": "喜雪",
        "author": "王珪",
        "content": "大野重阴合，危楼远望迷。\n风兼万籁响，天与四溟低。\n病树先春发，惊乌未晓啼。\n好同伊水客，香阜访灵栖。",
        "dynasty": "宋",
        "collection_info": null
    },
    {
        "title": "雪晴",
        "author": "王珪",
        "content": "溟渤荡无垠，东嵎挂日轮。\n风云始迴雨，天地不飞尘。\n气动千峰翠，光浮万瓦鳞。\n南亭一驻马，十里望青春。",
        "dynasty": "宋",
        "collection_info": null
    },
    {
        "title": "林亭",
        "author": "王珪",
        "content": "地迥林泉好，乘閒会胜游。\n深沉烟色聚，潇洒雨声收。\n贫过扬雄宅，狂思范蠡舟。\n寄言赏心友，巾褐此经秋。",
        "dynasty": "宋",
        "collection_info": null
    },
    {
        "title": "郊外",
        "author": "王珪",
        "content": "策马陟平原，天空荡楚氛。\n秋声无限叶，暮色几重云。\n草远烟痕阔，山迴鸟道分。\n行行吟未已，归路日西曛。",
        "dynasty": "宋",
        "collection_info": null
    },
    {
        "title": "即事",
        "author": "王珪",
        "content": "云日散朝阴，清江更一临。\n北堂无草积，南浦有波深。\n春意饶芳树，晴光动翠岑。\n自惭机亦浅，劳起海鸥心。",
        "dynasty": "宋",
        "collection_info": null
    },
    {
        "title": "有感",
        "author": "王珪",
        "content": "闻笛更怀旧，望鸿难寄音。\n西风行客泪，明月故人心。\n离恨江波阔，归期岁景深。\n何时紫溪隐，尊酒起狂吟。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "王珪",
        "content": "身虽居城邑，趣不落人间。\n门外尘埃满，庭中日月閒。\n潮随朝梵响，雨入定衣斑。\n几欲携笻去，松阴一叩关。",
        "dynasty": "宋",
        "collection_info": null
    },
    {
        "title": "书隐者壁",
        "author": "王珪",
        "content": "客路森如棘，岩栖静掩关。\n陶巾春渍酒，谢屐晚回山。\n醉梦雷霆息，棋声日月閒。\n我惭撄世网，暂此一怡颜。",
        "dynasty": "宋",
        "collection_info": null
    },
    {
        "title": "闻邵兴宗拜命",
        "author": "王珪",
        "content": "访政鸣尧鼓，旌贤走汉轮。\n帝方惊主父，人已荐平津。\n笔落三千健，恩颁尺一新。\n归来前席问，荣路迩严宸。",
        "dynasty": "宋",
        "collection_info": null
    },
    {
        "title": "夏日登望海亭",
        "author": "王珪",
        "content": "藻栋临流启，凉飈荡暑迴。\n清如游玉宇，快若在兰台。\n海叶吟中下，番航望次来。\n披襟殊未已，云外月弦开。",
        "dynasty": "宋",
        "collection_info": null
    },
    {
        "title": "金陵",
        "author": "王珪",
        "content": "赏心亭下路，平昔舣归艎。\n游子去何许，绿芜春自芳。\n城根侵海断，日脚射云长。\n往事不堪问，东风故垒荒。",
        "dynasty": "宋",
        "collection_info": null
    },
    {
        "title": "金陵会月",
        "author": "王珪",
        "content": "疏飒水风起，此宵何太清。\n危楼人未下，独树鸟频惊。\n寒漏三更急，秋江万里横。\n凄然六朝恨，依旧照空城。",
        "dynasty": "宋",
        "collection_info": null
    },
    {
        "title": "富谷馆",
        "author": "王珪",
        "content": "万雀噪山馆，重来一叩扉。\n去年寒梦在，今日远书违。\n残雪留春槖，疏星挂晓衣。\n帝乡不可望，心与白云飞。",
        "dynasty": "宋",
        "collection_info": null
    },
    {
        "title": "发会同馆",
        "author": "王珪",
        "content": "一持天子节，兹喜去龙庭。\n大漠夜犹白，寒山春不青。\n峰多常蔽日，地绝欲回星。\n同类惟所适，鸣镳毋暂停。",
        "dynasty": "宋",
        "collection_info": null
    },
    {
        "title": "和人闻雁二首  其一",
        "author": "王珪",
        "content": "岑寂夜将半，一声来枕前。\n无风起羣籁，有月在中天。\n行子梦初断，故乡书未传。\n不须闻别鹤，冷涕已潸然。",
        "dynasty": "宋",
        "collection_info": null
    },
    {
        "title": "和人闻雁二首  其二",
        "author": "王珪",
        "content": "塞长霜草白，天阔夜云愁。\n影过空江月，声来别枕秋。\n乡音何处託，客恨几时休。\n况有冥飞志，无为弋者求。",
        "dynasty": "宋",
        "collection_info": null
    },
    {
        "title": "和圣俞春雪",
        "author": "王珪",
        "content": "二月犹逢雪，春寒一倍加。\n云重应阻雁，风横祇愁花。\n碧水离思断，琼楼醉倚斜。\n谁知下帷苦，未晓已闻鸦。",
        "dynasty": "宋",
        "collection_info": null
    },
    {
        "title": "依韵恭和圣制龙图天章阁观三圣御书",
        "author": "王珪",
        "content": "半夜传君召，西清阅帝文。\n笔回丹穴凤，歌起沛中云。\n御幄金虬转，仙墀羽仗分。\n君王自天纵，况復睿心勤。",
        "dynasty": "宋",
        "collection_info": null
    },
    {
        "title": "依韵和吴相公史院开局",
        "author": "王珪",
        "content": "晓下金门路，君筵听召余。\n簪缨三寿客，笔削两朝书。\n身老谁逢此，恩深尽醉欤。\n传闻访遗事，应走史臣车。",
        "dynasty": "宋",
        "collection_info": null
    },
    {
        "title": "依韵和王原叔内翰禁直有怀",
        "author": "王珪",
        "content": "暮钥严温省，宵铃静浴堂。\n银花无奈冷，瑶草又还芳。\n梦久闻仙吹，班清犯晓霜。\n帝阍何所叩，一炷祝尧香。",
        "dynasty": "宋",
        "collection_info": null
    },
    {
        "title": "依韵和王宣徽春雨",
        "author": "王珪",
        "content": "春入东郊雨，油然协气通。\n晓澌犹未破，岁事已知丰。\n辇凤翔仙雾，台乌转瑞风。\n野农徒鼓舞，何以谢天功。",
        "dynasty": "宋",
        "collection_info": null
    },
    {
        "title": "和王景彝中丞衰病",
        "author": "王珪",
        "content": "东风吹画省，衰病若为情。\n自惜春将过，相逢老已惊。\n夜愁聊把酒，早梦忽闻鸎。\n犹喜年来事，门前桃李生。",
        "dynasty": "宋",
        "collection_info": null
    },
    {
        "title": "送滕舜敷",
        "author": "王珪",
        "content": "七闽虽远地，王事有程期。\n已试文无害，定知才不覊。\n仙山观日处，云海落潮时。\n会府多休暇，新诗倘见贻。",
        "dynasty": "宋",
        "collection_info": null
    },
    {
        "title": "送史寺丞赴真州六合县",
        "author": "王珪",
        "content": "南国江山好，仍闻聚六峰。\n归心急春浪，别梦怅晨钟。\n手泽存遗爱，民歌接旧封。\n凉秋鼓予楫，文酒待相从。",
        "dynasty": "宋",
        "collection_info": null
    },
    {
        "title": "送山人程惟象东归",
        "author": "王珪",
        "content": "君来客京洛，奇术世所闻。\n人事固倚伏，物情徒纠纷。\n衣霑九门雨，梦绕故山云。\n饮罢忽东去，浩歌秋日曛。",
        "dynasty": "宋",
        "collection_info": null
    },
    {
        "title": "送人南归",
        "author": "王珪",
        "content": "自得归休请，劳生事已平。\n几年怀故隐，此日悟浮荣。\n车骑少尘迹，溪山多去情。\n所安清白望，真可激时英。",
        "dynasty": "宋",
        "collection_info": null
    },
    {
        "title": "送僧归吴中",
        "author": "王珪",
        "content": "閒心轻出世，远念起游方。\n潄月抛茶井，眠云梦草堂。\n归程指山色，去影背湖光。\n欲问重来日，孤云未可量。",
        "dynasty": "宋",
        "collection_info": null
    },
    {
        "title": "仁宗皇帝挽词五首  其一",
        "author": "王珪",
        "content": "忽觉宫车晚，乘云御帝乡。\n空余羣玉殿，不奏万年觞。\n白髮孤臣泪，黄尘九陌荒。\n返虞歌未断，陵柏已苍苍。",
        "dynasty": "宋",
        "collection_info": null
    },
    {
        "title": "仁宗皇帝挽词五首  其二",
        "author": "王珪",
        "content": "西葬青嵩道，千秋岂復晨。\n皇图先与子，庙号独称仁。\n二帝衣裳旧，三王礼乐新。\n茂陵书奏晚，不及议车巡。",
        "dynasty": "宋",
        "collection_info": null
    },
    {
        "title": "仁宗皇帝挽词五首  其三",
        "author": "王珪",
        "content": "七月攒宫晓，愁看动素旗。\n干坤清泪满，车驾昔游非。\n落月低黄伞，流尘上玉衣。\n苍梧何日返，耘鸟傍陵飞。",
        "dynasty": "宋",
        "collection_info": null
    },
    {
        "title": "仁宗皇帝挽词五首  其四",
        "author": "王珪",
        "content": "平昔传清跸，金舆下紫宸。\n忽从沧海宴，遂隔属车尘。\n剑落桥山夜，衣留汉庙春。\n东厢朝圣子，绝恸见羣臣。",
        "dynasty": "宋",
        "collection_info": null
    },
    {
        "title": "仁宗皇帝挽词五首  其五",
        "author": "王珪",
        "content": "忆昨颁遗诏，犹闻玉几香。\n鼎湖龙已去，汾水雁空翔。\n北极星辰暗，三山日月长。\n宸游在何处，尚想赭袍光。",
        "dynasty": "宋",
        "collection_info": null
    },
    {
        "title": "英宗皇帝挽词五首  其一",
        "author": "王珪",
        "content": "上主提皇器，真人献赤符。\n夜书劳玉几，夕驾促金鳬。\n洛自三陵咽，嵩犹万岁呼。\n谁言虞帝寿，终不返苍梧。",
        "dynasty": "宋",
        "collection_info": null
    },
    {
        "title": "英宗皇帝挽词五首  其二",
        "author": "王珪",
        "content": "一夜催仙仗，悲声到九宸。\n玉阶犹报晓，金殿不知春。\n碧海无来使，青宫有旧臣。\n华封曾未幸，应误祝尧人。",
        "dynasty": "宋",
        "collection_info": null
    },
    {
        "title": "英宗皇帝挽词五首  其三",
        "author": "王珪",
        "content": "欲问俞跗术，秦亡世少传。\n玉书纔命子，金鼎已成仙。\n华渚星犹烂，昭陵柏未圆。\n空余罪己诏，不似禹汤年。",
        "dynasty": "宋",
        "collection_info": null
    },
    {
        "title": "英宗皇帝挽词五首  其四",
        "author": "王珪",
        "content": "五载临朝浅，羣生受福多。\n徽名方镂玉，顾命忽陈戈。\n风露翻金铎，尘埃满画鼍。\n从兹天庆节，万寿復谁歌。",
        "dynasty": "宋",
        "collection_info": null
    },
    {
        "title": "英宗皇帝挽词五首  其五",
        "author": "王珪",
        "content": "忆昔承君召，春风候禁门。\n曾陪蕊珠殿，独赐紫花墩。\n辽水千年隔，钧天一梦存。\n龙髯攀不得，无路可酬恩。",
        "dynasty": "宋",
        "collection_info": null
    },
    {
        "title": "赠司空侍中晏元献公挽词二首  其一",
        "author": "王珪",
        "content": "震邸陪经席，辰阶拥化钧。\n高谟帷幄旧，嘉绩鼎彝新。\n露湿铭旌晓，尘凝燕榭春。\n许郊民爱厚，犹忆相车茵。",
        "dynasty": "宋",
        "collection_info": null
    },
    {
        "title": "赠司空侍中晏元献公挽词二首  其二",
        "author": "王珪",
        "content": "富贵谁为并，文章世所稀。\n勋名丹史在，体貌九天违。\n嵩极朝催峻，台躔夜掩辉。\n空余旧游客，泪向寝门挥。",
        "dynasty": "宋",
        "collection_info": null
    },
    {
        "title": "赠太子太傅李康靖公挽词二首  其一",
        "author": "王珪",
        "content": "议政西清贵，辞荣北第开。\n鲁冈天与寿，荀里世多才。\n象吿中台坼，峰惊半岳摧。\n秋风嵩少路，箫鼓有余哀。",
        "dynasty": "宋",
        "collection_info": null
    },
    {
        "title": "赠太子太傅李康靖公挽词二首  其二",
        "author": "王珪",
        "content": "陪幄方图政，安车遂告年。\n帝求惇史善，人嘆大夫贤。\n故馆西州路，佳城京兆阡。\n惟应旧游客，堕泪向碑前。",
        "dynasty": "宋",
        "collection_info": null
    },
    {
        "title": "赠礼部尚书唐质肃公挽词二首  其一",
        "author": "王珪",
        "content": "偶歇延英对，如何遽不来。\n恤恩天子厚，遗直世人哀。\n路转侵龙耳，星沉近斗魁。\n送车知几乘，莫赋泰山颓。",
        "dynasty": "宋",
        "collection_info": null
    },
    {
        "title": "赠礼部尚书唐质肃公挽词二首  其二",
        "author": "王珪",
        "content": "昔在仁朝日，孤忠独犯颜。\n一身宁自顾，万里偶生还。\n却度黄梅岭，重趋玉笋班。\n不知君槛折，千古更谁攀。",
        "dynasty": "宋",
        "collection_info": null
    },
    {
        "title": "赠太尉郑文肃公挽词二首  其一",
        "author": "王珪",
        "content": "一擐黄金甲，征西战马骄。\n十年边算尽，今日旅魂招。\n落月孤营掩，酸风去路遥。\n平生忠烈在，史笔冠清朝。",
        "dynasty": "宋",
        "collection_info": null
    },
    {
        "title": "赠太尉郑文肃公挽词二首  其二",
        "author": "王珪",
        "content": "星坠将军府，边山万木腓。\n谁言夜舟固，那復玉关归。\n旌旆低寒色，箫笳惨夕霏。\n所嗟恩馆泪，不到九泉挥。",
        "dynasty": "宋",
        "collection_info": null
    },
    {
        "title": "挽贡南漪三首  其一",
        "author": "王珪",
        "content": "齿德人皆仰，诗书老更耽。\n福兼鸿范五，瑞集凤雏三。\n岁月供陶写，江湖入笑谈。\n流芳钟四叶，兰玉俨相参。",
        "dynasty": "宋",
        "collection_info": null
    },
    {
        "title": "挽贡南漪三首  其二",
        "author": "王珪",
        "content": "燕居宣圣像，侑坐祖黎公。\n矜佩一朝集，絃歌九族同。\n夜窗书案雪，春服舞雩风。\n长使南湖学，千秋纪此翁。",
        "dynasty": "宋",
        "collection_info": null
    },
    {
        "title": "挽贡南漪三首  其三",
        "author": "王珪",
        "content": "秀野春如绮，平湖水拍天。\n商诗凉月夜，把酒狎鸥边。\n秋柏已成实，寒花谁为妍。\n伤心耆旧尽，何用慰华颠。",
        "dynasty": "宋",
        "collection_info": null
    },
    {
        "title": "挽董澜溪二首  其一",
        "author": "王珪",
        "content": "六馆知名久，双溪避地来。\n交新如旧识，世短惜长才。\n怅望中年别，飞腾暮景催。\n蟇陵他日泪，不独故人哀。",
        "dynasty": "宋",
        "collection_info": null
    },
    {
        "title": "挽董澜溪二首  其二",
        "author": "王珪",
        "content": "嗜学尝忘味，说诗堪解颐。\n竹林虽晚会，濠上独深知。\n兰畹无留馥，凤巢空旧枝。\n停云正愁望，横笛未休吹。",
        "dynasty": "宋",
        "collection_info": null
    },
    {
        "title": "挽胡信芳上舍二首  其一",
        "author": "王珪",
        "content": "濠上初相得，竹林曾共游。\n清文三峡水，爽气九华秋。\n世已从新学，人谁与此流。\n遗芳端不朽，未信盖棺休。",
        "dynasty": "宋",
        "collection_info": null
    },
    {
        "title": "挽胡信芳上舍二首  其二",
        "author": "王珪",
        "content": "清弋江村外，工山右县边。\n追游曾结社，许与更忘年。\n郢斵无为质，牙琴有绝絃。\n巾箱遗墨在，披阅一潸然。",
        "dynasty": "宋",
        "collection_info": null
    },
    {
        "title": "王公和学士挽词",
        "author": "王珪",
        "content": "念昔携君手，同游金马门。\n流年一鸟过，白首几人存。\n星挂朝衣湿，尘埋相印昏。\n西风原上泪，不得洒清樽。",
        "dynasty": "宋",
        "collection_info": null
    },
    {
        "title": "挽吴止水",
        "author": "王珪",
        "content": "人生五马贵，不负壮心期。\n竟作青门隐，空吟画戟诗。\n家声江表重，心事岁寒知。\n未恨风流绝，双珠似可儿。",
        "dynasty": "宋",
        "collection_info": null
    },
    {
        "title": "挽潘昌朝",
        "author": "王珪",
        "content": "道德诸儒表，文章大雅人。\n杏园三月暮，花县一回春。\n脱屣官情薄，转头时事新。\n猗兰芳未没，世业不沉沦。",
        "dynasty": "宋",
        "collection_info": null
    },
    {
        "title": "挽吴太社",
        "author": "王珪",
        "content": "文献家声远，簪缨世德昌。\n几篇青玉案，三佩白银章。\n北苑新阡好，平原旧业荒。\n百年乔木在，留得耐风霜。",
        "dynasty": "宋",
        "collection_info": null
    },
    {
        "title": "挽钱公起",
        "author": "王珪",
        "content": "家学三余足，词塲一眼空。\n摘髭连荐鹗，点额不成龙。\n酒上新坟土，香销旧桂藂。\n绝怜扬执戟，临老悔雕虫。",
        "dynasty": "宋",
        "collection_info": null
    },
    {
        "title": "挽董儒仲二首  其一",
        "author": "王珪",
        "content": "战艺升环水，论诗得异闻。\n窥园仍旧隐，下马忽新坟。\n白社真投分，青灯忆离羣。\n有书无子读，此事最怜君。",
        "dynasty": "宋",
        "collection_info": null
    },
    {
        "title": "挽董儒仲二首  其二",
        "author": "王珪",
        "content": "復忆同游处，经春在武林。\n湖光浮鹢净，山木坐猿深。\n事往唯诗在，悲来託梦寻。\n朋知零落尽，投老若为心。",
        "dynasty": "宋",
        "collection_info": null
    },
    {
        "title": "濮安懿王夫人挽词二首  其一",
        "author": "王珪",
        "content": "王族亲无儗，皇图庆有归。\n神枢曾感电，仙寝忽藏衣。\n正祚尊仁统，新阡祔濮围。\n朝廷恩称义，孝奏岂天违。",
        "dynasty": "宋",
        "collection_info": null
    },
    {
        "title": "濮安懿王夫人挽词二首  其二",
        "author": "王珪",
        "content": "晓望青嵩道，仙云满画轮。\n黄龙盘吉仗，翠凤绕哀珉。\n千古徽音在，三川王气新。\n寂寥余故壠，瑶草又逢春。",
        "dynasty": "宋",
        "collection_info": null
    },
    {
        "title": "春日郊外",
        "author": "王珪",
        "content": "十里烟郊昼景和，春閒流水渌生波。\n楼前人意望无尽，柳上风光来最多。\n雨歇陇云犹漭瀁，草薫村燕自经过。\n匆匆归路迎残照，尚得桑间驻玉珂。",
        "dynasty": "宋",
        "collection_info": null
    },
    {
        "title": "池亭月下独坐",
        "author": "王珪",
        "content": "游云销尽月当空，危坐西轩快水风。\n往恨忽从中夜起，赏心难与故人同。\n鼠惊琴匣闻余响，萤度莲塘见乱红。\n星薄漏稀犹不寐，寒声通夕战疏桐。",
        "dynasty": "宋",
        "collection_info": null
    },
    {
        "title": "月夜有寄",
        "author": "王珪",
        "content": "莎阶切切思寒螀，爽籁泠然露气凉。\n半夜云高蟾喷晕，一秋风紧桂飘香。\n鸟惊危树栖无定，人倚空楼望更长。\n遥忆洞庭南去客，叶翻波急驻归艎。",
        "dynasty": "宋",
        "collection_info": null
    },
    {
        "title": "雷塘晚归",
        "author": "王珪",
        "content": "塘梢黯黯夕云低，苍莽荒原望四迷。\n海日光寒衔岛树，江潮声暴压城鼙。\n乔林风劲横鵰眼，浅草霜亁快马蹄。\n战血未收边戍苦，玉龙谁为一提携。",
        "dynasty": "宋",
        "collection_info": null
    },
    {
        "title": "夜意",
        "author": "王珪",
        "content": "泬寥爽澈游氛收，淡河如扫凝不流。\n影过远水雁侵月，目断故乡人倚楼。\n黄叶半林霜送晓，悲笳一曲风横秋。\n江南几载未归客，灯寂帐寒心正愁。",
        "dynasty": "宋",
        "collection_info": null
    },
    {
        "title": "游山寺",
        "author": "王珪",
        "content": "寒日征骖懒復回，经宵仍喜驻岩隈。\n径盘幽迹遥知鹿，林逗清香定有梅。\n晓影痩猿窥涧溜，夜声肥栗託炉灰。\n我心非动我非静，白足禅僧无妄猜。",
        "dynasty": "宋",
        "collection_info": null
    },
    {
        "title": "书四望亭",
        "author": "王珪",
        "content": "轩然独到碧峰头，万里青霄入寸眸。\n日夜松声如雨急，古今山色与云浮。\n废朝风物依依在，客路江波滚滚流。\n汉辇已沉江树老，天涯寂寞下归舟。",
        "dynasty": "宋",
        "collection_info": null
    },
    {
        "title": "客感",
        "author": "王珪",
        "content": "行子征骖去易迷，故乡回首在天涯。\n春心南陌风光远，晓梦西楼月影迟。\n沈客带寛无奈痩，阮生车断不胜悲。\n花狂蝶乱家园晚，何事东归竟未期。",
        "dynasty": "宋",
        "collection_info": null
    },
    {
        "title": "夏夜宿江亭有怀",
        "author": "王珪",
        "content": "夜衝江浦始停舟，天际萧骚急雨收。\n枕上月华清到晓，簟间风意冷如秋。\n一溪碧水怀归意，九陌红尘倦旅游。\n待得星稀城角断，旧酲消尽起新愁。",
        "dynasty": "宋",
        "collection_info": null
    },
    {
        "title": "京口遇大风",
        "author": "王珪",
        "content": "虹蜺赫奕射中天，怒窍风号势塕然。\n云翼扶抟弥九万，海帆飞迅越三千。\n鲵嘘骇浪时开阖，鰲负灵山或泝沿。\n安得琴高控双鲤，一驱霾曀静洪渊。",
        "dynasty": "宋",
        "collection_info": null
    },
    {
        "title": "游赏心亭",
        "author": "王珪",
        "content": "六朝遗迹此空存，城压沧波到海门。\n万里江山来醉眼，九秋天地入吟魂。\n于今玉树悲歌起，当日黄旗王气昏。\n人事不同风物在，怅然犹得对芳樽。",
        "dynasty": "宋",
        "collection_info": null
    },
    {
        "title": "四并亭",
        "author": "王珪",
        "content": "蹛林初跃玉羁旋，已觉芳菲近日边。\n塞上臙脂侵酒面，江南寒食落尊前。\n魂迷一水花临浦，醉入东风絮满天。\n金谷更饶春色好，四难犹恐负华年。",
        "dynasty": "宋",
        "collection_info": null
    },
    {
        "title": "楼上会友述怀",
        "author": "王珪",
        "content": "烟城疏雨隔斜阳，一上危楼睇大荒。\n原宪自贫非苦病，次公未饮已多狂。\n江帆来往年光度，驿堠东西客意长。\n公至和中首陈建，储之策白居易晚。",
        "dynasty": "宋",
        "collection_info": null
    },
    {
        "title": "闻琵琶",
        "author": "王珪",
        "content": "夜拍水云非故乡，未闻终曲已凄凉。\n舟中月白寒江阔，马上酸风紫塞长。\n思妇有怀停别杵，征人无语对清觞。\n平时不见秦城役，余韵空传战垒荒。",
        "dynasty": "宋",
        "collection_info": null
    },
    {
        "title": "秋雨",
        "author": "王珪",
        "content": "秋容浩荡夕云高，旻宇萧然绝一毫。\n汉塞草平嘶牧马，越溪风急送归舠。\n天衢夜失清蟾魄，海国寒飞白鹭涛。\n谁共危楼凌爽气，左持樽酒右持螯。",
        "dynasty": "宋",
        "collection_info": null
    },
    {
        "title": "友生失意",
        "author": "王珪",
        "content": "梦到天阍寤翼伤，拂衣归去乐江乡。\n丈夫岂识原非病，丞相应嗤盖有狂。\n失马未须嗟北塞，过关重约使南阳。\n君知鞴上雄飞日，秋劲霜严始一翔。",
        "dynasty": "宋",
        "collection_info": null
    },
    {
        "title": "题道录陈景元中太乙宫种玉轩",
        "author": "王珪",
        "content": "一住仙祠绝世尘，庭前种玉已嶙峋。\n朝昏龙虎常听法，左右琼瑶自逼人。\n翠凤有时翻瑞影，银蟾通夕堕清津。\n黄金络马何年醉，得去同游几洞春。",
        "dynasty": "宋",
        "collection_info": null
    },
    {
        "title": "留题吴仲庶省副北轩画壁兼呈杨乐道谏院龙图三首  其一",
        "author": "王珪",
        "content": "文书满眼纷纷裏，忽觉沧波起荻洲。\n红日不知华省暮，扁舟如下洞庭秋。\n林泉傲物非无约，轩冕拘人此未休。\n与拂素尘寻绝景，羡君潇洒特迟留。",
        "dynasty": "宋",
        "collection_info": null
    },
    {
        "title": "留题吴仲庶省副北轩画壁兼呈杨乐道谏院龙图三首  其二",
        "author": "王珪",
        "content": "谁将画手分平远，几度曾窥雁鹜洲。\n六月炎风方病暑，五湖烟景已迎秋。\n班趋规地来常晚，诗入笼纱思未休。\n为惜主人林下意，暮钟沉阁尚应留。",
        "dynasty": "宋",
        "collection_info": null
    },
    {
        "title": "留题吴仲庶省副北轩画壁兼呈杨乐道谏院龙图三首  其三",
        "author": "王珪",
        "content": "闻道北窗开绘境，偶来归思满沧洲。\n卷帘宿鸟惊初旭，隔浦疏林似旧秋。\n梦忆清溪知几曲，醉寻危磴欲三休。\n何时又赐通中枕，与对云山尽日留。",
        "dynasty": "宋",
        "collection_info": null
    },
    {
        "title": "金陵怀古二首  其一",
        "author": "王珪",
        "content": "怀乡访古事悠悠，独上江城满目秋。\n一鸟带烟来别渚，数帆和雨下归舟。\n萧萧暮吹惊红叶，惨惨寒云压旧楼。\n故国凄凉谁与问，人心无復更风流。",
        "dynasty": "宋",
        "collection_info": null
    },
    {
        "title": "金陵怀古二首  其二",
        "author": "王珪",
        "content": "控带洪流古帝城，欲寻旧事半榛荆。\n六朝山色青终在，千古江声恨未平。\n设险邱陵荒蔓草，压邨桑柘接新畊。\n十年重到无人问，独立东风一怆情。",
        "dynasty": "宋",
        "collection_info": null
    },
    {
        "title": "登悬瓠城感吴季子",
        "author": "王珪",
        "content": "将军戈甲从天下，丞相旌旗匝地来。\n堪笑怒螳犹强臂，不知蛰户欲惊雷。\n咄嗟武相深冤洗，指顾山东治境开。\n吏部声名千古在，断碑何处卧苍苔。",
        "dynasty": "宋",
        "collection_info": null
    },
    {
        "title": "三乡怀古",
        "author": "王珪",
        "content": "清洛东流去不还，汉唐遗事有无间。\n庙荒古木连空谷，宫废春芜入乱山。\n南陌絮飞人寂寂，孤城花落鸟关关。\n登临几度游人老，又对东风髩欲班。",
        "dynasty": "宋",
        "collection_info": null
    },
    {
        "title": "登海州楼",
        "author": "王珪",
        "content": "城外沧溟日夜流，城南山直对城楼。\n溪田雨足禾先熟，海树风高叶易秋。\n疏傅里闾寻故老，秦皇车甲想东游。\n客心不待伤千里，槛外风烟尽是愁。",
        "dynasty": "宋",
        "collection_info": null
    },
    {
        "title": "新亭",
        "author": "王珪",
        "content": "独上新亭怨不胜，荒城摇落暮烟凝。\n翠筠无限悲湘水，玉碗空闻泣茂陵。\n秋馆树寒风战叶，夜楼人散雨飘灯。\n紫台路远关山隔，回首阴云几万层。",
        "dynasty": "宋",
        "collection_info": null
    },
    {
        "title": "涿州",
        "author": "王珪",
        "content": "涿州亭下柳依依，谁折长条送客归。\n晓月未消燕戍酒，春云初拂汉台衣。\n玉堂社燕宜先入，沙碛晴鸿己半飞。\n回首青山欲千里，行人犹自马騑騑。",
        "dynasty": "宋",
        "collection_info": null
    },
    {
        "title": "冀馆春夕见月",
        "author": "王珪",
        "content": "甚宠无如使牡行，曾同万里听秋声。\n黄金台下嘶宛马，木叶山前度汉旌。\n纔到关南逢雁尽，重来海上见波平。\n故人临月应相望，一夕寒光特为明。",
        "dynasty": "宋",
        "collection_info": null
    },
    {
        "title": "正月五日与馆伴耶律防夜燕永寿给事不赴留别",
        "author": "王珪",
        "content": "万里来持聘玉通，今宵宾燕为谁同。\n铙歌自醉天山北，汉节先随斗柄东。\n半夜腾装吹朔雪，平明跃马向春风。\n使车少别无多恋，只隔燕南一信中。",
        "dynasty": "宋",
        "collection_info": null
    },
    {
        "title": "被诏考制科呈胡武平内翰三首  其一",
        "author": "王珪",
        "content": "奉诏金门草圣题，平明趋过殿西墀。\n宫床赐笔宣名早，赭案焚香上策时。\n朝论只应收畯杰，皇心非不监安危。\n玉堂词客承恩久，几度曾来醉御巵。",
        "dynasty": "宋",
        "collection_info": null
    },
    {
        "title": "被诏考制科呈胡武平内翰三首  其二",
        "author": "王珪",
        "content": "清晓华芝度景阳，凝严又许对西厢。\n通宵客梦闻钧吹，几日朝衣带御香。\n东观图书经屡读，旧溪桃李见新芳。\n三千文字皆奇册，饱死侏儒讵足量。",
        "dynasty": "宋",
        "collection_info": null
    },
    {
        "title": "被诏考制科呈胡武平内翰三首  其三",
        "author": "王珪",
        "content": "忝班清禁接严徐，诏侍延英访对初。\n沧海烟霞连太液，丹霄日月近雕舆。\n明廷已奏安危策，紫府谁将姓字书。\n从此青云知有路，致君材业不应疏。",
        "dynasty": "宋",
        "collection_info": null
    },
    {
        "title": "靴淀除夕之会呈王原叔给事燕唐卿谏议",
        "author": "王珪",
        "content": "岁华相逐走燕尘，此夕覉怀暂一申。\n把手岂辞三处酒，别家看作二年人。\n因逢塞雁惊来信，却忆江梅赠去春。\n莫向天涯忧白髪，东风犹与到关新。",
        "dynasty": "宋",
        "collection_info": null
    },
    {
        "title": "元日呈原叔给事唐卿谏议",
        "author": "王珪",
        "content": "欲晓东风拂面来，征骖初喜共春回。\n九天应下阶庭拜，万蛰先惊汉地雷。\n冷彻貂裘须护节，和侵氊屋莫穷杯。\n出疆慷慨男儿事，未信霜颜便一摧。",
        "dynasty": "宋",
        "collection_info": null
    },
    {
        "title": "戏呈唐卿",
        "author": "王珪",
        "content": "行到鹿儿山更峭，八千归路可胜劳。\n长安日远思亲髮，紫汉星回促使轺。\n晓磴云浓藏去驿，阴崖冰折断前桥。\n覉怀一夕犹难遣，况是辞家九十朝。",
        "dynasty": "宋",
        "collection_info": null
    },
    {
        "title": "莫京甫知事有台掾之辟赋诗识别二首  其一",
        "author": "王珪",
        "content": "烈士思酬国士知，云霄羽翼政相期。\n人言雅望台中妙，我识壮怀天下奇。\n自是英才为世用，由来了事笑儿痴。\n回头说向虞罗軰，鹄举鸾鶱可得覊。",
        "dynasty": "宋",
        "collection_info": null
    },
    {
        "title": "莫京甫知事有台掾之辟赋诗识别二首  其二",
        "author": "王珪",
        "content": "兰生空谷混荆榛，不碍幽香到处闻。\n幕府才流推谢掾，宣州宾客忆崔羣。\n清怀迭阵三秋月，行槖双溪一片云。\n白髪书生何以报，惭君出力卫斯文。",
        "dynasty": "宋",
        "collection_info": null
    },
    {
        "title": "胡则大学士满秩趋京赋诗为赠",
        "author": "王珪",
        "content": "一室萧然数卷书，三年冷掾出无驴。\n每因芳草忧鹈鴂，苦咏塲苗羡白驹。\n俗吏何尝知大体，清朝方急用真儒。\n燕台从去流声实，见说诸公诵子虚。",
        "dynasty": "宋",
        "collection_info": null
    },
    {
        "title": "访别成献甫经历时新拜西台御史之命二首  其一",
        "author": "王珪",
        "content": "江上秋风吹绣衣，客槎西上渺天涯。\n得为李御平生愿，一识荆州是别时。\n柏署行分秦地月，棠阴好在召南诗。\n日边消息长安近，伫听朝趋上玉墀。",
        "dynasty": "宋",
        "collection_info": null
    },
    {
        "title": "访别成献甫经历时新拜西台御史之命二首  其二",
        "author": "王珪",
        "content": "寒露迎风一段冰，高标孤映宛之滨。\n人言飈击须鹰隼，我喜时清覩鳯麟。\n伫看仙班朝北极，暂移星节照西秦。\n皇华礼乐君恩重，好访巅崖慰远民。",
        "dynasty": "宋",
        "collection_info": null
    },
    {
        "title": "又上监察御史",
        "author": "王珪",
        "content": "一札兴贤圣化新，观光上国已彬彬。\n右文幸际休明世，奉诏犹须牧守臣。\n鹈鴂不为芳草计，鹪鹩似畏罻罗人。\n轺车到处天恩遍，祗有儒林欠得春。",
        "dynasty": "宋",
        "collection_info": null
    },
    {
        "title": "普净院避暑呈陆子履学士",
        "author": "王珪",
        "content": "九衢车马嚣嚣地，偶过禅房得暂閒。\n畏景未移天正午，凉风己到殿中閒。\n瓜余玉筯蠲烦肺，冰满银壶照病颜。\n元和以前张榜南，院东墻向晚斗城。",
        "dynasty": "宋",
        "collection_info": null
    },
    {
        "title": "东楼",
        "author": "王珪",
        "content": "汉家宫省青槐下，信断鰲峰日易斜。\n应为能言鏁鹦鹉，翻愁无思学杨花。\n风波滚滚惊人事，文字孳孳老岁华。\n偶向东楼望春色，归心不觉到天涯。",
        "dynasty": "宋",
        "collection_info": null
    },
    {
        "title": "呈永叔书事",
        "author": "王珪",
        "content": "诏书初捧下西厢，重棘连催暮钥忙。\n绿绣珥貂留帝诏，紫衣铺案拜宸香。\n卷如骤雨收声急，笔似飞泉落势长。\n十五年前出门下，最荣今日预东堂。",
        "dynasty": "宋",
        "collection_info": null
    },
    {
        "title": "再召至龙图阁观书",
        "author": "王珪",
        "content": "君王又诏蓬莱宴，三阁崔嵬压海鳌。\n翠玉装舆容扈跸，黄金涂纸看挥毫。\n尧文自与星辰烂，汉殿常依日月高。\n四十年来无此会，恩深不觉醉仙醪。",
        "dynasty": "宋",
        "collection_info": null
    },
    {
        "title": "较艺书事",
        "author": "王珪",
        "content": "日薄寒云下结鳞，忽驰诏骑绝飞尘。\n麻衣半犯秦关雪，鱼钥横催汉署春。\n黄纸贴名书案密，堂梨雕字赋题新。\n高材顷刻闻天下，谁是墻东冠榜人。",
        "dynasty": "宋",
        "collection_info": null
    },
    {
        "title": "仁字卷子",
        "author": "王珪",
        "content": "文昌清晓漏声疏，曾看飞泉落笔初。\n诗入池塘似灵运，赋传宫殿学相如。\n春官不下真朱点，阴注将成淡墨书。\n见说丹台名第一，蘂章须诏侍严徐。",
        "dynasty": "宋",
        "collection_info": null
    },
    {
        "title": "信字卷子",
        "author": "王珪",
        "content": "春闱只恐有遗材，据案重将信字开。\n白石谩应歌寗角，黄金枉是起燕台。\n侵更竞看仓惶笔，薄晚谁衔毷氉杯。\n文字须从勤苦得，莫霑双泪向尘埃。",
        "dynasty": "宋",
        "collection_info": null
    },
    {
        "title": "较艺将毕呈诸公",
        "author": "王珪",
        "content": "文昌宫裏柳依依，谁折长条赠我归。\n雨润紫泥昏诏墨，风吹红蘂上朝衣。\n玉堂燕子应先入，朱阁杨花已半飞。\n寒食未过春景熟，好同天陌去騑騑。",
        "dynasty": "宋",
        "collection_info": null
    },
    {
        "title": "较艺书事再呈永叔并同院诸公",
        "author": "王珪",
        "content": "小雨班班拂晓除，新禽格磔静相呼。\n眼窥夜卷千花碧，肺渇春盘几露珠。\n只见楼头飘落絮，不知门外长青芜。\n玉阶未放金书榜，谁识秦关旧弃繻。",
        "dynasty": "宋",
        "collection_info": null
    },
    {
        "title": "闻喜燕上赠状元叶祖洽",
        "author": "王珪",
        "content": "黼座亲临唱第初，宴嬉犹及苑花余。\n清厢特访安危策，紫府应将姓字书。\n御酒连倾金凿落，宫床曾赐玉蟾蜍。\n从来晁董多奇论，三日英豪亦未疏。",
        "dynasty": "宋",
        "collection_info": null
    },
    {
        "title": "呈景仁偶书",
        "author": "王珪",
        "content": "昔对芳樽常感慨，今同华髪半萧疏。\n唐家一代成青史，汉殿多年诵子虚。\n丹凤春裁西掖诏，白麻夜草北门书。\n几时却奉承明谒，玉蘂花边并直庐。",
        "dynasty": "宋",
        "collection_info": null
    },
    {
        "title": "呈景彝偶书",
        "author": "王珪",
        "content": "一从奉诏银台路，下马成诗夺鳯毫。\n东观已陪窥秘箓，南宫又接较羣髦。\n芝封紫掖文章贵，星近端门气象高。\n今是汉廷三独坐，夜吟犹许醉春醪。",
        "dynasty": "宋",
        "collection_info": null
    },
    {
        "title": "舟行述怀寄公仪",
        "author": "王珪",
        "content": "昔陪画省对春菲，今日逢春未得归。\n灼灼海棠谁復折，差差燕子又还飞。\n清尊须惜良辰共，白髪俄惊万事非。\n昨夜淮山好风月，为君中夕促瑶徽。",
        "dynasty": "宋",
        "collection_info": null
    },
    {
        "title": "又寄公仪四首  其一",
        "author": "王珪",
        "content": "紫掖新书换使符，春晴红旆照行舻。\n曾持白简风何厉，更伏青规论益孤。\n月露清吟应到骨，江山别梦欲成图。\n闻教双鹤先归去，还到辽城似旧无。",
        "dynasty": "宋",
        "collection_info": null
    },
    {
        "title": "又寄公仪四首  其二",
        "author": "王珪",
        "content": "又拥双旌去守蒲，波从天上泛归舻。\n青云慷慨逢辰早，白髪逶迤事主孤。\n薄宦多端非我素，清吟终日是君图。\n锦江春色年年好，忆把游人醉袖无。",
        "dynasty": "宋",
        "collection_info": null
    },
    {
        "title": "又寄公仪四首  其三",
        "author": "王珪",
        "content": "千里行行近帝都，拍堤新浪喜衘舻。\n天涯芳草春过尽，楼北浮云客望孤。\n醉倚东风轻万事，梦留沧海阻归图。\n为怜何逊多才思，还信休文带减无。",
        "dynasty": "宋",
        "collection_info": null
    },
    {
        "title": "又寄公仪四首  其四",
        "author": "王珪",
        "content": "花扑行人柳荫渠，每逢嘉趣为停舻。\n留连一水风光暮，怅望今宵月影孤。\n汉槖暂持来法从，皋禽还引上仙图。\n中条侯骑知非远，肯尽都门别酒无。",
        "dynasty": "宋",
        "collection_info": null
    },
    {
        "title": "新城寄瓦桥郭太傅",
        "author": "王珪",
        "content": "冰天行绝驾归轺，十里清烟望界桥。\n此夕离音留使节，一心上苑看晴霄。\n燕云逐马逢春断，朔雪霑衣入塞销。\n寄语当时四并客，东风应已徧柔条。",
        "dynasty": "宋",
        "collection_info": null
    },
    {
        "title": "寄公闢",
        "author": "王珪",
        "content": "念昔都门手一携，春禽争向苎萝啼。\n梦回金殿风光别，吟到银河月影低。\n舞急锦腰迎十八，酒酣玉醆照东西。\n何时得遂扁舟去，雪棹同君访剡溪。",
        "dynasty": "宋",
        "collection_info": null
    },
    {
        "title": "上元",
        "author": "王珪",
        "content": "昔年今日从宸游，綵仗纷纷已御楼。\n半夜众星来紫极，一春万火纵丹丘。\n玉栏曾侍看山久，翠醁仍酣赐醴优。\n锦帐宵寒熏易歇，梦魂直欲到天头。",
        "dynasty": "宋",
        "collection_info": null
    },
    {
        "title": "自述",
        "author": "王珪",
        "content": "少从客路千波转，老入流年万事疏。\n野鹤定知乘宠误，春冰多愧践名虚。\n几思汉殿金盘露，恣阅蓬山绿字书。\n未报君恩成白髪，翻然江海羡吾庐。",
        "dynasty": "宋",
        "collection_info": null
    },
    {
        "title": "恭和御制上元观灯",
        "author": "王珪",
        "content": "云消华月满仙台，万烛当楼宝扇开。\n双凤云中扶辇下，六鳌海上驾山来。\n镐京春酒霑周燕，汾水秋风陋汉材。\n一曲昇平人共乐，君王又进紫霞杯。",
        "dynasty": "宋",
        "collection_info": null
    },
    {
        "title": "依韵和章枢密景灵宫奉安列圣神御",
        "author": "王珪",
        "content": "清都铙吹犯宵寒，宝帐云龙度帝关。\n禁跸忽传天直北，仙山元在海中间。\n九门日月蒙嘉气，六殿衣冠绘晬颜。\n翠辇归来朝献罢，千官齐拜未央班。",
        "dynasty": "宋",
        "collection_info": null
    },
    {
        "title": "依韵和贾直孺舍人初春祠左太乙二首  其一",
        "author": "王珪",
        "content": "严祠初缀汉墀班，爚爚珠熉照幄寛。\n玉殿威神来帝福，紫垣风骨敌春寒。\n芝华拥盖阴犹合，桂醑流觞饮欲残。\n拂晓东风迎马首，鸣珂归背月珊珊。",
        "dynasty": "宋",
        "collection_info": null
    },
    {
        "title": "依韵和贾直孺舍人初春祠左太乙二首  其二",
        "author": "王珪",
        "content": "太乙灵宫近帝都，夕迎丹节下层虚。\n方从宣室承釐后，更约浮邱把袂初。\n文藻自高鹓掖诏，姓名应冠蘂台书。\n我惭昔预祠春客，曾梦钧天侍燕胥。",
        "dynasty": "宋",
        "collection_info": null
    },
    {
        "title": "依韵和梅圣俞从登东楼三首  其一",
        "author": "王珪",
        "content": "万灯初烧宝龙山，御路先迎綵仗还。\n紫极躔星来帝所，仙风逓管落人间。\n芳醪欲泥追嘉节，红烛翻惊照病颜。\n曾从宸游燕双阙，梦魂通夕绕严关。",
        "dynasty": "宋",
        "collection_info": null
    },
    {
        "title": "依韵和梅圣俞从登东楼三首  其二",
        "author": "王珪",
        "content": "五云扶阙对南山，风猎丹邱烧影还。\n鳯盖斗回天北畔，瑶台直到海中间。\n漏寒锦帐迟归梦，波暖金钟艷醉颜。\n谁在玉楼歌未足，林梢春鸟已关关。",
        "dynasty": "宋",
        "collection_info": null
    },
    {
        "title": "依韵和梅圣俞从登东楼三首  其三",
        "author": "王珪",
        "content": "云日晖晖下碧山，谁从沧海宴初还。\n香车轣辘红尘裏，紫阙岧嶤瑞气间。\n午夜笙歌移法曲，满城桃李斗朱颜。\n金吾不禁天街鼓，独有文闱已上关。",
        "dynasty": "宋",
        "collection_info": null
    },
    {
        "title": "和林乔年学士普净院避暑",
        "author": "王珪",
        "content": "汩汩红尘倦往还，偶来偷得似僧閒。\n一心自别清凉处，万事如经梦寐间。\n尽日禅房挥玉麈，几时仙岭对冰颜。\n知君有术消烦暑，旋琢琼瑶出道山。",
        "dynasty": "宋",
        "collection_info": null
    },
    {
        "title": "和圣俞春雨",
        "author": "王珪",
        "content": "云飞寒影欲千层，暝雨兼风断復增。\n羃羃池台空鏁树，萧萧帘幕更飘灯。\n归将春晚花应笑，老入年来酒易凌。\n沟水东西人怅望，锦书虽襞为谁凭。",
        "dynasty": "宋",
        "collection_info": null
    },
    {
        "title": "依韵和元参政喜雨四首  其一",
        "author": "王珪",
        "content": "岁旱连春与俗忧，忽兴嘉雨徧羣州。\n郊禾薿薿青如积，宫瓦差差翠欲流。\n良弼为霖辜宿望，神僧作雾应精求。\n西成喜有登年候，况此新晴见麦秋。",
        "dynasty": "宋",
        "collection_info": null
    },
    {
        "title": "依韵和元参政喜雨四首  其二",
        "author": "王珪",
        "content": "瑶津祷雨见皇忧，谁约金仙下帝州。\n楼阁绕云千地涌，鱼龙嘘水五天流。\n至精自与三灵契，殊例终缘万宇求。\n柄国老臣无异术，但将嘉荫续阳秋。",
        "dynasty": "宋",
        "collection_info": null
    },
    {
        "title": "依韵和元参政喜雨四首  其三",
        "author": "王珪",
        "content": "紫殿宵祈感圣忧，玉毫曾降梵王州。\n慈深三界云常聚，法徧诸天雨自流。\n袯襫趂耕皆帝力，污邪满载为民求。\n年年睿泽霑羣物，愧未酬恩鬓已秋。",
        "dynasty": "宋",
        "collection_info": null
    },
    {
        "title": "依韵和元参政喜雨四首  其四",
        "author": "王珪",
        "content": "君心常与下民忧，嘉应为霖讵一州。\n梦绕金人云气满，笑回玉女电光流。\n己成沃野千箱望，岂事灵坛屡舞求。\n边粟定储三百万，皋兰何必预防秋。",
        "dynasty": "宋",
        "collection_info": null
    },
    {
        "title": "和元参政喜雪",
        "author": "王珪",
        "content": "千里同云向夕繁，风迎嘉雪腊前翻。\n紫坛转仗回驰道，玉律惊灰入奉元。\n半夜桂花飘碧海，先春柳絮扑朱门。\n万方巳有丰年号，不惜当筵醉御樽。",
        "dynasty": "宋",
        "collection_info": null
    },
    {
        "title": "次胡则大赋雪韵",
        "author": "王珪",
        "content": "冻雀无声风叶干，坐来飞霰洒窗寒。\n梅花岁岁如相待，琼树朝朝不厌看。\n邑犬仓皇惊越俗，崖松偃亚老秦官。\n衰颜不作安仁様，一任斜吹上鬓端。",
        "dynasty": "宋",
        "collection_info": null
    },
    {
        "title": "又次韵",
        "author": "王珪",
        "content": "吟边莫放酒杯干，玉树琼楼不奈寒。\n授简谁当梁苑赋，泛舟聊作剡溪看。\n但知盈尺占丰岁，岂为无氊笑冷官。\n想得题诗呵冻砚，固应清兴入毫端。",
        "dynasty": "宋",
        "collection_info": null
    },
    {
        "title": "和石昌言舍人酬王景彝学士雪霁有怀",
        "author": "王珪",
        "content": "寒霙飞断九门深，日上扶桑海气沈。\n初见云端浮紫阙，忽惊尘外列瑶林。\n芝封诏墨春生润，绮结官钱夕帯阴。\n官职声名君自有，何妨更绝郢中吟。",
        "dynasty": "宋",
        "collection_info": null
    },
    {
        "title": "和刘原父舍人雪霁早朝",
        "author": "王珪",
        "content": "琪树无声粉蘂圆，岧嶤双阙射云鲜。\n寒交玉佩趋三殿，晓拜珠旒下九天。\n仙仗影翻初照月，高门尘绝欲生烟。\n燕余宝陌腾归驭，更为都人赋有年。",
        "dynasty": "宋",
        "collection_info": null
    },
    {
        "title": "依韵和宋次道龙图馆阁暴书",
        "author": "王珪",
        "content": "五云迎晓禁庐开，不及华衣曳老莱。\n宝藏发函金作界，仙醪传羽玉为台。\n己逢天上非常景，更约人间第一材。\n白首庙堂终乞去，明年此会定应来。",
        "dynasty": "宋",
        "collection_info": null
    },
    {
        "title": "依韵和张文裕龙图贺执政入东西府诗",
        "author": "王珪",
        "content": "微生巾褐本蒿莱，叨遇优贤府第开。\n云绕连甍依象阙，玉调清管下钧台。\n几年忆共鹓鸿侣，今日惭非柱石材。\n莫讶门庭光采盛，金舆亲屈帝尊来。",
        "dynasty": "宋",
        "collection_info": null
    },
    {
        "title": "又依韵和吴枢密上史馆王相公西府偶成",
        "author": "王珪",
        "content": "潭潭相对府中居，见说论交二纪余。\n喜赐御花新燕后，忆乘天马并游初。\n公期异日还伊水，我合穷年老石渠。\n早晚相从挂双绂，午桥春雨看园蔬。",
        "dynasty": "宋",
        "collection_info": null
    },
    {
        "title": "依韵和吴枢密上王相公同召赴资政殿听读诗义感事",
        "author": "王珪",
        "content": "清晓陈经秘殿中，关睢首化属周公。\n人穿豹尾班初上，日转螭头讲未终。\n述作虽寻前圣远，讨论犹待后贤通。\n汉廷无更矜他说，自有匡衡发帝聪。",
        "dynasty": "宋",
        "collection_info": null
    },
    {
        "title": "依韵和吴枢密正月二日留题曾侍中斋阁",
        "author": "王珪",
        "content": "昨日春风变旧年，连珂来访紫芝仙。\n三朝元仗鸿钧手，万里今同不繫船。\n寿酒一倾人共醉，赐书千轴子多贤。\n从前身退如公少，莫把长竿忆渭川。",
        "dynasty": "宋",
        "collection_info": null
    },
    {
        "title": "和景彝正月二十八日偶书",
        "author": "王珪",
        "content": "树含春色明兼暗，云带朝寒去復还。\n未有燕回罗幕上，不知人在玉楼间。\n吟魂几遶青山曲，醉梦多游紫府关。\n待得归时花未老，莫因寥落起愁颜。",
        "dynasty": "宋",
        "collection_info": null
    },
    {
        "title": "和景彝对花",
        "author": "王珪",
        "content": "林梢拂暁禽初咔，门外经春柳自摇。\n可嘆流年催白髪，便将幽意属芳条。\n玉杯放酒成萧索，锦帐留灯照寂寥。\n任是名园更风雨，残枝须插醉明朝。",
        "dynasty": "宋",
        "collection_info": null
    },
    {
        "title": "依韵和景彝观刑部厅燕侍郎画山水二首  其一",
        "author": "王珪",
        "content": "昔人曾此怜幽壁，醇墨今留隐约间。\n犹帯惊波下沧海，常迎爽气入朝山。\n苔文半染风霜古，鸟影时过岁月閒。\n谁更潇湘移雨竹，满轩疏洒翠成斑。",
        "dynasty": "宋",
        "collection_info": null
    },
    {
        "title": "依韵和景彝观刑部厅燕侍郎画山水二首  其二",
        "author": "王珪",
        "content": "秋曹壁上奇山水，官冷尤将野趣宜。\n翠竹忽逢行尽处，白云相伴看多时。\n于今绝笔谁还识，当日清吟亦欠诗。\n犹喜一来重拂拭，惭无佳句续君辞。",
        "dynasty": "宋",
        "collection_info": null
    },
    {
        "title": "和三司蔡君谟内翰麞猿芦雁屏二首  其一",
        "author": "王珪",
        "content": "麞猿未省京华见，画笔新传思入神。\n绿野春深将戱子，空山月午挂吟身。\n只应有梦须怀土，却为无机不避人。\n我爱林泉旧时景，常来此处暂相亲。",
        "dynasty": "宋",
        "collection_info": null
    },
    {
        "title": "和三司蔡君谟内翰麞猿芦雁屏二首  其二",
        "author": "王珪",
        "content": "江芦初老渡新鸿，谁把高情托画工。\n索索西风尉寒羽，萧萧残日伴疏丛。\n渔舟欲下滩声急，谈麈重挥暑气空。\n身在计庭归未得，毎将秋思入图中。",
        "dynasty": "宋",
        "collection_info": null
    },
    {
        "title": "依韵和蔡参政导洛",
        "author": "王珪",
        "content": "浩浩洪河一派收，亘山回洛骇阴虬。\n锦张客幔从隋去，龟负神书入宋流。\n波急满川跳万鲤，气温销冻运千舟。\n谁言伯禹能行水，不见当时为帝谋。",
        "dynasty": "宋",
        "collection_info": null
    },
    {
        "title": "依韵和蔡枢密山药",
        "author": "王珪",
        "content": "凤池春晚绿生烟，曾见高枝蔓正延。\n常伴兔丝留我箧，几随竹叶泛君筵。\n谁言御水传名久，须信睢园得地偏。\n纔获灵根便亲植，一番新叶已森然。",
        "dynasty": "宋",
        "collection_info": null
    },
    {
        "title": "依韵和蔡相公宣赐金橘",
        "author": "王珪",
        "content": "翠芳亭畔晓霜寒，朱实离离覆御栏。\n况是园林都未有，初无尘土略相干。\n黄欺晚菊垂金砌，圆并明珠落钿盘。\n珍重九霄新赐得，好同仙露荐朝餐。",
        "dynasty": "宋",
        "collection_info": null
    },
    {
        "title": "依韵和蔡相公侍燕集英殿诗",
        "author": "王珪",
        "content": "春风又侍瑶池宴，帝子初临黼座傍。\n花覆衣冠多喜气，云扶宫殿满荣光。\n仙人来献重轮曲，丞相仍裁湛露章。\n身老太平殊未报，年年更得奉君觞。",
        "dynasty": "宋",
        "collection_info": null
    },
    {
        "title": "依韵和景仁闻喜席上作兼呈司马君实内翰",
        "author": "王珪",
        "content": "奉诏华林事最荣，门前几度放门生。\n三朝遇主惟文翰，十榜传家有姓名。\n碧海蟠桃和露重，丹山雏凤入云清。\n诗书教子终须立，箧裏黄金一顾轻。",
        "dynasty": "宋",
        "collection_info": null
    },
    {
        "title": "依韵和景仁寄河中公仪龙图",
        "author": "王珪",
        "content": "锦江回日应迢递，闻道秋来已到城。\n南省深沉春又锁，东楼怅望雨中情。\n河声欲转吞鼙鼓，山色初明照旆旌。\n别后新诗有多少，钟嵘那得为君评。",
        "dynasty": "宋",
        "collection_info": null
    },
    {
        "title": "和公仪上马",
        "author": "王珪",
        "content": "太微星畔鏁中台，五岁重叨第众材。\n桃李更饶当日盛，咏觞尤喜一春陪。\n赋成英俊无过漯，诗似神仙并姓梅。\n拂晓便随新榜出，九门风景马前来。",
        "dynasty": "宋",
        "collection_info": null
    },
    {
        "title": "和公仪饮茶",
        "author": "王珪",
        "content": "北焙和香饮最真，绿芽未雨带旗新。\n煎须卧石无尘客，摘是临溪欲晓人。\n云迭乱花争一水，鳯团双影贡先春。\n清风未到蓬莱路，且把吟瓯伴醉巾。",
        "dynasty": "宋",
        "collection_info": null
    },
    {
        "title": "和公仪送白鷴于永叔",
        "author": "王珪",
        "content": "清风楼古琴三尺，玉蘂花飞酒几缸。\n月窟怜君霜兔独，金茎夸我露禽双。\n白鷴浴雪来春槛，古瓦涵星送晓窗。\n怅望紫微池上鳯，主人才品自经邦。",
        "dynasty": "宋",
        "collection_info": null
    },
    {
        "title": "和永叔出省有日书事",
        "author": "王珪",
        "content": "青葱嘉树鎻连甍，閒忆东楼望远情。\n禁垒晓烟浮旧色，御沟春水潄新声。\n杯盘冷落留芳草，帘幕阴沉听乱莺。\n汉殿未传红蜡烛，到家犹得趁清明。",
        "dynasty": "宋",
        "collection_info": null
    },
    {
        "title": "依韵和永叔戱书",
        "author": "王珪",
        "content": "良辰并与赏心难，偶对清樽且共欢。\n梦忆江湖无奈远，吟牵月露不胜寒。\n曲逢郢雪须歌尽，漏绕宫花几听残。\n朝鎻楼台空怅望，欲将春恨託飞翰。",
        "dynasty": "宋",
        "collection_info": null
    },
    {
        "title": "依韵和王宣徽冬燕",
        "author": "王珪",
        "content": "丞相华堂燕斝飞，君恩自与众心期。\n鲁台况值书云后，汉殿仍经喜雪时。\n便有东风来翠幕，别翻新曲度瑶池。\n可伤衰病无才思，欲续高吟愧色丝。",
        "dynasty": "宋",
        "collection_info": null
    },
    {
        "title": "刘损斋主簿见示游广教和刘朔斋诗次韵",
        "author": "王珪",
        "content": "红叶村边白板扉，林间剥啄愧新知。\n离居自信难同俗，载酒何时许问奇。\n黄蘖人亡空有寺，锦袍仙去更无诗。\n知君此日登临意，不比儿曹饱腹嬉。",
        "dynasty": "宋",
        "collection_info": null
    },
    {
        "title": "依韵和曾侍中谢二府相顾",
        "author": "王珪",
        "content": "年年常过平津馆，解组归来苦未羸。\n晓日初临金阙动，春风正与玉杯期。\n三公就第谁同寿，丞相传经自有儿。\n感旧不辞今日醉，江湖思去已多时。",
        "dynasty": "宋",
        "collection_info": null
    },
    {
        "title": "闻种谔米脂川大捷",
        "author": "王珪",
        "content": "神兵十万忽乘秋，西碛妖氛一夕收。\n疋马不嘶榆塞外，长城自起玉关头。\n君王别绘凌烟阁，将帅今轻定远侯。\n莫道无人能报国，红旗行去取凉州。",
        "dynasty": "宋",
        "collection_info": null
    },
    {
        "title": "依韵和蔡枢密岷洮恢復部落迎降",
        "author": "王珪",
        "content": "河湟形胜厌西陲，忽觉连营列汉旗。\n天子坐筹星两两，将军归旆印纍纍。\n称觞别殿传新曲，衘璧名王按旧仪。\n江汉一篇犹未美，周宣方事伐淮夷。",
        "dynasty": "宋",
        "collection_info": null
    },
    {
        "title": "和元厚之平羌",
        "author": "王珪",
        "content": "诏收新土鳯林东，四百年来一战功。\n葱岭自横秦塞上，金城还落汉图中。\n轻裘坐款无遗策，折箭来庭有旧风。\n零雨未蒙音已捷，不劳归旅咏周公。",
        "dynasty": "宋",
        "collection_info": null
    },
    {
        "title": "滕学士移河朔",
        "author": "王珪",
        "content": "五鼓声沈晓色回，北驰马首望燕台。\n旧趋武帐清光近，新会仙山秘典开。\n人惜憇棠余爱远，帝忻借箸密谋来。\n边城消尽还兵喜，谁敌阳关决胜才。",
        "dynasty": "宋",
        "collection_info": null
    },
    {
        "title": "送陆子履修撰出守澶渊",
        "author": "王珪",
        "content": "金门学士富才华，又拥双旌照水涯。\n海日三竿随放仗，春风五马去如花。\n帐兵夜握龙泉湿，舞女朝垂锦带斜。\n君看有唐贤太守，风流常是属诗家。",
        "dynasty": "宋",
        "collection_info": null
    },
    {
        "title": "送富郎中守苏州",
        "author": "王珪",
        "content": "绿绨传诏下天畿，驿驭骎骎拥使麾。\n境上人瞻司马节，里中昼耀买臣衣。\n宾帷华履侵宵会，农野朱轓带雨归。\n方有壮图深许国，庾园无计恋芳菲。",
        "dynasty": "宋",
        "collection_info": null
    },
    {
        "title": "送富郎中守苏州",
        "author": "王珪",
        "content": "绿绨传诏下天畿，驿驭骎骎拥使騑。\n境上人瞻司马节，里中昼耀买臣衣。\n宾帷华履侵宵会，农野朱轓带雨归。\n方有壮图深许国，庾园无计恋芳菲。",
        "dynasty": "宋",
        "collection_info": null
    },
    {
        "title": "送吴仲庶待制出守长沙",
        "author": "王珪",
        "content": "画船催鼓送将行，一醉离觞下玉京。\n延阁漏閒空紫槖，洞庭波起猎红旌。\n曾冠獬廌姦回詟，却佩龙泉种落惊。\n莫向江城嘆卑湿，贾生不似使君荣。",
        "dynasty": "宋",
        "collection_info": null
    },
    {
        "title": "送元厚之待制出守福唐",
        "author": "王珪",
        "content": "南拥旌旗照海傍，甘泉新第从臣章。\n三休华阁窥天象，几日朝衣带御香。\n溪水双流随画楫，茘枝初绿映雕觞。\n颁春莫向常思岭，归梦先应到帝乡。",
        "dynasty": "宋",
        "collection_info": null
    },
    {
        "title": "送向防御出守淮阳",
        "author": "王珪",
        "content": "汉符新寄近天畿，便别晨班下曙扉。\n金印旋成龟左顾，瑶箱尝认燕双归。\n春风满野红旌驻，夜雨侵筵翠斝飞。\n况是韦平有家学，须将名誉敌恩辉。",
        "dynasty": "宋",
        "collection_info": null
    },
    {
        "title": "送程公闢给事出守会稽",
        "author": "王珪",
        "content": "越州太守何潇洒，应为能吟住集仙。\n雪急紫蒙催玉勒，日长青琐听熏絃。\n一时冠盖倾离席，半醉珠玑落彩笺。\n自恨君恩浑未报，五湖终负钓鱼船。",
        "dynasty": "宋",
        "collection_info": null
    },
    {
        "title": "送何圣从龙图将漕河东",
        "author": "王珪",
        "content": "平明捧诏未央宫，全晋山河九曲东。\n官着绣衣惊曼倩，文传锦里压扬雄。\n红旌照日邻天上，玉剑横秋入塞中。\n每下银台南畔路，风尘那復旧时同。",
        "dynasty": "宋",
        "collection_info": null
    },
    {
        "title": "送汪叔志赴平江州同知",
        "author": "王珪",
        "content": "鹄袍纔卸便牙绯，笑我山中芰制衣。\n姓字两回香桂籍，声华一日动天扉。\n政有霜螯须别驾，待呼巴菊寿慈闱。\n千古岳阳登览地，好诗相寄莫相违。",
        "dynasty": "宋",
        "collection_info": null
    },
    {
        "title": "奉诏赴琼林苑燕饯太尉潞国文公出镇西都",
        "author": "王珪",
        "content": "都门秋色满旌旗，祖帐容陪醉御巵。\n功业特高嘉佑末，精神如破贝州时。\n匣中宝剑腾霜锷，海上仙桃压露枝。\n昨日更闻褒诏下，别刊名姓入烝彝。",
        "dynasty": "宋",
        "collection_info": null
    },
    {
        "title": "琼林苑御筵送致政太师潞国文公归西洛",
        "author": "王珪",
        "content": "祖燕催移玉殿班，都人齐向苑傍看。\n古来少有三师退，天下曾将大器安。\n绿野春深花更好，石楼夜午月应寒。\n尘埃抖擞无余事，却忆磻溪旧钓竿。",
        "dynasty": "宋",
        "collection_info": null
    },
    {
        "title": "和致政太师潞国文公以赐燕玉津园感恩述怀",
        "author": "王珪",
        "content": "玉符初解自逍遥，暂驾安车近九霄。\n无限高名齐少室，不言休绩在三朝。\n好披云氅呼辽鹤，忽把仙巾换汉貂。\n御苑清明开特燕，莫辞仙醴劝金蕉。",
        "dynasty": "宋",
        "collection_info": null
    },
    {
        "title": "资善堂御筵送太子少保致仕李柬之归西京",
        "author": "王珪",
        "content": "紫阁飞章谢宠名，离筵特地敞宫楹。\n杯深御酒先成醉，衣拂京尘顿觉清。\n少室旧游窥玉溜，甘盘余训薄金籯。\n谁言疏傅东归盛，不得君王一饯行。",
        "dynasty": "宋",
        "collection_info": null
    },
    {
        "title": "资善堂御筵送尚书刑部侍郎致仕李受归庐山",
        "author": "王珪",
        "content": "都门车马动行尘，诏集华堂宠退臣。\n延阁带经为旧老，商山擕杖作归人。\n燕回天上还侵晚，梦入江南已见春。\n曾抱遗弓泣陵土，此生无復犯龙鳞。",
        "dynasty": "宋",
        "collection_info": null
    },
    {
        "title": "送范景仁正议致政归颍昌",
        "author": "王珪",
        "content": "十年汉殿辞荣去，颍水今归作故乡。\n曾赋洞箫真蜀客，能吟夜雨胜何郎。\n放怀云外追黄鹄，别梦春深过玉堂。\n可惜当年挂冠早，华星不及到文昌。",
        "dynasty": "宋",
        "collection_info": null
    },
    {
        "title": "送公闢给事自州致政归吴中",
        "author": "王珪",
        "content": "青琐仙人解玉符，秋风一夜满江湖。\n曾歌郢水非凡曲，未扫旄头负壮图。\n终日望君天欲尽，平生知我世应无。\n扁舟定约元宫保，潇洒莲泾二大夫。",
        "dynasty": "宋",
        "collection_info": null
    },
    {
        "title": "送僧惠思归钱塘",
        "author": "王珪",
        "content": "城邑喧喧非所依，忽生秋思满岩扉。\n晨跌未雨千花落，晚渡临风一锡飞。\n定有鱼龙窥供钵，应无尘土上禅衣。\n宝文圣偈谁为解，只恐林泉亦暂归。",
        "dynasty": "宋",
        "collection_info": null
    },
    {
        "title": "送人东归",
        "author": "王珪",
        "content": "会稽新绶振恩辉，故里人瞻昼锦归。\n骊马在门歌祖席，彩丝当膝戏亲闱。\n霜天夕霁丹枫老，水国秋深紫蟹肥。\n遶阁云山吟有助，高谈终日讼筩稀。",
        "dynasty": "宋",
        "collection_info": null
    },
    {
        "title": "挽霸州文安县主簿苏明允",
        "author": "王珪",
        "content": "岷峨地僻少人行，一日西来誉满京。\n白首只知闻道胜，青衫不及到家荣。\n元猿夜哭铭旌过，紫燕朝飞挽铎迎。\n天禄校书多分薄，子云那得葬乡城。",
        "dynasty": "宋",
        "collection_info": null
    },
    {
        "title": "赠太师中书令鲁国曾宣靖公挽词二首  其一",
        "author": "王珪",
        "content": "熠熠台符切太微，满朝文物尽光辉。\n曾扶圣日攀云上，便向春风解组归。\n一代衣冠矜阀阅，同时父子筦枢机。\n人生富贵谁难致，八十如公自古稀。",
        "dynasty": "宋",
        "collection_info": null
    },
    {
        "title": "赠太师中书令鲁国曾宣靖公挽词二首  其二",
        "author": "王珪",
        "content": "璧宫人去水潺潺，帝辇空临泪一潸。\n白玉荐樽陪庙食，黄金洒翰落碑颜。\n星辰掩霭移天上，桃李芬芳满世间。\n门外沙堤何日尽，只应阴施在银山。",
        "dynasty": "宋",
        "collection_info": null
    },
    {
        "title": "工部尚书致仕王懿敏公挽词",
        "author": "王珪",
        "content": "慷慨当年论太平，谏书虽在已尘生。\n三秋胜气横金甲，半夜离歌掩玉笙。\n庭下绿槐空自老，匣中长剑为谁鸣。\n壮图未就冠先挂，从此无由听履声。",
        "dynasty": "宋",
        "collection_info": null
    },
    {
        "title": "赠侍中李良定公挽词",
        "author": "王珪",
        "content": "悲箫忽犯晓楼钟，樽酒应非昔饯同。\n家贵曾还金钺宠，时清不见玉关功。\n佳城蔓草千年闭，后院繁絃一夕空。\n唯有平阳旧池馆，依然芳树倚东风。",
        "dynasty": "宋",
        "collection_info": null
    },
    {
        "title": "赠太子少师元章简公挽词",
        "author": "王珪",
        "content": "天子思贤共政涂，中台前日得真儒。\n正看浴凤来虽晚，不觉冥鸿去已孤。\n晓月犹临千里梓，春风又卷五云图。\n谁过南荡青山下，只恐高名自古无。",
        "dynasty": "宋",
        "collection_info": null
    },
    {
        "title": "赠礼部尚书邵安简公挽词",
        "author": "王珪",
        "content": "独骑箕尾去凌虚，枉驾追锋作召车。\n衣褐谁陈定羌册，汗青犹载立储书。\n春风泽国吟笺冷，夜雨溪堂燕豆疏。\n曾向江湖握君手，相从朝路一华胥。",
        "dynasty": "宋",
        "collection_info": null
    },
    {
        "title": "赠太尉吕惠穆公挽词",
        "author": "王珪",
        "content": "秦川归骑照山红，不觉悲箫起暮风。\n天上紫枢深北斗，人间金印独三公。\n汉庭樽俎奇谋在，陇首旌旗杀气空。\n见说韦平有家学，莫将文字葬坟中。",
        "dynasty": "宋",
        "collection_info": null
    },
    {
        "title": "刑部侍郎致仕王熙仲挽词",
        "author": "王珪",
        "content": "解组归来岁月侵，应无尘土上华簪。\n犹闻别鹤山中怨，忽送冥鸿日外沉。\n洧水于今寒露起，汉台依旧白云深。\n与君曾论平生事，不觉临觞泪满襟。",
        "dynasty": "宋",
        "collection_info": null
    },
    {
        "title": "赠礼部侍郎宋次道挽词",
        "author": "王珪",
        "content": "平日朝廷重老儒，何人奕叶在青途。\n吟笺夜月惊皴兔，谈麈春风落宝珠。\n金石谁新三代乐，丹青空上两京图。\n可怜东观书垂就，不得君前万岁呼。",
        "dynasty": "宋",
        "collection_info": null
    },
    {
        "title": "题斋宫",
        "author": "王珪",
        "content": "邻鸡未动晓骖催，又向灵台饮福杯。\n自笑治聋知不足，明年强健更重来。",
        "dynasty": "宋",
        "collection_info": null
    },
    {
        "title": "小桃",
        "author": "王珪",
        "content": "小桃常忆破正红，今日相逢二月中。\n自是粉闱人未识，莫因花晚笑春风。",
        "dynasty": "宋",
        "collection_info": null
    },
    {
        "title": "和公仪小桃绝句",
        "author": "王珪",
        "content": "粉闱飘雪对清晨，二月桃花始见春。\n莫向东风恨开晚，凤城犹有未归人。",
        "dynasty": "宋",
        "collection_info": null
    },
    {
        "title": "和梅公仪琴高鱼同圣俞",
        "author": "王珪",
        "content": "三月江南花乱开，青溪曲曲水如苔。\n琴高一去无踪迹，枉是渔人尚见猜。",
        "dynasty": "宋",
        "collection_info": null
    },
    {
        "title": "依韵和元参政正月十九日候聚厅移刻未至口占绝句",
        "author": "王珪",
        "content": "日下龙楼禁漏疏，朝衣犹自覆熏炉。\n五房人退文书静，閒看河州瑞麦图。",
        "dynasty": "宋",
        "collection_info": null
    },
    {
        "title": "依韵和吴相公南郊春晴题斋宫壁绝句",
        "author": "王珪",
        "content": "玉津驰马柳风斜，雨急金鳞走御沙。\n南亩农民望新霁，不劳云意苦相遮。",
        "dynasty": "宋",
        "collection_info": null
    },
    {
        "title": "依韵和吴相公闻南宫放榜喜雨即事绝句",
        "author": "王珪",
        "content": "紫掖清晨捧号来，门前桃李占先开。\n满城风雨逢寒食，更听春岩第一雷。",
        "dynasty": "宋",
        "collection_info": null
    },
    {
        "title": "依韵和范景仁内翰留题子履草堂二首  其一",
        "author": "王珪",
        "content": "门前车马走尘埃，偶到东园眼暂开。\n鳌岭凤池人去后，不知载酒又谁来。",
        "dynasty": "宋",
        "collection_info": null
    },
    {
        "title": "依韵和范景仁内翰留题子履草堂二首  其二",
        "author": "王珪",
        "content": "闻君筑圃多奇植，红蘂黄花落又开。\n惟有庭前岁寒竹，时时双凤下飞来。",
        "dynasty": "宋",
        "collection_info": null
    },
    {
        "title": "题李右丞王维画雪景绝句",
        "author": "王珪",
        "content": "微生江海一閒身，偶上青云四十春。\n何日扁舟载风雪，却将簔笠伴渔人。",
        "dynasty": "宋",
        "collection_info": null
    },
    {
        "title": "送程公闢刑部出守南昌",
        "author": "王珪",
        "content": "钟陵从昔号名州，绿髮仙郎作郡侯。\n波送蛟龙归海上，云随旌旆落天头。",
        "dynasty": "宋",
        "collection_info": null
    },
    {
        "title": "淮上阻雪寄梅公仪龙图",
        "author": "王珪",
        "content": "淮上惊波欲去难，更逢春雪下云端。\n思君一夜如千里，手把琼枝不奈寒。",
        "dynasty": "宋",
        "collection_info": null
    },
    {
        "title": "思乡岭",
        "author": "王珪",
        "content": "晓入燕山雪满旌，归心常与雁南征。\n如何万里沙尘外，更在思乡岭上行。",
        "dynasty": "宋",
        "collection_info": null
    },
    {
        "title": "杏坛坊",
        "author": "王珪",
        "content": "几年文字齿将刓，驷马今游一驻鞍。\n自笑不如虎贲士，翻令捉臂笑儒冠。",
        "dynasty": "宋",
        "collection_info": null
    },
    {
        "title": "市骏坊",
        "author": "王珪",
        "content": "平昔君王事胜游，日斜沧海尚停辀。\n千金骏骨今谁顾，死驾盐车亦未休。",
        "dynasty": "宋",
        "collection_info": null
    },
    {
        "title": "摸斗岭",
        "author": "王珪",
        "content": "戴斗疆陲省识华，更凭重阜切天涯。\n安知玉殿开阊阖，日月星辰在帝家。",
        "dynasty": "宋",
        "collection_info": null
    },
    {
        "title": "虎北口",
        "author": "王珪",
        "content": "来无方马去无轮，天险分明限一津。\n愿得玉龙横十万，榆关重识故封人。",
        "dynasty": "宋",
        "collection_info": null
    },
    {
        "title": "会仙石",
        "author": "王珪",
        "content": "奉使羣材笑拍肩，玉浆春酒已酡然。\n当时曾舐淮南鼎，亦恐兹山自有仙。",
        "dynasty": "宋",
        "collection_info": null
    },
    {
        "title": "失题  其一",
        "author": "王珪",
        "content": "华省当时绿鬓郎，金樽美酒醉红芳。\n今日对花不成饮，春愁已与草俱长。",
        "dynasty": "宋",
        "collection_info": null
    },
    {
        "title": "失题  其二",
        "author": "王珪",
        "content": "初见迎春识春新，欲揷迎春惊春半。\n朱门深锁不知春，苒苒年光暗中换。",
        "dynasty": "宋",
        "collection_info": null
    },
    {
        "title": "立春内中帖子词 皇帝阁 其一",
        "author": "王珪",
        "content": "北地凝阴尽，千门淑气新。\n年年金殿裏，宝字贴宜春。",
        "dynasty": "宋",
        "collection_info": null
    },
    {
        "title": "立春内中帖子词 皇帝阁 其二",
        "author": "王珪",
        "content": "丽日凝丹阙，光风拂紫闱。\n欲知春色早，先上赭黄衣。",
        "dynasty": "宋",
        "collection_info": null
    },
    {
        "title": "立春内中帖子词 皇帝阁 其三",
        "author": "王珪",
        "content": "云捧楼台切绛霄，太平天子未央朝。\n帝家春色年年好，万寿觞前奏九韶。",
        "dynasty": "宋",
        "collection_info": null
    },
    {
        "title": "立春内中帖子词 皇帝阁 其四",
        "author": "王珪",
        "content": "禁沼冰开跳锦鲤，御林风暖啭黄鹂。\n金舆未下迎春阁，折遍名花第一枝。",
        "dynasty": "宋",
        "collection_info": null
    },
    {
        "title": "立春内中帖子词 皇帝阁 其五",
        "author": "王珪",
        "content": "丹门瑞雾紫蒙蒙，日到蓬莱正殿东。\n只看御炉香欲起，佩环齐响半天中。",
        "dynasty": "宋",
        "collection_info": null
    },
    {
        "title": "立春内中帖子词 皇帝阁 其六",
        "author": "王珪",
        "content": "春入东郊晓望明，霏霏新两点初成。\n野农岂解知尧力，唯喜年来壠易耕。",
        "dynasty": "宋",
        "collection_info": null
    },
    {
        "title": "立春内中帖子词 皇后阁 其一",
        "author": "王珪",
        "content": "正道仪中阃，柔风表六宫。\n一倾春日酒，万寿与君同。",
        "dynasty": "宋",
        "collection_info": null
    },
    {
        "title": "立春内中帖子词 皇后阁 其二",
        "author": "王珪",
        "content": "未染仙人杏，偏柔帝女桑。\n应知蚕事早，不独斗年芳。",
        "dynasty": "宋",
        "collection_info": null
    },
    {
        "title": "立春内中帖子词 皇后阁 其三",
        "author": "王珪",
        "content": "平桥御水破冰痕，忽觉东风徧九门。\n谁道帝家春不早，椒房昨夜已先温。",
        "dynasty": "宋",
        "collection_info": null
    },
    {
        "title": "立春内中帖子词 皇后阁 其四",
        "author": "王珪",
        "content": "迎得韶光入寿杯，披香华殿倚云开。\n只应王母瑶池宴，又送新春宝胜来。",
        "dynasty": "宋",
        "collection_info": null
    },
    {
        "title": "立春内中帖子词 皇后阁 其五",
        "author": "王珪",
        "content": "雪残宫瓦欲生烟，已觉风光变旧年。\n应自东皇报春后，又扶君德进忠贤。",
        "dynasty": "宋",
        "collection_info": null
    },
    {
        "title": "立春内中帖子词 温成皇后阁 其一",
        "author": "王珪",
        "content": "御柳依然绿，宫苔取次生。\n黄鹂深处语，不似旧时声。",
        "dynasty": "宋",
        "collection_info": null
    },
    {
        "title": "立春内中帖子词 温成皇后阁 其二",
        "author": "王珪",
        "content": "平昔歌声断，凝尘满画梁。\n昭阳新奏曲，谁得奉君觞。",
        "dynasty": "宋",
        "collection_info": null
    },
    {
        "title": "立春内中帖子词 温成皇后阁 其三",
        "author": "王珪",
        "content": "遥闻碧海有三山，云鎻琼楼日月閒。\n花下玉颜常不老，也应春色胜人间。",
        "dynasty": "宋",
        "collection_info": null
    },
    {
        "title": "立春内中帖子词 温成皇后阁 其四",
        "author": "王珪",
        "content": "宫树沉沉鎻玉扉，东风犹是度罗帏。\n此身不及春来燕，又向披香殿裏飞。",
        "dynasty": "宋",
        "collection_info": null
    },
    {
        "title": "立春内中帖子词 夫人阁 其一",
        "author": "王珪",
        "content": "翠缕争垂柳，红酥旋点花。\n林中都未有，疑是旧年华。",
        "dynasty": "宋",
        "collection_info": null
    },
    {
        "title": "立春内中帖子词 夫人阁 其二",
        "author": "王珪",
        "content": "玉殿闻春到，罗衣照地红。\n君恩深汉帝，不惜舞东风。",
        "dynasty": "宋",
        "collection_info": null
    },
    {
        "title": "立春内中帖子词 夫人阁 其三",
        "author": "王珪",
        "content": "綵燕迎春入鬓飞，轻寒未放缕金衣。\n苑中忽报花开早，得从銮舆向晚归。",
        "dynasty": "宋",
        "collection_info": null
    },
    {
        "title": "立春内中帖子词 夫人阁 其四",
        "author": "王珪",
        "content": "金缕新幡翠凤翘，侧商催酒转宫腰。\n玉栏风急花零乱，始觉春寒第一朝。",
        "dynasty": "宋",
        "collection_info": null
    },
    {
        "title": "立春内中帖子词 夫人阁 其五",
        "author": "王珪",
        "content": "月残鳷鹊雪离离，禁裏春风自有期。\n晓忆梅花谁为折，从来不许下瑶墀。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其一",
        "author": "王珪",
        "content": "万里关山静，清阴满塞榆。\n如何金殿裏，犹献辟兵符。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其二",
        "author": "王珪",
        "content": "瑞日浮丹阙，仙云满玉舆。\n更传长命缕，宝历万年余。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其三",
        "author": "王珪",
        "content": "泰一扶皇运，真人感赤精。\n更逢端午节，君德万方明。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其四",
        "author": "王珪",
        "content": "御醑璩杯白，仙风羽扇清。\n灵符不须进，汉垒已销兵。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其五",
        "author": "王珪",
        "content": "万里来珍贡，风澜静四溟。\n鱼龙惊咒水，神雾忽生庭。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其六",
        "author": "王珪",
        "content": "波生碧海露晨曦，争剽菖蒲集御巵。\n见说太平无沴气，山中丛艾独生迟。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其七",
        "author": "王珪",
        "content": "采丝纒糭动嘉辰，浴殿风生画扇轮。\n拂晓千门放金钥，玉阶还有谢衣人。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其八",
        "author": "王珪",
        "content": "沈沈三殿燕华绅，云覆端门瑞气新。\n昼漏未移天正午，此时兼有日重轮。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其九",
        "author": "王珪",
        "content": "御柳重重午影圆，薫风时泛舜琴絃。\n六宫竞进长生缕，天子垂衣一万年。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其一○",
        "author": "王珪",
        "content": "禁幕无风日正亭，侍臣初赐玉盘冰。\n不知翠辇游何处，应在瑶台第一层。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其一一",
        "author": "王珪",
        "content": "翠华初到玉池游，笑指宫人按棹讴。\n湘水英魂在何处，犹教终日竞龙舟。",
        "dynasty": "宋",
        "collection_info": null
    },
    {
        "title": "端午内中帖子词 皇帝阁 其一二",
        "author": "王珪",
        "content": "御池风暖水如鳞，争看兰舟竞渡人。\n应是君王好忠直，至今犹为弔孤臣。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其一",
        "author": "王珪",
        "content": "两仪坤载厚，四海母仪深。\n愿上菖花酒，年年圣子心。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其二",
        "author": "王珪",
        "content": "汉殿炎风少，轻凉已动衣。\n每来观织室，不许夜停机。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其三",
        "author": "王珪",
        "content": "仙艾垂门绿，灵丝遶户长。\n何人握彤筦，金殿纪多祥。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其四",
        "author": "王珪",
        "content": "有德名终大，无为福自延。\n更闻天子孝，荐术助长年。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其五",
        "author": "王珪",
        "content": "宝缕千祥集，灵符百疫犇。\n天人无限福，未老见曾孙。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其六",
        "author": "王珪",
        "content": "复道青槐合，琱盘碧李新。\n百灵扶绣户，不假艾为人。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其七",
        "author": "王珪",
        "content": "池边草色迎人绿，庭下榴花照地红。\n晓献瑶觞千万寿，鸣梢声入宝慈宫。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其八",
        "author": "王珪",
        "content": "水风吹殿送微凉，竹叶金盘糭子香。\n试向跃龙门上望，不教车马胜南阳。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其九",
        "author": "王珪",
        "content": "钗头艾虎辟羣邪，晓驾鲜云七宝车。\n宴罢瑶池红日晚，归来零乱满宫花。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其一○",
        "author": "王珪",
        "content": "浮云仙殿切昭回，甘露通宵滴玉杯。\n金鎻纔开团扇入，圣神天子问安来。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其一一",
        "author": "王珪",
        "content": "平明三殿进觞初，玉女傍边捧道书。\n探得长生太清箓，同扶皇历万年余。",
        "dynasty": "宋",
        "collection_info": null
    },
    {
        "title": "端午内中帖子词 太上皇后阁 其一二",
        "author": "王珪",
        "content": "几年退乐紫房居，天下犹传还政书。\n玉案焚香读黄老，人间宫殿午阴初。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其一",
        "author": "王珪",
        "content": "玉作仙家殿，都无暑气侵。\n犹裁葵叶扇，常有爱君心。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其二",
        "author": "王珪",
        "content": "茧馆桑阴合，新丝已上机。\n忧勤不知暑，亲织衮龙衣。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其三",
        "author": "王珪",
        "content": "金屋风光别，仍逢令节新。\n争传九子糭，皇祚续千春。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其四",
        "author": "王珪",
        "content": "五月炎风炽，忧勤紫掖中。\n催裁恤刑诏，晓下未央宫。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其五",
        "author": "王珪",
        "content": "侍儿清晓进仙裳，玉筦齐调奉帝觞。\n应有瑶箱旧时燕，直随歌舞到昭阳。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其六",
        "author": "王珪",
        "content": "君王初幸集灵台，碧藕催花海上开。\n见说一房皆百子，凤衔双蒂几时来。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其七",
        "author": "王珪",
        "content": "君王未带赤灵符，亲结双龙献宝珠。\n更与宫娥花下看，工夫还似外边无。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其八",
        "author": "王珪",
        "content": "水晶宫殿晓风微，天女乘云献玉衣。\n谁把轻绡裁画扇，直疑双凤向人飞。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其九",
        "author": "王珪",
        "content": "夕然辟恶仙香度，朝结延年帝缕成。\n愿上玉宸千万寿，薫风常泛舜絃声。",
        "dynasty": "宋",
        "collection_info": null
    },
    {
        "title": "端午内中帖子词 皇后阁 其一○",
        "author": "王珪",
        "content": "紫阁曈昽隐晓霞，瑶墀九御荐菖华。\n何人又进江心鑑，试与君王却众邪。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其一",
        "author": "王珪",
        "content": "金缕黄龙扇，兰芽翠釜汤。\n君王回浴殿，步辇自生香。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其二",
        "author": "王珪",
        "content": "绕臂双条达，红纱昼梦惊。\n连吹紫云曲，不及晚籹成。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其三",
        "author": "王珪",
        "content": "绿艾初垂户，青菰已荐觞。\n人归宫殿午，偏觉昼阴长。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其四",
        "author": "王珪",
        "content": "画栱无尘乳燕飞，熏风时復度罗衣。\n君王避暑蓬莱殿，向晚笙歌簇辇归。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其五",
        "author": "王珪",
        "content": "日长珠箔漏声稀，团扇新裁越女机。\n进罢采丝三殿晚，万年枝上乱莺飞。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其六",
        "author": "王珪",
        "content": "后苑寻青趁午前，归来竞斗玉栏边。\n袖中独有香芸草，留与君王辟蠧编。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其七",
        "author": "王珪",
        "content": "火云时节促金刀，旋捲珠帘剪绛绡。\n天上莫将尘世比，房栊都未觉炎歊。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其八",
        "author": "王珪",
        "content": "偶从选入侍仙都，歌舞常承玉殿呼。\n欲谢君恩却无语，心前笑指赤灵符。",
        "dynasty": "宋",
        "collection_info": null
    },
    {
        "title": "端午内中帖子词 夫人阁 其九",
        "author": "王珪",
        "content": "一様红裙试舞斜，阶前妒尽石榴花。\n明朝知是天中节，旋刻菖蒲好辟邪。",
        "dynasty": "宋",
        "collection_info": null
    },
    {
        "title": "宫词  其一",
        "author": "王珪",
        "content": "花裏宫莺晓未啼，千牛仗下报班齐。\n银袍五百趋龙尾，天子临轩赐御题。",
        "dynasty": "宋",
        "collection_info": null
    },
    {
        "title": "宫词  其二",
        "author": "王珪",
        "content": "洛阳新进牡丹丛，种在蓬莱第几宫。\n压晓看花传驾入，露苞方拆御袍红。",
        "dynasty": "宋",
        "collection_info": null
    },
    {
        "title": "宫词  其三",
        "author": "王珪",
        "content": "一片桃花一片春，夜来风雨落纷纷。\n多情更逐东流水，还作高唐梦裏人。",
        "dynasty": "宋",
        "collection_info": null
    },
    {
        "title": "宫词  其四",
        "author": "王珪",
        "content": "碧桃花下试枰棋，误算筹先一着低。\n输却钿钗双翡翠，可胜重劝玉东西。",
        "dynasty": "宋",
        "collection_info": null
    },
    {
        "title": "宫词  其五",
        "author": "王珪",
        "content": "燕去燕来閒白昼，花开花落送黄昏。\n年年好景春风妒，梦裏铅华湿泪痕。",
        "dynasty": "宋",
        "collection_info": null
    },
    {
        "title": "宫词  其六",
        "author": "王珪",
        "content": "侍辇归来步玉阶，试穿金缕凤头鞋。\n阶前摘得宜男草，笑插黄金十二钗。",
        "dynasty": "宋",
        "collection_info": null
    },
    {
        "title": "宫词  其七",
        "author": "王珪",
        "content": "瑶台夜滴金茎露，水殿凉生玉枕风。\n卧看星河归阁晚，月斜疏影转梧桐。",
        "dynasty": "宋",
        "collection_info": null
    },
    {
        "title": "宫词  其八",
        "author": "王珪",
        "content": "帘旌风捲绿波流，绣扇红鸾五綵楼。\n撮角茶床金钉校，暗花香印锦纹头。",
        "dynasty": "宋",
        "collection_info": null
    },
    {
        "title": "宫词  其九",
        "author": "王珪",
        "content": "临明一阵梨花雨，梦隔珊瑚斗帐明。\n后苑乐声催引驾，春衫初试觉身轻。",
        "dynasty": "宋",
        "collection_info": null
    },
    {
        "title": "宫词  其一○",
        "author": "王珪",
        "content": "燕子初来语更新，一声声报内家春。\n遥闻春苑樱桃熟，先进金盘奉紫宸。",
        "dynasty": "宋",
        "collection_info": null
    },
    {
        "title": "宫词  其一一",
        "author": "王珪",
        "content": "盆山高疉小蓬莱，桧柏屏风凤尾开。\n绿遶金阶春水阔，新分一派御沟来。",
        "dynasty": "宋",
        "collection_info": null
    },
    {
        "title": "宫词  其一二",
        "author": "王珪",
        "content": "内苑宫人学打球，青丝飞控紫骅骝。\n朝朝结束防宣唤，一様珍珠络辔头。",
        "dynasty": "宋",
        "collection_info": null
    },
    {
        "title": "宫词  其一三",
        "author": "王珪",
        "content": "夜深独倚栏干角，玉笛横吹弄月明。\n余响度云无处觅，人间闻得两三声。",
        "dynasty": "宋",
        "collection_info": null
    },
    {
        "title": "宫词  其一四",
        "author": "王珪",
        "content": "新学琵琶曲破成，仙韶第一已知名。\n朱絃未落黄金拨，玉腕先闻动钏声。",
        "dynasty": "宋",
        "collection_info": null
    },
    {
        "title": "宫词  其一五",
        "author": "王珪",
        "content": "太尉洮岷破敌迴，腰垂金带入关来。\n殿前献寿天颜喜，花覆千官拱御杯。",
        "dynasty": "宋",
        "collection_info": null
    },
    {
        "title": "宫词  其一六",
        "author": "王珪",
        "content": "元夕星灯照露台，六宫歌吹出云来。\n夜深翠辇归金殿，十里迴廊锦帐开。",
        "dynasty": "宋",
        "collection_info": null
    },
    {
        "title": "宫词  其一七",
        "author": "王珪",
        "content": "后苑归来月上初，天歌吹引六鸾舆。\n春风料峭余寒重，犹索金函览奏书。",
        "dynasty": "宋",
        "collection_info": null
    },
    {
        "title": "宫词  其一八",
        "author": "王珪",
        "content": "金鸡竿下龙旗动，万国华夷拜冕旒。\n十二门开传诏急，祥云捧日在楼头。",
        "dynasty": "宋",
        "collection_info": null
    },
    {
        "title": "宫词  其一九",
        "author": "王珪",
        "content": "数骑红籹晓猎还，销金罗韈缕金环。\n佯佯走马穿花过，拂拭雕弓对御弯。",
        "dynasty": "宋",
        "collection_info": null
    },
    {
        "title": "宫词  其二○",
        "author": "王珪",
        "content": "晚来东殿放笙歌，外院池亭得暂过。\n深炷炉香登月榭，栏干西角拜姮娥。",
        "dynasty": "宋",
        "collection_info": null
    },
    {
        "title": "宫词  其二一",
        "author": "王珪",
        "content": "中宫赐雪玉成峰，滴露堆寒冷照空。\n三十六琐明月夜，姮娥浑在水晶宫。",
        "dynasty": "宋",
        "collection_info": null
    },
    {
        "title": "宫词  其二二",
        "author": "王珪",
        "content": "两班齐贺玉关清，新奏熙州曲破成。\n画皷连声催攧遍，内人多半未知名。",
        "dynasty": "宋",
        "collection_info": null
    },
    {
        "title": "宫词  其二三",
        "author": "王珪",
        "content": "内库新函进御茶，龙团春足建溪芽。\n黄封各各题名姓，赐入东西两府家。",
        "dynasty": "宋",
        "collection_info": null
    },
    {
        "title": "宫词  其二四",
        "author": "王珪",
        "content": "博士当年教玉筝，六宫谁敢斗新声。\n如今旧曲无心理，宝柱一行秋雁横。",
        "dynasty": "宋",
        "collection_info": null
    },
    {
        "title": "宫词  其二五",
        "author": "王珪",
        "content": "宫人捧砚临香案，一幅春绡展素霞。\n玉筯弯环题御篆，风云金殿起龙蛇。",
        "dynasty": "宋",
        "collection_info": null
    },
    {
        "title": "宫词  其二六",
        "author": "王珪",
        "content": "银盆着水洒球塲，马嚼衘声立两行。\n齐上玉鞍随仗列，粟金腰带小牌方。",
        "dynasty": "宋",
        "collection_info": null
    },
    {
        "title": "宫词  其二七",
        "author": "王珪",
        "content": "三殿飞云禁钥开，风从天上送春来。\n诸藩玉帛朝元日，齐献南山万寿杯。",
        "dynasty": "宋",
        "collection_info": null
    },
    {
        "title": "宫词  其二八",
        "author": "王珪",
        "content": "黄昏鎻院听宣除，翰长平明趁起居。\n撰就白麻先进草，金泥降出内中书。",
        "dynasty": "宋",
        "collection_info": null
    },
    {
        "title": "宫词  其二九",
        "author": "王珪",
        "content": "鱼藻宫中淑景长，鸭头新水御池塘。\n奇花深院门门闭，总被春风漏洩香。",
        "dynasty": "宋",
        "collection_info": null
    },
    {
        "title": "宫词  其三○",
        "author": "王珪",
        "content": "石刻蛟螭扶绣柱，金盘龙凤走雕楹。\n万年枝上流莺啭，屏掩春山梦不成。",
        "dynasty": "宋",
        "collection_info": null
    },
    {
        "title": "宫词  其三一",
        "author": "王珪",
        "content": "红湿春罗染御袍，透帘三丈日华高。\n金针玉尺裁缝处，一对盘龙落剪刀。",
        "dynasty": "宋",
        "collection_info": null
    },
    {
        "title": "宫词  其三二",
        "author": "王珪",
        "content": "内家宣赐生辰宴，隔夜诸宫进御花。\n后殿未闻公主入，东门先报下金车。",
        "dynasty": "宋",
        "collection_info": null
    },
    {
        "title": "宫词  其三三",
        "author": "王珪",
        "content": "端午生衣进御床，赭黄罗帕覆金箱。\n美人捧入南薫殿，玉腕斜封綵缕长。",
        "dynasty": "宋",
        "collection_info": null
    },
    {
        "title": "宫词  其三四",
        "author": "王珪",
        "content": "选进仙韶第一人，纔胜罗绮不胜春。\n重教按舞桃花下，只踏残红作地裀。",
        "dynasty": "宋",
        "collection_info": null
    },
    {
        "title": "宫词  其三五",
        "author": "王珪",
        "content": "侍女争挥玉弹弓，金丸飞入乱花中。\n一时惊起流莺散，踏落残英满地红。",
        "dynasty": "宋",
        "collection_info": null
    },
    {
        "title": "宫词  其三六",
        "author": "王珪",
        "content": "七宝栏干白玉除，新开凉殿幸金舆。\n一沟泛碧流春水，四面琼鈎搭绮疏。",
        "dynasty": "宋",
        "collection_info": null
    },
    {
        "title": "宫词  其三七",
        "author": "王珪",
        "content": "山楼彩凤栖寒月，宴殿金麟吐御香。\n蜀锦地衣呈队舞，教头先出拜君王。",
        "dynasty": "宋",
        "collection_info": null
    },
    {
        "title": "宫词  其三八",
        "author": "王珪",
        "content": "天外明河翻玉浪，楼西凉月涌金盆。\n香销甲乙床前帐，宫锁玲珑闭殿门。",
        "dynasty": "宋",
        "collection_info": null
    },
    {
        "title": "宫词  其三九",
        "author": "王珪",
        "content": "西风欹叶撼宫梧，早怯秋寒着绣襦。\n玉宇无人双燕去，一弯新月上金枢。",
        "dynasty": "宋",
        "collection_info": null
    },
    {
        "title": "宫词  其四○",
        "author": "王珪",
        "content": "夜寒金屋篆烟飞，灯烛分明在紫微。\n漏永禁宫三十六，燕回争踏月轮归。",
        "dynasty": "宋",
        "collection_info": null
    },
    {
        "title": "宫词  其四一",
        "author": "王珪",
        "content": "晓吹翩翩动翠旗，炉烟千疉瑞云飞。\n何人奏对偏移刻，御史天香隔绣衣。",
        "dynasty": "宋",
        "collection_info": null
    },
    {
        "title": "宫词  其四二",
        "author": "王珪",
        "content": "金井秋啼络纬声，出花宫漏报严更。\n不知谁是金銮直，玉宇沉沉夜气清。",
        "dynasty": "宋",
        "collection_info": null
    },
    {
        "title": "宫词  其四三",
        "author": "王珪",
        "content": "内庭秋燕玉池东，香散荷花水殿风。\n阿监采菱牵锦缆，月明犹在画船中。",
        "dynasty": "宋",
        "collection_info": null
    },
    {
        "title": "宫词  其四四",
        "author": "王珪",
        "content": "东宫花烛綵楼新，天上仙桥不鎻春。\n徧出六宫歌舞奏，姮娥初到月虚轮。",
        "dynasty": "宋",
        "collection_info": null
    },
    {
        "title": "宫词  其四五",
        "author": "王珪",
        "content": "纱幔薄垂金麦穗，帘鈎纤挂玉葱条。\n楼西别起长春殿，香壁红泥透蜀椒。",
        "dynasty": "宋",
        "collection_info": null
    },
    {
        "title": "宫词  其四六",
        "author": "王珪",
        "content": "翠华香重玉炉添，双凤楼头晓日暹。\n扇掩红鸾金殿悄，一声清跸捲珠帘。",
        "dynasty": "宋",
        "collection_info": null
    },
    {
        "title": "宫词  其四七",
        "author": "王珪",
        "content": "金作盘龙绣作鳞，壶冰楼阁禁中春。\n君王避暑来游幸，风月横秋气象新。",
        "dynasty": "宋",
        "collection_info": null
    },
    {
        "title": "宫词  其四八",
        "author": "王珪",
        "content": "清晓自倾花上露，冷侵宫殿玉蟾蜍。\n擘开五色销金纸，碧琐琐前学草书。",
        "dynasty": "宋",
        "collection_info": null
    },
    {
        "title": "宫词  其四九",
        "author": "王珪",
        "content": "翠钿帖靥轻如笑，玉凤雕钗袅欲飞。\n拂晓贺春皇帝阁，綵衣金胜近龙衣。",
        "dynasty": "宋",
        "collection_info": null
    },
    {
        "title": "宫词  其五○",
        "author": "王珪",
        "content": "琐声金掣阁门环，帘捲真珠十二间。\n别殿春风呼万岁，中丞新押散朝班。",
        "dynasty": "宋",
        "collection_info": null
    },
    {
        "title": "宫词  其五一",
        "author": "王珪",
        "content": "鸡人报晓传三唱，玉井金床转辘轳。\n烟引御炉香遶殿，漏籤初刻上铜壶。",
        "dynasty": "宋",
        "collection_info": null
    },
    {
        "title": "宫词  其五二",
        "author": "王珪",
        "content": "御案横金殿幄红，扇开云表露天容。\n太常奏备三千曲，乐府新调十二钟。",
        "dynasty": "宋",
        "collection_info": null
    },
    {
        "title": "宫词  其五三",
        "author": "王珪",
        "content": "宫女薫香进御衣，殿门开鎻请金匙。\n朝阳初上黄金屋，禁掖春深昼漏迟。",
        "dynasty": "宋",
        "collection_info": null
    },
    {
        "title": "宫词  其五四",
        "author": "王珪",
        "content": "三月金明柳絮飞，岸花堤草弄春时。\n楼船百戏催宣赐，御辇今年不上池。",
        "dynasty": "宋",
        "collection_info": null
    },
    {
        "title": "宫词  其五五",
        "author": "王珪",
        "content": "内人稀见水秋韆，争擘珠帘障殿前。\n第一锦标谁夺得，右军输却小龙船。",
        "dynasty": "宋",
        "collection_info": null
    },
    {
        "title": "宫词  其五六",
        "author": "王珪",
        "content": "夜色楼台月数层，金猊烟穗绕觚棱。\n重廊屈折连三殿，密上真珠百宝灯。",
        "dynasty": "宋",
        "collection_info": null
    },
    {
        "title": "宫词  其五七",
        "author": "王珪",
        "content": "天门晏闭九重关，楼倚银河气象閒。\n一点星球垂绛阙，五云仙仗下蓬山。",
        "dynasty": "宋",
        "collection_info": null
    },
    {
        "title": "宫词  其五八",
        "author": "王珪",
        "content": "禁裏春浓蝶自飞，御蠺眠处弄新丝。\n碧琐尽日教鹦鹉，念得君王数首诗。",
        "dynasty": "宋",
        "collection_info": null
    },
    {
        "title": "宫词  其五九",
        "author": "王珪",
        "content": "斗草深宫玉槛前，青蒲如箭荇如钱。\n不知红药栏干曲，日暮何人落翠钿。",
        "dynasty": "宋",
        "collection_info": null
    },
    {
        "title": "宫词  其六○",
        "author": "王珪",
        "content": "太液波清水殿凉，画船惊起宿鸳鸯。\n翠眉不及池边柳，取次飞花入建章。",
        "dynasty": "宋",
        "collection_info": null
    },
    {
        "title": "宫词  其六一",
        "author": "王珪",
        "content": "御座垂帘绣额单，冰山重疉贮金盘。\n玉清迢递无尘到，殿角东西五月寒。",
        "dynasty": "宋",
        "collection_info": null
    },
    {
        "title": "宫词  其六二",
        "author": "王珪",
        "content": "春心滴破花边露，晓梦敲回禁裏钟。\n十二楚山何处是，御楼曾见两三峰。",
        "dynasty": "宋",
        "collection_info": null
    },
    {
        "title": "宫词  其六三",
        "author": "王珪",
        "content": "博山夜宿沉香火，帐外时闻暖凤笙。\n理遍从头新上曲，殿前宠直未交更。",
        "dynasty": "宋",
        "collection_info": null
    },
    {
        "title": "宫词  其六四",
        "author": "王珪",
        "content": "春殿千官宴喜归，上林莺舌报花时。\n宣徽旋进新裁曲，学士争吟应诏诗。",
        "dynasty": "宋",
        "collection_info": null
    },
    {
        "title": "宫词  其六五",
        "author": "王珪",
        "content": "钓线沉波漾綵舟，鱼争芳饵上龙鈎。\n内人急捧金盘接，拨剌红鳞跃未休。",
        "dynasty": "宋",
        "collection_info": null
    },
    {
        "title": "宫词  其六六",
        "author": "王珪",
        "content": "蕙炷香销烛影残，御衣薫尽彻更阑。\n归来困顿眠红帐，一枕西风梦裏寒。",
        "dynasty": "宋",
        "collection_info": null
    },
    {
        "title": "宫词  其六七",
        "author": "王珪",
        "content": "东宫降诞挺佳辰，少海星边拥瑞云。\n中尉传开三日宴，翰林当撰洗儿文。",
        "dynasty": "宋",
        "collection_info": null
    },
    {
        "title": "宫词  其六八",
        "author": "王珪",
        "content": "金钲画角警塲开，天子南郊玉辂来。\n十里青城遥北望，綵云宫殿月楼台。",
        "dynasty": "宋",
        "collection_info": null
    },
    {
        "title": "宫词  其六九",
        "author": "王珪",
        "content": "皷角三声夜奏严，夕斋清庙宿重帘。\n殿前太尉横银仗，指点金盆御水添。",
        "dynasty": "宋",
        "collection_info": null
    },
    {
        "title": "宫词  其七○",
        "author": "王珪",
        "content": "銮舆昨夜宿郊坛，月淡风低綵内寒。\n密写销金红榜字，宫中日日报平安。",
        "dynasty": "宋",
        "collection_info": null
    },
    {
        "title": "宫词  其七一",
        "author": "王珪",
        "content": "禁籞春来报踏青，御池波漾碧涟轻。\n内人争送秋韆急，风隔桃花闻笑声。",
        "dynasty": "宋",
        "collection_info": null
    },
    {
        "title": "宫词  其七二",
        "author": "王珪",
        "content": "露井银床冻不收，深宫花暗晓莺愁。\n残红满地无人扫，一半随风落御沟。",
        "dynasty": "宋",
        "collection_info": null
    },
    {
        "title": "宫词  其七三",
        "author": "王珪",
        "content": "昨日龙舆幸宝文，宸毫金轴展风云。\n前朝御印从头拆，重整牙籤甲乙分。",
        "dynasty": "宋",
        "collection_info": null
    },
    {
        "title": "宫词  其七四",
        "author": "王珪",
        "content": "盘龙新织翠云裘，点检黄封玉匣收。\n防备秋来供御着，金箱捧入曝衣楼。",
        "dynasty": "宋",
        "collection_info": null
    },
    {
        "title": "宫词  其七五",
        "author": "王珪",
        "content": "十三垂髻碧螺松，学舞经年后苑中。\n近日昭仪抄姓字，一时宣拨入东宫。",
        "dynasty": "宋",
        "collection_info": null
    },
    {
        "title": "宫词  其七六",
        "author": "王珪",
        "content": "内库从头赐舞衣，一番时様一番宜。\n才人特地新装束，生色春衫画折枝。",
        "dynasty": "宋",
        "collection_info": null
    },
    {
        "title": "宫词  其七七",
        "author": "王珪",
        "content": "黄金掌上露华稀，朝退君王索辇迟。\n到得经筵春讲罢，海棠花影数砖移。",
        "dynasty": "宋",
        "collection_info": null
    },
    {
        "title": "宫词  其七八",
        "author": "王珪",
        "content": "禁庭漏促斜沉月，殿烛光寒未捲帘。\n御仗催班元会集，牙牌先入奏中严。",
        "dynasty": "宋",
        "collection_info": null
    },
    {
        "title": "宫词  其七九",
        "author": "王珪",
        "content": "焚香重熨赭黄衣，恐怕朝阳进御迟。\n禁皷五更交早直，归来还是立班时。",
        "dynasty": "宋",
        "collection_info": null
    },
    {
        "title": "宫词  其八○",
        "author": "王珪",
        "content": "素英飘洒作宵寒，一寸金花烛泪残。\n连夜对香宣两府，平明谢雪到斋坛。",
        "dynasty": "宋",
        "collection_info": null
    },
    {
        "title": "宫词  其八一",
        "author": "王珪",
        "content": "尽日閒琐赌选仙，小娃争觅倒盆钱。\n上筹得占蓬莱岛，一掷乘鸾出洞天。",
        "dynasty": "宋",
        "collection_info": null
    },
    {
        "title": "宫词  其八二",
        "author": "王珪",
        "content": "丽日祥烟鎻禁林，樱桃初熟杏成阴。\n年年翠辇来游幸，花落春宫一寸深。",
        "dynasty": "宋",
        "collection_info": null
    },
    {
        "title": "宫词  其八三",
        "author": "王珪",
        "content": "夕宴中秋醉广寒，阆风银阙鎻三山。\n美人半夜歌明月，声在玉壶天地间。",
        "dynasty": "宋",
        "collection_info": null
    },
    {
        "title": "宫词  其八四",
        "author": "王珪",
        "content": "新供御马可曾骑，青鬛连钱碧玉蹄。\n毎到殿前祗侯驾，金鞍卸下不闻嘶。",
        "dynasty": "宋",
        "collection_info": null
    },
    {
        "title": "宫词  其八五",
        "author": "王珪",
        "content": "六龙观稼奉宸游，齐贺丰年荐麦秋。\n后苑宴回卿相出，内官金合送来麰。",
        "dynasty": "宋",
        "collection_info": null
    },
    {
        "title": "宫词  其八六",
        "author": "王珪",
        "content": "大家装着斗时宜，独自寻常拂淡眉。\n为染浅黄衫子色，金盆添水看鹅儿。",
        "dynasty": "宋",
        "collection_info": null
    },
    {
        "title": "宫词  其八七",
        "author": "王珪",
        "content": "帘摇翡翠金风晚，瓦湿鸳鸯玉露天。\n秋殿晓开重九宴，内人争贴菊花钿。",
        "dynasty": "宋",
        "collection_info": null
    },
    {
        "title": "宫词  其八八",
        "author": "王珪",
        "content": "崇文殿裏胜蓬莱，绣柱扶天秘阁开。\n典籍校雠三殿外，图书多出禁中来。",
        "dynasty": "宋",
        "collection_info": null
    },
    {
        "title": "宫词  其八九",
        "author": "王珪",
        "content": "六宫春色醉仙葩，绮户沉烟望翠华。\n琥珀盘生山芍药，绛纱囊佩木香花。",
        "dynasty": "宋",
        "collection_info": null
    },
    {
        "title": "宫词  其九○",
        "author": "王珪",
        "content": "花外栏干压翠檐，水边金阁半垂帘。\n内砧敲月黄昏后，坐觉寒风一倍添。",
        "dynasty": "宋",
        "collection_info": null
    },
    {
        "title": "宫词  其九一",
        "author": "王珪",
        "content": "十年一住广寒宫，云恋歌声惯遶空。\n长爱惜花花下唱，袖和金缕怕春风。",
        "dynasty": "宋",
        "collection_info": null
    },
    {
        "title": "宫词  其九二",
        "author": "王珪",
        "content": "雪晴鳷鹊楼边月，风落昭阳殿后梅。\n炉炭炧消香兽暖，独拈香箸拨红灰。",
        "dynasty": "宋",
        "collection_info": null
    },
    {
        "title": "宫词  其九三",
        "author": "王珪",
        "content": "花香着蘂藏蜂翅，柳影拖金入琐琐。\n舞鑑晓鸾无奈隻，认归梁燕却成双。",
        "dynasty": "宋",
        "collection_info": null
    },
    {
        "title": "宫词  其九四",
        "author": "王珪",
        "content": "玉兔何年上月宫，夜间捣药特无踪。\n神丹不老姮娥鬂，乞取刀圭驻玉容。",
        "dynasty": "宋",
        "collection_info": null
    },
    {
        "title": "宫词  其九五",
        "author": "王珪",
        "content": "萱草成窠杏子青，夜闻禁漏晓闻莺。\n吹回一觉昭阳梦，帐外春风太薄情。",
        "dynasty": "宋",
        "collection_info": null
    },
    {
        "title": "宫词  其九六",
        "author": "王珪",
        "content": "翡翠盘龙装绣额，真珠双鳯蹙花球。\n时闻玉女牵帘笑，箭跃铜壶不算筹。",
        "dynasty": "宋",
        "collection_info": null
    },
    {
        "title": "宫词  其九七",
        "author": "王珪",
        "content": "迢递金壶漏水长，轮更传点报君王。\n诸宫各进时新果，尽着龙床驻夜香。",
        "dynasty": "宋",
        "collection_info": null
    },
    {
        "title": "宫词  其九八",
        "author": "王珪",
        "content": "殿下排塲击土牛，君王玉仗久迟留。\n内人争卜宜春喜，夺得金泥各自收。",
        "dynasty": "宋",
        "collection_info": null
    },
    {
        "title": "宫词  其九九",
        "author": "王珪",
        "content": "千年一偶圣人生，岂特河清海亦清。\n瑞应固宜流乐府，行看丝竹有新声。",
        "dynasty": "宋",
        "collection_info": null
    },
    {
        "title": "宫词  其一○○",
        "author": "王珪",
        "content": "沉烟摇碧透金铺，密下珠帘镇玉壶。\n近赐赵昌花雀障，却嫌崔白芰荷图。",
        "dynasty": "宋",
        "collection_info": null
    },
    {
        "title": "宫词  其一○一",
        "author": "王珪",
        "content": "小雨霏微润绿苔，石栏红杏傍池开。\n一枝插向银瓶裏，捧进君王玉殿来。",
        "dynasty": "宋",
        "collection_info": null
    },
    {
        "title": "集英殿干元节大燕教坊乐语口号",
        "author": "王珪",
        "content": "清跸传音紫集来，逡巡万玉拥钧台。\n南山镇地符辰算，北斗倾霞入宴杯。\n镐饮篇中鱼演漾，虞韶声裏凤徘徊。\n年年赤帝乘离月，长见云龙帐殿开。",
        "dynasty": "宋",
        "collection_info": null
    },
    {
        "title": "集英殿皇子降生大燕教坊乐语口号",
        "author": "王珪",
        "content": "忽觉祥烟绕禁门，宝慈宫裏见皇孙。\n便令三洞张钧乐，直许千官醉御樽。\n未晓清风生殿阁，经旬赤气射干坤。\n须知此会非常有，遥看天颜一倍温。",
        "dynasty": "宋",
        "collection_info": null
    },
    {
        "title": "集英殿秋燕教坊乐语口号",
        "author": "王珪",
        "content": "秋光紫翠动南山，天上传呼御燕颁。\n一部梨园吹凤曲，九重丹阙对龙颜。\n日华初驻金舆仗，霞彩犹浮玉笋班。\n欲识君臣同乐处，万箱登岁五兵闲。",
        "dynasty": "宋",
        "collection_info": null
    },
    {
        "title": "渔父",
        "author": "王珪",
        "content": "急景易如流水去，浮名终与白云空。\n何如几曲秋溪上，醉泛一舟烟雨中。",
        "dynasty": "宋",
        "collection_info": null
    },
    {
        "title": "草",
        "author": "王珪",
        "content": "袅如垂线软如茵，古渡蒙茸映烧痕。\n解憾有情迷雾雨，恣生闲地杂兰荪。\n绿铺春色围荒寺，远衬斜阳接钓村。\n尽，日下重楼望欲迷。\n独鸟自飞烟漠漠，行人不驻雨凄凄。\n王孙何事征鞍晚，兰泽空闻杜宇啼。",
        "dynasty": "宋",
        "collection_info": null
    },
    {
        "title": "诗一首",
        "author": "王珪",
        "content": "种竹五七箇，结茅三两间。\n稍通溪上路，不碍屋头山。\n黄叶水去住，白云风往还。\n生涯只此是，道者少机关。",
        "dynasty": "宋",
        "collection_info": null
    },
    {
        "title": "越王楼",
        "author": "王珪",
        "content": "跨险盘危压古州，至今传号越王楼。\n山分冷翠侵檐滴，水擘寒声遶槛流。",
        "dynasty": "宋",
        "collection_info": null
    },
    {
        "title": "新馆",
        "author": "王珪",
        "content": "偏箱岭恶莫摧轮，游子思亲泪满巾。\n万里有尘遮白日，一行无树识新春。\n幽禽纔啭已催客，狂石欲奔如避人。\n虏酒相邀绝峰饮，却因高处望天津。",
        "dynasty": "宋",
        "collection_info": null
    },
    {
        "title": "就日馆",
        "author": "王珪",
        "content": "高原春霁荡妖氛，使驲重来路始分。\n虽远长安初见日，渐亲冀北已瞻云。\n东风未破胡天冻，芳草应连紫陌熏。\n早晚旅魂还旧干，晨钟一到玉关闻。",
        "dynasty": "宋",
        "collection_info": null
    },
    {
        "title": "望京馆",
        "author": "王珪",
        "content": "一从绝漠返朱轮，便有东风逐去尘。\n和气旋成燕谷暖，使华重照苏门新。\n山川如避中原执，天地应酣上国春。\n二月塞亭行欲尽，初花犹未识归人。",
        "dynasty": "宋",
        "collection_info": null
    },
    {
        "title": "柳河馆",
        "author": "王珪",
        "content": "柳河山外日晖晖，柳色犹枯草正腓。\n阴壑水声多北注，晴峰云影尽南飞。\n黄牛拥毳争春耦，白马弯弧落暮围。\n路入陇尘谁与问，桑间胡女避人归。",
        "dynasty": "宋",
        "collection_info": null
    },
    {
        "title": "长兴馆绝句",
        "author": "王珪",
        "content": "风霜守冢不知年，犬类那思母爱偏。\n却谢汉恩颁五饵，载令梳洗向山前。",
        "dynasty": "宋",
        "collection_info": null
    },
    {
        "title": "一题白马馆",
        "author": "王珪",
        "content": "白马荒原非路歧，征夫未起雪侵肌。\n雁思水国犹南翥，人在冰天更北驰。\n狂吹欲号沙四作，冻云无赖日西垂。\n平生可是嗟行役，一对胡觞亦自嗤。",
        "dynasty": "宋",
        "collection_info": null
    },
    {
        "title": "南海馆中",
        "author": "王珪",
        "content": "岭外经年逐断蓬，孤吟废馆几宵中。\n灯回秋壁耿乡梦，雨送夜潮飘海风。\n靖节久抛三径乐，子云坐汉十金空。\n何时征棹一归去，江有鲈莼岸有风。",
        "dynasty": "宋",
        "collection_info": null
    },
    {
        "title": "诗一首",
        "author": "王珪",
        "content": "落日映山岊，万峰苍翠深。\n风生九秋意，人动五湖心。\n溪曲半帆出，天遥孤鹜沉。\n白云空满目，无处问归音。",
        "dynasty": "宋",
        "collection_info": null
    },
    {
        "title": "句  其一",
        "author": "王珪",
        "content": "未晓清风生殿阁，经旬赤气照干坤。",
        "dynasty": "宋",
        "collection_info": null
    },
    {
        "title": "句  其二",
        "author": "王珪",
        "content": "十字水中分岛屿，数重花外见楼台。",
        "dynasty": "宋",
        "collection_info": null
    },
    {
        "title": "句  其三",
        "author": "王珪",
        "content": "泽国旅艎衝雨黑，都门祖庙照堤红。",
        "dynasty": "宋",
        "collection_info": null
    },
    {
        "title": "句  其四",
        "author": "王珪",
        "content": "年年三祝候尧蓂，清晓焚香启机扃。",
        "dynasty": "宋",
        "collection_info": null
    },
    {
        "title": "句  其五",
        "author": "王珪",
        "content": "禁籞平明帐殿开，华芝初下未央来。",
        "dynasty": "宋",
        "collection_info": null
    },
    {
        "title": "句  其六",
        "author": "王珪",
        "content": "曾向艰危不爱身。",
        "dynasty": "宋",
        "collection_info": null
    },
    {
        "title": "句  其七",
        "author": "王珪",
        "content": "朱门深锁不知春，苒苒年光暗中换。",
        "dynasty": "宋",
        "collection_info": null
    },
    {
        "title": "句  其八",
        "author": "王珪",
        "content": "柯同庭橘劲，色近御衣深。",
        "dynasty": "宋",
        "collection_info": null
    },
    {
        "title": "句  其九",
        "author": "王珪",
        "content": "摇摇墙头花，脉脉含幽姿。",
        "dynasty": "宋",
        "collection_info": null
    },
    {
        "title": "春猎",
        "author": "司马光",
        "content": "小苑微寒春鴈飞，石关宫外草萋萋。\n汉家旌斾连围合，秦国山川入望低。\n花色纔临珠缀发，柳阴欲傍金堤齐。\n韩嫣承恩来视兽，飞尘遥出建章西。",
        "dynasty": "宋",
        "collection_info": null
    },
    {
        "title": "八月十五日夜寄友人",
        "author": "司马光",
        "content": "故人音信绝，对月动相思。\n清露滴红叶，此怀当告谁。\n秋风广陵郭，正是望涛时。",
        "dynasty": "宋",
        "collection_info": null
    },
    {
        "title": "戏下歌",
        "author": "司马光",
        "content": "项王初破函关兵，气压山河风火明。\n旌旗金鼓四十万，夜泊鸿门期晓战。\n关东席卷五诸侯，沛公君臣相视愁。\n幸因项伯谢前过，进谒不敢须臾留。\n椎牛高会召诸将，宝剑泠泠舞席上。\n咸阳灰烬义帝迁，分裂九州如指掌。\n功高意满思东归，韩生受诛不復疑。\n区区蜀汉迁谪地，纵使倒戈何足为。",
        "dynasty": "宋",
        "collection_info": null
    },
    {
        "title": "乌栖曲二首  其一",
        "author": "司马光",
        "content": "风破金铺结绮钱，穿帘入幌舞垂莲。\n可怜无人夜不晓，起视西窗月华皎。",
        "dynasty": "宋",
        "collection_info": null
    },
    {
        "title": "乌栖曲二首  其二",
        "author": "司马光",
        "content": "星疏月明漏水长，罗帷翠帐华灯光。\n佳人起舞玉钗堕，门外乌栖鴈南过。",
        "dynasty": "宋",
        "collection_info": null
    },
    {
        "title": "海仙歌",
        "author": "司马光",
        "content": "东望海波苍茫浩渺无所极，高浪洪涛黯风色。\n翻星倒汉天地黑，阴灵出没互相索。\n东方曈昽景气清，庆云合沓吐赤精，蓬莱瀛洲杳如萍。\n遥观五楼十二城，羣仙剑佩朝玉京。\n祥风缥渺钧天声，彩幢翠盖烟霞生。\n鸾歌鳯舞入帝乡，紫麟徐驱白鹤翔。\n餐芝茹朮饮玉浆，千年万年乐未央。",
        "dynasty": "宋",
        "collection_info": null
    },
    {
        "title": "宫漏谣",
        "author": "司马光",
        "content": "宫漏清高处处闻，六街寂寂夜将分。\n南下河梁缅诘曲，北瞻禁阙鬰缤纷。\n黄金锁闭斗城斜，白玉楼通上帝家。\n若木未光潜日月，神仙不动积烟霞。\n铜壶银箭夜何长，杳杳亭亭未遽央。\n复道迴廊接西掖，千门万户遥相当。\n宛转徘徊不能驻，復出宫城透宫树。\n宫树乌飞月欲西，烛光一道照沙堤。\n龙骑联翩排阊阖，鳯帷岑寂对狻猊。\n广庭肃肃延冠带，剑佩峥嵘百神会。\n施政发令四海春，庙堂垂衣天宇泰。",
        "dynasty": "宋",
        "collection_info": null
    },
    {
        "title": "华州祗役往冯翊留别楚正叔",
        "author": "司马光",
        "content": "芳菲不得驻，会取余春还。\n欲知回首处，渭曲苍茫间。",
        "dynasty": "宋",
        "collection_info": null
    },
    {
        "title": "孟尝君歌",
        "author": "司马光",
        "content": "君不见薛公在齐当路时，三千豪士相追随。\n邑封万户无自入，椎牛酾酒不为赀。\n门下纷纷如市人，鸡鸣狗盗亦同尘。\n一朝失势宾客落，唯有冯驩西入秦。",
        "dynasty": "宋",
        "collection_info": null
    },
    {
        "title": "缑山引",
        "author": "司马光",
        "content": "王子吹笙去不还，当时旧物唯缑山。\n山深树老藏遗庙，春月秋风空自闲。\n轘辕左界连商雒，碧瓦朱栏露华薄。\n经时掩户庭草深，永昼无人涧花落。\n徘徊未下日将西，遥望嵩阳烟景微。\n鹤驭飘飖向何许，林间空见白云飞。",
        "dynasty": "宋",
        "collection_info": null
    },
    {
        "title": "洛阳少年行",
        "author": "司马光",
        "content": "铜驼陌上桃花红，洛阳无处无春风。\n青丝尾结连钱骢，相从射猎北邙东。\n流鞭纵镝未云毕，青山团团载红日。\n云分电散无影迹，黄鸡未鸣已復出。",
        "dynasty": "宋",
        "collection_info": null
    },
    {
        "title": "将军行",
        "author": "司马光",
        "content": "赤光满面唇激朱，虬鬚虎颡三十余。\n腰垂金印结紫绶，诸将不敢过庭除。\n羽林精卒二十万，注听钲鼓观麾旟。\n肥牛百头酒万石，烂漫一日供欢娱。\n自言不喜读兵法，智略何必求孙吴。\n贺兰山前烽火满，谁令小虏骄慢延须臾。",
        "dynasty": "宋",
        "collection_info": null
    },
    {
        "title": "何秀才郊园五首  其一",
        "author": "司马光",
        "content": "主人耽诗书，乐道深居久。\n挟策往来游，东冈復南亩。",
        "dynasty": "宋",
        "collection_info": null
    },
    {
        "title": "何秀才郊园五首  其二",
        "author": "司马光",
        "content": "浊酒不取味，素琴无復絃。\n何须更清论，相见自萧然。",
        "dynasty": "宋",
        "collection_info": null
    },
    {
        "title": "何秀才郊园五首  其三",
        "author": "司马光",
        "content": "苍苍竹林暝，鬰欝松气寒。\n纵横兴来笔，欹侧醉中冠。",
        "dynasty": "宋",
        "collection_info": null
    },
    {
        "title": "何秀才郊园五首  其四",
        "author": "司马光",
        "content": "褰裳涉幽涧，日落烟岩空。\n踌躇待新月，长啸来清风。",
        "dynasty": "宋",
        "collection_info": null
    },
    {
        "title": "何秀才郊园五首  其五",
        "author": "司马光",
        "content": "夏木绕茅庐，棋酒资清宴。\n密叶绿藏枝，空闻黄鸟啭。",
        "dynasty": "宋",
        "collection_info": null
    },
    {
        "title": "夏日过陈秀才园林",
        "author": "司马光",
        "content": "桑荫青青紫葚垂，鲜风荡麦生涟漪。\n驱童策马踏村路，乘兴出游当访谁。\n槿花篱落围丛竹，风日萧疏满园绿。\n到门下马问主人，文籍先生其姓陈。\n高谈浩浩究今古，不觉林间日将暮。\n茅庐蒿径幸不遥，不厌频烦数来去。",
        "dynasty": "宋",
        "collection_info": null
    },
    {
        "title": "陪同年吴冲卿登宿州北楼望梁楚之郊访古建中作是诗",
        "author": "司马光",
        "content": "大禹息洪潦，画野经九州。\n波沈露羣山，嶷嶷相婴钩。\n漩洄澹兹土，平敞诚寡仇。\n乘高极回望，坦坦无陵丘。\n先王崇皡济，建祀邦诸侯。\n玉帛从会同，赴告书春秋。\n六雄方逐鹿，为嬴弱姬周。\n兹为会战场，蹀血无时休。\n汉错削七国，祸生东南陬。\n亚夫闭高壁，坐折彊吴谋。\n典午倒太阿，闢户延旃裘。\n淮泗漫腥羶，房心掩旄头。\n人移烟火绝，榛茂豺狼游。\n唐纲日寖衰，盗起如螟蟊。\n相携聚萑蒲，袒臂提鉏耰。\n蟠薄数千里，焚劫无余留。\n圣朝定多垒，剑戟包貔貅。\n蓁蓁荆棘林，膴膴良田畴。\n耒耜趣时雨，黍稷丰岁秋。\n昔为车骑利，今睹桑麻收。\n我来宦东土，莨菪乘春流。\n行行次符离，固为亲交留。\n樽罍且为乐，携手登高楼。\n是时新雨余，风日方和柔。\n云鲜乱花薄，波绿迷芳洲。\n羃羃游丝转，衮衮野阳浮。\n调篁语双鹂，飜雪矫群鸥。\n爱兹登临美，况復依良俦。\n聊适笑言乐，尽忘羁旅忧。\n翔阳何冉冉，渐与西山遒。\n驿程前有期，恋此当何由。\n分首下岧嶤，怅然登暮舟。",
        "dynasty": "宋",
        "collection_info": null
    },
    {
        "title": "燕台歌",
        "author": "司马光",
        "content": "万古苍茫空盛衰，燕台贤客姓名谁。\n君看碣石岩中草，宁似昭王拥篲时。\n黄金散尽余基没，易水萧条烽火飞。",
        "dynasty": "宋",
        "collection_info": null
    },
    {
        "title": "楚宫行",
        "author": "司马光",
        "content": "楚王宫中夜未央，清歌秘舞会华堂。\n木兰为柱桂为梁，随珠和璧烂同光。\n横吹乍鸣秋竹裂，繁絃初度春雨歇。\n九微火树垂垂灭，罗衣纷纷玉缨绝。\n满朝冠剑东方明，宫门未启君朝醒。\n秦关日夜出奇兵，武安君火照夷陵。",
        "dynasty": "宋",
        "collection_info": null
    },
    {
        "title": "塞上",
        "author": "司马光",
        "content": "胡兵欲下阴山，寒烽远过萧关。\n将军贵轻士卒，几人回首生还。",
        "dynasty": "宋",
        "collection_info": null
    },
    {
        "title": "柳枝词十三首  其一",
        "author": "司马光",
        "content": "烟满上林春未归，三三两两雪花飞。\n柳条别得东皇意，映堤拂水已依依。",
        "dynasty": "宋",
        "collection_info": null
    },
    {
        "title": "柳枝词十三首  其二",
        "author": "司马光",
        "content": "依依高树出宫墙，摇曳青丝百尺长。\n愿与宣温万年树，年年岁岁奉君王。",
        "dynasty": "宋",
        "collection_info": null
    },
    {
        "title": "柳枝词十三首  其三",
        "author": "司马光",
        "content": "君王游豫赏青春，折柳为弮赐侍臣。\n莫怪长条低拂地，只缘供扫属车尘。",
        "dynasty": "宋",
        "collection_info": null
    },
    {
        "title": "柳枝词十三首  其四",
        "author": "司马光",
        "content": "属车隐隐远如雷，陈后愁眉久不开。\n杨花都不知人意，故入长门宫裏来。",
        "dynasty": "宋",
        "collection_info": null
    },
    {
        "title": "柳枝词十三首  其五",
        "author": "司马光",
        "content": "长门宫晓未成粧，结雨萦风蔽琐窗。\n莫令透入华梁鷰，那堪负汝更双双。",
        "dynasty": "宋",
        "collection_info": null
    },
    {
        "title": "柳枝词十三首  其六",
        "author": "司马光",
        "content": "双双春鷰扬云霄，楚国宫深乐事饶。\n会待急管繁絃际，试取纤条并舞腰。",
        "dynasty": "宋",
        "collection_info": null
    },
    {
        "title": "柳枝词十三首  其七",
        "author": "司马光",
        "content": "舞腰缤纷长乐东，柳间怅饮送春风。\n请君试望邯郸道，青门袅袅彻新丰。",
        "dynasty": "宋",
        "collection_info": null
    },
    {
        "title": "柳枝词十三首  其八",
        "author": "司马光",
        "content": "新丰道上灞陵头，又送夫君去远游。\n借问柳枝能寄否，古今共有几多愁。",
        "dynasty": "宋",
        "collection_info": null
    },
    {
        "title": "柳枝词十三首  其九",
        "author": "司马光",
        "content": "多愁尤是别离深，折条相赠各沾襟。\n留住不住居人意，欲去未去行人心。",
        "dynasty": "宋",
        "collection_info": null
    },
    {
        "title": "柳枝词十三首  其一○",
        "author": "司马光",
        "content": "行人白马去遥遥，初上金堤欲过桥。\n望尘不见遮人眼，苦怨无情万万条。",
        "dynasty": "宋",
        "collection_info": null
    },
    {
        "title": "柳枝词十三首  其一一",
        "author": "司马光",
        "content": "五柳先生门乍开，宅边植杖久徘徊。\n陌头遥认颜光禄，诘旦先乘瘦马来。",
        "dynasty": "宋",
        "collection_info": null
    },
    {
        "title": "柳枝词十三首  其一二",
        "author": "司马光",
        "content": "白雪虽然比絮花，艶阳不得共繁华。\n为君故入乌衣巷，飞舞风流谢傅家。",
        "dynasty": "宋",
        "collection_info": null
    },
    {
        "title": "柳枝词十三首  其一三",
        "author": "司马光",
        "content": "宣阳门前三月初，家家杨柳绿藏乌。\n欢似白花飘荡去，忍能弃掷博山炉。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 迎薫亭",
        "author": "司马光",
        "content": "华馆压清波，坐待南风至。\n须知明牧贤，善达吾君意。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 供兵硙",
        "author": "司马光",
        "content": "晨暮响寒泉，飞轮驶风转。\n士饱气益振，轻与先零战。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 柳湖",
        "author": "司马光",
        "content": "依依烟未歇，漠漠风初静。\n浮花满波面，不见参差影。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 飞盖园",
        "author": "司马光",
        "content": "军中富余暇，飞盖南城隈。\n雍容陪后乘，一一应刘才。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 翠漪亭",
        "author": "司马光",
        "content": "雕檐日华动，滉瀁照漪涟。\n四月芰荷满，不似在穷边。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 延利渠",
        "author": "司马光",
        "content": "枝分清浅流，纵横贯城市。\n还如恩在人，润泽无终既。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 缘云轩",
        "author": "司马光",
        "content": "逼汉敞高岩，缘云结飞阁。\n东山草树曛，致足登临乐。",
        "dynasty": "宋",
        "collection_info": null
    },
    {
        "title": "奉和经略庞龙图延州南城八咏 禊堂",
        "author": "司马光",
        "content": "箫鼓震阳休组练，照芳洲意气坐中。\n客羞笑山阴游河，上督役怀噐之寄。",
        "dynasty": "宋",
        "collection_info": null
    },
    {
        "title": "天马歌",
        "author": "司马光",
        "content": "大宛汗血古共知，青海龙种骨更奇。\n网丝旧画昔尝见，不意人间今见之。\n银鞍玉镫黄金辔，广路长鸣增意气。\n富平公子韩王孙，求买倾家不知贵。\n芙蓉高阙北向开，金印紫绶从天来。\n路人回首无所见，流风瞥过惊浮埃。\n如何弃置归皁栈，踠足垂头困羁绊。\n精神惨澹筋骨羸，举目双睛犹璀璨。\n伏波马式今已无，子阿肉腐骨久枯。\n举世无人相骐骥，憔悴不与驽骀殊。\n神兵淬砺精芒在，宝鑑游尘肯终晦。\n君今鬋剔被鸣鸾，尚能腾踏昆崙外。",
        "dynasty": "宋",
        "collection_info": null
    },
    {
        "title": "河上督役怀器之寄呈公明叔度时器之鞫狱沧州",
        "author": "司马光",
        "content": "河灾泛东郡，庐井多堙沦。\n题舆得贤佐，姁妪安疲民。\n遂令枯槁余，稍復苏阳春。\n伊人屏外饰，倜傥穷天真。\n徒观浩荡波，莫测江海津。\n矧兹同府士，一一随和珍。\n公明抱全德，洞澈无缁磷。\n叔度秉峻节，竦若凌霜筠。\n顾兹不肖材，亦齿幕中宾。\n同依松柏阴，共醉醍醐醇。\n高论探要妙，佳句裁清新。\n有诗纵欢谑，杯案霑衣巾。\n曾无礼节间，但以风期亲。\n北州有疑狱，两造正纷纶。\n当须于公断，然后无冤人。\n送行出郊岐，扬鞭从此违。\n堤繇春事起，行役未成归。\n索居如几日，河草已芳菲。\n徒然掩瑶瑟，坐叹知音稀。\n昨夜西南风，梦中东北飞。\n行行涉沧海，彷佛睹容晖。\n寤思益惆怅，天长羽翼微。\n离怀如柳色，极目正依依。",
        "dynasty": "宋",
        "collection_info": null
    },
    {
        "title": "华星篇",
        "author": "司马光",
        "content": "凉风凈扫云无迹，海月未生星历历。\n贝联珠贯拱北辰，三五纵横此何夕。\n重楼迭榭出秋空，鳷鹊露寒连桂宫。\n瑶井迥临丹阙外，玉绳斜挂琐窗中。\n征人远别空闺悄，钟漏萧疏天不晓。\n碧纱展转无復眠，卧视寒光度华沼。\n汉家贤将戍临洮，结髪从军今二毛。\n谁怜身老心犹壮，深入长占太白高。\n丰城古剑沉沦久，匣中夜半双龙吼。\n乃知神物不自藏，紫气依稀见牛斗。\n有客离居望所亲，遥知清夜会荀陈。\n堤繇未息无由去，不及浮槎河畔人。",
        "dynasty": "宋",
        "collection_info": null
    },
    {
        "title": "宿石堰闻牧马者歌",
        "author": "司马光",
        "content": "大河之曲多寛闲，牧田枕倚长堤湾。\n乌栖鹊散堤树寂，柝木声稀宵欲阑。\n牧儿跨马乘凉月，历历绕羣高唱发。\n幽情逸气生自然，往往鸣鞘应疏节。\n歌辞难辨野风高，似述离忧嗟役劳。\n徘徊不断何妨近，彷佛微闻已復遥。\n长川冷浸秋云白，露草飜光凝碧色。\n星疏河淡夜初长，展转空亭奈孤客。\n洞箫音律京君明，可怜骨朽不更生。\n安得使传哀怨意，为我写之羌笛声。",
        "dynasty": "宋",
        "collection_info": null
    },
    {
        "title": "杨白华",
        "author": "司马光",
        "content": "劝君勿嫌杨花太轻薄，篱下沟中纷漠漠。\n翠鬟婢子不胜愁，扫尽还飞满朱阁。\n晚来风雨送行春，天无游丝地无尘。\n雪狂絮乱安可得，孤树青青愁杀人。",
        "dynasty": "宋",
        "collection_info": null
    },
    {
        "title": "都下秋怀呈聂之美",
        "author": "司马光",
        "content": "愚疏强从仕，趣尚与时乖。\n朅来游京邑，荣愿知谁谐。\n王国富英奇，气象标岩崖。\n云鸿送双目，攀援路可阶。\n秋风转枯叶，飒飒绕寒斋。\n岀门无所之，飞尘满天街。\n夫君宦未达，犹得称吾侪。\n解衣换斗酒，且尽平生怀。",
        "dynasty": "宋",
        "collection_info": null
    },
    {
        "title": "陪张龙图南湖暑饮  其一",
        "author": "司马光",
        "content": "红斾萦林却转，琼筵就水重开。\n荷香着衣不去，竹色映酒遥来。",
        "dynasty": "宋",
        "collection_info": null
    },
    {
        "title": "陪张龙图南湖暑饮  其二",
        "author": "司马光",
        "content": "楼船潋灔轻浪，鸥鹭缤纷满天。\n清歌久之未度，画梁尘落芳筵。",
        "dynasty": "宋",
        "collection_info": null
    },
    {
        "title": "道傍田家",
        "author": "司马光",
        "content": "道傍田家翁妪俱垂白，败屋萧条无壮息。\n翁携鎌索妪携箕，自向薄田收黍稷。\n静夜偷舂避债家，比明门外已如麻。\n筋疲力敝不入腹，未议县官租税足。",
        "dynasty": "宋",
        "collection_info": null
    },
    {
        "title": "送李汝臣同年谪官导江主簿",
        "author": "司马光",
        "content": "得丧互循环，古今昧终始。\n百歳落其间，仅与毫芒似。\n所以达人心，身外不復纪。\n愁来若乱丝，疏解当以理。\n昔君关外来，籍籍声华起。\n凭案一濡毫，万言俱落纸。\n老生闚其文，色若寒灰死。\n阁笔不能下，敢有玼瑕指。\n或时抵卿相，入门俱倒屣。\n阍夫迎受谒，不敢扬眸视。\n解褐吏边州，长涂初进跬。\n蛟龙得尺水，双骼方嶷嶷。\n西羌负德泽，飞镝耸边鄙。\n添兵十万余，斗粟无支拟。\n州郡走符檄，纵横恣鞭棰。\n闾阎浪愁苦，卒食半糠粃。\n上官知君才，悉以储粮委。\n开仓募平籴，至者车连轨。\n严明束吏手，诱谕提民耳。\n留谷受金去，若与同侪市。\n弦朔未云周，露积丘山比。\n曾无转饷劳，坐饱防秋士。\n幕府上其功，明诏深嘉美。\n为僚登九寺，长人专百里。\n聊用报勤劬，未言穷任使。\n何期逢怨雠，意外成疮痏。\n刺骨舞文法，吹毛出瑕滓。\n清霜五月飞，惨烈伤兰芷。\n鸾鳯失椅梧，飘泊还荆枳。\n圣朝方任能，大过尚收齿。\n况于济时具，蹔然遭诋訾。\n宁因青蝇恶，遂取玙璠毁。\n良工构明堂，必不遗杞梓。\n勉哉益自立，勿为穷衰止。\n人生难豫期，神理无终否。\n庸知今日忧，不为后日喜。\n吾道诚无亏，壈坎安足耻。\n关山迤逦长，百剑连天倚。\n萦纡结危栈，迥入云星裏。\n蜀国富嬉游，花繁春酒旨。\n莫作弔原文，投之岷江水。",
        "dynasty": "宋",
        "collection_info": null
    },
    {
        "title": "春日书寄东郡诸同舍",
        "author": "司马光",
        "content": "滑台古镇掲高牙，主人贤厚宾友嘉。\n公庭退休射堂饮，水沈绿李浮甘瓜。\n清言妙谕间诙谑，笑语往反何喧譁。\n别来泛滥若浮梗，尘愁俗累稠于麻。\n提鞭俄盖触风日，惨涩满眼飞埃沙。\n朱门湛湛果深浅，门外日拥千余车。\n阍人未肯即通刺，指弹手版景欲斜。\n就令入见亦何事，气象渺邈凌青霞。\n围棋角智赌胜负，拙者理与功名賖。\n舍之归入户庭隘，仰视青天如井蛙。\n后檐数尺地荒秽，不翦欲令生荠花。\n当春寂寂但如此，意恐至外逢纷华。\n奈何胜友百余里，不可一见如天涯。\n何时更共把巵酒，侧身北望空咨嗟。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 饮亭",
        "author": "司马光",
        "content": "飞盖名僚集，临流芳宴开。\n萦纡漱文石，次第传清杯。\n迴波亦多意，并泛落花来。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 涌泉石",
        "author": "司马光",
        "content": "苍然片石寒，百道飞泉吐。\n高堂忽萧飒，坐失炎蒸苦。\n蛟龙卧欲飞，仰噀秋空雨。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 翠楼",
        "author": "司马光",
        "content": "条山翠气横，隐嶙秋空窄。\n危楼雨初度，卷幌延佳色。\n扑扑满前轩，岚光真可摘。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 碧楼",
        "author": "司马光",
        "content": "烟瓦迭琉璃，危楼半空倚。\n歌钟奉高宴，声来碧云裏。\n日暮天四垂，黯澹如秋水。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 静斋",
        "author": "司马光",
        "content": "□□□□□，□□□□□。\n聊窥碧甃缺，寒草生历历。\n时闻山鸟呼，未得全幽寂。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 槐轩",
        "author": "司马光",
        "content": "□□轩已幽，况復植宫槐。\n檐外阴沉绿，南山雨气来。\n逍遥不知久，惊此黄花开。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 凉□",
        "author": "司马光",
        "content": "□□□□□，□□□□□。\n清风满四境，岂独华榱下。\n不若楚台人，披襟独萧洒。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 芙蕖轩",
        "author": "司马光",
        "content": "荷花烂漫红，不见方塘水。\n嶣嶤结飞阁，苒惹清香裏。\n露重忽欹侧，翩然翠禽起。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 惜花亭",
        "author": "司马光",
        "content": "春意復蹉蛇，园林日愁寂。\n枝边绿阴重，砌下红英积。\n兹亭花最繁，飘零尤可惜。",
        "dynasty": "宋",
        "collection_info": null
    },
    {
        "title": "和邵不疑校理蒲州十诗 竹轩",
        "author": "司马光",
        "content": "茂密正当轩，欹垂欲侵案。\n风枝忽交戛，月影争凌乱。\n诚嘉君子心，匪直林亭玩。",
        "dynasty": "宋",
        "collection_info": null
    },
    {
        "title": "秋日寄山中友人",
        "author": "司马光",
        "content": "昨夜听秋风，霜崖几树红。\n心随新鴈去，宛至碧溪东。\n圣主搜渔钓，林岩今已空。\n胡为执高节，憔悴久山中。",
        "dynasty": "宋",
        "collection_info": null
    },
    {
        "title": "和之美舟行杂诗八首 舟中夜坐 其一",
        "author": "司马光",
        "content": "风柳动萧疏，寒星浸寥落。\n中宵四寂然，时有游鱼跃。",
        "dynasty": "宋",
        "collection_info": null
    },
    {
        "title": "和之美舟行杂诗八首 舟中夜坐 其二",
        "author": "司马光",
        "content": "汀沙落席帆，岸柳萦单舸。\n小市远微茫，簇水初灯火。",
        "dynasty": "宋",
        "collection_info": null
    },
    {
        "title": "和之美舟行杂诗八首 船行遇风",
        "author": "司马光",
        "content": "蔡水仅成波，不若江湖浚。\n诚无倾侧忧，缆弱终难进。",
        "dynasty": "宋",
        "collection_info": null
    },
    {
        "title": "和之美舟行杂诗八首 野花",
        "author": "司马光",
        "content": "喧喧桃李蹊，何妨笑幽草。\n但愿保天真，徐共春风老。",
        "dynasty": "宋",
        "collection_info": null
    },
    {
        "title": "和之美舟行杂诗八首 水鸭",
        "author": "司马光",
        "content": "褵縰出短蒲，毰毸浴清水。\n物忌太鲜明，何妨染泥滓。",
        "dynasty": "宋",
        "collection_info": null
    },
    {
        "title": "和之美舟行杂诗八首 鱼鹰",
        "author": "司马光",
        "content": "翩然下林表，不惮风湍恶。\n得隽辄高飞，为君羞击搏。",
        "dynasty": "宋",
        "collection_info": null
    },
    {
        "title": "和之美舟行杂诗八首 罾鱼者",
        "author": "司马光",
        "content": "弱篠絓轻丝，尽日寒溪侧。\n获少近知无，溪鱼皆尔识。",
        "dynasty": "宋",
        "collection_info": null
    },
    {
        "title": "和之美舟行杂诗八首 都门路",
        "author": "司马光",
        "content": "红尘昼夜飞，车马古今迹。\n独怜道傍柳，惨淡少颜色。",
        "dynasty": "宋",
        "collection_info": null
    },
    {
        "title": "吴冲卿直舍阎士安画墨竹歌",
        "author": "司马光",
        "content": "阎生画竹旧所闻，望中一见遥可分。\n伊予不甚少佳画，犹爱气骨高出羣。\n狂枝怒叶凌绢素，势若飞动争纷纭。\n蟠根数节出地底，上有积年苍藓纹。\n森然直榦忽孤耸，意恐出屋排浮云。\n秋风飒飒生左右，耳目洒落遗尘氛。\n乃知良工自神解，昧者仿习徒艰勤。\n子猷昔者得收玩，不患终朝无此君。",
        "dynasty": "宋",
        "collection_info": null
    },
    {
        "title": "和之美河洲四诗  其一",
        "author": "司马光",
        "content": "冉冉河洲晓，晴霞登木杪。\n稍见水烟开，孤舟天际小。",
        "dynasty": "宋",
        "collection_info": null
    },
    {
        "title": "和之美河洲四诗  其二",
        "author": "司马光",
        "content": "杳杳河洲晚，客行殊未返。\n目随林鸟还，心共征鸿远。",
        "dynasty": "宋",
        "collection_info": null
    },
    {
        "title": "和之美河洲四诗  其三",
        "author": "司马光",
        "content": "寂寂河洲夜，芦花绕墟舍。\n孤客久未眠，窗灯落寒灺。",
        "dynasty": "宋",
        "collection_info": null
    },
    {
        "title": "和之美河洲四诗  其四",
        "author": "司马光",
        "content": "漠漠河洲雨，依稀辨村聚。\n时哉鸥鸟羣，凌乱争鸣舞。",
        "dynasty": "宋",
        "collection_info": null
    },
    {
        "title": "又和夜雨宿村舍",
        "author": "司马光",
        "content": "积雨久未阕，岂徒行客忧。\n夜闻屋中人，叹息悲田畴。\n方春播殖时，种食皆外求。\n鞭诃犯赤日，酷烈惭羸牛。\n草薉竞禾长，从人借鉏耰。\n晨薅戴星起，日闇未能休。\n岂无一时勤，所觊歳有秋。\n今兹昏垫灾，大埜成洪流。\n直疑沧海溢，茧栗浮陵丘。\n昔时百丈原，泛泛皆挐舟。\n乔木失端杪，饥鸟下无投。\n黍稷沉黄泥，圭合安可收。\n嗟予乏技能，无以易糠麰。\n贩鬻固所昧，敢託市井游。\n欲依盗贼羣，懦不闲戈矛。\n已哉任天地，无益徒为愁。\n一身无死所，况为妻儿谋。\n之美爱物者，凄然涕霑裘。\n一夫有不获，伊尹为深羞。\n何当富斯民，比屋囷仓稠。\n惜哉禄秩卑，此志终宜酬。",
        "dynasty": "宋",
        "collection_info": null
    },
    {
        "title": "送伊阙王大夫歌",
        "author": "司马光",
        "content": "于嗟古之道邈既远兮，日陵夷而就衰。\n羣儒角逐异端竞进兮，圣涂榛枳幽昧而难知。\n君独耻从众人之后兮，轩然高举远取而穷追。\n拨去虹蜺汛扫氛浊兮，廓然乃得睹夫朝曦。\n授邑于雒之南兮，始者既学今得而施。\n归风俗于醇厚兮，又何西门卓鲁之足为。\n消奸化桀折牙杜蘖兮，寂不知其所之。\n何者为令之德兮，黄童皓首接手而游嬉。\n菽粟露积牛羊被野兮，百里独比于太古之时。\n予愿解冠弃佩兮，受一廛于伊之野。\n蓑身笠首兮，同邑民以熙熙。",
        "dynasty": "宋",
        "collection_info": null
    },
    {
        "title": "送韩太祝归许昌",
        "author": "司马光",
        "content": "王城名利窟，冠盖鬰相交。\n夫君独鳯举，彯然去喧呶。\n颍水清可濯，箕山高可巢。\n反顾公相荣，一芥浮堂坳。\n□□大吕重，岂知轻斗筲。\n苍苍气象严，万木拥寒郊。\n□□点隈曲，初旭染林梢。\n去去善自将，因声访衡茅。",
        "dynasty": "宋",
        "collection_info": null
    },
    {
        "title": "和兴宗夜直听雨",
        "author": "司马光",
        "content": "□茫冻雨来，入夜势增急。\n纵横挟春风，飘洒相喷吸。\n败窗端见欺，遽有万点入。\n先生伏经编，眼冷倍昏涩。\n夜分童仆倦，跛倚厌久立。\n灯火为溟蒙，诗书亦霑湿。\n夫君储善价，未售不悁悒。\n物华迎霁新，佳赏时将及。\n囷中秫几何，营酿须汲汲。",
        "dynasty": "宋",
        "collection_info": null
    },
    {
        "title": "和之美讽古  其一",
        "author": "司马光",
        "content": "曲逆从汉祖，出奇谁与让。\n一朝寄天下，不及王陵戆。",
        "dynasty": "宋",
        "collection_info": null
    },
    {
        "title": "和之美讽古  其二",
        "author": "司马光",
        "content": "海客久藏机，鸥知人未知。\n如何毫末利，管鲍亦相欺。",
        "dynasty": "宋",
        "collection_info": null
    },
    {
        "title": "和之美二贫诗",
        "author": "司马光",
        "content": "君子尚仁义，宝用为身资。\n其人苟不贤，富饶亦胡为。\n所以回宪徒，不厌糠与藜。\n当时万金产，令名传者谁。\n之美初解褐，为吏长河湄。\n月得数斗禄，仅足供饘糜。\n谓言家无宝，不必修藩篱。\n囊衣不自暖，乃为偷意窥。\n穿墉入其室，探取无纤遗。\n从事借之带，同列乞其衣。\n日高服未具，不敢踰门畿。\n萧条四壁寒，独立空自嗤。\n援毫引幅纸，书作二贫诗。\n上言运命邅，温饫无时期。\n下嗟职事劳，旧学日以隳。\n乃知贤者心，不独忧寒饥。\n壈坎虽益多，志业终无衰。\n我实甚贫者，视君犹白圭。\n行年三十余，碌碌无佗奇。\n庇身太学官，旦夕唯盐虀。\n读君二贫作，我事借君词。\n君诚士林秀，不免青衫卑。\n满腹岂无才，抱蓄未有施。\n不用固为小，用之活蒸黎。\n如君有此富，岂必藏珠玑。\n财贫非道贫，已矣何嗟咨。",
        "dynasty": "宋",
        "collection_info": null
    },
    {
        "title": "送薯预苗与兴宗",
        "author": "司马光",
        "content": "客从魏都来，贻我山藷实。\n散之膏土间，春苗比如栉。\n吾家庭户狭，树艺苦其密。\n危根递扶戴，怒牙犹拂欝。\n兴言念伊人，好嗜与我一。\n家蓄桐君书，喜观氾氏述。\n虽为簪带拘，雅尚林樊逸。\n分献取其诚，岂容羞薄物。\n况闻知药者，饵此等苓朮。\n愿益君子年，康直体无疾。\n散诞得寛壤，繁大宜无日。\n萧梢新蔓抽，苯莼故丛失。\n入冬霜霰严，叶落掊可出。\n伸如猿臂长，拳若熊膰腯。\n拾木爨铜鼎，相期聚书室。\n谁得与其徒，溪茶与山栗。",
        "dynasty": "宋",
        "collection_info": null
    },
    {
        "title": "答昌言求薯蓣苗",
        "author": "司马光",
        "content": "冬实散肥壤，春苗动新叶。\n雅意非遗人，野情聊自惬。\n何言好事者，求访来相迭。\n会种十亩余，坐取诗盈箧。",
        "dynasty": "宋",
        "collection_info": null
    },
    {
        "title": "送冷金笺与兴宗",
        "author": "司马光",
        "content": "蜀山瘦碧玉，蜀土膏黄金。\n寒溪漱其间，演漾清且深。\n工人剪穉麻，捣之白石砧。\n就溪沤为纸，莹若裁璆琳。\n风日常清和，小无尘滓侵。\n时逐贾舟来，万里巴江浔。\n王城压汴流，英俊萃如林。\n雄文溢箱箧，争买倾奇琛。\n夫君乃冠冕，辞气高千寻。\n十载为举首，于今犹陆沉。\n嗟我蓄此纸，才藻不足任。\n愿以写君诗，益为人所钦。\n缟带岂多物，足明同好心。\n黄钟声如雷，岂病无知音。\n请以此为质，佗年神所临。\n华轩策驷马，慎勿忘遗簪。",
        "dynasty": "宋",
        "collection_info": null
    },
    {
        "title": "谢兴宗惠草虫扇",
        "author": "司马光",
        "content": "吴僧画团扇，点缀成微虫。\n秋毫宛皆具，独窃天地功。\n细者及蛛蝥，大者纔阜螽。\n枯枝拥寒蜩，黄蘃粘飞蜂。\n翾然得生意，上下相追从。\n徒观飞动姿，莫睹笔墨踪。\n儿曹取真物，细校无不同。\n恐其遂跃去，亟取藏箱中。\n乃知艺无小，意精神可通。\n不与误图蝇，能惑紫髯翁。\n子猷状蝉雀，藏宝传江东。\n不知古何如，此画今为雄。\n人墓木已拱，其徒颇能工。\n旧法存百一，要足超凡庸。\n友人幸为赐，物薄意何隆。\n玩之不替手，爱重心无穷。\n常如对君子，穆穆来清风。",
        "dynasty": "宋",
        "collection_info": null
    },
    {
        "title": "和昌言官舍十题 石榴花",
        "author": "司马光",
        "content": "灵根逐汉臣，远自河源至。\n流离徧中壤，今兹尽苗裔。\n畏日助殷红，冻雨涤浓翠。\n宜携避暑客，花下纵横醉。",
        "dynasty": "宋",
        "collection_info": null
    },
    {
        "title": "和昌言官舍十题 薏苡",
        "author": "司马光",
        "content": "佳实产南州，流传却山瘴。\n如何马伏波，坐取丘山谤。\n夫君道义白，復为神明相。\n厉气与流言，安能逞无状。",
        "dynasty": "宋",
        "collection_info": null
    },
    {
        "title": "和昌言官舍十题 石兰",
        "author": "司马光",
        "content": "楚人歌紫兰，华禁无传久。\n循名意兹是，谁得明真否。\n天怜菊性孤，秀发秋风后。\n固令芳物生，聊作黄花友。",
        "dynasty": "宋",
        "collection_info": null
    },
    {
        "title": "和昌言官舍十题 萱草",
        "author": "司马光",
        "content": "叶濯宿露翠，花迎朝日黄。\n昔谁封殖此，俨列侍高堂。\n达士隐于吏，孰为行与藏。\n逍遥玩永日，自无忧可忘。",
        "dynasty": "宋",
        "collection_info": null
    },
    {
        "title": "和昌言官舍十题 蜀葵",
        "author": "司马光",
        "content": "白若缯初断，红如颜欲酡。\n坐疑仙驾严，幢节纷骈罗。\n物性有常妍，人情轻所多。\n菖蒲傥日秀，弃掷不吾过。",
        "dynasty": "宋",
        "collection_info": null
    },
    {
        "title": "和昌言官舍十题 畦蔬",
        "author": "司马光",
        "content": "隙土惜荒弃，翦治成春畦。\n讲雩时泽洽，葵荏高参差。\n酾渠若贯脉，疏塍如画棋。\n为吾谢来客，桔橰毋语机。",
        "dynasty": "宋",
        "collection_info": null
    },
    {
        "title": "和昌言官舍十题 水红",
        "author": "司马光",
        "content": "梦想水乡游，阶庭植笼古。\n宛如江外行，高帆落寒浦。\n烟枝静疏秀，风穗闲低举。\n于今看未好，漠漠宜秋雨。",
        "dynasty": "宋",
        "collection_info": null
    },
    {
        "title": "和昌言官舍十题 甘菊",
        "author": "司马光",
        "content": "野菊细琐物，篱间私自全。\n徒因气味殊，不为庖人捐。\n采升白玉堂，荐以黄金盘。\n愿若南阳守，永扶君子年。",
        "dynasty": "宋",
        "collection_info": null
    },
    {
        "title": "和昌言官舍十题 兰",
        "author": "司马光",
        "content": "贤者非无心，园夫自临课。\n蓻植日繁滋，芬芳时入座。\n青葱春茹擢，皎洁秋英堕。\n正苦郢中人，逸唱高难和。",
        "dynasty": "宋",
        "collection_info": null
    },
    {
        "title": "和昌言官舍十题 病竹",
        "author": "司马光",
        "content": "园竹久不治，芜没真可弔。\n岂无枯槁容，萧疏自殊调。\n至人爱高节，命斧除藜藋。\n何用报至恩，清阴与长啸。",
        "dynasty": "宋",
        "collection_info": null
    },
    {
        "title": "送文慧师归眉山",
        "author": "司马光",
        "content": "至人心如云，去住唯所适。\n飘飖涉四海，岂復校喧寂。\n朅来王城游，红尘暧晨夕。\n忽思还故峰，不可留宿昔。\n离合皆自然，于何寄驩戚。\n从兹坐林下，白首傲泉石。\n山鸟集掌中，巴猿侍瓶锡。\n寺前烟蔓深，何处求行迹。",
        "dynasty": "宋",
        "collection_info": null
    },
    {
        "title": "风林石歌",
        "author": "司马光",
        "content": "闻君家有风林石，镌刻无痕画无迹。\n靡然合势俱左倾，偃蹇常如负风力。\n置之坐侧野意生，静听若有飕飕声。\n忽疑身世在丘壑，使我萧然无俗情。\n黄金白璧岂非好，子直视之不为宝。",
        "dynasty": "宋",
        "collection_info": null
    },
    {
        "title": "兴宗南园草盛不翦仆过而爱之为诗以赠",
        "author": "司马光",
        "content": "君家在何许，远与南城邻。\n车马不甚繁，门前无俗尘。\n有园废鉏治，绕舍皆荆榛。\n入夏益滋蔓，鬖鬖高没人。\n岂无旧桃李，芜杂与之均。\n谓言彼草木，于我奚疏亲。\n于间置取舍，岂得完天真。\n不若任其然，同受雨露仁。\n物性且不违，人心何缁磷。\n闭户不迎客，箕踞无冠巾。\n苟忘轩冕心，何异巢居民。",
        "dynasty": "宋",
        "collection_info": null
    },
    {
        "title": "古诗赠兴宗",
        "author": "司马光",
        "content": "穷达有常分，得丧难豫言。\n古今浩茫茫，倚伏安可原。\n轩裳彼自荣，举俗同崩奔。\n锱铢校重轻，冰火殊凉温。\n君子固无愧，立身明本根。\n度矩苟不愆，宠辱徒喧喧。\n有如清济流，横贯长河浑。\n景公马千驷，南面雄东藩。\n陶青刘舍徒，位为丞相尊。\n当时非不显，磨灭何足论。\n颜回在陋巷，藜藿甘盘飧。\n原宪结弊衣，蓬蒿塞其门。\n当时岂不穷，至今荣名存。\n况君齿方壮，德业素所敦。\n安知搨翅归，不作凌云飜。\n要之白首期，壮烈施元元。\n为君画善策，洒扫清前轩。\n长舒四五榻，客来辄开樽。\n群愁喜伺人，稍醒必烦冤。\n拒之亦无佗，体中常昏昏。",
        "dynasty": "宋",
        "collection_info": null
    },
    {
        "title": "出都日涂中成",
        "author": "司马光",
        "content": "贱生习山野，愚陋出于骨。\n虽为冠带拘，性非樊笼物。\n扬鞭出都门，旷若解徽绋。\n是时天风恶，灵沼波荡汩。\n龙鬛互骞腾，鸥羣远浮没。\n川原寖疏豁，烟火稍萧瑟。\n草木虽未荣，春态先彷佛。\n桑稀林已斜，柳弱条可屈。\n蛛丝罥晴阳，鼠土壅新窟。\n徐驱款段马，放辔不呵咄。\n与尔同逍遥，红尘免蓬勃。",
        "dynasty": "宋",
        "collection_info": null
    },
    {
        "title": "重经车辋谷",
        "author": "司马光",
        "content": "昔年道经车辋谷，直上七里盐南坡。\n今年行役復到此，方春流汗如飜波。\n中涂太息坐盘石，涕泗不觉双滂沱。\n我生微尚在丘壑，强若麋鹿婴虞罗。\n人踰三十只有老，后时过此知如何。\n云泉佳处须速去，登山筋力行蹉跎。",
        "dynasty": "宋",
        "collection_info": null
    },
    {
        "title": "送巢县崔尉崔尉",
        "author": "司马光",
        "content": "弱岁家淮南，常爱风土美。\n悠然送君行，思逐高秋起。\n巢湖映微寒，照眼正清泚。\n低昂蹙荷芡，明灭萦葭苇。\n银花鲙肥鱼，玉粒炊香米。\n居人自丰乐，不与佗乡比。\n况得良吏来，倍復蒙嘉祉。\n君为太学生，气格已英伟。\n登科如拾遗，举步歘千里。\n毋嫌位尚微，观政此为始。\n尊公久场屋，上国困泥滓。\n岂不重相离，念子勉为理。\n当令佳誉新，烨烨满人耳。\n高堂虽在远，闻之足为喜。\n何必羞三牲，然后称甘旨。",
        "dynasty": "宋",
        "collection_info": null
    },
    {
        "title": "酬宋次道初登朝呈同舍",
        "author": "司马光",
        "content": "林葩积浮脆，烟雾矜春姿。\n山桂结芳坚，冰霰横秋枝。\n夫君名卿嗣，华实双葳蕤。\n如何仕不偶，通籍鬓生丝。\n岂非秋桂类，不足烦嗟咨。\n我今三十余，汩没无佗奇。\n正恐食浮人，敢言位犹卑。\n同登天子廷，自视诚非宜。\n清朝正求治，諌路方坦夷。\n太平可立致，此任非君谁。",
        "dynasty": "宋",
        "collection_info": null
    },
    {
        "title": "奉同范景仁宋次道太常致斋韩廷评见过阍人不时内韩去乃知为诗谢之",
        "author": "司马光",
        "content": "端居太常署，寒日淡孤清。\n取酒呼诸友，谈笑方纵横。\n韩君士林秀，四海依高名。\n家袭钟鼎贵，身无簪组萦。\n逍遥风尘外，万物秋毫轻。\n未尝妄过人，所过以为荣。\n如何枉玉趾，及门失相迎。\n主人岂傲客，事有迷悞并。\n追延既不及，相视徒嗟惊。\n威凤顾修梧，不下还孤征。\n景星欻呈彩，旋有流云生。\n灵物固难覩，俗眼真不明。\n投谢有何物，珉石从双琼。",
        "dynasty": "宋",
        "collection_info": null
    },
    {
        "title": "送守哲归庐山",
        "author": "司马光",
        "content": "哲公金陵来，神韵自孤秀。\n京华三十春，高节愈幽茂。\n烜赫公卿门，道俗日奔走。\n自非趣尚合，一息不相就。\n慷慨贤豪士，波溢千金富。\n蔬饭苟有余，秋毫未尝受。\n嚻呶不可变，坚白如琼琇。\n居然尚愁寂，终厌尘土臭。\n忽思香炉云，荟蔚冠孤岫。\n振衣寻昔游，烟霞宛如旧。\n络木藤蔓长，攫石松根瘦。\n瀑泉响夜壑，乳管添春窦。\n茅茨荫方丈，宴坐度清昼。\n几席雨奇花，阶除驯猛兽。\n方知物外乐，回视人寰陋。\n慎勿露声光，愚迷将辐凑。",
        "dynasty": "宋",
        "collection_info": null
    },
    {
        "title": "清明后二日同邻几景仁次道中道兴宗元明秉国如晦公疎饮赵道士东轩",
        "author": "司马光",
        "content": "寂寥清明后，余春已无多。\n闲轩冨佳致，不惜载酒过。\n水木晚尤秀，风烟晴更和。\n临樽不尽醉，奈此芳菲何。",
        "dynasty": "宋",
        "collection_info": null
    },
    {
        "title": "和端式十题 春塘冰",
        "author": "司马光",
        "content": "春塘含薄冰，淅沥隐隈曲。\n晴日射寒芒，柔风折哀玉。\n草树曾未知，波光已先绿。",
        "dynasty": "宋",
        "collection_info": null
    },
    {
        "title": "和端式十题 烟际钟",
        "author": "司马光",
        "content": "苍茫返照收，羃历寒烟起。\n前山黯同色，不辨峰峦美。\n独有远来钟，悠扬翠微裏。",
        "dynasty": "宋",
        "collection_info": null
    },
    {
        "title": "和端式十题 汀洲苹",
        "author": "司马光",
        "content": "秋江□澹荡，波急枝难定。\n参差碧叶繁，皎洁寒花静。\n幽人吟不归，独立汀洲瞑。",
        "dynasty": "宋",
        "collection_info": null
    },
    {
        "title": "和端式十题 渔洲火",
        "author": "司马光",
        "content": "渔翁繫叶舟，远映枫林宿。\n手携双白鱼，呼儿爨山竹。\n深夜寂无人，明灭寒江曲。",
        "dynasty": "宋",
        "collection_info": null
    },
    {
        "title": "和端式十题 寒溪石",
        "author": "司马光",
        "content": "穹石正崭岩，寒流更清急。\n霜飞败叶拥，波溅苍苔湿。\n溪僧勿剧来，沙鹤方孤立。",
        "dynasty": "宋",
        "collection_info": null
    },
    {
        "title": "和端式十题 幽谷泉",
        "author": "司马光",
        "content": "深谷窅无底，空闻泉水哀。\n时因秋日照，微见碧萦回。\n谷裏非人境，胡麻何处来。",
        "dynasty": "宋",
        "collection_info": null
    },
    {
        "title": "和端式十题 秋原菊",
        "author": "司马光",
        "content": "高原向摇落，丛菊始滋荣。\n草际浮金碧，照人双目明。\n何须夭生理，玉斝泛余英。",
        "dynasty": "宋",
        "collection_info": null
    },
    {
        "title": "和端式十题 垂崖鞭",
        "author": "司马光",
        "content": "山竹引春根，垂透苍崖底。\n绸直老龙鬚，佶屈修蛇尾。\n支郎虽畜马，不忍裁为棰。",
        "dynasty": "宋",
        "collection_info": null
    },
    {
        "title": "和端式十题 古木阴",
        "author": "司马光",
        "content": "古木夏阴薄，萧萧蠧叶微。\n岂无绿树浓，爱此风烟姿。\n高僧此休息，肩倚瘦筇枝。",
        "dynasty": "宋",
        "collection_info": null
    },
    {
        "title": "和端式十题 天外峰",
        "author": "司马光",
        "content": "飞鸟去不息，长空黯何极。\n疏峰带夕晖，点缀秋天碧。\n禅观坐超然，相望两沈寂。",
        "dynasty": "宋",
        "collection_info": null
    },
    {
        "title": "晋康陈生家世以孝悌闻有异木连理生其庭郡欲旌表其门不果王禹玉为之求诗于朝之士大夫以纪之",
        "author": "司马光",
        "content": "灵珠蟠泥沙，积水不能掩。\n贤人畜美德，久矣自标检。\n陈生世同财，百口共丰俭。\n远居岭海间，天质非陶染。\n邦人慕其行，鬬辨日衰减。\n祥木并殊柯，童童植轩槛。\n或欲揭其门，令人识仪范。\n愚公私不然，外奬由内歉。\n已能孝悌着，默致神灵感。\n何必赐牛酒，然后明襃贬。\n况兹诗咏末，琐琐事铅椠。\n才薄不敢辞，适能为污点。",
        "dynasty": "宋",
        "collection_info": null
    },
    {
        "title": "送邵兴宗之丹阳",
        "author": "司马光",
        "content": "赤日裂后土，万家如烘炉。\n君行何事役，似为贫所驱。\n埃尘稍去眼，云景日萧疏。\n扁舟乘长风，倐忽变三吴。\n六年羁旅倦，一旦谁扫除。\n慎勿忘回首，浩荡江山娱。",
        "dynasty": "宋",
        "collection_info": null
    },
    {
        "title": "瘿盆",
        "author": "司马光",
        "content": "瘿盆生以丑自鬻，突兀当轩耸羣目。\n海鼃斗怒腹干张，老鲛蟠蛰鳞鬐秃。\n昔时仙客浮孤槎，波痕渍朽成凹洼。\n蜀都买卜置之去，尔来流落严遵家。\n谁逄好事得宝蓄，裁供盥濯真可辱。\n况为饮具承欢娱，未必蟠根胜珠玉。\n不若刳为太古尊，满斟明水羞百神。\n凷桴苇籥荐忠信，坐使风俗还深淳。",
        "dynasty": "宋",
        "collection_info": null
    },
    {
        "title": "送张兵部知遂州",
        "author": "司马光",
        "content": "剑岭横天古栈微，相如重驾传车归。\n双亲倚门望已久，千骑踏雪行如飞。\n人间富贵非不有，似君荣耀真亦稀。\n闻道西州遗画像，使我涕泪空沾衣。",
        "dynasty": "宋",
        "collection_info": null
    },
    {
        "title": "同舍会饮金明沼上书事",
        "author": "司马光",
        "content": "日华骀荡金明春，波光凈绿生鱼鳞。\n烟深草青游人少，道路苦无车马尘。\n石渠诸君职事简，载酒撷花畏花晚。\n浮舟逐胜任所之，箕踞狂歌叩舷板。\n眼花耳热气愈豪，掷杯击案声嗷嗷。\n惊沙飒飒绕洲渚，鱼龙迁去避我曹。\n人生大料无百岁，贵贱贤愚同一致。\n在家殽蓛余几何，一日风光不宜弃。",
        "dynasty": "宋",
        "collection_info": null
    },
    {
        "title": "和梅圣俞咏昌言五物 括苍石屏",
        "author": "司马光",
        "content": "主人小石屏，得之括苍山。\n括苍道里远，致此良亦难。\n层崕万仞余，腾出浮云端。\n吴儿采石时，萝蔓愁攀缘。\n石文状松雪，毫髪皆天然。\n置之坐席旁，清风常在颜。\n愿君善藏蓄，永日供余闲。\n慎勿示要人，坐致求者繁。\n将使括苍民，吁嗟山谷间。",
        "dynasty": "宋",
        "collection_info": null
    },
    {
        "title": "和梅圣俞咏昌言五物 淡树石屏",
        "author": "司马光",
        "content": "昔行巩洛间，马瘦天復阴。\n寒烟淡不收，一拂横长林。\n当时无画工，负此清赏心。\n今朝石上迹，历历皆可寻。\n轻素已纷泊，老榦仍萧森。\n坐令高兴还，野气生衣襟。\n丹青不耐久，风日易消侵。\n何如造化真，更彼岁月深。\n昌言家素贫，购此糜百金。\n请镌好事名，千古无消沈。",
        "dynasty": "宋",
        "collection_info": null
    },
    {
        "title": "和梅圣俞咏昌言五物 白鹘图",
        "author": "司马光",
        "content": "白鹘日边来，一息万里遥。\n横飞碧海晴，六翮寒萧萧。\n轻如朔雪花，迥与长风飘。\n倾身迭绀爪，吟啸何哓哮。\n瞥来疾惊电，欻起先扶摇。\n遂令狐与狸，不敢矜凶妖。\n罻罗不可取，灭影还云霄。\n世人莫得见，粉绘图轻绡。\n凛然堂牖间，霜气生春朝。\n风雨夜如墨，古木无鸣枭。",
        "dynasty": "宋",
        "collection_info": null
    },
    {
        "title": "和梅圣俞咏昌言五物 怀素书",
        "author": "司马光",
        "content": "上人工书世所稀，于今散落无復遗。\n君从何处获数幅，败绢苍苍不成轴。\n云流电走何纵横，昏醉视之双目明。\n烈火烧林虎豹栗，疾雷裂地龙蛇惊。\n须臾挂壁未收卷，阴风飒飒来吹面。\n秪疑神物在闇中，宝秘不令关俗眼。\n嗟余平生不识书，但爱意气豪有余。\n欲求数字置座侧，安得满斗千金珠。",
        "dynasty": "宋",
        "collection_info": null
    },
    {
        "title": "和梅圣俞咏昌言五物 缚虎图",
        "author": "司马光",
        "content": "孙生非画师，趣尚颇奇伟。\n为人少谐合，不肯畜妻子。\n时时入深山，信足动百里。\n萧然坐盘石，尽日曾不起。\n精心忽有得，纵笔何恢诡。\n万象皆自然，神工相表裏。\n流传落人间，万金易寸纸。\n君家缚虎图，用意尤精緻。\n虽云锁纽牢，观者犹披靡。\n昔闻刘纲妻，制虎如犬豕。\n繫之床脚间，垂头受鞭棰。\n孙生傥未见，画此亦何理。\n明知非世人，羽化实不死。\n愿君佗日归，置之成都市。\n必有乘槎人，庶几能辨此。",
        "dynasty": "宋",
        "collection_info": null
    },
    {
        "title": "新迁书斋颇为清旷偶书呈全董二秀才并示侄良富",
        "author": "司马光",
        "content": "长夏暑候浊，云火高巑岏。\n岂徒肌骨烦，木卷川流干。\n新居得南斋，楹槛稍虚寛。\n森罗对草树，晓暮清阴寒。\n汛扫布几簟，气体粗可安。\n图书虽非多，亦足备览观。\n圣贤述事业，细大无不完。\n高出万古表，远穷四海端。\n于中苟得趣，自可忘寝餐。\n况今有道世，糓禄正可干。\n朂哉二三子，及时张羽翰。\n力学致显位，拖玉簪华冠。\n毋为玩博弈，趣取一笑欢。\n壮年不再来，急景如流丸。",
        "dynasty": "宋",
        "collection_info": null
    },
    {
        "title": "奉同何济川迎吏未至秋暑方剧呈同舍",
        "author": "司马光",
        "content": "稚金避老火，暑势尤骄盈。\n朱光烁厚地，万叶焦无声。\n夫子久倦游，得郡为亲荣。\n束装待驺吏，归期殊未成。\n埃沙塞广陌，蓬藋拥前楹。\n出处两不惬，孤坐心烦萦。\n何时惊飈来，扫荡天地清。\n郊墟草树疏，千骑从双旌。\n飘飖若神仙，皁盖西南征。\n离羣讵几时，岂不怀友生。\n有意肯相过，不妨巾屦并。\n官舍稍虚凉，愧无殽酒迎。",
        "dynasty": "宋",
        "collection_info": null
    },
    {
        "title": "和聂之美鸡泽官舍诗七首 西斋",
        "author": "司马光",
        "content": "明府学既优，所闻今得施。\n四境已澄清，还以书自怡。\n西斋几黄卷，治原俱在兹。",
        "dynasty": "宋",
        "collection_info": null
    },
    {
        "title": "和聂之美鸡泽官舍诗七首 题厅壁",
        "author": "司马光",
        "content": "百里有民社，古为子男国。\n苟有爱物心，穉老皆蒙德。\n为身不为人，鄙哉陶彭泽。",
        "dynasty": "宋",
        "collection_info": null
    },
    {
        "title": "和聂之美鸡泽官舍诗七首 县楼",
        "author": "司马光",
        "content": "孤楼虽不高，足以瞰四远。\n饷妇陌头归，田夫桑荫饭。\n敇吏省追胥，勿令农事晚。",
        "dynasty": "宋",
        "collection_info": null
    },
    {
        "title": "和聂之美鸡泽官舍诗七首 苇",
        "author": "司马光",
        "content": "索索夕风遒，瀼瀼朝露裛。\n啅雀袅寒枝，宿萤依败叶。\n眇然秋兴长，坐与江潮接。",
        "dynasty": "宋",
        "collection_info": null
    },
    {
        "title": "和聂之美鸡泽官舍诗七首 柳",
        "author": "司马光",
        "content": "驿道苦车马，田庐悲斧斤。\n谁栽官舍前，老朽完天真。\n所愿明府心，庇树如庇人。",
        "dynasty": "宋",
        "collection_info": null
    },
    {
        "title": "和聂之美鸡泽官舍诗七首 向城路",
        "author": "司马光",
        "content": "村路烟欲暝，行人殊未稀。\n借问往来者，营营皆有为。\n乃知市朝客，趣务良可悲。",
        "dynasty": "宋",
        "collection_info": null
    },
    {
        "title": "和聂之美鸡泽官舍诗七首 怀翠亭",
        "author": "司马光",
        "content": "高斋对秋山，平望殊不远。\n虽违独往心，苍苍长在眼。\n可嗟都邑游，终日红尘满。",
        "dynasty": "宋",
        "collection_info": null
    },
    {
        "title": "晚食菊羮",
        "author": "司马光",
        "content": "朝来趋府庭，饮啄厌腥羶。\n况临敲扑喧，愦愦成中烦。\n归来禠冠带，杖屦行东园。\n菊畦濯新雨，绿秀何其繁。\n平时苦目痾，滋味性所便。\n采撷授厨人，烹瀹调甘酸。\n母令姜桂多，失彼真味完。\n贮之鄱阳瓯，荐以白木盘。\n餔啜有余味，芬馥逾秋兰。\n神明顿飒爽，毛髮皆萧然。\n乃知惬口腹，不必矜肥鲜。\n尝闻南阳山，有菊环清泉。\n居人饮其流，孙息皆华颠。\n嗟予素荒浪，强为簪緌牵。\n何当葺弊庐，脱略区中缘。\n南阳匄嘉种，莳彼数亩田。\n抱瓮亲灌溉，烂漫供晨餐。\n浩然养恬漠，庶足延頽年。",
        "dynasty": "宋",
        "collection_info": null
    },
    {
        "title": "和吴冲卿崇文宿直睹壁上题名见寄并寄邵不疑",
        "author": "司马光",
        "content": "白袍昔纷纷，相与会东堂。\n帝梧碧萧瑟，翔集皆鸾凰。\n伊予素空疏，滥吹翰墨场。\n不为羣儁遗，出处联簪裳。\n尔来凡六闰，转毂飞炎凉。\n同歌太学下，共醉金马旁。\n修竹压窗寒，夭桃倚户芳。\n金盘剖卢橘，玉壶分蔗浆。\n惊呼局上急，嘲笑杯间狂。\n神情一契会，形迹两俱忘。\n欢余嘆薄宦，离合何能常。\n濡毫纪岁时，挥霍素壁光。\n去秋随相车，沿牒来东方。\n城中未徧辞，不疑逐南荒。\n奔波走郊外，取别何苍黄。\n举觞未及尽，亟归还束装。\n行行到官下，日积簿领忙。\n文书拥笔端，胥史森如墙。\n况当三伏深，霑汗尤淋浪。\n细蝇绕眉睫，驱赫不可攘。\n涔涔头目昏，始觉冠带妨。\n诚知才智微，吏治非所长。\n惧贻知已羞，敢不益自强。\n因思瓯闽远，南走侵溟涨。\n炎蒸异中县，从古无雪霜。\n终朝坐茅屋，盐茗征行商。\n讙譁费口舌，解囊收毫芒。\n不疑性高介，此困安可当。\n山川几千里，问讯谁能将。\n冲卿居京邑，青云正腾骧。\n寓直紫台上，风露澄东厢。\n清夜不成寐，缓步聊彷徨。\n拂此壁上尘，远怀同舍郎。\n英辞欻感发，高义纷激昂。\n泠泠宫殿虚，讽咏何琅琅。\n手书成两通，贮之古锦囊。\n一往泉山南，一致汶水阳。\n坚重金璧体，光寒矛剑铓。\n乃知贤隽心，浅俗未易量。\n何尝用荣枯，遽尔分否臧。\n居然激衰薄，更使清风扬。",
        "dynasty": "宋",
        "collection_info": null
    },
    {
        "title": "昔别赠宋復古张景淳",
        "author": "司马光",
        "content": "昔别如飞蓬，飘荡随所适。\n那知十六载，巵酒对今夕。\n渺然思旧游，间不容一息。\n百年讵几何，会合难屡得。\n復古素恺悌，志行重金锡。\n皎如百炼精，不为燥湿易。\n景淳气高逸，浩荡谁与敌。\n下笔惊雷霆，龙蛇走屋壁。\n居然器业美，但有富贵逼。\n佗时绾金印，羁束愈愁寂。\n须穷今日懽，快意浮大白。\n勿辞簪弁倾，頽然倒樽席。",
        "dynasty": "宋",
        "collection_info": null
    },
    {
        "title": "苦寒行",
        "author": "司马光",
        "content": "穷冬北上太行岭，霰雪糺结风峥嵘。\n熊潜豹伏飞鸟绝，一径仅可通人行。\n僮饥马羸石磴滑，战栗流汗皆成冰。\n妻愁儿号强相逐，万险历尽方到并。\n并州从来号惨烈，今日乃信非虚名。\n阴烟苦雾朝不散，旭日不復能精明。\n跨鞍缆辔趋上府，髪拳鬚磔指欲零。\n炭炉炙砚汤涉笔，重复画字终难成。\n谁言醇醪能独立，壶腹迸裂无由倾。\n石脂装火近不热，蓬勃气入头颅腥。\n仰惭鸿鴈得自适，随阳南去何溟溟。\n又惭鳦鸟识时节，岩穴足以潜微形。\n我来盖欲报恩分，契阔非狥利与荣。\n古人有为知已死，只恐冻骨埋边庭。\n中朝故人岂念我，重裘厚履飘华缨。\n传闻此北更寒极，不知彼民何以生。",
        "dynasty": "宋",
        "collection_info": null
    },
    {
        "title": "初见白髪慨然感怀",
        "author": "司马光",
        "content": "万物壮必老，性理之自然。\n我年垂四十，安得无华颠。\n所悲道业寡，汩没无佗贤。\n深惧岁月頽，宿心空弃捐。\n视此足自儆，拔之乃违天。\n留为鑑中铭，晨夕思干干。",
        "dynasty": "宋",
        "collection_info": null
    },
    {
        "title": "谢胡文学惠水牛图二卷",
        "author": "司马光",
        "content": "牛生天地间，益物用最大。\n其功配坤元，彖爻参众卦。\n血毛类上帝，肸蠁景福介。\n宗庙及宾客，百礼无不在。\n引耒刺中田，粒食烝民赖。\n服箱走四方，竭力任重载。\n昔闻戴叟笔，图写穷纤芥。\n胡君继其妙，差肩立异代。\n公卿仰名声，一观不可匄。\n如何散贱者，遽有双图赉。\n所嗟性颛愚，雅不晓佳画。\n有如歌九韶，钟鼓乐聋瞶。\n得之乃虚器，无异居大蔡。\n神物恐化去，立召风雨怪。\n双图虽卷还，重贶敢不拜。",
        "dynasty": "宋",
        "collection_info": null
    },
    {
        "title": "王书记以近诗三篇相示各摭其意以诗赓之 感遇",
        "author": "司马光",
        "content": "白鹄出江渚，刷羽何鲜新。\n志陵青霞端，欲饮天汉津。\n清飈未我与，陂泽聊逡巡。\n偶为虞罗获，远趣无由伸。\n樊笼厌局促，野性那能驯。\n庭除数惊顾，惨惨常畏人。\n皓素不入俗，众目谁为珍。\n稻粱不充腹，日与鷄鹜邻。\n举头畏太高，俛啄空愁辛。\n萧萧敛六翮，憔悴伤精神。\n男儿五十不如意，青衫华髮游埃尘。\n向为盐官北如晋，今为幕吏西适秦。\n慨然遂欲抛手板，拂衣高蹈锦水滨。\n长竿短艇入烟雨，放歌酣饮欹乌巾。\n方今圣朝清似水，林空谷静无隐沦。\n吾君梦卜偶未到，勿学君平与子真。",
        "dynasty": "宋",
        "collection_info": null
    },
    {
        "title": "王书记以近诗三篇相示各摭其意以诗赓之 投圣俞",
        "author": "司马光",
        "content": "圣俞精为诗，坚重比白玉。\n至宝识之希，未必谐众目。\n应辰仰高风，跂耸自西蜀。\n平生未相识，歉歉不自足。\n薄游困京师，旅食止脱粟。\n得官当入秦，行李未结束。\n先求圣俞门，执贽请所欲。\n九衢季冬月，风沙正惨黩。\n羸马惮远行，毛鬛寒瑟缩。\n旅拒不肯前，一步九刺蹙。\n饥童袖拥口，手足尽皲瘃。\n论诗久未出，窃骂怨满腹。\n归来面扬扬，气若饫粱肉。\n纍纍数十字，疏淡不满幅。\n自谓获至珍，呼儿谨藏蓄。\n长安十五驿，重复问川陆。\n置诗怀袖间，勌懑辄披读。\n高吟桑野阔，目瞑即投宿。\n自可忘羁愁，行瞻灞陵曲。",
        "dynasty": "宋",
        "collection_info": null
    },
    {
        "title": "王书记以近诗三篇相示各摭其意以诗赓之 呈景仁",
        "author": "司马光",
        "content": "剑山中断融为川，清江双流鬰迴旋。\n沟塍阡陌粲如绣，香秔紫芋皆良田。\n地灵物秀气淑美，由来衮衮生英贤。\n朝家文明所及远，于今台阁尤蝉联。\n猎缨鸣佩走声望，出入金马如云烟。\n奈何应辰独壈坎，华髮未得离宾筵。\n玙璠悬黎已为宝，结绿岂得偏弃捐。\n愿君弹冠自重惜，邑人行诵子虚篇。",
        "dynasty": "宋",
        "collection_info": null
    },
    {
        "title": "酬胡侍讲先生见寄",
        "author": "司马光",
        "content": "后王命天官，考绩弊群吏。\n属曹省阀阅，专职米盐事。\n贱生偶承乏，窃禄聊自庇。\n才力困不逮，惨惨日忧惴。\n赖依僚友贤，剸裂沛余地。\n自知虽寄名，不足繫轩轾。\n先生喜诱掖，贻诗极襃贲。\n谁云岁杪寒，面热汗沾渍。\n非不悦子道，驽钝力难致。\n常恐负吹嘘，终为重言累。",
        "dynasty": "宋",
        "collection_info": null
    },
    {
        "title": "和钱君倚日本刀歌",
        "author": "司马光",
        "content": "昆吾道远不復通，世传切玉谁能穷。\n宝刀近出日本国，越贾得之沧海东。\n鱼皮装贴香木鞘，黄白间杂鍮与铜。\n百金传入好事手，佩服可以攘祅凶。\n传闻其国居大岛，土壤沃饶风俗好。\n其先徐福诈秦民，采药淹留童丱老。\n百工五种与之俱，至今器用皆精巧。\n前朝贡献屡往来，士人往往工辞藻。\n徐福行时书未焚，逸书百篇今尚存。\n令严不许传中国，举世无人识古文。\n嗟予乘桴欲往学，沧波浩荡无通津。\n令人感嘆坐流涕，锈涩短刀何足云。",
        "dynasty": "宋",
        "collection_info": null
    },
    {
        "title": "同圣民过杨之美听琵琶女奴弹啄木曲观诸公所赠歌明日投此为谢",
        "author": "司马光",
        "content": "坐曹据案心目疲，出门上马行何之。\n阙然久不见之美，率意共往初无期。\n正逢揽辔欲有适，为我却解连环羁。\n闲轩适足容数客，夏木初繁有佳色。\n呼儿取次具杯盘，青眼相逄喜无极。\n檀槽锦带小青娥，妙质何须夸绮罗。\n按絃运拨惊四座，当今老手谁能过。\n弹为幽鸟啄寒木，园林飒飒风雨和。\n喙长爪短跃更上，丁丁取蠧何其多。\n曲终拂羽忽飞去，不觉酒尽朱颜酡。\n已闻啄木曲，又观啄木歌。\n雄文更復值绝艺，有如天际倾长河。\n今朝壮观诚极乐，去此将奈寂寞何。\n归来解带豁胸腹，坐踞胡床仰看屋。\n从今三日不洗耳，耳内泠泠有残曲。\n人间何物号富贵，纡紫怀金尽虚器。\n如君自处真得策，身外百愁都掷置。\n太学餐钱月几何，客来取酒同醒醉。",
        "dynasty": "宋",
        "collection_info": null
    },
    {
        "title": "晚归书室呈君倚",
        "author": "司马光",
        "content": "簿领日沈迷，事役等胥靡。\n得归无所为，未免阅书史。\n一种劳精神，胸中异忧喜。\n人生无苦乐，适意即为美。\n乃知抱关人，不必羡青紫。",
        "dynasty": "宋",
        "collection_info": null
    },
    {
        "title": "偶成",
        "author": "司马光",
        "content": "于陵薄三公，桔橰亲灌园。\n伯成轻南面，执耒耕丘樊。\n渊明耻为令，乞食倚人门。\n贤人乐遂志，荣辱安足言。\n鄙哉夸毗子，结驷乘朱轩。",
        "dynasty": "宋",
        "collection_info": null
    },
    {
        "title": "同君倚过圣俞",
        "author": "司马光",
        "content": "王畿天下枢，薄领日填积。\n自非奉朝请，九衢未尝识。\n今兹到东城，胥靡蹔逃役。\n近指圣俞居，安能不往觌。\n一室静萧然，昏碑帖古壁。\n叩阶读新诗，迷闇得指擿。\n笑言殊未足，黯然日将夕。\n呼马涉归涂，灯火已历历。\n又知几何时，更有重来迹。",
        "dynasty": "宋",
        "collection_info": null
    },
    {
        "title": "圣俞惠诗復以二章为谢  其一",
        "author": "司马光",
        "content": "我得圣俞诗，于身亦何有。\n名字託文编，佗年知不朽。",
        "dynasty": "宋",
        "collection_info": null
    },
    {
        "title": "圣俞惠诗復以二章为谢  其二",
        "author": "司马光",
        "content": "我得圣俞诗，于家果何如。\n留为子孙宝，胜有千年珠。",
        "dynasty": "宋",
        "collection_info": null
    },
    {
        "title": "和君倚藤床十二韵",
        "author": "司马光",
        "content": "嗟予仕京府，谋禄非谋身。\n岂徒劳百骸，消铄侵天真。\n所畏旷官诛，敢辞从事勤。\n朝讯狱中囚，暮省案前文。\n虽有八尺床，初无偃息痕。\n比归蹔解带，日没轩窗昏。\n援枕未及就，扑面愁飞蚊。\n未能习律令，何暇闚皇坟。\n夫君天才秀，明颍排纠纷。\n右曹况清简，剸裂奚足云。\n未遇且坚卧，逢时将致君。\n行当起经济，膏沐醒吾人。",
        "dynasty": "宋",
        "collection_info": null
    },
    {
        "title": "旬虑十七韵呈同舍",
        "author": "司马光",
        "content": "府官无旬休，虑问乃游息。\n诏书禁从诣，还舍始朝食。\n缓带对藜羮，下筯免促迫。\n门前吏卒散，却扫谢来客。\n北轩有藤床，今晨始拂拭。\n蓬髪乱宜梳，霜髭闲可摘。\n开囊晒药物，发笥出书册。\n菊畦亲灌浸，茶器自涓涤。\n于时孟秋末，天晴色绀碧。\n林叶虽未零，风声已淅沥。\n神明还九藏，清气袭百脉。\n征夫解甲胄，疲马脱羁靮。\n蜚鸟开樊笼，跳鱼出鼎鬲。\n形骸尽我有，不復为物役。\n虽非久安逸，幸得少顷适。\n讼庭止敲扑，咫尺异喧寂。\n明朝不能然，顾盼愁月夕。",
        "dynasty": "宋",
        "collection_info": null
    },
    {
        "title": "夜坐",
        "author": "司马光",
        "content": "春阳气未胜，重为阴所乘。\n涔涔积雨阕，惨惨余寒增。\n流云鬰不开，烈风尚凭陵。\n夜阑闭户牖，青晕生昏灯。\n僮仆悉已眠，书几久欹凭。\n涉猎阅旧闻，蹔使心魂澄。\n有如行役归，丘园恍重登。\n又如远别离，邂逅逢友朋。\n嗟嗟宦游子，何异鱼入罾。\n夺其性所乐，强以所不能。\n人生本不劳，苦被外物绳。\n坐愁清旦出，文墨来相仍。\n吏徒纷四集，仆仆如秋蝇。\n烦中剧沸鼎，入骨真可憎。\n安得插六翮，适意高飞腾。",
        "dynasty": "宋",
        "collection_info": null
    },
    {
        "title": "二月中旬虑问过景灵宫门始见花卉呈君倚",
        "author": "司马光",
        "content": "贱生参府僚，勉强踰半岁。\n终非性所好，出入意如醉。\n讼庭敲扑喧，众草绝生意。\n不知有青春，倐忽已改燧。\n周章连日忙，烂漫数宵睡。\n轩窗岌飞举，风雨颇恣睢。\n谓言芳菲物，狼藉应扫地。\n今晨呼马出，历狱问囚繫。\n窈窕清宫深，仓琅朱门闭。\n广殿肃层阴，虚庭蔼佳气。\n长杨委嫰绿，老柏凈新翠。\n薜荔垂蜿延，奇石立赑屃。\n豁然愁愤开，精神四面至。\n事役难少留，马去尚回睇。\n亦足慰无聊，年华不都弃。",
        "dynasty": "宋",
        "collection_info": null
    },
    {
        "title": "和始平公梦中有怀归之念作诗始得两句而寤因足成一章",
        "author": "司马光",
        "content": "元宰抚洪钧，四海可熏灼。\n至人养天真，视此犹婴缚。\n出入金鼓威，寤寐琴樽乐。\n乃知伊吕心，未始忘丘壑。",
        "dynasty": "宋",
        "collection_info": null
    },
    {
        "title": "和江邻几六月十一日省宿书事",
        "author": "司马光",
        "content": "长夏金正伏，火意尤骄盈。\n夫子寓官舍，无术逃烦蒸。\n轩窗豁四开，灭去壁上灯。\n纻衣不可亲，羽扇安能胜。\n濯泉泉已温，抚簟簟可憎。\n万叶悄无风，但有飞蚊鸣。\n六府燥不濡，喉舌烟尘生。\n摄衣起徐步，四顾天正晴。\n云汉浅欲涸，箕毕徒纵横。\n忽思终南巅，秀出秦云青。\n上有长松林，蔽日深杳冥。\n下有万仞壑，含蓄太古冰。\n安得蹑轻屐，杖策缘峥嵘。\n挂冠芙蓉阙，结屋高崖棱。\n回视万钟禄，飘撇如飞蝇。",
        "dynasty": "宋",
        "collection_info": null
    },
    {
        "title": "和张仲通学士苦暑思长安幕中望终南秋雪呈江邻几",
        "author": "司马光",
        "content": "秋云覆秦川，小雨野未湿。\n谁言终南顶，已有霰雪集。\n返景开新晴，孱颜照都邑。\n初疑江津阔，远浪横风急。\n又疑龙蜕骨，逶迤委原隰。\n词客登高楼，四望清兴入。\n当时应百篇，遗散不復拾。\n今兹宦帝城，大暑困鬰悒。\n红尘满九衢，出入冠带袭。\n家居宾旅来，俯偻烦拜揖。\n回思幕中趣，引领安可及。\n江翁养文采，正如玄豹蛰。\n君往犯其严，腾起谁敢絷。\n嗟予素恇怯，旁睨毛髪立。\n强復缀此章，庶几勇可习。",
        "dynasty": "宋",
        "collection_info": null
    },
    {
        "title": "和张仲通追赋陪资政侍郎吴公临虚亭燕集寄呈陜府祖择之学士",
        "author": "司马光",
        "content": "吾家陜之北，陜事吾能说。\n孤亭占城隅，形胜最殊绝。\n云消天宇空，极目鸟飞灭。\n大河西北来，汹涌地脉裂。\n万里卷流沙，长驱走溟碣。\n羣山势离合，披靡随曲折。\n林薄带村墟，郊原如绣缬。\n祠宫望神禹，闲田指虞芮。\n高丘想巫咸，空岩怀傅说。\n圣贤迹已远，缥渺见风烈。\n吴公昔为守，治行莹冰雪。\n君从丰镐来，华馆息尘辙。\n主人喜佳客，置酒升嵽嵲。\n清欢浩无涯，烛至樽未撤。\n谁知捧手辞，遽有幽明诀。\n至今犹堕泪，遗爱满耆耋。\n择之新下车，条教悉施设。\n依然典刑在，先后如符节。\n嗟予仕京邑，苟禄自羁绁。\n丘垄翳荒松，三年洒扫缺。\n求归未能得，朝莫肠百结。\n得君临虚诗，彷佛见里阙。\n何时往登临，旷若目去䁾。\n忧来復长吟，益使寸心折。",
        "dynasty": "宋",
        "collection_info": null
    },
    {
        "title": "秋意呈邻几吴冲",
        "author": "司马光",
        "content": "新凉入闾巷，旧暑何人扫。\n筠笼卖红莲，莎阶坠丹枣。\n蕉衫日以疏，纨扇安能好。\n蝉悲西风树，燕乱斜阳草。\n此意属渊明，篱边几樽倒。",
        "dynasty": "宋",
        "collection_info": null
    },
    {
        "title": "次韵和吴冲卿秋意四首 扫枣好草倒",
        "author": "司马光",
        "content": "槐花满庭除，籍籍不可扫。\n稍疏召平瓜，渐熟王阳枣。\n失时团扇弃，新进袷衣好。\n日暮益愁思，寒螀起幽草。\n忽闻秋兴篇，嘆赏几绝倒。",
        "dynasty": "宋",
        "collection_info": null
    },
    {
        "title": "次韵和吴冲卿秋意四首 窥梨卑枝垂",
        "author": "司马光",
        "content": "端居倦烦暑，园圃久不窥。\n雨余秋气新，红叶生紫棃。\n形骸得萧散，不知环堵卑。\n何能效流俗，把酒须菊枝。\n登高已可醉，四野青云垂。",
        "dynasty": "宋",
        "collection_info": null
    },
    {
        "title": "次韵和吴冲卿秋意四首 偏眠船舷边",
        "author": "司马光",
        "content": "纵棹下清溪，波静地仍偏。\n日夕水风凉，萧洒成安眠。\n兀兀但高枕，悠悠还进船。\n中流忽惊寤，渔父歌扣舷。\n山川非向时，回首云霞边。",
        "dynasty": "宋",
        "collection_info": null
    },
    {
        "title": "次韵和吴冲卿秋意四首 后牖有朽柳",
        "author": "司马光",
        "content": "弱植生川泽，託根北堂后。\n昔时青春姿，扶疏映轩牖。\n风霜日消落，憔悴復何有。\n蠧穿枯节断，雨渍虚心朽。\n幸不夭天年，犹得胜凡柳。",
        "dynasty": "宋",
        "collection_info": null
    },
    {
        "title": "聂着作三舅谪官长沙作耐辱亭书来索诗",
        "author": "司马光",
        "content": "少连善降志，无恤能忍诟。\n兹亭名耐辱，缔构自吾舅。\n樽前湘水清，席下湘山秀。\n于焉忘荣枯，终日醉醇酎。\n攻愁若攻敌，避喧如避寇。\n困久理须通，非徒保无咎。",
        "dynasty": "宋",
        "collection_info": null
    },
    {
        "title": "走索",
        "author": "司马光",
        "content": "伎儿欲夸众，喜占衢路交。\n繫组不厌长，缚竿不厌高。\n空中纷往来，巧捷如飞猱。\n却行欠肤寸，倒絓连秋毫。\n参差有万一，虀粉安可逃。\n钱刀不盈掬，身世轻鸿毛。\n徒资旁观好，曹偶相称襃。\n岂知从事者，处之危且劳。",
        "dynasty": "宋",
        "collection_info": null
    },
    {
        "title": "邵不疑厅薜荔及竹",
        "author": "司马光",
        "content": "修竹非俗物，薜荔亦嘉草。\n树之君子庭，人来见逾好。\n侵阶鹤胫细，缘壁龙鳞老。\n纷披两疏翠，烟色宜秋早。\n主人日封植，清风庶长保。",
        "dynasty": "宋",
        "collection_info": null
    },
    {
        "title": "和公达过潘楼观七夕市",
        "author": "司马光",
        "content": "织女虽七襄，不能成报章。\n无巧可乞汝，世人空自狂。\n帝城秋色新，满市翠帟张。\n僞物踰百种，烂漫侵数坊。\n谁家油壁车，金碧照面光。\n土偶长尺余，买之珠一囊。\n安知杼轴劳，何物为蚕桑。\n纷华不足悦，浮侈真可伤。",
        "dynasty": "宋",
        "collection_info": null
    },
    {
        "title": "酬邻几问不饮栽菊",
        "author": "司马光",
        "content": "黄菊本天物，先随元化生。\n酒醴乃人功，后因仪狄成。\n酒客强亲菊，菊酒初无情。\n种之荒阶侧，何尝妨独醒。\n修竹气萧洒，自合生君庭。",
        "dynasty": "宋",
        "collection_info": null
    },
    {
        "title": "次韵和邵不疑假书江邻几知方酣寝为诗通意",
        "author": "司马光",
        "content": "江翁顺天和，心迹两夷简。\n虽如边韶寝，且异宰予懒。\n平居无时闲，经史自课限。\n高歌慕翰林，鸣琴写中散。\n翛然物外人，强为章绶绾。\n官舍苦秋霖，瞬息聊休眼。\n勤勚已有余，宴安何愧赧。\n借书谁敢惊，欹枕尚未暖。\n不疑神骥才，垂耳困皁栈。\n碌碌随吾侪，拜揖把手版。\n毋嫌朱墨倦，腾举已为晚。\n慎勿思山林，山林付愚孱。",
        "dynasty": "宋",
        "collection_info": null
    },
    {
        "title": "八月十七日夜省直纪事呈同舍",
        "author": "司马光",
        "content": "穷秋直省舍，大雨吁可畏。\n九河飜层空，入夜愈恣睢。\n置床东壁根，时有涂塈坠。\n飒飒势将摧，怵惕不成寐。\n中宵抱衾立，呼烛久方至。\n徙之近西偏，禂帐不能备。\n飞蚊胡不仁，忍此加啄噬。\n避烦只深藏，悒悒面蒙被。\n须臾漏转剧，枕褥亦沾渍。\n虽起欲何之，室中无燥地。\n展转遂达旦，耿耿负忧悸。\n因思闾井民，餬口仰执技。\n束手已连旬，妻儿日憔悴。\n嚢钱与盎米，薪木同时匮。\n败衣不足准，搏手坐相视。\n予今幸已多，敢不自知愧。\n无谋忝肉食，念尔但增欷。",
        "dynasty": "宋",
        "collection_info": null
    },
    {
        "title": "送雷太简",
        "author": "司马光",
        "content": "南山有白云，应物任所适。\n欻来非有心，倐去还无迹。\n甘泽望霑浃，嘉生待苏息。\n无为遽收卷，復入岩间石。",
        "dynasty": "宋",
        "collection_info": null
    },
    {
        "title": "和王介甫明妃曲",
        "author": "司马光",
        "content": "胡雏上马唱胡歌，锦车已驾白橐驼。\n明妃挥泪辞汉主，汉主伤心知奈何。\n宫门铜环双兽面，回首何时復来见。\n自嗟不若住巫山，布袖蒿簪嫁乡县。\n万里寒沙草木稀，居延塞外使人归。\n旧来相识更无物，只有云边秋鴈飞。\n愁坐泠泠调四絃，曲终掩面向胡天。\n侍儿不解汉家语，指下哀声犹可传。\n传徧胡人到中土，万一佗年流乐府。\n妾身生死知不归，妾意终期寤人主。\n目前美丑良易知，咫尺掖庭犹可欺。\n君不见白头萧太傅，被谗仰药更无疑。",
        "dynasty": "宋",
        "collection_info": null
    },
    {
        "title": "和不疑送虏使还道中闻江邻几梅圣俞长逝作诗哭之",
        "author": "司马光",
        "content": "昨夕邮吏来，叩门致书函。\n呼奴取以入，就火开其缄。\n不疑赋长篇，发自燕之南。\n痛伤江与梅，继踵良人歼。\n噫嗟知其二，尚未知其三。\n请从北辕后，覼缕为君谈。\n邻几虽久病，始不妨朝参。\n饮歠寖衰少，厥逆生虚痰。\n逮于易箦辰，皮骨余崆嵌。\n遗书属清俭，终始真无惭。\n圣俞食寒冰，外以风邪兼。\n愚医暴下之，结轖候愈添。\n惙惙气上走，不復容鍼砭。\n自言从良友，地下心亦甘。\n钦圣体素彊，药石性所谙。\n平居察举措，敢以不寿占。\n一朝蹔归卧，簿领不废签。\n讣来众皆愕，未信犹闚觇。\n兴言念三子，举袂涕已霑。\n英贤能几何，逝者迹相衔。\n君疑天上才，难得帝所贪。\n我疑人间美，多取神所嫌。\n茫茫幽明际，蓍蔡难穷探。\n忧来不可忘，终日心厌厌。",
        "dynasty": "宋",
        "collection_info": null
    },
    {
        "title": "虞帝",
        "author": "司马光",
        "content": "虞帝老倦勤，荐禹为天子。\n岂有復南巡，迢迢渡湘水。\n至德远无象，异论纷纷起。\n意疑大圣人，姦憸亦如已。\n乃知中下士，何由逃谤毁。",
        "dynasty": "宋",
        "collection_info": null
    },
    {
        "title": "悯狱谣",
        "author": "司马光",
        "content": "五刑象天有震耀，上圣本以防姦邪。\n法官由来少和泰，皋陶之面如削瓜。\n况于秦汉任酷吏，死人籍籍如乱麻。\n捶楚之求靡不得，小者勍刖大灭家。\n君不见古时牢狱地，几多冤骨埋黄沙。",
        "dynasty": "宋",
        "collection_info": null
    },
    {
        "title": "和吴冲卿三哀诗",
        "author": "司马光",
        "content": "天生千万人，中有一隽杰。\n奈何丧三贤，前后纔朞月。\n邻几任天资，浮饰耻澡刷。\n朝市等山林，衣冠同布褐。\n外无泾渭分，内有淄渑别。\n逢时敢危言，慷慨谁能夺。\n圣俞诗七千，历历尽精绝。\n初无追琢勤，气质禀清洁。\n负兹惊世才，未尝自标掲。\n鞠躬随众后，侧足畏蹉跌。\n钦圣渥洼驹，初生已汗血。\n虽有绝尘踪，不失和鸾节。\n宜为清庙噐，俨雅应钟律。\n众论仍共然，非从友朋出。\n羣才方大来，軮轧扶帝室。\n谁云指顾间，联翩化异物。\n弔缞哭未已，病枕气已竭。\n同为地下游，携手不相失。\n绅绂顿萧条，相逢但嗟咄。\n诵君三哀诗，终篇涕如雪。\n眉目尚昭晣，笑言犹彷佛。\n肃然来悲风，四望气萧瑟。",
        "dynasty": "宋",
        "collection_info": null
    },
    {
        "title": "穷兔谣二首  其一",
        "author": "司马光",
        "content": "鹘翅崩腾来九霄，兔命迫窄无所逃。\n秋毫就死忽背跃，鹘拳不中还飞高。\n安知韩卢復在后，力屈但作婴儿号。\n少年只取一快乐，谁念草根腥血毛。",
        "dynasty": "宋",
        "collection_info": null
    },
    {
        "title": "穷兔谣二首  其二",
        "author": "司马光",
        "content": "兔营三窟定何在，棘间堑底高丘巅。\n却行百步方跃入，未免余踪留雪田。\n少年何为无恻隐，解鹰纵犬薫以烟。\n人言兔狡非兔狡，窘急偷生真可怜。",
        "dynasty": "宋",
        "collection_info": null
    },
    {
        "title": "和王介甫烘蝨",
        "author": "司马光",
        "content": "天生万物名品伙，嗟尔为生至么么。\n依人自活反食人，性喜覆藏便垢涴。\n晨朝生子暮生孙，不日蕃滋踰万箇。\n透疏缘隙巧百端，通夕爬搔不能卧。\n我归彼出疲奔命，备北惊南厌搜逻。\n所擒至少所失多，舍置薫烧无术奈。\n加之炭上犹晏然，相顾未知亡族祸。\n大者洋洋迷所适，奔走未停身已堕。\n细者懦怯但深潜，干死缝中谁復课。\n黑者抱髪亦忧疑，逃入幧头默相贺。\n腥烟腾起远袭人，袖拥鼻端时一唾。\n初虽快意终自咎，致尔歼夷非尔过。\n吾家箧笥本自贫，况復为人苦慵惰。\n体生鳞甲未能浴，衣不离身成脆破。\n朽缯坏絮为渊薮，如麦如麻寖肥大。\n虚膓不免须侵人，肯学夷齐甘死饿。\n酰酸蜹聚理固然，尔辈披攘我当坐。\n但思努力自洁清，群蝨皆当远迩播。",
        "dynasty": "宋",
        "collection_info": null
    },
    {
        "title": "和王胜之雪霁借马入局偶书",
        "author": "司马光",
        "content": "胜之家本公侯贵，弱冠英才已惊世。\n雒阳多士谁敢伦，千古比肩唯贾谊。\n昔遭绛灌深切齿，奔走十年为下吏。\n近方抆拭出泥涂，稍学和光匿锋锐。\n会计之官岂足为，黾勉簿书聊自庇。\n王城九衢腊月尾，风雪数朝穷恣睢。\n枥间款段疲且病，借马于人亦疲曳。\n扬鞭掣辔趋省廷，刺蹙不前泥没鼻。\n慨然遂有劳者歌，满纸雄文欻轩轾。\n人生荣遇有早晚，视此锱铢勿关意。\n况君卓荦高出羣，异日青云终自致。\n鲜车大盖拥骅骝，莫忘今朝乘小驷。",
        "dynasty": "宋",
        "collection_info": null
    },
    {
        "title": "齐山诗呈王学士",
        "author": "司马光",
        "content": "江上有奇山，羣峰矗如翦。\n昔闻齐刺史，置酒升绝巘。\n其人有惠政，嘉名自兹远。\n君来踵其迹，词牒日清简。\n骊驹时入谷，胜地穷搜选。\n问俗復怀人，非徒事游衍。",
        "dynasty": "宋",
        "collection_info": null
    },
    {
        "title": "吹箫",
        "author": "司马光",
        "content": "古人吹箫者，以和虞韶声。\n后世不復贵，给丧仍卖饧。",
        "dynasty": "宋",
        "collection_info": null
    },
    {
        "title": "和始平公见寄八韵",
        "author": "司马光",
        "content": "嚮来从后车，雍容镇藩垣。\n政成簿书简，终日侍清樽。\n今兹备言职，不得登朱门。\n违离讵几时，风色变寒温。\n忽聆吉甫什，穆如承话言。\n安得六翮生，随意远飞翻。\n垂耳倦新羁，蹀足思华轩。\n谅无伯乐顾，疲劳安敢论。",
        "dynasty": "宋",
        "collection_info": null
    },
    {
        "title": "又和并寄杨乐道十二韵",
        "author": "司马光",
        "content": "圣主乐忠谏，曲从如转圜。\n玉色粹阳春，至仁生自然。\n所惭羣臣愚，无以称开延。\n贱生何为者，侧足青规前。\n顽石不可炼，安能补高天。\n狂简昧大体，所依官长贤。\n有如骖之靷，左右随周旋。\n庶几助山甫，衮职无尤愆。\n缅思老成人，阻亲函丈筵。\n岂不寸心劳，动为纒徽牵。\n何当执寿巵，跪起得差肩。\n相顾藐无期，瞻望徒悁悁。",
        "dynasty": "宋",
        "collection_info": null
    },
    {
        "title": "朝鸡赠王乐道",
        "author": "司马光",
        "content": "小鸡距短双翅垂，广场勇鬬无所施。\n清晓长鸣独先众，朝者恃此能知时。\n星河满天月光白，东望扶桑悄无色。\n一声高举耳目醒，四远羣阴俱辟易。\n陋巷人疏烟火稀，永夜沈沈钟鼓微。\n闻之徐起就盥栉，颠倒不復忧裳衣。\n君家迥居北城曲，阿阁嶕峣日鸣玉。\n萧萧风雨得司晨，不使无功啄君粟。",
        "dynasty": "宋",
        "collection_info": null
    },
    {
        "title": "谢始平公以近诗一卷赐示",
        "author": "司马光",
        "content": "皇家骏命承苍穹，烝民之杰生维嵩。\n圣贤会合若符契，坐致四海登熙隆。\n三阶清平九鼎重，指麾拱揖安华戎。\n人情谁不乐将相，往往皓首忘疲癃。\n北平饮乳尚怀印，千秋乘车犹入宫。\n唯公致政年甫至，耳目明利志气充。\n幡然脱去万钟禄，羽仪高远如翔鸿。\n灵台不復絓尘务，至德恬淡含黄中。\n英华纯粹积不发，事业转为文字工。\n大篇短韵间金石，远追吉甫流清风。\n刻雕众物非用意，默与元化参神功。\n应刘鲍谢事奇巧，细琐岂足夸才雄。\n祼圭夷玉清庙器，肯与环玦争玲珑。\n绛帐生徒东阁客，微官拘絷如樊笼。\n言诗何敢望商赐，幸得诵咏袪童蒙。\n昏花病目不自惜，服膺盥手书一通。\n千金之产不可易，子孙宝蓄传无穷。",
        "dynasty": "宋",
        "collection_info": null
    },
    {
        "title": "早春戏作呈范景仁",
        "author": "司马光",
        "content": "闰余春意早，卉木先有思。\n嘤嘤羣鸟翔，东西各求类。\n伊予忝諌垣，动息抱忧悸。\n衮职旷不补，言责真可畏。\n况復禁过从，陋巷若囚繫。\n茅茨庇风雨，偏隘无余地。\n时于坏垣隙，历历生新荠。\n君侯乃比邻，跬步难自致。\n常思去岁初，西轩学歌吹。\n座客皆故人，欢笑无拘忌。\n平生不喜酒，是日成烂醉。\n岂言长揖归，良会难再值。\n东风忽復来，时华一何驶。\n丛竹固无恙，夭桃作花异。\n朝廷正清明，讵肯容窃位。\n何当遂废放，欢饮还自恣。",
        "dynasty": "宋",
        "collection_info": null
    },
    {
        "title": "瞻彼南山诗  其一",
        "author": "司马光",
        "content": "瞻彼南山，有梌有棠。\n维叶牂牂，君子之燕。\n笾豆洋洋，鼎俎将将。\n百羞阜昌，上下乐康。\n邦家之光，君子万年。\n抚有四荒，受禄无疆。",
        "dynasty": "宋",
        "collection_info": null
    },
    {
        "title": "瞻彼南山诗  其二",
        "author": "司马光",
        "content": "瞻彼南山，有椐有栩。\n维叶湑湑，君子之燕。\n清酒有藇，壶樽有楚。\n酌言赐之，命之釂之。\n上下以序，君子万年。\n永绥兆民，受天之祜。",
        "dynasty": "宋",
        "collection_info": null
    },
    {
        "title": "瞻彼南山诗  其三",
        "author": "司马光",
        "content": "瞻彼南山，有杞有枞。\n维叶逢逢，君子之燕。\n管丝噰噰，奏鼓𪔳𪔳。\n自堂徂庭，上下肃雍。\n靡有不恭，君子万年。\n令德高明，高明有融。",
        "dynasty": "宋",
        "collection_info": null
    },
    {
        "title": "瞻彼南山诗  其四",
        "author": "司马光",
        "content": "赫赫明明，天命有严。\n命我祖考，九土是监。\n倭馯之东，蛮蜑之南。\n享献有时，靡敢不詹。\n閟兹余文，复阁岩岩。\n万世是承，四方是瞻。",
        "dynasty": "宋",
        "collection_info": null
    },
    {
        "title": "瞻彼南山诗  其五",
        "author": "司马光",
        "content": "帝曰卿士，左右之臣。\n四方无虞，矜尔之勤。\n式观且游，从予一人。\n于壸于闳，于堂于陈。\n金石之符，翰墨之珍。\n匪予汝夸，祖考之勲。",
        "dynasty": "宋",
        "collection_info": null
    },
    {
        "title": "瞻彼南山诗  其六",
        "author": "司马光",
        "content": "多士庶尹，羣公百辟。\n拜手稽首，答扬休德。\n既醉既饱，慎思尔职。\n罔顾尔私，罔爱尔力。\n惇忠祗敕，永奉丕则。\n立民之极，载祀千亿。",
        "dynasty": "宋",
        "collection_info": null
    },
    {
        "title": "夏夜",
        "author": "司马光",
        "content": "溽暑鬰不开，矗矗云万迭。\n长风卷地来，冻雨不濡叶。\n虽无润物功，凉泠得所惬。\n须臾号怒息，清月照壁颊。\n小冠簪短髪，衣裾轻猎猎。\n欹倾依曲几，暂尔苏疲苶。\n坐久不思眠，草间微露浥。",
        "dynasty": "宋",
        "collection_info": null
    },
    {
        "title": "和范景仁西圻野老诗",
        "author": "司马光",
        "content": "西郊广路浮壤黄，上天雨泣寒云苍。\n鸾旗闟戟纷晻霭，扈从威神归帝乡。\n田家老父眉睫白，杖藜匍匐泣路傍。\n且云生逢至仁主，蠲租罢役岁为常。\n蠺收百箔桑蔽野，麻麦极望无边疆。\n去年翠华出赛雨，锦绣绵络墟里光。\n拜迎六马负缣帛，孙扶妪接归扬扬。\n自分讴歌毕余景，一朝缟素安可防。\n哀声澒洞彻四极，草木惨淡颜色伤。\n蝼蚁衰龄不足赎，泪如飞雪空霑裳。\n河萦洛贯嵩峰足，泉底寰瀛日月长。\n羡门已闭属车返，轭上空瞻金鳯凰。",
        "dynasty": "宋",
        "collection_info": null
    },
    {
        "title": "种竹",
        "author": "司马光",
        "content": "种竹南墙阴，竹生皆北响。\n苟非阳在北，竹性安可强。\n乃知就阳意，草木皆有情。\n园葵最柔弱，独取倾心名。",
        "dynasty": "宋",
        "collection_info": null
    },
    {
        "title": "介甫巫山高命光属和勉率成篇真不知量",
        "author": "司马光",
        "content": "巫山高，巫山之高高不极。\n寒江西来曳练长，羣峰森罗十二戟。\n清狖悲号裂翠崖，老蛟怒斗摧丹壁。\n轻生重利三巴客，一叶直衝高浪白。\n船头吟啸坐自如，仰视长天不盈尺。\n丛祠象设俨山椒，巫祝纷纷非一朝。\n云是高唐神女之所处，至今暮雨常萧萧。\n我闻神理明且直，兴亡唯观恶与德。\n安肯来从楚国君，凭依梦寐为淫昏。\n襄王之心自荒惑，引领日望阳台云。\n独不思怀王西行不復返，甲光照地屯秦军。\n蠺食黔中下荆门，陵园宗庙皆烧焚。\n社稷飘零不復存，嗟嗟若敖蚡冒时，筚路蓝缕皆辛勤。",
        "dynasty": "宋",
        "collection_info": null
    },
    {
        "title": "昔予尝权宰韦城今重过之二十五年矣慨然有怀",
        "author": "司马光",
        "content": "二十五年南北走，遗爱寂然民记否。\n昔日婴儿今壮夫，昔日壮夫今老叟。",
        "dynasty": "宋",
        "collection_info": null
    },
    {
        "title": "秋怀呈范景仁",
        "author": "司马光",
        "content": "草木正蕃庑，孰知天地秋。\n况兹宿雨余，景气益和柔。\n消摇愧簪绂，梦想怀林丘。\n兹志久未果，素髪今已稠。\n仰视白日光，浩荡浮云流。\n安得黄鹤羽，陵风千里游。",
        "dynasty": "宋",
        "collection_info": null
    },
    {
        "title": "又和秋怀",
        "author": "司马光",
        "content": "畴昔共登仕，尔来三十秋。\n常晞丝绳直，窃耻鸱夷柔。\n蹄涔学鉅海，螘垤依崇丘。\n行之不自疑，亲寡憎怨稠。\n于今不亟去，沦胥恐同流。\n努力买良田，远追沮溺游。",
        "dynasty": "宋",
        "collection_info": null
    },
    {
        "title": "赠道士陈景元酒",
        "author": "司马光",
        "content": "篱根委余菊，阶角拥残叶。\n清言久不悒，何以慰疲苶。\n朋樽涵太和，高兴雅所惬。\n谁云居室远，风味自可接。",
        "dynasty": "宋",
        "collection_info": null
    },
    {
        "title": "景仁召饮东园呈陈彦升宋次道李才元苏子容",
        "author": "司马光",
        "content": "去冬辱嘉招，寒风方赑屃。\n今秋侍高宴，晴日正澄丽。\n虽无花蘤繁，且有丘樊思。\n虽无山泉乐，蹔违尘土气。\n仆休散城邑，马纵脱羁辔。\n讙呼笑言适，散诞冠带弃。\n殊胜禁掖严，进止有常地。",
        "dynasty": "宋",
        "collection_info": null
    },
    {
        "title": "花庵诗寄邵尧夫  其一",
        "author": "司马光",
        "content": "洛阳四时常有花，雨晴颜色秋更好。\n谁能相与共此乐，坐对年华不知老。",
        "dynasty": "宋",
        "collection_info": null
    },
    {
        "title": "花庵诗寄邵尧夫  其二",
        "author": "司马光",
        "content": "自然天物胜人为，万叶无风绿四垂。\n犹恨簪绅未离俗，荷衣蕙带始相宜。",
        "dynasty": "宋",
        "collection_info": null
    },
    {
        "title": "康定中予过洛桥南得诗两句于今三十二年矣再过其处足成一章",
        "author": "司马光",
        "content": "铜驼陌上桃花红，洛阳无处无春风。\n重来羞见水中影，鬓毛萧飒如秋蓬。",
        "dynasty": "宋",
        "collection_info": null
    },
    {
        "title": "宝鑑贻开叔",
        "author": "司马光",
        "content": "流尘集宝鑑，尘昏鑑不昏。\n纤泥落清水，泥浑非水浑。\n人能辨二物，相与自忘言。\n二物不能辨，悠悠何足论。\n无为舍其内，逐外取烦冤。",
        "dynasty": "宋",
        "collection_info": null
    },
    {
        "title": "谢王道济惠古诗古石器",
        "author": "司马光",
        "content": "缑氏古城裏，好古王道济。\n作诗有古风，读书知古意。\n朝来遣仆夫，遗我古石器。\n结从天地初，生自一拳际。\n工倕创规摹，般输施剞劂。\n瀹茗北窗下，坐有羲皇思。\n嗟予性迂鄙，龃龉居今世。\n忝官污台省，曾无益时智。\n退藏又濡滞，尚不离朝市。\n阙地避烦暑，颇与营窟类。\n诚非古人比，拜赐得无愧。",
        "dynasty": "宋",
        "collection_info": null
    },
    {
        "title": "寿安杂诗十首 喷玉泉",
        "author": "司马光",
        "content": "苍崖双起秋云齐，乱峰迸出如攒犀。\n石棱涩不容马蹄，下马步入荆榛蹊。\n瀑泉沃雪拖白霓，落潭横引成清溪。\n老木长藤咫尺迷，兴阑欲出忘东西。",
        "dynasty": "宋",
        "collection_info": null
    },
    {
        "title": "寿安杂诗十首 神林谷二首 其一",
        "author": "司马光",
        "content": "石下泉声蔓草深，石上露浓苍藓徧。\n山禽惊起飞且鸣，叶坠空林人不见。",
        "dynasty": "宋",
        "collection_info": null
    },
    {
        "title": "寿安杂诗十首 神林谷二首 其二",
        "author": "司马光",
        "content": "鷄帻奇峰云外横，青壁千寻不可上。\n却羡樵儿轻险峡，腰绳操斧常来往。",
        "dynasty": "宋",
        "collection_info": null
    },
    {
        "title": "寿安杂诗十首 游神林谷寄邵尧夫",
        "author": "司马光",
        "content": "山人有山未尝游，俗客远来仍久留。\n白云满眼望不见，可惜宜阳一片秋。",
        "dynasty": "宋",
        "collection_info": null
    },
    {
        "title": "寿安杂诗十首 灵山寺流泉",
        "author": "司马光",
        "content": "去寺犹一里，隔林闻水声。\n安知客乘兴，山下远相迎。",
        "dynasty": "宋",
        "collection_info": null
    },
    {
        "title": "寿安杂诗十首 且游",
        "author": "司马光",
        "content": "游人恋山水，日晏澹忘归。\n但爱云烟好，那知仆马饥。",
        "dynasty": "宋",
        "collection_info": null
    },
    {
        "title": "寿安杂诗十首 永济渡二首 其一",
        "author": "司马光",
        "content": "洛水寒可涉，长汀柳飞叶。\n节物先无期，自与幽怀惬。",
        "dynasty": "宋",
        "collection_info": null
    },
    {
        "title": "寿安杂诗十首 永济渡二首 其二",
        "author": "司马光",
        "content": "清波见白鸥，静林闻啄木。\n泉细入平沙，云闲出幽谷。",
        "dynasty": "宋",
        "collection_info": null
    },
    {
        "title": "寿安杂诗十首 灵山寺",
        "author": "司马光",
        "content": "神林兴尽谋早归，草间露裛行径微。\n忽思灵山去不远，马首欲东还向西。\n垂鞭纵辔寻山足，洛水逶迤过数曲。\n渐闻林下飞泉鸣，未到已觉神骨清。\n入门拂去衣上土，先爱娑罗阴满庭。\n庭下双渠走清澈，罗縠成纹日光彻。\n寒声淅沥入肝髓，乱影彯萧动毛髪。\n寺僧引我观泉源，堂东周迴百步寛。\n碧颇梨色湛无底，想象必有虬龙蟠。\n泉南高山名鳯翅，宛转抱泉张远势。\n岸旁修竹踰万竿，飒飒长含风雨气。\n寺门下望情豁然，桑柘纷披满一川。\n嵩高女几列左右，王屋太行来掌前。\n昔为孔氏悬泉庄，岩洞犹存荆棘荒。\n到今其下多怪石，熊蹲豹攫争轩昂。\n嗟予归来苦不早，汩没朝市行欲老。\n扪萝蹑屣须数游，筋力支离难自保。",
        "dynasty": "宋",
        "collection_info": null
    },
    {
        "title": "寿安杂诗十首 藏珠石",
        "author": "司马光",
        "content": "水啮东山根，土色渥如丹。\n危峰忽摧脱，半崖衔石丸。\n阴阳昔融结，神化不可原。\n初疑偓佺养灵药，魑魅触之无故落。\n又疑蛟龙伏巨卵，雷电击之从此毈。\n或者女娲补天余，却下青冥遗耳珠。\n不然盘古戏为乐，聊取天弧弹朱雀。\n物理万状终难知，巧心推求徒自疲。\n不如引客坐石上，好奇且醉手中巵。",
        "dynasty": "宋",
        "collection_info": null
    },
    {
        "title": "王君贶宣徽垂示嵩山祈雪诗十章合为一篇以酬之",
        "author": "司马光",
        "content": "今秋少雨冬不雪，麦寄浮埃根欲绝。\n圣主焦心闵万民，负扆不怡常膳撤。\n诏书朝下徧九州，岳渎百神俱祷求。\n西都留守虔君命，促驾不敢须臾留。\n嵩高万仞蟠地中，海内众山无与雄。\n前驱大斾拥千骑，波腾云涌来祠宫。\n牲肥酒香笾豆洁，盛服斋明荐毛血。\n有司执事皆肃然，宝帐神来风窣屑。\n公心犹畏九阍遥，丹诚不能通青霄。\n分留导从屯林麓，别张醮具登山椒。\n山椒迢遰峻无极，行挽枯藤蹋危石。\n万室嗷嗷愁死饥，敢惮劬劳爱余力。\n天门上出俄坦平，下视一世尘杳冥。\n焚香拜手倾恳恻，左右前后皆列星。\n公今三守三川地，咫尺嵩高未尝至。\n诘朝既毕祠事严，暂转鸣珂历诸寺。\n少林昔为达摩居，达摩英灵今有无。\n瘦辞流散满天下，竞以两手扪空虚。\n法王魏氏离宫旧，玉刻狻猊向犹有。\n子孙宗庙皆尘灰，止见伽蓝存不朽。\n会善庭隅千歳松，一根二股凌寒空。\n势如鼎足争秀出，泠泠永夜吟霜风。\n少室先生乐闲暇，弃官来家玉峰下。\n昔为浪泊据鞍人，今结东陵卖瓜舍。\n溪上有堂名挂冠，四垣重复皆林峦。\n呼儿扫地喜公到，随分絃歌留尽欢。\n周王太子名闻久，相传羽化缑山首。\n鹤飞笙远窅无迹，遗庙今人空沥酒。\n公来本不事遨嬉，周流闾里询疲羸。\n亲呼令长嘱赤子，勿贪荣利穷鞭笞。\n境中羣望无不走，回辔仍过凿龙口。\n奉先暮投林日曛，浥涧晨征辙冰厚。\n归来新诗盈一编，明珠大贝相属联。\n此行虽不从公后，历历胜游皆目前。",
        "dynasty": "宋",
        "collection_info": null
    },
    {
        "title": "酬吴仲庶龙图终南山诗",
        "author": "司马光",
        "content": "泰山鲁所瞻，终南乃秦望。\n西侵井络阔，北压鹑野旷。\n条梅韫名材，金玉富珍藏。\n飘风何烈烈，万物尽摇荡。\n屹立不倾倚，势与厚坤壮。\n有如牧伯贤，斯民蒙保障。\n雪霜举世寒，千里独重纩。\n病夫伏闾里，非能事微尚。\n顾无孤高实，藻饰安可强。\n景行虽不忘，讵敢承嘉贶。",
        "dynasty": "宋",
        "collection_info": null
    },
    {
        "title": "酬永乐刘秘校四洞诗",
        "author": "司马光",
        "content": "贫居苦湫隘，无术逃炎曦。\n穿地作幽室，颇与朱夏宜。\n寛者容一席，狭者分三支。\n芳草植中唐，嘉卉周四垂。\n讵堪接宾宴，适足供儿嬉。\n自问安取法，前修果慕谁。\n非如太古民，营窟避寒威。\n又非学射人，空石专致思。\n又非沮漆俗，陶復习西夷。\n又非楚司马，金奏相宾仪。\n又非郑伯有，壑谷甘糟醨。\n又非越王子，丹宂免忧危。\n又非张巨和，崇岩立师资。\n所慕于陵子，欲效蚓所为。\n微窍足藏身，槁壤足充饥。\n养生既无憾，此外安敢知。\n唯祈膏泽布，歌啸乐余滋。\n岂羞泥涂贱，甘受高明嗤。\n何言清尚士，善颂形声诗。\n困剥固未尝，井復敢终辞。",
        "dynasty": "宋",
        "collection_info": null
    },
    {
        "title": "杕柏寄傅钦之  其一",
        "author": "司马光",
        "content": "彼杕者柏，生于崇峦，其叶丸丸。\n君子爰处，爰处爰游。\n匪忧勿忧，其乐休休。",
        "dynasty": "宋",
        "collection_info": null
    },
    {
        "title": "杕柏寄傅钦之  其二",
        "author": "司马光",
        "content": "彼郁者兰，生于幽涯，其叶菲菲。\n君子爰处，爰处爰嬉。\n靡适弗宜，忘其渇饥。",
        "dynasty": "宋",
        "collection_info": null
    },
    {
        "title": "杕柏寄傅钦之  其三",
        "author": "司马光",
        "content": "洋洋者舟，泛彼中流，于渚于洲。\n思其可思，知其可知。\n其逝勿追，其来勿期。",
        "dynasty": "宋",
        "collection_info": null
    },
    {
        "title": "独乐园七咏 读书堂",
        "author": "司马光",
        "content": "吾爱董仲舒，穷经守幽独。\n所居虽有园，三年不游目。\n邪说远去耳，圣言饱充腹。\n发策登汉庭，百家始消伏。",
        "dynasty": "宋",
        "collection_info": null
    },
    {
        "title": "独乐园七咏 钓鱼庵",
        "author": "司马光",
        "content": "吾爱严子陵，羊裘钓石濑。\n万乘虽故人，访求失所在。\n三公岂易贵，不足易其介。\n奈何夸毗子，斗禄穷百态。",
        "dynasty": "宋",
        "collection_info": null
    },
    {
        "title": "独乐园七咏 采药圃",
        "author": "司马光",
        "content": "吾爱韩伯休，采药卖都市。\n有心安可欺，所以价不二。\n如何彼女子，已復知姓字。\n惊逃入穷山，深畏名为累。",
        "dynasty": "宋",
        "collection_info": null
    },
    {
        "title": "见山台",
        "author": "司马光",
        "content": "吾爱陶渊明，拂衣遂长往。\n手辞梁主命，牺牛惮金鞅。\n爱君心岂忘，居山神可养。\n轻举向千龄，高风犹尚想。",
        "dynasty": "宋",
        "collection_info": null
    },
    {
        "title": "见山台 弄水轩",
        "author": "司马光",
        "content": "吾爱杜牧之，气调本高逸。\n结亭侵水际，挥弄消永日。\n洗砚可抄诗，泛觞宜促膝。\n莫取濯冠缨，红尘污清质。",
        "dynasty": "宋",
        "collection_info": null
    },
    {
        "title": "见山台 种竹斋",
        "author": "司马光",
        "content": "吾爱王子猷，借宅亦种竹。\n一日不可无，萧洒常在目。\n雪霜徒自白，柯叶不改绿。\n殊胜石季伦，珊瑚满金谷。",
        "dynasty": "宋",
        "collection_info": null
    },
    {
        "title": "见山台 浇花亭",
        "author": "司马光",
        "content": "吾爱白乐天，退身家履道。\n酿酒酒初熟，浇花花正好。\n作诗邀宾朋，栏边长醉倒。\n至今传画图，风流称九老。",
        "dynasty": "宋",
        "collection_info": null
    },
    {
        "title": "和利州鲜于转运公居八咏 桐轩",
        "author": "司马光",
        "content": "朝阳升东隅，照此庭下桐。\n菶菶復萋萋，居然古人风。\n疏柯青玉耸，密叶翠羽蒙。\n午景凝余清，夕照当残红。\n雨响甍栋外，风生户牖中。\n主人政多暇，步赏常从容。\n终当致威鳯，覧德鸣噰噰。\n又将施五絃，解愠歌帝宫。",
        "dynasty": "宋",
        "collection_info": null
    },
    {
        "title": "和利州鲜于转运公居八咏 竹轩",
        "author": "司马光",
        "content": "兹轩最洒落，历历种琅玕。\n正昼簿书稀，萧萧风雨寒。\n翠阴凉宴坐，疏韵承清欢。\n锦箨裁夏扇，玉笋供春槃。\n晴蜗潜叶底，暝雀投林端。\n幽兴遇物惬，高怀随处安。\n且免一日无，何须千亩寛。",
        "dynasty": "宋",
        "collection_info": null
    },
    {
        "title": "和利州鲜于转运公居八咏 柏轩",
        "author": "司马光",
        "content": "凛然凌霜色，本自生丘壑。\n徙之君子庭，栽培固不薄。\n静夜声飂飂，清昼阴漠漠。\n秀气逼檐楹，翠影通帘箔。\n知君梁栋材，大匠偶未度。\n但守岁寒心，闲轩亦不恶。",
        "dynasty": "宋",
        "collection_info": null
    },
    {
        "title": "和利州鲜于转运公居八咏 巽堂",
        "author": "司马光",
        "content": "华堂选形胜，地直巽之隅。\n主人心洁齐，公闲此燕居。\n西来故乡客，东过朝大夫。\n时逢志所惬，下榻同欢娱。\n琴棋间壶觞，赋咏杂歌呼。\n民间既羲皇，席上宜华胥。\n每思就一醉，幸无官守拘。\n奈何三千里，风埃与泥涂。",
        "dynasty": "宋",
        "collection_info": null
    },
    {
        "title": "和利州鲜于转运公居八咏 山斋",
        "author": "司马光",
        "content": "幽蹊入桃李，危栈蟠林麓。\n行行忽虚敞，高斋出山腹。\n园圃近指掌，郊郭纷盈目。\n春老酴醿香，夏浅篔筜绿。\n条横喜罥衣，笋迸乍穿屋。\n秋江澄可卷，冬岭翠如扑。\n烟间渔艇小，塞外村居独。\n烧转望畬田，响答聆伐木。\n惊麏挺走险，鸣禽嘤出谷。\n物华时变更，兴趣日相续。\n谁知使者尊，常着野人服。\n肯以驷马荣，区区诧乡族。",
        "dynasty": "宋",
        "collection_info": null
    },
    {
        "title": "闲燕亭",
        "author": "司马光",
        "content": "吏治正倥偬，夫君何燕闲。\n茧丝既云寡，符移皆可删。\n印封从事散，蹑屐升东山。\n放杖坐危亭，清啸出云间。\n无私席宾少，忘机林鸟还。\n野人瞻翠微，稽首双眉斑。",
        "dynasty": "宋",
        "collection_info": null
    },
    {
        "title": "会景亭",
        "author": "司马光",
        "content": "景物浩无穷，兹为一都会。\n之人心若鑑，万状尽相对。\n乔林拥砌底，修岭倚窗背。\n流云过席上，去鸟出天外。\n徐徐杖屦整，蔼蔼郊原晦。\n来往亦何为，逍遥真乐内。",
        "dynasty": "宋",
        "collection_info": null
    },
    {
        "title": "会景亭 宝峰亭",
        "author": "司马光",
        "content": "孤亭冠山椒，下视物不隔。\n六合纵心赏，万家穷目力。\n髻鬟乌奴翠，衣带嘉陵碧。\n霞生白水尾，日没九陇脊。\n烟凝朝夕市，尘飞往来驿。\n虽復对纷纭，何尝改岑寂。\n实兼观风远，非徒选胜适。\n巴峡少平田，每苦天宇窄。\n及兹伏櫺槛，坐瞰南北极。\n先君昔乘轺，名题古寺壁。\n侍行尚垂髫，孤露今戴白。\n读君登临诗，旧游皆历历。\n永无膝下欢，终篇涕霑臆。",
        "dynasty": "宋",
        "collection_info": null
    },
    {
        "title": "题太原通判杨郎中新买水北园",
        "author": "司马光",
        "content": "洛阳名园不胜纪，门巷相连如栉齿。\n修竹长杨深径迂，令人邑邑气不舒。\n爱君买园中桥北，堂压崖端跨空碧。\n满川桃李皆目前，近水远山一朝得。\n曾陪尊兄此高会，豁然如出樊笼外。\n蹔游尚尔况久居，胜气清风日相对。\n易生画笔世所珍，麞猿满壁皆逼真。\n并州近胡沙尘恶，终更早来为主人。",
        "dynasty": "宋",
        "collection_info": null
    },
    {
        "title": "首夏二章呈诸邻  其一",
        "author": "司马光",
        "content": "首夏木阴薄，清和自一时。\n笋抽八九尺，荷生三四枝。\n新服裁蝉翼，旧扇拂蛛丝。\n莎径热未剧，晨昏往来宜。",
        "dynasty": "宋",
        "collection_info": null
    },
    {
        "title": "首夏二章呈诸邻  其二",
        "author": "司马光",
        "content": "爞爞久旱天，飒飒昨宵雨。\n尘头清过辙，水脉生新渚。\n岂徒滋杞菊，亦可望禾黍。\n勿笑盘蔬陋，时来一觞举。",
        "dynasty": "宋",
        "collection_info": null
    },
    {
        "title": "酬王安之谢药栽二章  其一",
        "author": "司马光",
        "content": "洛人栽花不栽药，吾属好尚何其偏。\n服之虽能已百疾，爱闲成僻无由痊。",
        "dynasty": "宋",
        "collection_info": null
    },
    {
        "title": "酬王安之谢药栽二章  其二",
        "author": "司马光",
        "content": "护根带土我亲移，荷锸汲泉君自种。\n悦目宁将恶草殊，扶危或比兼金重。",
        "dynasty": "宋",
        "collection_info": null
    },
    {
        "title": "雨中过王安之所居不谒以诗寄之",
        "author": "司马光",
        "content": "万木含凉雨，驱马有余清。\n长街带短芜，旧潦骈新蓱。\n高斋彼谁居，雅尚推名卿。\n污亭虽地卑，蹑屐未妨行。\n野服踞藜床，萧散临前楹。\n纂纂枣林繁，欣欣药畹荣。\n过门不敢叩，自视惭冠缨。",
        "dynasty": "宋",
        "collection_info": null
    },
    {
        "title": "送药栽与安之",
        "author": "司马光",
        "content": "盛夏移药栽，及雨方可种。\n为君着屐取，呼童执伞送。\n到时云已开，枝软叶犹重。\n夕阳宜屡浇，又须烦抱瓮。",
        "dynasty": "宋",
        "collection_info": null
    },
    {
        "title": "张明叔兄弟雨中见过弄水轩投壶赌酒薄暮而散诘朝以诗谢之",
        "author": "司马光",
        "content": "喜君午际来，凉雨正纷泊。\n呼奴扫南轩，壶席谨量度。\n轩前红薇开，壶下鸣泉落。\n必争如五射，有礼异六博。\n求全怯垂成，倒置畏反跃。\n虽无百骁巧，且有一笑乐。\n交飞觥酒满，强进盘餐薄。\n苟非兴趣同，珍殽徒绮错。",
        "dynasty": "宋",
        "collection_info": null
    },
    {
        "title": "小雨",
        "author": "司马光",
        "content": "云日互出没，数朝飞雨清。\n曈昽似欲止，廉纤还未晴。\n映空轻丝乱，着物细珠明。\n叶端危未落，荷心重忽倾。\n喜凉高鷰舞，便湿羣蛙鸣。\n于予亦有得，药畹胡麻生。",
        "dynasty": "宋",
        "collection_info": null
    },
    {
        "title": "园中书事二绝  其一",
        "author": "司马光",
        "content": "芳洲晚日鲜，曲岸新雨好。\n红薇点圆荷，金䔲出幽草。",
        "dynasty": "宋",
        "collection_info": null
    },
    {
        "title": "园中书事二绝  其二",
        "author": "司马光",
        "content": "坐嗅白莲蘃，卧看青竹枝。\n闲斋不成寐，起读圣俞诗。",
        "dynasty": "宋",
        "collection_info": null
    },
    {
        "title": "送刘仲通知泾州",
        "author": "司马光",
        "content": "四载一相逢，相逢遽为别。\n侪辈日萧条，与君俱白髮。\n巵酒不暇执，旧游那復说。\n忽忽无他言，暑行戒饥渇。",
        "dynasty": "宋",
        "collection_info": null
    },
    {
        "title": "和宋復古大雨  其一",
        "author": "司马光",
        "content": "积阴连日作鬰蒸，长云飞天势如鹏。\n白雨四注垂万絙，坐间斗寒衣可增。",
        "dynasty": "宋",
        "collection_info": null
    },
    {
        "title": "和宋復古大雨  其二",
        "author": "司马光",
        "content": "雷公推车电施鞭，飞腾九泽舞百川。\n须臾开晴万物鲜，仰视白日当青天。",
        "dynasty": "宋",
        "collection_info": null
    },
    {
        "title": "南园杂诗六首 见山台昼卧偶成",
        "author": "司马光",
        "content": "移床独上高台卧，飒飒凉风吹面过。\n林蝉忽噪惊薄梦，手执残书幅巾堕。",
        "dynasty": "宋",
        "collection_info": null
    },
    {
        "title": "南园杂诗六首 修酴醾架",
        "author": "司马光",
        "content": "贫家不办构坚木，缚竹立架擎酴醿。\n风摇雨渍不耐久，未及三载俱离披。\n往来遂復废此径，举头碍冠行絓衣。\n呼奴改作岂得已，抽新换故拆四篱。\n来春席地还可饮，日色不到香风吹。",
        "dynasty": "宋",
        "collection_info": null
    },
    {
        "title": "南园杂诗六首 萤",
        "author": "司马光",
        "content": "林塘荒湿地，向夕已飞萤。\n月没蛩吟砌，露凉人在庭。\n随风疑落烬，过水乱疏星。\n学子灯前寝，谁将尔照经。",
        "dynasty": "宋",
        "collection_info": null
    },
    {
        "title": "南园杂诗六首 明叔家瑞莲",
        "author": "司马光",
        "content": "君家得莲种，远自浙江湄。\n明烛然深盌，浓朱画细丝。\n盛开尤菡萏，到落不离披。\n岂独夏花好，仍兼秋实奇。\n味长包石蜜，殻嫩剥燕脂。\n况復芬芳久，霜前殊未衰。",
        "dynasty": "宋",
        "collection_info": null
    },
    {
        "title": "南园杂诗六首 莲房",
        "author": "司马光",
        "content": "莲房前后熟，供噉不须齐。\n肉嫩山蜂子，棱深天马蹄。\n尚连余蘂在，深映乱荷低。\n脆美知新采，近根犹带泥。",
        "dynasty": "宋",
        "collection_info": null
    },
    {
        "title": "南园杂诗六首 不寐",
        "author": "司马光",
        "content": "长年睡益少，气耗非神清。\n昨朝多啜茶，况以思虑并。\n中烦枕屡移，展转何时明。\n苏秦六国印，力取鸿毛轻。\n白圭万金产，运智立可营。\n如何五更梦，百方终不成。",
        "dynasty": "宋",
        "collection_info": null
    },
    {
        "title": "南园杂诗六首 苦雨",
        "author": "司马光",
        "content": "今春忧亢阳，引领望云族。\n首夏忽滂沲，意为苍生福。\n自尔无虚日，高原亦霑足。\n连年困饥馑，此际庶和熟。\n如何涉秋序，沈阴仍惨黩。\n长檐泻潺湲，昼夜浩相续。\n喧豗流潦怒，突兀坏垣秃。\n驾牛泥没鼻，跨马水平腹。\n瓦欹松漫白，道废草浓绿。\n污莱闵下田，漏湿怜破屋。\n纵横委地麻，狼藉卧陇谷。\n怯闻饥婴啼，愁听寡妇哭。\n闲官虽无责，饱食愧有禄。\n世纷久去心，物役奈经目。\n欝陶聊秉笔，狂简已盈幅。",
        "dynasty": "宋",
        "collection_info": null
    },
    {
        "title": "八月十五日夜宿南园怀王君贶",
        "author": "司马光",
        "content": "昔公在洛师，未尝弃嘉节。\n今宵秋半分，空羡西园月。\n天色湛澄清，风声冷骚屑。\n笑言不可亲，引领望金阙。\n赖有箧中诗，端居数披阅。",
        "dynasty": "宋",
        "collection_info": null
    },
    {
        "title": "八月十六日过天街怀景仁",
        "author": "司马光",
        "content": "秋潦收四野，晴云无一斑。\n忽惊龙门缺，远见鸣皋山。\n凉飈入毛髮，颢气清心颜。\n悠然念吾友，逍遥城阙间。\n思陪篮舆尾，共此登临闲。",
        "dynasty": "宋",
        "collection_info": null
    },
    {
        "title": "宿南园",
        "author": "司马光",
        "content": "顷来兴味少，旬日不为诗。\n昏昏但思眠，疲病知吾衰。\n岂无篱边菊，不欲拈酒巵。\n络纬尔何苦，终夕鸣声悲。",
        "dynasty": "宋",
        "collection_info": null
    },
    {
        "title": "宿南园 九月十一日夜雨宿南园韩秉国寄酒兼见招以诗谢之",
        "author": "司马光",
        "content": "雨多秋草盛，浓绿拥寒阶。\n吾庐奥且曲，退缩如晴蜗。\n小园已自隘，欲往泥霑鞋。\n体羸畏风冷，室处门常䦱。\n九日古所重，负此时节佳。\n缅想使君宴，绮席临高斋。\n肥羜堆玉盘，飞觞酒如淮。\n楚舞陵湖波，茱茰落金钗。\n神醒鼓吹喧，百迭疑倾崖。\n欢余忽我思，牙兵星火差。\n潩泉耻独醉，醇味相与偕。\n我饮虽不多，和气浩无涯。\n梧子拾为果，拒霜伐为柴。\n沼中数寸鱼，烹煎足为鲑。\n谁言无以侑，绕渚多鸣蛙。\n交道久衰薄，岿然见吾侪。\n奈何数舍遥，晤语积年乖。\n况乃辱嘉招，私心岂不怀。\n轘辕石道涩，重以阴云埋。\n虽有果下马，款段非渥洼。\n临风徒竦踊，志愿焉能谐。\n狂诗寄一笑，聊用当诙俳。",
        "dynasty": "宋",
        "collection_info": null
    },
    {
        "title": "子厚先生哀辞",
        "author": "司马光",
        "content": "先生负材气，弱冠游穷边。\n麻衣揖鉅公，决策期万全。\n谓言叛羌背，坐可执而鞭。\n意趣小参差，万金莫留连。\n中年更折节，六籍事精研。\n羲农讫周孔，上下皆贯穿。\n造次循绳墨，儒行无少愆。\n师道久废阕，模范几无传。\n先生力振起，不绝尚联绵。\n教人学虽博，要以礼为先。\n庶几百世后，復覩三王前。\n释老比尤炽，羣伦将荡然。\n先生论性命，指示令知天。\n声光动京师，名卿争荐延。\n寘之石渠阁，岂徒修简编。\n丞相正自用，立有荣枯权。\n先生不可屈，去之归卧坚。\n孤嫠聚满室，餬口耕无田。\n欣欣茹藜藿，皆不思肥鲜。\n近因诏书起，寻取病吿旋。\n旧庐不能到，丹旐风翩翩。\n人生会归尽，但问愚与贤。\n借令阳虎寿，讵足骄颜渊。\n况于朱紫贵，飘忽如云烟。\n岂若有清名，高出太白巅。\n门人俱绖带，雪涕会松阡。\n厚终信为美，继志仍须专。\n读经守旧学，勿为利禄迁。\n好礼效古人，勿为时俗牵。\n修内勿修外，执中勿执偏。\n当令洙泗风，郁郁满秦川。\n先生傥有知，无憾归重泉。",
        "dynasty": "宋",
        "collection_info": null
    },
    {
        "title": "古坟",
        "author": "司马光",
        "content": "茫茫野田平极目，历历古坟如夏屋。\n碑板无文荆棘深，石兽沈沦松栢秃。\n问人虽不知姓名，昔皆高官仍厚禄。\n子孙流落何所之，凶吉当年非不卜。\n我来正值寒食天，祭膰不设无人哭。",
        "dynasty": "宋",
        "collection_info": null
    },
    {
        "title": "酬赵少卿药园见赠",
        "author": "司马光",
        "content": "鄙性苦迂僻，有园名独乐。\n满城争种花，治地惟种药。\n栽培亲荷锸，购买屡倾槖。\n纵横百余区，所识恨不博。\n身病尚未攻，何论疗民瘼。",
        "dynasty": "宋",
        "collection_info": null
    },
    {
        "title": "登封庞国博年三十八自云欲弃官隐嵩山作吏隐庵于县寺俾光赋诗勉率塞命",
        "author": "司马光",
        "content": "懋德负长才，全牛不足剸。\n纔为百里宰，骥足殊未展。\n齿髮方盛彊，趣尚已高远。\n结庵睋二室，志欲巢绝巘。\n贤人心如云，无迹有舒卷。\n不须惊俗目，卓荦乃求显。\n既知吏可隐，何必遗轩冕。",
        "dynasty": "宋",
        "collection_info": null
    },
    {
        "title": "暮春同刘伯寿史诚之饮宋叔达园",
        "author": "司马光",
        "content": "絮狂飞作团，梅小不多酸。\n共惜春余好，更穷今日欢。\n清流入花底，翠岭出林端。\n嫩笋玉萦筯，新樱珠照盘。\n邀迎嘉客易，会合故人难。\n寄语门前仆，骅骝任解鞍。",
        "dynasty": "宋",
        "collection_info": null
    },
    {
        "title": "用前韵再呈",
        "author": "司马光",
        "content": "旧友今余几，追思鼻可酸。\n休论身外事，且尽目前欢。\n薜荔垂堤面，酴醿拥席端。\n舞精抽茧绪，絃妙落珠盘。\n醇酒回春易，灵丹却老难。\n扶归不復记，酩酊上金鞍。",
        "dynasty": "宋",
        "collection_info": null
    },
    {
        "title": "示道人",
        "author": "司马光",
        "content": "天覆地载如洪鑪，万物死生同一涂。\n其中松柏与龟鹤，得年稍久终摧枯。\n借令真有蓬莱山，未免亦居天地间。\n君不见太上老君头似雪，世人浪说驻童颜。",
        "dynasty": "宋",
        "collection_info": null
    },
    {
        "title": "谢君贶中秋见招不及赴",
        "author": "司马光",
        "content": "不侍庾公宴，月华虚四秋。\n幸逢东阁开，又阻西园游。\n清辉散广坐，孤影随行辀。\n衮衣如未归，志愿终可酬。",
        "dynasty": "宋",
        "collection_info": null
    },
    {
        "title": "久雨效乐天体",
        "author": "司马光",
        "content": "雨多虽可厌，气凉还可喜。\n欲语口慵开，无眠身懒起。\n一榻有余寛，一饭有余美。\n想彼庙堂人，正应忧燮理。\n闻范景仁迁，居许昌为诗。",
        "dynasty": "宋",
        "collection_info": null
    },
    {
        "title": "闻景仁迁居许昌为诗寄之",
        "author": "司马光",
        "content": "天衢名利场，尘泥继朝昏。\n况兹辞荣久，厌苦车马喧。\n慨然忽高举，翩若黄鹄翻。\n朝卖西城宅，暮理南行辕。\n回首岂无怀，眷眷望国门。\n想象解装初，完美未可论。\n纵横置老屋，缺剥周短垣。\n臧获念去故，炊爨假罂盆。\n幼稚喜就新，阶庭走诸孙。\n幸有克家子，生事不日温。\n许昌昔名都，于今亦雄藩。\n先贤虽已远，风迹凛犹存。\n况復多巨公，分义素所敦。\n丞相辞黄阁，学士乘朱轓。\n青云司禁省，白首会山樊。\n潩水湛寒光，尽眼清心魂。\n华堂临曲渚，画舫承芳樽。\n高谈金石谐，逸笔风雨奔。\n得朋诚多欢，孤陋未可谖。\n时当惠好音，独乐慰荒园。",
        "dynasty": "宋",
        "collection_info": null
    },
    {
        "title": "送张伯常同年移居郢州",
        "author": "司马光",
        "content": "楚江白逶迤，楚山碧参差。\n玉炊稻粒长，缕切鱼腴肥。\n羡君尽室行，飘然无所羁。\n伐竹营茅茨，种橘为藩篱。\n荒坡无四垣，但以荷塘围。\n官虽朝大夫，身世已相遗。\n野老坐争席，林叟谈忘归。\n犹嫌沮溺徒，名字为人知。",
        "dynasty": "宋",
        "collection_info": null
    },
    {
        "title": "南园饮罢留宿诘朝呈鲜于子骏范尧夫彝叟兄弟",
        "author": "司马光",
        "content": "园僻青春深，衣寒积雨阕。\n中宵酒力散，卧对满窗月。\n旁观万象寂，远听羣动绝。\n只疑玉壶冰，未足比明洁。",
        "dynasty": "宋",
        "collection_info": null
    },
    {
        "title": "自用前韵",
        "author": "司马光",
        "content": "耿耿寐不成，迢迢夜未阕。\n良朋悔不留，负此当轩月。\n怀想空鬰陶，眺听转清绝。\n佗时重见过，余樽犹可洁。",
        "dynasty": "宋",
        "collection_info": null
    },
    {
        "title": "不寐",
        "author": "司马光",
        "content": "思梦久不效，良夜行已阑。\n此心如杯水，扰易澄苦难。\n百年能几何，万虑谁能殚。\n弃置勿復寻，専取形神安。",
        "dynasty": "宋",
        "collection_info": null
    },
    {
        "title": "招子骏尧夫",
        "author": "司马光",
        "content": "虚牖延朝光，高林散晴霭。\n深夏犹清和，闲斋亦爽垲。\n离羣纔宿昔，跂伫心已痗。\n楸枰颇光洁，置设俨相待。\n轩车能朅来，鸡黍足充馁。",
        "dynasty": "宋",
        "collection_info": null
    },
    {
        "title": "和家兄喜晴用安之韵",
        "author": "司马光",
        "content": "象龙虽得请，跃蜧亦须占。\n既有膏苗益，宁无漂麦嫌。\n余霏方映户，反照忽通帘。\n羁旅愁怀阕，农家喜色添。\n田间拾穗满，陌上荷锄兼。\n预想三川迥，秋场万庾尖。",
        "dynasty": "宋",
        "collection_info": null
    },
    {
        "title": "病中子骏见招不往兼呈正叔尧夫",
        "author": "司马光",
        "content": "衰朽拙自将，藴积成中病。\n掩扉卧小榻，安养惟便静。\n遥知良友集，欝若荀陈盛。\n献酬屏浮饰，简率任真性。\n虽无束带苦，实惮把酒併。\n开囊检药物，不与樽罍称。\n筋骸幸復常，佗时扫三径。",
        "dynasty": "宋",
        "collection_info": null
    },
    {
        "title": "和子骏秋意",
        "author": "司马光",
        "content": "好风自远来，小雨初濡地。\n虽当未夏半，已有清秋意。\n新蝉乍孤吟，病叶或先坠。\n顿觉愈沉疴，暂喜濯炎炽。\n彩笔动高兴，瑶徽发幽思。\n贱子独何为，宵凉甘熟寐。",
        "dynasty": "宋",
        "collection_info": null
    },
    {
        "title": "龙门",
        "author": "司马光",
        "content": "石楼临晴空，南眺出千里。\n人怜山气佳，予叹禹功美。\n想彼未凿时，极目皆洪水。\n谁知耕桑民，幸免鲂与鲤。",
        "dynasty": "宋",
        "collection_info": null
    },
    {
        "title": "座中呈子骏尧夫",
        "author": "司马光",
        "content": "微雨虽妨行乐，薄寒却解留花。\n今日且游小圃，明朝更向谁家。",
        "dynasty": "宋",
        "collection_info": null
    },
    {
        "title": "园樱伤老也  其一",
        "author": "司马光",
        "content": "园有繁樱，圃有肥菁。\n我酒既清，我殽既馨。\n我友戾止，聊以娱情。\n今我不乐，日月其径。\n园有秾李，圃有肥杞。\n我酒既旨，我殽既美。\n我友戾止，改忧为喜。\n今我不乐，年其有几。",
        "dynasty": "宋",
        "collection_info": null
    },
    {
        "title": "园樱伤老也  其二",
        "author": "司马光",
        "content": "园有弱柳，圃有肥韭。\n我酒既有，我殽既阜。\n载笑载歌，以宴我友。\n今我不乐，年其无久。",
        "dynasty": "宋",
        "collection_info": null
    },
    {
        "title": "园樱伤老也  其三",
        "author": "司马光",
        "content": "悠悠泛舟，载纵载横。\n白日将倾，飘风载惊。\n嗟我老矣，髪脱齿零。\n胡为百忧，劳此余生。",
        "dynasty": "宋",
        "collection_info": null
    },
    {
        "title": "和景仁缑氏别后见寄求决乐议虽用其韵而不依次盖以景仁才力高逸步骤绝羣非驽拙所能追故也",
        "author": "司马光",
        "content": "至乐存要眇，失易求之难。\n昔从周道衰，畴人旷其官。\n声律久无师，文字多缺漫。\n仁皇闵崩坏，广庭集危冠。\n纷纭斗笔舌，异论谁能殚。\n或欲狥陈迹，窍厚潜锼剜。\n或欲立私意，妄取旧史刊。\n古今互龃龉，大抵皆欺谰。\n景仁信其说，墨守不可干。\n贱子欲面从，谁与换胆肝。\n必求此议决，深谷为崇峦。\n何如两置之，试就中和看。\n天地育万物，生成适暄寒。\n圣人保四海，皇极致阜安。\n乐理亦如此，炳焕犹朱丹。\n啴缓与噍杀，折衷遗两端。\n兹道苟不由，芒刃难婴髋。\n鲁乐最为备，雍彻施三桓。\n齐韶犹肄习，太公避陈完。\n唐民听伴侣，不復含悲酸。\n乃知乐有源，钟鼓皆波澜。\n昨者清明初，榆火始改鑚。\n景仁从许来，倾都咸聚观。\n诸公竞邀迓，非独惜春残。\n议乐不復对，昼夕且穷欢。\n来时桃李秾，去日芍药阑。\n三旬只须臾，驶若阪上丸。\n轘辕逢雨别，惝怳归骑单。\n东西步步远，回首祝加餐。\n仍冀勉中和，心广体自胖。",
        "dynasty": "宋",
        "collection_info": null
    },
    {
        "title": "和秉国招范景仁饮景仁不至云方作书与光论乐",
        "author": "司马光",
        "content": "小桃佳李实如拳，西湖尽眼铺芳莲。\n景仁不从乡贤饮，为此乐论方穷研。\n周衰官失畴人散，钟律要眇谁能传。\n近人欺众出私意，最可闵笑房生颠。\n如光初不辨宫羽，是非得失安敢专。\n每烦教谕累百纸，顽如鐡石不可镌。\n王李阮胡相诋毁，各执所学何妨偏。\n景仁家居铸鬴斛，欲除民瘼恐未然。\n要须中和育万物，始见大乐之功全。",
        "dynasty": "宋",
        "collection_info": null
    },
    {
        "title": "同子骏题和乐亭",
        "author": "司马光",
        "content": "春禽弄晴朝，秋虫吟雨夕。\n风和振兰芳，露寒滋菊色。\n万物苟得所，随时各有适。\n矧伊人最灵，胡为长戚戚。\n圣人垂大训，灿烂着方册。\n至乐和无声，大礼简无迹。\n心专守中庸，身不蹈邪僻。\n造次常在前，须臾不离侧。\n穷通虽百变，何往不自得。\n兹亭聊寓名，和乐在胸臆。",
        "dynasty": "宋",
        "collection_info": null
    },
    {
        "title": "夏日西斋书事",
        "author": "司马光",
        "content": "榴花映叶未全开，槐影沉沉雨势来。\n小院地偏人不到，满庭鸟迹印苍苔。",
        "dynasty": "宋",
        "collection_info": null
    },
    {
        "title": "过故洛阳城  其一",
        "author": "司马光",
        "content": "四合连山缭绕青，三川滉漾素波明。\n春风不识兴亡意，草色年年满故城。",
        "dynasty": "宋",
        "collection_info": null
    },
    {
        "title": "过故洛阳城  其二",
        "author": "司马光",
        "content": "烟愁雨啸奈华生，宫阙簪蕖旧帝京。\n若问古今兴废事，请君只看洛阳城。",
        "dynasty": "宋",
        "collection_info": null
    },
    {
        "title": "华清宫",
        "author": "司马光",
        "content": "新丰鸡犬稀，蓟北马秋肥。\n金殿翠华去，玉阶红叶飞。\n荒林上路废，温谷旧流微。\n嗟此非人事，何须问是非。",
        "dynasty": "宋",
        "collection_info": null
    },
    {
        "title": "初春登兴国寺塔",
        "author": "司马光",
        "content": "雨过风清露气匀，林花变色柳条新。\n为君作意登高处，试望皇州表裏春。",
        "dynasty": "宋",
        "collection_info": null
    },
    {
        "title": "虎牢关",
        "author": "司马光",
        "content": "天险限西东，难知造化功。\n路邀三晋会，势压两河雄。\n余雪霑枯草，惊飈卷断蓬。\n徒观争战处，今古索然空。",
        "dynasty": "宋",
        "collection_info": null
    },
    {
        "title": "和李殿丞仓中对菊  其一",
        "author": "司马光",
        "content": "高士寄朝市，迥然心迹殊。\n秋风太仓裏，黄菊满庭隅。\n陶令成诗后，王公送酒无。\n遥知厌俗事，未免强踌蹰。",
        "dynasty": "宋",
        "collection_info": null
    },
    {
        "title": "和李殿丞仓中对菊  其二",
        "author": "司马光",
        "content": "文案渐消散，仓闲吏已稀。\n庭空数蝶下，夜静一萤飞。\n爱赏忽成句，淹留时忘归。\n高情虽不繫，遇此独依依。",
        "dynasty": "宋",
        "collection_info": null
    },
    {
        "title": "和李殿丞仓中对菊  其三",
        "author": "司马光",
        "content": "凉风正萧瑟，好月復徘徊。\n幽兴眇不尽，芳罇时一开。\n余英盖红叶，坠露湿苍苔。\n从此东篱下，应忘归去来。",
        "dynasty": "宋",
        "collection_info": null
    },
    {
        "title": "送何万下第归蜀  其一",
        "author": "司马光",
        "content": "十上终无就，才高定復论。\n清时守儒术，白首在丘园。\n远树隐残日，孤烟生暮村。\n扬鞭万里去，几许不销魂。",
        "dynasty": "宋",
        "collection_info": null
    },
    {
        "title": "送何万下第归蜀  其二",
        "author": "司马光",
        "content": "失意流年老，残春对夕阳。\n可堪临远道，更復举离觞。\n花柳已萧索，云山復渺茫。\n西风如有意，音信勿相忘。",
        "dynasty": "宋",
        "collection_info": null
    },
    {
        "title": "执酒",
        "author": "司马光",
        "content": "执酒劝君君尽之，今朝取醉不当疑。\n好风好景心无事，闲利闲名何足知。",
        "dynasty": "宋",
        "collection_info": null
    },
    {
        "title": "河桥春别",
        "author": "司马光",
        "content": "河桥春尽送君归，又惜无欢度此时。\n乱花满眼遮人望，不见行尘空酒旗。",
        "dynasty": "宋",
        "collection_info": null
    },
    {
        "title": "答陈进士谓之忆江东旧游见赠",
        "author": "司马光",
        "content": "客路今东去，亭皋木叶飞。\n居然不堪恨，况与赏心违。\n顾渚烟波阔，长洲草树微。\n江边好春色，行望锦标归。",
        "dynasty": "宋",
        "collection_info": null
    },
    {
        "title": "又赠谓之  其一",
        "author": "司马光",
        "content": "文藻兼名理，三吴第一贤。\n乡心几千里，飞鴈满秋天。",
        "dynasty": "宋",
        "collection_info": null
    },
    {
        "title": "又赠谓之  其二",
        "author": "司马光",
        "content": "篱下多新菊，渊明归思长。\n主人方爱客，未得傲羲皇。",
        "dynasty": "宋",
        "collection_info": null
    },
    {
        "title": "又赠谓之  其三",
        "author": "司马光",
        "content": "君念东归日，应须昼绣荣。\n当令故关吏，还识弃繻生。",
        "dynasty": "宋",
        "collection_info": null
    },
    {
        "title": "重九日忆菊",
        "author": "司马光",
        "content": "节物都何晚，佳辰容易过。\n黄花不足念，当奈酒杯何。",
        "dynasty": "宋",
        "collection_info": null
    },
    {
        "title": "客思",
        "author": "司马光",
        "content": "客思倦漂泊，居然感物华。\n关头望红叶，马上见黄花。\n薄宦终无定，闲愁讵有涯。\n今朝书至否，几夕梦还家。",
        "dynasty": "宋",
        "collection_info": null
    },
    {
        "title": "前年春与楚正叔同游陟屺寺今兹已復周歳窅然思之",
        "author": "司马光",
        "content": "陟屺寺南山，曾陪半日闲。\n春来梦携手，宛在白云间。",
        "dynasty": "宋",
        "collection_info": null
    },
    {
        "title": "晓霁",
        "author": "司马光",
        "content": "梦觉繁声绝，林光透隙来。\n开门惊乌鸟，余滴堕苍苔。",
        "dynasty": "宋",
        "collection_info": null
    },
    {
        "title": "观江上人壁许道宁画寒林",
        "author": "司马光",
        "content": "昔曾驱瘦马，衝雪过荥阳。\n不悟当时景，萧然在此堂。",
        "dynasty": "宋",
        "collection_info": null
    },
    {
        "title": "自都往余杭怀聂之美",
        "author": "司马光",
        "content": "阁上新文卷，欲逢知已开。\n相思不能已，欹枕梦君来。",
        "dynasty": "宋",
        "collection_info": null
    },
    {
        "title": "梦与之美为寒食游",
        "author": "司马光",
        "content": "寒食无佳赏，芳菲半已空。\n夜来逢胜友，末至负东风。",
        "dynasty": "宋",
        "collection_info": null
    },
    {
        "title": "秋日登观信亭",
        "author": "司马光",
        "content": "西风连夜雨，草树已萧条。\n宿霭稍零落，寒山更寂寥。\n林红犹带日，岸白欲生潮。\n新鴈来何处，离离天际遥。",
        "dynasty": "宋",
        "collection_info": null
    },
    {
        "title": "湖上村家",
        "author": "司马光",
        "content": "万顷寒烟外，茅茨枕碧流。\n枫林巢乳鹤，沙溆乱鸣鸥。\n漠漠菰蒲晚，苍苍芦荻秋。\n欲过南浦去，篱下出渔舟。",
        "dynasty": "宋",
        "collection_info": null
    },
    {
        "title": "别聂之美",
        "author": "司马光",
        "content": "客宦常漂泊，离怀徒自劳。\n贫无衣换酒，空有涕霑袍。\n木叶寒犹在，江湖暮更豪。\n行舟远不见，赖有片帆高。",
        "dynasty": "宋",
        "collection_info": null
    },
    {
        "title": "松江  其一",
        "author": "司马光",
        "content": "吴山黯黯江水清，欲雨未雨伤交情。\n扁舟荡漾泊何处，红蓼白苹相映生。",
        "dynasty": "宋",
        "collection_info": null
    },
    {
        "title": "松江  其二",
        "author": "司马光",
        "content": "秋风索索连江起，暮过烟波十余里。\n长芦瘦竹映渔家，灯火渺茫寒照水。",
        "dynasty": "宋",
        "collection_info": null
    },
    {
        "title": "潮水  其一",
        "author": "司马光",
        "content": "平江欲上潮，古木自萧萧。\n两岸饶葭苇，寒波浸寂寥。",
        "dynasty": "宋",
        "collection_info": null
    },
    {
        "title": "潮水  其二",
        "author": "司马光",
        "content": "淋淋出海门，百里雪花喷。\n坐看东归去，平沙空有痕。",
        "dynasty": "宋",
        "collection_info": null
    },
    {
        "title": "双竹",
        "author": "司马光",
        "content": "双干标枯腹，青青凡几霜。\n龙腾双角直，鲸喷两鬚长。\n但欲寻支遁，安能问辟疆。\n屡来非别意，未与此君忘。",
        "dynasty": "宋",
        "collection_info": null
    },
    {
        "title": "旅宿睢阳南湖",
        "author": "司马光",
        "content": "梁王弃宫馆，时世古今违。\n犹有南湖水，春来鴈鹜飞。\n楼台沈倒影，林薄挂余晖。\n豪侈终何在，行人得暂依。",
        "dynasty": "宋",
        "collection_info": null
    },
    {
        "title": "南湖  其一",
        "author": "司马光",
        "content": "宋都南野水，花柳媚名园。\n鸟起沙留迹，鱼惊浪结痕。\n朱桥通别岛，白路出荒村。\n城邑虽云迩，常无车马喧。",
        "dynasty": "宋",
        "collection_info": null
    },
    {
        "title": "南湖  其二",
        "author": "司马光",
        "content": "海鴈长桥北，乘闲日日来。\n游鱼自应乐，宿鸟不相猜。\n弱柳週遭合，芳花次第开。\n梁王昔游集，后乘列邹枚。",
        "dynasty": "宋",
        "collection_info": null
    },
    {
        "title": "西溪公讌  其一",
        "author": "司马光",
        "content": "五马非从乐，西城念劝功。\n翠帷低映水，红斾不胜风。\n叶脱青山静，云归碧落空。\n淹留尽佳兴，新月渐朦胧。",
        "dynasty": "宋",
        "collection_info": null
    },
    {
        "title": "西溪公讌  其二",
        "author": "司马光",
        "content": "谢守爱山水，军城况不賖。\n鱼惊避落叶，鸟倦立浮查。\n古柏依冈远，垂杨带岸斜。\n秋风吹急管，一曲度荷花。",
        "dynasty": "宋",
        "collection_info": null
    },
    {
        "title": "西湖",
        "author": "司马光",
        "content": "佳丽三吴国，湖光荡日华。\n鱼惊动苹叶，鷰喜掠杨花。\n云过山腰黑，风驱雨脚斜。\n烟波遥尽处，彷佛见渔家。",
        "dynasty": "宋",
        "collection_info": null
    },
    {
        "title": "金山寺",
        "author": "司马光",
        "content": "香剎冠嵳峨，松门络薜萝。\n风清尘不到，岸阔鸟难过。\n欲雨江声怒，新晴海气多。\n行舟未摇棹，回望隔烟波。",
        "dynasty": "宋",
        "collection_info": null
    },
    {
        "title": "出塞",
        "author": "司马光",
        "content": "边草荒无路，星河秋夜明。\n卷旗遮远塞，歇马受降城。\n霜重征衣薄，风高战鼓鸣。\n将军功未厌，士卒不须生。",
        "dynasty": "宋",
        "collection_info": null
    },
    {
        "title": "古松",
        "author": "司马光",
        "content": "摧頽岩壑间，磊落得天顽。\n香叶低渐水，余根倒挂山。\n白猿窥子落，黄鹤认巢还。\n不久应为石，莓苔旧已班。",
        "dynasty": "宋",
        "collection_info": null
    },
    {
        "title": "闻龚伯建下第",
        "author": "司马光",
        "content": "文章真长物，堪叹又遗贤。\n利器空埋土，灵光久照天。\n赵锥犹未出，荆璧会须传。\n道在虽穷困，知君不慨然。",
        "dynasty": "宋",
        "collection_info": null
    },
    {
        "title": "故绛城",
        "author": "司马光",
        "content": "文公恢霸略，征讨辅周衰。\n奕世为盟主，诸侯听会期。\n山河表裏在，朝市古今移。\n欲访虒祁处，乡人亦不知。",
        "dynasty": "宋",
        "collection_info": null
    },
    {
        "title": "题陈秀才园林",
        "author": "司马光",
        "content": "剧谈惊满座，音貌独琅然。\n可惜郦生老，谁知苏季贤。\n青囊世外药，碧幕醉中天。\n不佩黄金印，都缘负郭田。",
        "dynasty": "宋",
        "collection_info": null
    },
    {
        "title": "九日登麻蔺坂",
        "author": "司马光",
        "content": "客路逢佳节，无欢更益愁。\n前山造云日，登陟不因游。",
        "dynasty": "宋",
        "collection_info": null
    },
    {
        "title": "游延安宿马太博东馆",
        "author": "司马光",
        "content": "高馆寂无譁，安闲胜在家。\n暮烟凝塞上，堠火落天涯。\n坐久笔生冻，夜阑灯作花。\n主人意未尽，归路不为賖。",
        "dynasty": "宋",
        "collection_info": null
    },
    {
        "title": "塞上  其一",
        "author": "司马光",
        "content": "节物正防秋，关山落叶稠。\n霜风壮金鼓，雾气湿旌裘。\n未得西羌灭，终为大汉羞。\n惭非班定远，弃笔取封侯。",
        "dynasty": "宋",
        "collection_info": null
    },
    {
        "title": "塞上  其二",
        "author": "司马光",
        "content": "鸿鴈秋先到，牛羊夕未还。\n旌旗遥背水，亭堠远依山。\n落日衔西塞，阴烟澹北关。\n何时献戎捷，鞍甲一朝闲。",
        "dynasty": "宋",
        "collection_info": null
    },
    {
        "title": "塞上  其三",
        "author": "司马光",
        "content": "瀚海秋风至，萧萧木叶飞。\n如何逢汉使，犹未寄征衣。\n不叹千里远，难甘一信稀。\n年年沙漠鴈，随意得南归。",
        "dynasty": "宋",
        "collection_info": null
    },
    {
        "title": "塞上  其四",
        "author": "司马光",
        "content": "剑客苍鹰队，将军白虎牙。\n分兵逻圁水，纵骑猎鸣沙。\n浪有书藏袖，难凭信达家。\n不堪闻晓角，吹尽落梅花。",
        "dynasty": "宋",
        "collection_info": null
    },
    {
        "title": "送何济川为庞公使庆阳席上探得冬字",
        "author": "司马光",
        "content": "幕府遥三舍，传车乘一封。\n忠深轻远道，醉暖失严冬。\n圁水犹飞檄，芦阕未灭烽。\n贤侯虽喜士，难得久从容。",
        "dynasty": "宋",
        "collection_info": null
    },
    {
        "title": "延安道中作",
        "author": "司马光",
        "content": "羁旅兼边思，川原蹀血新。\n烟云长带雨，草树不知春。\n细水淘沙骨，惊飈转路尘。\n今朝见烽火，白首太平人。",
        "dynasty": "宋",
        "collection_info": null
    },
    {
        "title": "鄜州怀聂之美",
        "author": "司马光",
        "content": "何言内外家，忧患两如麻。\n别泪行三歳，思心各一涯。\n海边昏雾雨，塞外惨风沙。\n安得云飞术，乘空去不遐。",
        "dynasty": "宋",
        "collection_info": null
    },
    {
        "title": "和张推官同年春阴无绪偶成  其一",
        "author": "司马光",
        "content": "澹泊轻云寒不收，未成春雨只添愁。\n风烟寂寞几何限，尽入凭高一寸眸。",
        "dynasty": "宋",
        "collection_info": null
    },
    {
        "title": "和张推官同年春阴无绪偶成  其二",
        "author": "司马光",
        "content": "薄寒未去腊纔过，春色先知在绿波。\n不是宿云能作思，大都王粲自情多。",
        "dynasty": "宋",
        "collection_info": null
    },
    {
        "title": "归田诗  其一",
        "author": "司马光",
        "content": "秋水风波大，嗟嗟未可游。\n渔樵自应乐，珪组为谁忧。\n直木知先伐，明珠忌暗投。\n果然鈎可曲，不惜取封侯。",
        "dynasty": "宋",
        "collection_info": null
    },
    {
        "title": "归田诗  其二",
        "author": "司马光",
        "content": "绂冕诚虚器，簪裳悉畏途。\n触机身未保，好直道先孤。\n甔石曾何有，田园浪更无。\n可能推两耜，沮溺共为徒。",
        "dynasty": "宋",
        "collection_info": null
    },
    {
        "title": "归田诗  其三",
        "author": "司马光",
        "content": "圣哲虽云远，遗文幸未亡。\n沈冥观礼乐，彷佛见虞黄。\n鸡黍延三径，琴书乐一堂。\n逍遥名教内，富贵亦微茫。",
        "dynasty": "宋",
        "collection_info": null
    },
    {
        "title": "归田诗  其四",
        "author": "司马光",
        "content": "松菊陶潜宅，蓬蒿仲蔚家。\n行游筇杖瘦，啸傲幅巾斜。\n屋小疏茅覆，门深乱柳遮。\n村童迎客至，竹箒扫桃花。",
        "dynasty": "宋",
        "collection_info": null
    },
    {
        "title": "归田诗  其五",
        "author": "司马光",
        "content": "桑柘绿无际，田间戴胜飞。\n清醪迎社熟，鸣雉向春肥。\n执耒时将急，衔杯日渐稀。\n四邻能共乐，招饮莫相违。",
        "dynasty": "宋",
        "collection_info": null
    },
    {
        "title": "春晓",
        "author": "司马光",
        "content": "钟漏初传晓，满窗风雨寒。\n东冈行可种，欹枕不成安。",
        "dynasty": "宋",
        "collection_info": null
    },
    {
        "title": "咏史  其一",
        "author": "司马光",
        "content": "不事王侯者，翛然郑子真。\n开田谷口美，荷锸白渠春。\n德化移乡曲，声光动搢绅。\n一时钟鼎贵，磨灭彼何人。",
        "dynasty": "宋",
        "collection_info": null
    },
    {
        "title": "咏史  其二",
        "author": "司马光",
        "content": "延陵腰利剑，上国使初通。\n待我周游徧，逢君遣奠终。\n晶荧繫高树，萧瑟动寒风。\n谁敢欺生死，苍苍照尔衷。",
        "dynasty": "宋",
        "collection_info": null
    },
    {
        "title": "咏史  其三",
        "author": "司马光",
        "content": "春风三阁上，珠翠日纷纷。\n乐饮陶江月，清歌遏海云。\n醉中失陈国，梦里入隋军。\n玉树庭花曲，凄凉不可闻。",
        "dynasty": "宋",
        "collection_info": null
    },
    {
        "title": "秋夜望月",
        "author": "司马光",
        "content": "万里氛昏歇，金波秋更明。\n星连河渚闇，风绕桂枝生。\n鳷鹊临华馆，新丰落故城。\n古今佳赏尽，殊自有余清。",
        "dynasty": "宋",
        "collection_info": null
    },
    {
        "title": "汉宫词",
        "author": "司马光",
        "content": "苜蓿花犹短，昌蒲叶未齐。\n更衣过柏谷，走马宿棠棃。\n逆旅聊怀玺，田间共斗鸡。\n犹思饮云露，高举出虹蜺。",
        "dynasty": "宋",
        "collection_info": null
    },
    {
        "title": "读汉武帝纪",
        "author": "司马光",
        "content": "方士陈仙术，飘飘意不疑。\n云浮仲山鼎，风降寿宫祠。\n上药行当就，殊庭庶可期。\n蓬莱何日返，五利不吾欺。",
        "dynasty": "宋",
        "collection_info": null
    },
    {
        "title": "鹭鸶",
        "author": "司马光",
        "content": "清闲自合无忧累，白髪何因更飒然。\n遥望孤飞下秋水，雪花一片落晴天。",
        "dynasty": "宋",
        "collection_info": null
    },
    {
        "title": "待诏  其一",
        "author": "司马光",
        "content": "京洛风尘裏，相逢眼尽青。\n故人多密近，谁诵四隅铭。",
        "dynasty": "宋",
        "collection_info": null
    },
    {
        "title": "待诏  其二",
        "author": "司马光",
        "content": "待诏久公车，囊装半已虚。\n雄文虽雅丽，未得似相如。",
        "dynasty": "宋",
        "collection_info": null
    },
    {
        "title": "观僧室画山水",
        "author": "司马光",
        "content": "画精禅室冷，方暑久徘徊。\n不尽林端雪，长青石上苔。\n心闲对岩岫，目浄失尘埃。\n坐久清风至，疑从翠涧来。",
        "dynasty": "宋",
        "collection_info": null
    },
    {
        "title": "咏寒士",
        "author": "司马光",
        "content": "洋洋泌水侧，蓬室苦萧条。\n衣薄难胜夜，厨闲空过朝。\n笑谈东郭履，歌诵买臣樵。\n但问才何似，无疑卿相遥。",
        "dynasty": "宋",
        "collection_info": null
    },
    {
        "title": "赠外兄吴之才",
        "author": "司马光",
        "content": "何须亲始重，友分固非疏。\n况復羁孤极，同经忧患余。\n晚成应大器，先得类凡鱼。\n游衍陪严忌，声华诵子虚。\n蒲轮诏枚叔，驷马宠相如。\n莫忘西都日，寒窗夜读书。",
        "dynasty": "宋",
        "collection_info": null
    },
    {
        "title": "九日怀聂之美  其一",
        "author": "司马光",
        "content": "钱唐江裏扁舟上，别后篱花几度黄。\n忧患萦心何缭绕，风光满目尽凄凉。\n谁同凿落杯中酒，独繫茱茰肘后囊。\n可復无书道情素，云间空有鴈南翔。",
        "dynasty": "宋",
        "collection_info": null
    },
    {
        "title": "九日怀聂之美  其二",
        "author": "司马光",
        "content": "太室横山蔽十里，相思空復上高台。\n瓮头白酒行当熟，篱下黄花稍復开。\n陶令不无同醉兴，孟君况有解嘲才。\n欲凭西北高风势，飞度轘辕劝一杯。",
        "dynasty": "宋",
        "collection_info": null
    },
    {
        "title": "饮吴之才家",
        "author": "司马光",
        "content": "京洛相逢设主人，富家鼎食不如贫。\n解衣换酒同为乐，知是交情百倍亲。",
        "dynasty": "宋",
        "collection_info": null
    },
    {
        "title": "晚秋洛中思归东园",
        "author": "司马光",
        "content": "不利不名空去国，鴈飞叶落未归来。\n秋风肯待主人至，篱下黄花随意开。",
        "dynasty": "宋",
        "collection_info": null
    },
    {
        "title": "普明寺荷塘上置酒",
        "author": "司马光",
        "content": "菡萏飘零水寂寥，败荷疏柳共萧条。\n烟斜雨细愁无限，醇酒千分不易消。",
        "dynasty": "宋",
        "collection_info": null
    },
    {
        "title": "送孟仲习宜君令",
        "author": "司马光",
        "content": "合抱生毫末，无为厌小官。\n政成心更逸，道胜意常寛。\n野迥山形秀，云疏雪意阑。\n离杯如不尽，何用御祁寒。",
        "dynasty": "宋",
        "collection_info": null
    },
    {
        "title": "野庙",
        "author": "司马光",
        "content": "古庙崩榱在，墙间杂树荒。\n依稀设余像，寂寞閟祠堂。\n旧日牲豭地，今晨狐兔乡。\n英灵如未灭，何以度凄凉。",
        "dynasty": "宋",
        "collection_info": null
    },
    {
        "title": "吕禄庙",
        "author": "司马光",
        "content": "赤帝祚四百，徒然诸吕谋。\n出游逢友卖，未返见家收。\n弊冢昔无记，遗祠今幸留。\n士心俱左袒，何怨曲周侯。",
        "dynasty": "宋",
        "collection_info": null
    },
    {
        "title": "雪霁登普贤阁",
        "author": "司马光",
        "content": "积雪明朝日，山河坐可分。\n崭岩初解冻，片段未归云。\n阔望穷人境，高寻俯鴈羣。\n开门枝鸟散，玉絮堕纷纷。",
        "dynasty": "宋",
        "collection_info": null
    },
    {
        "title": "上郡南三十里有相思亭在太山之麓二水所交平皋之上往来者徒习其名莫详其义庆历甲申歳余适延安过于其下于时夏虏梗边征戍未息窃感东山采薇之义叙其情而愍其劳因作五诗庶几不违周公之指且以释亭之名尔  其一",
        "author": "司马光",
        "content": "岭上双流水，犹知会合时。\n行人过于此，那得不相思。",
        "dynasty": "宋",
        "collection_info": null
    },
    {
        "title": "上郡南三十里有相思亭在太山之麓二水所交平皋之上往来者徒习其名莫详其义庆历甲申歳余适延安过于其下于时夏虏梗边征戍未息窃感东山采薇之义叙其情而愍其劳因作五诗庶几不违周公之指且以释亭之名尔  其二",
        "author": "司马光",
        "content": "偃蹇登修阪，高侵云日间。\n几人征戍客，跋马望家山。",
        "dynasty": "宋",
        "collection_info": null
    },
    {
        "title": "上郡南三十里有相思亭在太山之麓二水所交平皋之上往来者徒习其名莫详其义庆历甲申歳余适延安过于其下于时夏虏梗边征戍未息窃感东山采薇之义叙其情而愍其劳因作五诗庶几不违周公之指且以释亭之名尔  其三",
        "author": "司马光",
        "content": "塞下春寒在，东风雪满鬚。\n河阳机上妇，知我苦辛无。",
        "dynasty": "宋",
        "collection_info": null
    },
    {
        "title": "上郡南三十里有相思亭在太山之麓二水所交平皋之上往来者徒习其名莫详其义庆历甲申歳余适延安过于其下于时夏虏梗边征戍未息窃感东山采薇之义叙其情而愍其劳因作五诗庶几不违周公之指且以释亭之名尔  其四",
        "author": "司马光",
        "content": "柳似妖饶舞，花如烂漫粧。\n那堪陇头水，呜咽断人肠。",
        "dynasty": "宋",
        "collection_info": null
    },
    {
        "title": "上郡南三十里有相思亭在太山之麓二水所交平皋之上往来者徒习其名莫详其义庆历甲申歳余适延安过于其下于时夏虏梗边征戍未息窃感东山采薇之义叙其情而愍其劳因作五诗庶几不违周公之指且以释亭之名尔  其五",
        "author": "司马光",
        "content": "空外游丝转，飘扬似妾心。\n别来今几日，彷佛近雕阴。",
        "dynasty": "宋",
        "collection_info": null
    },
    {
        "title": "梅花  其一",
        "author": "司马光",
        "content": "从与夫君别，寒花几度春。\n坐愁芳树老，况乃鉴中人。",
        "dynasty": "宋",
        "collection_info": null
    },
    {
        "title": "梅花  其二",
        "author": "司马光",
        "content": "塞北为君戍，江南是妾家。\n遥知关外雪，只似岭头花。",
        "dynasty": "宋",
        "collection_info": null
    },
    {
        "title": "梅花  其三",
        "author": "司马光",
        "content": "驿使何时发，凭君寄一枝。\n陇头人不识，空向笛中吹。",
        "dynasty": "宋",
        "collection_info": null
    },
    {
        "title": "友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作游仙曲五章以佐戏笑云  其一",
        "author": "司马光",
        "content": "神仙谓无还似有，秦汉可怜空白首。\n会须一蹑青云梯，与子同袪千古疑。",
        "dynasty": "宋",
        "collection_info": null
    },
    {
        "title": "友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作游仙曲五章以佐戏笑云  其二",
        "author": "司马光",
        "content": "仙术有无终未知，眼看白髪乱如丝。\n何时得接浮丘袂，沧海横飞万余里。",
        "dynasty": "宋",
        "collection_info": null
    },
    {
        "title": "友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作游仙曲五章以佐戏笑云  其三",
        "author": "司马光",
        "content": "若士北游穷地角，还食蛤蜊养龟殻。\n卢敖尸骨不能飞，今朝九垓何处期。",
        "dynasty": "宋",
        "collection_info": null
    },
    {
        "title": "友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作游仙曲五章以佐戏笑云  其四",
        "author": "司马光",
        "content": "仙家不似人间欢，瑶浆琅菜青玉盘。\n乘醉东游憩阳谷，酒瓢闲挂扶桑木。",
        "dynasty": "宋",
        "collection_info": null
    },
    {
        "title": "友人楚孟德过余纵言及神仙余谓之无孟德谓之有伊人也非诞妄者盖有以知之矣然余俗士终疑之故作游仙曲五章以佐戏笑云  其五",
        "author": "司马光",
        "content": "柂师知子能操舟，稳过茫茫沧海流。\n白浪驾天千万里，真令挂骨长鲸齿。",
        "dynasty": "宋",
        "collection_info": null
    },
    {
        "title": "云际亭",
        "author": "司马光",
        "content": "高齐杳冥际，迥与世尘违。\n席上山河近，天边桑柘微。\n人间已飘洒，栋裏始纷霏。\n草树收残照，逍遥久未归。",
        "dynasty": "宋",
        "collection_info": null
    },
    {
        "title": "和孙器之清风楼",
        "author": "司马光",
        "content": "贤侯宴枚马，歌鼓事繁华。\n晚吹来千里，清商落万家。\n平原转疏雨，远树隔残霞。\n宋玉虽能赋，还须念景差。",
        "dynasty": "宋",
        "collection_info": null
    },
    {
        "title": "龙女祠后塘自生荷花数枝与史诚之更相酬和  其一",
        "author": "司马光",
        "content": "平湖漠漠芰荷稠，水国芳春不胜秋。\n空有棹歌人不见，晚风一曲去悠悠。",
        "dynasty": "宋",
        "collection_info": null
    },
    {
        "title": "龙女祠后塘自生荷花数枝与史诚之更相酬和  其二",
        "author": "司马光",
        "content": "越女行歌纵棹轻，苍茫别浦晚烟凝。\n荷花折尽不归去，潋灔扁舟不易胜。",
        "dynasty": "宋",
        "collection_info": null
    },
    {
        "title": "龙女祠后塘自生荷花数枝与史诚之更相酬和  其三",
        "author": "司马光",
        "content": "荷底清涟照绮罗，长安公子旧情多。\n踌躇不去知君意，重唱吴音白纻歌。",
        "dynasty": "宋",
        "collection_info": null
    },
    {
        "title": "龙女祠后塘自生荷花数枝与史诚之更相酬和  其四",
        "author": "司马光",
        "content": "贺监家居逸兴饶，枝分鑑水阔容舠。\n穿荷宜去邀渔叟，共醉船头半榼醪。",
        "dynasty": "宋",
        "collection_info": null
    },
    {
        "title": "龙女祠后塘自生荷花数枝与史诚之更相酬和  其五",
        "author": "司马光",
        "content": "清江向晚采莲稀，独倚兰舟久未归。\n目断可堪人不至，斜风细雨湿罗衣。",
        "dynasty": "宋",
        "collection_info": null
    },
    {
        "title": "龙女祠后塘自生荷花数枝与史诚之更相酬和  其六",
        "author": "司马光",
        "content": "素舸朱篷青竹篙，棹歌风散近还遥。\n斜阳借问归何处，家住水村郎姓萧。",
        "dynasty": "宋",
        "collection_info": null
    },
    {
        "title": "龙女祠后塘自生荷花数枝与史诚之更相酬和  其七",
        "author": "司马光",
        "content": "别殿无人梨自芳，玉阶朱槛绕金塘。\n馆娃寂寞无西子，羞与吴宫竞晓粧。",
        "dynasty": "宋",
        "collection_info": null
    },
    {
        "title": "赠楚法曹叔度",
        "author": "司马光",
        "content": "夫君能直节，不耻杨曹轻。\n道果因时屈，官无当已荣。\n松杉虽偃蹇，霜霰苦峥嵘。\n会有良工识，终观大器成。",
        "dynasty": "宋",
        "collection_info": null
    },
    {
        "title": "先春亭",
        "author": "司马光",
        "content": "园林近铃阁，旦夕被仁风。\n自得芳菲早，岂将疏远同。\n冰开半塘绿，雨借数枝红。\n会待韶光徧，还应到野丛。",
        "dynasty": "宋",
        "collection_info": null
    },
    {
        "title": "寄扬州侯都监",
        "author": "司马光",
        "content": "木落淮南树，秋风日夜高。\n月临扬子渡，雪捲广陵涛。\n不得同萧散，何因破鬰陶。\n空凭尺书速，未解夣魂劳。",
        "dynasty": "宋",
        "collection_info": null
    },
    {
        "title": "沉阴欲雪与同列会饮南斋",
        "author": "司马光",
        "content": "簿领日沈迷，从容乐事稀。\n宾朋幸相值，樽酒不须违。\n惨澹愁云积，参差远树微。\n淹留勿轻散，待取雪花飞。",
        "dynasty": "宋",
        "collection_info": null
    },
    {
        "title": "感怀",
        "author": "司马光",
        "content": "昨日春冰破水边，今朝腊雪坠风前。\n歳华过目疾飞鸟，壮志如何不着鞭。",
        "dynasty": "宋",
        "collection_info": null
    },
    {
        "title": "之美举进士寓京师此诗寄之",
        "author": "司马光",
        "content": "结髪声华盛，无疑屈未伸。\n何妨久垂翅，从此欲惊人。\n鹰击天风壮，鹏飞海浪春。\n行当解故褐，不惜化京尘。",
        "dynasty": "宋",
        "collection_info": null
    },
    {
        "title": "风雪数日不见叔度晚约公明共诣之  其一",
        "author": "司马光",
        "content": "云雪连朝闇，朋从叹坐违。\n临文与谁共，开卷为君稀。\n趣扫六花散，聊通一径微。\n当携兔园赋，同映读书帏。",
        "dynasty": "宋",
        "collection_info": null
    },
    {
        "title": "风雪数日不见叔度晚约公明共诣之  其二",
        "author": "司马光",
        "content": "南荣卮酒罢，君返道东居。\n坐作三朝别，杳疑千里余。\n闲门嗟雀网，深泞怯柴车。\n向晚开帘喜，彤云稍觉疏。",
        "dynasty": "宋",
        "collection_info": null
    },
    {
        "title": "赠吴之才",
        "author": "司马光",
        "content": "胜冠自立艰难裏，大器由来贵晚成。\n松柏傥非生磊落，岩崖何易出峥嵘。\n苏秦游困羞妻嫂，主父居贫厌弟兄。\n六印佗年拥车骑，会须重过洛阳城。",
        "dynasty": "宋",
        "collection_info": null
    },
    {
        "title": "寒食许昌道中寄幕府诸君",
        "author": "司马光",
        "content": "原上烟芜淡復浓，寂寥佳节思无穷。\n竹林近水半边绿，桃树连村一片红。\n尽日解鞍山店雨，晚天回首酒旗风。\n遥知幕府清明饮，应笑驱驰羁旅中。",
        "dynasty": "宋",
        "collection_info": null
    },
    {
        "title": "和叔度独登天台水亭",
        "author": "司马光",
        "content": "郊外灵潭阔，新亭占曲堤。\n戏鱼迎坠絮，惊雉出荒蹊。\n绿倒杨梢乱，光飜芰叶齐。\n雨余纤月偃，野迥断云低。\n水气常喷薄，天风助惨悽。\n何知尘外境，近在郡楼西。",
        "dynasty": "宋",
        "collection_info": null
    },
    {
        "title": "五哀诗 屈平",
        "author": "司马光",
        "content": "白玉徒为洁，幽兰未谓芳。\n穷羞事令尹，疏不忘怀王。\n冤骨消寒渚，忠魂失旧乡。\n空余楚辞在，犹与日争光。",
        "dynasty": "宋",
        "collection_info": null
    },
    {
        "title": "五哀诗 李牧",
        "author": "司马光",
        "content": "椎牛飨壮士，拔距养奇材。\n虏帐方惊避，秦金已闇来。\n旌旗移幕府，荆棘蔓丛台。\n部曲依稀在，犹能话郭开。",
        "dynasty": "宋",
        "collection_info": null
    },
    {
        "title": "五哀诗 晁大夫",
        "author": "司马光",
        "content": "人主恩犹盛，谗夫弄舌端。\n旋闻就斧质，不得解衣冠。\n反贼齿纔冷，谋臣心尽寒。\n晁宗噍类尽，汉室泰山安。",
        "dynasty": "宋",
        "collection_info": null
    },
    {
        "title": "五哀诗 马伏波",
        "author": "司马光",
        "content": "汉令班南海，蛮兵避鬰林。\n天涯柱分界，徼外贡输金。\n坐失奸臣意，谁明报国心。\n一棺忠勇骨，漂泊瘴烟深。",
        "dynasty": "宋",
        "collection_info": null
    },
    {
        "title": "五哀诗 斛律丞相",
        "author": "司马光",
        "content": "君臣日荒宴，歌舞讳言愁。\n老相犹当国，强邻不敢谋。\n谣言虽未出，奸谤已先流。\n谁察忠臣意，通宵抱膝忧。",
        "dynasty": "宋",
        "collection_info": null
    },
    {
        "title": "留别东郡诸僚友  其一",
        "author": "司马光",
        "content": "际日浮空涨海流，虫沙龙蜃各优游。\n津涯浩荡虽难测，不见惊澜曾覆舟。",
        "dynasty": "宋",
        "collection_info": null
    },
    {
        "title": "留别东郡诸僚友  其二",
        "author": "司马光",
        "content": "白璧紫金为世宝，贤愚知贵莫能名。\n庙堂祭器杯盘物，随处得之光彩生。",
        "dynasty": "宋",
        "collection_info": null
    },
    {
        "title": "留别东郡诸僚友  其三",
        "author": "司马光",
        "content": "楚国良金百炼精，深藏求售价连城。\n岂徒丰狱吹毛利，兼有秦台照胆明。",
        "dynasty": "宋",
        "collection_info": null
    },
    {
        "title": "留别东郡诸僚友  其四",
        "author": "司马光",
        "content": "祖帐飘扬堤柳边，北来飞盖復连翩。\n追随不忍轻言别，逥首城楼没晚烟。",
        "dynasty": "宋",
        "collection_info": null
    },
    {
        "title": "留别东郡诸僚友  其五",
        "author": "司马光",
        "content": "空府同来贤大夫，短亭门外即长涂。\n不辞烂醉樽前倒，明日此欢重得无。",
        "dynasty": "宋",
        "collection_info": null
    },
    {
        "title": "遣兴",
        "author": "司马光",
        "content": "京洛红尘裏，闭门常独居。\n虽无守道愧，终与趣时疏。\n文举徒飞表，曹丘懒挟书。\n谁怜从宦久，不及策名初。\n待兔谋真拙，屠龙艺亦虚。\n何当治归计，松菊绕吾庐。",
        "dynasty": "宋",
        "collection_info": null
    },
    {
        "title": "阍吏",
        "author": "司马光",
        "content": "弊车羸马犯尘泥，愁到朱门徧徧辞。\n相国舍人难骤见，将军马监岂相知。\n因循岁月劳何补，颠倒风埃辱固宜。\n惆怅东冈旧陂在，素心空负白云期。",
        "dynasty": "宋",
        "collection_info": null
    },
    {
        "title": "追和张学士从沂公游广固城",
        "author": "司马光",
        "content": "苍鹅集宋幕，游鹿上燕台。\n霸气山河尽，王师江汉来。\n重围经岁合，严鎻夜深开。\n废殿余沙砾，頽墙蘙草莱。\n清时间千岁，良牧借三台。\n狱市乘余暇，芜城赋上才。",
        "dynasty": "宋",
        "collection_info": null
    },
    {
        "title": "去岁与东郡幕府诸君同游河亭望太行雪饮酒赋诗今冬罢归京邑怅然有怀",
        "author": "司马光",
        "content": "畴昔追清景，狂吟忘苦寒。\n河冰塞津口，山雪照林端。\n健笔千篇冨，醇醪一醉欢。\n困犹挥落麈，瞑不顾归鞍。\n多是光阴驶，离羣会合难。\n谁知尘满袖，今日客长安。",
        "dynasty": "宋",
        "collection_info": null
    },
    {
        "title": "哭马承之",
        "author": "司马光",
        "content": "平生千里别，书问亦常来。\n隼拂秋云击，鸾兼霏雾迴。\n向无高世艺，安见出伦才。\n有纸盈箱箧，扃封不忍开。",
        "dynasty": "宋",
        "collection_info": null
    },
    {
        "title": "山家",
        "author": "司马光",
        "content": "林下脱双履，窗边挂幅巾。\n闲堂风掩户，断岭月窥人。",
        "dynasty": "宋",
        "collection_info": null
    },
    {
        "title": "风",
        "author": "司马光",
        "content": "陇首红旌急，罇前翠幕重。\n林端翻远剎，花外转疏钟。\n夜寂清机发，春阑别意浓。\n如何玉琴韵，併欲在青松。",
        "dynasty": "宋",
        "collection_info": null
    },
    {
        "title": "送王殿丞知眉山县  其一",
        "author": "司马光",
        "content": "畴昔侍严亲，俱为綵服人。\n游兰已多益，得桂復同春。\n风树悲欢异，萍波聚散频。\n峡中尽遗事，何处不霑巾。",
        "dynasty": "宋",
        "collection_info": null
    },
    {
        "title": "送王殿丞知眉山县  其二",
        "author": "司马光",
        "content": "君行杳何许，万里蜀云西。\n野色春期近，林烟晓意迷。\n天藏巴峡小，星逼剑关低。\n莫使乡愁乱，咬咬信子规。",
        "dynasty": "宋",
        "collection_info": null
    },
    {
        "title": "送朱校理知潍州",
        "author": "司马光",
        "content": "东国连年水伤稼，使君到部即行春。\n茫茫四野潢污竭，欝欝万行桑柘新。\n俗不好奢田器贵，狱无留繫吏家贫。\n齐人忽怨归朝速，自是承明侍从臣。",
        "dynasty": "宋",
        "collection_info": null
    },
    {
        "title": "贡院中戏从元礼求酒",
        "author": "司马光",
        "content": "顾我虚罍耻，知君余沥多。\n庭前有春雪，如此薄寒何。",
        "dynasty": "宋",
        "collection_info": null
    },
    {
        "title": "黄甘",
        "author": "司马光",
        "content": "黄金缀缥蒂，摇落楚江涯。\n采助杯盘胜，羞将橘柚偕。\n时移香不变，物远味尤佳。\n欲种沧洲树，何年此意谐。",
        "dynasty": "宋",
        "collection_info": null
    },
    {
        "title": "寒食南宫夜饮",
        "author": "司马光",
        "content": "积旬留省署，容易度春华。\n芳草踏青晚，长楸行乐賖。\n云疏时送雨，风细暗飞花。\n直有黄金百，无因过酒家。",
        "dynasty": "宋",
        "collection_info": null
    },
    {
        "title": "送孟着作知济阴",
        "author": "司马光",
        "content": "圣主焦劳意，谁云百里轻。\n东州比灾害，剧令选精明。\n水去良田阔，人归旅糓生。\n闾阎还旧观，鷄犬变新声。\n盗散疲民活，姦穷老吏惊。\n政成知不日，双耳为君倾。",
        "dynasty": "宋",
        "collection_info": null
    },
    {
        "title": "同宋次道陪讌琼林",
        "author": "司马光",
        "content": "冠盖连翩数里尘，帝家全借上林春。\n鹓行不动烟霞秀，龙角正高雷雨新。\n喜气晴曛宫树绿，飞花醉堕玉巵频。\n蒲萄卢橘应相识，半是当年举酒人。",
        "dynasty": "宋",
        "collection_info": null
    },
    {
        "title": "送冯状元归鄂州",
        "author": "司马光",
        "content": "夙昔负奇节，琅然为众殊。\n下鞴连得儁，出手尽成卢。\n喜气兼邻曲，荣名溢道涂。\n风云俱动色，非復旧江湖。",
        "dynasty": "宋",
        "collection_info": null
    },
    {
        "title": "送吴耿先生",
        "author": "司马光",
        "content": "儒服若烟海，几人潜圣心。\n难才成自昔，贱学况于今。\n夫子独神解，明时何陆沉。\n大羮无和味，至乐寡知音。\n磳磴貂裘弊，飘萧鹤髮侵。\n游秦不得意，思越动长吟。\n甑米难求玉，经囊益少金。\n拂衣谢宾友，纵棹指云岑。\n积叶迷幽径，荒藤络旧林。\n涧猿惊重至，野老喜相寻。\n山色犹当户，絃声不变琴。\n人生贵适意，何必慕华簪。",
        "dynasty": "宋",
        "collection_info": null
    },
    {
        "title": "送高陟归金陵",
        "author": "司马光",
        "content": "之子秣陵去，悠悠天堑东。\n帆开晓风疾，潮落夜江空。\n在昔才华盛，至今人物丰。\n山川气虽尽，龙虎势犹雄。\n卞玉已三献，齐禽会一冲。\n当令关下吏，洗目认终童。",
        "dynasty": "宋",
        "collection_info": null
    },
    {
        "title": "子高有徐浩诗碑昌言借摹其文甫及数本石有微衅惧而归之子高答简有碎珊瑚之戏昌言以诗赠子高同舍皆和",
        "author": "司马光",
        "content": "徐公精笔老生神，石刻犹能妙夺真。\n几为通书翻丧宝，愈令好事惜传人。\n锋铓半折犹能健，圭璧微瑕自足珍。\n直使尽随如意碎，石家玉树未全贫。",
        "dynasty": "宋",
        "collection_info": null
    },
    {
        "title": "京送僧聪归蜀",
        "author": "司马光",
        "content": "翠柏老精舍，红尘倦帝城。\n千山一锡远，万里片云轻。\n江栈纡还直，天星纵復横。\n听猿应更喜，还是故乡声。",
        "dynasty": "宋",
        "collection_info": null
    },
    {
        "title": "送史馆任祠部河东转运使",
        "author": "司马光",
        "content": "问望簪绅旧，恩华雨露重。\n图书周内史，汾浍晋全封。\n秀发千寻壁，寒生百炼锋。\n归时门有戟，惜别更从容。",
        "dynasty": "宋",
        "collection_info": null
    },
    {
        "title": "送冲卿通判河中府",
        "author": "司马光",
        "content": "闻道名都行有期，依然想见昔游时。\n寒光一曲秋河转，翠岭三条夕照移。\n孤竹旧风民有让，重华余教俗无疵。\n不须到日方登历，已在君家十二诗。",
        "dynasty": "宋",
        "collection_info": null
    },
    {
        "title": "故翰林彭学士挽歌  其一",
        "author": "司马光",
        "content": "夙昔游清贯，时流籍重名。\n讐书石渠秘，视草玉堂荣。\n吉兆虚三鱓，凶期告两楹。\n子云思故国，坟树必西倾。",
        "dynasty": "宋",
        "collection_info": null
    },
    {
        "title": "故翰林彭学士挽歌  其二",
        "author": "司马光",
        "content": "平生对交旧，万日正如初。\n不復知荣贱，都能忘戚疏。\n遗灵瞻素几，僞物屏涂车。\n家事何萧索，空余万卷书。",
        "dynasty": "宋",
        "collection_info": null
    },
    {
        "title": "故翰林彭学士挽歌  其三",
        "author": "司马光",
        "content": "祖奠垂将撤，笳箫俨欲行。\n野寒嘶故马，树转出新旌。\n泉路幽无底，鱼灯暧不明。\n如何赍美志，鬰鬰向佳城。",
        "dynasty": "宋",
        "collection_info": null
    },
    {
        "title": "景福东厢诗 夜意",
        "author": "司马光",
        "content": "清夜四无譁，深严上帝家。\n星翻珠网白，斗挂玉楼斜。\n风静虚成韵，霜轻未作花。\n还疑汉津客，浩荡寄流槎。",
        "dynasty": "宋",
        "collection_info": null
    },
    {
        "title": "景福东厢诗 即日",
        "author": "司马光",
        "content": "枍栺留深殿，仓琅秘九门。\n日长人对直，风迥鷰高翻。\n林有萧疏意，云无片缕痕。\n钧天真自到，不独暂飞魂。",
        "dynasty": "宋",
        "collection_info": null
    },
    {
        "title": "景福东厢诗 柏",
        "author": "司马光",
        "content": "落落抱高节，秀出青云端。\n无言磵谷幽，自致宫庭难。\n芳风袭玉宇，余露分铜槃。\n不使万年木，嘉名高歳寒。",
        "dynasty": "宋",
        "collection_info": null
    },
    {
        "title": "御沟",
        "author": "司马光",
        "content": "万户鬰相钩，枝分瑟瑟流。\n萦纡通桂观，隐见带龙楼。\n碧映千林曙，红飘一叶秋。\n寒波长不竭，歳歳奉宸游。",
        "dynasty": "宋",
        "collection_info": null
    },
    {
        "title": "御沟 赐酒",
        "author": "司马光",
        "content": "和气盈金榼，恩光湛玉觞。\n应知北山羽，犹怯上林霜。\n醇味回秋色，清都近醉乡。\n山茅霑雨露，誓极寸心长。",
        "dynasty": "宋",
        "collection_info": null
    },
    {
        "title": "御沟 菊",
        "author": "司马光",
        "content": "琐琐南阳菊，秋潭歳自开。\n孤根拥红叶，落蘂媚苍苔。\n正以参灵药，因之植紫台。\n愿兼金掌露，同入柏梁杯。",
        "dynasty": "宋",
        "collection_info": null
    },
    {
        "title": "御沟 同范景仁寄修书诸同舍",
        "author": "司马光",
        "content": "烈火非不猛，不耗百炼金。\n寒霜非不严，不雕竹柏林。\n小人势利合，倾覆无常心。\n君子道德亲，白首犹视今。\n诸君闺台秀，相得如璆琳。\n离羣一昔期，乃尔动悲吟。\n古风久已衰，交道日颓侵。\n愿名思友操，播之清徽琴。",
        "dynasty": "宋",
        "collection_info": null
    },
    {
        "title": "御沟 赐果",
        "author": "司马光",
        "content": "南海荔枝来，别馆蒲萄成。\n匪颁浃下陈，捧拜同驩荣。\n置黍敢先食，览槃多未名。\n怀核待归种，復愁千歳生。",
        "dynasty": "宋",
        "collection_info": null
    },
    {
        "title": "御沟 赐书",
        "author": "司马光",
        "content": "上圣固天纵，英艺皆绝伦。\n时乘万几闲，翰动如有神。\n用之当豫游，不忘安四民。\n匪颁及羣下，络绎来中宸。\n毰毸灵鳯翔，鬰怒虬龙振。\n清若四海秋，熙如天下春。\n愚臣土芥微，亦受雨露均。\n愿推赐书意，直以古义陈。\n士本学先王，所求谊与仁。\n农当服稼穯，昏作甽亩勤。\n百工备用器，不治刺绣文。\n万商迁有无，不通珠翠珍。\n四业既交修，坐令风化纯。\n人和衣食丰，天应殊祥臻。\n皇心正在此，非以能高人。",
        "dynasty": "宋",
        "collection_info": null
    },
    {
        "title": "御沟 怪石",
        "author": "司马光",
        "content": "昔去江湖乡，来与松桂接。\n圭角老龙脊，锋棱秋剑铗。\n历乱枯苔点，交横败莎叶。\n会使成都人，更取神蓍揲。",
        "dynasty": "宋",
        "collection_info": null
    },
    {
        "title": "御沟 未开木芙蓉",
        "author": "司马光",
        "content": "木末采芙蓉，骚人歌所无。\n何言霜花艷，不与水芝殊。\n香苞麝脐结，茂叶桐阴敷。\n岂若龟巢类，飘零老五湖。",
        "dynasty": "宋",
        "collection_info": null
    },
    {
        "title": "御沟 读武士策",
        "author": "司马光",
        "content": "汉家求猛士，云集未央宫。\n天外朝星淡，山西将种空。\n奇谋纷并进，壮节凛生风。\n八阵纵横势，依然见目中。",
        "dynasty": "宋",
        "collection_info": null
    },
    {
        "title": "御沟 观试骑射",
        "author": "司马光",
        "content": "阊阖风正清，觚棱日初媚。\n材雄集便殿，玉座亲临视。\n三河侠少儿，初识天子贵。\n天山汗血骝，蹀躞金镮辔。\n扬鞭秋云高，顾盼有余锐。\n萦回势可观，罄控动如志。\n毫釐应心目，审固参身臂。\n鸣絃电雹惊，寸的冰瓦碎。\n龙颜薄笑春，喜色连傍侍。\n旦为徒步人，暮作彯缨使。\n扬扬出九门，亲友生意气。\n须知天地德，慎勿忘所自。\n黠羌犹旅拒，猃狁方繁炽。\n求为忠义臣，无负搜罗意。",
        "dynasty": "宋",
        "collection_info": null
    },
    {
        "title": "喜景仁直秘阁",
        "author": "司马光",
        "content": "延阁屹中天，积书云汉连。\n神宗重其选，国士此为偏。\n夫子岷嶓秀，声名俊造先。\n清标峻不极，胜气驶无前。\n待价犹怀璧，临岐肯着鞭。\n介推不求显，张季久方迁。\n玉槛钩陈上，丹梯北斗边。\n帝容瞻日角，宸翰照星躔。\n职秩曾无贵，光华在得贤。\n公卿殊未晚，尚少买臣年。",
        "dynasty": "宋",
        "collection_info": null
    },
    {
        "title": "兴宗许菊久之未得",
        "author": "司马光",
        "content": "菊栽许送定如何，庭下不堪秋草多。\n九日无花更无酒，便携藜杖直相过。",
        "dynasty": "宋",
        "collection_info": null
    },
    {
        "title": "得菊并诗",
        "author": "司马光",
        "content": "黄花小墢和烟斸，野兴萧萧已相逐。\n同来更得兼诗句，久立看诗忘栽菊。",
        "dynasty": "宋",
        "collection_info": null
    },
    {
        "title": "送史馆唐祠部江南西路转运使",
        "author": "司马光",
        "content": "豪杰争唐鹿，江南号富强。\n明时虽混一，余俗尚雕伤。\n税版诛求急，词曹牒诉忙。\n皇心愍頽弊，使节付才良。\n贫吏先投绂，姦民尽越乡。\n闾阎无插笔，田亩有栖粮。\n汉阁归期阔，隋河去驿长。\n风高片帆疾，钲鼓入秋光。",
        "dynasty": "宋",
        "collection_info": null
    },
    {
        "title": "送张寺丞知富顺监",
        "author": "司马光",
        "content": "汉家五尺道，置吏抚南夷。\n欲使文翁教，兼令孟获知。\n盘羞蒟酱实，歌杂竹枝辞。\n取酒须勤醉，乡关不可思。",
        "dynasty": "宋",
        "collection_info": null
    },
    {
        "title": "寄题李舍人蒲中新斋",
        "author": "司马光",
        "content": "陇上家声勇气殊，边庭卧鼓欲安居。\n非同王翦私求宅，更似甘宁晚好书。\n剑倚寒窗风淅沥，门无杂客柳萧疏。\n蒲州风土平生爱，为问旁邻地有余。",
        "dynasty": "宋",
        "collection_info": null
    },
    {
        "title": "赠太子太傅康靖李公挽歌词二首  其一",
        "author": "司马光",
        "content": "黄髪今雕丧，苍生欲奈何。\n散金纔极乐，曳杖已成歌。\n十郡余恩在，三台故吏多。\n位崇仍有后，五福更为多。",
        "dynasty": "宋",
        "collection_info": null
    },
    {
        "title": "赠太子太傅康靖李公挽歌词二首  其二",
        "author": "司马光",
        "content": "卤簿去悠悠，西郊乱叶秋。\n旐翻寒日薄，笳咽断云愁。\n吊客门飞鹤，佳城山卧牛。\n灵车今不返，洧水日东流。",
        "dynasty": "宋",
        "collection_info": null
    },
    {
        "title": "送二同年使北 吕济叔",
        "author": "司马光",
        "content": "华缨下玉除，天子宠匈奴。\n虽復夷风陋，犹知汉使殊。\n夜烽沈不举，秋柝寂无虞。\n何必燕然刻，苍生肝脑涂。",
        "dynasty": "宋",
        "collection_info": null
    },
    {
        "title": "送二同年使北 李公素",
        "author": "司马光",
        "content": "云愁雪欲零，四牡出郊垧。\n古塞烟华紫，寒沙日气青。\n金门秘鸡树，朱节耀龙庭。\n几夜天街北，遥占汉使星。",
        "dynasty": "宋",
        "collection_info": null
    },
    {
        "title": "昌言有咏石髪诗三章模写精楷殆难復加仆虽未睹兹物而已若识之久者辄復强为三诗以继其后非敢庶几肩差适足为前诗之舆台耳  其一",
        "author": "司马光",
        "content": "万古风涛浸石岩，老苔垂足细䰐鬖。\n传闻海底珠无数，何事从来散不簪。",
        "dynasty": "宋",
        "collection_info": null
    },
    {
        "title": "昌言有咏石髪诗三章模写精楷殆难復加仆虽未睹兹物而已若识之久者辄復强为三诗以继其后非敢庶几肩差适足为前诗之舆台耳  其二",
        "author": "司马光",
        "content": "金阙银城仙客居，欲传消息问麻姑。\n蓬莱无物堪为信，剪寄苍龙一握鬚。",
        "dynasty": "宋",
        "collection_info": null
    },
    {
        "title": "昌言有咏石髪诗三章模写精楷殆难復加仆虽未睹兹物而已若识之久者辄復强为三诗以继其后非敢庶几肩差适足为前诗之舆台耳  其三",
        "author": "司马光",
        "content": "琅菜来从若木边，非膏非沐绿宛延。\n玉盘委积羞佳客，不是陶家无馔钱。",
        "dynasty": "宋",
        "collection_info": null
    },
    {
        "title": "送沈寺丞知南昌县",
        "author": "司马光",
        "content": "长江湛湛带枫林，古木寒云县寺深。\n老吏不能容狡狯，细民无復有冤侵。\n洪崖丹井闻犹在，徐孺衡门说可寻。\n宁復淹留如宝剑，更令牛斗气沈沈。",
        "dynasty": "宋",
        "collection_info": null
    },
    {
        "title": "酬不疑雪中书怀见寄",
        "author": "司马光",
        "content": "直道免三黜，敢云羞小官。\n盘餐红粟涩，衣桁黑貂寒。\n画府容身易，侯门曲意难。\n荆扉盈尺雪，有客问袁安。",
        "dynasty": "宋",
        "collection_info": null
    },
    {
        "title": "答师道对雪见寄",
        "author": "司马光",
        "content": "阴风一夕惊，晓雪满都城。\n气覆千家白，光连万象清。\n恋空飞不下，弄态舞相萦。\n历乱看无定，飘飖转未成。\n缀垣时缺剥，压竹乍欹倾。\n细隙过无滞，寒窗拂有声。\n园林匀结练，观阁巧雕琼。\n草木情先喜，干坤意亦荣。\n营魂顿疏健，病目暂虚明。\n郢曲高谁和，羞将叩缶并。",
        "dynasty": "宋",
        "collection_info": null
    },
    {
        "title": "送王校理守琅琊",
        "author": "司马光",
        "content": "金门倦鸣玉，千骑出东方。\n封略依沧海，枌榆近故乡。\n秦碑苔蚀字，鄅稻日翻芒。\n国吏遥应识，当年丞相郎。",
        "dynasty": "宋",
        "collection_info": null
    },
    {
        "title": "哭尚颍",
        "author": "司马光",
        "content": "操业五常备，艰难六极全。\n仲尼难语命，禆竈不知天。\n弱女飘何许，遗文散莫传。\n官轻史不录，后世孰称贤。",
        "dynasty": "宋",
        "collection_info": null
    },
    {
        "title": "故侍读学士张公哀辞二首  其一",
        "author": "司马光",
        "content": "喜愠与荣枯，居之悉晏如。\n稍门多执笔，至老不抛书。\n常愧无能极，曾霑清论余。\n秋风郭门外，雨泣望丧车。",
        "dynasty": "宋",
        "collection_info": null
    },
    {
        "title": "故侍读学士张公哀辞二首  其二",
        "author": "司马光",
        "content": "凶梦歌洹水，妖巢集戴鵀。\n未尝余俸禄，无以具衣衾。\n袁涣分仓谷，翁归赐府金。\n佗年纯固传，宁使令名沈。",
        "dynasty": "宋",
        "collection_info": null
    },
    {
        "title": "钱子高挽歌二首  其一",
        "author": "司马光",
        "content": "炜烨传家学，连翩射策荣。\n走丸过省阁，破竹取公卿。\n埋玉嗟何早，为山惜未成。\n空令泽宫友，相顾泪纵横。",
        "dynasty": "宋",
        "collection_info": null
    },
    {
        "title": "钱子高挽歌二首  其二",
        "author": "司马光",
        "content": "象设如平昔，升堂不见君。\n尚疑言笑在，忽念死生分。\n清论千秋雪，浮荣一片云。\n泉台多少路，何处復修文。",
        "dynasty": "宋",
        "collection_info": null
    },
    {
        "title": "题杨中正供奉洗心堂",
        "author": "司马光",
        "content": "阀阅盛山西，朱门扬戟衣。\n雅知名教乐，深笑宴游非。\n一室琴书隘，三年园圃稀。\n异时论事业，肯復让轻肥。",
        "dynasty": "宋",
        "collection_info": null
    },
    {
        "title": "送龚章判官之衞州",
        "author": "司马光",
        "content": "几砚昔年游，于今成十秋。\n松坚终发石，鱼变即辞流。\n近郡无飞檄，清时不借筹。\n淇园春竹美，军宴日椎牛。",
        "dynasty": "宋",
        "collection_info": null
    },
    {
        "title": "送王瓘同年河南府司录",
        "author": "司马光",
        "content": "綵服昔为儿，随亲宦洛师。\n至今余梦想，常记旧游嬉。\n佐史头应白，书楼树已欹。\n闻君行有日，使我泪交颐。",
        "dynasty": "宋",
        "collection_info": null
    },
    {
        "title": "送王彦臣同年通判亳州",
        "author": "司马光",
        "content": "先朝御六飞，亲谒濑乡祠。\n牛酒当时惠，衣冠此日思。\n仙踪丹有竈，天瑞桧生枝。\n圣主怜耆旧，题舆得吏师。",
        "dynasty": "宋",
        "collection_info": null
    },
    {
        "title": "正月二十四日夜雪",
        "author": "司马光",
        "content": "迭瓦浮轻雪，参差粉画难。\n苦欺初变柳，故压未生兰。\n夜色微分白，春容不受寒。\n即为花卉夺，犹得暂供看。",
        "dynasty": "宋",
        "collection_info": null
    },
    {
        "title": "和道粹雪夜直宿",
        "author": "司马光",
        "content": "天禄凝严近紫台，书帏夜对雪华开。\n层楼直倚寒空出，清漏还从深殿来。\n薄梦不成冰柱折，晓光先到玉花催。\n兔园终是诸侯事，虚费相如能赋才。",
        "dynasty": "宋",
        "collection_info": null
    },
    {
        "title": "和次道大庆殿上元迎驾",
        "author": "司马光",
        "content": "凤律年华到尚新，九重气象已成春。\n晓云低拂羽林仗，宿雨先清紫陌尘。\n玉殿鸣鞘传警跸，彤庭委佩集簪绅。\n阙前无復鱼龙戏，自有驩谣亿万人。",
        "dynasty": "宋",
        "collection_info": null
    },
    {
        "title": "送茹屯田知无为军",
        "author": "司马光",
        "content": "迭鼓鸣铙迎候新，军牙孑孑倚淮津。\n聊应衣绣过乡曲，不作引章惊故人。\n荻迸短芽淝水暖，荷浮圆叶漅湖春。\n使君此去荣多少，犹是当年书剑身。",
        "dynasty": "宋",
        "collection_info": null
    },
    {
        "title": "田横墓",
        "author": "司马光",
        "content": "昔时南面并称孤，今日还为绛灌徒。\n忍死祗能添屈辱，偷生不足爱须臾。\n一朝从殉倾羣客，千古生风激懦夫。\n直使强颜臣汉帝，韩彭未必免同诛。",
        "dynasty": "宋",
        "collection_info": null
    },
    {
        "title": "登平陆北山回瞰陜城奉寄李八丈学士使君二十二韵",
        "author": "司马光",
        "content": "汉家二千石，体望向来尊。\n况復严徐客，从前益稷孙。\n公侯贵不绝，礼乐器长存。\n符竹临分陜，声光应列藩。\n亲闱先契重，子舍近交敦。\n柏垄依仁域，棠阴接故园。\n怀归聊露请，予告入推恩。\n荷祋烦彊候，停车下郡门。\n帷廧纷大馆，驺骑屈朱轓。\n不以黎苗待，还将臭味论。\n森罗牢礼重，灭裂俗仪烦。\n霜霁威严息，春生笑语温。\n草微侵碧甃，尘不染华轩。\n日影摇云栋，风痕过玉樽。\n落尘歌迥出，激楚褏双翻。\n雅戏象交局，珍肴熊荐蹯。\n河梁俄首路，汾曲访吹埙。\n举手辞双戟，腾装改北辕。\n乌飞城树晓，鴈泊野芜暄。\n耿耿清标阔，涔涔宿酒昏。\n百蟠萦阪道，数里豁川原。\n跋马风烟外，依稀鼓吹喧。",
        "dynasty": "宋",
        "collection_info": null
    },
    {
        "title": "员村坂",
        "author": "司马光",
        "content": "穹谷鬰盘纡，河濒陜北隅。\n泉流涓不绝，冈势俨相扶。\n初旭纷高下，空烟似有无。\n石滩醒耳快，峤树脊云孤。\n天霁岚光活，人稀草色苏。\n牧儿歌自若，樵子远相呼。\n坏道傍连传，空城右指虞。\n穷岩今寂寞，蔓草只荒芜。\n野店寒餐涩，山程瘦马瘏。\n物华供兴趣，亦是慰崎岖。",
        "dynasty": "宋",
        "collection_info": null
    },
    {
        "title": "太行",
        "author": "司马光",
        "content": "象帝胚浑散，愚公辙迹开。\n横行四极外，蟠据九河隈。\n岪鬰天阍近，峥嵘地轴回。\n阳崖明草树，阴壑转风雷。\n波沓羣峰涌，云奔峭壁来。\n猿岩垂磊落，龙窟斗喧豗。\n喷雨惊湍洒，跳垒巨石頽。\n平途忧屐折，跬步戒轮摧。\n覆顶千春雪，缘潭万古苔。\n谷盘容国士，髓裂饵仙才。\n晋市飞樵札，燕郊落烧煤。\n棋图分冀野，蚁壤认丛台。\n在昔王涂塞，尝闻霸略恢。\n严关阴伏甲，间道夜衔枚。\n挟诈挥金斗，贪功袭墨缞。\n战场空爝火，京观悉蒿莱。\n险易曾何变，兴亡只可哀。\n隆平方恃德，襟带自崔嵬。",
        "dynasty": "宋",
        "collection_info": null
    },
    {
        "title": "石昌言学士宰中牟日为诗见寄久未之答今冬罢武成幕来京师此诗谢之",
        "author": "司马光",
        "content": "昔年三月浪，鳞翼化云雷。\n竹箭流俱上，芙蓉幕对开。\n瀵泉扬沸渭，泰华耸崔嵬。\n捧檄容归省，飞觞復屡陪。\n芬芳袭芝室，嘉庆侍兰阶。\n吴璧评残笔，隋碑读渍苔。\n清阴依玉树，和气乐春台。\n薄宦俄成别，私门忽遇灾。\n一朝捐綵服，五载泣粗缞。\n季路还从仕，任安独见哀。\n近畿须健令，剧邑试长才。\n过目全牛解，迎锋巨枿摧。\n雉留乘荫伏，蝗避境苗迴。\n时得鸣琴暇，仍飞丽句来。\n正知荣箧笥，无足报璇瑰。\n紞鼓俄攀邓，安车已召枚。\n赋成平乐馆，燕奉柏梁杯。\n自顾诚驽缓，于今尚草莱。\n履穿羞路雪，盖敝怯京埃。\n傥借余光便，炎风动死灰。",
        "dynasty": "宋",
        "collection_info": null
    },
    {
        "title": "昌言见督诗债戏呈绝句",
        "author": "司马光",
        "content": "学馁才贫杼轴劳，踰年避债负诗豪。\n倒囊不惜偿虚劵，未敌琼瑶旧价高。",
        "dynasty": "宋",
        "collection_info": null
    },
    {
        "title": "静夜",
        "author": "司马光",
        "content": "午夜空斋四悄然，清寒透骨不成眠。\n秋风故掲疏帘起，正漏月华来枕前。",
        "dynasty": "宋",
        "collection_info": null
    },
    {
        "title": "春",
        "author": "司马光",
        "content": "红桃素李竞年华，周偏长安万万家。\n何事青青庭下柏，东风吹尽亦无花。",
        "dynasty": "宋",
        "collection_info": null
    },
    {
        "title": "送导江李主簿君俞",
        "author": "司马光",
        "content": "学海无涯富，辞锋一战勋。\n声华掩终贾，赋颂继渊云。\n五斗为边吏，千仓饱戍军。\n明恩美尤异，优秩赏能勤。\n黄祖阴怀怒，张汤巧用文。\n折虽因木秀，烧不变兰熏。\n迹有穷通异，心无得丧分。\n龙蛇宁久蛰，玉石岂俱焚。\n蜀国花饶思，临邛酒易醺。\n西风时有意，尺纸慰离羣。",
        "dynasty": "宋",
        "collection_info": null
    },
    {
        "title": "送峡州陈廉秘丞  其一",
        "author": "司马光",
        "content": "宜都贤太守，治迹古人齐。\n虎负众子去，凤环羣鸟栖。\n行增颍川秩，别降武都泥。\n正恐还朝速，春林未子规。",
        "dynasty": "宋",
        "collection_info": null
    },
    {
        "title": "送峡州陈廉秘丞  其二",
        "author": "司马光",
        "content": "郡府猿声外，旌旗鸟道边。\n楼高出楚塞，烟霁识巴船。\n襦袴嗟来暮，簪绅惜外迁。\n皇仁矜远俗，非谓意疏贤。",
        "dynasty": "宋",
        "collection_info": null
    },
    {
        "title": "送峡州陈廉秘丞  其三",
        "author": "司马光",
        "content": "地险三巴口，江流百折蟠。\n驺珂通峡响，门戟照秋寒。\n翠壁虎牙石，素花狼尾滩。\n孙刘置栅处，细为写图看。",
        "dynasty": "宋",
        "collection_info": null
    },
    {
        "title": "武成致斋奉酬吴冲卿寺丞太学宿直见寄二首  其一",
        "author": "司马光",
        "content": "广文更直太常斋，咫尺无从尽素怀。\n不及清风得随意，夜深容易过天街。",
        "dynasty": "宋",
        "collection_info": null
    },
    {
        "title": "武成致斋奉酬吴冲卿寺丞太学宿直见寄二首  其二",
        "author": "司马光",
        "content": "雪后余冰尚缀檐，月华霜气入疏帘。\n难堪琼玉惊心骨，坐觉清寒几倍添。",
        "dynasty": "宋",
        "collection_info": null
    },
    {
        "title": "雪中寻友人不遇",
        "author": "司马光",
        "content": "拥袖犯风雪，驱车行诣谁。\n朱门不可入，素友復难期。\n依世诚多拙，迷方忽自悲。\n褊心终寡合，吾道易参差。",
        "dynasty": "宋",
        "collection_info": null
    },
    {
        "title": "河边晚望",
        "author": "司马光",
        "content": "高浪崩奔捲白沙，悠悠极望入天涯。\n谁能脱落尘中意，乘兴东游坐石槎。",
        "dynasty": "宋",
        "collection_info": null
    },
    {
        "title": "早春寄东郡旧同僚",
        "author": "司马光",
        "content": "楼台带余雪，寒色未全收。\n久负入关意，空为同舍羞。\n清樽接胜友，飞盖从贤侯。\n应恨春来晚，烟林已数游。",
        "dynasty": "宋",
        "collection_info": null
    },
    {
        "title": "边将  其一",
        "author": "司马光",
        "content": "红旗一簇聚山椒，霁日清风看射雕。\n脱帽少年遥稽首，汉家新将霍嫖姚。",
        "dynasty": "宋",
        "collection_info": null
    },
    {
        "title": "边将  其二",
        "author": "司马光",
        "content": "月白星稀霜气多，卷旗束甲涉葱河。\n田家不觉官军度，夜半只闻风雨过。",
        "dynasty": "宋",
        "collection_info": null
    },
    {
        "title": "边将  其三",
        "author": "司马光",
        "content": "横吹长笛千万骑，将军塞北立功迴。\n边人争出孤城望，渐见旌旗天外来。",
        "dynasty": "宋",
        "collection_info": null
    },
    {
        "title": "渔父",
        "author": "司马光",
        "content": "楚岸橘花香，扁舟泛渺茫。\n短蓑衝密雨，素髪凈秋霜。\n烟外鸣桹远，波间掷线长。\n无人识名姓，击楫入沧浪。",
        "dynasty": "宋",
        "collection_info": null
    },
    {
        "title": "早春  其一",
        "author": "司马光",
        "content": "梅梢柳萼未全开，日澹风和春意来。\n雨后谁家有桃李，会须多买及时栽。",
        "dynasty": "宋",
        "collection_info": null
    },
    {
        "title": "早春  其二",
        "author": "司马光",
        "content": "璇霄转斗车，春意逼梅花。\n熟寐侵街鼓，闲情到酒家。\n晴阳浮地末，寒色敛天涯。\n归鴈空余迹，朝来印浦沙。",
        "dynasty": "宋",
        "collection_info": null
    },
    {
        "title": "山中早春",
        "author": "司马光",
        "content": "山木欣欣意，春光次第催。\n欹巾望归鴈，伏槛听新雷。\n岩静闻冰折，巢空喜燕来。\n涧花从寂寞，亦向草堂开。",
        "dynasty": "宋",
        "collection_info": null
    },
    {
        "title": "赠学仙者",
        "author": "司马光",
        "content": "微径透重峦，茅堂竹叶冠。\n方瞳映骨静，秀气逼人寒。\n夜火装丹竈，晴霜醮石坛。\n不须惊浅俗，轻举入云端。",
        "dynasty": "宋",
        "collection_info": null
    },
    {
        "title": "留别友生",
        "author": "司马光",
        "content": "野际共为别，客亭芳草新。\n何心更执酒，满目尽伤春。\n今古无穷路，东西相背尘。\n行行復回首，不欲着鞭频。",
        "dynasty": "宋",
        "collection_info": null
    },
    {
        "title": "二月六日初见待漏房前柳色微绿欣然成咏",
        "author": "司马光",
        "content": "宫城映出丝丝绿，顿觉皇州春意迴。\n从此不辞驱瘦马，六街终日踏尘埃。",
        "dynasty": "宋",
        "collection_info": null
    },
    {
        "title": "垂柳",
        "author": "司马光",
        "content": "天意清和二月初，春风不动整如梳。\n陶潜宅外时无此，想更萧条不易居。",
        "dynasty": "宋",
        "collection_info": null
    },
    {
        "title": "闲居",
        "author": "司马光",
        "content": "故人通贵绝相过，门外真堪置雀罗。\n我已幽慵僮更懒，雨来春草一番多。",
        "dynasty": "宋",
        "collection_info": null
    },
    {
        "title": "中秋陪张龙图讌射堂初夕阴云酒行顿解喜而成咏",
        "author": "司马光",
        "content": "飞盖共徘徊，西园高宴开。\n秋云惜明月，留待庾公来。",
        "dynasty": "宋",
        "collection_info": null
    },
    {
        "title": "贻宋四行简迪",
        "author": "司马光",
        "content": "离羣如几辰，屈指十青春。\n不意轮蹄迹，共兹京洛尘。\n文场投漆契，客路转蓬身。\n别易相逢阔，过从莫厌频。",
        "dynasty": "宋",
        "collection_info": null
    },
    {
        "title": "自嘲",
        "author": "司马光",
        "content": "盘飱罗新蔬，充腹不求余。\n穷巷昼扃户，闲轩卧读书。\n有心齐塞马，无意羡川鱼。\n世道方邀逐，如君术已疏。",
        "dynasty": "宋",
        "collection_info": null
    },
    {
        "title": "醉",
        "author": "司马光",
        "content": "厚于太古暖于春，耳目无营见道真。\n果使屈原知醉趣，当年不作独醒人。",
        "dynasty": "宋",
        "collection_info": null
    },
    {
        "title": "雪寒取酒",
        "author": "司马光",
        "content": "雪意久未就，寒云低不收。\n飘扬插孤帜，迢递映高楼。\n试假贤人浊，聊攻客子愁。\n呼僮携小榼，更凖黑貂裘。",
        "dynasty": "宋",
        "collection_info": null
    },
    {
        "title": "虞部刘员外约游金明光以贱事失期刘惠诗见嘲以诗四首谢之  其一",
        "author": "司马光",
        "content": "丝管嘈嘈耳不分，绮罗杂踏自成春。\n不唯汉帝昆明小，更觉唐家曲水贫。",
        "dynasty": "宋",
        "collection_info": null
    },
    {
        "title": "虞部刘员外约游金明光以贱事失期刘惠诗见嘲以诗四首谢之  其二",
        "author": "司马光",
        "content": "绛阙朝归散玉珂，不游不饮奈春何。\n皇仁聼使欢娱极，白简从君冷峭多。",
        "dynasty": "宋",
        "collection_info": null
    },
    {
        "title": "虞部刘员外约游金明光以贱事失期刘惠诗见嘲以诗四首谢之  其三",
        "author": "司马光",
        "content": "碧柳红桃照眼春，绮肴芳醴集朝绅。\n自嫌林野疏顽迹，难预风流席上宾。",
        "dynasty": "宋",
        "collection_info": null
    },
    {
        "title": "虞部刘员外约游金明光以贱事失期刘惠诗见嘲以诗四首谢之  其四",
        "author": "司马光",
        "content": "上苑花繁高覆墻，曲堤风暖柳丝长。\n炉边应有步兵尉，瓮下难寻吏部郎。",
        "dynasty": "宋",
        "collection_info": null
    },
    {
        "title": "孙器之奉使淮浙至江为书见寄以诗谢之  其一",
        "author": "司马光",
        "content": "韊矢迎山驿，轺车下帝台。\n夜看牛斗分，应有使星来。",
        "dynasty": "宋",
        "collection_info": null
    },
    {
        "title": "孙器之奉使淮浙至江为书见寄以诗谢之  其二",
        "author": "司马光",
        "content": "晓棹旌旗迥，暮河钲鼓喧。\n商船极目避，汉使一何尊。",
        "dynasty": "宋",
        "collection_info": null
    },
    {
        "title": "孙器之奉使淮浙至江为书见寄以诗谢之  其三",
        "author": "司马光",
        "content": "吴酿木兰春，红鲈白锦鳞。\n玉盘聊下筯，初识紫丝莼。",
        "dynasty": "宋",
        "collection_info": null
    },
    {
        "title": "孙器之奉使淮浙至江为书见寄以诗谢之  其四",
        "author": "司马光",
        "content": "岫贴晴天阔，舟缘石岸深。\n遥知作书处，缆袅绿波心。",
        "dynasty": "宋",
        "collection_info": null
    },
    {
        "title": "孙器之奉使淮浙至江为书见寄以诗谢之  其五",
        "author": "司马光",
        "content": "沙溆鸖争飞，波光可染衣。\n松江异淇水，信美不如归。",
        "dynasty": "宋",
        "collection_info": null
    },
    {
        "title": "和国子夏主簿李花",
        "author": "司马光",
        "content": "儒宫岑寂觉春闲，仙李繁花重压栏。\n碎锦不飞蒙树合，素云欹亚举枝难。\n能诗此日当推谢，捧赐他年足继桓。\n更约雕盘荐秋实，岂徒秾艷一朝看。",
        "dynasty": "宋",
        "collection_info": null
    },
    {
        "title": "送聂之美摄尉韦城",
        "author": "司马光",
        "content": "徒劳已足倦，漂泊益栖遑。\n短剑无三尺，征衣共一囊。\n折腰从事马，赞谒使君堂。\n併日屡承檄，无时不裹粮。\n官曹大児戏，弓槊小军行。\n破柱翻偷窟，倾林索盗囊。\n村墟旅颜黑，风日故衫黄。\n暝宿投烟舍，朝餐荫道桑。\n唯忧课书殿，岂慕荐飞章。\n志气空磅礴，才华浪激昂。\n镌镵圭始莹，磨拂鉴尤光。\n衣褐仍纒袴，无羞俗吏装。",
        "dynasty": "宋",
        "collection_info": null
    },
    {
        "title": "送吴辨叔大名司户  其一",
        "author": "司马光",
        "content": "元宰司宫钥，旌旄压大河。\n敢言趋府倦，私叹折腰多。\n机发何妨避，光尘未免和。\n艰难方远到，庆阀肯蹉跎。",
        "dynasty": "宋",
        "collection_info": null
    },
    {
        "title": "送吴辨叔大名司户  其二",
        "author": "司马光",
        "content": "致远必自近，如君岂椽曹。\n鱼龙试春浪，松栝露秋毫。\n错落辞华富，硁𥐪气节高。\n垂天起肤寸，无叹走尘劳。",
        "dynasty": "宋",
        "collection_info": null
    },
    {
        "title": "送杨太祝知长洲县",
        "author": "司马光",
        "content": "三吴佳县首，民物旧熙熙。\n专用清谈治，非如俗吏为。\n林疏丹橘迥，稻熟白芒欹。\n宜使民无忘，严修太伯祠。",
        "dynasty": "宋",
        "collection_info": null
    },
    {
        "title": "和邵兴宗秋夜学舍宿直",
        "author": "司马光",
        "content": "直舍逍遥度清夜，暂投逢掖解儒冠。\n高楼影背星河转，疏竹气兼风露寒。\n篱下黄花新蘂乱，门边碧柳旧株残。\n折腰把板今无有，勿似陶潜遂弃官。",
        "dynasty": "宋",
        "collection_info": null
    },
    {
        "title": "和吴冲卿病中偶书呈诸同舍光时亦卧疾",
        "author": "司马光",
        "content": "病来门不扫，秋草翳吾庐。\n弃置贤人酒，萧条长者车。\n冥迷床鬬蚁，润溽箧生鱼。\n药物从无继，箪瓢自有余。\n形神寂可弔，身世邈相疏。\n何事文园客，痟中亦着书。",
        "dynasty": "宋",
        "collection_info": null
    },
    {
        "title": "月下小饮",
        "author": "司马光",
        "content": "美景赏心相值难，良宵四座尽儒冠。\n月华过冷衣襟润，酒力易消樽俎寒。\n自有笑谈供逸气，不须丝竹借余欢。\n坊楼五鼓欲催曙，桂影长先高兴阑。",
        "dynasty": "宋",
        "collection_info": null
    },
    {
        "title": "又绝句",
        "author": "司马光",
        "content": "举首孤轮不似遥，尊前狂气出云霄。\n常娥不惜惜丹桂，欲就高枝挂酒瓢。",
        "dynasty": "宋",
        "collection_info": null
    },
    {
        "title": "马病",
        "author": "司马光",
        "content": "羸病何其久，仁心到栈频。\n须怜苜蓿歉，当认主人贫。\n客舍同萧索，山程共苦辛。\n未能逢伯乐，且可自相亲。",
        "dynasty": "宋",
        "collection_info": null
    },
    {
        "title": "入塞",
        "author": "司马光",
        "content": "万骑入榆关，皋兰苦战还。\n摧锋佩刀缺，蹋血马蹄殷。\n铙吹来风外，牛羊出雾间。\n须知沙塞恶，壮士变衰颜。",
        "dynasty": "宋",
        "collection_info": null
    },
    {
        "title": "喜孙器之来自共城",
        "author": "司马光",
        "content": "取友不无人，爱君天性真。\n远寻穷巷宅，未拂满衣尘。\n主礼贫尤重，交情别更亲。\n谁家酿醇酒，尽醉准衣巾。",
        "dynasty": "宋",
        "collection_info": null
    },
    {
        "title": "送韩太祝知钱塘",
        "author": "司马光",
        "content": "冠佩鬰相映，由来积德家。\n一时推隽异，四海走声华。\n图籍添舟重，江山忘路賖。\n夷涂指霄汉，跼骥不须嗟。",
        "dynasty": "宋",
        "collection_info": null
    },
    {
        "title": "和聂之美鴈",
        "author": "司马光",
        "content": "汲汲復栖栖，往来谁与期。\n映云纔可见，入雾杳难追。\n羁枕梦初断，寒闺涕已危。\n冥冥远缯缴，愧尔独知时。",
        "dynasty": "宋",
        "collection_info": null
    },
    {
        "title": "送王太祝知伊阙",
        "author": "司马光",
        "content": "百里驩迎新令贤，儒经吏术尽家传。\n天开岭阜竦双阙，地杂桑麻隘一川。\n锦雉驯飞春陌上，雪鳬高去夕岚边。\n长才久屈君无限，所惜斯民受赐偏。",
        "dynasty": "宋",
        "collection_info": null
    },
    {
        "title": "庆历七年祀南郊礼毕贺赦",
        "author": "司马光",
        "content": "雷鼓千通破大幽，天开狱钥纵纍囚。\n驿书散出先飞鸟，一日恩流四百州。",
        "dynasty": "宋",
        "collection_info": null
    },
    {
        "title": "送张太博知岳州",
        "author": "司马光",
        "content": "严风秀木折为薪，得罪由来为出羣。\n粥粥黄鸡憎鸖介，芄芄青蔓掩兰熏。\n天资谗嫉多端巧，人极精明不易分。\n饮水岂言吴刺史，谤书翻似马将军。\n波涛汹涌动寒野，楼阁嶣嶤压暮云。\n红叶寺深秋暖见，苍山钟迥夜清闻。\n何妨绝境聊为中，正恐中朝亟用君。\n身外百愁俱掷置，放歌沈饮且醺醺。",
        "dynasty": "宋",
        "collection_info": null
    },
    {
        "title": "和之美河西列岫亭",
        "author": "司马光",
        "content": "秋山对疏牖，羁客倦登临。\n雨后岚光活，晴初落照深。\n素波明别浦，赤叶照衰林。\n伫目寂无语，何人知此心。\n亭皋资远瞩，秋思浩无涯。\n鴈唼牵菱蔓，童歌出荻花。\n垄荒犹叱犊，枝暗稍栖鸦。\n烟霭藏东渚，凭轩莫望家。",
        "dynasty": "宋",
        "collection_info": null
    },
    {
        "title": "书事",
        "author": "司马光",
        "content": "志士喜功业，感时心易劳。\n蘖栽终栝柏，荒蔓任蓬蒿。\n梁竦慵为吏，萧咸耻诣曹。\n风霜果不变，会见出云高。",
        "dynasty": "宋",
        "collection_info": null
    },
    {
        "title": "钓鱼有感  其一",
        "author": "司马光",
        "content": "垂竿临晚岸，坚坐据莓苔。\n饵落萍初散，鱼惊荷暂开。\n有求虽琐细，未获且低回。\n君识磻磎老，曾垂绿髪来。",
        "dynasty": "宋",
        "collection_info": null
    },
    {
        "title": "钓鱼有感  其二",
        "author": "司马光",
        "content": "野钓披榛竹，无人知往来。\n高空飞不下，鸥鸟已相猜。",
        "dynasty": "宋",
        "collection_info": null
    },
    {
        "title": "田家",
        "author": "司马光",
        "content": "未塞豪人夺，何言公赋收。\n皇心虽恻隐，蓬户或焦愁。\n为吏空多禄，无人能此忧。\n知君坐公府，佗日富民侯。",
        "dynasty": "宋",
        "collection_info": null
    },
    {
        "title": "和人苇花",
        "author": "司马光",
        "content": "葭菼迷河曲，高秋一番荣。\n齐纨张野白，楚练照川明。\n不夜月长皎，踰时雪未晴。\n万仙霓帔合，千亩玉苗生。\n漠漠波澜偃，茫茫沙碛平。\n际空盐海竭，垂地塞云横。\n日暖鸥无色，风高鹤有声。\n逢君得嘲赋，岂愧束薪并。",
        "dynasty": "宋",
        "collection_info": null
    },
    {
        "title": "送赵书记之官华州",
        "author": "司马光",
        "content": "车马西城外，遥遥未有尘。\n辞梁犹带雪，过洛渐生春。\n幕府斜依岳，关山曲抱秦。\n曩来谟画拙，不必笑前人。",
        "dynasty": "宋",
        "collection_info": null
    },
    {
        "title": "寄题陟屺寺",
        "author": "司马光",
        "content": "郑南峰下寺前轩，反景分明见渭川。\n为报十年容易别，于今愁悴不如先。",
        "dynasty": "宋",
        "collection_info": null
    },
    {
        "title": "寄郑县史令千之  其一",
        "author": "司马光",
        "content": "怜君比比得佳县，胜概闲情双有余。\n为看西溪日沈后，如何南浦月生初。",
        "dynasty": "宋",
        "collection_info": null
    },
    {
        "title": "寄郑县史令千之  其二",
        "author": "司马光",
        "content": "长春宫柳远扶疏，新树应多旧已枯。\n蠧柱苔墙偏寻历，古亭犹有杜诗无。",
        "dynasty": "宋",
        "collection_info": null
    },
    {
        "title": "送华亭沈主簿",
        "author": "司马光",
        "content": "执袂青门道，萧萧马欲东。\n暮云零落翠，远树浅深红。\n楚泽吟声裏，吴山醉眼中。\n相思杳何许，野鹤唳高风。",
        "dynasty": "宋",
        "collection_info": null
    },
    {
        "title": "闰正月十五日夜监直对月怀诸同舍  其一",
        "author": "司马光",
        "content": "雾浄金波溢，天开碧幕空。\n夜寒虽料峭，春意自冲融。\n熠熠枝上露，翛翛竹杪风。\n暂还林野兴，不似畜樊笼。",
        "dynasty": "宋",
        "collection_info": null
    },
    {
        "title": "闰正月十五日夜监直对月怀诸同舍  其二",
        "author": "司马光",
        "content": "澹薄春云散，低昂北斗横。\n微分汉津鴈，静识建章更。\n浊酒怜虚爵，高文忆友生。\n前轩空不掩，怅息负孤清。",
        "dynasty": "宋",
        "collection_info": null
    },
    {
        "title": "归鴈",
        "author": "司马光",
        "content": "亦知南国稻粱肥，水满春江努力归。\n闻道楚人缯缴细，平沙短草尽藏机。",
        "dynasty": "宋",
        "collection_info": null
    },
    {
        "title": "忆庞之道",
        "author": "司马光",
        "content": "畴昔两垂髫，知音结久要。\n何言半涂别，不待歳寒雕。\n幸有才名在，非随气运消。\n英灵犹彷佛，宿草已萧萧。",
        "dynasty": "宋",
        "collection_info": null
    },
    {
        "title": "送郑推官赴邠州  其一",
        "author": "司马光",
        "content": "形便豳公国，旌旗拥将坛。\n秦云低落日，塞树怯春寒。\n草檄无留思，投壶不废欢。\n还应笑黄卷，寂寂守儒官。",
        "dynasty": "宋",
        "collection_info": null
    },
    {
        "title": "送郑推官赴邠州  其二",
        "author": "司马光",
        "content": "百榼行春乐，千弓从猎豪。\n苦吟边月冷，飞镝野风高。\n奇策鞭殊俗，长缨繫不毛。\n输君跃马贵，一等着青袍。",
        "dynasty": "宋",
        "collection_info": null
    },
    {
        "title": "送郑推官赴邠州  其三",
        "author": "司马光",
        "content": "骄虏已归计，圣朝方寝兵。\n时闻候火入，非復塞尘惊。\n秋岭无南牧，春田恣北耕。\n休穷西海路，辛苦学甘英。",
        "dynasty": "宋",
        "collection_info": null
    },
    {
        "title": "兴宗约游会灵久不闻问以诗趣之",
        "author": "司马光",
        "content": "胜地何妨行乐频，万双白璧不赊春。\n腊醅已老久未压，杨柳青青不待人。",
        "dynasty": "宋",
        "collection_info": null
    },
    {
        "title": "清明日兴宗饮赵道士东轩",
        "author": "司马光",
        "content": "佳游得令辰，过此不为春。\n一境风光秀，万家烟火新。\n燕初飞玉殿，草不染香轮。\n逼水蒲牙短，围堤柳带匀。\n纵谈高出古，落笔健生神。\n日暮还醒去，林花应笑人。",
        "dynasty": "宋",
        "collection_info": null
    },
    {
        "title": "上巳日与太学诸同舍饮王都尉园",
        "author": "司马光",
        "content": "冠盖鬰相依，名园花未稀。\n游丝萦復展，狂絮堕还飞。\n积弩遗风陋，兰亭旧俗微。\n何如咏沂水，春服舞雩归。",
        "dynasty": "宋",
        "collection_info": null
    },
    {
        "title": "寄题洪州慈济师西轩",
        "author": "司马光",
        "content": "登临传胜绝，怅息未成游。\n山气高凌霁，湖光碧照秋。\n烟疏茶竈迥，灯冷竹房幽。\n安得聊凭槛，萧然洗客愁。",
        "dynasty": "宋",
        "collection_info": null
    },
    {
        "title": "山头春色",
        "author": "司马光",
        "content": "天意欲迴煦，羣生稍鬰蒸。\n平田犹未遍，绝岭独先升。\n翠色添崖柏，寒声折涧冰。\n谁为物外友，挈手共同登。",
        "dynasty": "宋",
        "collection_info": null
    },
    {
        "title": "三月十五日宿魏云夫山庄",
        "author": "司马光",
        "content": "先生嫌俗宾，犹与故乡亲。\n不惜烟霞地，暂容繮鎻身。\n林庐深有径，鸡犬四无邻。\n蔌蔌闇花堕，苍苍古柏春。\n饭炊松粒细，盘采蕨芽新。\n静觉精神健，闲知气味真。\n溪泉冷毛髪，山翠湿衣巾。\n竹色消酲易，林声破梦频。\n客轮来去辙，驿路古今尘。\n明日空迴首，白云应笑人。",
        "dynasty": "宋",
        "collection_info": null
    },
    {
        "title": "又七言",
        "author": "司马光",
        "content": "闻道山家门镇开，独驱瘦马出尘埃。\n白云明月先无约，何事今宵亦此来。",
        "dynasty": "宋",
        "collection_info": null
    },
    {
        "title": "留别逢吉",
        "author": "司马光",
        "content": "君念承明臭味稀，相逢惜别重依依。\n会稽太守方坐啸，东郭先生还步归。\n乐饮林塘留节物，饯行里舍动光辉。\n双旌迴去行人发，一带长皋烟雨微。",
        "dynasty": "宋",
        "collection_info": null
    },
    {
        "title": "陜城桃李零落已尽硖石山中今方盛开马上口占",
        "author": "司马光",
        "content": "西望飞花千树暗，东来芳蘂一番新。\n行人不惜泥涂倦，喜见年光两处春。",
        "dynasty": "宋",
        "collection_info": null
    },
    {
        "title": "自渑至洛循糓水行百余里",
        "author": "司马光",
        "content": "已烦糓水远相送，更得嵩峰遥见迎。\n水碧峰青看未足，却愁前到洛阳城。",
        "dynasty": "宋",
        "collection_info": null
    },
    {
        "title": "送邵不疑知常州",
        "author": "司马光",
        "content": "宦学不营身，京华费十春。\n非贪为郡乐，意欲与民亲。\n祖帐青门道，归帆扬子津。\n江山旧游在，烟火故乡邻。\n敢惜离群阔，欣闻得吏循。\n嗟余一囊米，溟负鬓丝新。",
        "dynasty": "宋",
        "collection_info": null
    },
    {
        "title": "送聂之美任鸡泽令",
        "author": "司马光",
        "content": "赵魏高气侠，到今风俗然。\n椎埋吏难禁，击断世称贤。\n明府宜更瑟，罢民庶息肩。\n无如茧丝者，急敛纵敲鞭。",
        "dynasty": "宋",
        "collection_info": null
    },
    {
        "title": "送张秘校知分宁",
        "author": "司马光",
        "content": "百里大夫官不轻，莫嗟领上髪垂星。\n人生糓禄偏宜晚，世路艰难不厌经。\n数曲秋江萦县白，几峰霁色入帘青。\n于公嚮日多阴德，已有鹓鶵在帝庭。",
        "dynasty": "宋",
        "collection_info": null
    },
    {
        "title": "馆宿遇雨怀诸同舍",
        "author": "司马光",
        "content": "佳雨濯烦暑，翛然生晓凉。\n森沈殿瓦碧，羃历井苔苍。\n院静杉篁秀，人闲钟鼓长。\n凭谁同把酒，清兴窅相望。",
        "dynasty": "宋",
        "collection_info": null
    },
    {
        "title": "送韩直讲郓州宁亲",
        "author": "司马光",
        "content": "车马俨何之，东冈旧有陂。\n三年别亲意，千里达家时。\n去仕元戎幕，来为太学师。\n宁须负斗米，不復断机丝。\n物色迎归鞚，光辉入寿卮。\n人生无此乐，此乐独君知。",
        "dynasty": "宋",
        "collection_info": null
    },
    {
        "title": "宣徽使河东经略使郑文肃公挽歌  其一",
        "author": "司马光",
        "content": "璇玑敷帝命，金节护边兵。\n尽付将军制，真为儒者荣。\n扶摇方上击，蒙汜忽西倾。\n罢市人相吊，纷纷满百城。",
        "dynasty": "宋",
        "collection_info": null
    },
    {
        "title": "宣徽使河东经略使郑文肃公挽歌  其二",
        "author": "司马光",
        "content": "柳翣丧容盛，江山故国遥。\n清时独长往，何日重来朝。\n事与秋云断，荣如晓梦消。\n西风虎丘路，马鬛又嶕峣。",
        "dynasty": "宋",
        "collection_info": null
    },
    {
        "title": "又代孙检讨作二首  其一",
        "author": "司马光",
        "content": "湖澄翠岫孤，胜地古东吴。\n气象常时秀，英灵何世无。\n金闺演王綍，玉帐绾兵符。\n炜烨照乡曲，从兹益重儒。",
        "dynasty": "宋",
        "collection_info": null
    },
    {
        "title": "又代孙检讨作二首  其二",
        "author": "司马光",
        "content": "人为天地客，处世若浮休。\n岂有生长在，祗知名可留。\n露沾寒草晚，风啸白杨秋。\n地下求文友，应从顾陆游。",
        "dynasty": "宋",
        "collection_info": null
    },
    {
        "title": "送丁秘丞知雍丘",
        "author": "司马光",
        "content": "古县跨河流，人繁军市稠。\n羽飞朝暮驿，鳞迭往来舟。\n兄擅才华久，时推政治尤。\n足犹妨老骥，目不碍全牛。\n从道西来近，能无东望愁。\n时因趋上府，穷巷一相求。",
        "dynasty": "宋",
        "collection_info": null
    },
    {
        "title": "苦雨",
        "author": "司马光",
        "content": "积雨欲侵旬，朝晡漫不分。\n苍凉微露日，惨澹已生云。\n地半成泥滓，天应厌垢氛。\n时闻度鸧鸹，空外自为羣。",
        "dynasty": "宋",
        "collection_info": null
    },
    {
        "title": "酬师道雪夜见寄",
        "author": "司马光",
        "content": "玉树交横雪后天，银河沉着斗栏干。\n笔峰微结冰丝涩，灯晕初成花烬残。\n太学先生毡苦薄，公车倦客履仍单。\n欲吟佳句到清晓，夜寂愁闻金石寒。",
        "dynasty": "宋",
        "collection_info": null
    },
    {
        "title": "代叔礼作使北诗",
        "author": "司马光",
        "content": "人主爱民物，心无彼此情。\n约欢同一国，蒙福遍羣生。\n玉帛遥相望，风波寂不惊。\n熙熙南北海，所至尽升平。",
        "dynasty": "宋",
        "collection_info": null
    },
    {
        "title": "又击毬",
        "author": "司马光",
        "content": "肃奉乘轺命，仍陪戏马游。\n朋分初迥出，势合復相收。\n顾盼华星激，萦迴紫电流。\n良因重嘉好，礼接使臣优。",
        "dynasty": "宋",
        "collection_info": null
    },
    {
        "title": "送计先辈尉宗城",
        "author": "司马光",
        "content": "红尘久帝城，高价动公卿。\n竹栢寒方茂，骅骝老更成。\n冰霜驱马瘦，书剑束装轻。\n丞相虚东阁，遥知倒屣迎。",
        "dynasty": "宋",
        "collection_info": null
    },
    {
        "title": "送赵殿丞归成都",
        "author": "司马光",
        "content": "蜀栈锦衣来，高堂绶笥开。\n恩辉同日至，喜色共春回。\n驷马过邻社，朝裾捧寿杯。\n吾生无此乐，空使寸心摧。",
        "dynasty": "宋",
        "collection_info": null
    },
    {
        "title": "送张都官江南东路提刑",
        "author": "司马光",
        "content": "楚俗号难治，司刑尤择贤。\n危疑片言决，舒惨一方专。\n松不雕寒色，丝曾断直絃。\n清风过江外，应在下车前。",
        "dynasty": "宋",
        "collection_info": null
    },
    {
        "title": "送杨秘丞通判扬州",
        "author": "司马光",
        "content": "苦闻小杜说扬都，当昔豪华今在无。\n江势横来控南楚，地形前不瞰东吴。\n万商落日船交尾，一市春风酒并垆。\n得意莫忘京国友，踏尘衝雪奉朝趋。",
        "dynasty": "宋",
        "collection_info": null
    },
    {
        "title": "送光禄王卿致仕归荆南",
        "author": "司马光",
        "content": "九列谁云非显涂，人生已不负为儒。\n拂衣长揖夔龙贵，散髪还为黄绮徒。\n白鹤归飞心自远，青霞高举势何孤。\n千金尽与乡人费，不向江头买木奴。",
        "dynasty": "宋",
        "collection_info": null
    },
    {
        "title": "赠清衍",
        "author": "司马光",
        "content": "我厌俗缘苦，空为薄宦牵。\n如师真达者，于世亦超然。\n敝笠衝尘陌，寒云拥雪天。\n崎岖远相顾，深愧此心专。",
        "dynasty": "宋",
        "collection_info": null
    },
    {
        "title": "和道粹春寒趋馆马上口占",
        "author": "司马光",
        "content": "残腊尚要春，清寒更着人。\n雪华犹惜别，物意倍添新。\n云压宫城重，风调玉漏匀。\n行游宜结辔，九陌未多尘。",
        "dynasty": "宋",
        "collection_info": null
    },
    {
        "title": "同次道元日宿尚书省听戒誓寄常州卲不疑",
        "author": "司马光",
        "content": "椒花献歳新，瑄玉侍祠频。\n此夕同华省，非才愧后尘。\n江风迎茜斾，沙雨待朱轮。\n不比斋宫冷，端居弃掷春。",
        "dynasty": "宋",
        "collection_info": null
    },
    {
        "title": "和子渊除夜",
        "author": "司马光",
        "content": "缇室重飞玉管灰，物华全与斗杓回。\n依依残腊无情别，历历新春满眼来。\n强取酒卮浮翠柏，懒开粽叶觅杨梅。\n男儿努力平生志，肯使功名落草莱。",
        "dynasty": "宋",
        "collection_info": null
    },
    {
        "title": "春祠致斋寄呈景仁次道",
        "author": "司马光",
        "content": "比日聚官舍，笑言曾未厌。\n暂成挥手别，各有侍祠严。\n晴景朝朝丽，春容物物添。\n解斋当共醉，莫遣此期淹。",
        "dynasty": "宋",
        "collection_info": null
    },
    {
        "title": "双井茶寄赠范景仁",
        "author": "司马光",
        "content": "春睡无端巧逐人，驱诃不去苦相亲。\n欲凭洪井真茶力，试遣刀圭报谷神。",
        "dynasty": "宋",
        "collection_info": null
    },
    {
        "title": "送王殿丞西京签判",
        "author": "司马光",
        "content": "清白世风存，王公復有孙。\n挺生如玉树，不竭似淮源。\n日背嵩峰紫，春添洛水喧。\n幕中多胜友，肯使负芳樽。",
        "dynasty": "宋",
        "collection_info": null
    },
    {
        "title": "和子渊元夕",
        "author": "司马光",
        "content": "神岳嶕峣阙角齐，银蟾无影玉绳低。\n风传丝管交加发，灯滉星河上下迷。\n清醴横飞金凿落，香尘不染锦障泥。\n谁知此夕斋祠客，近在宫城槐柳西。",
        "dynasty": "宋",
        "collection_info": null
    },
    {
        "title": "送谢都官知光化军",
        "author": "司马光",
        "content": "廐吏整车马，匆匆办晓装。\n青緺出阊阖，朱斾指沧浪。\n野店杏初发，津亭柳已黄。\n行行不可驻，犹及劝耕桑。",
        "dynasty": "宋",
        "collection_info": null
    },
    {
        "title": "送仲更归泽州",
        "author": "司马光",
        "content": "太行横拥巨川回，三晋由来产异才。\n展墓乘春走乡陌，负书拂晓下兰台。\n河阳路侧花应合，天井关头雪未开。\n会使乡人惊六印，莫羞今日弊裘来。",
        "dynasty": "宋",
        "collection_info": null
    },
    {
        "title": "二月二日太常致斋晨起呈景仁次道二同舍",
        "author": "司马光",
        "content": "官舍春萧瑟，朝来尚薄寒。\n人虽繁陌上，尘不近门端。\n已负踏青约，仍无举白欢。\n凭君御沟上，试折柳条看。",
        "dynasty": "宋",
        "collection_info": null
    },
    {
        "title": "送刘观察知洺州",
        "author": "司马光",
        "content": "汉家英俊士，衮衮出金阊。\n久袭通侯籍，新腰太守章。\n畛封连故赵，庐井带清漳。\n春色迎铙吹，应忘道路长。",
        "dynasty": "宋",
        "collection_info": null
    },
    {
        "title": "寒食御筵口号二首  其一",
        "author": "司马光",
        "content": "雨意沉沉泼火余，夔龙盛集退朝初。\n酒殽络绎来丹禁，冠剑参差下玉除。\n紫凤归飞云烂漫，黄鹂新啭柳扶疏。\n麦禾满野边烽息，佳节何妨赋乐胥。",
        "dynasty": "宋",
        "collection_info": null
    },
    {
        "title": "寒食御筵口号二首  其二",
        "author": "司马光",
        "content": "圣主褒优鼎轴臣，金觞玉醴照青春。\n万家烟火朝来静，九陌风光雨后新。\n高燕翔飞惊紫绶，余光点缀託朱轮。\n问牛因得观民俗，不独嬉游惜令辰。",
        "dynasty": "宋",
        "collection_info": null
    },
    {
        "title": "致政杨侍郎挽歌  其一",
        "author": "司马光",
        "content": "时论归清德，皇心重老臣。\n祖风终鲠直，家学本深淳。\n便殿谈经久，安车就第新。\n如何金未尽，奄忽弃乡人。",
        "dynasty": "宋",
        "collection_info": null
    },
    {
        "title": "致政杨侍郎挽歌  其二",
        "author": "司马光",
        "content": "忧国心如石，当朝有古风。\n挂冠虽在远，遗札不忘忠。\n飞旐西归洛，新阡背倚嵩。\n还令往来客，下马白杨中。",
        "dynasty": "宋",
        "collection_info": null
    },
    {
        "title": "送晁校理知怀州",
        "author": "司马光",
        "content": "鸡犬相闻桑柘春，风光明润帝乡邻。\n群峰斜转太行角，万谷同趋马颊津。\n簪组倾都邀别袂，壶浆满路候行尘。\n非君厌薄承明直，天子方今重治人。",
        "dynasty": "宋",
        "collection_info": null
    },
    {
        "title": "席上赋得榛",
        "author": "司马光",
        "content": "微物生山泽，萧条荆棘邻。\n何人掇秋实，此日待嘉宾。\n虽无木桃赠，投此寄情亲。",
        "dynasty": "宋",
        "collection_info": null
    },
    {
        "title": "二月三十日与同舍宴李氏园晚归马上赋诗",
        "author": "司马光",
        "content": "门前蹀躞金羁满，坐上连翩玉斚飞。\n数尺游丝留客醉，一行垂柳送人归。\n同邀胜友时难得，重到名园花已稀。\n莫惜芳辰剩行乐，无端风雨横相违。",
        "dynasty": "宋",
        "collection_info": null
    },
    {
        "title": "送师道知长溪因归觐省",
        "author": "司马光",
        "content": "羁旅帝城久，逢人青眼稀。\n闻君又当去，使我益思归。\n佳色邻乡树，高堂望綵衣。\n春流先自疾，心出片帆飞。",
        "dynasty": "宋",
        "collection_info": null
    },
    {
        "title": "双竹诗",
        "author": "司马光",
        "content": "上苑通丹禁，修林绕玉堂。\n周阿纡镂槛，并榦擢新篁。\n萧洒骈瑶甃，连翩拂璧珰。\n虬腾双角直，鲸喷两鬚长。\n晓泊烟华重，晴留雨气凉。\n分音成律吕，齐秀待鸾凰。\n碧借云霞润，清依日月光。\n物情知有谓，天造固无方。\n比节羣诚合，虚心至道彰。\n吾君愈勤德，不敢有嘉祥。",
        "dynasty": "宋",
        "collection_info": null
    },
    {
        "title": "和次道奉慈斋宫见寄",
        "author": "司马光",
        "content": "去住邈如霄与尘，依依欲别更相亲。\n虽知洛邑饶英俊，莫忘斋庐并直人。",
        "dynasty": "宋",
        "collection_info": null
    },
    {
        "title": "送次道通判西京",
        "author": "司马光",
        "content": "相府新承檄，兰台旧校文。\n题舆荣得士，把袂惜离羣。\n首夏郊原秀，晴阳草树曛。\n觚棱日边远，关塞雾中分。\n翠岭林端出，飞泉竹外闻。\n金羁游烂熳，珠履醉缤纷。\n人服声光重，官无薄领勤。\n归期肯留滞，汉主待渊云。",
        "dynasty": "宋",
        "collection_info": null
    },
    {
        "title": "送刘仪先辈大名尉",
        "author": "司马光",
        "content": "潭潭相府开，旌骑拥三台。\n闻道廷中吏，无非天下才。\n策名新振拔，把板尚低回。\n勿为卑飞困，青冥尽此来。",
        "dynasty": "宋",
        "collection_info": null
    },
    {
        "title": "送皇甫寺丞知蓝田县",
        "author": "司马光",
        "content": "南山三辅剧，百里古诸侯。\n谁为絃歌小，不分宵旰忧。\n烟横辋川暝，云照武关秋。\n安得无羁束，从君一纵游。",
        "dynasty": "宋",
        "collection_info": null
    },
    {
        "title": "酬次道板桥晚望见寄",
        "author": "司马光",
        "content": "春来曾约醉河桥，深负垂杨千万条。\n今日都门相望处，西风乱叶正萧萧。",
        "dynasty": "宋",
        "collection_info": null
    },
    {
        "title": "送祁峤颍阳主簿",
        "author": "司马光",
        "content": "苍山临县郭，云木冷萧骚。\n人有渔樵乐，官无簿领劳。\n垂天起肤寸，合抱本纤毫。\n志意诚修立，归飞羽翼高。",
        "dynasty": "宋",
        "collection_info": null
    },
    {
        "title": "送李尉以监丞致仕归闽中",
        "author": "司马光",
        "content": "行行歌式微，浩叹返荆扉。\n却着登山屐，尽焚趋府衣。\n溪清鱼影乱，竹闇笋牙肥。\n应悔浮名误，空将白髪归。",
        "dynasty": "宋",
        "collection_info": null
    },
    {
        "title": "和伯镇再入馆",
        "author": "司马光",
        "content": "甘泉献赋人，流落浙江滨。\n自嘆三年谪，归来万事新。\n铨衡时进对，户牖日相亲。\n明主方思贾，非徒问鬼神。",
        "dynasty": "宋",
        "collection_info": null
    },
    {
        "title": "和同舍对菊无酒",
        "author": "司马光",
        "content": "黄花倚秋色，晔晔为谁开。\n更使窥残榼，空令洗旧杯。\n嗅香行缭绕，捻蘂立徘徊。\n尽日柴门外，白衣来不来。",
        "dynasty": "宋",
        "collection_info": null
    },
    {
        "title": "文太师挽歌三首  其一",
        "author": "司马光",
        "content": "汾晋地形美，古今多鉅贤。\n况承勋烈后，宜有庆灵传。\n着位登朝古，声华出众先。\n起家从此始，圭组遂蝉联。",
        "dynasty": "宋",
        "collection_info": null
    },
    {
        "title": "文太师挽歌三首  其二",
        "author": "司马光",
        "content": "美化流民物，熏然遗爱多。\n栾公当日社，邵父至今歌。\n庭有三鳣集，门容驷马过。\n欲知余庆在，公鼎格平和。",
        "dynasty": "宋",
        "collection_info": null
    },
    {
        "title": "文太师挽歌三首  其三",
        "author": "司马光",
        "content": "夏屋封何处，山田有卧牛。\n蟠根走伊水，回首负嵩丘。\n忠孝家风备，哀荣礼秩优。\n龙鸾舞宸翰，万古照松楸。",
        "dynasty": "宋",
        "collection_info": null
    },
    {
        "title": "送李祠部知滑州",
        "author": "司马光",
        "content": "东郡堤繇苦，向来烟火疏。\n提封百里远，生齿万家余。\n贤守车纔下，疲人意已纾。\n行闻谣五袴，京廪满郊墟。",
        "dynasty": "宋",
        "collection_info": null
    },
    {
        "title": "和王道粹垂拱早朝王范二直阁班列在前戏成小诗",
        "author": "司马光",
        "content": "霁日扶霜仗，祥烟覆晓班。\n帝居回北斗，天阙竦南山。\n紫殿鸿鸾肃，金门虎豹环。\n蓬莱两仙伯，迥立白云间。",
        "dynasty": "宋",
        "collection_info": null
    },
    {
        "title": "答刘邍父贺庞公惠炭",
        "author": "司马光",
        "content": "东郭先生履半穿，御冬深愧主人贤。\n应怜道上雪欲积，意使炉中灰復然。\n曲糵暗添寒酒力，图书共免湿薪烟。\n茅斋斗似饶光彩，客至何忧腊后天。",
        "dynasty": "宋",
        "collection_info": null
    },
    {
        "title": "送田校理知晋州",
        "author": "司马光",
        "content": "铨筦萃贤豪，夫君主剧曹。\n长才沛余裕，众论蔚推高。\n逮此分符贵，知无顿刃劳。\n公卿如有缺，不独赐金褒。",
        "dynasty": "宋",
        "collection_info": null
    },
    {
        "title": "正月三日与广渊同出南薫门分趋斋宫涂中有作",
        "author": "司马光",
        "content": "并辔出都门，葱茏日欲昕。\n野寒余宿雪，树闇湿春云。\n未望郊宫近，先愁马首分。\n一朝犹恋恋，可復久离羣。",
        "dynasty": "宋",
        "collection_info": null
    },
    {
        "title": "寄题常州东山亭二首  其一",
        "author": "司马光",
        "content": "谢傅英声高可攀，结茅积土想东山。\n常忧胜概一朝尽，岂信风流千古还。\n麈尾蒲葵供永日，酒樽棋局奉欢颜。\n贤侯心迹遥相望，不使兰陵风月闲。",
        "dynasty": "宋",
        "collection_info": null
    },
    {
        "title": "寄题常州东山亭二首  其二",
        "author": "司马光",
        "content": "阀阅崔嵬动四方，入门鸾鹤自成行。\n青緺旧已临佳郡，墨客新归耀故乡。\n醉舞几应摧屐齿，对棋正欲赌香囊。\n阶庭玉树寒相照，更使东山逸气长。",
        "dynasty": "宋",
        "collection_info": null
    },
    {
        "title": "送人为闽宰",
        "author": "司马光",
        "content": "万里东瓯外，溪山秀出羣。\n乡人皆嗜学，太守復工文。\n正用慈良化，居无牒诉纷。\n谁云远京国，佳政日相闻。",
        "dynasty": "宋",
        "collection_info": null
    },
    {
        "title": "送才元守广安军归成都觐省",
        "author": "司马光",
        "content": "皂盖五骅骝，今来异昔游。\n箪壶交里舍，铙吹下瀛州。\n寿酒行当举，归鞭不可留。\n春光久相待，先在锦江头。",
        "dynasty": "宋",
        "collection_info": null
    },
    {
        "title": "送上雒王推官",
        "author": "司马光",
        "content": "墨绶百里宰，红蕖幕府僚。\n民淳无鬬辩，地胜得逍遥。\n日上云未散，春深雪不消。\n知音已交荐，勿茹紫芝苗。",
        "dynasty": "宋",
        "collection_info": null
    },
    {
        "title": "送瀛州签判苏秘丞",
        "author": "司马光",
        "content": "高阳十万兵，幕府藉时英。\n塞上风犹劲，关南春未生。\n投壶边柝静，倚马檄书成。\n不忘尘中客，征鸿可寄声。",
        "dynasty": "宋",
        "collection_info": null
    },
    {
        "title": "和宋次道西都元日怀不疑并见寄",
        "author": "司马光",
        "content": "露冕优分竹，题舆佐画圻。\n比年携手乐，兹日赏心违。\n斋祀春来併，娱游别后稀。\n谁怜从窭卒，草际犯寒归。",
        "dynasty": "宋",
        "collection_info": null
    },
    {
        "title": "王金吾北园",
        "author": "司马光",
        "content": "丞相后园天籞邻，年年分借上林春。\n目前但识禽鱼乐，门外何妨车马尘。\n花蘤祗疑名品尽，图书方验古今贫。\n将军朝下无余事，端为风烟作主人。",
        "dynasty": "宋",
        "collection_info": null
    },
    {
        "title": "二月二十四日馆宿兴宗舍后桃花盛开偶书牖上",
        "author": "司马光",
        "content": "金马春寂寂，秾桃随意开。\n夕风零落尽，不待主人来。",
        "dynasty": "宋",
        "collection_info": null
    },
    {
        "title": "送周寺丞畋知洛南",
        "author": "司马光",
        "content": "太华指商于，中间百里余。\n稍行山驿远，渐与世尘疏。\n楚塞参差接，秦民错杂居。\n惜哉非綮肯，不足试投虚。",
        "dynasty": "宋",
        "collection_info": null
    },
    {
        "title": "送齐学士知荆南",
        "author": "司马光",
        "content": "汉家太守治才高，楚国山川气象豪。\n旗斾逶迤蟠梦泽，楼船赑屃压江涛。\n雄名谁復知宣武，遗爱犹应祀叔敖。\n何必三年求奏计，诏书朝夕赐金褒。",
        "dynasty": "宋",
        "collection_info": null
    },
    {
        "title": "送王待制知陜府",
        "author": "司马光",
        "content": "畴昔诚相契，间关分不渝。\n绝絃悲宿草，抚首念诸孤。\n位略尊荣间，年忘德齿殊。\n清阴容息足，重语辱嘘枯。\n鶠阁骞云表，虹旌拂海隅。\n明光新出綍，陜陌重分符。\n丰润还桑梓，讙讴復路衢。\n宁须更条教，耆旧已箪壶。",
        "dynasty": "宋",
        "collection_info": null
    },
    {
        "title": "送张景淳知邵武军",
        "author": "司马光",
        "content": "闽岭窅何在，东南千里遥。\n仳离伤草草，会合更迢迢。\n隋岸微吹絮，吴江欲上潮。\n肯无同舍念，回首弭轻桡。",
        "dynasty": "宋",
        "collection_info": null
    },
    {
        "title": "送章伯镇知湖州",
        "author": "司马光",
        "content": "江外饶佳郡，吴兴天下稀。\n莼羮紫丝滑，鲈脍雪花肥。\n星斗寒相照，烟波碧四围。\n柳侯还作牧，草树转清辉。",
        "dynasty": "宋",
        "collection_info": null
    },
    {
        "title": "送王伯初通判婺州",
        "author": "司马光",
        "content": "煜爚屏星驾，迢遥婺女区。\n岚光晴向背，溪溜暖萦纡。\n万室鸣机杼，千艘隘舶舻。\n若逢耆旧问，能说隐侯无。",
        "dynasty": "宋",
        "collection_info": null
    },
    {
        "title": "送张少卿学士知洪州",
        "author": "司马光",
        "content": "相府典刑在，朝闺望实高。\n紬书荣史观，典乐重卿曹。\n夷路迎飞鞚，桑林应奏刀。\n家籝传旧学，庙鼎刻前劳。\n袨服屯千骑，连樯阅万艘。\n剑芒衝夜气，阁影动秋涛。\n风色传花信，烟光拂酒膏。\n使君专问俗，无意在游遨。",
        "dynasty": "宋",
        "collection_info": null
    },
    {
        "title": "送昭远兄归陜",
        "author": "司马光",
        "content": "种种亲头白，帝城难少留。\n倚门应有望，列鼎本无求。\n清夜多归梦，红尘厌久游。\n此行殊捧檄，辕下五骅骝。",
        "dynasty": "宋",
        "collection_info": null
    },
    {
        "title": "寄清逸魏处士",
        "author": "司马光",
        "content": "乡树三摇落，临风歌式微。\n徒嗟俗缘重，端使素心违。\n茅阁松杉冷，山园药草肥。\n不能如海燕，岁岁一西飞。",
        "dynasty": "宋",
        "collection_info": null
    },
    {
        "title": "送云卿知衞州",
        "author": "司马光",
        "content": "汗简成新令，褰帷刺剧州。\n韦平家法在，邵杜治声优。\n野竹交淇水，秋瓜蔓帝邱。\n三年归奉计，肯顾石渠游。",
        "dynasty": "宋",
        "collection_info": null
    },
    {
        "title": "送昌言知宿州",
        "author": "司马光",
        "content": "炜炜符离守，中流簇鼓旗。\n柳阴浓不断，舟势激如飞。\n魏阙行归奏，承明秪暂违。\n星轺晨夜度，尺素勿令稀。",
        "dynasty": "宋",
        "collection_info": null
    },
    {
        "title": "送济川知汉州二首  其一",
        "author": "司马光",
        "content": "金马从容乐，问君何所之。\n客心彯若梗，亲髪暠如丝。\n旧学已孤陋，素交仍别离。\n执经时有问，使我復从谁。",
        "dynasty": "宋",
        "collection_info": null
    },
    {
        "title": "送济川知汉州二首  其二",
        "author": "司马光",
        "content": "千骑拥朱轓，青霞昼绣还。\n復寻题柱迹，重过弃繻关。\n晓栈流云湿，秋湖脱叶殷。\n久游今得意，真不愧江山。",
        "dynasty": "宋",
        "collection_info": null
    },
    {
        "title": "哭公素  其一",
        "author": "司马光",
        "content": "负书游上国，拾芹取荣名。\n雅度津涯阔，高文风雨惊。\n忘怀飜得谤，纵酒遂伤生。\n忍使泉台客，悁悁不自明。",
        "dynasty": "宋",
        "collection_info": null
    },
    {
        "title": "哭公素  其二",
        "author": "司马光",
        "content": "丹旌倚輤车，荣辱尽虚无。\n半道骅骝顿，先秋兰雨枯。\n儿痴纔过齓，亲老不胜扶。\n家事今萧瑟，宁将未第殊。",
        "dynasty": "宋",
        "collection_info": null
    },
    {
        "title": "送程端明知成都",
        "author": "司马光",
        "content": "高阳将幕开，濯锦使旌来。\n欲识关头雪，正如江上梅。\n宵衣矜远俗，露冕寄良才。\n岂待三年最，修梧茂帝台。",
        "dynasty": "宋",
        "collection_info": null
    },
    {
        "title": "丁尚书挽词二首  其一",
        "author": "司马光",
        "content": "凤跸游汾曲，非熊得伟人。\n闺台尤显重，训诰愈深淳。\n论道参黄阁，横经侍紫宸。\n如何天不愸，志业未全伸。",
        "dynasty": "宋",
        "collection_info": null
    },
    {
        "title": "丁尚书挽词二首  其二",
        "author": "司马光",
        "content": "丹阙晨趋退，萧然忘世荣。\n闲斋虚自白，永日澹无营。\n脱落簪缨累，沈冥丘壑情。\n贪夫诚有激，千载素风清。",
        "dynasty": "宋",
        "collection_info": null
    },
    {
        "title": "奉和济川代书三十韵寄诸同舍",
        "author": "司马光",
        "content": "金马延羣儁，芸香聚众书。\n杳疑神境绝，深与世尘疏。\n气逼烟霄爽，光分日月余。\n不材叨误选，故友幸联居。\n云盖森胡骑，天阍谨契鱼。\n后先陪贾马，左右揖严徐。\n朱阁霜清外，璇题日上初。\n辞林精采撷，艺圃纵游渔。\n决胜楸枰暝，穷欢绮席舒。\n朝昏升紫闼，咫尺待雕舆。\n玉垒俄乡思，铜符忽诏除。\n綵衣承几杖，华毂照园庐。\n四郭柑垂荫，千塍稻散渠。\n壶浆迎露冕，铙吹拥高旟。\n有德能仁虎，无欺耻怒狙。\n道途繁揖让，犴狱绝沦胥。\n滞穗栖场圃，鸣桴静里闾。\n贫宁费官烛，饥不茹家蔬。\n翁子怀青绶，文园驾赤车。\n古今相与校，胜负定何如。\n上正开宣室，人方诵子虚。\n追锋行入谒，委佩復传胪。\n抚已聊晞骥，临民遽起予。\n居然耗廪禄，岂不愧簪裙。\n鹈翼颜何厚，锥囊意未摅。\n因循恋糠籺，汩没老涂淤。\n自顾徒为尔，诚非益者欤。\n俄承吕公檄，遂策阮生驴。\n驿骑传巴徼，诗筒达鲁墟。\n琳琅固无价，燕石敢沽诸。",
        "dynasty": "宋",
        "collection_info": null
    },
    {
        "title": "和始平公贻一二宾僚",
        "author": "司马光",
        "content": "儒冠蔼蔼从平津，东阁由来盛众宾。\n终始何尝忘教育，高卑曾不间疏亲。\n共陪樽俎无虚日，空喜溪山得主人。\n白雪屡歌殊未和，自知羞愧后车尘。",
        "dynasty": "宋",
        "collection_info": null
    },
    {
        "title": "留客",
        "author": "司马光",
        "content": "酒烟漠漠自生春，舞袖飘飖拍拍新。\n须信客归丝竹散，清风白月解愁人。",
        "dynasty": "宋",
        "collection_info": null
    },
    {
        "title": "和始平公长句寄汉州何学士",
        "author": "司马光",
        "content": "势交倐忽易萧条，赖有伊人尚建标。\n须信松筠凌雪茂，肯为蒲柳望秋凋。\n钦贤高馆三年别，广汉专城百舍遥。\n书纸如云诗叩玉，数凭疾翼度青霄。",
        "dynasty": "宋",
        "collection_info": null
    },
    {
        "title": "济川有书见贻云以亲老须守远郡以便禄养不得如光在主人幕下因以诗答",
        "author": "司马光",
        "content": "千骑骎骎簇画辀，高旌大盖五骅骝。\n斋中酒美连翩醉，湖上花繁烂漫游。\n鸡犬相闻通故里，旨甘不绝奉晨羞。\n只应朝夕平津阁，得向君前立胜筹。",
        "dynasty": "宋",
        "collection_info": null
    },
    {
        "title": "阏逢敦牂二月十一日与一二僚友游叔礼园亭以诗戏呈",
        "author": "司马光",
        "content": "下马久徘徊，林芳殊未开。\n春风真有意，须待主翁来。",
        "dynasty": "宋",
        "collection_info": null
    },
    {
        "title": "十四日小园置茶招宗圣应之皆辞以醉为诗赠之",
        "author": "司马光",
        "content": "草树弄春晖，家家倒载归。\n谁怜独醒客，日暝掩双扉。",
        "dynasty": "宋",
        "collection_info": null
    },
    {
        "title": "同僚有独游东游者小诗寄之  其一",
        "author": "司马光",
        "content": "车马东城路，芬芳数里尘。\n风光不相待，愁杀未游人。",
        "dynasty": "宋",
        "collection_info": null
    },
    {
        "title": "同僚有独游东游者小诗寄之  其二",
        "author": "司马光",
        "content": "咫尺东园乐，无如簿领何。\n春风连夜恶，闻道落花多。",
        "dynasty": "宋",
        "collection_info": null
    },
    {
        "title": "同僚有独游东游者小诗寄之  其三",
        "author": "司马光",
        "content": "城楼传晚鼓，稍稍讼庭稀。\n起拂衣中土，还骑款段归。",
        "dynasty": "宋",
        "collection_info": null
    },
    {
        "title": "小诗招僚友晚游后园二首  其一",
        "author": "司马光",
        "content": "五陵年少竞春晖，肥马银鞍白玉羁。\n何似松间煮新茗，更来花底覆残棋。",
        "dynasty": "宋",
        "collection_info": null
    },
    {
        "title": "小诗招僚友晚游后园二首  其二",
        "author": "司马光",
        "content": "麦田小雨陇微青，草树欣欣照晚晴。\n花下客来醒亦好，犹胜闭户过清明。",
        "dynasty": "宋",
        "collection_info": null
    },
    {
        "title": "小园晚饮",
        "author": "司马光",
        "content": "公府丰暇豫，真成弃掷春。\n招邀俱胜友，烂漫醉芳辰。\n花艶秾无敌，文锋健有神。\n犹胜拥朱墨，终日坐埃尘。",
        "dynasty": "宋",
        "collection_info": null
    },
    {
        "title": "李花",
        "author": "司马光",
        "content": "嘉李繁相倚，园林淡泊春。\n齐纨剪衣薄，吴纻下机新。\n色与晴光乱，香和露气匀。\n望中皆玉树，环堵不为贫。",
        "dynasty": "宋",
        "collection_info": null
    },
    {
        "title": "东窗",
        "author": "司马光",
        "content": "临风梳短髪，萧飒晚凉新。\n不识市朝客，何如江海人。\n沈吟凭棐几，欹侧带纱巾。\n浊世事无尽，东窗聊放神。",
        "dynasty": "宋",
        "collection_info": null
    },
    {
        "title": "奉和始平公酬大资政吴侍郎  其一",
        "author": "司马光",
        "content": "道盛经纶业，文高翰墨场。\n雍容偃藩地，密迩钓璜乡。\n回首红尘远，清心白日长。\n山形抱城堞，溪影照公堂。",
        "dynasty": "宋",
        "collection_info": null
    },
    {
        "title": "奉和始平公酬大资政吴侍郎  其二",
        "author": "司马光",
        "content": "䆉稏千塍碧，芙蕖万顷香。\n跨波横略彴，逼地亚篔筜。\n大野禾麻溢，高斋几席凉。\n夔龙屡赓唱，东壁正垂光。",
        "dynasty": "宋",
        "collection_info": null
    },
    {
        "title": "晚行后园见菊戏宜甫",
        "author": "司马光",
        "content": "野菊荒无数，班班初见花。\n径须求一醉，试遣问东家。",
        "dynasty": "宋",
        "collection_info": null
    },
    {
        "title": "野菊",
        "author": "司马光",
        "content": "野菊未尝种，秋花何处来。\n羞随众草没，故犯早霜开。\n寒蝶舞不去，夜蛬吟更哀。\n幽人自移席，小摘泛青杯。",
        "dynasty": "宋",
        "collection_info": null
    },
    {
        "title": "秋夜",
        "author": "司马光",
        "content": "城上调秋角，烟间发暝钟。\n风枝摇宿鸟，霜草覆寒蛬。\n久负观书乐，端愁束带恭。\n暂因羣吏散，还得遂幽慵。",
        "dynasty": "宋",
        "collection_info": null
    },
    {
        "title": "再呈宜甫",
        "author": "司马光",
        "content": "西家壶已倒，次第向东邻。\n朱户如坚闭，黄花恶笑人。",
        "dynasty": "宋",
        "collection_info": null
    },
    {
        "title": "宜甫家有金铃菊客未之识因代菊赠宜甫",
        "author": "司马光",
        "content": "主人倦邀客，寂寞委苍苔。\n此日开无益，明年不復开。",
        "dynasty": "宋",
        "collection_info": null
    },
    {
        "title": "深夜",
        "author": "司马光",
        "content": "疏星映户月流天，羣动收声四寂然。\n嗟尔寒蛬怨何事，悲吟彻曙亦无眠。",
        "dynasty": "宋",
        "collection_info": null
    },
    {
        "title": "奉和始平公喜闻昌言修注",
        "author": "司马光",
        "content": "凤口除书下九阍，簪绅拭目仰殊恩。\n晓提麟笔依华盖，日就螭坳记圣言。\n桃李新阴方蔼蔼，骅骝老志更轩轩。\n主人喜见相如达，趣召邹枚洗玉樽。",
        "dynasty": "宋",
        "collection_info": null
    },
    {
        "title": "秋雨霁倏闻宗圣案伎应之饮酒诗呈宜甫",
        "author": "司马光",
        "content": "寒风细雨未晴天，密似轻尘薄似烟。\n一室独吟图史乱，四邻高会绮罗鲜。\n鴈飞斜柱絃随指，蟹荐新螯酒满船。\n自笑不歌仍不饮，昏昏只解枕床眠。",
        "dynasty": "宋",
        "collection_info": null
    },
    {
        "title": "宜甫东楼晚饮",
        "author": "司马光",
        "content": "宾主俱欢醉，高楼迥倚空。\n形忘羁检外，酒散笑谈中。\n晚市烟初白，秋园叶半红。\n登临不厌数，朝夕是寒风。",
        "dynasty": "宋",
        "collection_info": null
    },
    {
        "title": "送魏寺丞赴辟秦州判官",
        "author": "司马光",
        "content": "征西大府开，后乘得高才。\n区脱烽烟静，渠搜职贡来。\n陇云低玉帐，羌舞奉金罍。\n信美从军乐，修梧茂帝台。",
        "dynasty": "宋",
        "collection_info": null
    },
    {
        "title": "昌言谪官符离有病鹤折翼舟载以行及还修注始平公以诗问之命光同赋二首  其一",
        "author": "司马光",
        "content": "曾下青田啄玉苗，泥沙病羽久萧条。\n谪仙不欲留尘世，依旧提携上碧霄。",
        "dynasty": "宋",
        "collection_info": null
    },
    {
        "title": "昌言谪官符离有病鹤折翼舟载以行及还修注始平公以诗问之命光同赋二首  其二",
        "author": "司马光",
        "content": "相阁书传紫闼深，破缄先问九皋禽。\n不令一物伤天理，仁爱方知真宰心。",
        "dynasty": "宋",
        "collection_info": null
    },
    {
        "title": "和聂之美重游东郡二首  其一",
        "author": "司马光",
        "content": "跃马津亭未几何，宦游容易十年过。\n飘飖空似随流梗，寂寞犹为挂壁梭。\n西岭应余当日翠，南湖真减几分波。\n输君尚得飞征盖，重向春园听旧歌。",
        "dynasty": "宋",
        "collection_info": null
    },
    {
        "title": "和聂之美重游东郡二首  其二",
        "author": "司马光",
        "content": "南湖重过又逢春，官柳虽疏亦解新。\n台榭倾欹宾友散，临风愁杀独游人。",
        "dynasty": "宋",
        "collection_info": null
    },
    {
        "title": "大热",
        "author": "司马光",
        "content": "山泽欲焦枯，炎光满太虚。\n不知天地外，暑气復何如。",
        "dynasty": "宋",
        "collection_info": null
    },
    {
        "title": "夷齐",
        "author": "司马光",
        "content": "夷齐双骨已成尘，独有清名日日新。\n饿死沟中人不识，可怜今古几何人。",
        "dynasty": "宋",
        "collection_info": null
    },
    {
        "title": "清风台",
        "author": "司马光",
        "content": "太守金闺客，天朝应对才。\n非因板舆恋，宁驾使车来。\n水鑑秋毫尽，霜锋错节开。\n清风偏千里，不独此高台。",
        "dynasty": "宋",
        "collection_info": null
    },
    {
        "title": "伫月亭",
        "author": "司马光",
        "content": "灯火动鱼矶，湖边过鸟稀。\n孤蟾久未上，五马不成归。\n长啸风生座，高吟露满衣。\n闲情无日厌，岸帻对清晖。",
        "dynasty": "宋",
        "collection_info": null
    },
    {
        "title": "药圃",
        "author": "司马光",
        "content": "三蜀膏腴地，偏于药物宜。\n小畦千种聚，春雨一番滋。\n山相惭多识，桐君未偏知。\n佗年似胡广，飬寿復扶衰。",
        "dynasty": "宋",
        "collection_info": null
    },
    {
        "title": "竹坞",
        "author": "司马光",
        "content": "二何迹相继，竹坞日阴森。\n欲识飬民意，先观爱物心。\n低垂樽俎冷，密映管絃深。\n勿怪湖光少，年来碧影侵。",
        "dynasty": "宋",
        "collection_info": null
    },
    {
        "title": "射堋",
        "author": "司马光",
        "content": "迭鼓花前急，红旌竹外高。\n惊飈分白羽，余响振乌号。\n壮观倾春陌，讙声涌夜涛。\n因兹刑礼俗，岂独事游遨。",
        "dynasty": "宋",
        "collection_info": null
    },
    {
        "title": "玉徽亭",
        "author": "司马光",
        "content": "房公昔漂泊，置酒此鸣琴。\n人事有忧乐，山光无古今。\n风流俱寂寞，结构尚萧森。\n松竹含虚籁，犹疑絃上音。",
        "dynasty": "宋",
        "collection_info": null
    },
    {
        "title": "书楼",
        "author": "司马光",
        "content": "使君有书癖，记览浩无涯。\n况此孤楼迥，端无外物譁。\n横肱欹曲几，搔首落乌纱。\n此趣人谁识，长吟窗日斜。",
        "dynasty": "宋",
        "collection_info": null
    },
    {
        "title": "朔会堂",
        "author": "司马光",
        "content": "朔旦集俺吏，兹堂簪组繁。\n舞空孤鹤下，映日两鳬翻。\n花散东方骑，萍浮北海樽。\n须知太守贵，铙吹引朱轮。",
        "dynasty": "宋",
        "collection_info": null
    },
    {
        "title": "浮醳亭",
        "author": "司马光",
        "content": "曲水华榱下，浮觞去復还。\n浪摇花影碎，日射酒缸殷。\n灭没遥寻客，徘徊怯度湾。\n穷欢不知醉，清泚照心颜。",
        "dynasty": "宋",
        "collection_info": null
    },
    {
        "title": "清燕亭",
        "author": "司马光",
        "content": "波澄荫羣木，永日湛清华。\n碧篠静秋色，白苹低晚花。\n松声工醒酒，泉味最便茶。\n外事付丞掾，无妨风景嘉。",
        "dynasty": "宋",
        "collection_info": null
    },
    {
        "title": "流芳桥",
        "author": "司马光",
        "content": "桥下流芳度，余春日夕催。\n呼人洗樽斚，招客藉莓苔。\n倚柱时流滞，随波乍往迴。\n仙家如不近，安得此花来。",
        "dynasty": "宋",
        "collection_info": null
    },
    {
        "title": "晓景亭",
        "author": "司马光",
        "content": "帘栊分晓色，远树子规啼。\n浓露侵衣冷，晴烟压水低。\n神游灵境徤，身入画图迷。\n衙吏无烦报，河洲鹭正栖。",
        "dynasty": "宋",
        "collection_info": null
    },
    {
        "title": "假山",
        "author": "司马光",
        "content": "广汉土平远，已嫌丘壑疏。\n呼工刻岩洞，应手出庭除。\n缥渺神仙宅，嵌空虎豹居。\n人功与天力，秀绝两何如。",
        "dynasty": "宋",
        "collection_info": null
    },
    {
        "title": "探花桥",
        "author": "司马光",
        "content": "桥边春意近，五马屡徘徊。\n湖水旦暮渌，林花早晚开。\n适因尝酒到，又为赋诗来。\n借问双华表，经过日几回。",
        "dynasty": "宋",
        "collection_info": null
    },
    {
        "title": "乐轩",
        "author": "司马光",
        "content": "繁絃凝绿水，迭鼓掺渔阳。\n风结舞初急，尘飞歌正长。\n鳬鹥争上下，栋宇为低昂。\n太守且安坐，新声未遽央。",
        "dynasty": "宋",
        "collection_info": null
    },
    {
        "title": "坐船",
        "author": "司马光",
        "content": "使君张皂盖，高宴碧湖心。\n苒蒻牵菱蔓，夷犹泊柳阴。\n晚风侵坐冷，春浪没篙深。\n倒载归何晚，波间夕照沈。",
        "dynasty": "宋",
        "collection_info": null
    },
    {
        "title": "枇杷洲",
        "author": "司马光",
        "content": "周官敛珍味，汉苑结芳根。\n何意荒洲上，犹余嘉树存。\n犯寒花已发，迎暑实尤繁。\n愿逐蒲萄使，离宫奉至尊。",
        "dynasty": "宋",
        "collection_info": null
    },
    {
        "title": "寓泊郑圃寄献昌言舍人",
        "author": "司马光",
        "content": "旅食缁衣馆，飘蓬怳自迷。\n树横寒雾远，山隐古原低。\n愁暮空庭雀，惊晨别墅鸡。\n故人何处在，依约玉绳西。",
        "dynasty": "宋",
        "collection_info": null
    },
    {
        "title": "奉和始平公忆东平  其一",
        "author": "司马光",
        "content": "相印东临汶水阳，两看春叶与秋霜。\n登山置酒延邹湛，上马回鞭问葛强。\n溪竹低垂寒滴翠，露荷相倚凈交香。\n宵衣深念长城固，肯得从容傲醉乡。",
        "dynasty": "宋",
        "collection_info": null
    },
    {
        "title": "奉和始平公忆东平  其二",
        "author": "司马光",
        "content": "千岩秀色拥晴川，万顷陂光上下天。\n委地鱼盐随处市，蔽空桑柘不容田。\n讼庭虚静官曹乐，儒服寛长邑里贤。\n不为从知方负羽，独乘鱼艇老风烟。",
        "dynasty": "宋",
        "collection_info": null
    },
    {
        "title": "和运使舍人北园饯别行憩三交僧舍冒雪宿百井关见寄",
        "author": "司马光",
        "content": "骊驹北上雪孱颜，韊矢前驱度汉关。\n僧室松杉清照眼，驿亭烟火迥依山。\n马衔边草枯犹瘦，鴈怯胡云冷未还。\n贱子不须回首问，鬓毛萧飒簿书间。",
        "dynasty": "宋",
        "collection_info": null
    },
    {
        "title": "又和留题定襄驿",
        "author": "司马光",
        "content": "按节羊肠阪，褰帷并塞州。\n仁风熙爱日，清德凛高秋。\n甘泽随征盖，华星近戍楼。\n佗年叱驭事，直笔寄歆彪。",
        "dynasty": "宋",
        "collection_info": null
    },
    {
        "title": "又寄献",
        "author": "司马光",
        "content": "承明共直庐，瞬息八年余。\n幸託屏星驾，前迎使者车。\n迹虽殊贵贱，心不置亲疏。\n青眼披情素，犹如相见初。",
        "dynasty": "宋",
        "collection_info": null
    },
    {
        "title": "自嘲",
        "author": "司马光",
        "content": "英名愧终贾，高节谢巢由。\n直取云山笑，空为簪组羞。\n浮沈乖俗好，隐显拙身谋。\n惆怅临清鑑，霜毛不待秋。",
        "dynasty": "宋",
        "collection_info": null
    },
    {
        "title": "晋阳三月未有春色",
        "author": "司马光",
        "content": "天心均煦妪，物态异芬芳。\n上国花应烂，边城柳未黄。\n清明空改火，元已漫浮觞。\n仍说秋寒早，年年八月霜。",
        "dynasty": "宋",
        "collection_info": null
    },
    {
        "title": "柳溪对雪",
        "author": "司马光",
        "content": "春风不胜雪，散漫度龙沙。\n密映缘溪柳，争飞乱眼花。\n鸱夷赊美酒，油壁繫轻车。\n塞下芳菲晚，聊将当物华。",
        "dynasty": "宋",
        "collection_info": null
    },
    {
        "title": "酪羮",
        "author": "司马光",
        "content": "军厨重羊酪，飨士旧风传。\n不数紫莼滑，徒夸素鲔鲜。\n𤐣蠡烦挏取，勺药助烹煎。\n莫与吴儿说，还令笑茂先。",
        "dynasty": "宋",
        "collection_info": null
    },
    {
        "title": "奉同道矩谢始平公惠砚",
        "author": "司马光",
        "content": "爵台今已倾，飘瓦出芜城。\n还入缣缃用，尤资笔墨精。\n相君怜古物，内史擅书名。\n聊用飞军檄，何愁楯鼻平。",
        "dynasty": "宋",
        "collection_info": null
    },
    {
        "title": "陪始平公燕柳溪",
        "author": "司马光",
        "content": "溪光不动柳风轻，玉帐森沈拥万兵。\n鸥入烟中闲自舞，鱼翻波面喜相迎。\n楼船下视晴天碧，鼓吹前驱远陌清。\n桃李归时应盛发，薫然和气满春城。",
        "dynasty": "宋",
        "collection_info": null
    },
    {
        "title": "送王都官官满还都",
        "author": "司马光",
        "content": "粹美清庙器，可嗟沉下僚。\n优游仲举坐，洋溢海沂谣。\n奏课应居首，知音况满朝。\n从今黄鹄举，眼冷看青霄。",
        "dynasty": "宋",
        "collection_info": null
    },
    {
        "title": "到并州已復数月率尔成诗",
        "author": "司马光",
        "content": "忽忽此何地，经时更自猜。\n深疑醉裏得，復似梦中来。\n薄宦真何益，浮生信可咍。\n鹏蜩定有分，不若寸心灰。",
        "dynasty": "宋",
        "collection_info": null
    },
    {
        "title": "和道矩送客汾西村舍杏花盛开置酒其下",
        "author": "司马光",
        "content": "田家繁杏压枝红，远胜桃夭与李秾。\n何事偏宜闲处植，无端復向别时逢。\n林间暂繫黄金勒，花下聊飞码碯钟。\n会待重来醉嘉树，只愁风雨不相容。",
        "dynasty": "宋",
        "collection_info": null
    },
    {
        "title": "北轩老杏其大十围春色向晚止开一花予悯其憔悴作诗嘲之",
        "author": "司马光",
        "content": "春木争秀发，嗟君独不材。\n须惭一花少，强逐众芳开。\n顽艶人谁采，微香蝶不来。\n直为无用物，空尔费栽培。",
        "dynasty": "宋",
        "collection_info": null
    },
    {
        "title": "杏解嘲",
        "author": "司马光",
        "content": "造物本非我，荣枯那足言。\n但余良干在，何必艶花繁。\n壮丽华林苑，欢娱梓泽园。\n芳菲如可采，岂得侍君轩。",
        "dynasty": "宋",
        "collection_info": null
    },
    {
        "title": "寄陜西提刑江学士",
        "author": "司马光",
        "content": "明主于庶狱，选才从本朝。\n鄼侯三尺律，汉使一封轺。\n郡国清名满，关河古意饶。\n凄凉乘障客，华髪日萧萧。",
        "dynasty": "宋",
        "collection_info": null
    },
    {
        "title": "从始平公城西大阅",
        "author": "司马光",
        "content": "沧溟浴日照春台，组练光中玉帐开。\n汾水腾凌金鼓震，西山宛转斾旌迴。\n逍遥静散晴空雨，叱咤横飞迥野雷。\n坐镇四夷真汉相，武侯空復道英才。",
        "dynasty": "宋",
        "collection_info": null
    },
    {
        "title": "陪诸君北园乐饮",
        "author": "司马光",
        "content": "浩歌纵饮任天机，莫使欢娱与性违。\n玉枕醉人从独卧，金羁倦客听先归。\n须知会府闲时少，况復边城乐事稀。\n花卉正浓风日好，今年已不负春晖。",
        "dynasty": "宋",
        "collection_info": null
    },
    {
        "title": "和道矩红梨花二首  其一",
        "author": "司马光",
        "content": "繁枝细叶互低昂，香敌酴醾艶海棠。\n应为穷边太寥落，併将春色付秾芳。",
        "dynasty": "宋",
        "collection_info": null
    },
    {
        "title": "和道矩红梨花二首  其二",
        "author": "司马光",
        "content": "蜀江新锦濯朝阳，楚国纤腰傅薄粧。\n何事白花零落早，同时不改斗芬芳。",
        "dynasty": "宋",
        "collection_info": null
    },
    {
        "title": "和懋贤闻道矩小园置酒助以酒果副之以诗",
        "author": "司马光",
        "content": "芙蓉幕下惜余闲，不使芳华取次残。\n珍果醇醪与新句，併将佳味助清欢。",
        "dynasty": "宋",
        "collection_info": null
    },
    {
        "title": "数日不至后圃今晚偶来芳物都尽率然成诗",
        "author": "司马光",
        "content": "烂漫不解赏，飘零空惨悽。\n残红正满地，不忍踏芳蹊。",
        "dynasty": "宋",
        "collection_info": null
    },
    {
        "title": "和乐道自河外南辕过宜芳雨晴和气景物可爱马上偶成",
        "author": "司马光",
        "content": "京洛春应老，河边初解颜。\n碧浮烟际草，翠滴雨余山。\n目极褰帷外，诗成揽辔间。\n满川桃李色，共喜传车还。",
        "dynasty": "宋",
        "collection_info": null
    },
    {
        "title": "夏日",
        "author": "司马光",
        "content": "穷边已深夏，气色耿清秋。\n鲜旭开山郭，凉烟澹戍楼。\n兠铃烽火息，区脱虏尘收。\n迨此军中暇，无妨文雅游。",
        "dynasty": "宋",
        "collection_info": null
    },
    {
        "title": "晨发故关寄逢吉",
        "author": "司马光",
        "content": "画戟衣中趋绛帐，驿亭门外拂征鞍。\n已嗟漂泊三年别，更负从容十日欢。\n暖席未穷谈笑乐，陟冈相望滞留难。\n扬鞭策马几多意，原上秋风作晓寒。",
        "dynasty": "宋",
        "collection_info": null
    },
    {
        "title": "中秋夕始平公命与考校诸君置酒赋诗",
        "author": "司马光",
        "content": "月华秋色雨鲜新，万里澄空不受尘。\n兔濯素毛腾浩露，桂飘香实下飞轮。\n光侵酒面寒无力，清入诗豪健有神。\n坐客何须辞醉倒，相君应不惜车茵。",
        "dynasty": "宋",
        "collection_info": null
    },
    {
        "title": "病酒呈晋州李八丈",
        "author": "司马光",
        "content": "身如五岭炎蒸裏，心似三江高浪中。\n谁道醉乡风土好，舟车常愿不相通。",
        "dynasty": "宋",
        "collection_info": null
    },
    {
        "title": "和李八丈小雪同会有怀邻几",
        "author": "司马光",
        "content": "天禄淹回德齿尊，暂留汾曲两朱轓。\n闲轩坐啸正飞雪，同舍倦游来及门。\n空嘆高歌如郢客，愧无佳赋似文园。\n坐中犹欠邻几在，深负棋枰与酒樽。",
        "dynasty": "宋",
        "collection_info": null
    },
    {
        "title": "三月晦日登丰州故城",
        "author": "司马光",
        "content": "春尽芜城天一涯，白榆生荚柳生花。\n满川战骨知谁罪，深属来人戒覆车。",
        "dynasty": "宋",
        "collection_info": null
    },
    {
        "title": "送张学士两浙提点刑狱",
        "author": "司马光",
        "content": "朝家重典刑，书府借时英。\n钲鼓喧江下，云山拂眼清。\n秋风鲈鲙美，书日锦衣荣。\n勿似朱翁子，空令守邸惊。",
        "dynasty": "宋",
        "collection_info": null
    },
    {
        "title": "寄聂之美",
        "author": "司马光",
        "content": "去岁双毛白，今春一齿零。\n人生浮似叶，客宦泛如萍。\n塞上貂裘弊，天涯海气腥。\n何当占箕颍，萧散并柴扃。",
        "dynasty": "宋",
        "collection_info": null
    },
    {
        "title": "又寄",
        "author": "司马光",
        "content": "心目悠悠逐去鸿，别来容易四秋风。\n莫嗟密密书连纸，万里经年信一通。",
        "dynasty": "宋",
        "collection_info": null
    },
    {
        "title": "送昌言舍人得告还蜀三首  其一",
        "author": "司马光",
        "content": "迢递铜梁道，凝严青琐闱。\n负书当日去，鸣玉此时归。\n乡树迎朱毂，江花照锦衣。\n临邛不足并，荣耀古今稀。",
        "dynasty": "宋",
        "collection_info": null
    },
    {
        "title": "送昌言舍人得告还蜀三首  其二",
        "author": "司马光",
        "content": "悽怆怀桑梓，劬劳咏蓼莪。\n树风今远矣，鼎食奈悲何。\n剑阁登车近，秦关屈指过。\n腾装纔首路，夕梦已江沱。",
        "dynasty": "宋",
        "collection_info": null
    },
    {
        "title": "送昌言舍人得告还蜀三首  其三",
        "author": "司马光",
        "content": "富贵动归思，由来光里闾。\n戒门羞主父，负弩笑相如。\n外物有荣悴，中心无戚疏。\n遥知见亲旧，不改布衣初。",
        "dynasty": "宋",
        "collection_info": null
    },
    {
        "title": "祁国正献公挽歌三首  其一",
        "author": "司马光",
        "content": "舟楫才猷大，冰霜德操坚。\n陶钧成茂业，书史乐高年。\n瞻望簪绅共，吁嗟馆舍捐。\n举时无异论，方信令名全。",
        "dynasty": "宋",
        "collection_info": null
    },
    {
        "title": "祁国正献公挽歌三首  其二",
        "author": "司马光",
        "content": "钧玉吴台旧，诛茅梁苑新。\n位登华衮贵，家似布衣贫。\n直道高当世，清风遗后人。\n千秋寒照目，竹帛不栖尘。",
        "dynasty": "宋",
        "collection_info": null
    },
    {
        "title": "祁国正献公挽歌三首  其三",
        "author": "司马光",
        "content": "先子同乌府，知音诚皦然。\n脱缞来拜伏，抚首辱哀怜。\n迨此泉扃掩，空悲尘网牵。\n无由怀酒絮，撇涕望新阡。",
        "dynasty": "宋",
        "collection_info": null
    },
    {
        "title": "侍读王文公挽歌二首  其一",
        "author": "司马光",
        "content": "石室书编富，金华讲席重。\n荐神归愽洽，鸣玉称雍容。\n贰负纍囚象，尸臣古瑑踪。\n老成今已矣，咨访欲谁从。",
        "dynasty": "宋",
        "collection_info": null
    },
    {
        "title": "侍读王文公挽歌二首  其二",
        "author": "司马光",
        "content": "杖底潜蛇影，门阴集戴鵀。\n玉楼新记就，石椁旧铭沈。\n箧有封峦札，籝无遗子金。\n寂寥封马鬛，秋色凈松林。",
        "dynasty": "宋",
        "collection_info": null
    },
    {
        "title": "相国广平文简程公挽歌二首  其一",
        "author": "司马光",
        "content": "明直君臣合，安危将相兼。\n金章四辅贵，玉帐万兵严。\n御侮长城隐，临繁利刃铦。\n南山霣岩石，何以慰民瞻。",
        "dynasty": "宋",
        "collection_info": null
    },
    {
        "title": "相国广平文简程公挽歌二首  其二",
        "author": "司马光",
        "content": "帝诰封泥紫，皇坟杀简青。\n坐谈安玉垒，专对詟龙庭。\n黼黻昭文理，冰霜莹典刑。\n英灵入箕尾，终古作天星。",
        "dynasty": "宋",
        "collection_info": null
    },
    {
        "title": "送王书记之官永兴",
        "author": "司马光",
        "content": "白髪添新镊，红尘满弊衣。\n人生适未值，吾道岂云非。\n巩洛风烟远，函秦草树微。\n长安春酒美，行乐勿令希。",
        "dynasty": "宋",
        "collection_info": null
    },
    {
        "title": "和钱学士呈邵兴宗",
        "author": "司马光",
        "content": "霜露苍苍宰树高，累茵列鼎重鸿毛。\n蒹葭自幸犹依玉，髋髀何能学奏刀。\n才薄无由禆覆焘，命奇不得报劬劳。\n平生念此心先乱，蓼蓼难分莪与蒿。",
        "dynasty": "宋",
        "collection_info": null
    },
    {
        "title": "晓思",
        "author": "司马光",
        "content": "束带朝尚早，蓬门未脱扃。\n短篱潜落月，老树带孤星。\n隐几貂裘黑，开编竹简青。\n子云非执戟，何以得穷经。",
        "dynasty": "宋",
        "collection_info": null
    },
    {
        "title": "送朱职方提举江淮运盐",
        "author": "司马光",
        "content": "熬漉沧波耗，征输泽国贫。\n婴罗矜赤子，运筴借能臣。\n拜手觚棱晓，浮舟狼汤春。\n东南待苏息，别酒莫逡巡。",
        "dynasty": "宋",
        "collection_info": null
    },
    {
        "title": "送次道知太平州",
        "author": "司马光",
        "content": "狼汤春流满，芜湖候吏迎。\n旌旟晓日丽，钲鼓野风清。\n暂喜红尘远，休嗟素髪生。\n专城方四十，自古以为荣。",
        "dynasty": "宋",
        "collection_info": null
    },
    {
        "title": "送苏屯田知单州",
        "author": "司马光",
        "content": "佳郡望都城，相闻击柝声。\n宾朋纔执别，耆旧已前迎。\n綵服当年戏，骊驹此日荣。\n絃歌应尽在，琴调不须更。",
        "dynasty": "宋",
        "collection_info": null
    },
    {
        "title": "钱君倚示诗有归吴之兴为诗三十二韵以赠",
        "author": "司马光",
        "content": "吴越为君土，崤函是我家。\n濯缨从吏事，倾盖聚京华。\n奕世交朋重，同僚分谊加。\n声光尝耳剽，臭味辱肩差。\n选士参县石，烝髦应椓罝。\n帝畿围日月，蓬堵积烟霞。\n咨访倾肝胆，推褒借齿牙。\n后来惭瓦砾，旁倚愧蒹葭。\n谈论寥天一，诙谐老柏槎。\n虚舟坦莫逆，璞玉莹无瑕。\n信美陪游衍，胡为起咄嗟。\n劳歌尽乡思，旅梦各天涯。\n诚厌簪绅累，难堪狱讼譁。\n缿筩朝插猬，贯索暮如麻。\n霢霂霑朝服，蜩螗沸尹衙。\n宿姦牢窟宅，弊俗费鞭挝。\n鮆鲙思吹絮，羊羮忆卧沙。\n梅林连雨熟，梨味得霜佳。\n秋色城临水，春风路入花。\n稻肥初断蟹，桑密不通鸦。\n蹙衂浮盘芡，鈎联卧壠瓜。\n江莼半卷叶，石蕨乍舒芽。\n风物随乡乐，山川苦道遐。\n若人才有裕，修已德无邪。\n正恐临髋髀，安能舍镆鎁。\n怒飞期寖逼，肥遯迹犹賖。\n不比沟中木，微同井底蛙。\n果能真引去，谁復强邀遮。\n旋结蜗牛舍，还乘下泽车。\n闭门常反拒，醉帻任欹斜。\n林野游如鹿，泥涂蛰似蛇。\n故人时记忆，阳羡致新茶。",
        "dynasty": "宋",
        "collection_info": null
    },
    {
        "title": "喜张圣民得登州",
        "author": "司马光",
        "content": "昼日少闲暇，中宵梦亦劳。\n符移空浩浩，榜楚镇謷謷。\n敢说今求郡，番思昔坐曹。\n羡君乘五马，东去一何高。",
        "dynasty": "宋",
        "collection_info": null
    },
    {
        "title": "诗寄云夫处士老兄兼呈知府待制八丈",
        "author": "司马光",
        "content": "一鹗曾飞奏，中林下鹤书。\n今乘使君马，重到逸人居。\n松竹过从久，闾阎惠爱余。\n只应棠树影，比旧更扶疏。",
        "dynasty": "宋",
        "collection_info": null
    },
    {
        "title": "和任屯田感旧叙怀",
        "author": "司马光",
        "content": "结交英俊乐如何，风谊敦明寄咏歌。\n自致青云今有几，化为异物已居多。\n椟中本自沽良价，毫末安能滑至和。\n邻笛不堪频嘆息，酒炉那得重经过。\n年华易度窗尘影，人事难期海水波。\n贤业着鞭犹可在，况君壮齿未蹉跎。",
        "dynasty": "宋",
        "collection_info": null
    },
    {
        "title": "送李学士使北",
        "author": "司马光",
        "content": "征盖霜空迥，飘飘迎塞鸿。\n虏牙侵海角，汉节下天中。\n酒薄阴山雪，裘寒易水风。\n边声不可听，归思浩无穷。",
        "dynasty": "宋",
        "collection_info": null
    },
    {
        "title": "送薛水部十丈通判并州",
        "author": "司马光",
        "content": "十万貔貅士，旌旗晋水阳。\n元戎倚耆硕，别乘选才良。\n秀直寒松节，精明利剑铓。\n知君留滞久，从此欲腾骧。",
        "dynasty": "宋",
        "collection_info": null
    },
    {
        "title": "送祖泽之守陜",
        "author": "司马光",
        "content": "声教空岩穴，夫君集帝庭。\n辞华动丹扆，光价塞青冥。\n俊德争推毂，荣涂易建瓴。\n陆离寒水玉，磊落曙天星。\n得丧谁先识，艰虞困屡经。\n蹉跎渥洼足，漂泊凤凰翎。\n粉署疏恩纪，甘棠寄典刑。\n仁风思布濩，疲俗待绥宁。\n贱子良多愧，余光每乞灵。\n题名联士版，占籍备民丁。\n种种颠毛白，萧萧垄栢青。\n陌头瞻皁盖，独立涕飘零。",
        "dynasty": "宋",
        "collection_info": null
    },
    {
        "title": "奉和江邻几六月七日文德殿观文武百官等上尊号十五韵",
        "author": "司马光",
        "content": "舜禹曾何与，羲农实强名。\n含灵徒叶赞，造物始无情。\n阊阖非烟澹，觚棱晓气清。\n葳蕤大衢隘，殷辚外朝盈。\n鲜旭分衣绘，薫风拂佩琼。\n华颠方内集，殊俗海隅倾。\n棨戟金闺奥，囊书赭案横。\n敷言齐列位，稽首从羣卿。\n不报干坤施，难图日月明。\n仁心由性得，治体与时行。\n金石皆中款，丹青岂外荣。\n功归元首重，泽及草茅轻。\n业业冲虚意，区区爱戴诚。\n何为犹让德，不以慰怀生。\n退復歌天保，期于采颂声。",
        "dynasty": "宋",
        "collection_info": null
    },
    {
        "title": "和始平公郡斋偶书二首  其一",
        "author": "司马光",
        "content": "文武从容两有余，公槐将幕往来居。\n已安四海如三杰，欲散千金比二疏。\n今日监边亲跪毂，佗年入殿赐乘车。\n武侯暂为苍生起，长忆隆中卧旧庐。",
        "dynasty": "宋",
        "collection_info": null
    },
    {
        "title": "和始平公郡斋偶书二首  其二",
        "author": "司马光",
        "content": "平安候火出云间，区脱无尘刁斗闲。\n汉相威声遥制敌，胡兵远迹夜开关。\n赤松雅意思轻举，黄阁羣心望復还。\n玉帐牙旗空壮观，谢公高兴在东山。",
        "dynasty": "宋",
        "collection_info": null
    },
    {
        "title": "感兴寄聂之美",
        "author": "司马光",
        "content": "平生百无可，强为一官縻。\n世味偏予薄，心期独子知。\n林猿愁玉琐，枥马患金羁。\n年事今华髪，求荣欲为谁。",
        "dynasty": "宋",
        "collection_info": null
    },
    {
        "title": "八月七日夜省直苦雨三首  其一",
        "author": "司马光",
        "content": "夜色槐阴重，雨声官舍寒。\n野农安敢问，环堵未能完。\n尽日流云度，何时大块干。\n正愁开霁晚，霜雾满红栏。",
        "dynasty": "宋",
        "collection_info": null
    },
    {
        "title": "八月七日夜省直苦雨三首  其二",
        "author": "司马光",
        "content": "怅望中秋月，于今已上弦。\n明生圭様小，影露桂花偏。\n幽思邈难致，浮云去不还。\n何当出阴翳，清彻照中天。",
        "dynasty": "宋",
        "collection_info": null
    },
    {
        "title": "八月七日夜省直苦雨三首  其三",
        "author": "司马光",
        "content": "菊蘂如排粟，青青见叶心。\n未尝窥白日，何以散黄金。\n欹侧疏篱短，绵延蔓草深。\n寒蛩尔何与，终夕亦悲吟。",
        "dynasty": "宋",
        "collection_info": null
    },
    {
        "title": "次韵和邻几秋雨十六韵",
        "author": "司马光",
        "content": "气象殊朝夕，兴居错晦明。\n混元初不宰，霪雨浩无程。\n蛰隘宁天意，咨嗟固物情。\n曣㬈方有望，荟蔚已随生。\n杲杲升还隐，悽悽断復行。\n乱莎长被径，荒藓绿缘甍。\n辙迹康庄绝，潢污壠亩平。\n茅茨不足庇，禾黍若为成。\n蟋蟀頽墙泣，蛜蝛坏竈盈。\n乘时众鸥舞，得意怒蛙鸣。\n牛马谁分异，萧兰已混并。\n居闲犹叵度，负重况遐征。\n舟泊川无渚，轮摧路有阬。\n轑羹愁病妇，炀竈拥寒婴。\n灾不妨明德，神应格至诚。\n淳光终下烛，时藿久心倾。",
        "dynasty": "宋",
        "collection_info": null
    },
    {
        "title": "紫微石舍人挽歌二首  其一",
        "author": "司马光",
        "content": "地胜岷峨秀，时清隽乂生。\n扬雄晚得禄，何武少知名。\n性有图书癖，心忘绂冕荣。\n前年归谕蜀，不使里人惊。",
        "dynasty": "宋",
        "collection_info": null
    },
    {
        "title": "紫微石舍人挽歌二首  其二",
        "author": "司马光",
        "content": "顾我非君比，最为相得欢。\n平生游处久，美行始终完。\n长夜忍埋玉，秋霜不借兰。\n西风湿襟袖，空有泪阑干。",
        "dynasty": "宋",
        "collection_info": null
    },
    {
        "title": "次韵和冲卿中秋胧月",
        "author": "司马光",
        "content": "岂无锦幄翠帘垂，匝树明灯正赫曦。\n共惜月华方满夜，更当秋色中分时。\n乌皮几稳风侵鬓，白玉楼高冷透肌。\n千里浮云何处断，北来试问鴈应知。",
        "dynasty": "宋",
        "collection_info": null
    },
    {
        "title": "次韵和江邻几九月五日省直",
        "author": "司马光",
        "content": "羣驺布路歆，瘦马解鞍迴。\n雨阕虫声乐，秋深菊意催。\n图书纷自适，僚友邈谁陪。\n何以消寒夜，残醪不满杯。",
        "dynasty": "宋",
        "collection_info": null
    },
    {
        "title": "吴正肃公挽歌辞三首  其一",
        "author": "司马光",
        "content": "皇家延茂异，鹗立迥无伦。\n高议谁能夺，英才自有真。\n骅骝宁受絷，水鑑不栖尘。\n试为咨清论，风流第几人。",
        "dynasty": "宋",
        "collection_info": null
    },
    {
        "title": "吴正肃公挽歌辞三首  其二",
        "author": "司马光",
        "content": "辞华已独步，政治復无前。\n吏不容三宂，民皆戴二天。\n于今知和寡，自古愧才偏。\n惆怅棠阴下，仁风尚蔼然。",
        "dynasty": "宋",
        "collection_info": null
    },
    {
        "title": "吴正肃公挽歌辞三首  其三",
        "author": "司马光",
        "content": "念昔少年日，谬登君子堂。\n重言何以称，厚德不能忘。\n玉麈声容在，泉台岁月长。\n凭谁寄清泪，为我洒松冈。",
        "dynasty": "宋",
        "collection_info": null
    },
    {
        "title": "和江邻几金铃菊",
        "author": "司马光",
        "content": "何处见佳菊，秋风汶水阳。\n酒浮金铎细，露泛蜜房香。\n不谓红尘地，相逢君子堂。\n依然故人意，不减旧芬芳。",
        "dynasty": "宋",
        "collection_info": null
    },
    {
        "title": "送贤良陈着作签书寿州判官",
        "author": "司马光",
        "content": "海隅方万里，豪隽几何人。\n百汰求才尽，三熏得士新。\n声华四方耸，器业一朝伸。\n佗日苍生望，非徒泽寿春。",
        "dynasty": "宋",
        "collection_info": null
    },
    {
        "title": "致政邵少卿挽词",
        "author": "司马光",
        "content": "北固启佳城，东吴霣德星。\n繐帷长寂寞，羽扇遂飘零。\n泉烛千年碧，霜松数寸青。\n余庆知有在，玉树满阶庭。",
        "dynasty": "宋",
        "collection_info": null
    },
    {
        "title": "之美访及不获展奉以诗为谢",
        "author": "司马光",
        "content": "昔君来阙下，定馆必吾庐。\n今者虽相值，依然是索居。\n不堪休沐少，便使往还疏。\n深愧原思巷，空迴长者车。",
        "dynasty": "宋",
        "collection_info": null
    },
    {
        "title": "送聂秘丞宰桐城二首  其一",
        "author": "司马光",
        "content": "问子青云器，胡为不少留。\n未能充禄养，安散及身谋。\n卓尔千人俊，居然百里忧。\n连城价终在，自是玉工羞。",
        "dynasty": "宋",
        "collection_info": null
    },
    {
        "title": "送聂秘丞宰桐城二首  其二",
        "author": "司马光",
        "content": "七载一相见，怳然如路衢。\n形骸渐枯槁，志业转荒芜。\n往事云过眼，新愁雪染鬚。\n明朝又分首，上马即重湖。",
        "dynasty": "宋",
        "collection_info": null
    },
    {
        "title": "送蒲中舍霜致政归蜀  其一",
        "author": "司马光",
        "content": "厌苦折腰久，飘然黄鹄飞。\n田园未芜没，邻曲有光辉。\n昔奋儒衣去，今纡朝绂归。\n人生贵知足，得此已为稀。",
        "dynasty": "宋",
        "collection_info": null
    },
    {
        "title": "送蒲中舍霜致政归蜀  其二",
        "author": "司马光",
        "content": "念昔两髦日，乌奴同燕游。\n随时自有乐，何物可为愁。\n岂意今头白，相逢欲涕流。\n凭君访题壁，好在水西楼。",
        "dynasty": "宋",
        "collection_info": null
    },
    {
        "title": "苏门先生",
        "author": "司马光",
        "content": "长啸苏门石，行藏世莫知。\n逍遥心迹远，寂寞姓名谁。\n郷在无何有，时方不可为。\n麒麟本神物，安得系而羁。",
        "dynasty": "宋",
        "collection_info": null
    },
    {
        "title": "和冲卿喜雨偶成",
        "author": "司马光",
        "content": "万里风随快雨来，尘昏消伏旱光开。\n物情濯热参差喜，天意为仁容易迴。\n帘映薄寒灯有晕，窗含虚白麝成煤。\n君侯雅有江湖兴，萧洒何须气象催。",
        "dynasty": "宋",
        "collection_info": null
    },
    {
        "title": "寄赠致仕刘都官",
        "author": "司马光",
        "content": "星郎年未至，辞禄一何高。\n目莹栖灵气，眉疏出秀毫。\n胸中自有乐，身外尽徒劳。\n回首红尘地，纷纷笑我曹。\n解绂沱江外，诛茅井络边。\n老莱夫妇隐，韦孟子孙贤。\n浮蚁邀旁舍，蹲鸱种薄田。\n不须亲几杖，想望已萧然。",
        "dynasty": "宋",
        "collection_info": null
    },
    {
        "title": "和宋郎中孟秋省直",
        "author": "司马光",
        "content": "夜久残暑尽，好风来满襟。\n床空唯置枕，冠小不施簪。\n竹影乱凉月，林梢转晓参。\n人心有喧寂，何必欲云岑。",
        "dynasty": "宋",
        "collection_info": null
    },
    {
        "title": "八月五日夜省直",
        "author": "司马光",
        "content": "大火已西落，温风犹袭人。\n留连惜纨扇，散诞脱纱巾。\n蟾影夜色浅，蛩声秋意新。\n图书足自适，何物更关身。",
        "dynasty": "宋",
        "collection_info": null
    },
    {
        "title": "送王着作西京签判",
        "author": "司马光",
        "content": "古来都邑美，孰与雒阳先。\n况復元侯贵，兼之从事贤。\n玦离横阙塞，珠曲逗伊川。\n慰眼登临乐，送君空惘然。",
        "dynasty": "宋",
        "collection_info": null
    },
    {
        "title": "梦稚子",
        "author": "司马光",
        "content": "穷泉纤骨已成尘，幽草闲花二十春。\n昔日相逢犹是梦，今宵梦裏更非真。",
        "dynasty": "宋",
        "collection_info": null
    },
    {
        "title": "梅圣俞挽歌二首  其一",
        "author": "司马光",
        "content": "兵形穷胜负，史法贯兴衰。\n落落虽殊众，恂恂不迕时。\n位卑名自重，才大命须奇。\n世俗那能识，伤嗟止为诗。",
        "dynasty": "宋",
        "collection_info": null
    },
    {
        "title": "梅圣俞挽歌二首  其二",
        "author": "司马光",
        "content": "漆灯无復曙，柏径不知春。\n南纪光华减，中朝俊秀贫。\n凄清千古韵，寂寞一丘尘。\n异日昭亭下，方多沥酒人。",
        "dynasty": "宋",
        "collection_info": null
    },
    {
        "title": "次韵和王胜之十二月十五日朝退马上作",
        "author": "司马光",
        "content": "瓦沟微白雪光清，阙角初红海日腾。\n尘息长街千骑入，鞘鸣深殿六龙昇。\n云岩有客空回首，圭荜何人尚曲肱。\n自笑鲰生章绶缚，不容逃去正如罾。",
        "dynasty": "宋",
        "collection_info": null
    },
    {
        "title": "又和雪",
        "author": "司马光",
        "content": "四檐冰管未全晞，一夕阴风雪又飞。\n客卧牛衣忧死别，人留玉塞望生归。\n公车歳晚怜东郭，辽海云深失令威。\n颇忆当年映书否，物华如旧鬓毛非。",
        "dynasty": "宋",
        "collection_info": null
    },
    {
        "title": "送裴中舍赴太原幕府",
        "author": "司马光",
        "content": "元戎台鼎旧，大府节旄新。\n边候正无事，宾筵况得人。\n山寒太行晓，水碧晋祠春。\n斋酿蒲萄熟，飞觞不厌频。",
        "dynasty": "宋",
        "collection_info": null
    },
    {
        "title": "和吴省副梅花半开招凭由张司封饮",
        "author": "司马光",
        "content": "帝乡春色岭头梅，高压年华犯雪开。\n正与嘉宾思共醉，不须芳物重相催。\n从车贮酒传呼出，侧弁簪花倒载迴。\n风雨难期王事剧，未知休沐几旬来。",
        "dynasty": "宋",
        "collection_info": null
    },
    {
        "title": "郭氏园送张仲通出刺棣州",
        "author": "司马光",
        "content": "名园送嘉客，冠盖去倾朝。\n小雨尘微敛，余寒酒易消。\n鴈归春近塞，日上海生潮。\n北道平如掌，东风五马骄。",
        "dynasty": "宋",
        "collection_info": null
    },
    {
        "title": "赏花钓鱼二首  其一",
        "author": "司马光",
        "content": "飞廉通上苑，鳷鹊带天渊。\n树色含春雾，波光静晓烟。\n香飘仙仗外，花舞御卮前。\n籊籊文竿袅，簁簁素鲔鲜。\n误陪金马籍，愧奉栢梁篇。\n愿献南山寿，宸游侍亿年。",
        "dynasty": "宋",
        "collection_info": null
    },
    {
        "title": "赏花钓鱼二首  其二",
        "author": "司马光",
        "content": "日丽芙蓉阙，春荣太液波。\n苑门鸣玉集，辇路翠华过。\n芳树周阿密，嘉鱼在渚多。\n浮英入樽斚，颁首出蒲荷。\n人乐熙熙德，臣赓旦旦歌。\n万生同鼓舞，相与醉天和。",
        "dynasty": "宋",
        "collection_info": null
    },
    {
        "title": "御制后苑赏花钓鱼七言四韵诗一首奉圣旨次韵",
        "author": "司马光",
        "content": "馺娑蜚廉次第开，鸣鞘传跸自天来。\n云随綵仗低临幄，柳压金堤翠入杯。\n槛倚柔风丝缥渺，花翻丽日影徘徊。\n上林春色长如旧，玉辇嬉游歳歳陪。",
        "dynasty": "宋",
        "collection_info": null
    },
    {
        "title": "秦人",
        "author": "司马光",
        "content": "楚旗猎猎盖山红，回首咸阳一炬空。\n惆怅秦人虚用意，几年辛苦得山东。",
        "dynasty": "宋",
        "collection_info": null
    },
    {
        "title": "送致仕朱郎中令孙",
        "author": "司马光",
        "content": "世间荣利无穷物，奔走劳劳何所之。\n仕宦为郎非不达，功名有命待无时。\n橐中虽乏千金直，膝下常携两绶儿。\n细校人生能此少，好从闾里乐期颐。",
        "dynasty": "宋",
        "collection_info": null
    },
    {
        "title": "依韵和仲庶省壁画山水",
        "author": "司马光",
        "content": "画工执笔已心游，稍稍蘅皋引杜洲。\n堆案烦文犹倦暑，满轩新意忽惊秋。\n天生贤者非无谓，官遇明时未易休。\n正恐怒飞朝暮事，丹青难得久淹留。",
        "dynasty": "宋",
        "collection_info": null
    },
    {
        "title": "太博同年叶兄以诗及建茶为贶家有蜀笺二轴辄敢繫诗二章献于左右亦投桃报李之意也  其一",
        "author": "司马光",
        "content": "闽山草木未全春，破颣真茶采撷新。\n雅意不忘同臭味，先分畴昔桂堂人。",
        "dynasty": "宋",
        "collection_info": null
    },
    {
        "title": "太博同年叶兄以诗及建茶为贶家有蜀笺二轴辄敢繫诗二章献于左右亦投桃报李之意也  其二",
        "author": "司马光",
        "content": "西来万里浣花笺，舒卷云霞照手鲜。\n书笥久藏无可称，愿投诗客助新编。",
        "dynasty": "宋",
        "collection_info": null
    },
    {
        "title": "送宋郎中知凤翔府",
        "author": "司马光",
        "content": "昔解陈仓印，于今二十秋。\n双鳬久东上，五马重西游。\n铙骑行关外，壶浆拥道周。\n民心已化服，条教不更修。",
        "dynasty": "宋",
        "collection_info": null
    },
    {
        "title": "秋夕不寐呈諌长乐道龙图",
        "author": "司马光",
        "content": "雨气生灯晕，霜寒入漏声。\n疏篱过萤影，腐叶掩虫鸣。\n丘壑违初愿，簪裾徇外荣。\n丹心终夜苦，白髪诘朝生。\n恩与干坤大，身如草木轻。\n何阶见明主，垂拱视升平。",
        "dynasty": "宋",
        "collection_info": null
    },
    {
        "title": "始平公以光得免使北赐之以诗谨依韵酬和",
        "author": "司马光",
        "content": "皇华将命得人难，专对非才辄自言。\n幸免驱车涉沙漠，尚容载笔侍宣温。\n不唯羞屈穹庐膝，无奈常游魏阙魂。\n衮职区区未能补，何时余论奉清樽。",
        "dynasty": "宋",
        "collection_info": null
    },
    {
        "title": "孟尝",
        "author": "司马光",
        "content": "冠盖盈门意气豪，海鱼兼雨未充庖。\n归来散尽三千客，方悟时人市道交。",
        "dynasty": "宋",
        "collection_info": null
    },
    {
        "title": "喜李侍郎得西京留台",
        "author": "司马光",
        "content": "贱子何为者，栖栖今二毛。\n沧波浮片叶，大块载秋毫。\n利物物何补，营身身已劳。\n羡君遗世网，脱屣一何高。",
        "dynasty": "宋",
        "collection_info": null
    },
    {
        "title": "始平公新作双樗庵命光为诗",
        "author": "司马光",
        "content": "间气生王佐，多才秉国钧。\n栋隆凭杞梓，节劲仰松筠。\n底绩承平业，遗荣寿考身。\n结庐依散木，退让乐天真。",
        "dynasty": "宋",
        "collection_info": null
    },
    {
        "title": "忝职諌垣日负忧畏缅思云夫处士老兄萧然物外何乐如之因成浮槎诗寄献以抒鄙怀",
        "author": "司马光",
        "content": "秋水浮槎客，漂如一叶轻。\n鸥羣须仗信，鲸口几忘生。\n耿耿天津阔，滔滔海浪惊。\n何时还故土，怀糈问君平。",
        "dynasty": "宋",
        "collection_info": null
    },
    {
        "title": "迩英阁读毕后汉书蒙恩赐御筵诗",
        "author": "司马光",
        "content": "赤伏开兴运，昆阳定壮图。\n官仪还旧物，郊兆建新都。\n杲日羣阴破，油云万类苏。\n銮舆陟乔岳，玺绶抚匈奴。\n厚禄优诸将，嘉猷访大儒。\n重明绍堂构，奕叶奉规摹。\n叔世条纲紊，遗风节义扶。\n袁安空陨涕，杨震卒蒙辜。\n佞指车前鹿，人瞻屋上乌。\n炎精尽河渚，黄眚兆当涂。\n青简传良直，金华侍燕娱。\n兴衰炳辙迹，淑慝粲龟符。\n赫赫天光照，孳孳睿思纡。\n方齐建武治，不啻永平俱。\n化盛文明正，恩隆饮食需。\n晞阳惭杞棘，濡咮愧鹈鹕。\n帝力生成大，臣功报效无。\n先民诚可监，愿不忘斯须。",
        "dynasty": "宋",
        "collection_info": null
    },
    {
        "title": "送李侍郎西京留台",
        "author": "司马光",
        "content": "先公勋烈盛盐梅，清白仍闻世济才。\n华省拂衣辞簿领，长衢回首谢尘埃。\n嵩峰排雾依稀出，洛水迎人迤逦来。\n寄语马前头白吏，何殊昔日李西台。",
        "dynasty": "宋",
        "collection_info": null
    },
    {
        "title": "送元待制出牧福唐",
        "author": "司马光",
        "content": "瓯越东南美，田肥果稼饶。\n况怀新赐绶，重过旧题桥。\n食足姦回熄，风移狱犴销。\n长才报政速，铃阁日逍遥。",
        "dynasty": "宋",
        "collection_info": null
    },
    {
        "title": "送吴驾部知真州",
        "author": "司马光",
        "content": "向託屏星驾，同随丞相车。\n终朝容懒拙，经岁庇迂疏。\n共此趋云阙，旋闻建隼旟。\n江淮一都会，游刃必多余。",
        "dynasty": "宋",
        "collection_info": null
    },
    {
        "title": "和赵子舆龙州吏隐堂",
        "author": "司马光",
        "content": "四望逶迤万迭山，微通云栈落尘寰。\n谁知吏道自可隐，未必仙家有此闲。\n酒熟何人能共醉，诗成无事復相关。\n浮生适意即为乐，安用腰金鼎鼐间。",
        "dynasty": "宋",
        "collection_info": null
    },
    {
        "title": "寄题钱君倚明州重修众乐亭",
        "author": "司马光",
        "content": "横桥通废岛，华宇出荒榛。\n风日逢知已，湖山得主人。\n使君如独乐，众庶必深颦。\n何以知家给，笙歌满水滨。",
        "dynasty": "宋",
        "collection_info": null
    },
    {
        "title": "张元常挽歌二首  其一",
        "author": "司马光",
        "content": "为吏文无害，临民政不苛。\n浑金生自美，古井澹无波。\n方喜风鹏举，旋闻隙驷过。\n善人宜寿考，报施定如何。",
        "dynasty": "宋",
        "collection_info": null
    },
    {
        "title": "张元常挽歌二首  其二",
        "author": "司马光",
        "content": "秀眉无足验，结轖遽为灾。\n乡曲三年别，江山万里迴。\n林闾飞旐入，书剑逐舟来。\n坟草枯还绿，重泉不復开。",
        "dynasty": "宋",
        "collection_info": null
    },
    {
        "title": "冬夜",
        "author": "司马光",
        "content": "冬夜何其永，寒光四泬寥。\n鴈横星历历，人静漏迢迢。\n破屋霜应重，荒庭雪未消。\n不眠何所念，达晓思无憀。",
        "dynasty": "宋",
        "collection_info": null
    },
    {
        "title": "奉和御制龙图等阁观三圣御书",
        "author": "司马光",
        "content": "积厚丕丕业，重光郁郁文。\n宝书垂列宿，玉字切浮云。\n散帙鸣銮驻，充庭杂佩分。\n愿移天纵艺，似续圣功勤。",
        "dynasty": "宋",
        "collection_info": null
    },
    {
        "title": "和范景仁夜读试卷",
        "author": "司马光",
        "content": "案前官烛堕花频，满目高文妙入神。\n勇气先登势无敌，巧心后发语尤新。\n好贤何啻三薫贵，求宝方知百汰真。\n愚鲁自非凭骥髪，昆山千里到无因。",
        "dynasty": "宋",
        "collection_info": null
    },
    {
        "title": "又和雪霁",
        "author": "司马光",
        "content": "南宫来几时，挟纩易春衣。\n意谓花将晚，何言雪尚飞。\n夜声通旅枕，晓色弄晴晖。\n继日劳王事，离离鴈已归。",
        "dynasty": "宋",
        "collection_info": null
    },
    {
        "title": "又和二月五日夜风雪",
        "author": "司马光",
        "content": "春风正豪怒，夜雪復飘扬。\n勿使羁愁乱，自知清兴长。\n帘疏声淅沥，灯冷晕微茫。\n此夕牛衣客，成名不可忘。",
        "dynasty": "宋",
        "collection_info": null
    },
    {
        "title": "仁宗皇帝挽歌词二首  其一",
        "author": "司马光",
        "content": "声教万余里，文明四十春。\n茂勋留信史，盛德满生民。\n共适禽鱼乐，安知橐籥仁。\n百年龙驭远，空復仰威神。",
        "dynasty": "宋",
        "collection_info": null
    },
    {
        "title": "仁宗皇帝挽歌词二首  其二",
        "author": "司马光",
        "content": "雾晓铜鱼跃，霜寒阊阖开。\n哀声际海发，灵仗拂天来。\n别寝严虚位，重阍閟夜台。\n柏城空有路，无復属车回。",
        "dynasty": "宋",
        "collection_info": null
    },
    {
        "title": "故相国颍公挽歌辞三首  其一",
        "author": "司马光",
        "content": "儒衣临绝塞，庙略运奇兵。\n缓带羌尘静，灵旗海雾清。\n公心结明主，阴德庇羣生。\n名遂身仍退，人间五福并。",
        "dynasty": "宋",
        "collection_info": null
    },
    {
        "title": "故相国颍公挽歌辞三首  其二",
        "author": "司马光",
        "content": "铭旌远明灭，骑吹去低昂。\n三鼎功名大，重泉日月长。\n鹤飞来弔客，牛卧卜连冈。\n车马还城郭，悲风满白杨。",
        "dynasty": "宋",
        "collection_info": null
    },
    {
        "title": "故相国颍公挽歌辞三首  其三",
        "author": "司马光",
        "content": "沧波与邓林，鱼鸟久飞沉。\n一旦成陈迹，何人识寸心。\n高山亡景行，流水失知音。\n泪尽离东阁，归来破故琴。",
        "dynasty": "宋",
        "collection_info": null
    },
    {
        "title": "读颍公清风集  其一",
        "author": "司马光",
        "content": "伊皋垂训皆王度，周召陈诗尽国风。\n非独立言方不朽，相君功业自无穷。",
        "dynasty": "宋",
        "collection_info": null
    },
    {
        "title": "读颍公清风集  其二",
        "author": "司马光",
        "content": "人生百岁隙中光，唯有高名久不忘。\n千古但令编简在，清风养物一何长。",
        "dynasty": "宋",
        "collection_info": null
    },
    {
        "title": "读颍公清风集  其三",
        "author": "司马光",
        "content": "佳城鬰鬰閟英灵，幸有文章见典型。\n开卷未终双袖湿，目前彷佛对渊庭。",
        "dynasty": "宋",
        "collection_info": null
    },
    {
        "title": "读颍公清风集  其四",
        "author": "司马光",
        "content": "一言华衮足为荣，况託文编久愈明。\n邹湛不逢羊叔子，世间何处復知名。",
        "dynasty": "宋",
        "collection_info": null
    },
    {
        "title": "寄题兴州晁都官东沼沼上有唐郑都官诗刻石",
        "author": "司马光",
        "content": "名郎游胜地，心迹继风流。\n昔为题诗着，今因好事修。\n四山相照映，五马屡淹留。\n想见波光凈，依然一片秋。",
        "dynasty": "宋",
        "collection_info": null
    },
    {
        "title": "送周密学真定安抚使",
        "author": "司马光",
        "content": "玉帐前茅举，铜鱼左契分。\n平生公望着，期月政声闻。\n陌上壶浆溢，潭边花气曛。\n遥知待新将，民物两欣欣。",
        "dynasty": "宋",
        "collection_info": null
    },
    {
        "title": "赠狄节推",
        "author": "司马光",
        "content": "天马云孙在，终然骨相奇。\n泥涂辱虽久，霜雪志难移。\n白髪无嗟老，青衫莫厌卑。\n为山已九仞，高节肯中衰。",
        "dynasty": "宋",
        "collection_info": null
    },
    {
        "title": "送丁正臣知蔡州",
        "author": "司马光",
        "content": "䟃𧽼汝水滨，千骑拥朱轮。\n悬瓠遗基古，鞶囊吉梦新。\n丹心留紫闼，清耳远红尘。\n须识明君意，先应试治民。",
        "dynasty": "宋",
        "collection_info": null
    },
    {
        "title": "感春",
        "author": "司马光",
        "content": "积草满春庭，衡门永昼扃。\n波头何事白，柳眼为谁青。\n荣落浮云度，悲欢熟醉醒。\n繁华非我物，随意任飘零。",
        "dynasty": "宋",
        "collection_info": null
    },
    {
        "title": "不寐",
        "author": "司马光",
        "content": "四远寂然羣动收，只余严鼓度坊楼。\n无由更续三更梦，何处飞来一点愁。",
        "dynasty": "宋",
        "collection_info": null
    },
    {
        "title": "鸡",
        "author": "司马光",
        "content": "羽短笼深不得飞，久留宁为稻粱肥。\n胶胶风雨鸣何苦，满室高眠正掩扉。",
        "dynasty": "宋",
        "collection_info": null
    },
    {
        "title": "光皇佑二年谒告归乡里至治平二年方得再来怆然感怀诗以纪事",
        "author": "司马光",
        "content": "十六载重归，顺涂歌式微。\n青松弊庐在，白首故人稀。\n外饰服章改，流光颜貎非。\n巫咸旧山色，相见尚依依。",
        "dynasty": "宋",
        "collection_info": null
    },
    {
        "title": "辞坟",
        "author": "司马光",
        "content": "十年一展墓，旬浃復东旋。\n岂负襁褓爱，横遭章绶纒。\n更来知几日，遗恨恐终天。\n恸哭出松径，悲风为飒然。",
        "dynasty": "宋",
        "collection_info": null
    },
    {
        "title": "谒三门禹祠  其一",
        "author": "司马光",
        "content": "信矣禹功美，独兼人鬼谋。\n长山忽中断，巨浸失横流。\n迹与天地久，民无鱼鼈忧。\n谁能报盛德，空尔荐醪羞。",
        "dynasty": "宋",
        "collection_info": null
    },
    {
        "title": "谒三门禹祠  其二",
        "author": "司马光",
        "content": "赑屃青崖裂，喧豗白浪豪。\n客舟浮木叶，生理脱鸿毛。\n栢映孤峰短，铭书绝壁高。\n河师不耕织，容易戏风涛。",
        "dynasty": "宋",
        "collection_info": null
    },
    {
        "title": "游三门开化寺",
        "author": "司马光",
        "content": "山石古来色，河流无尽声。\n行船自往返，羣木几枯荣。\n狂象调难伏，空华灭復生。\n我来何所得，聊此濯尘缨。",
        "dynasty": "宋",
        "collection_info": null
    },
    {
        "title": "送僧归吴",
        "author": "司马光",
        "content": "高枕聊成梦，晴空忽见花。\n浮生尽是客，何处得为家。\n旅食帝城久，归舟泽国賖。\n勿因菰菜味，回首浩无涯。",
        "dynasty": "宋",
        "collection_info": null
    },
    {
        "title": "次韵和韩子华寒食休沐与诸公同会赵令园暮归马上偶成",
        "author": "司马光",
        "content": "冠盖连翩陌上来，风光烂漫拥楼台。\n玉卮贮酒随宜饮，绮席寻花触处开。\n小雨前宵先拨火，季春明日又吹灰。\n须知胜集人间少，惆怅金羁容易迴。",
        "dynasty": "宋",
        "collection_info": null
    },
    {
        "title": "送晁秘丞通判雄州",
        "author": "司马光",
        "content": "少傅名德重，蔚然人物师。\n群孙满丹穴，嘉瑞尽长离。\n勿嘆毛羽短，已惊文采奇。\n勉哉勤志业，余庆未应衰。",
        "dynasty": "宋",
        "collection_info": null
    },
    {
        "title": "光顷为诸生常受经于钱丈学赋于张丈今乃叨忝同为侍臣蒙钱丈置酒张丈赐诗不胜愧悚之深言志为谢",
        "author": "司马光",
        "content": "畴昔胜冠日，曾为绛帐生。\n九言闻至教，一顾得虚声。\n不意叨严近，于今接老成。\n宁须诗酒赐，侍坐导知荣。",
        "dynasty": "宋",
        "collection_info": null
    },
    {
        "title": "宋相国公挽辞二首  其一",
        "author": "司马光",
        "content": "仁圣初承绪，敷天吁隽贤。\n得人兹最盛，射策独居先。\n禁省英声远，岩廊至化宣。\n辞荣还故第，三事究高年。",
        "dynasty": "宋",
        "collection_info": null
    },
    {
        "title": "宋相国公挽辞二首  其二",
        "author": "司马光",
        "content": "邦光华衮襚，家宝素书陈。\n东阁簪裾散，西芒宅兆新。\n泉台无復晓，柏径不知春。\n独有高文在，芬芳继古人。",
        "dynasty": "宋",
        "collection_info": null
    },
    {
        "title": "英宗皇帝挽歌辞三首  其一",
        "author": "司马光",
        "content": "盛德师尧舜，英姿肖祖宗。\n太阳光徧照，沧海量兼容。\n鸿业知能继，齐民望可封。\n如何未五载，已上鼎湖龙。",
        "dynasty": "宋",
        "collection_info": null
    },
    {
        "title": "英宗皇帝挽歌辞三首  其二",
        "author": "司马光",
        "content": "虹瑞流朱邸，童髦侍紫宸。\n简心天与子，授位帝知人。\n学古功时敏，钩深道日新。\n宜然三百载，民物仰威神。",
        "dynasty": "宋",
        "collection_info": null
    },
    {
        "title": "英宗皇帝挽歌辞三首  其三",
        "author": "司马光",
        "content": "谏省臣无状，龙鳞昔屡婴。\n恩深忘位贱，义重觉生轻。\n不正诛锄法，仍蒙奬嘆荣。\n百身何足报，天造固难名。",
        "dynasty": "宋",
        "collection_info": null
    },
    {
        "title": "送燕谏议知潭州",
        "author": "司马光",
        "content": "长沙地饶美，贾谊独伤悲。\n自古临荣辱，几人无怨咨。\n使君拥符节，大舰出江湄。\n意气陶然乐，应无弔屈辞。",
        "dynasty": "宋",
        "collection_info": null
    },
    {
        "title": "送李益之侍郎致政归庐山  其一",
        "author": "司马光",
        "content": "儒业金华贵，归心白鹤孤。\n江山依旧在，轩冕向来无。\n啸咏谁当共，登临未索扶。\n浩然知此乐，迥与世人殊。",
        "dynasty": "宋",
        "collection_info": null
    },
    {
        "title": "送李益之侍郎致政归庐山  其二",
        "author": "司马光",
        "content": "水底元无月，衣中自有珠。\n六尘皆外物，万法尽迷涂。\n瀑布寒云湿，觚棱瑞气扶。\n遥知至乐地，不异在京都。",
        "dynasty": "宋",
        "collection_info": null
    },
    {
        "title": "资善堂宴饯应诏",
        "author": "司马光",
        "content": "士论归清德，皇心重老成。\n陈谟侍经席，得谢解尘缨。\n坐密金章并，行徐玉醴清。\n都门昔供帐，疏傅未为荣。",
        "dynasty": "宋",
        "collection_info": null
    },
    {
        "title": "胡太傅挽歌二首  其一",
        "author": "司马光",
        "content": "行冠乡人品，文为学者师。\n黄裳藴厚德，玉律俨清规。\n大节人难夺，嘉谟世莫知。\n仪型不可见，遗烈满丰碑。",
        "dynasty": "宋",
        "collection_info": null
    },
    {
        "title": "胡太傅挽歌二首  其二",
        "author": "司马光",
        "content": "裴回游内禁，密勿赞鸿枢。\n阴德加民物，清名服士夫。\n天方遗一老，星忽陨三吴。\n疑从龙髯去，乘云在帝都。",
        "dynasty": "宋",
        "collection_info": null
    },
    {
        "title": "送惠思归钱塘",
        "author": "司马光",
        "content": "孤岫平湖外，禅房老栢阴。\n倦游谙浊世，独往遂初心。\n夜雨灯窗迥，秋苔屐齿深。\n勿鉏山径草，便有俗人寻。",
        "dynasty": "宋",
        "collection_info": null
    },
    {
        "title": "郑侍郎挽歌辞",
        "author": "司马光",
        "content": "云梦气回復，比肩生隽豪。\n司农家学富，廷尉里门高。\n骐骥昔千里，凤凰今一毛。\n即邱余庆在，终应吕虔刀。",
        "dynasty": "宋",
        "collection_info": null
    },
    {
        "title": "和吴仲庶寄吴瑛比部安道之子壮年致政归隐蕲春",
        "author": "司马光",
        "content": "负米承亲愿已赊，耻随鸡鹜啄泥沙。\n一朝投绂真高士，万卷藏书旧世家。\n齿髪未衰非药物，山林不返为云霞。\n庞眉尚有郎潜者，徇禄忧生直可嗟。",
        "dynasty": "宋",
        "collection_info": null
    },
    {
        "title": "送吴仲庶知江宁",
        "author": "司马光",
        "content": "江南佳丽地，人物自风流。\n青骨灵祠在，黄旗王气收。\n衣冠余旧俗，歌颂乐贤侯。\n正恐还朝速，江山未遍游。",
        "dynasty": "宋",
        "collection_info": null
    },
    {
        "title": "苏才翁子美有赠扶沟白鹤观黄道士诗纪于屋壁岁久漫灭今县宰周同年得完本于民间抵予求诗",
        "author": "司马光",
        "content": "潦倒黄冠无足论，白头嗜酒住荒村。\n狂名偶为留诗着，陈迹仍因好事存。\n金石锵洋虚殿寂，龙蛇洒落古墙昏。\n飞黄灭没浮云外，疲马何能望骏奔。",
        "dynasty": "宋",
        "collection_info": null
    },
    {
        "title": "长垣道中作",
        "author": "司马光",
        "content": "极目王畿四坦然，方舆如地盖如天。\n始知恃险不如德，去杀胜残已百年。",
        "dynasty": "宋",
        "collection_info": null
    },
    {
        "title": "再使河北",
        "author": "司马光",
        "content": "桑麦青青四月初，皇华使者又脂车。\n为臣岂得辞王事，寿昌侍郎巽之子。",
        "dynasty": "宋",
        "collection_info": null
    },
    {
        "title": "河北道中作  其一",
        "author": "司马光",
        "content": "绿柳阴中白浪花，河边日日暗风沙。\n解鞍纵马悄无事，隐几看书随处家。",
        "dynasty": "宋",
        "collection_info": null
    },
    {
        "title": "河北道中作  其二",
        "author": "司马光",
        "content": "河势东迴今几年，浓阴满目尽桑田。\n川原变化无终极，一气不为常寂然。",
        "dynasty": "宋",
        "collection_info": null
    },
    {
        "title": "河北道中作  其三",
        "author": "司马光",
        "content": "原上纍纍古冢高，昔时意气尽贤豪。\n断碑名姓已磨灭，永日东风吹野蒿。",
        "dynasty": "宋",
        "collection_info": null
    },
    {
        "title": "夜发长垣",
        "author": "司马光",
        "content": "长涂暑气剧，永日卧邮亭。\n画伏如墙鼠，宵行似野萤。\n歇鞍沙月白，拂面柳风醒。\n历历瞻云汉，谁为二使星。",
        "dynasty": "宋",
        "collection_info": null
    },
    {
        "title": "送丁正臣通判復州",
        "author": "司马光",
        "content": "得失固有命，世人空自劳。\n冬温少霜雪，松短没蓬蒿。\n孤宦千里远，荣名一旦高。\n回看碌碌者，太华与秋毫。",
        "dynasty": "宋",
        "collection_info": null
    },
    {
        "title": "致政王侍郎挽歌二首  其一",
        "author": "司马光",
        "content": "弱冠献奇策，居然终贾才。\n赋成平乐馆，歌奉柏梁杯。\n丽藻留昭世，英游隔夜台。\n土中埋美玉，谁见不兴哀。",
        "dynasty": "宋",
        "collection_info": null
    },
    {
        "title": "致政王侍郎挽歌二首  其二",
        "author": "司马光",
        "content": "振鹭辞灵沼，冥鸿翔太虚。\n清朝解鸣玉，旧里挂安车。\n诗酒江山胜，园林俸禄余。\n所忠今不往，谁奏茂陵书。",
        "dynasty": "宋",
        "collection_info": null
    },
    {
        "title": "景仁招游东园马上口占",
        "author": "司马光",
        "content": "适野自可爱，况逢佳主人。\n马穿官柳影，衣拂帝城尘。\n物外谁知乐，樽前别有春。\n年华己消歇，历历见松筠。",
        "dynasty": "宋",
        "collection_info": null
    },
    {
        "title": "依前韵奉送才元和甫使北",
        "author": "司马光",
        "content": "析木带天津，华星随去人。\n扬旍踰绝漠，负弩候前尘。\n出塞风霜苦，归涂杨柳春。\n会书专对美，烨烨满秋筠。",
        "dynasty": "宋",
        "collection_info": null
    },
    {
        "title": "哭刘仲邍  其一",
        "author": "司马光",
        "content": "天下才无几，夫君独患多。\n高文粲列宿，英辩泻长河。\n荣宦成朝梦，浮生度尺波。\n旧僚空执酒，相与泪滂沱。",
        "dynasty": "宋",
        "collection_info": null
    },
    {
        "title": "哭刘仲邍  其二",
        "author": "司马光",
        "content": "昔醉金明渚，今来慧辩祠。\n当年笑相视，此日哭殊悲。\n天迥川原凈，风高草木衰。\n江梅灵气在，泉下復相知。",
        "dynasty": "宋",
        "collection_info": null
    },
    {
        "title": "送向防御知陈州",
        "author": "司马光",
        "content": "千骑去翩翩，专城上少年。\n韦平家好学，阴马世称贤。\n官用才能进，恩非雨露偏。\n想闻河润远，封畛帝畿连。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其一",
        "author": "司马光",
        "content": "肇履璇玑历，重飞缇室灰。\n寒随土牛尽，暖应斗车回。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其二",
        "author": "司马光",
        "content": "鸾路迎长日，农祥正晓天。\n九垓同燠沐，万物向蕃鲜。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其三",
        "author": "司马光",
        "content": "盛德方迎木，柔风渐布和。\n省耕将效驾，击壤已闻歌。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其四",
        "author": "司马光",
        "content": "候鴈来归北，寒鱼陟负冰。\n相乌风色改，旸谷日华升。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其五",
        "author": "司马光",
        "content": "浮阳满野白溶溶，泽底山椒淑气通。\n草木岂能知造化，一华一叶尽天功。",
        "dynasty": "宋",
        "collection_info": null
    },
    {
        "title": "春贴子词 皇帝阁六首 其六",
        "author": "司马光",
        "content": "漠然天造与时新，根着浮流一气均。\n万物不须雕刻巧，正如恭已布深仁。",
        "dynasty": "宋",
        "collection_info": null
    },
    {
        "title": "春贴子词 太皇太后阁六首 其一",
        "author": "司马光",
        "content": "盛德初临震，阳和已动坤。\n发生天施大，厚载母仪尊。",
        "dynasty": "宋",
        "collection_info": null
    },
    {
        "title": "春贴子词 太皇太后阁六首 其二",
        "author": "司马光",
        "content": "种桃临玉井，裁胜刻金花。\n借问此何处，昆山王母家。",
        "dynasty": "宋",
        "collection_info": null
    },
    {
        "title": "春贴子词 太皇太后阁六首 其三",
        "author": "司马光",
        "content": "长乐晓钟残，皇舆入问安。\n东风犹料峭，冒絮御余寒。",
        "dynasty": "宋",
        "collection_info": null
    },
    {
        "title": "春贴子词 太皇太后阁六首 其四",
        "author": "司马光",
        "content": "庆寿风烟接未央，飞楼复道鬰相望。\n春来无以销长日，闲取经书教小王。",
        "dynasty": "宋",
        "collection_info": null
    },
    {
        "title": "春贴子词 太皇太后阁六首 其五",
        "author": "司马光",
        "content": "冰澌半解波先绿，柳叶未生条已黄。\n四海澄清天子孝，朝回日奉万年觞。",
        "dynasty": "宋",
        "collection_info": null
    },
    {
        "title": "春贴子词 太皇太后阁六首 其六",
        "author": "司马光",
        "content": "东宫归政五年余，隐几时观黄老书。\n禁闼无为民自化，熙熙不独在春初。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其一",
        "author": "司马光",
        "content": "母德思齐盛，天心奋豫初。\n青晖凝辇路，佳气拥宸居。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其二",
        "author": "司马光",
        "content": "暖日初添刻，柔风乍袭衣。\n弄孙时哺果，观织屡临机。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其三",
        "author": "司马光",
        "content": "脍肉纷银缕，兰芽蔟紫茸。\n太官遵旧俗，岁岁与今同。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其四",
        "author": "司马光",
        "content": "钗上花开海燕飞，红缯翦萼蜡粘枝。\n风前飘荡参差羽，还似瑶箱呈瑞时。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其五",
        "author": "司马光",
        "content": "玉漏声残金殿开，乘舆清跸问安来。\n尽将草木欣欣意，同与新春入寿杯。",
        "dynasty": "宋",
        "collection_info": null
    },
    {
        "title": "春贴子词 皇太后阁六首 其六",
        "author": "司马光",
        "content": "裁缝大练成春服，慈俭由来性所钟。\n肯使外家矜侈靡，车如流水马如龙。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其一",
        "author": "司马光",
        "content": "穜稑献新种，祎褕澣旧衣。\n玉鈎随步辇，行看采桑归。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其二",
        "author": "司马光",
        "content": "樛木犹藏叶，夭桃未作花。\n六宫歌逮下，四海咏宜家。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其三",
        "author": "司马光",
        "content": "沟暖冰初断，牎晴雪半消。\n余寒不足畏，涂壁尽芳椒。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其四",
        "author": "司马光",
        "content": "宝胜金幡巧鬬功，綵花蜡燕扬和风。\n玉盘翠苣映红蓼，捧案朝来献两宫。",
        "dynasty": "宋",
        "collection_info": null
    },
    {
        "title": "春贴子词 皇后阁五首 其五",
        "author": "司马光",
        "content": "春衣不用蕙兰熏，领缘无烦刺绣文。\n曾在蚕宫亲织紞，方知缕缕尽辛勤。",
        "dynasty": "宋",
        "collection_info": null
    },
    {
        "title": "春贴子词 夫人阁四首 其一",
        "author": "司马光",
        "content": "壁带非烟润，金铺霁景鲜。\n绣功添采缕，和气入繁絃。",
        "dynasty": "宋",
        "collection_info": null
    },
    {
        "title": "春贴子词 夫人阁四首 其二",
        "author": "司马光",
        "content": "翦綵催花发，开帘望燕归。\n藏阄新过腊，习舞竞裁衣。",
        "dynasty": "宋",
        "collection_info": null
    },
    {
        "title": "春贴子词 夫人阁四首 其三",
        "author": "司马光",
        "content": "绮窗绣户又东风，丹掖游陪岁岁同。\n但愿太平无限乐，何须三十六离宫。",
        "dynasty": "宋",
        "collection_info": null
    },
    {
        "title": "春贴子词 夫人阁四首 其四",
        "author": "司马光",
        "content": "圣主终朝勤万几，燕居专事养希夷。\n千门永昼春岑寂，不用车前插竹枝。",
        "dynasty": "宋",
        "collection_info": null
    },
    {
        "title": "和景仁琼林席上偶成",
        "author": "司马光",
        "content": "念昔琼林赐宴归，綵衣绿绶正相宜。\n将雏虽復慰心喜，负米翻成触目悲。\n殿角花犹红胜火，樽前髪自白如丝。\n桂林衰朽何须恨，幸有新枝续旧枝。",
        "dynasty": "宋",
        "collection_info": null
    },
    {
        "title": "早朝书事",
        "author": "司马光",
        "content": "太白明如李，东方三丈高。\n晨光孤照阙，雾气湿侵袍。\n槐柳经霜惨，骅骝得路豪。\n素餐无小补，俛仰愧金鳌。",
        "dynasty": "宋",
        "collection_info": null
    },
    {
        "title": "登长安见山楼",
        "author": "司马光",
        "content": "到官今十日，纔得一朝闲。\n岁晚愁云合，登楼不见山。",
        "dynasty": "宋",
        "collection_info": null
    },
    {
        "title": "长安送李尧夫同年",
        "author": "司马光",
        "content": "昔岁琼林花气曛，今朝长乐柳梢春。\n事随流水滔滔度，鬓结繁霜戢戢新。\n世路饱谙都是梦，人生可贵莫如身。\n会须筑室临清洛，相与携筇戴葛巾。",
        "dynasty": "宋",
        "collection_info": null
    },
    {
        "title": "五哀诗 故殿中侍御史荥阳郑公",
        "author": "王禹偁",
        "content": "柱史有名迹，清才自天纵。\n构思庆云合，落笔醴泉涌。\n歌诗与文赋，铮铮人口讽。\n扬袂入泽宫，鹄心一箭中。\n恃才善戏谑，负气好侮弄。\n大志有谁知，细行乖自讼。\n小谏事世宗，惕惕佩光宠。\n太祖方历试，握兵权已重。\n上书范鲁公，先见不能用。\n历数不在周，讴谣卒归宋。\n汗漫失屠龙，接舆遂歌凤。\n行荷伯伦锸，高卧毕卓瓮。\n神德不为嫌，优待台谏俸。\n晚求万泉令，吏隠官资冗。\n一旦随朝露，识者弥哀痛。\n无子嗣家声，身世若一梦。\n文编多散失，人口时传诵。\n空持一器酒，何处浇孤冢。",
        "dynasty": "宋",
        "collection_info": null
    },
    {
        "title": "五哀诗 故国子博士郭公",
        "author": "王禹偁",
        "content": "汾阳饱经术，赋性甚坦率。\n在昔举神童，广场推杰出。\n尚书诵在口，何论落自笔。\n总角取科名，弱冠纡缨绂。\n早佐湘阴幕，汉鼎入周室。\n失志罢屠龙，佯狂遂扪蝨。\n周行亦黾勉，吏隠多放逸。\n滑稽东方朔，图画王摩诘。\n古文识科斗，奥学辨萍实。\n字穷苍颉本，篆证阳冰失。\n王绩醉为乡，伯伦居无匹。\n俸钱乏一囊，宦路从三黜。\n朱衣多不着，白髮仍慵栉。\n渐老覊旅年，方见昇平日。\n忽以伎术召，此意殊鬰鬰。\n放口忤无鬚，何门求造膝。\n遁逃终见捕，谴逐道中卒。\n遗孤落闾阎，荒冢鸣蟋蟀。\n手泽渐难求，谁家耀箱帙。\n投弔焚此诗，九原应有物。",
        "dynasty": "宋",
        "collection_info": null
    },
    {
        "title": "五哀诗 故太子中允知洛阳县颍公",
        "author": "王禹偁",
        "content": "洛阳富文彩，峭拔四子流。\n提笔入广场，辞气干斗牛。\n擢第在芸阁，言事触冕旒。\n左降宰百里，道胜心无忧。\n才高耻吏役，放荡不检修。\n起应贤良科，下笔不见休。\n青宫尚淹恤，赤县且优游。\n轻财粪土贱，高义云天浮。\n悬磬任贫窭，盈樽长献酬。\n知己彼何人，凤阁与鳌头。\n推挽终不起，壮志将焉收。\n晚年圯桥役，关市良可羞。\n忽然为异物，寒草封一丘。\n孀嫠应冻饿，交友谁寻求。\n遗孙方稚齿，爽秀已遒遒。\n皇天若有凭，必使光贻谋。",
        "dynasty": "宋",
        "collection_info": null
    },
    {
        "title": "太一宫祭迴马上偶作寄韩德纯道士",
        "author": "王禹偁",
        "content": "去年暨今夏，承诏祠天神。\n昔当摇落时，宫叶红纷纷。\n此来芳春暮，宫草青蓁蓁。\n三日奉斋洁，百骸祛垢氛。\n御署致恭虔，天香何絪缊。\n监祀黄门郎，摄官紫微臣。\n松枝拂剑佩，树影光搢绅。\n灯烛晃白昼，香花蔼清芬。\n金殿礼神仙，瑶坛醮星辰。\n至诚不为己，玄鉴当福仁。\n质明祀事毕，復命趋紫宸。\n扬鞭入村落，缓辔聊逡巡。\n麦田少时雨，蚕月无閒人。\n自惭怀禄仕，蠹此力穑民。\n又抛三洞趣，来入九衢尘。\n不如韩道士，长此养天真。",
        "dynasty": "宋",
        "collection_info": null
    },
    {
        "title": "送筇杖与刘湛然道士",
        "author": "王禹偁",
        "content": "有客遗竹杖，九节共一枝。\n鹤脰老更长，龙骨干且奇。\n我问何所来，来从西南夷。\n因思汉武帝，求此民力疲。\n明明圣天子，德教加四维。\n蛮貊尽臣妾，县道皆覊縻。\n僰僮与笮马，入贡何纍纍。\n此竹日已贱，轻视如蒿藜。\n我年三十七，血气未全衰。\n况在紫微垣，动为簪笏覊。\n倚壁如长物，岁月无所施。\n寸心空爱惜，惜此来天涯。\n忽承明主诏，来谒太一祠。\n再见刘先生，气貌清且羸。\n持此以为赠，所谓得其宜。\n少助橘童力，好引花鹿随。\n步月莫离手，看山聊搘颐。\n微物懒致书，故作筇竹诗。",
        "dynasty": "宋",
        "collection_info": null
    },
    {
        "title": "对雪",
        "author": "王禹偁",
        "content": "帝乡岁云暮，衡门昼长闭。\n五日免常参，三馆无公事。\n读书夜卧迟，多成日高睡。\n睡起毛骨寒，窗牖琼花坠。\n披衣出户看，飘飘满天地。\n岂敢患贫居，聊将贺丰岁。\n月俸虽无余，晨炊且相继。\n薪刍未阙供，酒肴亦能备。\n数杯奉亲老，一酌均兄弟。\n妻子不饥寒，相聚歌时瑞。\n因思河朔民，输税供边鄙。\n车重数十斛，路遥几百里。\n羸蹄冻不行，死辙冰难曳。\n夜来何处宿，阒寂荒陂裏。\n又思边塞兵，荷戈御胡骑。\n城上卓旌旗，楼中望烽燧。\n弓劲添气力，甲寒侵骨髓。\n今日何处行，牢落穷沙际。\n自念亦何人，偷安得如是。\n深为苍生蠹，仍尸谏官位。\n謇谔无一言，岂得为直士。\n褒贬无一词，岂得为良史。\n不耕一亩田，不持一隻矢。\n多惭富人术，且乏安边议。\n空作对雪吟，勤勤谢知己。",
        "dynasty": "宋",
        "collection_info": null
    },
    {
        "title": "金吾",
        "author": "王禹偁",
        "content": "金吾河朔人，事郡在贱列。\n攀附周世宗，龙飞起鱼鳖。\n委质向圣朝，积功取旄钺。\n所在肆贪残，乘时恃勋伐。\n皇家平金陵，九江聚遗孽。\n弥年城乃陷，不使鷄犬活。\n老小数千人，一怒尽流血。\n三惑无不具，五福何尝缺。\n晚年得执金，富贵居朝阙。\n娱乐有清商，康强无白髮。\n享年六十九，固不为夭折。\n考终北牖下，手足全启发。\n子孙十数人，解佩就衰绖。\n赠典颇优崇，视朝为之辍。\n哀荣既如是，报应何足说。\n责簿李广死，赐剑武安灭。\n侥倖过古人，况无大功烈。\n福善与祸淫，斯言仅虚设。\n吁嗟为儒者，寒饿守名节。\n五十朝大夫，龙钟头似雪。\n无故不杀羊，礼文安可越。\n何况宾祀间，贫苦无羊杀。",
        "dynasty": "宋",
        "collection_info": null
    },
    {
        "title": "送戚维戚纶之阆州亳州",
        "author": "王禹偁",
        "content": "古人贵道德，岂以禄位拘。\n有道不在位，颜回舜之徒。\n无德殃且至，商受为独夫。\n以此固名节，富贵安足图。\n睢阳戚先生，今世古之儒。\n终身不求仕，没齿唯诵书。\n孝爱睦姻族，淳谨化里闾。\n文翁变蜀土，尚以德位俱。\n仲淹居汾水，专用素教敷。\n青青子衿辈，栉比曳朝裾。\n盛德苟无报，吾道将焉如。\n鲤庭生二子，骊颔委双珠。\n朴厚有父风，学业张皇谟。\n各登进士科，齐乘使者车。\n阆中佐郡政，亳社司搉酤。\n佐郡古半刺，可使惸嫠苏。\n搉酤今权道，亦助军国须。\n牵车骥虽屈，补履刃有余。\n谁谓佐着作，在上积薪刍。\n谁谓光禄勋，其中混琼琚。\n我亦何为者，先上青云衢。\n伐木空求友，拔茅未连茹。\n终待奋直笔，会当伏青蒲。\n请慎名与器，愿分贤与愚。\n彙征补皇极，戮力张道枢。\n巨鱼方喣沫，相忘在江湖。\n冥鸿当顺风，接翼摩太虚。\n此志尚壹鬰，此别良悲吁。\n苦县且密迩，剑关多崎岖。\n于役勿为叹，加饭聊自娱。\n尺素惠好音，无惜双鲤鱼。",
        "dynasty": "宋",
        "collection_info": null
    },
    {
        "title": "送陈侯之任同州",
        "author": "王禹偁",
        "content": "丈夫贵自奋，何必恃贻谋。\n当年功不立，古人重为忧。\n太师忠顺公，没世有余休。\n令子一何贤，耻随资荫流。\n碌碌奉朝请，帝恩何以酬。\n鬰鬰不快意，上章闻冕旒。\n愿为循良吏，未甘恩泽侯。\n天子嘉乃诚，锡命莅同州。\n同州古三辅，北望雄且优。\n诏条得以布，民瘼得以求。\n勿谓绮纨子，当有襦袴讴。\n诗云无忝尔，礼云必为裘。\n去去继旄节，免作将门羞。",
        "dynasty": "宋",
        "collection_info": null
    },
    {
        "title": "送朱九龄",
        "author": "王禹偁",
        "content": "吏隠不求贵，亲老不择禄。\n之子有俊才，弱冠中正鹄。\n弗坠先人业，何惭有道谷。\n一命佐砀山，枳棘聊容足。\n再命宰嘉兴，丝桐几易俗。\n率身甘菜茹，养母求粱肉。\n承颜苟不亏，折腰未为辱。\n解印无余赀，舟中只琴筑。\n十口寄淮泗，一身来辇毂。\n又说东南行，秋风江水渌。\n鄱阳古名郡，赤金流山谷。\n每岁鼓钱刀，从来设官局。\n还得便高堂，无辞縻逸躅。\n扬帆江湖思，木脱天地肃。\n枫叶紫斓斒，蓼花红{罒/彔}𦌊。\n津吏晓来迎，溪僧夜留宿。\n至止事方简，优游从所欲。\n江城丰稻粱，水市多鱼蔌。\n三载奉甘饴，百钱饱家族。\n自有綵衣华，勿叹蓝袍绿。\n行年未三十，气壮颜如玉。\n行义日以闻，焉能长碌碌。\n终列侍臣班，耀我同年录。\n且赋白华诗，唱作离筵曲。",
        "dynasty": "宋",
        "collection_info": null
    },
    {
        "title": "暴富送孙何入史馆",
        "author": "王禹偁",
        "content": "孟郊常贫苦，忽吟不贫句。\n为喜玉川子，书船归洛浦。\n乃知君子心，所乐在稽古。\n汉公得高科，不足唯坟素。\n二年佐棠阴，眼黑怕文簿。\n跃身入三馆，烂目阅四库。\n孟贫昔不贫，孙贫今暴富。\n暴富亦须防，文高被人妬。",
        "dynasty": "宋",
        "collection_info": null
    },
    {
        "title": "赠刘仲堪",
        "author": "王禹偁",
        "content": "刘生颇少秀，为学识根柢。\n丘轲有堂奥，试脚到阶砌。\n杨墨恣荒榛，挥手欲芟薙。\n携文访谪居，趣向非权势。\n对挹雏凤下，交言孤鹤唳。\n在璞认良玉，行当为国器。\n彼茁见灵芽，伫可供王祭。\n岂止随众人，区区一枝桂。\n宜哉孙汉公，妻之以女弟。\n吾家兄之子，笄年未伉俪。\n恨不早相逢，取子为佳壻。",
        "dynasty": "宋",
        "collection_info": null
    },
    {
        "title": "送冯尊师",
        "author": "王禹偁",
        "content": "前日访潘阆，下马入穷巷。\n忽见双笋石，卧向青苔上。\n云是冯尊师，秋来留在兹。\n今说东南行，问我坚乞诗。\n又见宋阁老，亦言师甚好。\n欲去天台山，即别长安道。\n台阁有羣英，赠别瑰与琼。\n琤然满怀袖，此事殊为荣。\n安用征吾句，吾道方龃龉。\n老为八品官，有山未能去。\n束髮号男儿，出处贵得宜。\n出则学皋夔，独立称帝师。\n处则同乔松，决起如冥鸿。\n谁能似蚯蚓，蟠屈泥土中。\n师行甚可羡，云鹤无覊绊。\n为我持此诗，题于桐栢观。",
        "dynasty": "宋",
        "collection_info": null
    },
    {
        "title": "八绝诗 庶子泉",
        "author": "王禹偁",
        "content": "物形固天造，物景不自胜。\n泉乎未遇人，石罅徒流迸。\n宫相政多暇，行乐蹑岩磴。\n发蒙涨为溪，幽致兹焉盛。\n唐贤大历后，峭壁刻名姓。\n我来一何暮，今秋始乘兴。\n山势环有缺，山门壶引柄。\n乍挹清泚姿，颇惬幽闲性。\n味将春茗宜，光与晓岚暝。\n架竹落僧厨，远声入清磬。\n何当宿禅室，欹枕终夜听。\n饮多病骨换，照久尘逈。\n销尽谪居愁，无心治归艇。",
        "dynasty": "宋",
        "collection_info": null
    },
    {
        "title": "八绝诗 白龙泉",
        "author": "王禹偁",
        "content": "崖石何凿凿，渤潏涌山脚。\n含虚光可鉴，倒影壁如削。\n瀰漫到前溪，支脉通远壑。\n白龙乃神物，胡此恋一勺。\n势能为霖雨，力可兴雷雹。\n上天未有命，兹焉缩头角。\n应防困蝼蚁，泥蟠讵敢跃。\n葅醢曾是忧，豢养殊非乐。\n亦如君子道，出处贵先觉。\n吾生苦迁谪，未免郡政缚。\n偶来泉畔坐，感兴题秋箨。\n斗薮缨上尘，试就清涟濯。\n聊将一掬水，洗我面惭怍。\n日暮不忍归，风埃满城郭。",
        "dynasty": "宋",
        "collection_info": null
    },
    {
        "title": "八绝诗 明月溪",
        "author": "王禹偁",
        "content": "涨溪者为谁，人骨皆已朽。\n我来寻故迹，溪荒乱泉吼。\n惜哉幽胜事，尽落唐贤手。\n唯余旧时月，团团照山口。",
        "dynasty": "宋",
        "collection_info": null
    },
    {
        "title": "八绝诗 清风亭",
        "author": "王禹偁",
        "content": "兹亭废已久，厥趾犹在哉。\n清风为我起，疑有精灵来。\n神交念宫相，临砌倾一杯。\n迴头问黄菊，寂寞与谁开。",
        "dynasty": "宋",
        "collection_info": null
    },
    {
        "title": "八绝诗 望日台",
        "author": "王禹偁",
        "content": "荒台隠层碧，云磴踰百尺。\n攀萝试一上，依然有遗迹。\n掌舒旧砌平，屏卓诸峰直。\n凭高聊写望，孤怀念乡国。\n长安不可见，但对金乌赤。\n倾尽葵藿心，庶免浮云隔。",
        "dynasty": "宋",
        "collection_info": null
    },
    {
        "title": "八绝诗 归云洞",
        "author": "王禹偁",
        "content": "碧洞何眈眈，呀然倚山根。\n朝云出如呕，暮云归如吞。\n大块气不死，兹为玄牝门。\n怪石拥左右，势若貙虎蹲。\n旁行数十步，漆黑不可扪。\n安得鞭烛龙，为吾前驰奔。\n寻尽神仙窟，一一知其源。",
        "dynasty": "宋",
        "collection_info": null
    },
    {
        "title": "八绝诗 阳冰篆",
        "author": "王禹偁",
        "content": "泠泠庶子泉，落落阳冰笔。\n云气势崩垂，龙蛇互蟠屈。\n峄山既劘灭，石鼓又缺失。\n唯兹数十字，遒劲倚云窟。\n模印徧华夷，流传耀缃帙。\n书诚一艺尔，小道讵可忽。\n乃知出人事，千古名不没。",
        "dynasty": "宋",
        "collection_info": null
    },
    {
        "title": "八绝诗 垂藤盖",
        "author": "王禹偁",
        "content": "古藤何樛蟠，低荫庶子泉。\n童童若青盖，挂在绝壁前。\n月穿波影碎，露滴岸声圆。\n晓笼使君醉，夜覆溪僧禅。\n昔之好事者，为作出偶然。\n人亡藤已朽，犹得声名传。\n我欲移青松，植向泉眼边。\n既图岁月久，復取节操全。\n所为亦一时，所期或千年。\n庶吾不朽名，长与偃盖悬。",
        "dynasty": "宋",
        "collection_info": null
    },
    {
        "title": "东门送郎吏行寄承旨宋侍郎",
        "author": "王禹偁",
        "content": "西门送仆射，鞍马照路光。\n南门送贰卿，冠盖遥相望。\n东门送郎吏，舣舟隋堤傍。\n郎吏诚隔品，同直白玉堂。\n丈人况知己，振拔在举场。\n怜才惜我去，深劝离别觞。\n醉中不记事，烟水空茫茫。\n醒来闻鸣橹，呕轧摇斜阳。\n犹疑在禁中，残漏寒丁当。\n迴望银台门，五云遮帝乡。\n聚散本如此，升沉庸何伤。\n丈人名位峻，只欠登岩廊。\n平居倦朝请，高论思退藏。\n圃田有别业，古木罗修篁。\n艹亭寒萧萧，池波碧泱泱。\n尝云拂袖去，可以傲羲皇。\n丈人果能尔，识度非寻常。\n安车比疏广，辟谷如张良。\n再拜愿丈人，寿考仍康强。\n自念山野士，不解随圆方。\n宦途多龃龉，身计颇悲凉。\n行将解簪笏，归去事农桑。\n幸容操杖履，洒扫近丘墙。",
        "dynasty": "宋",
        "collection_info": null
    },
    {
        "title": "送林介",
        "author": "王禹偁",
        "content": "八年困名场，万里有慈亲。\n吟变闽越声，衣有京洛尘。\n况復久相依，知子文行淳。\n不能致一第，虚作金銮臣。\n昔予贬商洛，相送远涉溱。\n今予谪滁上，语别清淮滨。\n途穷与道丧，讵免同沾巾。",
        "dynasty": "宋",
        "collection_info": null
    },
    {
        "title": "北楼感事",
        "author": "王禹偁",
        "content": "北楼出林杪，登览开病姿。\n旁带滁州城，雉堞何逶迤。\n下入刺史宅，却临统军池。\n伊予翰林客，失职方在兹。\n两衙簿领外，尽日吟望时。\n晚窗度急雨，夏木交繁枝。\n淮南气候殊，经秋啭黄鹂。\n檐前有山果，采掇亦甘滋。\n樽中有官醖，倾酌任醇醨。\n忘机得真趣，怀古生远思。\n念昔李太尉，落落邦家基。\n下笔到西汉，料兵如六奇。\n谪官来此郡，鬰鬰持一麾。\n尝作怀嵩楼，记文悲盛衰。\n甚得进退理，深明祸福机。\n未几再入用，斯言忽如遗。\n君恩匪胶柱，天殃若影随。\n六月万里行，炎荒竟不归。\n功成又名遂，不退将安之。\n姑以人事较，勿凭天命推。\n矧予草泽士，被褐復羹藜。\n谬因弄文翰，八载侍丹墀。\n三入承明卢，古人期并驰。\n玉堂百日罢，所累非文词。\n强仕未为老，望郎不为卑。\n淮边永阳郡，人物自熙熙。\n费用量所入，丰约从其宜。\n一妻本糟糠，不识金翠施。\n三男无庶孽，讵爱纨绮赀。\n甘贫绝诛求，易退无覊縻。\n五十拟归耕，何必悬车期。\n且予望卫公，云龙与山麋。\n唐贤昔际遇，文雅道光辉。\n进士取将相，易于俯拾棋。\n自从五代来，素风已陵迟。\n干戈为政事，茅土输健儿。\n儒冠筮仕者，仅免寒与饥。\n至今明圣代，此风犹未移。\n自无经济术，乌用碌碌为。\n归欤復归欤，无忘北楼诗。",
        "dynasty": "宋",
        "collection_info": null
    },
    {
        "title": "送刘职方",
        "author": "王禹偁",
        "content": "罢直出玉堂，诏授尚书郎。\n朝佥假郡印，承乏来永阳。\n喜开黄纸书，云替刘职方。\n职方老状头，畴昔名擅场。\n宦游三十载，寸进鸳鹭行。\n未出六品班，鬚鬓已垂霜。\n顾予新进生，遭时恣翱翔。\n纶闱与内署，掌诰侍玉皇。\n夜召赴浴殿，春游醉柏梁。\n晚出银台门，朝服含天香。\n为儒能到此，自道摩穹苍。\n今年四十二，典郡清淮旁。\n卧锦郎位正，腰金服色光。\n见君深自愧，抚己庸何伤。\n古人重交代，子孙不相忘。\n西掖替左司，刘白形诗章。\n况我忝翰林，而君列文昌。\n待将官与氏，山寺题修篁。\n共保不朽名，他年比甘棠。\n昇沉何足道，聚散安有常。\n且当唱此诗，为君送离觞。",
        "dynasty": "宋",
        "collection_info": null
    },
    {
        "title": "感兴",
        "author": "王禹偁",
        "content": "吾尝入深山，溪谷寒且冱。\n杉桧颇凌云，岁月自朽蠹。\n般输目不见，何由用斤斧。\n东山大夫松，中岳金鸡树。\n秦政本独夫，则天乃淫妪。\n名号被常材，所幸因一顾。\n为木岂有命，偶然生要路。\n谁取涧底松，立作明堂柱。",
        "dynasty": "宋",
        "collection_info": null
    },
    {
        "title": "老态",
        "author": "王禹偁",
        "content": "白髮不相饶，秋来生鬓边。\n黑花最相亲，终日在眼前。\n老态固具矣，宦情信悠然。\n唯当共心约，收拾早归田。",
        "dynasty": "宋",
        "collection_info": null
    },
    {
        "title": "官醖",
        "author": "王禹偁",
        "content": "为郡得官醖，月给盈三斛。\n地僻少使车，时清罕留狱。\n老大復迁谪，吾怀颇幽独。\n婵娟楼上月，烂漫池边菊。\n东院与西亭，翛翛风弄竹。\n对此不开樽，骚人应恸哭。\n独酌入醉乡，陶然瞑双目。\n醒来成浩叹，胡为事口腹。\n彝酒书垂诫，羣饮圣所戮。\n汉文亦禁酒，患在糜人谷。\n自从孝武来，用度常不足。\n榷酤夺人利，取钱入官屋。\n古今事相倍，帝皇道难復。\n吾无奈尔何，更尽杯中渌。",
        "dynasty": "宋",
        "collection_info": null
    },
    {
        "title": "射弩",
        "author": "王禹偁",
        "content": "蹷张见旧史，强弩亦古官。\n如何壮夫事，今作儒者欢。\n罚郡在僻左，时清政多闲。\n戎装命宾侣，作此开愁颜。\n吴弩号健捷，仆夫为吾弯。\n正侯废已久，画纸为雕盘。\n日晕生几重，挂壁何团团。\n记筹鼓声急，中的酒量宽。\n诚非军旅事，亦有堵墙观。\n安得十万枝，长驱过桑干。\n射彼老上庭，夺取燕脂山。\n不见一匈奴，直抵瀚海还。\n北方尽纳款，献寿天可汗。\n吾徒久不武，干禄为饥寒。\n所得纔升斗，龌龊在朝班。\n不如执戈士，意气登韩坛。\n笑拥白玉妓，醉驰黄金鞍。\n郎官一生俸，供尔数月间。\n儒将古所重，料兵如转丸。\n谁知戴章甫，终老弄辛酸。\n偶因儿戏为，痛念边事艰。\n临风自慷慨，素髮衝儒冠。",
        "dynasty": "宋",
        "collection_info": null
    },
    {
        "title": "黑裘",
        "author": "王禹偁",
        "content": "野蚕自成茧，缲络为山紬。\n此物产何许，莱夷负海州。\n一端重数斤，裁染为吾裘。\n守黑异华楚，示俭非轻柔。\n熏香则无取，风雪曾何忧。\n朝可奉冠带，夜以为衾裯。\n晏婴三十年，庶几迹相侔。\n季子苦貂弊，吾服仍为优。\n不耻狐貉者，亦当师仲由。\n况我屡迁谪，行将耕故丘。\n映髮垂鹭顶，植杖昂鸠头。\n袖宽可以舞，老农即为俦。\n紫绶挂君门，任尔争封侯。",
        "dynasty": "宋",
        "collection_info": null
    },
    {
        "title": "闻鸮",
        "author": "王禹偁",
        "content": "元精育万彙，羽族何茫茫。\n为怪有鸱鸮，为瑞称凤皇。\n凤皇不时出，未识五色章。\n吾生在邹鲁，风土殊远方。\n鸣鸠随乳燕，日夕巢我梁。\n翩翾杂鸟雀，穿屋率为常。\n又从筮仕来，五年居帝乡。\n更直入承明，侍宴趋未央。\n上林闻鶑啭，巧舌如笙簧。\n鸱鸮徒知名，闻见实未尝。\n顷年谪商山，听之已悲凉。\n今兹出内庭，罚郡来永阳。\n谁知尔鸋鴂，营巢在城墙。\n年加睡渐少，秋尽漏且长。\n鸣啸殊不已，历历含微霜。\n孺人泣我右，稚子啼我傍。\n吾心非达士，讵免亦伥伥。\n人生纵百岁，忽若石火光。\n其间有穷通，幽昧难自量。\n我爱皋与夔，峨冠虞舜堂。\n箫韶闻九成，丹穴来锵锵。\n又爱闳与散，陈力遇文王。\n鸑鷟听岐山，多士周道昌。\n嗟嗟汉贾谊，年少谪南荒。\n故有鵩鸟赋，倚伏理甚详。\n郇公暨邺侯，放逐同一邦。\n夜深闻此鸟，韦公涕霑裳。\n李侯举酒令，斯音非不祥。\n坐客如不闻，罚之以巨觞。\n遂使恶鸟声，听之靡所伤。\n赞皇贬袁州，怀鸮义亦臧。\n乃知昔贤哲，未免亦悽遑。\n况予不肖者，冒宠登朝行。\n报国惟直道，谋身昧周防。\n四年两度黜，鬓髮已苍苍。\n虽得五品官，销尽百炼钢。\n何当解印绶，归田谢膏粱。\n教儿勤稼穑，与妻甘糟糠。\n凤来非我庆，鸮集非吾殃。\n优游尽天年，身世俱可忘。",
        "dynasty": "宋",
        "collection_info": null
    },
    {
        "title": "甘菊冷淘",
        "author": "王禹偁",
        "content": "经年厌粱肉，颇觉道气浑。\n孟春奉斋戒，敕厨唯素飱。\n淮南地甚暖，甘菊生篱根。\n长芽触土膏，小叶弄晴暾。\n采采忽盈把，洗去朝露痕。\n俸麵新且细，溲摄如玉墩。\n随刀落银镂，煮投寒泉盆。\n杂此青青色，芳草敌兰荪。\n一举无孑遗，空媿越盌存。\n解衣露其腹，稚子为我扪。\n饱惭广文郑，饥谢鲁山元。\n况吾草泽士，藜藿供朝昏。\n谬因事笔砚，名通金马门。\n官供政事食，久直紫微垣。\n谁言谪滁上，吾族饱且温。\n既无甘旨庆，焉用品味繁。\n子美重槐叶，直欲献至尊。\n起予有遗韵，甫也可与言。",
        "dynasty": "宋",
        "collection_info": null
    },
    {
        "title": "霪雨中偶书所见",
        "author": "王禹偁",
        "content": "丙申二月七，是夕月离毕。\n春云忽霮䨴，春雨復蒙密。\n绵绵殆三旬，不见天上日。\n谪官在淮甸，幽抱常鬰鬰。\n岂无琅邪山，泥泞不可出。\n空庭唯蚯蚓，得势互蟠屈。\n乘兹积阴气，小穴恣出没。\n山禽忽飞下，长嘴啄深窟。\n倒曳方力争，强吞遽全失。\n食土与巢林，上下非俦匹。\n胡然罗此酷，不能保微质。\n嗟嗟彼羣小，倾夺事匪一。\n仪凤去九夷，神龙入泉室。\n如何役吾眼，瞻视此小物。\n归来因浩叹，自悔成诗笔。",
        "dynasty": "宋",
        "collection_info": null
    },
    {
        "title": "唱山歌",
        "author": "王禹偁",
        "content": "滁民带楚俗，下俚同巴音。\n岁稔又时安，春来恣歌吟。\n接臂转若环，聚首丛如林。\n男女互相调，其词非奔淫。\n修教不易俗，吾亦弗之禁。\n夜阑尚未阕，其乐何愔愔。\n用此散楚兵，子房谋计深。\n乃知国家事，成败因人心。",
        "dynasty": "宋",
        "collection_info": null
    },
    {
        "title": "酬杨遂",
        "author": "王禹偁",
        "content": "杨君江左士，文律何飘飘。\n人言未冠时，作赋凌洞箫。\n甲科中南国，通籍趋东朝。\n轗轲位不进，陶潜还折腰。\n宰邑向蜀道，龿蒲忽兴妖。\n官小力不支，奔窜避枪刀。\n朝廷责守土，黜入县佐僚。\n昨朝写孤愤，遗我有客谣。\n伊予亦左迁，讽之心无憀。\n人生一世间，否泰安可逃。\n姑问道何如，未必论卑高。\n自古富贵者，撩乱如藜蒿。\n德业苟无取，未死名已消。\n岂期颜子渊，不朽在一瓢。\n推此任穷达，其乐方陶陶。\n达则为鵾鹏，穷则为鹪鹩。\n垂天与巢林，识分皆逍遥。",
        "dynasty": "宋",
        "collection_info": null
    },
    {
        "title": "和杨遂贺雨",
        "author": "王禹偁",
        "content": "我罢内庭职，出临永阳民。\n永阳民虽庶，未免多饥贫。\n富之既无术，龊龊为谨身。\n可堪今夏旱，如燎復如焚。\n厥田本涂泥，坐见生埃氛。\n稚老无所诉，嗷嗷望穹旻。\n食禄忧人忧，蚤夜眉不伸。\n促决狱中囚，徧祷境内神。\n楚辞有山鬼，庙貌罗水滨。\n胡法有浮图，寺宇连城闉。\n斋庄命寮寀，供给抽俸缗。\n鼓笛迎湫水，香花照金轮。\n诚知非典故，且慰旱熯人。\n偶与天雨会，霶霶四郊匀。\n插秧復修堰，野叟何欣欣。\n可办官赋调，亦免农艰辛。\n燮调頼时相，感应由圣君。\n于吾復何有，敢望歌颂云。\n清流杨水部，德与我为邻。\n仇香官位屈，何逊诗格新。\n见投贺雨篇，言自人口闻。\n夫君盖私我，过实岂相亲。\n为霖非我事，职业唯词臣。\n若有民谣起，当歌帝泽春。\n庶使采诗官，入奏助南熏。",
        "dynasty": "宋",
        "collection_info": null
    },
    {
        "title": "扬州寒食赠屯田张员外成均吴博士同年殿省柳丞",
        "author": "王禹偁",
        "content": "前年寒食节，待诏直内庭。\n休假百官出，独掩深严扃。\n近侍不敢醉，赐酒空满瓶。\n闲就通中枕，时闻索上铃。\n思入无何乡，兀然欲忘形。\n去年寒食日，滁上忝专城。\n山歌喧里巷，春物媚池亭。\n永阳溪水渌，琅邪山色青。\n谪宦自消遣，不敢夸独醒。\n往往取官醖，时时对花倾。\n醉来念身世，翻使泪纵横。\n今年莅淮海，时节又清明。\n堆案有留事，听歌无欢声。\n胥徒费簿领，使客烦送迎。\n狴牢未空歇，堰埭劳修营。\n衰病力不支，懒慢性已成。\n虚花满双目，素髮添几茎。\n酒肴略无味，妓乐固难听。\n谁言寒食下，终日取茶烹。\n屯田布素交，屈此关市征。\n昔年同应举，典衣飞巨觥。\n博士东观客，求官得步兵。\n况且丹陛前，同为出谷鶑。\n殿丞尹我邑，桑梓復弟兄。\n吏隠掌鹾茗，终朝看道经。\n三贤宴会少，七夕休假并。\n何不策我马，废苑寻放萤。\n何不荡我舟，楼基访摘星。\n三春景欲尽，九曲波始平。\n居然逼吏役，顿此阻交情。\n老态厌春华，病身忧宿酲。\n如水若不改，藉糟亦胡宁。\n解印蓄素志，吟诗露丹诚。\n维扬非所爱，有便即归耕。",
        "dynasty": "宋",
        "collection_info": null
    },
    {
        "title": "扬州池亭即事",
        "author": "王禹偁",
        "content": "冥心阅羣动，亦各趋所安。\n胡为名利人，戚戚常鲜欢。\n吾生四十四，结佩呼郎官。\n掌言入纶阁，待诏直金銮。\n匪谓得禄少，所嗟行道难。\n前年谪滁上，忧畏双鬓残。\n頼有琅邪溪，时濯尘缨冠。\n朝佥徙淮海，任重力易殚。\n君恩讵可报，感激涕汍澜。\n民瘼不能治，恻隠情悲酸。\n况復多病身，名宦心已阑。\n归田未果决，怀禄尚盘桓。\n公退何所适，池亭一凭栏。\n旭日媚春卉，微风生鸣湍。\n呵僮勿挟弹，留客不持竿。\n用冀鱼鸟驯，熙熙肆游观。\n神仙未可学，吏隠聊自宽。\n孤吟刻幽石，此义非考槃。",
        "dynasty": "宋",
        "collection_info": null
    },
    {
        "title": "一品孙郑昱",
        "author": "王禹偁",
        "content": "卜葬得假告，南出安上门。\n鞭马六十里，暮投中书村。\n村翁馆我宿，茅屋欲黄昏。\n有客忽投刺，自称一品孙。\n气貌不凡俗，因为开酒樽。\n坐久问家谍，其族大且繁。\n池州有清节，滥觞登洪源。\n太傅擅鸿笔，入相又出藩。\n其家本开封，改号一何尊。\n至昱始六代，布衣老丘樊。\n跨馿入府县，驱犊耕郊原。\n家庙固已毁，国史空具存。\n盛德百世着，功必格干坤。\n高太已不祀，羡絪何可论。\n况復起章句，乘时宠便蕃。\n子孙虽替陵，尚得守田园。\n我爱三代时，法度有深根。\n卿大夫称家，世世奉苹蘩。\n四民有定分，宦路无驰奔。\n自从杂伯道，倾夺日喧喧。\n脱耒秉金钺，吮笔乘朱轩。\n朝荣又暮辱，容易如掌翻。\n古道不可復，颓波益以浑。\n何况度木者，倒置轮与辕。\n我亦起白屋，两朝直紫垣。\n荫子有官常，赏延弟与昆。\n尽待食人禄，将何报君恩。\n农桑国之本，孝义古所敦。\n吾族不力穑，终岁饱且温。\n虽非享富贵，亦以蠹黎元。\n唐贤尚消歇，我辈奚足言。\n呼儿讽此诗，播在篪与埙。",
        "dynasty": "宋",
        "collection_info": null
    },
    {
        "title": "凤皇陂",
        "author": "王禹偁",
        "content": "次公治颍川，仁政被一方。\n神物不藏瑞，兹焉集凤皇。\n在昔奏箫韶，舜庭来跄跄。\n西伯有至化，亦见鸣岐阳。\n仲尼岂无德，已矣空悲伤。\n夫何刀笔吏，而能致殊祥。\n我来过荒陂，烟草但苍苍。\n缅怀汉循吏，史笔恐未详。",
        "dynasty": "宋",
        "collection_info": null
    },
    {
        "title": "月波楼咏怀",
        "author": "王禹偁",
        "content": "郡城无大小，雉堞皆有楼。\n其间着名者，不过十数州。\n吹箫事辽夐，仙迹难寻求。\n庾公在九江，缔构何风流。\n谢守镇宣城，迭嶂名有由。\n东阳敞八咏，吾闻沈隠侯。\n白雪架郢中，调高难和酬。\n黄鹤倚鄂渚，仙去事悠悠。\n赞皇谪滁上，作赋怀嵩丘。\n楼居出俗态，泽国多胜游。\n好景不遇人，安得名存留。\n齐安古郡废，移此清江头。\n筑城随山势，屈曲復环周。\n兹楼最轩豁，旷望西北陬。\n武昌地如掌，天末入双眸。\n平远无林木，一望同离娄。\n山形如八字，会合势相勾。\n三国事既远，六朝名亦休。\n近从唐末来，争夺互仇雠。\n斯楼备矢石，此地控咽喉。\n终朝望烽燧，连岁事戈矛。\n可怜好诗景，牢落无人收。\n皇家统万国，远迩尽怀柔。\n三圣四十年，荡荡文德修。\n淮甸为内地，黄冈压上游。\n儒冠假郡印，践更若公邮。\n况多办职吏，谁肯恣吟讴。\n伊余何为者，窃慕骚人俦。\n两朝掌文翰，十年侍冕旒。\n去岁出西掖，谪居抱穷愁。\n日日江楼上，风物得冥搜。\n何人名月波，此义颇为优。\n西南新桂魄，初上悬玉鈎。\n晓濑清且浅，漂荡影沉浮。\n三五金波满，夜光如暗投。\n骊龙弄颔珠，晃朗照汀洲。\n澹台拔宝剑，碎璧斩长虬。\n冰轮晓入地，推下赤金毬。\n阑干四五星，斜汉印清秋。\n谁家上元灯，儿戏刳𦸈𧁾。\n此景吟不出，谩使声呦呦。\n千里画图阔，四时诗兴幽。\n野花媚宫缬，芳草铺碧紬。\n火云照沙浦，暴雨倾瓦沟。\n白乱芦花散，红殷蓼穗稠。\n檐冰垂若绠，雪片大于鸥。\n江蓠烟漠漠，官柳雨飕飕。\n舟子斜荡桨，牧童倒骑牛。\n水獭有时戏，江豚颇能泅。\n山鸟奏竽籁，落霞展衾裯。\n鱼网雪离离，酒旗风飂飂。\n旅怀虽自适，诗物奈相尤。\n右顾徐邈洞，精灵知在否。\n左瞰伍员庙，荒隙令人羞。\n楼中何所有，官醖湛蚍蜉。\n棋枰留客坐，琴调待僧抽。\n橘苞邻药鼎，诗笔间茶瓯。\n平生性幽独，寂寞谁献酬。\n官常已三黜，怀抱罹百忧。\n凭栏忆王粲，望阙同子牟。\n自甘成潦倒，无復事声猷。\n身世喻泡幻，衣冠如赘瘤。\n放意无何乡，谁分亲与仇。\n寓形朝籍中，毁誉任啁啾。\n君恩无路报，民瘼无术瘳。\n唯惭恋禄俸，未去耕田畴。\n题诗郡楼上，含毫思夷犹。\n功名非范蠡，何必泛扁舟。",
        "dynasty": "宋",
        "collection_info": null
    },
    {
        "title": "十月二十日作",
        "author": "王禹偁",
        "content": "重衾又重茵，盖覆衰孏身。\n中夜忽涕泗，无復及吾亲。\n须臾残漏歇，吏报国忌辰。\n凌旦骑马出，溪冰薄潾潾。\n路傍饥冻者，颜色颇悲辛。\n饱暖我不觉，羞见黄州民。\n昔贤终禄养，往往归隠沦。\n谁教为妻子，头白走风尘。\n修身与行道，多愧古时人。",
        "dynasty": "宋",
        "collection_info": null
    },
    {
        "title": "雷",
        "author": "王禹偁",
        "content": "商山春夏旱，旱雷不降雨。\n及秋又霖霪，雷声时一举。\n南山復北山，渹礚若贙虎。\n君子容必变，所以敬天怒。\n无乃丰隆鬼，恣意挝雷鼓。\n此怒既非天，敬之亦奚取。",
        "dynasty": "宋",
        "collection_info": null
    },
    {
        "title": "秋霖二首  其一",
        "author": "王禹偁",
        "content": "秋霖过百日，岁望终何如。\n嘉谷就穗生，茁茁垂青鬚。\n宿麦未入土，大田多泥涂。\n河阔不辨马，原高恐生鱼。\n时政苟云失，生民亦何辜。\n雨若是天泪，天眼应已枯。",
        "dynasty": "宋",
        "collection_info": null
    },
    {
        "title": "秋霖二首  其二",
        "author": "王禹偁",
        "content": "山云百日雨，山水十丈波。\n田畴与道路，一夕成江河。\n巨石大于瓮，吹转如蓬窠。\n夏旱既损麦，秋潦復无禾。\n津梁尽倾坏，商贩绝经过。\n斗米二百金，吾生将奈何。\n安敢比夷齐，愚圣不同科。\n应如元鲁山，饿死深山阿。",
        "dynasty": "宋",
        "collection_info": null
    },
    {
        "title": "真娘墓",
        "author": "王禹偁",
        "content": "女命在于色，士命在于才。\n无色无才者，未死如尘灰。\n虎丘真娘墓，止是空土堆。\n香魂与腻骨，销散随黄埃。\n何事千百年，一名长在哉。\n吴越多妇人，死即藏山隈。\n无色固无名，丘冢空崔嵬。\n唯此真娘墓，客到情徘徊。\n我是好名士，为尔倾一杯。\n我非好色者，后人无相咍。",
        "dynasty": "宋",
        "collection_info": null
    },
    {
        "title": "游虎丘",
        "author": "王禹偁",
        "content": "乐天曾守郡，酷爱虎丘山。\n一年十二度，五马来松关。\n我今方吏隠，心在云水间。\n野性羣麋鹿，忘机狎鸥鹇。\n乘兴即一到，兴尽復自还。\n不知使君贵，何似长官闲。",
        "dynasty": "宋",
        "collection_info": null
    },
    {
        "title": "吴王墓",
        "author": "王禹偁",
        "content": "惜哉吴王墓，秦帝尝开破。\n应笑埋金玉，千年贾余祸。\n不待虎迹销，已闻鲍车过。\n又是骊山头，炎炎三月火。",
        "dynasty": "宋",
        "collection_info": null
    },
    {
        "title": "橄榄",
        "author": "王禹偁",
        "content": "江东多果实，橄榄称珍奇。\n北人将就酒，食之先颦眉。\n皮核苦且涩，历口復弃遗。\n良久有迴味，始觉甘如饴。\n我今何所喻，喻彼忠臣词。\n直道逆君耳，斥逐投天涯。\n世乱思其言，噬脐焉能追。\n寄语采诗者，无轻橄榄诗。",
        "dynasty": "宋",
        "collection_info": null
    },
    {
        "title": "为恶",
        "author": "王禹偁",
        "content": "明时巧言士，乱世佞倖郎。\n佞倖惟苟且，巧言颇包藏。\n为恶虽不同，同归于覆亡。",
        "dynasty": "宋",
        "collection_info": null
    },
    {
        "title": "成武县作",
        "author": "王禹偁",
        "content": "释褐来成武，初官且自强。\n位卑松在涧，俸薄叶经霜。\n雨菌生书案，饥禽啄印床。\n犹惊写秋卷，槐砌落花黄。",
        "dynasty": "宋",
        "collection_info": null
    },
    {
        "title": "寄砀山主簿朱九龄",
        "author": "王禹偁",
        "content": "闲思蓬岛会羣仙，二百同年最少年。\n利市襕衫抛白纻，风流名纸写红笺。\n歌楼夜宴停银烛，柳巷春泥污锦鞯。\n今日折腰尘土裏，共君追想好凄然。",
        "dynasty": "宋",
        "collection_info": null
    },
    {
        "title": "寄鱼台主簿傅翶",
        "author": "王禹偁",
        "content": "健羡鱼台景最奇，鲍参军到语多时。\n波平绿野悬鱼网，木脱空城露酒旗。\n锦掷鲜鳞红拨剌，雪翘寒鹭白䙰褷。\n仍夸县尹风骚客，应有秋来唱和诗。",
        "dynasty": "宋",
        "collection_info": null
    },
    {
        "title": "寄宁陵陈长官",
        "author": "王禹偁",
        "content": "吏隠宁陵县，琴堂枕古河。\n家山隔江远，风雨过船多。\n假日亲寻药，公庭自种莎。\n相逢如旧识，执手动劳歌。",
        "dynasty": "宋",
        "collection_info": null
    },
    {
        "title": "寄金乡张赞善",
        "author": "王禹偁",
        "content": "年少辞荣自古稀，朝衣不着着斑衣。\n北堂侍膳侵星起，南亩催耕冒雨归。\n种竹野塘春笋脆，采兰幽涧露牙肥。\n伊予自是徒劳者，未得同寻旧钓矶。",
        "dynasty": "宋",
        "collection_info": null
    },
    {
        "title": "赴长洲县作  其一",
        "author": "王禹偁",
        "content": "移任长洲县，扁舟兴有余。\n篷高时见月，棹稳不妨书。\n雨碧芦枝亚，霜红蓼穗疏。\n此行纡墨绶，不是为鲈鱼。",
        "dynasty": "宋",
        "collection_info": null
    },
    {
        "title": "赴长洲县作  其二",
        "author": "王禹偁",
        "content": "移任长洲县，辞亲泪满衣。\n折腰虽未免，搔首欲何归。\n晓白霜华重，晴红栗叶飞。\n江头鸥鸟在，应怪不忘机。",
        "dynasty": "宋",
        "collection_info": null
    },
    {
        "title": "赴长洲县作  其三",
        "author": "王禹偁",
        "content": "移任长洲县，孤帆冒雨行。\n全家随逆旅，一夜泊江城。\n身世漂沦极，功名早晚成。\n惟当泥尊酒，得丧任浮生。",
        "dynasty": "宋",
        "collection_info": null
    },
    {
        "title": "赴长洲县作  其四",
        "author": "王禹偁",
        "content": "移任长洲县，穷秋入水乡。\n江涵千顷月，船载一篷霜。\n竹密藏鱼市，云疏漏雁行。\n故园渐迢递，烟浪白茫茫。",
        "dynasty": "宋",
        "collection_info": null
    },
    {
        "title": "赴长洲县作  其五",
        "author": "王禹偁",
        "content": "移任长洲县，沿流渐入吴。\n见碑时下岸，逢店自征酤。\n野庙连荒冢，江禽似画图。\n高堂从别后，应梦宿菰蒲。",
        "dynasty": "宋",
        "collection_info": null
    },
    {
        "title": "惠山寺留题",
        "author": "王禹偁",
        "content": "吟入惠山山下寺，古泉闲挹味何嘉。\n好抛此日陶潜米，学煮当年陆羽茶。\n犹负片心眠水石，略开尘眼识烟霞。\n劳生未了还东去，孤棹寒篷宿浪花。",
        "dynasty": "宋",
        "collection_info": null
    },
    {
        "title": "游虎丘寺",
        "author": "王禹偁",
        "content": "寺墙围着碧孱颜，曾是当年海涌山。\n尽抱好峰藏院裏，不教幽景落人间。\n剑池草色经冬在，石座苔花自古斑。\n珍重晋朝吾祖宅，一迴来此便忘还。",
        "dynasty": "宋",
        "collection_info": null
    },
    {
        "title": "寄献润州赵舍人  其一",
        "author": "王禹偁",
        "content": "南徐城古树苍苍，衙府楼台尽枕江。\n甘露钟声清醉榻，海门山色滴吟窗。\n直庐久负题红叶，出镇何妨拥碧幢。\n闻说秋来自高尚，道装筇竹鹤成双。",
        "dynasty": "宋",
        "collection_info": null
    },
    {
        "title": "寄献润州赵舍人  其二",
        "author": "王禹偁",
        "content": "记言彩笔罢摛华，郡阁高闲似道家。\n琴院坐听江寺磬，郡楼吟见海山霞。\n春园遗母亲烧笋，夜榻留僧自煮茶。\n应笑陶潜未归去，折腰奔走在泥沙。",
        "dynasty": "宋",
        "collection_info": null
    },
    {
        "title": "寄毗陵刘博士",
        "author": "王禹偁",
        "content": "毗陵古郡接江堧，赴任琴书共一船。\n下岸且寻甘露寺，到城先问惠山泉。\n秋蟾吐槛供吟兴，野鹤偎床伴醉眠。\n官散道孤诗格老，算应双鬓更皤然。",
        "dynasty": "宋",
        "collection_info": null
    },
    {
        "title": "谢柴侍御送鹤",
        "author": "王禹偁",
        "content": "两朵春云堕世间，霜台乞与县僚看。\n骨含仙气生来瘦，羽插天风过处寒。\n唳别绣衣声寂寞，舞随蓝绶意阑珊。\n今朝窗外频相顾，应怪头无獬豸冠。",
        "dynasty": "宋",
        "collection_info": null
    },
    {
        "title": "官舍书怀呈罗思纯",
        "author": "王禹偁",
        "content": "同年事分几般同，墨绶逶迤一郡中。\n仙桂并枝攀月魄，县花交影笑春风。\n分莎种就寻僧径，借竹编成养鹤笼。\n公暇不妨闲唱和，免教来往递诗筒。",
        "dynasty": "宋",
        "collection_info": null
    },
    {
        "title": "除夜寄罗评事同年  其一",
        "author": "王禹偁",
        "content": "岁暮洞庭山，知君思浩然。\n年侵晓色尽，人枕夜涛眠。\n移棹灯摇浪，开窗雪满天。\n无因一乘兴，同醉太湖船。",
        "dynasty": "宋",
        "collection_info": null
    },
    {
        "title": "除夜寄罗评事同年  其二",
        "author": "王禹偁",
        "content": "除夜在天涯，共君同忆归。\n梦中倾寿酒，堂下着斑衣。\n腊雪通宵舞，梅花到处飞。\n更堪洞庭宿，愁思倍依依。",
        "dynasty": "宋",
        "collection_info": null
    },
    {
        "title": "除夜寄罗评事同年  其三",
        "author": "王禹偁",
        "content": "郡僚方贺正，独宿太湖棱。\n阶下羞为吏，船中祗载僧。\n折梅和薄雪，煮茗对孤灯。\n应笑排衙早，寒靴踏晓冰。",
        "dynasty": "宋",
        "collection_info": null
    },
    {
        "title": "陆羽泉茶",
        "author": "王禹偁",
        "content": "甃石封苔百尺深，试茶尝味少知音。\n唯余半夜泉中月，留得先生一片心。",
        "dynasty": "宋",
        "collection_info": null
    },
    {
        "title": "投柴殿院",
        "author": "王禹偁",
        "content": "南面修文德，东吴纳土疆。\n苍生思抚育，丹诏择循良。\n乌府官新转，龙头桂旧香。\n渡江骢马瘦，垂地绣衣长。\n纶阁材知屈，苏台俗必康。\n恩流一车雨，威凛柏台霜。\n休假寻山寺，行春泊野塘。\n白公是前政，鲁望有维桑。\n求瘼心虽切，颐神道岂妨。\n煎茶虎丘井，捣药木兰堂。\n笋蕨供家馔，园林着道装。\n击筇教鹤舞，收橘待僧尝。\n迎使朝衣稳，娱宾绮席张。\n犬声销巷陌，鶑舌动笙簧。\n冷句题秋叶，孤琴贮夜囊。\n歌楼寒月白，饮舫晚波凉。\n官业除苛法，家风袭雅章。\n豸冠危肃物，象简醉横床。\n熊轼淹宁久，鳌头誉转芳。\n南园休命侣，北阙即征黄。\n清贵容谁见，遭逢合自强。\n字人叨属邑，畏德每循墙。\n名品知悬隔，孤危俟荐扬。\n折腰休太息，青眼异寻常。\n岱岳容拳石，沧溟纳滥觞。\n扶摇如借便，羽翼必高翔。\n从事员多阙，徒劳迹可伤。\n金台虽载筑，珠履未成行。\n始隗前言在，依刘后进光。\n免教青史上，徒美一燕王。",
        "dynasty": "宋",
        "collection_info": null
    },
    {
        "title": "东邻竹",
        "author": "王禹偁",
        "content": "东邻谁种竹，偏称长官心。\n月上分清影，风来惠好音。\n低枝疑见接，迸笋似相寻。\n多谢此君意，墙头诱我吟。",
        "dynasty": "宋",
        "collection_info": null
    },
    {
        "title": "南园偶题",
        "author": "王禹偁",
        "content": "天子优贤是有唐，鑑湖恩赐贺知章。\n他年我若功成去，乞取南园作醉乡。",
        "dynasty": "宋",
        "collection_info": null
    },
    {
        "title": "戏赠嘉兴朱宰同年",
        "author": "王禹偁",
        "content": "县前苏小旧荒坟，应作行云入梦频。\n犹胜白公尉盩厔，庭花刚唤作夫人。",
        "dynasty": "宋",
        "collection_info": null
    },
    {
        "title": "春日官舍偶题",
        "author": "王禹偁",
        "content": "薄宦苦流离，壮年心已衰。\n鶑花愁不觉，风雨病先知。\n晓月晃竹屋，寒苔迭槿篱。\n无人慰幽寂，庭柳自低垂。",
        "dynasty": "宋",
        "collection_info": null
    },
    {
        "title": "寄献翰林宋舍人",
        "author": "王禹偁",
        "content": "金鼎盐梅偶未和，位高犹说野情多。\n宫墙月上开琴匣，道院风清响药罗。\n留客旋烧含露笋，倩僧教种耐霜莎。\n孤寒知有为霖望，未忍江头钓渌波。",
        "dynasty": "宋",
        "collection_info": null
    },
    {
        "title": "吴江县寺留题",
        "author": "王禹偁",
        "content": "松江江寺对峰峦，槛外生池接野滩。\n幽鹭静翘春草碧，病僧闲说夜涛寒。\n晨斋施笋唯溪叟，国忌行香祇县官。\n尽日门前照流水，尘缨浑疑濯汍澜。",
        "dynasty": "宋",
        "collection_info": null
    },
    {
        "title": "献转运使雷谏议  其一",
        "author": "王禹偁",
        "content": "当年辞气压朱云，老作皇家谏诤臣。\n章疏罢封无事日，朝廷犹惜直言人。\n题诗野馆光泉石，讲易秋堂动鬼神。\n棘寺下僚叨末路，斋心唯愿秉陶钧。",
        "dynasty": "宋",
        "collection_info": null
    },
    {
        "title": "献转运使雷谏议  其二",
        "author": "王禹偁",
        "content": "江南江北接王畿，漕运帆樯去似飞。\n父子有才同富国，君王无事免宵衣。\n屏除姦吏魂应丧，养活疲民肉渐肥。\n还有文场受恩客，望尘情抱倍依依。",
        "dynasty": "宋",
        "collection_info": null
    },
    {
        "title": "罗思纯鹤毙为四韵吊之",
        "author": "王禹偁",
        "content": "雪干朱澹殒仙姿，千岁无征事可悲。\n埋瘗肯饶鹦鹉冢，飞鸣不到凤凰池。\n遗翎尚在飘松径，旧迹犹存傍槿篱。\n应得羽人尸解术，夜来何处啄灵芝。",
        "dynasty": "宋",
        "collection_info": null
    },
    {
        "title": "即席送许制之曹南省兄",
        "author": "王禹偁",
        "content": "梅烂荷圆六月天，归帆高背虎丘烟。\n到时自是成行雁，别处休听满树蝉。\n卖剑为赊吴市酒，携家犹借洞庭船。\n待看春榜来江外，名占蓬莱第几仙。",
        "dynasty": "宋",
        "collection_info": null
    },
    {
        "title": "中元夜宿余杭仙泉寺留题",
        "author": "王禹偁",
        "content": "祭庙迴来略问禅，苏墙莎径碧山前。\n风疏远磬秋开讲，水响寒车夜救田。\n蓝绶有香花菡萏，竹窗无寐月婵娟。\n自惭政术贻枯旱，忍卧松阴漱石泉。",
        "dynasty": "宋",
        "collection_info": null
    },
    {
        "title": "赠草庵禅师",
        "author": "王禹偁",
        "content": "阳山山下草庵深，寂寂香灯对远岑。\n莫怪相看总无语，坐禅为政一般心。",
        "dynasty": "宋",
        "collection_info": null
    },
    {
        "title": "言怀",
        "author": "王禹偁",
        "content": "宦途日日与心违，人事纷纷任是非。\n却为游山置行李，渔家船舫道家衣。",
        "dynasty": "宋",
        "collection_info": null
    },
    {
        "title": "题响屧廊壁",
        "author": "王禹偁",
        "content": "廊坏空留响屧名，为因西子遶廊行。\n可怜伍相终朝谏，谁记当时曳履声。",
        "dynasty": "宋",
        "collection_info": null
    },
    {
        "title": "中秋月",
        "author": "王禹偁",
        "content": "何处见清辉，登楼正午时。\n莫辞终夕看，动是隔年期。\n冷湿流萤草，光凝宿鹤枝。\n不禁鷄唱晓，轻别下天涯。",
        "dynasty": "宋",
        "collection_info": null
    },
    {
        "title": "赠采访使閤门穆舍人",
        "author": "王禹偁",
        "content": "经略十三州，东南帝不忧。\n二年辞玉砌，几夜梦珠旒。\n旌旆虽遐适，江山是胜游。\n风谣随处采，民瘼尽心求。\n报国机钤密，供吟景象幽。\n煮茶溪畔寺，望月海边楼。\n步武思龙尾，琴书在鹢舟。\n听泉调玉轸，拂石试银鈎。\n古画多收买，新诗寡和詶。\n酒醒闻瀑响，睡起见潮头。\n奉使时将久，归朝礼必优。\n一麾先出守，万户待封侯。\n遇主当宜贵，遗材亦合收。\n此身居下位，无路画良筹。\n已悔田园废，堪惊鬓髮秋。\n凭谁念寒苦，祇自拟归休。\n僻甚陶元亮，贫过鲁仲由。\n品题殊不滥，清浊肯同流。\n復命期三接，陈诗说四愁。\n荐雄如有便，还解杀身酬。",
        "dynasty": "宋",
        "collection_info": null
    },
    {
        "title": "泛吴松江",
        "author": "王禹偁",
        "content": "苇篷疏薄漏斜阳，半日孤吟未过江。\n唯有鹭鷀和我意，时时翘足对船窗。",
        "dynasty": "宋",
        "collection_info": null
    },
    {
        "title": "献转运副使太常李博士",
        "author": "王禹偁",
        "content": "邦计动宸衷，时贤莅浙东。\n量宽吞渤澥，气直禀崆峒。\n捧诏瑶池下，辞班玉笋中。\n馈粮萧相国，制礼叔孙通。\n举措敦儒行，谈谐有古风。\n冀方思旧政，江表伫成功。\n吏畏严霜白，民歌爱日红。\n勤王虽运智，修道岂妨公。\n旋种烟莎径，闲科雨竹丛。\n养成丹顶鹤，瘦尽雪花骢。\n移石情无倦，抄书俸不充。\n晨餐烧露笋，秋句写霜枫。\n棋阁连花坞，书窗映烛笼。\n僧传栽树法，客献递诗筒。\n饮席螺为盏，吟舟苇作篷。\n按琴苔院冷，捣药月堂空。\n清白成家计，操修达圣聪。\n即征归象阙，清秩冠鸳鸿。",
        "dynasty": "宋",
        "collection_info": null
    },
    {
        "title": "苏州寒食日送人归觐",
        "author": "王禹偁",
        "content": "江城寒食下，花木惨离魂。\n几宿投山寺，孤帆过海门。\n篷声泼火雨，柳色禁烟村。\n定省高堂后，斑衣减泪痕。",
        "dynasty": "宋",
        "collection_info": null
    },
    {
        "title": "春晚游太和宫",
        "author": "王禹偁",
        "content": "数里新萍夹岸莎，春来乘兴宿烟萝。\n随风蝴蝶颠狂甚，当路花枝采折多。\n绛节参差抽苦笋，翠钿狼籍撒圆荷。\n湖山满眼不休去，空羡渔翁雨一蓑。",
        "dynasty": "宋",
        "collection_info": null
    },
    {
        "title": "再泛吴江",
        "author": "王禹偁",
        "content": "二年为吏住江滨，重到江头照病身。\n满眼碧波输野鸟，一蓑疏雨属渔人。\n随船晓月孤轮白，入座晴山数点春。\n张翰精灵还笑我，绿袍依旧惹埃尘。",
        "dynasty": "宋",
        "collection_info": null
    },
    {
        "title": "笋  其一",
        "author": "王禹偁",
        "content": "数里春蹊独自寻，迸犀抽锦乱森森。\n田文死去宾朋散，抛掷三千玳瑁簪。",
        "dynasty": "宋",
        "collection_info": null
    },
    {
        "title": "笋  其二",
        "author": "王禹偁",
        "content": "绿玉修修冷罩烟，一溪春雨洗婵娟。\n不知徐福归何处，丱女童男泣海田。",
        "dynasty": "宋",
        "collection_info": null
    },
    {
        "title": "笋  其三",
        "author": "王禹偁",
        "content": "一夜春雷起旧根，乱披烟箨出溪门。\n稚川龙过频回首，认得青青数代孙。",
        "dynasty": "宋",
        "collection_info": null
    },
    {
        "title": "官舍书怀呈郡守",
        "author": "王禹偁",
        "content": "年来潘令鬓初凋，瘦马青衫耻下僚。\n药债渐多医宿疾，宦情犹切恋明朝。\n空江梅雨添幽鬰，古县槐花鏁寂寥。\n頼有郡侯知己在，每怜憔悴贳金貂。",
        "dynasty": "宋",
        "collection_info": null
    },
    {
        "title": "赠毋中舍",
        "author": "王禹偁",
        "content": "岭表榆关路崄巇，颁条持节两无辞。\n四方自是男儿事，万里归来圣主知。\n碛雪旧行闲入梦，贪泉曾饮别留诗。\n如今已见功名立，休忆当年一桂枝。",
        "dynasty": "宋",
        "collection_info": null
    },
    {
        "title": "赠赞宁大师",
        "author": "王禹偁",
        "content": "诏修僧史浙江滨，万卷书中老一身。\n赴阙尚留支遁马，援毫应待仲尼麟。\n溟蒙雪影松窗晓，狼籍苔花竹院春。\n还许幽斋暂相访，却惭陶令满衣尘。",
        "dynasty": "宋",
        "collection_info": null
    },
    {
        "title": "题钱塘县罗江东手植海棠",
        "author": "王禹偁",
        "content": "江东遗迹在钱塘，手植庭花满县香。\n若使当年居显位，海棠今日是甘棠。",
        "dynasty": "宋",
        "collection_info": null
    },
    {
        "title": "武平寺留题",
        "author": "王禹偁",
        "content": "县斋东面是禅斋，公退何妨引鹤来。\n长爱座中如洞府，却惭衣上有尘埃。\n竹声冷撼秋窗雨，山影青笼晓院苔。\n最忆去年飞雪裏，煮茶煨栗夜深迴。",
        "dynasty": "宋",
        "collection_info": null
    },
    {
        "title": "赠湖州张从事",
        "author": "王禹偁",
        "content": "前年春牓亚龙头，词赋曾推第一流。\n上直未归红药院，供吟先得白苹洲。\n酒醒野寺烹山蕨，公退溪亭狎海鸥。\n自是吴门折腰吏，满衣尘土为君羞。",
        "dynasty": "宋",
        "collection_info": null
    },
    {
        "title": "送李中舍罢萧山赴阙",
        "author": "王禹偁",
        "content": "吏隠江东五六年，归时犹恋好山川。\n野僧送别携诗句，瘦马临歧当酒钱。\n吴苑醉逢梅弄雪，隋堤吟见柳垂烟。\n自言更共秋涛约，未舍四兴一钓船。",
        "dynasty": "宋",
        "collection_info": null
    },
    {
        "title": "寄主客安员外十韵",
        "author": "王禹偁",
        "content": "罢郡归兰省，还愁到帝乡。\n趋朝骑瘦马，赁宅住闲坊。\n命服纡春草，吟髭镊夜霜。\n有心忆云水，无语狎班行。\n药债经年欠，文编满箧藏。\n教儿诵诗赋，倩客卖囊装。\n寻寺谁同步，留僧自拂床。\n举公投卷轴，时相觅文章。\n穷达君虽了，沉沦我亦伤。\n何当昇大用，吾道始辉光。",
        "dynasty": "宋",
        "collection_info": null
    },
    {
        "title": "和郡僚题李中舍公署",
        "author": "王禹偁",
        "content": "树影池光映晓霞，绿杨阴下吏排衙。\n闲拖屐齿妨横笋，静拂琴床有落花。\n地脉暗分吴苑水，厨烟时煮洞庭茶。\n青宫词客多闲暇，按曲飞觞待岁华。",
        "dynasty": "宋",
        "collection_info": null
    },
    {
        "title": "送奉常李丞赴阙",
        "author": "王禹偁",
        "content": "江城方话旧，捧诏去长安。\n宦路相逢少，乡情叙别难。\n烟波迷晓渡，风雨动春寒。\n初夏应回首，重期看牡丹。",
        "dynasty": "宋",
        "collection_info": null
    },
    {
        "title": "题张处士溪居",
        "author": "王禹偁",
        "content": "云裏寒溪竹裏桥，野人居处绝尘嚣。\n病来芳草生渔艇，睡起残花落酒瓢。\n闲把道书寻晚径，静携茶鼎洗春潮。\n长洲懒吏频过此，为爱盘飧有药苗。",
        "dynasty": "宋",
        "collection_info": null
    },
    {
        "title": "初拜拾遗游琼林苑",
        "author": "王禹偁",
        "content": "开宴曾游此缀行，五年为吏别仙乡。\n杏园鶑蝶如相识，应怪重来蒨绶香。",
        "dynasty": "宋",
        "collection_info": null
    },
    {
        "title": "馆中春值偶题",
        "author": "王禹偁",
        "content": "御柳差差拂禁墙，菲才何事直仙乡。\n坐闻鸡唱皇宫近，睡枕鱼鬚白日长。\n帘挂藓庭微雨霁，研添桐井落花香。\n春风老尽诗情淡，翻卷青编独绕廊。",
        "dynasty": "宋",
        "collection_info": null
    },
    {
        "title": "寄赞宁上人",
        "author": "王禹偁",
        "content": "支公兼有董狐才，史传修成乙夜开。\n天子远酬丹诏去，高僧不出白云来。\n眉毫久别应垂雪，心印休传本似灰。\n若念重瞳欲相见，未妨西上一浮杯。",
        "dynasty": "宋",
        "collection_info": null
    },
    {
        "title": "岁暮偶书寄苏台旧僚友",
        "author": "王禹偁",
        "content": "吴门吏隠过三年，何事陶潜捧诏还。\n步武已趋龙尾道，梦魂犹忆虎丘山。\n花开茂苑谁同醉，雪满梁园独掩关。\n会待他年求郡印，剑池重遶碧潺潺。",
        "dynasty": "宋",
        "collection_info": null
    },
    {
        "title": "朝退偶题",
        "author": "王禹偁",
        "content": "吏隠金门祗似闲，退朝穷巷懒开关。\n经年不到公卿宅，五日空随侍从班。\n禁漏出花寒历历，御泉通市细潺潺。\n功名未立年犹少，争忍携琴去旧山。",
        "dynasty": "宋",
        "collection_info": null
    },
    {
        "title": "送王司谏赴淮南转运",
        "author": "王禹偁",
        "content": "白兽樽前侍玉除，暂分邦计别宸居。\n映淮风月供吟笔，拱极星辰伴使车。\n别岸酒浓桑叶落，野亭霜薄菊花疏。\n东南莫作三年调，红药香繁在直庐。",
        "dynasty": "宋",
        "collection_info": null
    },
    {
        "title": "送郝校书从事相州",
        "author": "王禹偁",
        "content": "提笔从戎别帝乡，官清兼领校书郎。\n将军幕下红莲媚，诗客袖中丹桂香。\n吟倚旌旗春过雨，醉听刁斗夜含霜。\n金台莫作多时计，非久应归振鹭行。",
        "dynasty": "宋",
        "collection_info": null
    },
    {
        "title": "献仆射相公  其一",
        "author": "王禹偁",
        "content": "罢调金鼎道光辉，闻说闲园自种薇。\n书院日斜春睡觉，沙堤人静早朝归。\n吟穿竹径僧同步，醉遶花庭蝶上衣。\n却恐优游未终岁，台星依旧照黄扉。",
        "dynasty": "宋",
        "collection_info": null
    },
    {
        "title": "献仆射相公  其二",
        "author": "王禹偁",
        "content": "五年黄阁掌陶甄，忧国翻成两鬓斑。\n初到庙堂温树冷，暂收霖雨岳云闲。\n春园领鹤寻芳草，小阁留僧画远山。\n惟有门生苦求见，竹斋花院一开关。",
        "dynasty": "宋",
        "collection_info": null
    },
    {
        "title": "贺李宗谔先辈除校书郎",
        "author": "王禹偁",
        "content": "秘省官清住帝乡，春来春榜探花郎。\n未吟红药归西掖，且着青衫侍北堂。\n射策更期挥健笔，骑馿犹得醉闲坊。\n同年佐邑应相羡，衣上芸香杂桂香。",
        "dynasty": "宋",
        "collection_info": null
    },
    {
        "title": "送夏侯正言襄阳迎亲",
        "author": "王禹偁",
        "content": "兰省方雠乙夜书，襄阳迎侍暂脂车。\n挥毫偶未归纶阁，衣锦何妨奉板舆。\n岘首碑前留马足，鹿门山下宿僧居。\n汉皋游女曾相识，应解鸣珰换佩鱼。",
        "dynasty": "宋",
        "collection_info": null
    },
    {
        "title": "送鞠评事宰兰溪",
        "author": "王禹偁",
        "content": "东下兰溪数十程，几多山水入图经。\n科名旧捷仙人桂，县界遥看婺女星。\n琴院静笼江树绿，敕楼高对海峰青。\n三年吏隠无嗟嘆，百里封疆似画屏。",
        "dynasty": "宋",
        "collection_info": null
    },
    {
        "title": "送查校书从事彭门",
        "author": "王禹偁",
        "content": "佐幕徐方鬓未秋，官升芸阁更风流。\n姓名旧在鶑迁榜，诗什重题燕子楼。\n渐有俸钱供药债，应无归梦到渔舟。\n公余时上台头寺，珠履金貂共胜游。",
        "dynasty": "宋",
        "collection_info": null
    },
    {
        "title": "送史馆赵寺丞出宰咸阳",
        "author": "王禹偁",
        "content": "县连秦汉旧离宫，分付诗人胜武功。\n带职远辞书殿去，携家深入画图中。\n庭莎晓润终南雨，槛竹寒摇渭水风。\n百里封疆三馆客，折腰休叹似陶公。",
        "dynasty": "宋",
        "collection_info": null
    },
    {
        "title": "送田舍人出牧淮阳",
        "author": "王禹偁",
        "content": "药树吟多且握兰，蔼然公议满朝端。\n西垣罢直苍苔冷，南郡行春绿野宽。\n蒨旆出过应曜墓，棠阴潜上伏牺坛。\n乡心休梦峨眉雪，会顾青蒲忆史丹。",
        "dynasty": "宋",
        "collection_info": null
    },
    {
        "title": "送罗着作奉使湖湘",
        "author": "王禹偁",
        "content": "使星躔次入长沙，晓别延英去路赊。\n数刻漏中承密旨，几重湖外奉皇华。\n山行马拂湘川石，寺宿僧供岳麓茶。\n迴日期君直西掖，当阶红药正开花。",
        "dynasty": "宋",
        "collection_info": null
    },
    {
        "title": "送夏侯正言奉使江南",
        "author": "王禹偁",
        "content": "百舌关关麦壠青，远山迎马翠如屏。\n禁中已诵相如赋，江外犹看使者星。\n衣拂茶烟寻水寺，枕欹梅雨泊沙汀。\n归期莫过中秋节，侍宴甘泉月满庭。",
        "dynasty": "宋",
        "collection_info": null
    },
    {
        "title": "送馆中王正言使交趾",
        "author": "王禹偁",
        "content": "乘轺南下兴何长，大半江山是故乡。\n蛮府好迎天上使，朝贤不为橐中装。\n犀牛出水挨铜柱，飓母扶空卸海樯。\n復命丹墀莫经岁，北门西掖待翶翔。",
        "dynasty": "宋",
        "collection_info": null
    },
    {
        "title": "七夕应制",
        "author": "王禹偁",
        "content": "斜汉横空瑞气浮，桥边乌鹊待牵牛。\n长生殿冷时无事，乞巧楼多岁有秋。\n菡萏晚花清露湿，婵娟新月暮烟收。\n华封祷祝华胥梦，谁道神仙不可求。",
        "dynasty": "宋",
        "collection_info": null
    },
    {
        "title": "送柴郎中使高丽",
        "author": "王禹偁",
        "content": "初过清明野色繁，柳花榆荚扑轺轩。\n中台应宿郎官贵，外国占星使者尊。\n海水无波分岛屿，扶桑见日认藩垣。\n东夷休请萧夫子，好把诗书问状元。",
        "dynasty": "宋",
        "collection_info": null
    },
    {
        "title": "送罗着作两浙按狱",
        "author": "王禹偁",
        "content": "使印星车适旧游，陶潜今日在瀛洲。\n科条尽晓三千罪，囹圄应空十二州。\n蒨绶有香笼驿马，皇华无暇狎沙鸥。\n归来重过姑苏郡，莫忘题名向虎丘。",
        "dynasty": "宋",
        "collection_info": null
    },
    {
        "title": "贺温正言赐紫",
        "author": "王禹偁",
        "content": "密疏封来乙夜看，延英召对议安边。\n荣颁紫绶同三品，旧赐朱衣未一年。\n白兽捧樽斟御酒，金鱼垂鬣惹炉烟。\n从今便有公卿望，休梦天台瀑布泉。",
        "dynasty": "宋",
        "collection_info": null
    },
    {
        "title": "送光禄王寺丞通判徐方",
        "author": "王禹偁",
        "content": "通悴徐方蒨绶新，老莱衣服暂离身。\n家君莲幕开厅事，府帅金貂耀缙绅。\n戏马台荒春寂寞，斩蛇乡古树轮囷。\n公余应长吟滋味，好寄西垣寓直人。",
        "dynasty": "宋",
        "collection_info": null
    },
    {
        "title": "谢同年黄法曹送道服",
        "author": "王禹偁",
        "content": "鲍照贻我羽人衣，下直何妨尽日披。\n老去自堪将野鹤，客来休更佩金龟。\n官供谩说青绫被，私便全胜白接䍦。\n未脱朝簪恋明主，耿怀空作谢君诗。",
        "dynasty": "宋",
        "collection_info": null
    },
    {
        "title": "送冯学士入蜀",
        "author": "王禹偁",
        "content": "锦川宜共少年期，四十风情去未迟。\n蚕市夜歌欹枕处，峨嵋春雪倚楼时。\n休夸上直吟红药，多羡乘轺听子规。\n莫学当初杜工部，因循不赋海棠诗。",
        "dynasty": "宋",
        "collection_info": null
    },
    {
        "title": "和陈州田舍人留别  其一",
        "author": "王禹偁",
        "content": "宛丘分理藉贤明，暂辍词臣抚百城。\n职罢掖垣人共惜，郡连京辅自为荣。\n休吟红药阶前色，且听长淮枕上声。\n驻马都门相别处，柳黄莎碧上林鶑。",
        "dynasty": "宋",
        "collection_info": null
    },
    {
        "title": "和陈州田舍人留别  其二",
        "author": "王禹偁",
        "content": "东风初暖酒难销，五马行春罢趁朝。\n道畔棠阴同召伯，阶前蓂荚别唐尧。\n下车正是尝新笋，得句何妨寄旧僚。\n预想郡斋公宴处，桃花凝露柳垂条。",
        "dynasty": "宋",
        "collection_info": null
    },
    {
        "title": "和陈州田舍人留别  其三",
        "author": "王禹偁",
        "content": "演纶多暇每封章，暂去颁条道更光。\n郡吏好排红粉妓，史君曾是紫微郎。\n楼台有月新诗出，囹圄无人绿草长。\n地接清淮足佳致，水村烟坞似鱼乡。",
        "dynasty": "宋",
        "collection_info": null
    },
    {
        "title": "和陈州田舍人留别  其四",
        "author": "王禹偁",
        "content": "淮阳冰绽柳条新，风物暄妍土俗淳。\n捧诏暂辞双阙路，劝农深入四郊春。\n茶烟静拂听琴鹤，谷雨轻笼锄麦人。\n赢得褰帷恣吟兴，落花飞絮满车茵。",
        "dynasty": "宋",
        "collection_info": null
    },
    {
        "title": "和陈州田舍人留别  其五",
        "author": "王禹偁",
        "content": "颁条京辅近吾君，政术高于召信臣。\n道服日斜披鹤氅，药畦春暖步龙鳞。\n归朝莫指三年调，化俗应苏一郡人。\n愿作淮阳去思颂，与君刊石慰陈民。",
        "dynasty": "宋",
        "collection_info": null
    },
    {
        "title": "贺将作孔监致仕",
        "author": "王禹偁",
        "content": "泣辞明主挂冠簪，便约幽云老旧林。\n朝请罢来频典笏，田园归去只携琴。\n焚香静院当山色，晒药空庭避竹阴。\n一子得官三品禄，未饶疏傅有黄金。",
        "dynasty": "宋",
        "collection_info": null
    },
    {
        "title": "送密直温学士西京迁葬",
        "author": "王禹偁",
        "content": "锦衣西去道何光，卜葬伊川旧钓乡。\n留守开筵亲举白，故人垂泪看焚黄。\n重寻泉石应多感，旋插松楸未着行。\n一月归程如有暇，云间时到读书房。",
        "dynasty": "宋",
        "collection_info": null
    },
    {
        "title": "寄田舍人",
        "author": "王禹偁",
        "content": "出处昇沉不足悲，羡君操履是男儿。\n左迁郡印辞纶阁，直谏书囊在殿帷。\n未有佥谐征贾谊，可无章疏雪微之。\n朝行孤立知音少，闲步苍苔一泪垂。",
        "dynasty": "宋",
        "collection_info": null
    },
    {
        "title": "送赵令公西京留守",
        "author": "王禹偁",
        "content": "勋业与谁同，萧何第一功。\n两朝行直道，万国变淳风。\n微恙妨三接，辞荣动四聪。\n白麻宣上阁，清洛守离宫。\n让表迴宸翰，朝辞泣舜瞳。\n对深移五刻，官重带三公。\n凤浴荀池暖，龙蟠洛邑雄。\n位尊非借寇，神爽近维嵩。\n导骑香尘细，肩舆晓雾笼。\n下车鶗鴂语，开宴牡丹红。\n温树深严梦，甘棠蔽芾丛。\n趋庭采兰子，投刺茹芝翁。\n广化如灵鹫，天津似綵虹。\n先皇陵树老，白傅影堂空。\n春馔思山蕨，秋屏画水葓。\n御泉通廨宇，禁柳映帘栊。\n元老优游盛，明君眷注隆。\n更须归相府，特地代天工。\n永佐千年运，重颁九锡弓。\n不同崔四入，正在乱离中。",
        "dynasty": "宋",
        "collection_info": null
    },
    {
        "title": "送同年刘司谏通判西都",
        "author": "王禹偁",
        "content": "元老留司卧雒阳，谏官通理辍鸳行。\n仲宣旧佐红莲幕，裴度新开绿野堂。\n几处古碑停马读，到时春笋约僧尝。\n香山居士真容在，为我公余奠一觞。",
        "dynasty": "宋",
        "collection_info": null
    },
    {
        "title": "贺范舍人再入西掖",
        "author": "王禹偁",
        "content": "再入承明旧直庐，腰间仍得佩金鱼。\n重批汉武求贤诏，曾上东方自荐书。\n红药篇章应感动，紫泥封检未生疏。\n樊川杜曲休劳梦，日日延英侍玉除。",
        "dynasty": "宋",
        "collection_info": null
    },
    {
        "title": "阁下咏怀",
        "author": "王禹偁",
        "content": "正向承明恋直庐，年来华髮已侵梳。\n官清自比乘轩鹤，心小还同畏网鱼。\n西掖永怀王阁老，北门堪叹扈尚书。\n会当辞禄东陵去，数亩瓜田一柄锄。",
        "dynasty": "宋",
        "collection_info": null
    },
    {
        "title": "阁下暮春",
        "author": "王禹偁",
        "content": "诏书稀少日何长，闲枕通中睡一场。\n院吏报来丞相出，紫微花影上东廊。",
        "dynasty": "宋",
        "collection_info": null
    },
    {
        "title": "舍人院竹",
        "author": "王禹偁",
        "content": "封了词头遶砌行，此君相伴最多情。\n西垣不宿还堪恨，辜负夜窗风雨声。",
        "dynasty": "宋",
        "collection_info": null
    },
    {
        "title": "省中苦雨  其一",
        "author": "王禹偁",
        "content": "霏霏连昼復连宵，红药苍苔也寂寥。\n唯有御沟堤畔柳，拂檐遮槛不胜娇。",
        "dynasty": "宋",
        "collection_info": null
    },
    {
        "title": "省中苦雨  其二",
        "author": "王禹偁",
        "content": "醉魂吟魄共悽悽，檐溜窗风冷切肌。\n阶下怒蛙休跳跃，浮云遮日不多时。",
        "dynasty": "宋",
        "collection_info": null
    },
    {
        "title": "初出京过琼林苑",
        "author": "王禹偁",
        "content": "忽忆今春暮，宫花照苑墙。\n琼林侍游宴，金口独褒扬。\n立向勾陈内，宣来帝座傍。\n丁宁问年纪，委曲叙行藏。\n屏息闻天语，酡颜醉御觞。\n近臣多健羡，睿眷岂寻常。\n盛事谁能及，非才自不遑。\n厚恩难负荷，薄命果诪张。\n得罪縻山郡，携家出帝乡。\n何时重到此，驻马泪浪浪。",
        "dynasty": "宋",
        "collection_info": null
    },
    {
        "title": "中牟县旅舍喜同年高绅着作见访",
        "author": "王禹偁",
        "content": "古县日初沉，轺车忽见寻。\n不将迁客累，方认故人心。\n无酒销寒漏，挑灯听远砧。\n郏郊千里路，并辔未妨吟。",
        "dynasty": "宋",
        "collection_info": null
    },
    {
        "title": "郑州与张秉监察联句",
        "author": "王禹偁",
        "content": "函关秋霁雁初迴，六里商于晓色开。\n四皓有灵应笑我，谪官方始入山来。",
        "dynasty": "宋",
        "collection_info": null
    },
    {
        "title": "荥阳怀古",
        "author": "王禹偁",
        "content": "纪信生降为沛公，草荒孤垒想英风。\n汉家青史缘何事，却道萧何第一功。",
        "dynasty": "宋",
        "collection_info": null
    },
    {
        "title": "过鸿沟",
        "author": "王禹偁",
        "content": "侯公缓颊太公归，项籍何曾会战机。\n只见鸿沟分两处，不知垓下有重围。\n危桥带雨无人过，败叶随风傍马飞。\n半日垂鞭念前事，露莎霜树映斜晖。",
        "dynasty": "宋",
        "collection_info": null
    },
    {
        "title": "旅次新安",
        "author": "王禹偁",
        "content": "迁客乍离羣，秋砧不忍闻。\n迴头恋红药，失脚下青云。\n尚假金貂冕，犹残柱国勋。\n此身未敢死，会拟报明君。",
        "dynasty": "宋",
        "collection_info": null
    },
    {
        "title": "硖石县旅舍",
        "author": "王禹偁",
        "content": "霜干红叶飞，迁客思凄凄。\n处险人垂瘿，登山马跙蹄。\n篱荒蛬韵苦，云冻雁行低。\n此夕应无寐，何烦报晓鸡。",
        "dynasty": "宋",
        "collection_info": null
    },
    {
        "title": "稠桑坡车覆",
        "author": "王禹偁",
        "content": "稠桑坡险忽摧车，悔戴儒冠出敝庐。\n已被文章相错误，谪官犹载一车书。",
        "dynasty": "宋",
        "collection_info": null
    },
    {
        "title": "阌乡旅夜",
        "author": "王禹偁",
        "content": "行尽两京路，将登六里山。\n全家空洒泪，知是几时还。",
        "dynasty": "宋",
        "collection_info": null
    },
    {
        "title": "初入山闻提壶鸟",
        "author": "王禹偁",
        "content": "迁客由来长合醉，不烦幽鸟道提壶。\n商州未是无人境，一路山村有酒沽。",
        "dynasty": "宋",
        "collection_info": null
    },
    {
        "title": "听泉",
        "author": "王禹偁",
        "content": "平生诗句多山水，谪宦谁知是胜游。\n南下阌乡三百里，泉声相送到商州。",
        "dynasty": "宋",
        "collection_info": null
    },
    {
        "title": "初到商州馆于妙高禅院佛屋壁上见草圣数行读之乃数年前应制所作皇帝试贡士歌追思前事感而成章",
        "author": "王禹偁",
        "content": "应制诗篇对玉除，是谁传写到商于。\n昔从蓂荚阶前作，今向莲花座畔书。\n商岭未甘随绮季，汉庭曾忝用相如。\n山僧莫怪频垂泪，乍别承明旧直庐。",
        "dynasty": "宋",
        "collection_info": null
    },
    {
        "title": "谪居感事",
        "author": "王禹偁",
        "content": "迁谪独熙熙，襟怀自坦夷。\n孤寒明主信，清直上天知。\n消息还依道，生涯只在诗。\n惟当谕山水，讵敢咏江蓠。\n偶叹劳生事，因思志学时。\n读书方睹奥，下笔便搜奇。\n赋格欺鹦鹉，儒冠薄鵔鸃。\n耕桑都不事，园井未曾窥。\n必欲缣缃富，宁教杼轴纰。\n光阴常矻矻，交友尽偲偲。\n步骤依班马，根源法孔姬。\n收萤秋不倦，刻鹄夜忘疲。\n流辈多相许，时贤亦见推。\n叨荣偕计吏，滥吹谒春司。\n仆瘦途中病，馿寒雪裏骑。\n空拳入场屋，拭目看京师。\n技痒初调箭，锋铦欲试锥。\n甲科登汉制，内殿识尧眉。\n数刻愁晡矣，三题亦勉之。\n先鸣输俊彦，上第遂参差。\n罢举身何託，还家命自奇。\n唯惭亲倚户，敢望嫂停炊。\n竭力求甘旨，终朝走路歧。\n贪希仲由来，多废董生帷。\n丹桂何时折，孤蓬逐吹移。\n知怜无国士，志气自男儿。\n季子貂裘敝，狂生刺字隳。\n广场重考覆，蹇步载驱驰。\n明代宁甘退，青云暗有期。\n礼闱冠多士，御试拜丹墀。\n泽雾宁惭豹，抟风肯伏雌。\n重瞳念孤迹，一第忝鸿私。\n得告还乡贵，除官佐邑卑。\n折腰称小吏，矩步慎初资。\n枳棘心何恨，松筠操自持。\n及亲家有养，事长礼无亏。\n铜墨官常改，烟霄雨露垂。\n县花聊主管，寺棘且覊縻。\n吴郡包山侧，长洲巨海湄。\n万家呼父母，百里抚惸嫠。\n敢起徒劳叹，长忧窃禄嗤。\n宦途甘碌碌，官业亦孜孜。\n政事还多暇，优游甚不覊。\n村寻鲁望宅，寺认馆娃基。\n西子留香径，吴王有剑池。\n狂歌殊不厌，酒兴最相宜。\n草织登山履，蒲纫挽舫𥾣。\n果酸尝橄榄，花好插蔷薇。\n震泽柑包火，松江鲙缕丝。\n三年无异政，一箧有新词。\n多恋南园卧，俄从北阙追。\n呈材真朴樕，召对立茅茨。\n载笔居三馆，登朝忝拾遗。\n紫泥天上降，朱绂御前披。\n侍从殊为贵，图书颇自怡。\n史才媿班固，谏笔谢辛毗。\n拟把微躯杀，惭将厚禄尸。\n安边上章疏，端拱献箴规。\n精鉴逢英主，知怜是首夔。\n赓歌才不称，掌诰笔难摛。\n制历无多事，词头每怯迟。\n繁阴温室树，清吹万年枝。\n青琐霞光透，苍苔露片萎。\n御香飘砚席，宫叶落缨緌。\n看浴池心凤，闲扪殿角螭。\n上林花掩映，仙掌露淋漓。\n对近瞻旒冕，班清辟虎貔。\n宫帘垂翡翠，御水动涟漪。\n纪号年淳化，朝元月建寅。\n摄官捧宝册，祝寿执樽彝。\n表案行低折，宫悬听肃祗。\n德音王泽润，谦柄斗杓撝。\n贵接皋夔步，深窥龙凤姿。\n策勋何烜赫，赐紫更萎蕤。\n蚊力山难负，鹈梁翼易滋。\n论功惭八柱，受服欲三褫。\n祇虑殃将至，曾无事可裨。\n趁朝空俯伛，退食自逶迤。\n更直当春好，横行隔宿咨。\n内朝长得对，驾幸每教随。\n琼苑观云稼，金明阅水嬉。\n赏花临凤沼，侍钓立鱼坻。\n拂面黄金柳，酡颜白玉巵。\n分题宣险韵，翻势得仙棋。\n竟举窥天管，争燃煮豆萁。\n恨无才应副，空有表虔祈。\n睿睠偏称赏，天颜极抚绥。\n中官赐文字，院吏捧巾綦。\n遭遇诚堪惜，功名窃自悲。\n请缨无壮志，视草亦何为。\n未献东封颂，空镌北岳碑。\n深惭专俎豆，长欲议边陲。\n但可怀骄子，何须斩谷蠡。\n胸中贮兵甲，堂上有熊罴。\n成败观千古，施张在四维。\n兼磨断佞剑，拟树直言旗。\n遇事难缄默，平居疾喔咿。\n无权逐鸟雀，俛首任狐狸。\n延尉专刑煞，词臣益等衰。\n五花仪久废，三尺法聊施。\n书命犹无谄，评刑肯有欺。\n厚诬凌近侍，内乱疾妖尼。\n丹笔当无赦，金科了不疑。\n拜章期悟主，引法更防谁。\n萋斐终无已，雷霆遂赫斯。\n如弦伤讦直，投杼觅瑕疵。\n众铄金须化，羣排柱不支。\n佞权迴北斗，谗舌簸南箕。\n阙下羊肠险，朝端虎尾危。\n道孤贻众怒，责薄頼宸慈。\n西掖除三字，南山佐一麾。\n苍黄尘满面，挥洒涕交颐。\n目断九重阙，魂销八达逵。\n尊亲远扶侍，兄弟尽流离。\n秦岭偏巉绝，商于更险巇。\n吾庐何处是，我马忽长辞。\n六里山苍翠，丹河浪渺瀰。\n分封思卫鞅，割地忆张仪。\n懒读三闾传，空寻四皓祠。\n畬烟浓似瘴，松雪白如梨。\n坏舍床铺月，寒窗砚结澌。\n振书衫作拂，解带竹为椸。\n呼仆泥茶竈，从僧借药筛。\n钟愁上寺起，角怨水门吹。\n旧友谁青眼，新秋出白髭。\n烟岚晴鬰鬰，风雨夜飔飔。\n我过徒三省，吾生自百罹。\n初来闻旅雁，不觉见黄鹂。\n市井采山菜，房廊盖木皮。\n野花红烂漫，山草碧䙰褷。\n副使官资冷，商州酒味醨。\n尾因求食掉，角为触藩羸。\n有梦思红药，无心采紫芝。\n瘦妻容惨戚，稚子泪涟洏。\n暖怯蛇穿壁，昏忧虎入篱。\n松根燃夜烛，山蕨助朝饥。\n岂独堂亏养，还忧地乏医。\n迹飘萍渤澥，亲老日崦嵫。\n阁下辞巢凤，山中伴野麋。\n风欺秀林木，云隔向阳葵。\n屈产遭驽马，丹山困吓鸱。\n悔须分黑白，本合混妍媸。\n自此韬余刃，终当学钝锤。\n穷通皆有数，得丧又奚悲。\n自顾才何者，空怜道在兹。\n宣尼犹削伐，大禹亦胼胝。\n用去当如虎，投来且御魑。\n避风聊戢翼，得水会扬鬐。\n琴酒图三乐，诗章效四虽。\n鱼鬚从典卖，貂尾任倾欹。\n兀兀拖肠鼠，悠悠曳尾龟。\n北窗寻蛱蝶，南岸看鸬鷀。\n山翠楼频上，云生杖独搘。\n簟闲留晓魄，檐暖负冬曦。\n松柏寒仍翠，琼瑶涅不缁。\n望谁分曲直，祇自仰神祇。\n吾道宁穷矣，斯文未已而。\n狂吟何所益，孤愤洩黄陂。",
        "dynasty": "宋",
        "collection_info": null
    },
    {
        "title": "弊帷诗",
        "author": "王禹偁",
        "content": "谪宦那堪叹弊帷，承明寓直数年骑。\n满阶红药曾嘶处，六里青山忽毙时。\n骏骨欲埋金价直，的颅犹爱雪离披。\n贰车谩道貂冠贵，从此徒行奉一麾。",
        "dynasty": "宋",
        "collection_info": null
    },
    {
        "title": "和冯中允仙娥峰",
        "author": "王禹偁",
        "content": "熊耳如当出槛熊，仙姿孤秀压诸峰。\n采芝逋客怜贞质，化石佳人妬丽容。\n身上霓衣慵整顿，天边华盖会裁缝。\n嫦娥月裏休相笑，万古应无窃药踪。",
        "dynasty": "宋",
        "collection_info": null
    },
    {
        "title": "龙凤茶",
        "author": "王禹偁",
        "content": "样标龙凤号题新，赐得还因作近臣。\n烹处岂期商岭外，碾时空想建溪春。\n香于九畹芳兰气，圆似三秋皓月轮。\n爱惜不尝惟恐尽，除将供养白头亲。",
        "dynasty": "宋",
        "collection_info": null
    },
    {
        "title": "元日作",
        "author": "王禹偁",
        "content": "献岁在商州，依然想旧游。\n前年捧玉册，此日对珠旒。\n御酒尧樽畔，仙韶舜殿头。\n自惭非贾傅，宣室讵重求。",
        "dynasty": "宋",
        "collection_info": null
    },
    {
        "title": "急就章",
        "author": "王禹偁",
        "content": "赐来三载锦囊盛，今日重看倍觉荣。\n元白当时皆谪宦，不闻将得御书行。",
        "dynasty": "宋",
        "collection_info": null
    },
    {
        "title": "御书钱",
        "author": "王禹偁",
        "content": "谪官无俸突无烟，惟拥琴书尽日眠。\n还有一般胜赵壹，囊中犹贮御书钱。",
        "dynasty": "宋",
        "collection_info": null
    },
    {
        "title": "上元夜作",
        "author": "王禹偁",
        "content": "去年正月十五夜，干元门上奉乘舆。\n今年正月十五夜，商洛郡中为贰车。\n谪宦门栏偏冷落，山城灯火苦萧疏。\n炉灰画尽不成寐，頼有逍遥一帙书。",
        "dynasty": "宋",
        "collection_info": null
    },
    {
        "title": "仙娥峰",
        "author": "王禹偁",
        "content": "窈窕奇峰迭古苔，望秦岭外势徘徊。\n巨灵非疋休期刻，毛女为邻合往来。\n傅粉微茫春雪在，堕鬟浮动晓云开。\n好邀上雒王常侍，时就岩前饮一杯。",
        "dynasty": "宋",
        "collection_info": null
    },
    {
        "title": "游仙娥峰后戏题",
        "author": "王禹偁",
        "content": "为爱一峰形窈窕，岂辞十里路崎岖。\n谁知不似阳台女，别后经宵梦也无。",
        "dynasty": "宋",
        "collection_info": null
    },
    {
        "title": "上寺留题",
        "author": "王禹偁",
        "content": "松杉疏瘦簇山根，楼殿参差对郭门。\n不惜马蹄来北寺，为怜熊耳在西轩。\n云生石砌摇寒影，泉汲铜瓶露冻痕。\n迁客频来何所得，一丛修竹拂吟魂。",
        "dynasty": "宋",
        "collection_info": null
    },
    {
        "title": "对雪感怀呈翟使君冯中允同年",
        "author": "王禹偁",
        "content": "岁暮山城雪，民和岁有秋。\n深闻五袴咏，聊减贰车愁。\n凌乱藏溪寺，霏微洒郡楼。\n冻宜粘酒旆，香好试茶瓯。\n逐吹殊无定，连宵势未休。\n仙娥低粉面，熊耳压峰头。\n树老花重发，川长缟不收。\n平沉采芝洞，深锁避贤邮。\n麋鹿全迷径，鹰鹯不下鞲。\n夜村埋古屋，丹水咽寒流。\n上洛城中客，梁园日下州。\n前年直纶阁，腊月奉宸游。\n六出寒光乱，重瞳喜气浮。\n催班临秘殿，称贺拱凝旒。\n漠漠笼天仗，轻轻落御沟。\n瑶池同皎洁，珠箔助飕飗。\n民有丰年望，君无旰食忧。\n佩垂延喜玉，服曜吉光裘。\n鸡树令开宴，鸳行许命俦。\n千钟方滟滟，三爵未油油。\n举白朱颜凝，飞文彩笔抽。\n传宣须尽醉，御札遣冥搜。\n晚出苍龙阙，骄驰紫燕骝。\n自惭生草泽，人指在蓬丘。\n薄命诚非据，清途不久留。\n左迁来僻郡，对景忆瀛洲。\n谪宦谁还往，贫家自献酬。\n敢言无俸禄，且喜润田畴。\n凤阁名虽黜，貂冠命亦优。\n山中甘散秩，膝下奉晨羞。\n默默惟思过，陶陶亦自由。\n摇头咏诗什，合眼入衾裯。\n祇恨方于枘，何尝曲似鈎。\n讵能悲鵩鸟，早合畏牺牛。\n玉冷期三爇，兰香任一莸。\n梦中非蛱蝶，世上本蜉蝣。\n祸福如亡马，机关喻狎鸥。\n甘贫慕原宪，齐物学庄周。\n尚頼迁鶑侣，旁依建隼侯。\n愿随商洛叟，击壤颂皇猷。",
        "dynasty": "宋",
        "collection_info": null
    },
    {
        "title": "游四皓庙",
        "author": "王禹偁",
        "content": "修篁瑟瑟石磷磷，去谒荒祠不厌频。\n四皓古来无事客，贰车今世最闲人。\n紫芝欲采非仙骨，红药曾题是近臣。\n一奠村醪还独酌，满轩松雪照吟身。",
        "dynasty": "宋",
        "collection_info": null
    },
    {
        "title": "商山",
        "author": "王禹偁",
        "content": "六百里巉岩，岚光霁后添。\n经年吟未得，尽日看无厌。\n僧舍青当槛，人家翠满檐。\n气蒸丹水碧，脉润紫芝甜。\n岭碍翻云鹘，峰遮落海蟾。\n涧深春有冻，影阔夏无炎。\n势斗嵩并华，名欺霍与灊。\n石危蹲虎脚，松老咤龙髯。\n晓榻便欹枕，晴楼懒下帘。\n未能栖岫幌，犹道佐彤襜。\n望久衣襟湿，登多屐齿粘。\n何当随四皓，深隠避猜嫌。",
        "dynasty": "宋",
        "collection_info": null
    },
    {
        "title": "丹水",
        "author": "王禹偁",
        "content": "瑟瑟復潺潺，朝宗去不还。\n和云归汉浦，喷雪下商山。\n影浸仙娥面，波涵织女鬟。\n饮猿清满掬，渡鹿冷侵斑。\n北润深通洛，东犇崄叩关。\n灌园萦似带，漕硙曲如环。\n夜枕惊幽梦，秋汀照病颜。\n玉膏分地脉，银汉落人寰。\n漱石藏青鲤，崩沙聚白鹇。\n村桥微雨后，岸树夕阳间。\n翠涨新萍绿，红浮败叶殷。\n贰车时濯足，来伴钓翁闲。",
        "dynasty": "宋",
        "collection_info": null
    },
    {
        "title": "岁暮感怀贻冯同年中允  其一",
        "author": "王禹偁",
        "content": "谪宦商于郡，闲门车马稀。\n尘侵书命笔，香散入朝衣。\n烧尽峰峦出，霜晴木叶飞。\n夜来天欲雪，寒梦不成归。",
        "dynasty": "宋",
        "collection_info": null
    },
    {
        "title": "岁暮感怀贻冯同年中允  其二",
        "author": "王禹偁",
        "content": "岁暮客商山，谪居多昼眠。\n梦迴红药树，身落紫微天。\n不得亲公事，如何望俸钱。\n荒城共谁语，除却访同年。",
        "dynasty": "宋",
        "collection_info": null
    },
    {
        "title": "岁暮感怀贻冯同年中允  其三",
        "author": "王禹偁",
        "content": "谪居京信断，岁暮更凄凉。\n郡僻青山合，官闲白日长。\n烧烟侵寺舍，林雪照街坊。\n为有迁鶑侣，诗情不敢忘。",
        "dynasty": "宋",
        "collection_info": null
    },
    {
        "title": "畬田词  其一",
        "author": "王禹偁",
        "content": "大家齐力劚孱颜，耳听田歌手莫闲。\n各愿种成千百索，豆萁禾穗满青山。",
        "dynasty": "宋",
        "collection_info": null
    },
    {
        "title": "畬田词  其二",
        "author": "王禹偁",
        "content": "杀尽鸡豚唤劚畲，由来递互作生涯。\n莫言火种无多利，禾树明年似乱麻。",
        "dynasty": "宋",
        "collection_info": null
    },
    {
        "title": "畬田词  其三",
        "author": "王禹偁",
        "content": "鼓声猎猎酒醺醺，斫上高山入乱云。\n自种自收还自足，不知尧舜是吾君。",
        "dynasty": "宋",
        "collection_info": null
    },
    {
        "title": "畬田词  其四",
        "author": "王禹偁",
        "content": "北山种了种南山，相助刀耕岂有偏。\n愿得人间皆似我，也应四海少荒田。",
        "dynasty": "宋",
        "collection_info": null
    },
    {
        "title": "畬田词  其五",
        "author": "王禹偁",
        "content": "畬田鼓笛乐熙熙，空有歌声未有词。\n从此商于为故事，满山皆唱舍人诗。",
        "dynasty": "宋",
        "collection_info": null
    },
    {
        "title": "雪后登灵果寺阁",
        "author": "王禹偁",
        "content": "雪引诗情不敢慵，来登高阁犯晨钟。\n山僧莫怪多时望，玉立南山万万峰。",
        "dynasty": "宋",
        "collection_info": null
    },
    {
        "title": "独游南静川",
        "author": "王禹偁",
        "content": "高车岭上无人见，南静川中信马行。\n多谢仙娥相管顾，远擎松雪助诗情。",
        "dynasty": "宋",
        "collection_info": null
    },
    {
        "title": "贺毕翰林",
        "author": "王禹偁",
        "content": "闻步花砖喜復悲，所悲君较十年迟。\n银台晓入批丹诏，铜镜秋开镊白髭。\n宫锦细袍宣与着，内闲骄马赐来骑。\n家门记得咸通事，莫忘论兵夜召时。",
        "dynasty": "宋",
        "collection_info": null
    },
    {
        "title": "贺三舍人新入西掖",
        "author": "王禹偁",
        "content": "紫微新命旧交游，报到商于寂寞州。\n天上共分三字贵，山中全减贰车愁。\n抛离红药心无恨，弹拂金貂舞不休。\n最喜吾家有余庆，凤毛还直凤池头。",
        "dynasty": "宋",
        "collection_info": null
    },
    {
        "title": "送舍弟赴举因寄两制诸大僚",
        "author": "王禹偁",
        "content": "堂上尊亲鹤髮垂，十年禄仕不相离。\n何期膝下承颜日，却是山中谪宦时。\n未有重茵如子路，空披綵服学婴儿。\n全家送尔随乡荐，试向朝端献此诗。",
        "dynasty": "宋",
        "collection_info": null
    },
    {
        "title": "商山海棠",
        "author": "王禹偁",
        "content": "锦里名虽盛，商山艷更繁。\n别疑天与态，不称土生根。\n浅着红兰染，深于绛雪喷。\n待开先酿酒，怕落预呼魂。\n春裏无勍敌，花中是至尊。\n桂须辞月窟，桃合避仙源。\n浮动冠频侧，霓裳袖忽翻。\n望夫临水石，窥客出墙垣。\n赠别难饶柳，忘忧肯让萱。\n轻轻飞燕舞，脉脉息妫言。\n蕙陋虚侵径，梨凡浪占园。\n论心留蝶宿，低面厌鶑喧。\n不忝神仙品，何辜造化恩。\n自期栽御苑，谁使掷山村。\n绮里荒祠畔，仙娥古洞门。\n烟愁思旧梦，雨泣怨新婚。\n画恐明妃恨，移同卓氏奔。\n祇教三月见，不得四时存。\n绣被堆笼势，臙脂浥泪痕。\n贰车春未去，应得伴芳罇。",
        "dynasty": "宋",
        "collection_info": null
    },
    {
        "title": "翰林毕学士寄示医瘿药方因题四韵兼简两制诸知",
        "author": "王禹偁",
        "content": "预忧囊瘿病龙钟，乞得仙方便有功。\n纵免项如樗里子，也应头似夏黄公。\n西晖亭下峰峦碧，南静川中木叶红。\n尽是贰车堪醉处，春来唯恐酒罇空。",
        "dynasty": "宋",
        "collection_info": null
    },
    {
        "title": "内翰毕学士外制柴舍人故兵部阁老王公之门生又与第五厅舍人同在两制追思余庆因赋短章寄于三君子",
        "author": "王禹偁",
        "content": "掌贡司言耀圣朝，宦途屯否数难逃。\n雄文自贮胸中甲，直气谁防笑裏刀。\n黄阁不登名甚屈，紫垣终老道弥高。\n君看身后荣多少，两制门生伴凤毛。",
        "dynasty": "宋",
        "collection_info": null
    },
    {
        "title": "贺柴舍人新入西掖",
        "author": "王禹偁",
        "content": "早折蟾宫第一枝，纶闱恩命苦何迟。\n久为俗吏殊无味，合掌王言亦有时。\n好继忠州文最盛，应嫌长庆格犹卑。\n他年莫忘中吴宰，六里山前歌紫芝。",
        "dynasty": "宋",
        "collection_info": null
    },
    {
        "title": "岁除日同年冯中允携觞见访因而沉醉病酒三日醒而偶题",
        "author": "王禹偁",
        "content": "除夜浑疑便白头，携壶相劝醉方休。\n敢辞枕上三朝卧，且免灯前一夕愁。\n薄命我甘离凤阁，多才君亦滞龙楼。\n相逢不尽杯中物，何以支当寂寞州。",
        "dynasty": "宋",
        "collection_info": null
    },
    {
        "title": "得昭文李学士书报以二绝  其一",
        "author": "王禹偁",
        "content": "谪居不敢咏江蓠，日永门闲何所为。\n为谢昭文李学士，劝教枕藉乐天诗。",
        "dynasty": "宋",
        "collection_info": null
    },
    {
        "title": "得昭文李学士书报以二绝  其二",
        "author": "王禹偁",
        "content": "左宦寂寥惟上洛，穷愁依约似长沙。\n乐天诗什虽堪读，奈有春深迁客家。",
        "dynasty": "宋",
        "collection_info": null
    },
    {
        "title": "南静川野桃花下独酌因简同年冯中允",
        "author": "王禹偁",
        "content": "野桃无主满山隈，迁客携觞独自来。\n尽日馨香留我醉，每春颜色为谁开。\n枝穿绿竹浑疑画，片落丹河去不迴。\n待约同年一攀折，便如刘阮到天台。",
        "dynasty": "宋",
        "collection_info": null
    },
    {
        "title": "放言  其一",
        "author": "王禹偁",
        "content": "谁信人间是与非，进须行道退忘机。\n卦逢大壮羝羊困，乡入无何蛱蝶飞。\n泽畔衣裳兰作佩，山中生计竹为扉。\n饥肠已共夷齐约，一曲高歌去采薇。",
        "dynasty": "宋",
        "collection_info": null
    },
    {
        "title": "放言  其二",
        "author": "王禹偁",
        "content": "荣枯祸福转如轮，幽暗难欺有鬼神。\n天上若无司报者，世间争向不平人。\n夏虫莫怪冰壶色，秋隼休猜月窟身。\n吾道斯文如未丧，且凭方寸託穹旻。",
        "dynasty": "宋",
        "collection_info": null
    },
    {
        "title": "放言  其三",
        "author": "王禹偁",
        "content": "贤人虽学心无闷，君子须知道自消。\n德似仲尼悲凤鸟，圣如姬旦赋鸱鸮。\n看松好待严霜降，试玉宜将烈火烧。\n青女祝融如不党，愿分顽石与山苗。",
        "dynasty": "宋",
        "collection_info": null
    },
    {
        "title": "放言  其四",
        "author": "王禹偁",
        "content": "人生唯问道如何，得丧升沉总是虚。\n宁可飞鸿随四皓，未能鱼腹葬三闾。\n傅岩偶梦谁调鼎，彭泽高歌自荷锄。\n不向世间争窟穴，蜗牛到处是吾庐。",
        "dynasty": "宋",
        "collection_info": null
    },
    {
        "title": "放言  其五",
        "author": "王禹偁",
        "content": "静算人间事偶然，穷通未必在穹玄。\n关从白马欺来度，赦被青蝇暗裏传。\n禁树罢吟红烂漫，江蓠且咏绿芊绵。\n放言诗什谁堪赠，焚赠微之与乐天。",
        "dynasty": "宋",
        "collection_info": null
    },
    {
        "title": "寄献仆射相公  其一",
        "author": "王禹偁",
        "content": "三朝文匠百僚师，再秉洪钧七政齐。\n一道白麻来玉署，两条红烛上沙堤。\n池波尚浴当时凤，省树犹存旧日鸡。\n鑪冶正开无弃物，应怜折剑在尘泥。",
        "dynasty": "宋",
        "collection_info": null
    },
    {
        "title": "寄献仆射相公  其二",
        "author": "王禹偁",
        "content": "圣君宵旰念生民，重命甘盘秉国钧。\n引马但传三刻漏，喘牛休问四时春。\n羹和旧鼎黄金铉，雪压新堤白玉尘。\n应念前年献诗客，谪官无俸不胜贫。",
        "dynasty": "宋",
        "collection_info": null
    },
    {
        "title": "寄冯舍人",
        "author": "王禹偁",
        "content": "转轮争合滞才华，急诏重乘上汉查。\n继我已吟红药树，劝君曾赋海棠花。\n词随健笔光纶诰，诗落成都灿绮霞。\n应笑同时东观客，商于憔悴似长沙。",
        "dynasty": "宋",
        "collection_info": null
    },
    {
        "title": "迴襄阳周奉礼同年因题纸尾",
        "author": "王禹偁",
        "content": "武关西畔路巉岩，两月劳君寄两缄。\n镜裏想添新白髮，箧中犹贮旧青衫。\n扶头酒好无辞醉，缩项鱼多且放馋。\n譬似元和张太祝，十年不改旧官衔。",
        "dynasty": "宋",
        "collection_info": null
    },
    {
        "title": "清明日独酌",
        "author": "王禹偁",
        "content": "一郡官闲唯副使，一年冷节是清明。\n春来春去何时尽，闲恨闲愁触处生。\n漆燕黄鹂夸舌健，柳花榆荚斗身轻。\n脱衣换得商山酒，笑把离骚独自倾。",
        "dynasty": "宋",
        "collection_info": null
    },
    {
        "title": "寒食",
        "author": "王禹偁",
        "content": "今年寒食在商山，山裏风光亦可怜。\n稚子就花拈蛱蝶，人家依树繫秋韆。\n郊原晓绿初经雨，巷陌春阴乍禁烟。\n副使官闲莫惆怅，酒钱犹有撰碑钱。",
        "dynasty": "宋",
        "collection_info": null
    },
    {
        "title": "春日登楼",
        "author": "王禹偁",
        "content": "红桃飞尽绿杨深，独倚危楼半日吟。\n六里山川多逐客，贰车官职是笼禽。\n蓬霑残雪经秋鬓，葵隔浮云向日心。\n身世荣衰不能算，且倾村酒沃愁襟。",
        "dynasty": "宋",
        "collection_info": null
    },
    {
        "title": "山僧雨中送牡丹",
        "author": "王禹偁",
        "content": "数枝香带雨霏霏，雨裏携来叩竹扉。\n拟戴却休成怅望，御园曾插满头归。",
        "dynasty": "宋",
        "collection_info": null
    },
    {
        "title": "春居杂兴  其一",
        "author": "王禹偁",
        "content": "两株桃杏映篱斜，粧点商山副使家。\n何事春风容不得，和鶑吹折数枝花。",
        "dynasty": "宋",
        "collection_info": null
    },
    {
        "title": "春居杂兴  其二",
        "author": "王禹偁",
        "content": "春云如兽復如禽，日照风吹浅又深。\n谁道无心便容与，亦同翻覆小人心。",
        "dynasty": "宋",
        "collection_info": null
    },
    {
        "title": "春居杂兴  其三",
        "author": "王禹偁",
        "content": "闲写新诗十数篇，晓来铺向竹窗前。\n无端燕子欺人睡，故落春泥污綵笺。",
        "dynasty": "宋",
        "collection_info": null
    },
    {
        "title": "春居杂兴  其四",
        "author": "王禹偁",
        "content": "一夜春雷百蛰空，山家篱落起蛇虫。\n无端蚯蚓争头角，触破莓苔气似虹。",
        "dynasty": "宋",
        "collection_info": null
    },
    {
        "title": "登郡南楼望山感而有作",
        "author": "王禹偁",
        "content": "西接蓝田东武关，有唐名郡数商颜。\n二千石尽非吾道，一百年来负此山。\n重迭晓岚新雨后，参差春雪夕阳间。\n唯供迁客风骚兴，醉望吟看不暂闲。",
        "dynasty": "宋",
        "collection_info": null
    },
    {
        "title": "读史记列传",
        "author": "王禹偁",
        "content": "西山薇蕨蜀山铜，可见夷齐与邓通。\n佞倖圣贤俱饿死，若无史笔等头空。",
        "dynasty": "宋",
        "collection_info": null
    },
    {
        "title": "睡",
        "author": "王禹偁",
        "content": "此境一何醇，熙熙别得春。\n有声皆俗格，无梦是天真。\n壁上登山屐，床头漉酒巾。\n轻轻龟喘息，苒苒蝶精神。\n滞寂通禅理，无何等道人。\n曲肱高胜枕，藉草软于茵。\n吟苦魂初瞑，杯酣味更珍。\n觉知身是幻，静与死为邻。\n酷恨巢檐燕，生憎欵户宾。\n功成归展转，先兆自嚬呻。\n不入荣名客，还宜放逐臣。\n东窗一丈日，且作自由身。",
        "dynasty": "宋",
        "collection_info": null
    },
    {
        "title": "送秦供奉自商州使鄂渚",
        "author": "王禹偁",
        "content": "携家昼锦行，山驿接江城。\n使是皇华贵，人还故国荣。\n离筵青杏小，别夜子规鸣。\n鹦鹉洲边宿，无忘吊祢衡。",
        "dynasty": "宋",
        "collection_info": null
    },
    {
        "title": "闻进士孙何及第因寄",
        "author": "王禹偁",
        "content": "昨朝邸吏报商山，闻道孙生得状元。\n为贺圣朝文物盛，喜于初入紫微垣。",
        "dynasty": "宋",
        "collection_info": null
    },
    {
        "title": "哭同年罗着作五首  其一",
        "author": "王禹偁",
        "content": "宿草离披泪满衫，孤坟遥想帝城南。\n天生贾谊成何事，祇得人间三十三。",
        "dynasty": "宋",
        "collection_info": null
    },
    {
        "title": "哭同年罗着作五首  其二",
        "author": "王禹偁",
        "content": "一枝丹桂谩成名，一片绯衫未是荣。\n頼有遗文在东观，直应千载气如生。",
        "dynasty": "宋",
        "collection_info": null
    },
    {
        "title": "哭同年罗着作五首  其三",
        "author": "王禹偁",
        "content": "荒凉故宅何人住，寂寞孀妻即日还。\n一岁婴儿安健否，巨源虽在谪深山。",
        "dynasty": "宋",
        "collection_info": null
    },
    {
        "title": "哭同年罗着作五首  其四",
        "author": "王禹偁",
        "content": "生死虽殊道义存，晓来襟袖有啼痕。\n只应知我方憔悴，时向商山入梦魂。",
        "dynasty": "宋",
        "collection_info": null
    },
    {
        "title": "哭同年罗着作五首  其五",
        "author": "王禹偁",
        "content": "同试五题为县吏，共求三字作词臣。\n西垣谪宦何须恨，若比罗三是幸人。",
        "dynasty": "宋",
        "collection_info": null
    },
    {
        "title": "西晖亭",
        "author": "王禹偁",
        "content": "孤亭迭嶂东，宛是古屏风。\n每到天将暮，浑疑日再中。\n余霞犹散绮，新月已张弓。\n一水漪涟媚，千岩木叶红。\n玳筵何烜赫，火宅忽牢笼。\n隙晃归巢燕，檐拖截涧虹。\n果迷丹橘熟，洞讶赤城通。\n似烧连松坞，如斑染竹丛。\n近邀青琐客，来伴紫芝翁。\n望久情无倦，吟多兴未穷。\n阳乌看黯黯，归马恨怱怱。\n会待长栖隠，青冥逐去鸿。",
        "dynasty": "宋",
        "collection_info": null
    },
    {
        "title": "谪居",
        "author": "王禹偁",
        "content": "亲老復婴孩，吾生自可哀。\n无田得归去，有俸是嗟来。\n直道虽已矣，壮心犹在哉。\n端居寡俦侣，怀抱向谁开。",
        "dynasty": "宋",
        "collection_info": null
    },
    {
        "title": "道服",
        "author": "王禹偁",
        "content": "楮冠布褐皂纱巾，曾忝西垣寓直人。\n此际暂披因假日，如今长着见闲身。\n濯缨未识三湘水，漉酒空经六里春。\n不为行香着朝服，贰车谁信旧词臣。",
        "dynasty": "宋",
        "collection_info": null
    },
    {
        "title": "寄题洛南秦供奉新楼",
        "author": "王禹偁",
        "content": "多羡新楼上，公余写望闲。\n数峰迷华岳，一面是商山。\n棋暗幽云过，檐喧宿鸟还。\n万重苍翠裏，百尺泬寥间。\n岚破分樵径，沙明认钓湾。\n望秦晴矗矗，清洛夜潺潺。\n平远长安道，微茫函谷关。\n吟哦生古意，图画寄朝班。\n何日随高步，乘秋豁病颜。\n销忧吾祖事，会待共跻攀。",
        "dynasty": "宋",
        "collection_info": null
    },
    {
        "title": "独酌自吟拙诗次吏报转运使到郡戏而有作",
        "author": "王禹偁",
        "content": "日高睡足更何为，数首新篇酒一巵。\n郡吏谩劳相告报，转输应不管吟诗。",
        "dynasty": "宋",
        "collection_info": null
    },
    {
        "title": "春游南静川",
        "author": "王禹偁",
        "content": "南过高车岭，川原似掌平。\n峰峦开画障，畎亩列棋枰。\n帝女柔桑绿，王孙野草生。\n提壶催我醉，戴胜劝人耕。\n商岭堪携妓，丹河好濯缨。\n盖圆松影密，鞭乱竹根狞。\n勃勃畬田气，磷磷水硙声。\n野桃谁是主，山鸟不知名。\n欲舞宁无蝶，思歌亦有鶑。\n官闲春日永，担酒此中行。",
        "dynasty": "宋",
        "collection_info": null
    },
    {
        "title": "南郊大礼诗  其一",
        "author": "王禹偁",
        "content": "圣君重卜祀南郊，仗用黄麾间白旄。\n仙吹冷翻苍玉佩，晓霞晴透绛纱袍。\n天开兜率斋宫静，海涌蓬莱帐殿高。\n迁客生还知有望，商山不敢读离骚。",
        "dynasty": "宋",
        "collection_info": null
    },
    {
        "title": "南郊大礼诗  其二",
        "author": "王禹偁",
        "content": "百僚冠剑互珊珊，文物威蕤属礼官。\n清漏宿斋宣祖庙，质明行事昊天坛。\n旌旗漠漠帷宫晓，星斗依依綵仗寒。\n肠断商于左迁客，圆丘无分得荣观。",
        "dynasty": "宋",
        "collection_info": null
    },
    {
        "title": "南郊大礼诗  其三",
        "author": "王禹偁",
        "content": "严配郊丘展孝思，质文参酌礼无违。\n大羹味薄牲牷洁，至乐声和凤鸟飞。\n黄道月斜风细细，紫坛天晓露霏霏。\n可怜此夜商山客，画尽炉灰泪满衣。",
        "dynasty": "宋",
        "collection_info": null
    },
    {
        "title": "南郊大礼诗  其四",
        "author": "王禹偁",
        "content": "綵城残月带微霜，版奏中严夜未央。\n三献欲终侵曙色，百神齐下散天香。\n珠旒微乱埙篪韵，柴燎轻笼剑佩光。\n此夕商山对何物，猿啼鸟哭树苍苍。",
        "dynasty": "宋",
        "collection_info": null
    },
    {
        "title": "南郊大礼诗  其五",
        "author": "王禹偁",
        "content": "严禋礼退一阳生，抃贺欢呼动四溟。\n圣寿久长南至日，宝图高大北辰星。\n九重城阙天将曙，百万人家户不扃。\n知有化工无弃物，海波分纳一浮萍。",
        "dynasty": "宋",
        "collection_info": null
    },
    {
        "title": "南郊大礼诗  其六",
        "author": "王禹偁",
        "content": "干元门上赭袍光，雉扇初开散御香。\n郊祀一千年运祚，赦书三万里封疆。\n人间草木霑皇泽，天上咸韶送寿觞。\n惆怅昔年曾侍从，而今翻似鼠拖肠。",
        "dynasty": "宋",
        "collection_info": null
    },
    {
        "title": "南郊大礼诗  其七",
        "author": "王禹偁",
        "content": "六街旌旆亸虹蜺，仙仗参差羽卫齐。\n千步廊前班振鹭，百寻竿上揭金鸡。\n狴牢冷落停丹笔，郡国欢呼拆紫泥。\n凤阁旧臣期赦宥，免教长似触藩羝。",
        "dynasty": "宋",
        "collection_info": null
    },
    {
        "title": "南郊大礼诗  其八",
        "author": "王禹偁",
        "content": "千官云拥御楼时，朝服纷纷换礼衣。\n万里梯航归大国，一声雷雨破圜扉。\n青蝇传去人人喜，丹凤衔来处处飞。\n收尽洛南迁客泪，全家潜望日边归。",
        "dynasty": "宋",
        "collection_info": null
    },
    {
        "title": "南郊大礼诗  其九",
        "author": "王禹偁",
        "content": "綵云随步下干元，雨露新恩洽普天。\n四辅首迎丹凤诏，六师齐散廪牺钱。\n熙熙品物瞻尧日，习习熏风动舜絃。\n商洛贰车当此际，旧朝衣上泪潺湲。",
        "dynasty": "宋",
        "collection_info": null
    },
    {
        "title": "南郊大礼诗  其一○",
        "author": "王禹偁",
        "content": "年来不见祀圜丘，谪宦携亲叹白头。\n作赋有时悲鵩鸟，杀身无路学牺牛。\n非才岂合居台阁，归梦徒劳近冕旒。\n千载遭逢如未替，此身重见帝王州。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其一",
        "author": "王禹偁",
        "content": "玄象中台坼，皇家上相薨。\n大功铭玉铉，密事在金縢。\n无復同鱼水，空嗟失股肱。\n若言丰沛旧，陪葬近长陵。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其二",
        "author": "王禹偁",
        "content": "经纬千年业，陶镕万物功。\n藩垣龙节在，禁掖凤池空。\n卤簿蒙寒雨，铭旌扬晓风。\n太常草仪注，全似葬周公。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其三",
        "author": "王禹偁",
        "content": "重位经三入，高年过七旬。\n有言皆为国，无日不忧民。\n温树萧萧影，甘棠漠漠春。\n遥知神德庙，配飨更何人。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其四",
        "author": "王禹偁",
        "content": "国丧三台首，家藏五庙尊。\n纪功谁秉笔，册赠帝临轩。\n盛德留千古，贞魂闭九原。\n皇情弥轸悼，天柱折昆崙。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其五",
        "author": "王禹偁",
        "content": "麟丧虚灵囿，凤衰空帝梧。\n陶镕存庶彙，霖雨润寰区。\n旧疏同伊训，遗章入禹谟。\n九原何所恨，犹未灭匈奴。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其六",
        "author": "王禹偁",
        "content": "空留遗像在凌烟，谁继堂堂命世贤。\n将相位高三十载，风云道合一千年。\n霖收傅说岩前雨，石陨娲皇补后天。\n见说吾君举哀处，重瞳挥洒泪潺湲。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其七",
        "author": "王禹偁",
        "content": "君恩虽听罢居留，官拜维师命更优。\n异物忽随黄石葬，晚年终负赤松游。\n凭谁借筯论归马，无復停车问喘牛。\n唯有功名书信史，肯同尘土一时休。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其八",
        "author": "王禹偁",
        "content": "曾拜四章辞相府，又陈三表罢留司。\n朝廷年德刘仁轨，终始功名郭子仪。\n印锁黄金尘暗澹，堂闲绿野草离披。\n吾君若念先朝旧，应似文贞御制碑。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其九",
        "author": "王禹偁",
        "content": "忍听咚咚窆鼓声，笳箫呜咽暮云凝。\n勋劳自合同萧相，谥法还须比魏征。\n晓月暗垂丹旐露，夜风轻触繐帷灯。\n三川父老知何限，尽逐灵輀泪满膺。",
        "dynasty": "宋",
        "collection_info": null
    },
    {
        "title": "太师中书令魏国公册赠尚书令追封真定王赵挽歌  其一○",
        "author": "王禹偁",
        "content": "元老令终归葬日，有司重奏辍朝时。\n骈罗卤簿三公礼，告赴同盟五月期。\n何处更求廊庙器，是谁重作帝王师。\n商山副使偏垂泪，未报当年国士知。",
        "dynasty": "宋",
        "collection_info": null
    },
    {
        "title": "和仲咸诗六首 和与喻丰阳夜话",
        "author": "王禹偁",
        "content": "泽国来朝积岁年，商山相遇话乡原。\n郄诜重折月中桂，陶令未归江上村。\n岚气滴空无限翠，泉声通夕有何冤。\n寒灯挑尽芳樽竭，所得新奇尽雅言。",
        "dynasty": "宋",
        "collection_info": null
    },
    {
        "title": "和仲咸诗六首 和迴喻令诗集",
        "author": "王禹偁",
        "content": "风雅荒凉信可悲，家声留得尽玄微。\n且欣丹穴一毛在，莫道沅江九肋稀。\n思苦也知关国政，官卑应为洩天机。\n他时迁客归朝去，拟觅琼瑶满袖归。",
        "dynasty": "宋",
        "collection_info": null
    },
    {
        "title": "和仲咸诗六首 和自咏",
        "author": "王禹偁",
        "content": "玉经炎火竹经霜，却把刚肠变酒肠。\n庾信悲哀休作赋，接舆歌曲且佯狂。\n更谙丧乱灾为福，藴蓄才华有若亡。\n孤宦由来宜晚达，祝君霄汉路歧长。",
        "dynasty": "宋",
        "collection_info": null
    },
    {
        "title": "和仲咸诗六首 和与卢氏宋少府话旧游",
        "author": "王禹偁",
        "content": "旧游前政一追寻，宦路迁移敌古今。\n黄绶位卑曾叹命，青宫官冷不妨吟。\n烟岚不改当窗色，桃李应垂满砌阴。\n好寄新诗题旧壁，为言梅福珥朝簪。",
        "dynasty": "宋",
        "collection_info": null
    },
    {
        "title": "和仲咸诗六首 和题鸣马庙",
        "author": "王禹偁",
        "content": "何人祠庙立空山，四皓精灵合往还。\n疋马不辞峰更险，冥鸿应为世多艰。\n云生碧殿萦鸱尾，风触金铺动兽环。\n欲识姓名无问处，空闻灵异庇商颜。",
        "dynasty": "宋",
        "collection_info": null
    },
    {
        "title": "和仲咸诗六首 和送道服与喻宰",
        "author": "王禹偁",
        "content": "朝客吟诗送羽衣，应知彭泽久思归。\n三年官满谁留得，领鹤携琴赋式微。",
        "dynasty": "宋",
        "collection_info": null
    },
    {
        "title": "寄海州副使田舍人",
        "author": "王禹偁",
        "content": "繫即匏瓜转即蓬，可怜踪迹与君同。\n眼前有酒长须醉，身外除诗尽是空。\n闲采紫芝饥可疗，欲浮沧海道应穷。\n声名官职相磨折，休忆西垣药树红。",
        "dynasty": "宋",
        "collection_info": null
    },
    {
        "title": "恭闻种山人表谢急征不赴荣侍因成拙句仰纪高风",
        "author": "王禹偁",
        "content": "未赴吾君凤诏征，蒲轮何似板舆荣。\n自期物外长无事，谁觉人间已有名。\n饵朮肯尝钟鼎味，纫兰应笑佩环声。\n洛南迁客堪羞死，犹望量移近帝城。",
        "dynasty": "宋",
        "collection_info": null
    },
    {
        "title": "再赋二章一以颂高人之风一以伸俗吏之意  其一",
        "author": "王禹偁",
        "content": "表让皇家买酒钱，醉乡归去便陶然。\n吾君若问征君意，自有东皋种黍田。",
        "dynasty": "宋",
        "collection_info": null
    },
    {
        "title": "再赋二章一以颂高人之风一以伸俗吏之意  其二",
        "author": "王禹偁",
        "content": "不应明时鹄板书，可能终老傲唐虞。\n神仙见说须阴德，肯为苍生一出无。",
        "dynasty": "宋",
        "collection_info": null
    },
    {
        "title": "五更睡",
        "author": "王禹偁",
        "content": "数载直承明，宠深还若惊。\n趁朝鸡唤起，残梦马驮行。\n左宦离双阙，高眠尽五更。\n如将闲比贵，此味敌公卿。",
        "dynasty": "宋",
        "collection_info": null
    },
    {
        "title": "自咏",
        "author": "王禹偁",
        "content": "华髮不称老，高堂为有亲。\n宁同贾生恨，自比老莱身。\n官散且无过，俸微犹助贫。\n谁能学屈蠖，拳跼苦求神。",
        "dynasty": "宋",
        "collection_info": null
    },
    {
        "title": "遣兴",
        "author": "王禹偁",
        "content": "百年身世片时间，况是多愁鬓早斑。\n贫有琴书聊自药，贵无功业未如闲。\n波平南浦堪垂钓，日满东窗尚掩关。\n祇为慈亲忆归去，商山不隠隠何山。",
        "dynasty": "宋",
        "collection_info": null
    },
    {
        "title": "夏云",
        "author": "王禹偁",
        "content": "嵯峨高锁夕阳红，斜入吟窗秀色浓。\n六里青山长满眼，不劳云片学奇峰。",
        "dynasty": "宋",
        "collection_info": null
    },
    {
        "title": "丹河闲步",
        "author": "王禹偁",
        "content": "谁爱潺湲到水滨，春来唯有我来频。\n沙边坐惯渔翁识，岸上行多白鸟驯。\n髭髮照看添霰雪，冠缨濯后少埃尘。\n今秋更拟营蓑笠，冒雨衝风把钓纶。",
        "dynasty": "宋",
        "collection_info": null
    },
    {
        "title": "新秋即事  其一",
        "author": "王禹偁",
        "content": "露莎烟竹冷凄凄，秋吹无端入客衣。\n鑑裏鬓毛衰飒尽，日边京国信音稀。\n风蝉历历和枝响，雨燕差差掠地飞。\n繫滞不如商岭叶，解随流水向东归。",
        "dynasty": "宋",
        "collection_info": null
    },
    {
        "title": "新秋即事  其二",
        "author": "王禹偁",
        "content": "宦途流落似长沙，頼有诗情遣岁华。\n吟弄浅波临钓渚，醉披残照入僧家。\n石挨苦竹旁抽笋，雨打戎葵卧放花。\n安得君恩许归去，东陵闲种一园瓜。",
        "dynasty": "宋",
        "collection_info": null
    },
    {
        "title": "新秋即事  其三",
        "author": "王禹偁",
        "content": "百岁浮生一梦中，梦中何事有穷通。\n姓名旧署黄麻纸，颜状今成白髮翁。\n烟暝小窗萤火碧，雨昏幽径蓼花红。\n谪居始信为儒苦，生计兼无一亩宫。",
        "dynasty": "宋",
        "collection_info": null
    },
    {
        "title": "秋居幽兴  其一",
        "author": "王禹偁",
        "content": "秋光虽寂澹，幽兴入诗家。\n篱暗螀啼菊，园荒蚁上茄。\n围棋知日影，理髮见霜华。\n向晓儿童喜，溪僧遗晚瓜。",
        "dynasty": "宋",
        "collection_info": null
    },
    {
        "title": "秋居幽兴  其二",
        "author": "王禹偁",
        "content": "园林经积雨，晚步思悠哉。\n宿鸟头相并，秋瓜顶自开。\n药田荒野蔓，屐齿没苍苔。\n幽兴将何遣，燋琴贳酒杯。",
        "dynasty": "宋",
        "collection_info": null
    },
    {
        "title": "秋居幽兴  其三",
        "author": "王禹偁",
        "content": "谪居人事慵，幽兴与谁同。\n僧到烹秋菌，儿啼索草虫。\n扫苔留嫩绿，写叶惜残红。\n岁晏琴罇好，篱边有菊丛。",
        "dynasty": "宋",
        "collection_info": null
    },
    {
        "title": "前赋春居杂兴诗二首间半岁不復省视因长男嘉佑读杜工部集见语意颇有相类者咨于予且意予窃之也予喜而作诗聊以自贺",
        "author": "王禹偁",
        "content": "命屈由来道日新，诗家权柄敌陶钧。\n任无功业调金鼎，且有篇章到古人。\n本与乐天为后进，敢期子美是前身。\n从今莫厌闲官职，主管风骚胜要津。",
        "dynasty": "宋",
        "collection_info": null
    },
    {
        "title": "翟使君挽歌  其一",
        "author": "王禹偁",
        "content": "丹旐换红旌，萧萧五马鸣。\n今朝为旅榇，昨日是专城。\n爱子方之蜀，遗书未到京。\n贰车郊外送，挥泪满尘缨。",
        "dynasty": "宋",
        "collection_info": null
    },
    {
        "title": "翟使君挽歌  其二",
        "author": "王禹偁",
        "content": "国史书勋伐，州民颂乐康。\n岂唯存柏椁，亦合葬桐乡。\n黄壤千年恨，青山六里长。\n空余铃阁畔，寂寞菊花香。",
        "dynasty": "宋",
        "collection_info": null
    },
    {
        "title": "翟使君挽歌  其三",
        "author": "王禹偁",
        "content": "未满三年政，何妨五月期。\n理言归葬速，遗爱出山迟。\n樯翣穿云过，铭旌着雨垂。\n洛阳多故吏，号泣住灵輀。",
        "dynasty": "宋",
        "collection_info": null
    },
    {
        "title": "村行",
        "author": "王禹偁",
        "content": "马穿山径菊初黄，信马悠悠野兴长。\n万壑有声含晚籁，数峰无语立斜阳。\n棠梨叶落胭脂色，荞麦花开白雪香。\n何事吟余忽惆怅，村桥原树似吾乡。",
        "dynasty": "宋",
        "collection_info": null
    },
    {
        "title": "淳化二年八月晦日夜梦于上前赋诗既寤唯省一句云九日山州见菊花间一日有商于贰车之命实以十月三日到郡重阳已过残菊尚多意梦已征矣今忽然一岁又逼登高追续前诗句因成四韵",
        "author": "王禹偁",
        "content": "节近登高忽叹嗟，经年憔悴别京华。\n贰车何处搔蓬鬓，九日山州见菊花。\n梦裏荣衰安足道，眼前杯酒且须赊。\n商于邹鲁虽迢递，大底携家即是家。",
        "dynasty": "宋",
        "collection_info": null
    },
    {
        "title": "仲咸就加郡印因以四韵贺而勉之",
        "author": "王禹偁",
        "content": "如何小郡滞清贤，未得征归振鹭班。\n莫怕三年持汉诏，犹胜迁客卧商山。\n俱谙宦路须推命，同有诗情合好闲。\n唯是谪官无考限，比君知向几时还。",
        "dynasty": "宋",
        "collection_info": null
    },
    {
        "title": "自嘲",
        "author": "王禹偁",
        "content": "三月降霜花木死，九秋飞雪麦禾灾。\n虫蝗水旱霖淫雨，尽逐商山副使来。",
        "dynasty": "宋",
        "collection_info": null
    },
    {
        "title": "雪霁霜晴独寻山径菊花犹盛感而赋诗",
        "author": "王禹偁",
        "content": "狼藉金钱撒野塘，几丛无力卧斜阳。\n争偷暖律输桃李，独亚寒枝负雪霜。\n谁惜晚芳同我折，自怜孤艷袭人香。\n幽怀远慕陶彭泽，且撷残英泛一觞。",
        "dynasty": "宋",
        "collection_info": null
    },
    {
        "title": "寄丰阳喻长官",
        "author": "王禹偁",
        "content": "七十年华鬓未霜，道情偏称宰丰阳。\n早衙请印无仇览，夜榻围棋祇孟光。\n庭户万重岚气润，盘餐数饤药苗香。\n犹言彭泽终归去，门柳青青槛菊黄。",
        "dynasty": "宋",
        "collection_info": null
    },
    {
        "title": "官舍竹",
        "author": "王禹偁",
        "content": "谁种萧萧数百竿，伴吟偏称作闲官。\n不随夭艷争春色，独守孤贞待岁寒。\n声拂琴床生雅趣，影侵棋局助清欢。\n明年纵便量移去，犹得今冬雪裏看。",
        "dynasty": "宋",
        "collection_info": null
    },
    {
        "title": "雪夜看竹",
        "author": "王禹偁",
        "content": "梦断闲窗酒半醺，月华薄薄雪纷纷。\n莫言官散无拘束，一夜披衣见此君。",
        "dynasty": "宋",
        "collection_info": null
    },
    {
        "title": "喜雪贻仲咸",
        "author": "王禹偁",
        "content": "半冬无雪懒吟诗，薄暮纷纷喜可知。\n衣上惹来看不足，竹边听处立多时。\n光迷曙色侵窗早，片舞寒空到地迟。\n今日使君吟望好，一车飞絮醉褰帷。",
        "dynasty": "宋",
        "collection_info": null
    },
    {
        "title": "赋得腊雪连春雪",
        "author": "王禹偁",
        "content": "腊雪连春雪，商民舞且歌。\n数年求不得，一尺未为多。\n试法烹茶鼎，资吟落钓蓑。\n登楼应更好，丹水是银河。",
        "dynasty": "宋",
        "collection_info": null
    },
    {
        "title": "立春日细雨",
        "author": "王禹偁",
        "content": "澹于寒雾乱于丝，无点无声落不知。\n轻助雪痕归麦壠，暗随春气入梅枝。\n踏苔立久微霑屐，遶竹吟余渐着髭。\n翻忆满身珠䍡𦌊，江头闲把钓蓑披。",
        "dynasty": "宋",
        "collection_info": null
    },
    {
        "title": "霁后望山中春雪",
        "author": "王禹偁",
        "content": "谁种离离碎玉苗，晓楼吟望兴偏饶。\n白云作伴宜长在，红日无情已半销。\n聚映早霞明野寺，散随春水过溪桥。\n世间安得王摩诘，醉展霜缣把笔描。",
        "dynasty": "宋",
        "collection_info": null
    },
    {
        "title": "闲居",
        "author": "王禹偁",
        "content": "何必问生涯，幽闲度岁华。\n有琴方是乐，无竹不成家。\n吟裏销春色，眠中见曙霞。\n今年如未去，更拟种胡麻。",
        "dynasty": "宋",
        "collection_info": null
    },
    {
        "title": "有怀戚二仲言同年",
        "author": "王禹偁",
        "content": "闻说去官常，悽悽返故乡。\n与君同甲子，似我有文章。\n憔悴衣衫绿，蹉跎鬓髮苍。\n此身知幸处，曾得紫微郎。",
        "dynasty": "宋",
        "collection_info": null
    },
    {
        "title": "春郊寓目",
        "author": "王禹偁",
        "content": "百舌娇慵未苦啼，雪随春水下松溪。\n何人樵树和云斫，几处山田带雨犁。\n蜀柳半开鸜鹆眼，海棠深结麝香脐。\n东风似待闲人出，一路青莎榇马蹄。",
        "dynasty": "宋",
        "collection_info": null
    },
    {
        "title": "杏花  其一",
        "author": "王禹偁",
        "content": "红芳紫萼怯春寒，蓓蕾粘枝密作团。\n记得观灯凤楼上，百条银烛泪阑干。",
        "dynasty": "宋",
        "collection_info": null
    },
    {
        "title": "杏花  其二",
        "author": "王禹偁",
        "content": "暖映垂杨曲槛边，一堆红雪罩轻烟。\n春来自得风流伴，榆荚休抛买笑钱。",
        "dynasty": "宋",
        "collection_info": null
    },
    {
        "title": "杏花  其三",
        "author": "王禹偁",
        "content": "桃红李白莫争春，素态妖姿两未匀。\n日暮墙头试迴首，不施朱粉是东邻。",
        "dynasty": "宋",
        "collection_info": null
    },
    {
        "title": "杏花  其四",
        "author": "王禹偁",
        "content": "长愁风雨暗离披，醉遶吟看得几时。\n唯有流鶑偏称意，夜来偷宿最繁枝。",
        "dynasty": "宋",
        "collection_info": null
    },
    {
        "title": "杏花  其五",
        "author": "王禹偁",
        "content": "登龙曾入少年场，锡宴琼林醉御觞。\n争戴满头红烂熳，至今犹杂桂枝香。",
        "dynasty": "宋",
        "collection_info": null
    },
    {
        "title": "杏花  其六",
        "author": "王禹偁",
        "content": "长安废弃迁都后，曲沼荒凉一梦中。\n见说旧园为茂草，寂寥无復万枝红。",
        "dynasty": "宋",
        "collection_info": null
    },
    {
        "title": "杏花  其七",
        "author": "王禹偁",
        "content": "陌上缤纷枝上稀，多情犹解扑人衣。\n双成洒道迎王母，十里蒙蒙绛雪飞。",
        "dynasty": "宋",
        "collection_info": null
    },
    {
        "title": "寄陕府通判孙状元兼简令弟秀才",
        "author": "王禹偁",
        "content": "商山留滞再经年，咫尺无由见状元。\n会赦未教归北阙，高歌应合遇东园。\n寸心谩道如弦直，两鬓难禁似雪繁。\n兄弟相知情未改，着书呼取屈原魂。",
        "dynasty": "宋",
        "collection_info": null
    },
    {
        "title": "日长简仲咸",
        "author": "王禹偁",
        "content": "日长何计到黄昏，郡僻官闲昼掩门。\n子美集开诗世界，伯阳书见道根源。\n风飘北院花千片，月上东楼酒一罇。\n不是同年来主郡，此心牢落共谁论。",
        "dynasty": "宋",
        "collection_info": null
    },
    {
        "title": "春郊独步",
        "author": "王禹偁",
        "content": "襟袖飘飘晚吹轻，孤吟何必共人行。\n绿杨繫马寻芳径，春草随人上古城。\n不愤黄鹂夸巧舌，多惭戴胜劝归耕。\n凭高朗咏沉湘赋，自许吾生似贾生。",
        "dynasty": "宋",
        "collection_info": null
    },
    {
        "title": "种菜了雨下",
        "author": "王禹偁",
        "content": "菜助三餐急，园愁五月枯。\n废畦添粪壤，胼手捽荒芜。\n前日种子下，今朝雨点粗。\n吟诗深自慰，天似悯穷途。",
        "dynasty": "宋",
        "collection_info": null
    },
    {
        "title": "偶置小园因题  其一",
        "author": "王禹偁",
        "content": "十亩春畦两眼泉，置来应得弄潺湲。\n三年谪宦供厨菜，数月朝行赁宅钱。\n空媿先师轻学圃，未如平子便归田。\n此身久畜耕山计，不敢抛官为左迁。",
        "dynasty": "宋",
        "collection_info": null
    },
    {
        "title": "偶置小园因题  其二",
        "author": "王禹偁",
        "content": "偶营菜圃为盘飱，淮渎祠前水北村。\n泉响静连衙鼓响，柴门深近子城门。\n蒙蒙细雨春蔬甲，亹亹寒流老树根。\n从此商于地图上，画工添箇舍人园。",
        "dynasty": "宋",
        "collection_info": null
    },
    {
        "title": "戏从丰阳喻长官觅笋",
        "author": "王禹偁",
        "content": "春来春笋满丰阳，祇把盘餐劝孟光。\n犀角锦文虽可惜，也须分惠紫微郎。",
        "dynasty": "宋",
        "collection_info": null
    },
    {
        "title": "三月廿七日偶作简仲咸",
        "author": "王禹偁",
        "content": "一未量移一转勋，貂冠羊胃总非真。\n韶光祇有两三日，浮世稀逢七十人。\n青杏劝君重酌酒，牡丹邀我且寻春。\n请看富贵赵中令，已作北邙山下尘。",
        "dynasty": "宋",
        "collection_info": null
    },
    {
        "title": "送巡抚侍读吕司谏",
        "author": "王禹偁",
        "content": "三十军城百万家，侍臣分命走轺车。\n长春殿裏承丹诏，乙夜书边别翠华。\n驻马祇教看壠麦，忧民无暇醉溪花。\n归朝旧友如相问，为道山中学种畬。",
        "dynasty": "宋",
        "collection_info": null
    },
    {
        "title": "别商山量移解州作",
        "author": "王禹偁",
        "content": "欲辞苍翠入尘嚣，把酒看山思寂寥。\n莫动移文苦相责，解梁闻说近中条。",
        "dynasty": "宋",
        "collection_info": null
    },
    {
        "title": "别丹水",
        "author": "王禹偁",
        "content": "曾经烂漫濯吾缨，忍别潺湲月下声。\n便入红尘染诗思，吟魂犹合数年清。",
        "dynasty": "宋",
        "collection_info": null
    },
    {
        "title": "别四皓庙",
        "author": "王禹偁",
        "content": "明朝欲别采芝翁，吟遶阶前苦竹丛。\n贬谪入山非美退，此中争敢逐冥鸿。",
        "dynasty": "宋",
        "collection_info": null
    },
    {
        "title": "别仙娥峰",
        "author": "王禹偁",
        "content": "商山留滞再经春，吟爱仙娥最出羣。\n若有精灵念迁客，暂来河北作行云。",
        "dynasty": "宋",
        "collection_info": null
    },
    {
        "title": "别北窗竹",
        "author": "王禹偁",
        "content": "满窗疏韵伴吟声，别夜犹怜枕簟清。\n见说解梁难种植，此君相别若为情。",
        "dynasty": "宋",
        "collection_info": null
    },
    {
        "title": "别堂后海棠",
        "author": "王禹偁",
        "content": "一堆红雪媚青春，惜别须教泪满巾。\n好在明年莫憔悴，校书兼是爱花人。",
        "dynasty": "宋",
        "collection_info": null
    },
    {
        "title": "量移后自嘲",
        "author": "王禹偁",
        "content": "可怜踪迹转如蓬，随例量移近陕东。\n便似人家养鹦鹉，旧笼腾倒入新笼。",
        "dynasty": "宋",
        "collection_info": null
    },
    {
        "title": "量移自解",
        "author": "王禹偁",
        "content": "商山五百五十日，若比昔贤非滞留。\n试看江陵元相国，四年移得向通州。",
        "dynasty": "宋",
        "collection_info": null
    },
    {
        "title": "留别仲咸  其一",
        "author": "王禹偁",
        "content": "二年商岭頼知音，惜别难藏泪满襟。\n头白忽抛攀桂伴，道消休话拔茅心。\n科名偶得同年分，交契都因谪宦深。\n唱和诗章收拾取，两家留与子孙吟。",
        "dynasty": "宋",
        "collection_info": null
    },
    {
        "title": "留别仲咸  其二",
        "author": "王禹偁",
        "content": "世网婴缠不自由，可怜匏繫又萍流。\n忽从清洛南边郡，移向黄河北岸州。\n命薄我甘闲副使，道孤君是假诸侯。\n解梁去此无多地，时寄新诗慰客愁。",
        "dynasty": "宋",
        "collection_info": null
    },
    {
        "title": "出商州有感",
        "author": "王禹偁",
        "content": "圜丘恩例得量移，笑领全家出翠微。\n惟有来时的颅马，商山埋骨不同归。",
        "dynasty": "宋",
        "collection_info": null
    },
    {
        "title": "阌乡县留题陶氏林亭",
        "author": "王禹偁",
        "content": "年来恩例得量移，祇合高歌不合悲。\n消长盈虚存大易，东南西北有先师。\n未抛轩冕终妨道，偶见林泉且赋诗。\n何事阌乡住三日，吟情难舍竹边池。",
        "dynasty": "宋",
        "collection_info": null
    },
    {
        "title": "寄潘处士",
        "author": "王禹偁",
        "content": "卖药先生白布衣，书来方信在京师。\n减君炉裏烧丹术，助我山中买酒资。\n闲似野云终不仕，闭如笼鹤已多时。\n飘飘又去黄河北，更负中条几首诗。",
        "dynasty": "宋",
        "collection_info": null
    },
    {
        "title": "将及陕郊先寄孙状元",
        "author": "王禹偁",
        "content": "宦途漂荡似浮萍，又到棠阴邵伯城。\n亲老转添衰鬓白，妻儿犹免智囊生。\n状元馆谷如无倦，副使量移岂繫程。\n吾道不拘官冷暖，唯君应合出郊迎。",
        "dynasty": "宋",
        "collection_info": null
    },
    {
        "title": "甘棠即事简孙何",
        "author": "王禹偁",
        "content": "甘棠风雅美贤臣，伐树悽悽亦圣人。\n因感得时留蔽芾，更嗟无位泣麒麟。\n谁知素教长多难，我向清朝自不辰。\n听讼何如使无讼，与君忧道合霑巾。",
        "dynasty": "宋",
        "collection_info": null
    },
    {
        "title": "解梁官舍",
        "author": "王禹偁",
        "content": "郡在中条山脚下，盬南风起昼昏昏。\n舍人谪宦谁言命，副使量移岂是恩。\n月有俸钱堆长物，日无公事掩闲门。\n上天于我心还厚，祇遣文章道更尊。",
        "dynasty": "宋",
        "collection_info": null
    },
    {
        "title": "中条山",
        "author": "王禹偁",
        "content": "崛起巨河边，奔腾欲上天。\n远临沧海尽，高与太行连。\n大块横为脊，它山立似拳。\n土膏经舜耒，石险任秦鞭。\n洞黑狂吹雨，峰青冷罩烟。\n店荒坛道绝，寺古柏梯悬。\n崦漏微茫雪，岩垂淅沥泉。\n迸根通砥柱，斜径入闲田。\n北笑恒藏宝，西轻华耸莲。\n三门遥託迹，五老迥差肩。\n落实樵夫拾，灵苗本草传。\n柱空擎雁塔，倒影盖渔船。\n绘画终无手，封崇必有年。\n盐池浮翠霭，董泽媚漪涟。\n阴壑乖龙蛰，枯杉冻虺穿。\n图经标数郡，神异产羣贤。\n呼寿嵩何谄，升中泰岂专。\n斯文如已矣，此地可终焉。\n暂看犹销病，频登合得仙。\n许昌休自负，吾什亦铭镌。",
        "dynasty": "宋",
        "collection_info": null
    },
    {
        "title": "五老峰",
        "author": "王禹偁",
        "content": "矗矗拂星榆，峥嵘与众殊。\n精灵奔昴宿，神异载河图。\n捧日光先及，参天礼不趣。\n绿萝供组绶，清籁献笙竽。\n洩雨遥霑华，堆岚下照蒲。\n僧窗分未足，郡阁占应俱。\n漠漠云交袂，霏霏雪映鬚。\n巨灵羞用壮，玉女愿为奴。\n磊落工难画，参差德不孤。\n儿孙溪石小，几杖涧松枯。\n洞鄙三茅隠，山嫌四皓逋。\n分形皆自立，倒影要谁扶。\n将数惭同汉，臣名合赞虞。\n嵩峰真树党，天柱太无徒。\n安得随人意，移将近帝都。\n吾君南面处，万岁一齐呼。",
        "dynasty": "宋",
        "collection_info": null
    },
    {
        "title": "书孙仅甘棠集后",
        "author": "王禹偁",
        "content": "新集甘棠尽雅言，独疑陈杜指根源。\n一飞事往名虽屈，六义功成道更尊。\n骨气向人蹲獬豸，波涛无敌泻昆崙。\n明年再就尧阶试，应被人呼小状元。",
        "dynasty": "宋",
        "collection_info": null
    },
    {
        "title": "樱桃",
        "author": "王禹偁",
        "content": "凤实落嶙峋，蟠根出俗尘。\n子多将尽夏，花晚不争春。\n上苑空枝后，荒岩满树新。\n鸟含红映嘴，猿饱渍流唇。\n溪寺初供佛，山斋已待宾。\n升筵参李柰，入市附樵薪。\n叶衬青舒槲，龙擎绿透筠。\n泻盘能宛转，就酒益甘辛。\n致养侔怀橘，投诚等献芹。\n齿酸虽欲动，喉渴尚宜频。\n溉水应无主，驱禽免废人。\n栽培伤物性，髠接失天真。\n自笑羹梅忝，谁知社栗神。\n用堪登俎豆，生合委荆榛。\n差小同谦退，饶先似屈伸。\n叔孙如荐庙，朴野味弥纯。",
        "dynasty": "宋",
        "collection_info": null
    },
    {
        "title": "赠朗上人",
        "author": "王禹偁",
        "content": "凈剃霜髭展旧真，自疑容貌是前身。\n僧中独守三千戒，诗裏闲销七十春。\n僻寺藓深人少到，故山云好梦归频。\n禅斋近日谁还往，祇有西垣放逐臣。",
        "dynasty": "宋",
        "collection_info": null
    },
    {
        "title": "再授小谏偶书所怀",
        "author": "王禹偁",
        "content": "宦途滋味饱更谙，命薄于人分亦甘。\n两鬓雪霜为小谏，六街泥雨趁常参。\n便休禄仕饥寒累，强逐班行面目惭。\n安得去如种处士，板舆荣侍卧终南。",
        "dynasty": "宋",
        "collection_info": null
    },
    {
        "title": "赠礼部宋员外阁老",
        "author": "王禹偁",
        "content": "未还西掖旧词臣，且向南宫作舍人。\n休叹贰车如竹苇，须知百日掌丝纶。\n锦窠官重真殊拜，玉笋班清祇一身。\n堪笑白头王小谏，握兰犹未得相亲。",
        "dynasty": "宋",
        "collection_info": null
    },
    {
        "title": "自宽",
        "author": "王禹偁",
        "content": "身世龙钟且自宽，追量才分合饥寒。\n朝中旧友休夸贵，箧裏新诗不博官。\n晓髮静梳微霰落，夜琴闲拂古风残。\n会须归去沧江上，累石移莎拥钓滩。",
        "dynasty": "宋",
        "collection_info": null
    },
    {
        "title": "赠卫尉宋卿二十二丈送前翰长侍郎  其一",
        "author": "王禹偁",
        "content": "性情和雅得天真，卿寺鳌头任屈伸。\n三品且随前宰相，重瞳偏认旧词臣。\n宿斋院冷琴横膝，朝退门闲鹤伴身。\n多少抠衣门弟子，侧聆还望秉陶钧。",
        "dynasty": "宋",
        "collection_info": null
    },
    {
        "title": "赠卫尉宋卿二十二丈送前翰长侍郎  其二",
        "author": "王禹偁",
        "content": "谪宦归来髮更斑，徊翔犹在寺卿间。\n几多僚吏三台上，太半生徒两制间。\n旧赐锦袍多贳酒，新裁纱帽欲归山。\n东垣小谏龙钟甚，空愧洪鑪早铸颜。",
        "dynasty": "宋",
        "collection_info": null
    },
    {
        "title": "送融州任巽户曹",
        "author": "王禹偁",
        "content": "御前曾取好科名，一掾如何万里行。\n身落蛮夷人共惜，罪因文学自为荣。\n吏供版籍多鱼税，民种山田见象耕。\n君看咸通十司户，投荒终久是公卿。",
        "dynasty": "宋",
        "collection_info": null
    },
    {
        "title": "寄商州冯十八仲咸同年",
        "author": "王禹偁",
        "content": "迁客秋来捧诏还，故人多怪鬓毛斑。\n重为东掖垣中士，犹梦西晖亭下山。\n静算宦途皆是命，老思身计不如闲。\n何时相约同归隠，水竹萧萧并掩关。",
        "dynasty": "宋",
        "collection_info": null
    },
    {
        "title": "送史馆学士杨亿闽中迎侍",
        "author": "王禹偁",
        "content": "迎侍闽川去路长，才名官职过欧阳。\n翰林贵族夸东榻，史馆清衔庆北堂。\n别酒正逢寒菊绽，归舟应见早梅香。\n拾遗健羡吟诗送，莫笑蹉跎两鬓霜。",
        "dynasty": "宋",
        "collection_info": null
    },
    {
        "title": "览照",
        "author": "王禹偁",
        "content": "览照笑浮生，秋霜髮数茎。\n才高空有气，官散即无荣。\n贫久心还乐，吟多骨亦清。\n他年文苑传，应不漏吾名。",
        "dynasty": "宋",
        "collection_info": null
    },
    {
        "title": "送寇谏议赴青州",
        "author": "王禹偁",
        "content": "表海镇峥嵘，枢臣辍禁庭。\n两蕃申族帐，七县造图经。\n密勿君恩异，循良祖德馨。\n旌旗驱驿路，鼓角出郊垧。\n归梦寻温树，行尘动福星。\n上仪三道判，排设十间厅。\n风静衙门戟，霜寒郡阁铃。\n看山楼号白，封社土分青。\n花好诗难惜，梨甘酒易醒。\n征还都几日，莫爱妓娉婷。",
        "dynasty": "宋",
        "collection_info": null
    },
    {
        "title": "宁公新拜首座因赠",
        "author": "王禹偁",
        "content": "着书新奏御，优诏及禅扉。\n首座名虽贵，家山老未归。\n磬声寒绕枕，塔影静侵衣。\n终忆西湖上，秋风白鸟飞。",
        "dynasty": "宋",
        "collection_info": null
    },
    {
        "title": "寿宁节祝圣寿  其一",
        "author": "王禹偁",
        "content": "待漏齐趋圣节筵，云开金阙上青天。\n平明引入长生殿，共祝尧云百万年。",
        "dynasty": "宋",
        "collection_info": null
    },
    {
        "title": "寿宁节祝圣寿  其二",
        "author": "王禹偁",
        "content": "数声飞电响鸣鞘，香袅金炉映赭袍。\n王母亲承玉皇诏，年年今日进蟠桃。",
        "dynasty": "宋",
        "collection_info": null
    },
    {
        "title": "寿宁节祝圣寿  其三",
        "author": "王禹偁",
        "content": "华胥国土何时见，兜率天宫底处开。\n尽说今年寿宁节，一齐移入帝城来。",
        "dynasty": "宋",
        "collection_info": null
    },
    {
        "title": "寿宁节祝圣寿  其四",
        "author": "王禹偁",
        "content": "帘前可爱三冬日，阶下新抽七叶蓂。\n昨夜灵台因预奏，綵云高捧老人星。",
        "dynasty": "宋",
        "collection_info": null
    },
    {
        "title": "寿宁节祝圣寿  其五",
        "author": "王禹偁",
        "content": "益算真君南斗高，还因圣节奏天曹。\n扶桑枯尽灵椿老，始放尧眉出寿毫。",
        "dynasty": "宋",
        "collection_info": null
    },
    {
        "title": "寿宁节祝圣寿  其六",
        "author": "王禹偁",
        "content": "庄周浪说华封祝，汉帝虚传嵩岳声。\n争似寿宁嘉节日，千门万户愿长生。",
        "dynasty": "宋",
        "collection_info": null
    },
    {
        "title": "寿宁节祝圣寿  其七",
        "author": "王禹偁",
        "content": "帝德由来动百神，年年圣节绝纤尘。\n万家喜气生和气，冬日翻疑一日春。",
        "dynasty": "宋",
        "collection_info": null
    },
    {
        "title": "寿宁节祝圣寿  其八",
        "author": "王禹偁",
        "content": "祇为忧民感上玄，玉京今日集羣仙。\n更教添注吾君寿，直过人皇万八千。",
        "dynasty": "宋",
        "collection_info": null
    },
    {
        "title": "寿宁节祝圣寿  其九",
        "author": "王禹偁",
        "content": "汉主寿山称万岁，玄宗佳节号千秋。\n吾皇别享无疆福，百姓欢呼动九州。",
        "dynasty": "宋",
        "collection_info": null
    },
    {
        "title": "寿宁节祝圣寿  其一○",
        "author": "王禹偁",
        "content": "谪宦商于又解梁，二年不见赭袍光。\n重来班列虽疏远，祝寿情深泪数行。",
        "dynasty": "宋",
        "collection_info": null
    },
    {
        "title": "幕次闲吟  其一",
        "author": "王禹偁",
        "content": "二年憔悴咏江蓠，恩诏重教侍玉墀。\n寓直掖垣休入梦，常参幕次且吟诗。\n新文自负山中集，旧吏多惊鬓畔丝。\n莫道谏官无一事，犹胜闲卧解州时。",
        "dynasty": "宋",
        "collection_info": null
    },
    {
        "title": "幕次闲吟  其二",
        "author": "王禹偁",
        "content": "禁漏迟迟待玉班，坐愁身计忽长叹。\n时清偶直千载运，头白重为八品官。\n乌帽半欹残月冷，马鞭慵执晓霜寒。\n君恩未报心犹壮，不敢思归七里滩。",
        "dynasty": "宋",
        "collection_info": null
    },
    {
        "title": "幕次闲吟  其三",
        "author": "王禹偁",
        "content": "文章曾受帝褒称，幕次孤吟冷似冰。\n借马趁朝长后到，问人求米尽难凭。\n僮教罢药朝无酒，儿废看书夜绝灯。\n除却金章在腰下，其余滋味一如僧。",
        "dynasty": "宋",
        "collection_info": null
    },
    {
        "title": "幕次闲吟  其四",
        "author": "王禹偁",
        "content": "六里山中谪宦身，归来无路掌丝纶。\n阶前不见朱衣吏，堂上空辞白髮亲。\n月入可堪茶作俸，雨多还怯桂为薪。\n懒求郡印缘何事，曾忝西垣侍从臣。",
        "dynasty": "宋",
        "collection_info": null
    },
    {
        "title": "幕次闲吟  其五",
        "author": "王禹偁",
        "content": "江蓠吟尽鬓成霜，谪宦归来梦一场。\n每日祇窥丹凤案，被人犹唤紫微郎。\n斋宫独坐风翻幕，客舍闲吟叶满床。\n若是承明容再入，未曾荒废旧文章。",
        "dynasty": "宋",
        "collection_info": null
    },
    {
        "title": "还韦度支韶程集",
        "author": "王禹偁",
        "content": "岭南为郡带名曹，万里江山兴咏饶。\n皇宋声诗归雅正，有唐门地本逍遥。\n雪霜思苦虽侵鬓，金紫恩深已佩腰。\n旧草满囊胜薏苡，几联乘醉写芭蕉。\n进来圣主迴天眷，抄逐蛮僧过海潮。\n何事曹南得披览，韶程风什似闻韶。",
        "dynasty": "宋",
        "collection_info": null
    },
    {
        "title": "将赴单州和韦度支相送之什次韵",
        "author": "王禹偁",
        "content": "就养求官动圣知，专城犹得近王畿。\n乡人竟指曾题柱，丘嫂应惭不下机。\n西掖罢批天子诏，北堂荣着老莱衣。\n邻封唱和如多暇，三载须成一集归。",
        "dynasty": "宋",
        "collection_info": null
    },
    {
        "title": "初上单州有作",
        "author": "王禹偁",
        "content": "旧官休念直承明，就养虽能繫宦情。\n蓝绶昔年为短簿，綵衣今日是专城。\n妓人半在登楼看，亲老初来满郡迎。\n慢逐板舆张皂盖，平生唯有此时荣。",
        "dynasty": "宋",
        "collection_info": null
    },
    {
        "title": "送秘阁裴都监奉使两浙",
        "author": "王禹偁",
        "content": "霏霏梅雨洒船窗，绿荇参差早稻黄。\n捧诏暂辞图籍府，扬帆深入水云乡。\n皇华静讌江楼月，御札闲开野寺香。\n若到苏台人问我，长官重拜紫微郎。",
        "dynasty": "宋",
        "collection_info": null
    },
    {
        "title": "送戚殿丞之任括苍",
        "author": "王禹偁",
        "content": "佐郡海西边，挂帆离兔园。\n远经罗剎石，去近鹡鸰原。\n菊暖秋飞蝶，霜晴夜叫猿。\n老郎方吏隠，应笑市朝喧。",
        "dynasty": "宋",
        "collection_info": null
    },
    {
        "title": "送冯中允之任婺州",
        "author": "王禹偁",
        "content": "东南宦迹多胜游，婺女星下溪山幽。\n严陵隠德七里濑，沈约诗名八咏楼。\n岸上黍离经故国，湖边木脱正高秋。\n承明三入妨贤久，拟觅江乡小郡侯。",
        "dynasty": "宋",
        "collection_info": null
    },
    {
        "title": "寄题义门胡氏华林书院",
        "author": "王禹偁",
        "content": "水阁山斋架碧虚，亭亭华表映门闾。\n力田岁取千箱稻，好事家藏万卷书。\n旋对杯盘烧野笋，别开池沼养溪鱼。\n吾生未有林泉计，空愧妨贤卧直庐。",
        "dynasty": "宋",
        "collection_info": null
    },
    {
        "title": "送毋殿丞赴任齐州",
        "author": "王禹偁",
        "content": "三齐号难治，民瘼待良医。\n勿谓人多诈，须教吏不欺。\n鱼盐多近海，桑柘润连淄。\n御札新颁历，无忘训诫词。",
        "dynasty": "宋",
        "collection_info": null
    },
    {
        "title": "送张监察通判余杭",
        "author": "王禹偁",
        "content": "郡城潇洒浙江滨，暂辍乘骢慰远民。\n莫放霜威夸御史，且收风景属诗人。\n雪侵楼上迎潮眼，花拥湖中泛月身。\n尽是公余吟咏处，好飞佳句寄词臣。",
        "dynasty": "宋",
        "collection_info": null
    },
    {
        "title": "送杨屯田通判永兴",
        "author": "王禹偁",
        "content": "长安弃废比藩方，通理犹宜占省郎。\n入洛才名齐二陆，有唐门户本三杨。\n袖中丹桂家声在，道畔丰碑祖德光。\n莫向公余寻故第，榛芜难认靖恭坊。",
        "dynasty": "宋",
        "collection_info": null
    },
    {
        "title": "书斋",
        "author": "王禹偁",
        "content": "年年赁宅住闲坊，也作幽斋着道装。\n守静便为生白室，着书兼是草玄堂。\n屏山独卧千峰雪，御札时开一炷香。\n莫笑未归田里去，宦途机巧尽能忘。",
        "dynasty": "宋",
        "collection_info": null
    },
    {
        "title": "书怀简孙何丁谓",
        "author": "王禹偁",
        "content": "三入承明已七年，自惭踪迹久妨贤。\n吾子几时归凤阁，病夫方欲买渔船。\n季路旨甘知已矣，潘安毛鬓更皤然。\n举人自代何由得，归去东皋种黍田。",
        "dynasty": "宋",
        "collection_info": null
    },
    {
        "title": "送柴谏议之任河中",
        "author": "王禹偁",
        "content": "蒲津名郡得名公，谏纸盈箱且罢封。\n红药阶墀曾吐凤，绿莎厅事旧鸣蛬。\n下车首谒重华庙，入境先经五老峰。\n见说丘门诗板在，应教回也继遗踪。",
        "dynasty": "宋",
        "collection_info": null
    },
    {
        "title": "送仆射相公赴西京",
        "author": "王禹偁",
        "content": "五十升端揆，西郊任保釐。\n偶抛三事重，未失百僚师。\n府县威仪引，宫城管钥随。\n粗官嫌出将，剧位是留司。\n樱笋供筵馔，蜩蝉响路岐。\n碧纱题壁处，昼锦下车时。\n请雨摩腾塔，寻芳白傅祠。\n维嵩过旧隠，禊洛赋新诗。\n礼绝应悬榻，公余尚读碑。\n留台咨拜表，内殿列须知。\n易退甘龙卧，难虚是凤池。\n两京全咫尺，三入不参差。\n康济荒年谷，风标饤座梨。\n弼谐终在我，睠注更同谁。\n温树阴犹在，甘棠影暂垂。\n常濡玉堂笔，愿草白麻词。",
        "dynasty": "宋",
        "collection_info": null
    },
    {
        "title": "送李着作",
        "author": "王禹偁",
        "content": "芸阁新衔捧诏归，历阳湖畔拜庭闱。\n已闻爱子披朱绂，犹学婴儿着綵衣。\n饭馈海陵红稻软，鲙擎淮水白鱼肥。\n吾生自失荣亲禄，谩踏花砖入北扉。",
        "dynasty": "宋",
        "collection_info": null
    },
    {
        "title": "送礼部苏侍郎赴南阳",
        "author": "王禹偁",
        "content": "拜命辞台席，扶亲道更光。\n风流在东阁，优逸是南阳。\n治箧排宸翰，行衣带御香。\n袴襦编户暖，扇枕板舆凉。\n铃阁留僧饭，书斋着道装。\n遗踪寻耿邓，善政法龚黄。\n潭凈秋收菊，郊平晓坐棠。\n未应淹郡国，即是復岩廊。\n一息同鹏鸟，重来浴凤皇。\n贰卿三十八，羞杀老冯唐。",
        "dynasty": "宋",
        "collection_info": null
    },
    {
        "title": "制除工部郎中出内署",
        "author": "王禹偁",
        "content": "温树阴中别玉堂，应星犹得入文昌。\n莫嫌工部官曹慢，杜甫才名是外郎。",
        "dynasty": "宋",
        "collection_info": null
    },
    {
        "title": "诏知滁州军州事因题二首  其一",
        "author": "王禹偁",
        "content": "晓直银台作侍臣，暮为郎吏入埃尘。\n一生大抵如春梦，三黜何妨似古人。\n不称禁中批紫诏，犹教淮上拥朱轮。\n时清郡小应多暇，感激君恩养病身。",
        "dynasty": "宋",
        "collection_info": null
    },
    {
        "title": "诏知滁州军州事因题二首  其二",
        "author": "王禹偁",
        "content": "罢直金銮领一麾，依前顦悴咏江蓠。\n所嗟吾道关消长，岂为微躯繫盛衰。\n尚愧临民为父母，终当学稼养妻儿。\n自怜此度辞京阙，犹胜商山副使时。",
        "dynasty": "宋",
        "collection_info": null
    },
    {
        "title": "滁州官舍  其一",
        "author": "王禹偁",
        "content": "忽从天上谪人间，知向山州住几年。\n俸外不教收果实，公余多爱入林泉。\n朝簪未解虽妨道，宦路无机即是禅。\n铃阁悄然私自问，郡斋何异玉堂前。",
        "dynasty": "宋",
        "collection_info": null
    },
    {
        "title": "滁州官舍  其二",
        "author": "王禹偁",
        "content": "失职金銮假一麾，琅邪山色遶城池。\n解龟且作三年调，下马先吟八绝诗。\n勾检簿书宁免俗，逢迎使命亦随时。\n公余不敢妨吟咏，异日声名继至之。",
        "dynasty": "宋",
        "collection_info": null
    },
    {
        "title": "堂前井",
        "author": "王禹偁",
        "content": "公署在山上，凿泉深且清。\n一杯水溜满，六月火云生。\n利物诚堪拜，投钱恶近名。\n饮之何以报，官况与诗情。",
        "dynasty": "宋",
        "collection_info": null
    },
    {
        "title": "荒亭晚坐",
        "author": "王禹偁",
        "content": "荒亭秋日沉，独坐白头吟。\n为郡殊无味，归田素有心。\n鹊翻枫叶乱，蛬响菊丛深。\n微物休相聒，幽怀老不禁。",
        "dynasty": "宋",
        "collection_info": null
    },
    {
        "title": "身世",
        "author": "王禹偁",
        "content": "淮边为小郡，身世復何云。\n妻病无医药，儿痴废典坟。\n簪裳看似梦，俸禄薄如云。\n不作归耕计，何阶望致君。",
        "dynasty": "宋",
        "collection_info": null
    },
    {
        "title": "琅邪山",
        "author": "王禹偁",
        "content": "连袤復岧峣，峰峦架泬寥。\n流名自东晋，积翠满南谯。\n洞碧通仙界，溪明润药苗。\n古台临海日，绝顶见江潮。\n杉影拏云暗，泉声出竹遥。\n庙碑传汉祖，寺额认唐朝。\n旱岁时霑稼，灵踪合禁樵。\n诗章因我盛，屏障遣谁描。\n近住人多秀，频登酒易销。\n图经标八绝，灊霍合相饶。",
        "dynasty": "宋",
        "collection_info": null
    },
    {
        "title": "为郡",
        "author": "王禹偁",
        "content": "为郎为郡意何阑，羞拂朝缨盖病颜。\n赐笔任分双管赤，梳头已是二毛斑。\n道孤自合先归隠，俸薄无由便买山。\n出坐两衙皆勉强，此心长在水云间。",
        "dynasty": "宋",
        "collection_info": null
    },
    {
        "title": "自笑",
        "author": "王禹偁",
        "content": "年来失职别金銮，身世漂沦鬓髮残。\n贫藉俸钱犹典郡，老为郎吏是何官。\n开樽暂喜愁肠破，堆案仍劳病眼看。\n自笑不归田里去，谩将名姓挂朝端。",
        "dynasty": "宋",
        "collection_info": null
    },
    {
        "title": "自问",
        "author": "王禹偁",
        "content": "自问意何如，身穷业有余。\n卷怀君子道，耽味古人书。\n月给非无酒，晨羞亦有鱼。\n山头刺史宅，未替是吾庐。",
        "dynasty": "宋",
        "collection_info": null
    },
    {
        "title": "夜长",
        "author": "王禹偁",
        "content": "后楼前閤互严更，年鬓侵人睡渐轻。\n病眼已甘书册废，愁肠犹取酒杯倾。\n风摇纸帐灯花碎，月照铜壶漏水清。\n吟尽旧诗犹展转，百迴移枕未天明。",
        "dynasty": "宋",
        "collection_info": null
    },
    {
        "title": "与嘉佑同游宝应寺",
        "author": "王禹偁",
        "content": "滁阳领郡经三月，宝应游山始一迴。\n屐齿免忧岩下折，簿书长苦案头堆。\n潾潾泉石吟魂健，漠漠烟岚病眼开。\n尽日引渠寻胜境，读碑看篆扫苍苔。",
        "dynasty": "宋",
        "collection_info": null
    },
    {
        "title": "迂儒",
        "author": "王禹偁",
        "content": "自笑是迂儒，诚宜与世疏。\n左迁犹上疏，薄俸亦抄书。\n漠漠花侵眼，萧萧髮映梳。\n唯当早休去，幽处卜吾庐。",
        "dynasty": "宋",
        "collection_info": null
    },
    {
        "title": "花鹿",
        "author": "王禹偁",
        "content": "花鹿一何驯，长随病使君。\n必教吾在野，当与尔为羣。\n静饮清溪水，闲眠碧洞云。\n犹胜市朝裏，逐众走纷纷。",
        "dynasty": "宋",
        "collection_info": null
    },
    {
        "title": "今冬",
        "author": "王禹偁",
        "content": "休思官职落青云，且算今冬养病身。\n白纸糊窗堪听雪，红炉着火别藏春。\n旋篘官醖漂浮蚁，时取溪鱼削白鳞。\n况是丰年公事少，为郎为郡似闲人。",
        "dynasty": "宋",
        "collection_info": null
    },
    {
        "title": "滁上谪居  其一",
        "author": "王禹偁",
        "content": "迹去金銮殿，官移玉笋班。\n才高宁免妬，命薄不如闲。\n晓鑑悲华髮，春醪慰病颜。\n为郎身渐老，自笑不归山。",
        "dynasty": "宋",
        "collection_info": null
    },
    {
        "title": "滁上谪居  其二",
        "author": "王禹偁",
        "content": "迹忝词林旧，官为郎署卑。\n同羣甘鸟兽，苟禄为妻儿。\n未有一事立，空惊双鬓衰。\n唯怜文集裏，添得谪官诗。",
        "dynasty": "宋",
        "collection_info": null
    },
    {
        "title": "滁上谪居  其三",
        "author": "王禹偁",
        "content": "敢叹我命薄，所嗟吾道消。\n谪官淮上老，京信日边遥。\n巧宦或五鼎，甘贫唯一瓢。\n居然古人事，名迹讵相饶。",
        "dynasty": "宋",
        "collection_info": null
    },
    {
        "title": "滁上谪居  其四",
        "author": "王禹偁",
        "content": "一日復一日，悠悠任此生。\n所悲频谪宦，不是厌专城。\n有悔皆因禄，无凶未若耕。\n林泉何处好，终卜挂吾缨。",
        "dynasty": "宋",
        "collection_info": null
    },
    {
        "title": "戏题二章述滁州官况寄翰林旧同院  其一",
        "author": "王禹偁",
        "content": "要知滁上兴如何，养拙偷安幸亦多。\n小郡既无衣袄使，丰年兼有袴襦歌。\n公余处处携山屐，官醖时时泛海螺。\n病眼白头唯醉睡，朝廷好事不闻他。",
        "dynasty": "宋",
        "collection_info": null
    },
    {
        "title": "戏题二章述滁州官况寄翰林旧同院  其二",
        "author": "王禹偁",
        "content": "要见滁州谪宦情，信缘随俗且营营。\n不夸两制词臣贵，多伴三班奉职行。\n楼堞倚空乘月上，樽罍有酒对山倾。\n昇沉得丧何须问，况是浮生已半生。",
        "dynasty": "宋",
        "collection_info": null
    },
    {
        "title": "高闲",
        "author": "王禹偁",
        "content": "谪官滁上欲何为，唯把高闲度岁时。\n费尽俸钱因合药，忙于公事是吟诗。\n京中吏去慵传信，江外僧来与撰碑。\n更待吾家婚嫁了，解龟休致未全迟。",
        "dynasty": "宋",
        "collection_info": null
    },
    {
        "title": "腊月",
        "author": "王禹偁",
        "content": "腊月滁州始觉寒，年丰岁暮郡斋闲。\n官供好酒何忧雪，天与新诗合看山。\n日照野塘梅欲绽，烧迴荒径草犹斑。\n吏人散后无公事，门戟森森夕鸟还。",
        "dynasty": "宋",
        "collection_info": null
    },
    {
        "title": "雪中看梅花因书诗酒之兴",
        "author": "王禹偁",
        "content": "冬来滁上兴何长，唯把吟情入醉乡。\n雪片引诗胜玉帛，梅花劝酒似嫔嫱。\n凝眸未厌频频落，拥鼻还怜细细香。\n谪宦老郎无一物，清贫犹且放怀狂。",
        "dynasty": "宋",
        "collection_info": null
    },
    {
        "title": "朝簪",
        "author": "王禹偁",
        "content": "一戴朝簪已十年，半居谪宦半荣迁。\n壮心无復思行道，病眼唯堪学坐禅。\n醉谢陶公长欠酒，俸惭吾祖不言钱。\n白头郎署成何事，见拟休官自种田。",
        "dynasty": "宋",
        "collection_info": null
    },
    {
        "title": "贺吕佑之谏议",
        "author": "王禹偁",
        "content": "凤阁前年陪步武，麟台昔日是交游。\n先归内署身虽忝，直上高坡命更优。\n玉笋外郎全弃掷，土山果毅免经由。\n却应迴笑滁阳守，官似冯唐半白头。",
        "dynasty": "宋",
        "collection_info": null
    },
    {
        "title": "贺冯起张秉二舍人",
        "author": "王禹偁",
        "content": "八年东观知深屈，百日南床祇暂经。\n春暖并吟红药树，云开双见紫微星。\n绣衣脱后休持斧，珠履抛来免过厅。\n应念出官淮水上，被人还笑屈原醒。",
        "dynasty": "宋",
        "collection_info": null
    },
    {
        "title": "送都官梁员外同年之江南转运",
        "author": "王禹偁",
        "content": "月宫同岁取丹枝，次第飞翔侍玉墀。\n出职未吟红药树，转官新入白云司。\n使权繁重虽无暇，曹局清闲合赋诗。\n不似谪官淮水上，鬓毛衰飒咏江蓠。",
        "dynasty": "宋",
        "collection_info": null
    },
    {
        "title": "有伤",
        "author": "王禹偁",
        "content": "壁上时牌催昼夜，案头朝报见存亡。\n悬车又丧司空相，延阁新薨贾侍郎。\n陶铸官资经化笔，品题名姓在文场。\n繐帷一恸无由得，徒洒春风泪数行。",
        "dynasty": "宋",
        "collection_info": null
    },
    {
        "title": "寄杭州西湖昭庆寺华严社主省常上人",
        "author": "王禹偁",
        "content": "梦幻吾身是偶然，劳生四十又三年。\n任夸西掖吟红药，何似东林种白莲。\n入定雪龛灯焰直，讲经霜殿磬声圆。\n谪官不得余杭郡，空寄高僧结社篇。",
        "dynasty": "宋",
        "collection_info": null
    },
    {
        "title": "送郑褒归闽中",
        "author": "王禹偁",
        "content": "褒也瓯闽士，文高行益修。\n干名逢诏罢，归计逼亲忧。\n鸥鸟终相狎，公卿谩欲留。\n刺桐花下宅，兰蕨奉晨羞。",
        "dynasty": "宋",
        "collection_info": null
    },
    {
        "title": "赠王巘",
        "author": "王禹偁",
        "content": "举子竟文赋，风骚委路尘。\n吾宗多警句，诗道未无人。\n青眼有谁是，白头空镊频。\n贾生如再召，为尔指迷津。",
        "dynasty": "宋",
        "collection_info": null
    },
    {
        "title": "病假",
        "author": "王禹偁",
        "content": "小郡虽无事，常时亦有劳。\n坐衙衫强着，判案笔须操。\n眼病因求假，身闲更觉高。\n何当长似此，归去老蓬蒿。",
        "dynasty": "宋",
        "collection_info": null
    },
    {
        "title": "偶题三首  其一",
        "author": "王禹偁",
        "content": "贾谊因才逐，桓谭以谶疏。\n古今常似此，吾道竟何如。",
        "dynasty": "宋",
        "collection_info": null
    },
    {
        "title": "偶题三首  其二",
        "author": "王禹偁",
        "content": "郑兴亲未葬，张籍眼多昏。\n何时解印绶，归去卧山村。",
        "dynasty": "宋",
        "collection_info": null
    },
    {
        "title": "偶题三首  其三",
        "author": "王禹偁",
        "content": "白头厌郎署，病眼欲分司。\n寸心犹未决，所顾在妻儿。",
        "dynasty": "宋",
        "collection_info": null
    },
    {
        "title": "诗酒",
        "author": "王禹偁",
        "content": "白头郎吏合归耕，犹恋君恩典郡城。\n已觉功名乖素志，祇凭诗酒送浮生。\n刚肠减后微微讽，病眼昏来细细倾。\n樽杓不空编集满，未能将此换公卿。",
        "dynasty": "宋",
        "collection_info": null
    },
    {
        "title": "司空相公挽歌  其一",
        "author": "王禹偁",
        "content": "全德羣儒服，清名信史书。\n何人不调鼎，唯我得悬车。\n萧相文无害，于公庆有余。\n三川归葬地，松槚自扶疏。",
        "dynasty": "宋",
        "collection_info": null
    },
    {
        "title": "司空相公挽歌  其二",
        "author": "王禹偁",
        "content": "执礼身虽退，思贤宠未衰。\n垂行三入命，遽逼九原期。\n本末皆书史，功名别树碑。\n须知文集裏，全似白公诗。",
        "dynasty": "宋",
        "collection_info": null
    },
    {
        "title": "司空相公挽歌  其三",
        "author": "王禹偁",
        "content": "去岁频宣召，观灯復赏花。\n健嫌灵寿杖，轻弃富人车。\n列座先台席，温颜逼翠华。\n而今宅前路，雨破筑堤沙。",
        "dynasty": "宋",
        "collection_info": null
    },
    {
        "title": "和庐州通判李学士见寄  其一",
        "author": "王禹偁",
        "content": "北门西掖久妨贤，出入丹墀近八年。\n且把一麾淮水上，敢思三接浴堂前。\n将何政术称循吏，岂有文章号谪仙。\n除却清贫入诗咏，山城坐客冷无毡。",
        "dynasty": "宋",
        "collection_info": null
    },
    {
        "title": "和庐州通判李学士见寄  其二",
        "author": "王禹偁",
        "content": "金銮失职下蓬瀛，也向淮边领郡城。\n堆案簿书为俗吏，满楼山色负吟情。\n庐江地近音尘断，何逊诗来格调清。\n未得樽前一开口，可怜心绪独摇旌。",
        "dynasty": "宋",
        "collection_info": null
    },
    {
        "title": "赠朱严",
        "author": "王禹偁",
        "content": "未得科名鬓已衰，年年顦悴在京师。\n妻装秋卷停灯坐，儿趁朝餐乞米炊。\n尚对交朋赊酒饮，徧看卿相借馿骑。\n谁怜所好还同我，韩柳文章李杜诗。",
        "dynasty": "宋",
        "collection_info": null
    },
    {
        "title": "戏和寿州曾秘丞黄黄诗",
        "author": "王禹偁",
        "content": "黄黄真是小巫娥，买恐千金价不多。\n别母语娇空有泪，对人声颤未成歌。\n产从南国胜桃李，携去东山隠薜萝。\n滁上老郎无妓女，草玄读易拟如何。",
        "dynasty": "宋",
        "collection_info": null
    },
    {
        "title": "又和曾秘丞见赠  其一",
        "author": "王禹偁",
        "content": "非才误受帝恩深，报国空存一片心。\n命薄任从官进退，道孤难与众浮沉。\n日边信断无归梦，滁上公余且醉吟。\n劳寄新诗远相唁，野云何处望为霖。\n谬因文字立虚名，寓直金銮冒宠荣。\n两度黜官谁是援，二毛侵鬓自堪惊。\n宫花谩役春来梦，山蕨聊供醉后羹。\n身外浮华尽闲物，不将穷达问君平。",
        "dynasty": "宋",
        "collection_info": null
    },
    {
        "title": "又和曾秘丞见赠  其二",
        "author": "王禹偁",
        "content": "箧中经岁锁朝衣，自觉心闲少梦思。\n失马叟言徒喻道，牧猪奴戏任争棋。\n且持使节安黔首，莫爱恩波沃漏巵。\n况是无功头已白，此身长恐负明时。",
        "dynasty": "宋",
        "collection_info": null
    },
    {
        "title": "和朱严留别韵",
        "author": "王禹偁",
        "content": "之子有文行，常流窃比难。\n授毫秋露下，开卷古风寒。\n场屋推盟主，声诗立将坛。\n论儒轻五霸，议古嫉三桓。\n师仰唯韩愈，才名压李观。\n固穷多短褐，忧道即忘餐。\n见访山围郡，相逢菊满栏。\n眼青怜造士，头白愧郎官。\n罢举层霄远，监州勺水盘。\n贫厨兼味少，市醖数杯酸。\n旧业烦君勘，新题为我刊。\n临岐留雅什，天马撼金銮。",
        "dynasty": "宋",
        "collection_info": null
    },
    {
        "title": "赋得纸送朱严",
        "author": "王禹偁",
        "content": "洁白又方正，似君心坦平。\n空随文价贵，未免刺毛生。\n客被侵霜薄，山窗映雪明。\n前春悬作榜，应见淡书名。",
        "dynasty": "宋",
        "collection_info": null
    },
    {
        "title": "饶州马殿院频寄黑髭药服数千丸斑白未减作诗以报之",
        "author": "王禹偁",
        "content": "两州迢递隔长江，寄药知君念老郎。\n妙术远惭周柱史，衰容争奈汉冯唐。\n未除凡骨无仙分，欲断愁根有醉乡。\n多羡绣衣鬚鬓黑，满身唯带柏台霜。",
        "dynasty": "宋",
        "collection_info": null
    },
    {
        "title": "岁暮感怀",
        "author": "王禹偁",
        "content": "岁暮山城放逐臣，老从霄汉委泥尘。\n公卿别后全无信，兄弟书来祇说贫。\n眼看青山休未得，鬓垂华髮摘空频。\n文章气概成何事，霑惹虚名误此身。",
        "dynasty": "宋",
        "collection_info": null
    },
    {
        "title": "送郑南进士归洪州",
        "author": "王禹偁",
        "content": "霜飘枫叶满长郊，家指西山旧结茅。\n访我谪居龙失水，怜君行路鸟焚巢。\n仲尼未免遭儒戏，杨子何烦解客嘲。\n归去豫章泉石好，不知徐孺与谁交。",
        "dynasty": "宋",
        "collection_info": null
    },
    {
        "title": "茶园十二韵",
        "author": "王禹偁",
        "content": "勤王修岁贡，晚驾过郊原。\n蔽芾余千本，青葱共一园。\n芽新撑老叶，土软迸深根。\n舌小侔黄雀，毛狞摘绿猿。\n出蒸香更别，入焙火微温。\n采近桐华节，生无谷雨痕。\n缄縢防远道，进献趁头番。\n待破华胥梦，先经阊阖门。\n汲泉鸣玉甃，开宴压瑶罇。\n茂育知天意，甄收荷主恩。\n沃心同直谏，苦口类嘉言。\n未復金銮召，年年奉至尊。",
        "dynasty": "宋",
        "collection_info": null
    },
    {
        "title": "送董谏议之任湘潭",
        "author": "王禹偁",
        "content": "依依行色满帆樯，又借仁风惠远方。\n暂去长沙非贾谊，犹虚计相待张苍。\n槛前波浪潇湘阔，雨后汀洲橘柚香。\n翰苑放臣知最幸，愿听民讼继甘棠。",
        "dynasty": "宋",
        "collection_info": null
    },
    {
        "title": "送江州孙膳部归阙兼寄承旨侍郎",
        "author": "王禹偁",
        "content": "九江为郡鬓成霜，淮海相逢共黯伤。\n放逐翰林同李白，蹉跎郎署是冯唐。\n才名各负诗千首，离别无辞酒一觞。\n归见鳌头如借问，为言枨也减刚肠。",
        "dynasty": "宋",
        "collection_info": null
    },
    {
        "title": "立春前二日雪",
        "author": "王禹偁",
        "content": "一夕满淮海，莎阶晓欲平。\n气寒知腊在，势猛共春争。\n飘泊残梅妬，龙钟老桧擎。\n随风无定态，入竹有繁声。\n倚槛吟忘倦，援毫画不成。\n南乡消瘴疠，东作助农耕。\n片扬鹅毛远，光翻蝶翅轻。\n任贫添酒债，慵扫慰诗情。\n羣玉峰峦秀，华胥世界清。\n老郎无政术，沉醉卧江城。",
        "dynasty": "宋",
        "collection_info": null
    },
    {
        "title": "送严判官归滁州",
        "author": "王禹偁",
        "content": "永阳谪宦鬓成华，唯有宾从最可夸。\n文学东堂进士第，风流南国相公家。\n移官我未归丹禁，迴棹君今指白沙。\n滁上淹翔虽已久，寺楼山色对琅邪。",
        "dynasty": "宋",
        "collection_info": null
    },
    {
        "title": "将巡堤堰先寄高邮蒋知军",
        "author": "王禹偁",
        "content": "二十年前在濮阳，宾筵留我共飞觞。\n当时进士衣如雪，今日郎官鬓有霜。\n吏役可堪巡堰埭，军城犹喜接封疆。\n能来界首相期否，堤上依依柳渐黄。",
        "dynasty": "宋",
        "collection_info": null
    },
    {
        "title": "送閤门秦舍人",
        "author": "王禹偁",
        "content": "郡印我未解，轺轩君不留。\n相逢都几日，此别又经秋。\n山雪晴犹在，河澌暖渐浮。\n内庭连上閤，早晚共优游。",
        "dynasty": "宋",
        "collection_info": null
    },
    {
        "title": "病起思归  其一",
        "author": "王禹偁",
        "content": "年来多病转思山，终日呻吟簿籍间。\n叔夜养生休着论，陶潜难死只因闲。\n又移郡印三年调，未报君恩两鬓斑。\n安得便归田里去，松篁泉石掩柴关。",
        "dynasty": "宋",
        "collection_info": null
    },
    {
        "title": "病起思归  其二",
        "author": "王禹偁",
        "content": "四十为郎非不偶，况曾提笔直瀛洲。\n明时遇主谁甘退，白髮侵人自合休。\n梦得蹉跎因出郡，薛能诗什耻监州。\n春来病起思归甚，未敢飞章达冕旒。",
        "dynasty": "宋",
        "collection_info": null
    },
    {
        "title": "寒食",
        "author": "王禹偁",
        "content": "寒食江都郡，青旗卖楚醪。\n楼台藏绿柳，篱落露红桃。\n妓女穿轻屐，笙歌泛小舠。\n史君慵不出，愁坐读离骚。",
        "dynasty": "宋",
        "collection_info": null
    },
    {
        "title": "酬太常晁丞见寄",
        "author": "王禹偁",
        "content": "当年布素定交情，恨不同为出谷鶑。\n犹作三丞君最屈，徧寻两制我知荣。\n湮沉莫厌青衫在，彼此俱嗟白髮生。\n重入玉堂非所望，汶阳田好欲归耕。",
        "dynasty": "宋",
        "collection_info": null
    },
    {
        "title": "张屯田弄璋三日略不会客戏题短什期以满月开筵",
        "author": "王禹偁",
        "content": "布素相知二十年，喜君新咏弄璋篇。\n洗儿已过三朝会，屈客应须满月筵。\n桂子定为前进士，兰芽兼是小屯田。\n至时担酒移厨去，请办笙歌与管絃。",
        "dynasty": "宋",
        "collection_info": null
    },
    {
        "title": "寄秀州冯十八礼丞同年",
        "author": "王禹偁",
        "content": "君从婺女典嘉兴，我自滁阳到广陵。\n同被雪霜侵两鬓，独嗟官职是三丞。\n郡斋新养华亭鹤，乡信时逢建业僧。\n愿作入朝西道主，只看黄霸诏书征。",
        "dynasty": "宋",
        "collection_info": null
    },
    {
        "title": "送丁谓之再奉使闽中",
        "author": "王禹偁",
        "content": "绣衣直指东南夷，入奏风谣受圣知。\n持节又从三殿出，演纶还较一年迟。\n朝中谬拜推贤表，江畔空吟惜别诗。\n郡印喧卑文会少，为君搔首落花时。",
        "dynasty": "宋",
        "collection_info": null
    },
    {
        "title": "牡丹十六韵",
        "author": "王禹偁",
        "content": "艷绝百花惭，花中合面南。\n赋诗情莫倦，中酒病先甘。\n国色浑无对，天香亦不堪。\n遮须施锦障，戴好上瑶簪。\n苞拆深擎露，枝拖翠出蓝。\n半倾留粉蝶，微亚摘宜男。\n邻妓临粧妬，胡蜂得蕊贪。\n忽翻晴吹动，浓睡晚烟含。\n话别年经一，相逢月又三。\n遣吾挦白髮，为尔换新衫。\n池馆邀宾看，衙庭放吏参。\n仙娥喧道院，魔女逼禅庵。\n乱折窠难惜，分题韵更探。\n歌欢殊未厌，零落痛曾谙。\n谷雨供汤沐，黄鹂助笑谈。\n颜生如见此，未免也醺酣。",
        "dynasty": "宋",
        "collection_info": null
    },
    {
        "title": "朱红牡丹",
        "author": "王禹偁",
        "content": "渥丹容貌着霓裾，何事僧轩祇一株。\n应是吴宫歌舞罢，西施因醉误施朱。",
        "dynasty": "宋",
        "collection_info": null
    },
    {
        "title": "芍药花开忆牡丹绝句",
        "author": "王禹偁",
        "content": "风雨无情落牡丹，翻阶红药满朱栏。\n明皇幸蜀杨妃死，纵有嫔嫱不喜看。",
        "dynasty": "宋",
        "collection_info": null
    },
    {
        "title": "海仙花诗  其一",
        "author": "王禹偁",
        "content": "一堆绛雪压春丛，袅袅长条弄哓风。\n借问开时何所似，似将绣被覆熏笼。",
        "dynasty": "宋",
        "collection_info": null
    },
    {
        "title": "海仙花诗  其二",
        "author": "王禹偁",
        "content": "春憎窈窕教无子，天为妖娆不与香。\n尽日含毫难比兴，花中应是卫庄姜。",
        "dynasty": "宋",
        "collection_info": null
    },
    {
        "title": "海仙花诗  其三",
        "author": "王禹偁",
        "content": "何年移植在僧家，一簇柔条缀彩霞。\n锦带为名卑且俗，为君呼作海仙花。",
        "dynasty": "宋",
        "collection_info": null
    },
    {
        "title": "后土庙琼花诗    其一",
        "author": "王禹偁",
        "content": "谁移琪树下仙乡，二月轻冰八月霜。\n若使寿阳公主在，自当羞见落梅粧。",
        "dynasty": "宋",
        "collection_info": null
    },
    {
        "title": "后土庙琼花诗    其二",
        "author": "王禹偁",
        "content": "春冰薄薄压枝柯，分与清香是月娥。\n忽似暑天深涧底，老松擎雪白娑婆。",
        "dynasty": "宋",
        "collection_info": null
    },
    {
        "title": "樱桃渐熟牡丹已凋恨不同时辄题二韵",
        "author": "王禹偁",
        "content": "红芳落尽正无憀，吟遶空枝首重搔。\n最恨东君才思少，不留檀口待樱桃。",
        "dynasty": "宋",
        "collection_info": null
    },
    {
        "title": "芍药诗  其一",
        "author": "王禹偁",
        "content": "牡丹落尽正凄凉，红药开时醉一场。\n羽客暗传尸解术，仙家重爇返魂香。\n蜂寻檀口论前事，露湿红英试晓粧。\n曾忝掖垣真旧物，多情应认紫微郎。",
        "dynasty": "宋",
        "collection_info": null
    },
    {
        "title": "芍药诗  其二",
        "author": "王禹偁",
        "content": "东君着意占残春，得得迟开亦有因。\n曾与掖垣留故事，又来淮海伴词臣。\n日烧红艷排千朵，风递清香满四邻。\n更爱枝头弄金缕，异时相对掌丝纶。",
        "dynasty": "宋",
        "collection_info": null
    },
    {
        "title": "芍药诗  其三",
        "author": "王禹偁",
        "content": "满院匀开似赤城，帝乡齐点上元灯。\n感伤纶阁多情客，珍重维扬好事僧。\n酌处酒杯深蘸甲，折来花朵细含棱。\n老郎为郡辜朝寄，除却吟诗百不能。",
        "dynasty": "宋",
        "collection_info": null
    },
    {
        "title": "暮春",
        "author": "王禹偁",
        "content": "索寞红芳又一年，老郎空解惜春残。\n纔闻鶑啭夸杨柳，已被蝉声哭牡丹。\n壮志休磨三尺剑，白头谁藉两梁冠。\n酒罇何必劳人劝，且折余花更尽欢。",
        "dynasty": "宋",
        "collection_info": null
    },
    {
        "title": "酬高邮知军蒋殿丞见寄",
        "author": "王禹偁",
        "content": "青云岂望更翱翔，览照唯添鬓雪光。\n为郡自知无政术，归田犹拟拜封章。\n且眠锦帐趣兰省，终掩云关卧草堂。\n三入承明已过分，有何词笔敌长杨。",
        "dynasty": "宋",
        "collection_info": null
    },
    {
        "title": "又和寄惠藤箧绝句",
        "author": "王禹偁",
        "content": "蛮藤编箧自番禺，锦袋罗囊尽不如。\n乞与扬州贮诗草，行春谁怕雨随车。",
        "dynasty": "宋",
        "collection_info": null
    },
    {
        "title": "先帝登遐圣君嗣位追惟恩顾涕泣成章",
        "author": "王禹偁",
        "content": "鼎湖髯断去难攀，九五飞龙已御干。\n两制旧臣生白髮，一番新贵上青天。\n老为郎吏承缞绖，假作诸侯哭几筵。\n疏贱无由撰哀册，梦中空负笔如椽。",
        "dynasty": "宋",
        "collection_info": null
    },
    {
        "title": "登寿宁寺阁",
        "author": "王禹偁",
        "content": "乘兴登虚阁，披襟一望间。\n圣朝新日月，亡国旧江山。\n柱隔晴虹断，檐喧夕鸟还。\n归衙不辞晚，吟思白云闲。",
        "dynasty": "宋",
        "collection_info": null
    },
    {
        "title": "池上作",
        "author": "王禹偁",
        "content": "未遂沧洲去，池边弄绿波。\n醉浮船底兀，吟遶履痕多。\n静照新华髮，沉思旧钓蓑。\n晚凉得幽趣，鱼戏上圆荷。",
        "dynasty": "宋",
        "collection_info": null
    },
    {
        "title": "和国子柳博士喜晴见赠",
        "author": "王禹偁",
        "content": "霖霪为害正忧农，昨日阴云散碧空。\n泼剌退滩鱼失水，啁啾高树鸟知风。\n洗开霁月婵娟色，放出秋花菡萏红。\n劳寄新诗曲相贺，由来灾异繫三公。",
        "dynasty": "宋",
        "collection_info": null
    },
    {
        "title": "公退言怀",
        "author": "王禹偁",
        "content": "吏胥围绕簿书堆，病眼昏昏素髮垂。\n已觉文章无用处，不归田里待何时。\n两衙决事官差我，五日延英诏问谁。\n頼有古人踪迹在，只应蘧宁是吾师。",
        "dynasty": "宋",
        "collection_info": null
    },
    {
        "title": "公余对竹",
        "author": "王禹偁",
        "content": "冠褐飘飘乍退公，引吟留坐一丛丛。\n买添幽景浑无价，洗却繁阴别有风。\n曾任雪欺终古绿，也从桃映暂时红。\n此君合是吾庐物，会种婵娟伴钓翁。",
        "dynasty": "宋",
        "collection_info": null
    },
    {
        "title": "官舍偶题",
        "author": "王禹偁",
        "content": "俸钱随月尽，公务逐时生。\n白髮多悲感，皇华倦送迎。\n奉身无实事，困我为虚名。\n会向沧浪上，秋风自濯缨。",
        "dynasty": "宋",
        "collection_info": null
    },
    {
        "title": "赠吕通秘丞",
        "author": "王禹偁",
        "content": "闻君公事苦喧卑，红粟堆边独敛眉。\n已入朝行翻掌庾，未如畿尉且吟诗。\n堰头笑傲同张祜，市裏优游比路随。\n唯有才名藏不得，山阳留滞肯多时。",
        "dynasty": "宋",
        "collection_info": null
    },
    {
        "title": "赠虚己",
        "author": "王禹偁",
        "content": "溪边幽树好烟霞，别后春风几度花。\n梦忆一岩红薜荔，心轻三事紫袈裟。\n禅机悟了身无着，诗句高来鬓有华。\n不遇苏州韦应物，昼公篇什向谁夸。",
        "dynasty": "宋",
        "collection_info": null
    },
    {
        "title": "赠省钦",
        "author": "王禹偁",
        "content": "旧隠何年别翠微，瀑泉声入锁禅扉。\n御前曾写八分字，天上特宣三事衣。\n灯照夜庵霜后冷，鼎烹秋菌雨中肥。\n终归五老峰边去，杯渡长江一锡飞。",
        "dynasty": "宋",
        "collection_info": null
    },
    {
        "title": "赠王殿院同年",
        "author": "王禹偁",
        "content": "几年淮海叹驱驰，美拜初闻入奏时。\n乍作台官劳马揖，合为巡使近龙墀。\n多从此地升三字，莫向朝端说四推。\n纵遇省桥休拗项，郎官班列甚喧卑。",
        "dynasty": "宋",
        "collection_info": null
    },
    {
        "title": "留别扬府池亭",
        "author": "王禹偁",
        "content": "竹遶亭台柳拂池，徘徊终恋郡斋西。\n斜阳更上渔舟坐，明日红尘逐马蹄。",
        "dynasty": "宋",
        "collection_info": null
    },
    {
        "title": "池边菊",
        "author": "王禹偁",
        "content": "绿池遶径几千栽，准拟登高泛酒杯。\n未到重阳归阙去，金英寂寞为谁开。",
        "dynasty": "宋",
        "collection_info": null
    },
    {
        "title": "扬州道中感事兼简史馆丁学士",
        "author": "王禹偁",
        "content": "淮边为郡再相逢，又得同途赴九重。\n顾我尚骑天廐马，共君遥想鼎湖龙。\n贾生北望朝文帝，白傅何期哭宪宗。\n携手驿桥残照裏，断魂空对隔江峰。",
        "dynasty": "宋",
        "collection_info": null
    },
    {
        "title": "太宗皇帝挽歌  其一",
        "author": "王禹偁",
        "content": "卜世知无极，上仙安可寻。\n祝尧违众望，传启合天心。\n陵柏萧骚韵，阶茅寂寞阴。\n何人开殿閤，尘暗九絃琴。",
        "dynasty": "宋",
        "collection_info": null
    },
    {
        "title": "太宗皇帝挽歌  其二",
        "author": "王禹偁",
        "content": "舜化无偏党，尧年欠耄期。\n世间人自哭，天上事难知。\n终让东封礼，遂成南狩悲。\n金銮旧学士，头白涕涟洏。",
        "dynasty": "宋",
        "collection_info": null
    },
    {
        "title": "太宗皇帝挽歌  其三",
        "author": "王禹偁",
        "content": "日到虞泉落，天从杞国崩。\n去年寿宁节，今夕永熙陵。\n薤露悲风起，松阡苦雾凝。\n龙髯攀不及，千古恨难胜。",
        "dynasty": "宋",
        "collection_info": null
    },
    {
        "title": "阙下言怀上执政  其一",
        "author": "王禹偁",
        "content": "谬提文笔侍先皇，谪宦归来遇国丧。\n仙驾只留烧药鼎，繐帷犹认谏书囊。\n北辰别见天垂象，西内浑疑海变桑。\n昨日梓宫陪哭临，泪多唯有老冯唐。",
        "dynasty": "宋",
        "collection_info": null
    },
    {
        "title": "阙下言怀上执政  其二",
        "author": "王禹偁",
        "content": "早有虚名达九重，宦途流落渐龙钟。\n散为郎吏同元稹，羞见都人看李邕。\n旧日谬吟红药树，新朝曾献皂囊封。\n犹期少报君恩了，归卧山村作老农。",
        "dynasty": "宋",
        "collection_info": null
    },
    {
        "title": "阙下言怀上执政  其三",
        "author": "王禹偁",
        "content": "诰词黜责子孙羞，欲雪前冤事已休。\n浴殿失恩成一梦，鼎湖攀驾即千秋。\n道边任死心终直，泽畔长吟泪暗流。\n虞舜五臣知此事，戏儒应免更监州。",
        "dynasty": "宋",
        "collection_info": null
    },
    {
        "title": "送邵察院知朗州",
        "author": "王禹偁",
        "content": "郡斋全占五溪云，就养辞权以孝闻。\n重戴旧称秦御史，高堂新授汉封君。\n板舆为别经三载，寿酒先斟满十分。\n我叹今生无此事，赋诗相送泪雰雰。",
        "dynasty": "宋",
        "collection_info": null
    },
    {
        "title": "送直馆高正言转运荆湖",
        "author": "王禹偁",
        "content": "象笏乌纱谏署荣，运输权重使蛮荆。\n职分三馆图书贵，地辖重湖水石清。\n贪吏望风潜解印，逋民知惠自归耕。\n官曹寂寞冯唐老，多羡乘轺泽国行。",
        "dynasty": "宋",
        "collection_info": null
    },
    {
        "title": "送宋澥处士之长安",
        "author": "王禹偁",
        "content": "簪笏盈门独纫兰，卧龙潜在八龙间。\n鸰原任说朝贤贵，鹤氅惟称处士闲。\n静按仙经烧大药，狂挨僧壁画遥山。\n老郎见作归休计，分取圭峰并掩关。",
        "dynasty": "宋",
        "collection_info": null
    },
    {
        "title": "送刑部韩员外同年致仕归华山",
        "author": "王禹偁",
        "content": "抗表辞乌府，归山鬓未秋。\n朝簪还獬豸，尘世谢蜉蝣。\n拂袖人生事，县车帝命优。\n名光新日历，官占好词头。\n应宿郎曹美，寻仙物景幽。\n绣衣移蕙带，骢马换耕牛。\n对枕莲峰翠，当门瀑布流。\n妻闲栽药草，儿戏杂猿猴。\n买竹凭牙板，疏泉湿鹿裘。\n四推离督责，三院肯淹留。\n接武陶贞白，差肩许远游。\n十洲如得侣，万户任封侯。\n脱洒因君去，龙钟使我羞。\n迁鶑情最洽，化鹤术难求。\n掌诰无文彩，谋身足悔尤。\n紫垣频忝窃，白髮合归休。\n应琏叨三入，张衡志四愁。\n亦期婚嫁毕，攘袂逐浮丘。",
        "dynasty": "宋",
        "collection_info": null
    },
    {
        "title": "赠状元先辈孙仅",
        "author": "王禹偁",
        "content": "病中何事忽开颜，记是诗称小状元。\n粉壁乍悬龙虎榜，锦标终属鹡鸰原。\n青云随步登花塔，红雪飘衣醉杏园。\n还有一条遗恨处，不教英俊在吾门。",
        "dynasty": "宋",
        "collection_info": null
    },
    {
        "title": "赠浚仪朱学士",
        "author": "王禹偁",
        "content": "潘岳花阴覆杏坛，门生参谒绛纱宽。\n西垣久望神仙侣，北部休夸父母官。\n雨屐送僧莎径滑，夜棋留客竹斋寒。\n何时儤直来相伴，三入承明兴渐阑。",
        "dynasty": "宋",
        "collection_info": null
    },
    {
        "title": "书怀送田二舍人自吏部郎中出典泰州",
        "author": "王禹偁",
        "content": "共叹蹉跎两鬓苍，立朝为郡是寻常。\n重归谢客中书省，又送山涛吏部郎。\n三入承明身最忝，十年兄事分偏长。\n喜闻辞日留前席，莫算多时住水乡。",
        "dynasty": "宋",
        "collection_info": null
    },
    {
        "title": "寒食出城马上偶作",
        "author": "王禹偁",
        "content": "欲报君亲与愿违，今年寒食任芳菲。\n八音遏密因山后，双泪滂沱拜墓归。\n艷冶桃花迎马笑，轻狂榆荚扑人飞。\n宦途时态更谙尽，犹媿妨贤直紫微。",
        "dynasty": "宋",
        "collection_info": null
    },
    {
        "title": "病中书事上集贤钱侍郎  其一",
        "author": "王禹偁",
        "content": "力疾奉期谒，归来倦送迎。\n老为儒术误，瘦爱道装轻。\n罗药幽香散，移琴细韵生。\n晨餐渐有味，笋蕨倍关情。",
        "dynasty": "宋",
        "collection_info": null
    },
    {
        "title": "病中书事上集贤钱侍郎  其二",
        "author": "王禹偁",
        "content": "妻儿惯蔬素，仆马任龙钟。\n一榻浑无物，孤琴对病容。\n风翻帘影乱，旱减井痕重。\n幽寂谁为伴，扶行頼瘦筇。",
        "dynasty": "宋",
        "collection_info": null
    },
    {
        "title": "病中书事上集贤钱侍郎  其三",
        "author": "王禹偁",
        "content": "食贫当岁旱，朝退百端忧。\n典笏逢休假，焚香愿有秋。\n病饥浑厌肉，瘦冷未更裘。\n梦见山村兴，披蓑钓乱流。",
        "dynasty": "宋",
        "collection_info": null
    },
    {
        "title": "病中书事上集贤钱侍郎  其四",
        "author": "王禹偁",
        "content": "郎署领制诰，十年未上坡。\n冯唐空潦倒，卫绾是谁何。\n犹頼紫垣直，聊遮白髮多。\n归田未有计，村树绿婆娑。",
        "dynasty": "宋",
        "collection_info": null
    },
    {
        "title": "病中书事上集贤钱侍郎  其五",
        "author": "王禹偁",
        "content": "日日奉朝请，病多仍食贫。\n揶揄应有鬼，夷俟岂无人。\n凤阁十年笔，乌纱九陌尘。\n集仙知己在，应为指迷津。",
        "dynasty": "宋",
        "collection_info": null
    },
    {
        "title": "赁宅",
        "author": "王禹偁",
        "content": "老病形容日日衰，十年赁宅住京师。\n阁栖凤鸟容三入，巢宿鹪鹩欠一枝。\n壁挂图书多不久，砌栽芦苇亦频移。\n人生荣贱须知分，会买茅庵映槿篱。",
        "dynasty": "宋",
        "collection_info": null
    },
    {
        "title": "青猿",
        "author": "王禹偁",
        "content": "小仆如猿狖，贫家备指呼。\n未堪随马足，已惯典鱼须。\n时洗尘侵砚，闲收雨滴图。\n归田如有计，留负酒胡芦。",
        "dynasty": "宋",
        "collection_info": null
    },
    {
        "title": "寓直偶题",
        "author": "王禹偁",
        "content": "两朝书命媿无才，谩逐词臣侍玉阶。\n病似相如多避事，拙于方朔少诙谐。\n命奇只合先休退，道在何妨更卷怀。\n白首犹期议封禅，一随銮辂见燔柴。",
        "dynasty": "宋",
        "collection_info": null
    },
    {
        "title": "顷年谪宦解梁收得令狐补阙毛诗音义其本乃会昌三年所写数行残缺后人添之其笔迹乃工部毕侍郎所补也昨因问之乃云亡失多年矣作四韵以还之",
        "author": "王禹偁",
        "content": "谪宦山州自训童，因求书籍有遭逢。\n偶收毛郑古诗义，认得欧虞旧笔踪。\n南郡携行心不足，西斋送去手亲封。\n尘侵烟染尤堪重，年号标题历武宗。",
        "dynasty": "宋",
        "collection_info": null
    },
    {
        "title": "伏日偶作",
        "author": "王禹偁",
        "content": "移床拖簟就南轩，门掩闲坊半树蝉。\n多病形容唯有骨，食贫生计旋无钱。\n掖垣已忝年深直，朝谒终妨日晏眠。\n会解纶闱求郡印，早收余俸卜归田。",
        "dynasty": "宋",
        "collection_info": null
    },
    {
        "title": "和吏部薛员外见寄",
        "author": "王禹偁",
        "content": "枨也好刚多悔吝，唯凭忠信自书绅。\n严陵知退遗荣利，只拟沧浪把钓纶。\n老去趁朝慵待旦，病来求假动经旬。\n西垣兴味更谙尽，一片乌纱满马尘。",
        "dynasty": "宋",
        "collection_info": null
    },
    {
        "title": "赠密直张谏议",
        "author": "王禹偁",
        "content": "先皇忧蜀辍枢臣，独冒兵戈出剑门。\n万里辞家堪下泪，四年归阙似还魂。\n弟兄齿序元投分，儿女情亲又结婚。\n且喜相逢开口笑，甘陈功业不须论。",
        "dynasty": "宋",
        "collection_info": null
    },
    {
        "title": "寄状元孙学士",
        "author": "王禹偁",
        "content": "久居台阁多忧畏，欲荐贤才涉比周。\n灰死寸心甘不动，雪侵双鬓未能休。\n封章事寝空腾谤，制诰词荒益自羞。\n唯爱君家棣华榜，登科记上并龙头。",
        "dynasty": "宋",
        "collection_info": null
    },
    {
        "title": "送谭殿院之任南阳",
        "author": "王禹偁",
        "content": "大抵人生乐故居，山川况復汉南都。\n别来坟墓有宿草，归去田园多绿芜。\n银印莫羞双鬓白，锦衣兼照两轓朱。\n西垣衰病无憀客，空羡此行歌袴襦。",
        "dynasty": "宋",
        "collection_info": null
    },
    {
        "title": "送河阳任长官",
        "author": "王禹偁",
        "content": "宰君行李苦萧疏，妻子龙钟尚跨馿。\n醉眼且看花满县，愁颜莫望果盈车。\n头衔新换呼明府，科第元高得校书。\n谁解吟诗送行色，茂陵多病老相如。",
        "dynasty": "宋",
        "collection_info": null
    },
    {
        "title": "和屯田杨郎中同年留别之什",
        "author": "王禹偁",
        "content": "科名长恐辱同年，许国丹诚皎日悬。\n谬掌斯文虽未丧，欲行吾道即无权。\n谢公留滞苍苔院，潘岳征行落叶天。\n引重力轻深自媿，强酬诗什益凄然。",
        "dynasty": "宋",
        "collection_info": null
    },
    {
        "title": "送临清杨可主簿入蜀",
        "author": "王禹偁",
        "content": "脱白去焚黄，遥知祖德光。\n墓坟乔木老，襟袖桂枝香。\n迴见梅含雪，归逢橘饱霜。\n子云应有宅，为奠草玄堂。",
        "dynasty": "宋",
        "collection_info": null
    },
    {
        "title": "送淳于中舍悬车侍养",
        "author": "王禹偁",
        "content": "悬车东去谢明朝，摆脱簪缨似一毛。\n望苑官清谐侍养，督邮名贱耻徒劳。\n青宫位在他年起，綵服身归此日高。\n我媿无亲尸厚禄，与君书命泪霑袍。",
        "dynasty": "宋",
        "collection_info": null
    },
    {
        "title": "送正言杨学士之任缙云",
        "author": "王禹偁",
        "content": "弱冠珥朝簪，才堪入翰林。\n重违君厚遇，聊奉母懽心。\n笔削留惇史，囊装贮赐金。\n帆张淛河阔，山对括苍深。\n暂歇趋朝马，重闻故国禽。\n幽兰南涧采，寿酒北堂斟。\n务简慵开阁，家丰不典琴。\n彩衣方侍养，红药即供吟。\n我占掖垣久，自惊年鬓侵。\n妨贤兼罔极，相送泪盈襟。",
        "dynasty": "宋",
        "collection_info": null
    },
    {
        "title": "送第三人朱严先辈从事和州",
        "author": "王禹偁",
        "content": "赁船东下历阳湖，榜眼科名释褐初。\n宾职不忧无厚俸，郡斋唯喜有藏书。\n伴吟先买秋江鹤，醒酒时烹晚市鱼。\n廉使多情应问我，为言衰病似相如。",
        "dynasty": "宋",
        "collection_info": null
    },
    {
        "title": "送南阳李太傅  其一",
        "author": "王禹偁",
        "content": "两朝黄阁预弥纶，又策春坊第一勋。\n僧塔旧题前进士，斋坛新拜上将军。\n马衔金勒衝微雪，雁避红旌入断云。\n还似徐州张仆射，御诗相送四方闻。",
        "dynasty": "宋",
        "collection_info": null
    },
    {
        "title": "送南阳李太傅  其二",
        "author": "王禹偁",
        "content": "红旆飘飘夺晓霞，御筵相送出京华。\n仲尼俎豆真儒者，郄縠诗书属将家。\n腰下已悬如斗印，门前看见筑堤沙。\n先朝学士期牵復，待草南阳入相麻。",
        "dynasty": "宋",
        "collection_info": null
    },
    {
        "title": "寿孙三日",
        "author": "王禹偁",
        "content": "经年病不饮，此日一开樽。\n鑑裏休嫌老，怀中已抱孙。\n红綳裁锦段，香水浴银盆。\n他日归田去，相扶入荜门。",
        "dynasty": "宋",
        "collection_info": null
    },
    {
        "title": "谢宣赐御草书急就章并朱邸旧集歌",
        "author": "王禹偁",
        "content": "臣闻伏羲画卦朴且淳，苍颉造字初有文。\n大篆小篆八分体，楷隶章草何纷纭。\n因兹八法各有要，遂使六艺区以分。\n其中最难惟草圣，玄妙功夫自天性。\n又闻关雎本王化，四始洋洋风化下。\n比兴赋颂六义分，乃有变风兼变雅。\n仲尼删后屈平作，郢客李陵斗名价。\n古来诗道难得人，其唱弥高和弥寡。\n如今草圣与雅言，尽在吾皇万机暇。\n元年十月近干明，崇文院静寒霜晴。\n直庐日午雠书罢，闲曳朱衣遶砌行。\n中使传宣来上界，忙把鱼须下阶拜。\n宝函钿轴光陆离，御札文书御制诗。\n折腰搢笏拭双目，汗流魄骇聊一窥。\n急就章，何纵横，蓝田种玉苗初成。\n雪花洒破烟岚壁，黑云漏出天汉星。\n乍似鲛人泣下珠无数，错落晶荧满盘贮。\n又似大鲸吞尽沧海波，查牙露出珊瑚树。\n朱邸集，何清奇，仙风撼动琼林枝。\n汉皇休道白云句，穆满虚吟黄竹诗。\n乍似三春直上伯阳台，熙熙物华当眼开。\n又似十洲夜伴王母宴，鸾歌凤吟次第来。\n小臣再拜受一轴，捣纸抄诗抄未足。\n焚香朝向天日看，执简夜对星辰读。\n臣见高宗飞帛亦有名，笔迹往往颁公卿。\n所得不过三五字，当时臣子犹为荣。\n又见玄宗诗什颇留意，吟咏时时成御制。\n属和止于一两篇，至今史册犹为贵。\n若征往事比明时，万分之一徒尔为。\n未如我四十三纸圣人作，一百二章天子诗。\n永为家宝藏书箧，岂让西方贝多叶。\n且教世世传子孙，长与皇家作臣妾。",
        "dynasty": "宋",
        "collection_info": null
    },
    {
        "title": "应制皇帝亲试贡士歌",
        "author": "王禹偁",
        "content": "天王出震寰海清，奎星灿灿昭文明。\n诏令郡国贡多士，大张珠网罗羣英。\n皇情孜孜终不倦，日斜犹御金銮殿。\n宫柳低笼三月烟，炉香飞入千人砚。\n麻衣皎皎光如雪，一一重瞳亲鉴别。\n孤寒得路荷君恩，聚首唯言尽臣节。\n小臣踪迹本尘泥，登科曾赋御前题。\n屈指方经五六载，如今已上青云梯。\n位列谏官无一语，自问将何报明主。\n应制非才但泪垂，强作登歌歌舜禹。",
        "dynasty": "宋",
        "collection_info": null
    },
    {
        "title": "谢政事王侍郎伏日送冰",
        "author": "王禹偁",
        "content": "火云如山暑雨歇，天地炉烘三伏月。\n玉皇教散阆苑冰，斵开北陆琼瑰窟。\n峨峨贮向瑶花合，分命中官赐黄閤。\n凤皇池上玉壶盛，温树风声顿萧飒。\n台恩分与西垣士，纶诰稀疏方假寐。\n卞和抱璞入直庐，从此惊忙不成睡。\n怒蝇休向笔端飞，抵鹊浑疑山下坠。\n寒生毛髮清牙齿，脆若玉芝甘似醴。\n炎风暑气都不知，空作狂歌谢知己。",
        "dynasty": "宋",
        "collection_info": null
    },
    {
        "title": "酬赠田舍人",
        "author": "王禹偁",
        "content": "君不见天上星辰拱环极，忽然陨地变成石。\n又不见云中鹰隼横高秋，有时搨翼化作鸠。\n人生进退甚类此，左迁右转谁自由。\n忆昔逢君在邹鲁，翰林丈人东道主。\n一言得意便定交，数日论文暗相许。\n迩来倏忽十余年，共上赤霄连步武。\n禁中更直承明庐，深喜蒹葭依玉树。\n两制惟君最清慎，笔力辞锋有余刃。\n方期夜直金銮坡，谁知共理淮阳郡。\n官衔新换版曹郎，腰佩初悬列侯印。\n西垣三字班列闲，南面百城资望峻。\n且应尽意颁诏条，岂復迴头顾文阵。\n下车果有讴谣生，卖刀买犊民归耕。\n黄髮老农鼓腹唱，雪花双鹿挟辀行。\n棠阴露浓滴朱绂，麦秋风冷吹红旌。\n行春多暇吟情发，闲作长歌寄同列。\n歌中首写明君语，指点神仙为旧侣。\n严徐虽合在蓬瀛，邵杜已闻为父母。\n重来便恐调金铉，无復区区掌文翰。\n直如经岁未征黄，道在何劳重嗟嘆。\n入则步苍苔，咏红药，了事舍人孙处约。\n出则张皂盖，拥朱轮，贤明太守召信臣。\n请君屈指数交友，似此宦名能几人。\n逢时谁不欲行道，遇主我亦思庇民。\n功名富贵皆待命，出处语默聊卫身。\n一车甘雨方建隼，万国淳风莫泣麟。\n他时宣室召贾谊，贤人事业当併伸。\n檐间忍见乌兔走，鑑裏星星将白首。\n休躭铃閤家藏书，且酌郡斋官给酒。\n婴儿稚女满眼前，莫负时光笑开口。",
        "dynasty": "宋",
        "collection_info": null
    },
    {
        "title": "对雪示嘉佑",
        "author": "王禹偁",
        "content": "去年看雪在商州，使君命我山寺头。\n峰峦草树六百里，饥鼯冻鸟声啾啾。\n山城穷陋无妓乐，何以销得骚人愁。\n抱瓶自泻不待劝，乘兴一引连十瓯。\n晚归上马颇自适，狂吟醉舞夜不休。\n今年看雪在帝里，瑶台琼树佳气浮。\n朝迴揽辔聊四望，移下五城十二楼。\n樽中有酒翻不饮，鬰鬰不快非怨尤。\n吾儿娇騃未晓事，问我胡不私献酬。\n因令把笔写我意，为渠吟作雪中讴。\n昔为副使不理事，待罪且免忧人忧。\n今为谏官非冗长，拾遗三馆俸入优。\n秋来连澍百日雨，禾黍漂溺多不收。\n如今行潦占南亩，农夫失望无来麰。\n尔看门外饥饿者，往往殭殕填渠沟。\n峨冠旅进又旅退，曾无一事裨皇猷。\n俸钱一月数家赋，朝衣一袭几人裘。\n安边不学赵充国，富民不作田千秋。\n胡为碌碌事文笔，歌时颂圣如俳优。\n一家衣食仰在我，纵得饱暖如狗偷。\n况我眼昏头渐白，安能隠几勤校雠。\n何时提汝归田去，卖马可易数隻牛。\n深耕浅种苟自给，藜羹豆粥充饥喉。\n黍畦锄理学元亮，瓜田浇灌师秦侯。\n素餐免作疲人蠹，开卷免对古人羞。\n未行此志吾戚戚，对酒不饮抑有由。\n斯言不敢向人道，语尔小子为贻谋。",
        "dynasty": "宋",
        "collection_info": null
    },
    {
        "title": "送姚着作之任宣城",
        "author": "王禹偁",
        "content": "平生闻说宣城郡，水石幽奇人物俊。\n槛外澄江练不收，窗中远岫眉初印。\n六朝繁盛至隋唐，才人名士遥相望。\n谢公向此凭熊轼，白傅曾为鹿鸣客。\n江楼山寺多赋诗，往往题名在僧壁。\n皇家早岁平吴后，翰林贾公为太守。\n至今清话玉堂中，夸诧江山不离口。\n吾君御极初选艺，东枢贰卿新擢第。\n解褐曾縻佐郡官，首得宣城为历试。\n紫微田郎次登科，东枢受代传厅事。\n第三榜中第二人，今在乌台为察视。\n迩来通倅少名流，云泉竹树应包羞。\n今春忽命姚着作，学术纵横才磊落。\n当年雄揖第三名，官路迍邅久漂泊。\n去岁献文重召试，新恩始上芸香阁。\n未教修史未演纶，宣城奉使聊亲民。\n且忻彩服得就养，莫叹朱衣未即真。\n旧游应有交朋在，此去仍言婚宦新。\n下车布政民休休，高吟浅酌谁献酬。\n夜深红烛在何处，绮霞阁通迭嶂楼。\n公权书札燕许词，未免山僧乞撰碑。\n撰碑书碑即三载，眼看征诏在丹墀。\n却愁未尽江南兴，闲坐蓬瀛挥玉柄。\n黄枢侍臣两制官，待君同说宣城景。",
        "dynasty": "宋",
        "collection_info": null
    },
    {
        "title": "送晁监丞赴婺州关市之役",
        "author": "王禹偁",
        "content": "关征市赋縻贤俊，谁爱此官为吏隠。\n将作晁丞于役时，婺女星临海边郡。\n黄绢辞高位尚卑，白华行洁身犹困。\n会待时来即併伸，也知道在终无闷。\n君不见路随含笑坐市中，屈身岂愧丹阳尹。\n又不见张生狂醉恋扬州，冬瓜堰下甘肥遁。\n此行况是奉皇华，数丈轻舠载一家。\n携瓶下岸买竹叶，挂席背风穿蓼花。\n霜晴震泽初尝橘，泉过惠山应试茶。\n虎溪晓云灵隠雪，钱塘夜潮照湖月。\n密排诗景在途中，旋吟新句教儿童。\n渐近金华见隼旟，五马来迎使者车。\n应知骥足暂拘绊，八咏楼开频启宴。\n醉中官妓乞歌诗，剡溪纸贵抄新词。\n他年谁献子虚赋，召入金门五云路。\n因思元白在江东，不似晁丞今独步。",
        "dynasty": "宋",
        "collection_info": null
    },
    {
        "title": "还扬州许书记家集",
        "author": "王禹偁",
        "content": "君不见近代诗家流，胡为蹇滞多穷愁。\n孟郊顦顇死逆旅，浪仙斥逐长江头。\n张生漂泊冬瓜堰，徒云轻薄万户侯。\n浩然无成鹿门去，李洞恸哭昭陵休。\n生无风教兴王化，死无勋爵贻孙谋。\n可怜诗道日已替，风骚委地何人收。\n高阳许公精六义，独向圣朝生后嗣。\n因将先集进九重，高步金台曳珠履。\n祖德光辉圣主知，府尹贤明丞相子。\n广陵郡大古九州，记室官清外三字。\n遂令天下学诗人，徒羡君家穷四始。\n我来迎侍游江都，玳筵往往陪欢娱。\n遂求家集恣吟讽，海波干处堆珊瑚。\n因思贾孟数家一何苦，诗鬼嗷嗷馁无主。\n子孙沦没谁及君，闲倚红莲倾渌醑。\n草檄余闲好赋诗，莫放风情忝尔祖。",
        "dynasty": "宋",
        "collection_info": null
    },
    {
        "title": "酬处才上人",
        "author": "王禹偁",
        "content": "我闻三代淳且质，华人熙熙谁信佛。\n茹蔬剃髮在西戎，胡法不敢干华风。\n周家子孙何不肖，奢淫惛乱隳王道。\n秦皇汉帝又杂霸，只以威刑取天下。\n苍生哀苦不自知，从此中国思蛮夷。\n无端更作金人梦，万里迎来万民重。\n为君为相犹归依，嗤嗤聋俗谁敢非。\n若教都似周公时，生民岂肯须披缁。\n可怜嗷嗷避征役，半入金田不耕织。\n君子之道动即穷，亦有贤达藏其中。\n上人来自九华山，叩门遗我琼瑶编。\n铮铮五轴余百篇，定交仍以书为先。\n书中不说经，文中不言佛，有心直欲兴文物。\n感师自远来相亲，为师画卦成同人。\n出门无咎非羣分，袈裟墨绶何足云。",
        "dynasty": "宋",
        "collection_info": null
    },
    {
        "title": "和张校书吴县厅前冬日双开牡丹歌",
        "author": "王禹偁",
        "content": "君不见年年三月千丛媚，紫烂红繁夸胜异。\n寻常人戴满头归，醉折狂分不为贵。\n枝闲叶尽根空培，人情皆待明年开。\n化工自有呼魂术，霜前唤下琼瑶台。\n王母亲将金粉傅，麻姑齐借霓裳来。\n主人盖是神仙才，不然此物胡为而来哉。\n二姬劝酒谁引满，长洲懒吏先举杯。\n多感同年与攀折，吟诗欲谢难轻发。\n青宫校书方遁迹，代我作歌如锦拆。\n他年吾辈功业成，与君共作骑鲸客。",
        "dynasty": "宋",
        "collection_info": null
    },
    {
        "title": "和冯中允炉边偶作",
        "author": "王禹偁",
        "content": "谁为东君掌青律，故将春日连人日。\n春日雨丝暖融融，人日雪花寒栗栗。\n雨雪寒暖苦不同，可比交情去就中。\n仲咸拥炉发歌咏，古风激破浇漓风。\n人情离合古来有，召公初亦疑周公。\n汾阳临淮本雠隙，一旦分兵若亲戚。\n四公翻覆人不讥，各各操心为邦国。\n此外诪张多为己，反掌背面如千里。\n张耳陈余不忍言，魏其武安何足齿。\n我爱中庸君子心，心与人交淡如水。\n别有人间势利徒，一去一就随荣枯。\n西汉董贤方佞倖，孔光迎拜卑如奴。\n是时杨雄在东观，投阁欲死无人扶。\n有唐力士夫人死，朝士执丧如丧妣。\n是时李白放江边，憔悴无人供酒钱。\n小人之性何所似，真如蜂蝶并蝼蚁。\n寻春逐臭苟朝昏，岂顾松篁与兰茝。\n重君誓心一何极，涧底松兮陵上柏。\n涧松陵柏有朽时，我约君心无改易。",
        "dynasty": "宋",
        "collection_info": null
    },
    {
        "title": "赋得南山行送冯中允之辛谷冶按狱",
        "author": "王禹偁",
        "content": "商山三月花如火，草树青葱雨初过。\n柳条渐软蝶双飞，桑叶尚多蚕一卧。\n薄情野水流不迴，无力春云慵欲堕。\n团团榆荚是谁抛，漠漠游丝向人亸。\n可怜花木间岚光，花前正好飞觥觞。\n冯君夙驾一何速，捧檄银坑按辛谷。\n转输昨日又移文，小甿诉牒何纷纭。\n见说南山六百里，跙尽马蹄摧屐齿。\n是何屈于不知己，衝斗太阿教补履。\n龙无尺水且蟠泥，骥困盐车但垂耳。\n片言折狱亦胡为，必也无讼方君子。\n吾徒事业本稽古，得行其志当刑措。\n画衣画地免烦苛，抵璧捐金返淳素。\n未行此道且营营，营营为禄聊代耕。\n残春小别不足念，为君高唱南山行。\n南山一月期迴首，莫诉临歧数巵酒。",
        "dynasty": "宋",
        "collection_info": null
    },
    {
        "title": "乌啄疮馿歌",
        "author": "王禹偁",
        "content": "商山老乌何惨酷，喙长于钉利于镞。\n拾虫啄卵从尔为，安得残吾负疮畜。\n我从去岁谪商于，行李惟存一蹇馿。\n来登秦岭又巉岭，为我驮背百卷书。\n穿皮露脊痕连腹，半年治疗将平復。\n老乌昨日忽下来，啄破旧疮取新肉。\n馿号仆叫乌已飞，劘嘴整毛坐吾屋。\n我馿我仆奈尔何，悔不挟弹更张罗。\n頼是商山多鸷鸟，便问邻家借秋鹞。\n铁尔拳兮鈎尔爪，折乌颈兮食乌脑。\n岂唯取尔饥肠饱，亦与疮馿復雠了。",
        "dynasty": "宋",
        "collection_info": null
    },
    {
        "title": "酬安秘丞歌诗集",
        "author": "王禹偁",
        "content": "我闻天有二十八箇星，降生下界为英灵。\n东方曼倩萧相国，至今留得终天名。\n又闻地有三十六所洞，洞中多聚神仙众。\n神仙负过遭谴谪，谪来人世为辞客。\n李白王维并杜甫，诗颠酒狂振寰宇。\n今来相去千百年，寥落干坤阒无睹。\n皇天何不生奇人，庸儿蠢夫空纷纷。\n夜眠朝走不觉老，饭囊酒瓮奚足云。\n陶丘忽见安秘书，星精仙骨真有余。\n月中曾折最高桂，趁出玉兔惊蟾蜍。\n示我歌诗百余首，笔锋闪闪摩星斗。\n乍似碧落长拖万丈虹，饮竭四海波澜空。\n又似赤晴干撒一阵雹，打折琼林枝倒卓。\n夜来梦见李长吉，叩头再拜须来乞。\n自言失却照海珠，至今黑坐骊龙窟。\n方知安侯不是星辰类，即是神仙辈。\n不然又争得标格峻迈，文辞颠怪。\n有时醉起一长噫，八极风清鬼神骇。\n他年却入蓬莱宫，休使麻姑更爬背。",
        "dynasty": "宋",
        "collection_info": null
    },
    {
        "title": "酬安秘丞见赠长歌",
        "author": "王禹偁",
        "content": "我闻进士登科换凡骨，信知不是风尘物。\n贡籍由来数百年，直疑空却神仙窟。\n其间最贵龙虎榜，乘时得路为卿相。\n一从巢寇犯阙来，梁氏礼闱还草创。\n庄宗明宗虽膺命，晋朝汉朝俱不永。\n其中纵得神仙材，太平不见哀之哉。\n上玄应恐天地闲，安仙又谪来人寰。\n二十把笔疏辞源，黄河倾落昆崙山。\n有周道衰犹叹凤，天公留得归皇宋。\n天水夕郎掌贡时，禹门万仞连云耸。\n不是真龙不能过，嗔波怒浪浇雷火。\n是岁北极七箇星，一时下降为门生。\n安仙堂堂冠其首，六星煌煌愿随后。\n驺虞赋就铿金石，丹水诗成摛锦绣。\n玉皇殿前受恩渥，一时命入芙蓉幕。\n独得归州近巫峡，十二晴峰长在睫。\n郡斋狂醉復狂吟，书尽巴东一川叶。\n迩来游宦五六年，吴山越水供新编。\n还同白傅苏杭日，歌诗落笔人争传。\n去年始上芸香阁，出典陶丘滞锋锷。\n阮籍营中浮蚁馨，亚夫门外垂杨弱。\n骥足虽知暂縻绊，樽前未始长嗟叹。\n只应会得老聃言，大器本来成较晚。\n吾君正是兴文教，不日征归掌纶诰。\n醉挨雉扇扫宫辞，怒上螭头呈谏草。\n笔下追还三代风，祛尽浇漓成古道。\n丈夫方见兼济才，莫学西山采薇老。\n我今自是蓬蒿身，如何一见如故人。\n长歌谓我相翦饰，便疑平地升青云。\n文章难得逢知己，知己相逢贵终始。\n伊我行止方悽悽，老亲稚子相顾啼。\n出门动足歧路迷，得君引上登天梯。",
        "dynasty": "宋",
        "collection_info": null
    },
    {
        "title": "拍板谣",
        "author": "王禹偁",
        "content": "麻姑亲采扶桑木，镂脆排焦其数六。\n双成捧立王母前，曾按瑶池白云曲。\n几时流落来人间，梨园部中齐管絃。\n管絃才动我能应，知音审乐功何全。\n吴宫女儿手如笋，执向玳筵为乐准。\n数声慢，仙人屐齿下云栈。\n老狐腊月渡黄河，缓步轻轻踏冰片。\n数声急，空江雹打渔翁笠。\n鲛人泣对水精盘，满把珠玑连泻入。\n划然一声送曲彻，由基射透七重札。\n金罍冷落阒无闻，陇头冻把泉声绝。\n律吕与我数自齐，丝竹望我为宗师。\n总驱节奏在术内，歌舞之人无我欺。\n所以唐相牛僧孺，为文命之为乐句。",
        "dynasty": "宋",
        "collection_info": null
    },
    {
        "title": "对酒吟",
        "author": "王禹偁",
        "content": "劝君莫把青铜照，一瞬浮生何足道。\n麻姑又采东海桑，阆苑宫中养蚕老。\n任是唐虞与姬孔，萧萧寒草埋孤冢。\n我恐自古贤愚骨，迭过北邙高突兀。\n少年对酒且为娱，几日樽前垂白髮。\n安得沧溟尽为酒，滔滔倾入愁人口。\n从他一醉千百年，六辔苍龙任奔走。\n男儿得志升青云，须教利泽施于民。\n穷来高枕卧白屋，蕙带藜羹还自足。\n功名富贵不由人，休学唐衢放声哭。",
        "dynasty": "宋",
        "collection_info": null
    },
    {
        "title": "战城南",
        "author": "王禹偁",
        "content": "边城草树春无花，秦骸汉骨埋黄沙。\n阵云凝着不肯散，胡雏夜夜空吹笳。\n我闻秦筑万里城，迭尸垒土愁云平。\n又闻汉发五道兵，祁连泽北夸横行。\n破除玺绶因胡亥，始知祸起萧墙内。\n耗蠹中原过太半，黄金买酎诸侯叛。\n直饶侵到木叶山，争似垂衣施庙算。\n大漠由来生丑虏，见日设拜尊中土。\n自古控御全在仁，何必穷兵兼黩武。\n战城南，年来春草何纤纤。\n穷荒近日恩信霑，寒岩冻岫青如蓝。\n方知中国有圣人，塞垣自尔除妖氛。\n河湟父老何忻忻，受降城外重耕耘。",
        "dynasty": "宋",
        "collection_info": null
    },
    {
        "title": "苦热行",
        "author": "王禹偁",
        "content": "六龙衔火烧寰宇，魏王冰井如汤煮。\n松枝桂叶凝若痴，喘杀溪头啸风虎。\n北溟镕却万丈冰，千斤冻鼠忙如蒸。\n我闻胡土长飞雪，此时日晒地皮裂。\n仙芝瑶草不敢茁，湘川竹焦琅玕折。\n西郊云好雨不垂，堆青迭碧徒尔为。",
        "dynasty": "宋",
        "collection_info": null
    },
    {
        "title": "瑞莲歌",
        "author": "王禹偁",
        "content": "江城五月江雨晴，荷花到处红交横。\n宋家池上瑞莲生，袅袅出丛抽一茎。\n茎端菡萏开两朵，忽似娥皇将女英。\n九疑望断苍梧暮，低头并照湘波清。\n花落莲成碧于卵，瑟瑟尘轻熨人眼。\n萧郎弄玉合卺时，一齐覆下瑠璃盏。\n草木效灵载图史，守臣尽可闻天子。\n吾君有诏抑祥瑞，异兽珍禽不为贵。\n瑞莲无路达冕旒，也随众卉老池头。\n吏民归美贺郡守，敢贪天功为己有。\n古来善政数杜诗，桑无附枝麦两歧。\n瑞莲信美产兹土，起予谩作闲歌辞。\n年年更愿再熟稻，仓箱免使吾民饥。",
        "dynasty": "宋",
        "collection_info": null
    },
    {
        "title": "筵上狂歌送侍棋衣袄天使",
        "author": "王禹偁",
        "content": "昔事先皇叨近侍，北门西掖清华地。\n太宗多材復多艺，万机余暇翻棋势。\n对面千里为第一，独飞天蛾为第二。\n第三海底取明珠，三阵堂堂皆御制。\n中使宣来示近臣，天机秘密通鬼神。\n乃知棋法同军法，既诫贪心又嫌怯。\n唯宜静胜守封疆，不乐穷兵用戈甲。\n先皇三势有深旨，岂独一枰而已矣。\n当时受赐感君恩，藏于箧笥传子孙。\n至道年中出滁上，失脚青云空怅望。\n移典维扬日望还，轩辕鼎成飞上天。\n龙髯忽断攀不得，旧朝衣上泪潺湲。\n吾皇曲念先朝物，征归再掌西垣笔。\n悲凉忽见红药开，哭临空随梓宫出。\n去年领郡得齐安，山州僻陋在江干。\n黄民谁识旧学士，白头犹作老郎官。\n昨日江边天使到，随例霑恩着衣袄。\n皇华本是江南客，久侍先皇对棋弈。\n筵中偶说当年事，三势分明皆记得。\n我从失职别上台，御书深锁不将来。\n遥想棋图在私室，天香散尽空尘埃。\n今日因君聊话及，翻作停杯向隅泣。\n人生不易逢圣朝，君恩未报双鬓凋。\n金銮殿花春灼灼，永熙陵树夜萧萧。\n空叹拖肠在泥土，不如舐鼎升烟霄。\n多病相如犹未死，追思往事欲魂销。\n星使今辰迴马首，强对离筵满倾酒。\n悲歌一曲从事书，唱与朝中旧知友。",
        "dynasty": "宋",
        "collection_info": null
    },
    {
        "title": "还杨遂蜀中集",
        "author": "王禹偁",
        "content": "上玄茫昧胡为乎，施设吾道生吾徒。\n否多泰少是天意，生有述作死不虚。\n圣人忧患方演易，贤者穷愁始着书。\n尽令富贵陷逸乐，蠢蠢戢戢如鷄猪。\n泯然无物作时瑞，谁识凤皇与驺虞。\n经史子集灿今古，粉绘帝道张皇谟。\n一言可采即不朽，名姓长与日月俱。\n乃知天心厚我辈，穷辱不足形悲吁。\n夫君擢秀在江左，国小而逼何区区。\n科名始得值兵火，金陵坐见成丘墟。\n归朝纔得一赞善，黜降重为县大夫。\n彰明僻远在蜀道，又遇妖贼攻成都。\n徒行抱印入陇氐，乞食夷落何崎岖。\n归来朝责作主簿，朱衣暗澹鬓毛疏。\n昨朝投我蜀中作，铮然一集如琼琚。\n杜甫奔窜吟不辍，庾信悲哀情有余。\n我逢圣代自多难，谩夸三入承明庐。\n近令编缀小畜集，谪官诗什何纷如。\n才名官职不两立，真宰折刻分毫铢。\n郎官疏远既未贵，县吏礼数不足拘。\n相逢且说文章乐，为君酌酒焚枯鱼。",
        "dynasty": "宋",
        "collection_info": null
    },
    {
        "title": "啄木歌",
        "author": "王禹偁",
        "content": "淮南啄木大如鸦，顶似仙鹤堆丹砂。\n嘴长数寸劲如铁，丁丁乱凿干枯查。\n黄柑红桃多有蠹，受命凤皇须破柱。\n何当更与绣衣裳，羽族横飞作持斧。",
        "dynasty": "宋",
        "collection_info": null
    },
    {
        "title": "秋鶑歌",
        "author": "王禹偁",
        "content": "淮南八月尚有鶑，关关无异来时声。\n东风抬举如篁舌，何事经秋犹未绝。\n饥鸾病鹤亦能鸣，凤鸟不听何处说。",
        "dynasty": "宋",
        "collection_info": null
    },
    {
        "title": "江豚歌",
        "author": "王禹偁",
        "content": "江豚江豚尔何物，吐浪喷波身突兀。\n依凭风水恣豩豪，吞啖鱼虾颇肥腯。\n肉腥骨硬难登俎，虽有网罗嫌不取。\n江云漠漠江雨来，天意为霖不干汝。",
        "dynasty": "宋",
        "collection_info": null
    },
    {
        "title": "宫漏出花迟诗",
        "author": "王禹偁",
        "content": "丹禁迟迟漏，深宫灼灼花。\n繁枝开正满，清韵出何赊。\n静拂红英密，微穿翠叶斜。\n依稀惊宿蝶，冷落动晨鸦。\n细逐香离槛，轻翻露滴沙。\n愿当直仙署，铃索共交加。",
        "dynasty": "宋",
        "collection_info": null
    },
    {
        "title": "春晚绿野秀诗",
        "author": "王禹偁",
        "content": "雨过川原上，凝眸送晚春。\n韶光销欲尽，野色望来新。\n天末迷蓝嶂，江湄乱曲尘。\n重杨难认影，幽鹭莫藏身。\n远接天开幕，晴和草展茵。\n明时四郊静，凌乱踏青人。",
        "dynasty": "宋",
        "collection_info": null
    },
    {
        "title": "四时和为玉烛诗",
        "author": "王禹偁",
        "content": "尧舜钦天日，羲和正历时。\n铜浑列辰象，玉烛照华夷。\n真宰潜能秉，飞廉讵可吹。\n祥光长赫矣，佳号得温其。\n衔处非龙首，燃来岂凤脂。\n皇明方比盛，鑑物自无私。",
        "dynasty": "宋",
        "collection_info": null
    },
    {
        "title": "五老化流星诗",
        "author": "王禹偁",
        "content": "五老知符命，皤然共效灵。\n游河方告瑞，入昴忽为星。\n接武传歌咏，翻身上杳冥。\n来同聚井数，去作种榆形。\n鹤髮光难认，龙图兆可听。\n至今依列宿，高印远天青。",
        "dynasty": "宋",
        "collection_info": null
    },
    {
        "title": "东风解冻诗",
        "author": "王禹偁",
        "content": "习习气初通，峨峨势自融。\n渌波归旧水，寒片漾和风。\n暖想千溪绽，吹疑一夜空。\n鹭翘休映白，鱼跃乍翻红。\n缯裂方塘上，琼流巨壑中。\n漪涟还浩渺，须頼济川功。",
        "dynasty": "宋",
        "collection_info": null
    },
    {
        "title": "笙磬同音诗",
        "author": "王禹偁",
        "content": "鼓簧名本异，拊石意何同。\n吹击虽殊致，声音忽暗通。\n谁将嶰谷韵，潜合泗滨风。\n莫问补天主，休寻入海工。\n凤鸣应不辨，兽舞自难穷。\n古乐何人会，须知政在中。",
        "dynasty": "宋",
        "collection_info": null
    },
    {
        "title": "干明节观羣臣上寿觞诗",
        "author": "王禹偁",
        "content": "甲观正储祥，羣臣献寿觞。\n捧登金殿稳，深照赭袍光。\n环佩和仙乐，衣冠惹御香。\n玄天共悠久，碧海比灵长。\n葵藿心无异，鸳鸿翅有行。\n何当随近侍，同此祝无疆。",
        "dynasty": "宋",
        "collection_info": null
    },
    {
        "title": "甘露降太一宫诗",
        "author": "王禹偁",
        "content": "甘露霭长空，垂休太一宫。\n瑞光经日在，圣德与天通。\n如醴沾衣白，凝脂间叶红。\n淋漓滴层汉，顾眄骇重瞳。\n五色名难比，三危味莫同。\n祗应书信史，千古仰玄功。",
        "dynasty": "宋",
        "collection_info": null
    },
    {
        "title": "送交代刘斐裁之大夫",
        "author": "王禹偁",
        "content": "祖孙相望百年间，万石遗风庶可攀。\n新咏袴襦传□巷，旧栽桃李满淮山。\n林泉岂易留君住，鱼鸟真□□我闲。\n好纵斋航天上去，郎闱卿寺有虚班。",
        "dynasty": "宋",
        "collection_info": null
    },
    {
        "title": "病起至幽谷二首  其一",
        "author": "王禹偁",
        "content": "□□漳滨几晦明，起扶藜杖试闲行。\n清泉□□□□□，□□□□□可惊。\n万壑松声□□□，□□□□□□□。\n□□□起沧洲趣，便欲投簪此濯缨。",
        "dynasty": "宋",
        "collection_info": null
    },
    {
        "title": "病起至幽谷二首  其二",
        "author": "王禹偁",
        "content": "□□□□□□家，中有流泉一道斜。\n列壑攒峰□□窕，茂林修竹翠交加。\n雨侵怪石苔生晕，水满平田稻放花。\n乘兴偶来心更适，归时灯火欲栖鸦。",
        "dynasty": "宋",
        "collection_info": null
    },
    {
        "title": "次韵许推官行县道中纪事",
        "author": "王禹偁",
        "content": "禾头低映黍头昂，处处沟塍水面凉。\n村路扶携无冻馁，里门嬉戏有丁黄。\n鸡豚入市溪鱼美，梨枣登盘社酒香。\n岁乐田家风景好，待君模写奏明光。",
        "dynasty": "宋",
        "collection_info": null
    },
    {
        "title": "阙题",
        "author": "王禹偁",
        "content": "□□□□□□□，□□□□□□□。\n□□□□带嫩芽，不是贰车无此兴。\n此□□□□□□，□□□□□□□。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "正月尽偶题",
        "author": "王禹偁",
        "content": "一岁春光九十日，三分已是一分休。\n何曾快见花烧眼，只解潜催雪满头。\n莫问穷通求季主，自齐生死学庄周。\n终须摆脱人间事，高逐冥鸿狎海鸥。",
        "dynasty": "宋",
        "collection_info": null
    },
    {
        "title": "眼疾",
        "author": "王禹偁",
        "content": "古人功业甘无分，往圣诗书合有缘。\n何事病来花满眼，祇将简策枕头眠。",
        "dynasty": "宋",
        "collection_info": null
    },
    {
        "title": "望熊耳山",
        "author": "王禹偁",
        "content": "谪居多与俗为邻，熊耳当门入望频。\n感谢双峰对双眼，也胜逢见等闲人。",
        "dynasty": "宋",
        "collection_info": null
    },
    {
        "title": "阙题  其一",
        "author": "王禹偁",
        "content": "□□□□□□□，□□□□□□□。\n□□□□□□□，□负秾华一句无。",
        "dynasty": "宋",
        "collection_info": null
    },
    {
        "title": "阙题  其二",
        "author": "王禹偁",
        "content": "不知鸣玉溪山下，何似仙娥水石间。\n免被寻常桃李妬，自开自落隠商山。",
        "dynasty": "宋",
        "collection_info": null
    },
    {
        "title": "和仲咸除知郡后雨中戏作见赠",
        "author": "王禹偁",
        "content": "明代何人为荐雄，专城犹与众人同。\n徒闻清政如黄霸，尚借绯衫似白公。\n我有金章知是忝，君无银榼信为穷。\n不须厌见随车雨，岁晚当期五谷丰。",
        "dynasty": "宋",
        "collection_info": null
    },
    {
        "title": "又和仲咸谑成口号以代优人之句",
        "author": "王禹偁",
        "content": "就转专城喜气舒，开筵应待雨晴初。\n又淹駮正春坊笔，为重循良刺史车。\n事简郡斋唯捡药，夜长铃閤只看书。\n好倾官醖招闲客，篱畔金英尚有余。",
        "dynasty": "宋",
        "collection_info": null
    },
    {
        "title": "移入官舍偶题四韵呈仲咸",
        "author": "王禹偁",
        "content": "赁舍喧卑谪宦情，同年邀我住公庭。\n不离炼药煎茶屋，便坐吟诗看雪厅。\n苔径乍行侵屐绿，竹窗初卧满床青。\n使君公署虽宏敞，未见南山翠似屏。",
        "dynasty": "宋",
        "collection_info": null
    },
    {
        "title": "仲咸借予海鱼图观罢有诗因和",
        "author": "王禹偁",
        "content": "偶费霜缣与綵毫，海鱼图画满波涛。\n搘床难死惭龟殻，把酒狂歌忆蟹螯。\n鲳蚱脚多垂似带，锯鲨齿密利如刀。\n何当一一穷真僞，须把千寻铁网捞。",
        "dynasty": "宋",
        "collection_info": null
    },
    {
        "title": "赠商洛庞主簿",
        "author": "王禹偁",
        "content": "织女溪前贫主簿，仙娥峰下旧词臣。\n久栖枳棘方思替，谩带貂蝉不是真。\n六里青山云簇簇，一条丹水石嶙嶙。\n秋来魂梦应相似，同是帝城东畔人。",
        "dynasty": "宋",
        "collection_info": null
    },
    {
        "title": "商州进士张齐说将赴春闱以诗别冯中允冯君酬和予亦次韵继之",
        "author": "王禹偁",
        "content": "风雪骑馿去入关，试期难伴贰车闲。\n桃花好跃三门浪，芝草休寻六里山。\n锡宴待吟春烂漫，旧房从锁石孱颜。\n明年得意归来日，不见麻衣泣玉班。",
        "dynasty": "宋",
        "collection_info": null
    },
    {
        "title": "再赋一章用伸赠别",
        "author": "王禹偁",
        "content": "七榜御前搜俊造，商州终未识迁鶑。\n可怜白屋孤寒士，更住深山寂寞城。\n独跨蹇馿云外去，仍携稚子雪中行。\n散官不敢将书荐，空解吟诗说姓名。",
        "dynasty": "宋",
        "collection_info": null
    },
    {
        "title": "仲咸见予一百六十韵赋诗相赠因以四韵答之",
        "author": "王禹偁",
        "content": "劳将诗什比兵权，兵数虽多气不全。\n乌合师徒空百万，虎贲精锐只三千。\n扬镳正突渔阳骑，避箭甘回赤壁船。\n若许英雄君与操，更当劘励整櫜鞬。",
        "dynasty": "宋",
        "collection_info": null
    },
    {
        "title": "次韵和仲咸感怀贻道友  其一",
        "author": "王禹偁",
        "content": "莫问穷通事若何，遇花逢酒且狂歌。\n人情易逐炎凉改，官路难防陷穽多。\n只合收心抛世网，不须推命说天罗。\n如今玉石休分别，免被无辜刖卞和。",
        "dynasty": "宋",
        "collection_info": null
    },
    {
        "title": "次韵和仲咸感怀贻道友  其二",
        "author": "王禹偁",
        "content": "好齐生死与穷通，古往今来事略同。\n轩后谩留烧药鼎，汉皇虚筑望仙宫。\n鑑中容鬓看看老，梦裏荣枯旋旋空。\n不逐冥鸿天外去，可怜燋烂扑灯虫。",
        "dynasty": "宋",
        "collection_info": null
    },
    {
        "title": "次韵和仲咸对雪散吟三十韵",
        "author": "王禹偁",
        "content": "静对春天雪，时烹月俸茶。\n久闲便澹薄，渐老厌諠譁。\n徙倚终朝看，溟蒙向晓加。\n应同头上髮，復乱眼中花。\n光暝侵灯暗，声繁拂竹斜。\n东风吹片片，北户积些些。\n最豁三农望，匀淹百草芽。\n润胜天上露，媚掩日边霞。\n史笔应先纪，丰年的不赊。\n舞萦农叟袂，飘逐使君车。\n善政商于郡，优闲副使家。\n酒钱随分有，诗笔且须夸。\n岸洒泉声好，园滋荠色嘉。\n无心思北阙，有兴读南华。\n地隠商于洛，山绵楚与巴。\n拖肠甘似鼠，画足不争蛇。\n有病如原宪，无才敌景差。\n由来叩寂寞，全胜事骄奢。\n世态诚堪笑，前贤亦可嗟。\n绛侯憎贾谊，白傅怨王涯。\n宣室终前席，浔阳暂种畬。\n升沉常自得，消息一何佳。\n自顾曾伤翼，甘同不食瓜。\n但全蝼蚁命，敢斗虎狼牙。\n竹箭天生直，潢污地本漥。\n敢云求富贵，且免奉姦邪。\n夜黑灯烧桦，朝饥饭带砂。\n尚惭纡紫绶，岂望署黄麻。\n亲寿高如鹤，儿娇语似鸦。\n时时倾一酌，聚口笑唅呀。",
        "dynasty": "宋",
        "collection_info": null
    },
    {
        "title": "春日",
        "author": "王禹偁",
        "content": "门冷官闲似死灰，人言今日是春来。\n犹残旧赐银幡胜，且向山州当酒杯。",
        "dynasty": "宋",
        "collection_info": null
    },
    {
        "title": "问四皓",
        "author": "王禹偁",
        "content": "四冢纍纍岂是仙，避秦安汉道空全。\n紫芝探处应辛苦，何似腰金食万钱。",
        "dynasty": "宋",
        "collection_info": null
    },
    {
        "title": "代答",
        "author": "王禹偁",
        "content": "何必骖鸾上五云，由来吾道贵全身。\n君看白日冲霄者，多是偷桃窃药人。",
        "dynasty": "宋",
        "collection_info": null
    },
    {
        "title": "和仲咸杏花三绝句  其一",
        "author": "王禹偁",
        "content": "莫道商山节候迟，晓来帘外半空枝。\n明朝落尽无蜂蝶，冷暖人情我最知。",
        "dynasty": "宋",
        "collection_info": null
    },
    {
        "title": "和仲咸杏花三绝句  其二",
        "author": "王禹偁",
        "content": "阶前已见三分落，枝上都无十日繁。\n谁伴多情王副使，吟诗倾酒与招魂。",
        "dynasty": "宋",
        "collection_info": null
    },
    {
        "title": "和仲咸杏花三绝句  其三",
        "author": "王禹偁",
        "content": "老去对花多感嘆，春来耽酒少康宁。\n也知此事终无益，免被渔人笑独醒。",
        "dynasty": "宋",
        "collection_info": null
    },
    {
        "title": "知州厅杏花昨日烂漫录事院今日零落唯副使公署未开戏题二韵",
        "author": "王禹偁",
        "content": "知州宅畔繁如雪，录事厅前落似梅。\n副使官闲花亦冷，至今未有一枝开。",
        "dynasty": "宋",
        "collection_info": null
    },
    {
        "title": "海棠木瓜二绝句 海棠赠木瓜",
        "author": "王禹偁",
        "content": "我向商山占断春，风流还似锦江滨。\n羣花自合知羞耻，莫对西施更学颦。",
        "dynasty": "宋",
        "collection_info": null
    },
    {
        "title": "海棠木瓜二绝句 木瓜答海棠",
        "author": "王禹偁",
        "content": "莫夸颜色斗扶疏，秾艷繁香总是虚。\n看取卫风诗什裏，只因投我得琼琚。",
        "dynasty": "宋",
        "collection_info": null
    },
    {
        "title": "仲咸以予编成商于唱和集以二十韵诗相赠依韵和之",
        "author": "王禹偁",
        "content": "诗战虽非敌，吟多偶自编。\n齐强侵北鄙，许败守东偏。\n犹恨多虚日，何妨且繫年。\n龙媒难趁逐，驽驾頼驱牵。\n拙句传非梦，雄词纵自天。\n一嘲花灼灼，再咏雁翩翩。\n白雪终无继，洪崖谩拍肩。\n骖鸾元在汉，堕鼠不成仙。\n硎发锋铓利，衡诚势力悬。\n石因良玉润，褧借锦衣鲜。\n糠籺豪家笑，铏羹古味全。\n虎盐宜燕享，猴棘谩雕镌。\n我笔非江氏，君才比孟坚。\n岂劳开蒨旆，早合步花砖。\n重甚连城璧，精于万选钱。\n西江闻祖德，南国许名贤。\n夜阁调琴月，秋堂煮茗烟。\n淡交轻势利，孤达鄙荣迁。\n媚挹怀珠水，幽听喷玉泉。\n谪居叨属和，都志命迍邅。",
        "dynasty": "宋",
        "collection_info": null
    },
    {
        "title": "仲咸以一秋苦雨两日忽晴以四韵见寄因次原韵兼纾客情",
        "author": "王禹偁",
        "content": "愁霖百日思低迷，昨夜星辰似旧时。\n稼穑已伤忧客计，津梁全坏怯归期。\n丹河浪减沙痕涨，锦岭霜晴月影迟。\n喜霁未遑抽赋笔，劳君先惠碧云诗。",
        "dynasty": "宋",
        "collection_info": null
    },
    {
        "title": "唱和暂停霖淫復作因书四韵呈仲咸兼简宋从事",
        "author": "王禹偁",
        "content": "山云漠漠雨霏霏，正是骚人唱和时。\n谪宦惭无贾生赋，愁霖合有谢公诗。\n已妨步月尘凝榭，恐误登高菊满篱。\n且喜宾筵得同道，不为篇什欲何为。",
        "dynasty": "宋",
        "collection_info": null
    },
    {
        "title": "次韵和仲咸送池秀才西游",
        "author": "王禹偁",
        "content": "夏课诗成又旅游，离离秦树叶惊秋。\n青霄路在何难到，白雪才高岂易酬。\n几处读碑寻野径，共谁沽酒上高楼。\n商于迁客曾如此，繫滞空思十二旒。",
        "dynasty": "宋",
        "collection_info": null
    },
    {
        "title": "与方演寺丞觅盆池",
        "author": "王禹偁",
        "content": "谪宦门墙冷似村，看山厅下露莎繁。\n涵星泳月无池沼，请致泓澄数斛盆。",
        "dynasty": "宋",
        "collection_info": null
    },
    {
        "title": "仲咸因春游商山下得三怪石辇致郡斋甚有幽趣序其始末题六十韵见示依韵和之",
        "author": "王禹偁",
        "content": "咏尽千峰雪，吟行六里春。\n布多成暇政，方称好闲身。\n物得商山下，形如震泽根。\n初期谷城叟，乍遇魏榆神。\n固异它山石，还同似玉珉。\n绕看犹汩没，斲见渐轮囷。\n草拥才抽甲，烟封几得辛。\n绿藏苔漠漠，青乱叶蓁蓁。\n蛟蜃浑疑活，琳琅势逼真。\n杖敲清有韵，衣拂莹无尘。\n起似生徐甲，扶如醉伯伦。\n知吾怜磊落，移尔出荒榛。\n留滞诚为久，遭逢盖有因。\n胜携堕鹊印，喜过骇鷄玲。\n齐列幽斋畔，休藏古涧滨。\n未邀耽酒客，先对抱琴人。\n带藓形虽瘦，穿交气已振。\n自非怀峭绝，安得免沉沦。\n月影无云夕，烟姿有雪辰。\n参差光互动，高下势相均。\n接待同嘉士，搜求等隽民。\n苍茫劳拂拭，感遇似陶钧。\n抚惜情如旧，装添景自新。\n窗风声淅淅，檐鸟语欣欣。\n映合移红药，遮须翦绿筠。\n使君安置后，勾我往来频。\n扪摸闲垂袖，偎挨醉脱巾。\n海山低岌嶪，华岳小嶙峋。\n鹭毳莹如霰，蜗涎曳似银。\n峰峦轻菡萏，雕琢笑麒麟。\n雨霁岚光滴，春晴黛点匀。\n鼎分聊自得，芝秀好相亲。\n宋陨知难及，秦鞭似弗仁。\n无瑕收作宝，不速敬如宾。\n仙掌怜应拔，出眉妬亦嚬。\n罅开青虎眼，痕駮黑虬鳞。\n怪隠深难测，神驱恐不遵。\n倚多凉透骨，卧近冷侵茵。\n蹙缩迴蛇尾，谽谺齚兽唇。\n云孤堪结伴，松老合为邻。\n对耻风标俗，题愁格力贫。\n玉堆深媿白，黛泼不如彬。\n埋去甘长往，移来忽併伸。\n露喷秋洗髮，云触晓生津。\n清越时堪叩，嵌崆永不磷。\n似龙兼易扰，如虎岂难驯。\n夜槛含星彩，晴轩烁日轮。\n三人铛脚看，一盏瓮头醇。\n罗杀迎潮怒，干将插土皴。\n沉沉吁可怪，瑟瑟比难臻。\n斗莹宁饶璧，争年不让椿。\n闲书堪试笔，醉坐好垂纶。\n何啻为三友，还应直万缗。\n贪看棋错路，竞爱酒记巡。\n利若刀悬蜀，危于阁耸陈。\n一拳终太小，五色却非纯。\n有泐应难待，无言讵可询。\n摩挲夸玉立，围绕似环循。\n为匠虽非郢，吟诗莫谓秦。\n须容一株上，题着旧词臣。",
        "dynasty": "宋",
        "collection_info": null
    },
    {
        "title": "酬仲咸雪霁春融偶题见寄之什",
        "author": "王禹偁",
        "content": "琼华消散暖风来，多费阳春白雪才。\n守道也知心下乐，流年争奈鬓边催。\n君愁离别烟花好，我待量移翅羽开。\n渐老分飞更堪惜，海棠凋尽始应回。",
        "dynasty": "宋",
        "collection_info": null
    },
    {
        "title": "和安邑刘宰君见赠",
        "author": "王禹偁",
        "content": "数年侍从立丹墀，掌诰长惭格调卑。\n左宦久劳青琐梦，归山犹负白云期。\n一生得丧唯凭道，千古声名合在诗。\n深谢多才遗佳句，此身休退是何时。",
        "dynasty": "宋",
        "collection_info": null
    },
    {
        "title": "朗上人见访復谒不遇留刺而还有诗见谢依韵和答",
        "author": "王禹偁",
        "content": "汤休访我我重寻，独叩松关绝好音。\n满袖尘埃回俗步，一鑪香火隔禅林。\n偶留刺字情非浅，忽枉诗章思更深。\n犹喜谪官无吏役，往来从此伴闲吟。",
        "dynasty": "宋",
        "collection_info": null
    },
    {
        "title": "次韵和朗公见赠",
        "author": "王禹偁",
        "content": "朗公垂老尚吟诗，曾泛三湘看九疑。\n欲问劳生心扰扰，强酬佳句思迟迟。\n红尘策马殊无味，碧嶂携僧自合宜。\n共待中条山有雪，寺楼吟尽更同谁。",
        "dynasty": "宋",
        "collection_info": null
    },
    {
        "title": "盐池十八韵",
        "author": "王禹偁",
        "content": "极望似江沱，漫漫起素波。\n两池泉不竭，万古利还多。\n场吏输年额，畦丁奉月课。\n收时车併载，种处地先磨。\n碎颗珠凌乱，干声玉切瑳。\n岸平开雪苑，渠渗坼银河。\n众鹄齐翔舞，群羊自寝讹。\n本源皆舄滷，异端亦咸鹾。\n沫讶浮鸥鹭，津堪渍蚌螺。\n煮劳轻渤澥，煎苦笑牂牁。\n雨打重归水，庵盛更覆蓑。\n盬风吹作片，烈日晒成垛。\n海末知难及，蕃青的不过。\n惠人餐罔阙，均□赋无颇。\n涿鹿城虽近，蚩尤血若何。\n有时红烂漫，是处白嵯峨。\n润下终资国，灵长任酌蠡。\n江梅须待我，金鼎始能和。",
        "dynasty": "宋",
        "collection_info": null
    },
    {
        "title": "赁宅",
        "author": "王禹偁",
        "content": "萍流匏繫任行藏，惟指无何是我乡。\n左宦只抛红药案，僦居犹住玉泉坊。\n白公渭北眠村舍，杜甫瀼西赁草堂。\n未有吾庐莫惆怅，古来贤达尽茫茫。",
        "dynasty": "宋",
        "collection_info": null
    },
    {
        "title": "题滁州怀嵩楼",
        "author": "王禹偁",
        "content": "昔是优贤地，今为省过州。\n非贤亦非过，醉卧怀嵩楼。",
        "dynasty": "宋",
        "collection_info": null
    },
    {
        "title": "次韵和史馆丁学士赴阙书怀见示",
        "author": "王禹偁",
        "content": "清夜哀吟敌晓鷄，行藏无玷白于圭。\n阳春寡和人传郢，肉味都忘子在齐。\n绝俗文章终远大，循资班列暂卑栖。\n看君更刷鸾皇翼，一举方知燕雀低。",
        "dynasty": "宋",
        "collection_info": null
    },
    {
        "title": "次韵和丁学士途中偶作",
        "author": "王禹偁",
        "content": "淮海丰登接帝畿，家家耕破旧荒陂。\n乳牛引犊精神健，野叟携孙鬓髮衰。\n河市妓翻轻蒨袖，社筵人插小红旗。\n凭谁画取村田乐，尽使忧民圣主知。",
        "dynasty": "宋",
        "collection_info": null
    },
    {
        "title": "出守黄州上史馆相公",
        "author": "王禹偁",
        "content": "出入西垣与内廷，十年四度直承明。\n又为太守黄州去，依旧郎官白髮生。\n贫有妻贤须薄禄，老无田宅可归耕。\n未甘便葬江鱼腹，敢向台阶请罪名。",
        "dynasty": "宋",
        "collection_info": null
    },
    {
        "title": "栽木芙蓉",
        "author": "王禹偁",
        "content": "忆在长洲县，手植芙蓉花。\n春栽秋成树，枝叶青婆娑。\n八月寒露下，朵朵开红葩。\n轻团蜀江锦，碎剪赤城霞。\n香侵宾朋坐，艷拂人吏衙。\n凌霜伴松菊，满地如桑麻。\n岁寒万木脱，斫笋留根查。\n春雷一声动，又长新枝柯。\n良因地脉宜，岂在人力多。\n今来帝城裏，赁宅如蜂窠。\n阶前栽数根，换土拥新沙。\n浇溉汲御沟，盖覆堆野莎。\n经春不出土，入夏方有芽。\n穷秋竟憔悴，花小尤不嘉。\n地气移物性，自念良可嗟。\n还同山野人，强为簪组加。\n妨贤将致诮，薄俸未充家。\n所以多病身，少年双鬓华。\n紫微虽云贵，白髮将奈何。\n会当求山郡，卧理寻烟萝。\n奉亲冀丰足，委身任蹉跎。\n终焉太平世，散地恣狂歌。",
        "dynasty": "宋",
        "collection_info": null
    },
    {
        "title": "听罗评事话太湖洞庭之景因赋十韵",
        "author": "王禹偁",
        "content": "思纯十日水乡游，归见同年说不休。\n湖阔尽疑吞泽国，洞深皆道彻宣州。\n杉松自宿千年鹤，橘柚堪轻万户侯。\n销夏古湾长积雪，隔帆危柱几经秋。\n离离鱼网垂村巷，漠漠茶烟出寺楼。\n云叶拥僧迎墨绶，浪花和鹭裹仙舟。\n传书往事人难问，炼药池空水自流。\n明月峰高欺少室，桃花坞好似瀛洲。\n许浑有句君应笑，张祜无诗我不愁。\n直拟如今抛印去，雨蓑风艇狎羣鸥。",
        "dynasty": "宋",
        "collection_info": null
    },
    {
        "title": "登秦岭",
        "author": "王禹偁",
        "content": "巉岩石上候肩舁，因想前贤似坦途。\n韩愈谪官忧瘴疠，乐天左宦白髭鬚。\n商于郡僻何人到，秦岭峰高我仆痡。\n且咏诗章自开解，任从霄汉落泥涂。",
        "dynasty": "宋",
        "collection_info": null
    },
    {
        "title": "赠种放处士",
        "author": "王禹偁",
        "content": "媒雉不诱凤，由鹿不致麟。\n终南有嘉士，天子不得臣。\n板舆入穷谷，同隠之推亲。\n种木山之阿，采兰涧之滨。\n务本不务末，求力不求人。\n至孝在尽欢，饮水犹欣欣。\n富贵不以道，列鼎奚足云。\n行是有余力，稽古且学文。\n稽古不为禄，学问非饰身。\n立言復垂教，杨孟时有伦。\n我生落世网，碌碌随搢绅。\n直躬多龉龃，左官苦漂沦。\n妻孥困斗粟，亲老无重茵。\n入山非隠遁，去国颇悲辛。\n犹顾贰车禄，縻絷丹河滨。\n羡君脱覊鞅，生计在水云。\n羡君遗荣利，居处绝嚣尘。\n躬耕方肯食，恐蠹力穑民。\n学优终不仕，孰为观国宾。\n去去谢桂籍，行行避薄轮。\n巢由自高尚，尧舜徒圣神。\n况我蜉蝣辈，敢希鸾凤羣。\n犹期不远復，一问迷途津。\n他年解郡职，愿许我为邻。",
        "dynasty": "宋",
        "collection_info": null
    },
    {
        "title": "寄郓城萧处士",
        "author": "王禹偁",
        "content": "收藏家谱恐人寻，雨笠烟蓑自称心。\n夜踏月华三径小，晓耕秋色一犂深。\n庭园纵窄犹栽药，活计虽贫不卖琴。\n应笑区区未名客，九衢尘土满衣襟。",
        "dynasty": "宋",
        "collection_info": null
    },
    {
        "title": "寄潘阆处士",
        "author": "王禹偁",
        "content": "烂醉狂歌出上都，秋风时节忆鲈鱼。\n江城卖药长将鹤，古寺看碑不下馿。\n一片野心云出岫，几茎吟髮雪侵梳。\n算应冷笑文场客，岁岁求人荐子虚。",
        "dynasty": "宋",
        "collection_info": null
    },
    {
        "title": "寄汶阳田告处士",
        "author": "王禹偁",
        "content": "汶水年来涨绿波，先生居此兴如何。\n门连别浦闲垂饵，宅枕平沙好种莎。\n治水共谁言鲧禹，着书空自继丘轲。\n可怜垂白无人问，却伴渔翁着钓蓑。",
        "dynasty": "宋",
        "collection_info": null
    },
    {
        "title": "赠郝处士",
        "author": "王禹偁",
        "content": "尽见闲人话息机，唯君的箇厌轻肥。\n盘中药菜真僧舍，箧裏烟霞旧道衣。\n江渚鸥鹇情已狎，洛阳樱笋梦应稀。\n县斋喜与书斋近，公暇何妨扣竹扉。",
        "dynasty": "宋",
        "collection_info": null
    },
    {
        "title": "赠孙何丁谓",
        "author": "王禹偁",
        "content": "三百年来文不振，直从韩柳到孙丁。\n如今便可令修史，二子文章似六经。",
        "dynasty": "宋",
        "collection_info": null
    },
    {
        "title": "咏白莲",
        "author": "王禹偁",
        "content": "昨夜三更后，姮娥堕玉簪。\n冯夷不敢受，捧出碧波心。",
        "dynasty": "宋",
        "collection_info": null
    },
    {
        "title": "咏石榴花",
        "author": "王禹偁",
        "content": "王母庭中亲见栽，张骞偷得下天来。\n谁家巧妇残针线，一撮生红熨不开。",
        "dynasty": "宋",
        "collection_info": null
    },
    {
        "title": "锡宴清明日",
        "author": "王禹偁",
        "content": "宴罢回来日欲斜，平康坊裏那人家。\n几多红袖迎门笑，争乞钗头利市花。",
        "dynasty": "宋",
        "collection_info": null
    },
    {
        "title": "磨诗",
        "author": "王禹偁",
        "content": "但存心裏正，无愁眼下迟。\n若人轻着力，便是转身时。",
        "dynasty": "宋",
        "collection_info": null
    },
    {
        "title": "洞庭山",
        "author": "王禹偁",
        "content": "吴山无此秀，乘暇一游之。\n万顷湖光裏，千家橘熟时。\n平看月上早，远览鸟归迟。\n近古谁真赏，白云应得知。",
        "dynasty": "宋",
        "collection_info": null
    },
    {
        "title": "诗一首",
        "author": "王禹偁",
        "content": "徒劳官职在天涯，一望家园一泪垂。\n不是虎丘多胜概，拂衣归去已多时。",
        "dynasty": "宋",
        "collection_info": null
    },
    {
        "title": "松江亭  其一",
        "author": "王禹偁",
        "content": "登临陡觉挹尘埃，时有清风飒满怀。\n螮蝀一条连古岸，玻璃万顷自天来。\n寒光浩渺轻烟阔，绿玉参差远岫排。\n南指闽山犹万里，远人归兴正无涯。",
        "dynasty": "宋",
        "collection_info": null
    },
    {
        "title": "松江亭  其二",
        "author": "王禹偁",
        "content": "中郎亭树据江乡，雅称诗翁赋醉章。\n莼菜鲈鱼好时节，晚风斜日旧烟光。\n一杯有味功名小，万事无心岁月长。\n安得便抛尘网去，钓舟闲倚画栏旁。",
        "dynasty": "宋",
        "collection_info": null
    },
    {
        "title": "长洲种牡丹",
        "author": "王禹偁",
        "content": "偶学豪家种牡丹，数枝擎露出朱栏。\n晚来低面开檀口，似笑穷愁病长官。",
        "dynasty": "宋",
        "collection_info": null
    },
    {
        "title": "长洲遣兴  其一",
        "author": "王禹偁",
        "content": "七十浮生已半生，徒劳何日见功名。\n折腰米贱堪羞死，负郭田荒好力耕。\n庭鹤惯侵孤坐影，邻鸡应信夜吟声。\n年来更待贤良诏，咫尺松江未濯缨。",
        "dynasty": "宋",
        "collection_info": null
    },
    {
        "title": "长洲遣兴  其二",
        "author": "王禹偁",
        "content": "妻儿莫笑甑中尘，只患功名不患贫。\n自觉有文行古道，可能无位泰生民。\n烟村旧业劳归梦，雪屋孤灯照病身。\n投老绿袍未休去，九重天子用平人。",
        "dynasty": "宋",
        "collection_info": null
    },
    {
        "title": "诗一首",
        "author": "王禹偁",
        "content": "尽怪吴苏地，琼花冷不销。\n时贤临水国，天气似中朝。\n密逐江云堕，轻随海吹飘。\n影沉松坞乱，片响苇蓬焦。\n粉拂龙头舫，缯铺雁齿桥。\n煮茶收岁计，宜稻采民谣。\n拔笋芽先出，欺梅蕊自凋。\n谁言未盈尺，犹称不封条。\n郡守齐黄霸，明君迈帝尧。\n县官惜歌咏，翻恐笑渔樵。",
        "dynasty": "宋",
        "collection_info": null
    },
    {
        "title": "忆旧游寄致仕了倩寺丞",
        "author": "王禹偁",
        "content": "桥映家家柳，泾通处处莲。\n海山微出地，湖水远同天。\n草没潮泥上，沙明蟹火然。\n应随白太守，十隻洞庭船。",
        "dynasty": "宋",
        "collection_info": null
    },
    {
        "title": "清明感事  其一",
        "author": "王禹偁",
        "content": "无花无酒过清明，兴味萧然似野僧。\n昨夜邻家乞新火，晓窗分与读书灯。",
        "dynasty": "宋",
        "collection_info": null
    },
    {
        "title": "清明感事  其二",
        "author": "王禹偁",
        "content": "日转秋韆影渐斜，忍闻絃管在邻家。\n儿童不惯贫滋味，刚拾榆钱索买花。",
        "dynasty": "宋",
        "collection_info": null
    },
    {
        "title": "清明感事  其三",
        "author": "王禹偁",
        "content": "榆钱零落麦开芒，魂断南轩蝶影双。\n多谢东风相管顾，解将花片入书窗。",
        "dynasty": "宋",
        "collection_info": null
    },
    {
        "title": "中秋月",
        "author": "王禹偁",
        "content": "明可鑑秋毫，供吟属我曹。\n隔年方得见，终夕敢辞劳。\n冷向天心白，清临露掌高。\n霜台相照处，寒色满蓝袍。",
        "dynasty": "宋",
        "collection_info": null
    },
    {
        "title": "谷帘水",
        "author": "王禹偁",
        "content": "泻从千仞石，寄逐九江船。\n迢递康王谷，尘埃陆羽篇。\n何当结茅屋，长在水帘前。",
        "dynasty": "宋",
        "collection_info": null
    },
    {
        "title": "送牛学士知润州",
        "author": "王禹偁",
        "content": "诏从书殿理江干，江外生民识谏官。\n京口浪花迎棹白，海门山色入楼寒。\n茅君仙洞披图见，张祜诗牌拂藓看。\n他日政成无一事，好吟新句寄长安。",
        "dynasty": "宋",
        "collection_info": null
    },
    {
        "title": "新月",
        "author": "王禹偁",
        "content": "禁鼓楼头第一敲，弯弯新月上林梢。\n谁家宝镜新磨出，玉匣参差盖未交。",
        "dynasty": "宋",
        "collection_info": null
    },
    {
        "title": "诗一首",
        "author": "王禹偁",
        "content": "一路翠烟垂柳驿，满川红雨落花村。\n云随钓艇归渔浦，潮送沙鸥入店门。",
        "dynasty": "宋",
        "collection_info": null
    },
    {
        "title": "伍子胥庙",
        "author": "王禹偁",
        "content": "朝驱下越坂，夕饮当吴门。\n停车访古蹟，霭霭林烟昏。\n青山海上来，势若游龙奔。\n星临斗牛卷，气与东南吞。\n九折排怒涛，壮哉天地根。\n落日见海色，长风卷浮云。\n山椒戴遗祠，兴废今犹存。\n残香弔木客，倒树哀清猿。\n我来久沉抱，重此英烈魂。\n嗟吁属镂锋，冥尔国士冤。\n峨峨姑苏台，榛棘晚露繁。\n深居麋鹿游，此事谁能论。\n因之毛髮竖，落叶秋纷纷。",
        "dynasty": "宋",
        "collection_info": null
    },
    {
        "title": "官成武主簿作五首  其一",
        "author": "王禹偁",
        "content": "释褐来成武，始知为政难。\n每签逃户状，羞作字人宦。\n冷砌莓苔遍，荒城草木寒。\n宦情销已矣，时梦钓鱼滩。",
        "dynasty": "宋",
        "collection_info": null
    },
    {
        "title": "官成武主簿作五首  其二",
        "author": "王禹偁",
        "content": "释褐来成武，徒劳自感伤。\n位卑松在涧，俸薄叶经霜。\n径拥寒莎绿，门横古木苍。\n冠缨尘已满，未敢濯沧浪。",
        "dynasty": "宋",
        "collection_info": null
    },
    {
        "title": "官成武主簿作五首  其三",
        "author": "王禹偁",
        "content": "释褐来成武，经春自愧多。\n晨炊犹接续，时雨未滂沱。\n拂榻惊巢燕，陈书起蛰蛾。\n惠民无政术，尸禄竟如何。",
        "dynasty": "宋",
        "collection_info": null
    },
    {
        "title": "官成武主簿作五首  其四",
        "author": "王禹偁",
        "content": "释褐来成武，閒思应举时。\n投人天下遍，瘦马雪中骑。\n秋卷何年中，春愁到处随。\n如今名已遂，争敢话官卑。",
        "dynasty": "宋",
        "collection_info": null
    },
    {
        "title": "官成武主簿作五首  其五",
        "author": "王禹偁",
        "content": "释褐来成武，携家别故乡。\n北堂微禄及，南亩旧田荒。\n篱菊飞秋蝶，庭莎叫夜螀。\n无人慰孤寂，窗月自凄凉。",
        "dynasty": "宋",
        "collection_info": null
    },
    {
        "title": "诗一首",
        "author": "王禹偁",
        "content": "兰清时雨和甘棠，石壁洄澜映塔光。\n陆羽茶泉金鼎冷，右军墨沼兔毫香。\n龙潭彻底明秋月，凤顶当空背夕阳。\n乘得绿杨春晓兴，玉台井畔泛霞觞。",
        "dynasty": "宋",
        "collection_info": null
    },
    {
        "title": "句  其一",
        "author": "王禹偁",
        "content": "帝怜守土旧时臣，添赐春光入酒尊。",
        "dynasty": "宋",
        "collection_info": null
    },
    {
        "title": "句  其二",
        "author": "王禹偁",
        "content": "床头只有黄州印，鑑裏看成白髮翁。",
        "dynasty": "宋",
        "collection_info": null
    },
    {
        "title": "句  其三",
        "author": "王禹偁",
        "content": "诗情不负齐安郡，杜牧当年与我齐。",
        "dynasty": "宋",
        "collection_info": null
    },
    {
        "title": "句  其四",
        "author": "王禹偁",
        "content": "山州过夏如山寺，销尽机尘见道心。",
        "dynasty": "宋",
        "collection_info": null
    },
    {
        "title": "句  其五",
        "author": "王禹偁",
        "content": "学士旧班云捧日，使君新政雨随车。",
        "dynasty": "宋",
        "collection_info": null
    },
    {
        "title": "句  其六",
        "author": "王禹偁",
        "content": "二月探供三月酒，今年未得去年钱。",
        "dynasty": "宋",
        "collection_info": null
    },
    {
        "title": "句  其七",
        "author": "王禹偁",
        "content": "草屦布裘轻紫绶，角冠纱帽换朝簪。",
        "dynasty": "宋",
        "collection_info": null
    },
    {
        "title": "句  其八",
        "author": "王禹偁",
        "content": "武昌官柳见毫釐，八字山遥细似眉。",
        "dynasty": "宋",
        "collection_info": null
    },
    {
        "title": "句  其九",
        "author": "王禹偁",
        "content": "佳人方素面，对镜理新妆。",
        "dynasty": "宋",
        "collection_info": null
    },
    {
        "title": "句  其一○",
        "author": "王禹偁",
        "content": "风雨江城暮。",
        "dynasty": "宋",
        "collection_info": null
    },
    {
        "title": "句  其一一",
        "author": "王禹偁",
        "content": "一回酒渴思吞海。",
        "dynasty": "宋",
        "collection_info": null
    },
    {
        "title": "句  其一二",
        "author": "王禹偁",
        "content": "春回积雪殊冰裏，香动荒山野水滨。\n带月一枝斜弄影，背风千片远随人。",
        "dynasty": "宋",
        "collection_info": null
    },
    {
        "title": "句  其一三",
        "author": "王禹偁",
        "content": "飘飘粉翅和梅艷，细细香鬚伴柳丝。",
        "dynasty": "宋",
        "collection_info": null
    },
    {
        "title": "句  其一四",
        "author": "王禹偁",
        "content": "刺史好诗兼好酒，山民名醉又名吟。",
        "dynasty": "宋",
        "collection_info": null
    },
    {
        "title": "句  其一五",
        "author": "王禹偁",
        "content": "且留重戴士风多。",
        "dynasty": "宋",
        "collection_info": null
    },
    {
        "title": "句  其一六",
        "author": "王禹偁",
        "content": "年来復有事堪嗟，载笔商丘鬓欲华。\n酒好未陪红杏宴，诗狂多忆刺桐花。",
        "dynasty": "宋",
        "collection_info": null
    },
    {
        "title": "句  其一七",
        "author": "王禹偁",
        "content": "先帝升遐日，词臣寓直时。\n柩前书顾命，笔下定鸿基。",
        "dynasty": "宋",
        "collection_info": null
    },
    {
        "title": "句  其一八",
        "author": "王禹偁",
        "content": "三入承明不知举，看人门下放门生。",
        "dynasty": "宋",
        "collection_info": null
    },
    {
        "title": "句  其一九",
        "author": "王禹偁",
        "content": "身后声名文集草，眼前衣食簿书堆。",
        "dynasty": "宋",
        "collection_info": null
    },
    {
        "title": "句  其二○",
        "author": "王禹偁",
        "content": "泽畔骚人正憔悴，道旁山鬼莫揄揶。",
        "dynasty": "宋",
        "collection_info": null
    },
    {
        "title": "句  其二一",
        "author": "王禹偁",
        "content": "春残叶密花枝少，睡起茶亲酒盏疏。",
        "dynasty": "宋",
        "collection_info": null
    },
    {
        "title": "句  其二二",
        "author": "王禹偁",
        "content": "水芝卧玉腕，天棘舞金丝。",
        "dynasty": "宋",
        "collection_info": null
    },
    {
        "title": "句  其二三",
        "author": "王禹偁",
        "content": "蜘蛛虽巧不如蚕。",
        "dynasty": "宋",
        "collection_info": null
    },
    {
        "title": "句  其二四",
        "author": "王禹偁",
        "content": "秋近草虫乱，夜遥霜月寒。\n扇声犹泛暑，井气忽生秋。",
        "dynasty": "宋",
        "collection_info": null
    },
    {
        "title": "句  其二五",
        "author": "王禹偁",
        "content": "香絮乱飘梁苑雪，细条轻袅楚宫腰。",
        "dynasty": "宋",
        "collection_info": null
    },
    {
        "title": "句  其二六",
        "author": "王禹偁",
        "content": "唐虞得良弼，姬孔是前身。\n尼丘钟骨骼，嵩岳与精神。",
        "dynasty": "宋",
        "collection_info": null
    },
    {
        "title": "句  其二七",
        "author": "王禹偁",
        "content": "青云随步登华榻，红雪飘香入杏园。",
        "dynasty": "宋",
        "collection_info": null
    },
    {
        "title": "句  其二八",
        "author": "王禹偁",
        "content": "杜甫且为诗宰相。",
        "dynasty": "宋",
        "collection_info": null
    },
    {
        "title": "句  其二九",
        "author": "王禹偁",
        "content": "绣服霍嫖姚。",
        "dynasty": "宋",
        "collection_info": null
    },
    {
        "title": "句  其三○",
        "author": "王禹偁",
        "content": "惟有南宫窦员外，为予垂泪閤门前。",
        "dynasty": "宋",
        "collection_info": null
    },
    {
        "title": "上杜世昌相公",
        "author": "郭舆",
        "content": "恩浃台端礼数宽，不烦鹓笋裛宵寒。\n即看裾佩趋跄缓，翻识枢衡斡运难。\n剑履光迎鰲禁紫，丝纶色炫凤池丹。\n好将寅亮酬天贶，早致亨衢五纬安。",
        "dynasty": "宋",
        "collection_info": null
    },
    {
        "title": "赠王元之出知黄州",
        "author": "郭舆",
        "content": "杨花飞雪奈愁何，且为湘纍赋九歌。\n芳草不堪春鵙早，荒林癋復夜猿多。\n风烟经眼怜新隔，魑魅窥人喜乍过。\n月落横江天柱杳，云山寥寂想鸣珂。",
        "dynasty": "宋",
        "collection_info": null
    },
    {
        "title": "句",
        "author": "朱严",
        "content": "寓直有谁同骑省，立班独自戴貂冠。",
        "dynasty": "宋",
        "collection_info": null
    },
    {
        "title": "句",
        "author": "济州太守",
        "content": "鹦鹉能言争似凤。",
        "dynasty": "宋",
        "collection_info": null
    },
    {
        "title": "句",
        "author": "杨遂",
        "content": "愿侯辑百福，长与民为霖。",
        "dynasty": "宋",
        "collection_info": null
    },
    {
        "title": "属疾",
        "author": "崔遵度",
        "content": "李白羹初美，相如渴渐瘳。\n八砖非性懒，三昧减心忧。\n笔宛多批凤，词锋胜解牛。\n旧山疑鹤怨，畏日想云愁。\n广内劳挥翰，通中羡枕流。\n使星方屡降，客辖未容投。\n好奏倪宽议，何须庄舄讴。\n朝衣熏歇不，侍史待仙洲。",
        "dynasty": "宋",
        "collection_info": null
    },
    {
        "title": "送张无梦归天台山",
        "author": "戚纶",
        "content": "应悔名高藏不得，朝天翻喜放身归。\n知时多顺时人话，混俗犹披俗士衣。\n有伴指期玄鹤老，无心高羡白云飞。\n赤城此去全忘虑，笑我尘劳未息机。",
        "dynasty": "宋",
        "collection_info": null
    },
    {
        "title": "谕民",
        "author": "戚纶",
        "content": "文契多欺岁月深，便将疆界渐相侵。\n官中验出虚兼实，枷锁鞭笞痛不禁。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "戚纶",
        "content": "连翩作牧蔼嘉声，重迭光华是此行。\n画隼前驱男子贵，锦衣当昼故乡荣。\n虎溪驻目曾游熟，采石维舟旧吏迎。\n来暮讴谣应载路，迟留桑梓肯忘情。\n郡楼拥翠峰峦合，井邑交光竹树明。\n醇酎岂知千日醉，温泉常见四时清。\n下车不问山河改，布政先期狱讼平。\n何日紫宸偏顾瞩，圣君留意在编氓。",
        "dynasty": "宋",
        "collection_info": null
    },
    {
        "title": "秋日同知州潘赞善朝阳岩闲望归郡中书事",
        "author": "郭昭符",
        "content": "白帝呼龙驾云旌，西上金天调玉烛。\n九嶷耸黛凝不干，二水飞蓝健相续。\n紫黄诏换鱼须竹，皂盖朱衫来作牧。\n波神一夜收风湍，列缺先秋静林麓。\n曾岩照水明朝旭，□□衝崖拥奇木。\n山阁吟烟薄暮钟，酒旗拂雨临溪屋。\n放歌身外光景促，短续人间片时绿。\n金刀莫□□□□，□□长啸□□禄。\n梨梅浆酸□才熟，□□新味□□□。\n□笋樵素丝□明，□□□□□青玉。\n□情去日无羁束，逸思凉飘绕烟谷。\n言涉渌水纱裳轻，朱鞅追风桃花速。\n回看山下多麋鹿，浩叹□□□鸿鹄。\n□来刁斗转分明，永夜公堂守幽独。\n□□□□□□□，□金液。",
        "dynasty": "宋",
        "collection_info": null
    },
    {
        "title": "齐山",
        "author": "杨缄",
        "content": "池阳佳致说齐山，分暇邀朋喜暂攀。\n浮世谩同流水急，野僧长伴白云闲。",
        "dynasty": "宋",
        "collection_info": null
    },
    {
        "title": "句",
        "author": "杨缄",
        "content": "一从天上遗金籍，长向人间作画屏。",
        "dynasty": "宋",
        "collection_info": null
    },
    {
        "title": "左掖即事",
        "author": "郭昭度",
        "content": "迟日下金殿，香云蔼玉炉。\n苑花迷晚蝶，宫树集寒乌。",
        "dynasty": "宋",
        "collection_info": null
    },
    {
        "title": "春日奉和马景山",
        "author": "郭昭度",
        "content": "春来无事不芳辰，尊酒流连动涉旬。\n三径每从羊仲赏，诸侯谁念马卿贫。\n藏名祇许渔樵识，混迹从教鹿豕亲。\n老去心情常在埜，摩娑双眼看垂纶。",
        "dynasty": "宋",
        "collection_info": null
    },
    {
        "title": "齐山",
        "author": "董俨",
        "content": "千里远木笼秋浦，万里澄江浸落晖。\n醉恨春深输杜牧，满头无菊戴将归。",
        "dynasty": "宋",
        "collection_info": null
    },
    {
        "title": "句",
        "author": "董俨",
        "content": "白云深处访禅扉，一簇楼台锁翠微。",
        "dynasty": "宋",
        "collection_info": null
    },
    {
        "title": "锦江遣兴",
        "author": "郭载",
        "content": "云水微茫爽气浮，锦江如带可怜秋。\n潆洄雾縠时迷雁，潋滟霞光不见鸥。\n晴雨一川皆好景，烟花三月总牵愁。\n风波满地干坤阔，吟望长安垂白头。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "梁鼎",
        "content": "谈空玉殿君恩厚，归兴兰舟泽国赊。\n禅室冷思沧海雪，吟楼晴忆赤城霞。\n经吴屐滑当梅雨，到寺衣香近桂花。\n深愧尘缨未能去，石桥前瀑共尝茶。",
        "dynasty": "宋",
        "collection_info": null
    },
    {
        "title": "题仙都山",
        "author": "梁鼎",
        "content": "黄帝升天台，高名壮斗牛。\n孤根斜照水，寒色不知秋。\n藐与羣峰并，圆如一笋抽。\n晓妨残月下，晴碍落星流。\n危定胜昆阆，登应见沃洲。\n爱深无尽处，目极更迟留。",
        "dynasty": "宋",
        "collection_info": null
    },
    {
        "title": "潇湘感事",
        "author": "种放",
        "content": "离离江草与江花，往事洲边叹復嗟。\n汉傅有才终去国，楚臣无罪亦沈沙。\n凄凉野浦寒飞雁，牢落汀祠晚聚鸦。\n无限清忠沉浪底，滔滔千顷属渔家。",
        "dynasty": "宋",
        "collection_info": null
    },
    {
        "title": "寄怀",
        "author": "种放",
        "content": "予生背时性孤僻，自信已道轻浮名。\n中途失计被簪绂，目睹荣辱心潜惊。\n虽从鹓鸾共班序，常恐青蝇微有声。\n清风满壑石田在，终谢吾君甘退耕。",
        "dynasty": "宋",
        "collection_info": null
    },
    {
        "title": "寄二华隠者",
        "author": "种放",
        "content": "我本厌虚名，致身天子庭。\n不终高尚事，有媿少微星。\n北阙空追悔，西山羡独醒。\n秋风旧期约，何日去冥冥。",
        "dynasty": "宋",
        "collection_info": null
    },
    {
        "title": "无题",
        "author": "种放",
        "content": "楼台缥缈路岐傍，共说祈真白玉堂。\n株树风高低绛节，灵台香冷醮虚皇。\n名传六合何昭晰，事隔三清限渺茫。\n欲识当年汉家意，竹宫梧殿更凄凉。",
        "dynasty": "宋",
        "collection_info": null
    },
    {
        "title": "夏日山居",
        "author": "种放",
        "content": "阴阴林木静，寂寂无人境。\n红绽紫葳香，岚沈玉膏冷。\n看云时独坐，慎事常中省。\n何客驭风来，新篁动疏影。",
        "dynasty": "宋",
        "collection_info": null
    },
    {
        "title": "谕蒙",
        "author": "种放",
        "content": "大盈卑百渎，自成浮天浔。\n崇丘下累块，竟为蔽日深。\n王者在谦小，夙惟尧禹心。\n拜言尊贤仁，慎德弃珠金。\n自满九族散，匪骄百善寻。\n炳兹夏商鉴，灭国因夸淫。",
        "dynasty": "宋",
        "collection_info": null
    },
    {
        "title": "酬陈齐民见寄",
        "author": "种放",
        "content": "竹扉常昼掩，幽僻置身安。\n自委渔樵分，因思出处难。\n周庭方设燎，汉将尚封坛。\n莫问渔樵意，人寰事万端。",
        "dynasty": "宋",
        "collection_info": null
    },
    {
        "title": "酴醿",
        "author": "种放",
        "content": "生成从火令，颜色占中央。\n绿叶排圜翠，青苞蓄异香。\n丛阴周曲干，纤刺比锋芒。",
        "dynasty": "宋",
        "collection_info": null
    },
    {
        "title": "咏桃",
        "author": "种放",
        "content": "习习香熏薄薄烟，杏迟梅早不同妍。\n山斋尽日无鸾□，只与幽人伴醉眠。",
        "dynasty": "宋",
        "collection_info": null
    },
    {
        "title": "句  其一",
        "author": "种放",
        "content": "绿萼红葩晚态新，风流如阵战愁人。",
        "dynasty": "宋",
        "collection_info": null
    },
    {
        "title": "句  其二",
        "author": "种放",
        "content": "胡雏负恩信，圣主耻干戈。",
        "dynasty": "宋",
        "collection_info": null
    },
    {
        "title": "句  其三",
        "author": "种放",
        "content": "虽有明时约。",
        "dynasty": "宋",
        "collection_info": null
    },
    {
        "title": "句  其四",
        "author": "种放",
        "content": "东君若要分流品。",
        "dynasty": "宋",
        "collection_info": null
    },
    {
        "title": "凝真宫",
        "author": "张无梦",
        "content": "五云深锁洞门深，蹑屐攀萝特地寻。\n烟霭不藏尘外路，神仙遗下水中金。\n喜游汗漫华胥宅，重忆崆峒至道心。\n不得方平同一醉，红霞零落我罇琴。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "张无梦",
        "content": "桐柏观周匝，千峰累翠螺。\n地高阴气少，天近日光多。\n三井云雷起，一坛鸾鹤过。\n谁言紫微后，无客继仙科。",
        "dynasty": "宋",
        "collection_info": null
    },
    {
        "title": "福圣观",
        "author": "张无梦",
        "content": "台山卜隠十余秋，曾伴仙翁处处游。\n瀑布长流天上雪，翠屏高倚洞前楼。\n云堆华顶寻飈驭，月满灵溪狎海鸥。\n此地重归别得路，赤城玉府透瀛洲。",
        "dynasty": "宋",
        "collection_info": null
    },
    {
        "title": "天台福圣观",
        "author": "张无梦",
        "content": "天台瀑布落青天，观在天台瀑布边。\n道士祇今烧药处，仙翁曾是种芝田。\n龙居古洞遗残雨，鹤出高巢点破烟。\n暂别灵溪游五岳，不知重到又何年。",
        "dynasty": "宋",
        "collection_info": null
    },
    {
        "title": "句",
        "author": "张无梦",
        "content": "壶中一粒长生药，待与苏州太守分。",
        "dynasty": "宋",
        "collection_info": null
    },
    {
        "title": "题潭州寿宁观",
        "author": "刘玄英",
        "content": "醉走白云来，倒提铜尾秉。\n引箇碧眼奴，担着独壶瘿。\n自言秦世事，家住葛洪井。\n不读黄庭经，岂烧龙虎鼎。\n独立都市中，不受俗人请。\n欲携霹雳琴，去上芙蓉顶。\n吴牛买十箇，溪田耕半顷。\n种秫酿白醪，总是仙家境。\n醉卧松荫下，闲过白云岭。\n要去即便去，直入秋霞影。",
        "dynasty": "宋",
        "collection_info": null
    },
    {
        "title": "句",
        "author": "刘玄英",
        "content": "抛离火宅三千指，屏去门兵十万家。",
        "dynasty": "宋",
        "collection_info": null
    },
    {
        "title": "送张无梦归天台  其一",
        "author": "查道",
        "content": "天台峻极横海滨，金庭紫洞多真人。\n先生舍道心照邻，上有羲轩为逸民。\n玉韫深山珠在水，圆折如虹难自晦。\n万乘知名欲见之，来谒西清频召对。\n亭亭孤云本无心，琅琅仙骨时所钦。\n牢让赐金兼好爵，俄辞尧阙復丘林。\n事载缇紬诚可贵，迹寄烟霞愈无累。\n还同麟凤遇皇明，暂出岩扃作祥瑞。",
        "dynasty": "宋",
        "collection_info": null
    },
    {
        "title": "送张无梦归天台  其二",
        "author": "查道",
        "content": "台岳幽人兴不凡，携筇相别欵柴关。\n高情共乐皇风远，真气潜通浩劫间。\n绿绮静闻沉俗格，榴花深引渍童颜。\n再听玄旨知何日，时望片云归故山。",
        "dynasty": "宋",
        "collection_info": null
    },
    {
        "title": "登岱",
        "author": "查道",
        "content": "凌空迭嶂绝凡埃，青帝高居绛节开。\n捧出海天红日近，迓将蓬岛碧霞来。\n石闾闪烁迎阳洞，玉简光华封禅台。\n一自祥符禋祀后，太平顶上最崔巍。",
        "dynasty": "宋",
        "collection_info": null
    },
    {
        "title": "句",
        "author": "查道",
        "content": "白铜鞮侧花迷坞，解佩江边柳拂青。",
        "dynasty": "宋",
        "collection_info": null
    },
    {
        "title": "题仙都山",
        "author": "陈若拙",
        "content": "发地便擎天，根盘数亩烟。\n化工成突兀，辙迹似雕镌。\n峭拔殊无倚，孤高众莫肩。\n轩辕从此去，知復几千年。",
        "dynasty": "宋",
        "collection_info": null
    },
    {
        "title": "送张无梦归天台山",
        "author": "马知节",
        "content": "暂至朝真主，却思归旧峰。\n只依三事布，唯有一枝筇。\n月上当孤室，风生自古松。\n阴功从此满，何处觅遗踪。",
        "dynasty": "宋",
        "collection_info": null
    },
    {
        "title": "书苏州厅壁",
        "author": "孙冕",
        "content": "人生七十为鬼邻，已觉风光属别人。\n莫待朝廷差致仕，早谋泉石养闲身。\n去年河北曾逢李，今日淮西又见陈。\n寄语姑苏孙刺史，也须抖擞老精神。",
        "dynasty": "宋",
        "collection_info": null
    },
    {
        "title": "送新知永州陈秘丞瞻赴任",
        "author": "孙冕",
        "content": "桂林南面近征黄，又爱江乡出帝乡。\n新命不辞提郡印，旧山重喜过衡阳。\n楼台满眼潇湘色，道路迎风橘柚香。\n知有太平经济术，政闲时节好飞章。",
        "dynasty": "宋",
        "collection_info": null
    },
    {
        "title": "句  其一",
        "author": "孙冕",
        "content": "可怜遐地产，常化燎原火。",
        "dynasty": "宋",
        "collection_info": null
    },
    {
        "title": "句  其二",
        "author": "孙冕",
        "content": "水剑还难问，梅梁亦可疑。",
        "dynasty": "宋",
        "collection_info": null
    },
    {
        "title": "十咏图 太守马大卿会六老于南园",
        "author": "张维",
        "content": "贤侯美化行南国，华髮欣欣奉宴娱。\n政绩已闻同水薤，恩辉遂喜及桑榆。\n休言身外荣名好，但恐人间此会无。\n他日定知传好事，丹青宁羡洛中图。",
        "dynasty": "宋",
        "collection_info": null
    },
    {
        "title": "十咏图 庭鹤",
        "author": "张维",
        "content": "戢翼盘桓傍小庭，不无清夜梦烟汀。\n静翘月色一团素，闲啄苔钱数点青。\n终日稻粱聊自足，满前鸡鹜漫相形。\n已随秋意归诗笔，更与幽栖上画屏。",
        "dynasty": "宋",
        "collection_info": null
    },
    {
        "title": "十咏图 玉蝴蝶花",
        "author": "张维",
        "content": "雪朵中间蓓蕾齐，骤开尤觉绣工迟。\n品高多说琼花似，曲妙谁将玉笛吹。\n散舞不休零晚树，团飞无定撼风枝。\n漆园如有须为梦，若在蓝田种更宜。",
        "dynasty": "宋",
        "collection_info": null
    },
    {
        "title": "十咏图 孤帆",
        "author": "张维",
        "content": "江心云破处，遥见去帆孤。\n浪阔疑升汉，风高若泛湖。\n依微过远屿，彷佛落荒芜。\n莫问乘舟客，利名同一途。",
        "dynasty": "宋",
        "collection_info": null
    },
    {
        "title": "十咏图 宿清江小舍",
        "author": "张维",
        "content": "菰叶青青绿荇齐。",
        "dynasty": "宋",
        "collection_info": null
    },
    {
        "title": "十咏图 归燕",
        "author": "张维",
        "content": "社燕秋归何处乡，羣雏齐老稻青黄。\n犹能时暂栖庭树，渐觉稀疏度苑墙。\n已任风庭下帘幕，却随烟艇过潇湘。\n前春认得安巢所，应免差池拣杏梁。",
        "dynasty": "宋",
        "collection_info": null
    },
    {
        "title": "十咏图 闻砧",
        "author": "张维",
        "content": "遥野空林砧杵声，浅沙栖雁自相鸣。\n西风送响暝色静，久客感秋愁思生。\n何处征人移塞帐，即时新月落江城。\n不知今夜捣衣曲，欲写秋闺多少情。",
        "dynasty": "宋",
        "collection_info": null
    },
    {
        "title": "十咏图 宿后陈庄",
        "author": "张维",
        "content": "腊冻初开苕水清，烟村远郭漫吟行。\n滩头斜日鳬鹥队，枕上西风鼓角声。\n一棹寒灯随夜钓，满犁膏雨趁春耕。\n谁言五福仍须富，九十年余乐太平。",
        "dynasty": "宋",
        "collection_info": null
    },
    {
        "title": "十咏图 送丁逊秀才赴举",
        "author": "张维",
        "content": "鹏去天池凤翼随，风云高处约先飞。\n青袍赐宴出关近，带取琼林春色归。",
        "dynasty": "宋",
        "collection_info": null
    },
    {
        "title": "十咏图 贫女",
        "author": "张维",
        "content": "蒿簪掠鬓布裁衣，水鑑虽明亦懒窥。\n数亩秋禾满家食，一机官帛几梭丝。\n物为贵宝天应与，花有秋香春不知。\n多少年来豪族女，总教时样画蛾眉。",
        "dynasty": "宋",
        "collection_info": null
    },
    {
        "title": "次经略舍人韵",
        "author": "张维",
        "content": "列岫凌虚滃翠岚，龙泓澄澈七星涵。\n岩瞻好向西湖着，飞去何妨自岭南。",
        "dynasty": "宋",
        "collection_info": null
    },
    {
        "title": "和刘颖",
        "author": "张维",
        "content": "不贤那得似长城，偶向潢池盗弄兵。\n静沼何妨无事饮，幽寻聊记所居名。\n千山倒影湖新復，两洞潜珍景旋生。\n纪事还须武陵笔，亭成唯拟看题荣。",
        "dynasty": "宋",
        "collection_info": null
    },
    {
        "title": "题朝阳岩",
        "author": "陈瞻",
        "content": "岩面郡楼前，岩崖瀑布悬。\n晓光分海日，碧影转江天。\n向暖盘栖鹤，迎寒簇钓船。\n次山题红处，千古与人传。",
        "dynasty": "宋",
        "collection_info": null
    },
    {
        "title": "游虎丘",
        "author": "崔端",
        "content": "入寺山光峭倚天，剑池寒色锁危巅。\n苍苔自老生公石，新茗谁烹陆羽泉。\n楼阁下窥溟海浪，松篁遥接洞庭烟。\n二难选胜真奇绝，留得芳名万古传。",
        "dynasty": "宋",
        "collection_info": null
    },
    {
        "title": "送陈瞻知永州",
        "author": "李防",
        "content": "昔年同醉杏园春，别后花枝几度新。\n彼此宦游疏翰墨，等闲交面起丝纶。\n荣亲未必须莱子，昼锦何尝只买臣。\n布政莫为三载计，清朝台阁整搜人。",
        "dynasty": "宋",
        "collection_info": null
    },
    {
        "title": "槿花",
        "author": "刘隲",
        "content": "虢国妆初罢，高堂梦始迴。\n霓裳犹未解，绣被已成堆。\n赤帝宫帘卷，华阳洞户开。\n神僊有良会，清唱在瑶台。",
        "dynasty": "宋",
        "collection_info": null
    },
    {
        "title": "代意",
        "author": "刘隲",
        "content": "路隔仙源不可寻，紫墙霜戟夜沉沉。\n缄情谩託传书雁，换笑空余取酒金。\n翡翠巢成珠树密，骊龙睡起玉渊深。\n新知自乐生离苦，年少情多岂易禁。",
        "dynasty": "宋",
        "collection_info": null
    },
    {
        "title": "汉武",
        "author": "刘隲",
        "content": "高挹方诸荐水仓，醮坛时见烛神光。\n日边甲帐虽虚设，汾上楼船不可忘。\n盘槩碧霄甘露白，鼎迁幽壤瑞云黄。\n东巡岱岳探金策，倒指宁闻寿数长。",
        "dynasty": "宋",
        "collection_info": null
    },
    {
        "title": "馆中新蝉",
        "author": "刘隲",
        "content": "摇落何须宋玉悲，齐亭遗恨莫霑衣。\n池中菡萏香全减，井上梧桐叶乍飞。\n风促筝声随断续，日移砖影自光辉。\n宜秋门外饶芳树，结驷那堪送客归。",
        "dynasty": "宋",
        "collection_info": null
    },
    {
        "title": "旧将",
        "author": "刘隲",
        "content": "彊弩当年讨不庭，功成身退炳丹青。\n囊沙泽畔知兵法，聚米山前识阵形。\n骥老未甘秋伏枥，剑閒犹觉夜衝星。\n分茅锡土传家牒，钟鼎还须为勒铭。",
        "dynasty": "宋",
        "collection_info": null
    },
    {
        "title": "送新知永州陈秘丞瞻赴任",
        "author": "刘隲",
        "content": "秋风清紧雁初飞，半醉摇鞭出帝畿。\n名郡又分红旆去，故乡重见锦衣归。\n剖符虽暂宣皇泽，视草终须直紫微。\n从此南轩多倚望，好诗芳信莫教稀。",
        "dynasty": "宋",
        "collection_info": null
    },
    {
        "title": "次韵虞舜庙怀古",
        "author": "刘隲",
        "content": "诗人如不颂，谁识太平心。\n石老碑文古，庭荒蚁穴深。\n白云生绝壑，斑竹锁疏林。\n行客自南北，青山共古今。\n登临寻胜蹟，望望日西沉。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "刘隲",
        "content": "徐孺亭边水石连，高名频见野僧传。\n箧中书满思安世，楼上诗成忆仲宣。\n已说烂柯忘意远，定知焦尾用心专。\n寒溪乘兴云迎棹，秋夜娱宾月照筵。\n曲槛静宜开木笔，短墙幽称聚苔钱。\n廷评官小无余俸，致仕身闲得尽眠。\n梅少也须饶越岳，竹多宁肯让湘川。\n樽前白玉杯常在，腰底黄金带未悬。\n清露暖空滋菊圃，紫云垂荫养芝田。\n仍闻旌表门闾后，朝士褒称过百篇。",
        "dynasty": "宋",
        "collection_info": null
    },
    {
        "title": "题鼎州甘泉寺",
        "author": "范讽",
        "content": "平仲酌泉回北望，谓之礼佛向南行。\n烟岚翠锁门前路，转使高僧厌宠荣。",
        "dynasty": "宋",
        "collection_info": null
    },
    {
        "title": "句",
        "author": "范讽",
        "content": "惟有南山与君眼，相逢不改旧时情。",
        "dynasty": "宋",
        "collection_info": null
    },
    {
        "title": "自咏",
        "author": "李少和",
        "content": "宝珠探妙得真宗，五色分明焕太空。\n解下连环竟超越，鬰罗深处宴鸿蒙。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "张素",
        "content": "圣主临朝重义门，紫泥旌表不优恩。\n广延墨客收经籍，已见丹朱及子孙。\n池沼宴时花满槛，烟霞吟处酒盈樽。\n清闲官秩清闲景，千户侯封未足伦。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 风雷大作",
        "author": "席羲叟",
        "content": "坐听风雷起空谷，俄看四面野云生。\n道人不作英雄气，可笑当年失箸惊。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 独坐",
        "author": "席羲叟",
        "content": "几槛虚明不着埃，忘机鸥鸟自飞来。\n北窗高卧羲皇世，九陌红尘安在哉。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 处处可人",
        "author": "席羲叟",
        "content": "陂塘五月迎秋爽，修竹成阴一径开。\n俗客自应惭到此，幽深雅称杖藜来。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 解衣盘",
        "author": "席羲叟",
        "content": "林宗乌帻任欹倾，缓带荷风拂面清。\n城市轮蹄闹如织，飘然从此便登瀛。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 小雨垂帘就寝",
        "author": "席羲叟",
        "content": "篆香如雾细萦帘，始信壶中别有天。\n客舍黄粱今熟否，邯郸无梦梦游仙。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 凭栏看花",
        "author": "席羲叟",
        "content": "湖光空阔水天秋，翠盖红衣永日留。\n惟有诗情磨不尽，碧云吟就喜汤休。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 欲归甫留",
        "author": "席羲叟",
        "content": "度堑昏鸦接翅稀，断霞相映雾山微。\n驺车不用飞青盖，试作山翁倒载归。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 满园秋香",
        "author": "席羲叟",
        "content": "黄金匀揉万英开，步遶清芬过砌台。\n一笑欣然超鼻观，知公曾到月中来。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 久病便觉清快",
        "author": "席羲叟",
        "content": "内熟先从一念收，浩然勿药更何求。\n西山故自朝来爽，政不惊人语不休。",
        "dynasty": "宋",
        "collection_info": null
    },
    {
        "title": "次令衿游玉壶高咏十绝 对换",
        "author": "席羲叟",
        "content": "绝景频因警句夸，莫传俚耳便纷挐。\n须知味道耽岩穴，志意难将富贵加。",
        "dynasty": "宋",
        "collection_info": null
    },
    {
        "title": "句",
        "author": "姚鍄",
        "content": "花枝冷溅昭阳雨，钓綫斜牵太液风。",
        "dynasty": "宋",
        "collection_info": null
    },
    {
        "title": "夫以因于闲暇采集巴句幸寄孔目五言二十韵伏惟不阻为幸",
        "author": "释道猷",
        "content": "多幸遭逢处，知交信有恩。\n偏承相见重，频沐厚光荣。\n眷恋常推许，人情每普平。",
        "dynasty": "宋",
        "collection_info": null
    },
    {
        "title": "溅玉亭",
        "author": "释道常",
        "content": "我名溅玉亭，五字仍一扫。\n苍崖立积铁，悬瀑翻轻缟。\n霏霏冰奁倾，粲粲玉匣倒。\n殷勤点翠竹，散漫沾芳草。\n喧轰雷霆怒，澒洞金石考。\n直疑青山严，顿失赵盾杲。\n飞帘吹不断，接影照逾皓。\n初非智巧成，端自神物造。\n凭栏熟自听，归来想怀抱。\n拂除朱丝絃，写之流水操。",
        "dynasty": "宋",
        "collection_info": null
    },
    {
        "title": "岩豅寺",
        "author": "释道常",
        "content": "女娲补天天不疏，精卫填海海欲枯。\n留余乱石龙下蛰，结兹古洞神中刳。\n三冬温温等毡帐，六月凛凛同冰壶。\n致身岩壑真胜地，寓目尘寰皆畏途。",
        "dynasty": "宋",
        "collection_info": null
    },
    {
        "title": "玉乳泉",
        "author": "李仲殊",
        "content": "玉液煎琼甃，泓澄一脉泉。\n张生题品异，丞相与名传。\n荐客流霞胜，煎茶掇乳鲜。\n祇园终古在，长对白衣仙。",
        "dynasty": "宋",
        "collection_info": null
    },
    {
        "title": "赠安邑簿伍彬归隠",
        "author": "路振",
        "content": "考终秋鬓白，归隠旧峰前。\n庭树鸟频啄，山房人尚眠。\n寒岩落桂子，野水过茶烟。\n已结劳生念，虔心向竺干。",
        "dynasty": "宋",
        "collection_info": null
    },
    {
        "title": "题惠泉师壁",
        "author": "路振",
        "content": "汉公尝说惠泉师，解讲楞严解赋诗。\n今日我来师已去，草堂风雨立多时。",
        "dynasty": "宋",
        "collection_info": null
    },
    {
        "title": "伐棘篇",
        "author": "路振",
        "content": "伐棘何所山之巅，秋风颾颾棘子丹。\n折根破柢坚且顽，斸夫趦趄汗污颜。\n攒锋束芒趋道还，𦽑之森森缭长藩。\n暮冬号风雪暗天，漏寒不鸣守犬眠。\n主人堂上多金钱，东陵暴客来窥垣。\n举手触锋身陨颠，千矛万戟争后先。\n襟袖结裂不可揎，跖破指伤流血殷。\n神离气沮走蹁跹，数尺之墙弗復攀。\n索头丑奴搔河壖，朔方屯师连七年。\n木波马领沙填填，气脉不绝如喉咽。\n官军虎怒思吼轩，强弩一发山河穿。\n将不叶谋空即安，翫养小丑成陨颠。\n推刍挽粟徒喧喧，边臣无心靖国艰。\n为余讽此伐棘篇。",
        "dynasty": "宋",
        "collection_info": null
    },
    {
        "title": "句  其一",
        "author": "路振",
        "content": "瘴海千枝雾，骊山一骑尘。",
        "dynasty": "宋",
        "collection_info": null
    },
    {
        "title": "句  其二",
        "author": "路振",
        "content": "君恩来万里，客路出千山。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "王旦",
        "content": "喜缀真仙讌禁林，玉堂新事好供吟。\n天章刻石兴风雅，宸翰书牌耀古今。\n势逸夺迴龙凤迹，调高流入管弦音。\n光凝玉斝琼浆润，冷布花砖药树阴。\n地贵每朝金殿近，景清如到玉壶深。\n得陪嘉会荣观大，虔效赓歌乐圣心。",
        "dynasty": "宋",
        "collection_info": null
    },
    {
        "title": "十洲阁",
        "author": "王旦",
        "content": "山川如幻阁长秋，一岛飞来伴九洲。\n不碍渔樵双桨过，何妨罗绮四时游。\n云疑泰华分张去，永忆蓬瀛散漫浮。\n禁苑未知湖海乐，生绡写取献九州。",
        "dynasty": "宋",
        "collection_info": null
    },
    {
        "title": "赠淳于公归养",
        "author": "王旦",
        "content": "年少復家贫，悬车去养亲。\n铜扉霑美命，綵服称閒身。\n纯孝敦时俗，高风似古人。\n禁林荣华者，羞见二毛新。",
        "dynasty": "宋",
        "collection_info": null
    },
    {
        "title": "诗一首",
        "author": "王旦",
        "content": "逈与群芳异，含芳向暮春。\n不如松柏木，常保岁寒新。",
        "dynasty": "宋",
        "collection_info": null
    },
    {
        "title": "丁家山访李璨",
        "author": "凌策",
        "content": "江表遥思岁月赊，幽寻胜蹟对繁华。\n池塘潋滟凌朱阁，树木参差翳彩霞。\n玉斝满倾千日酒，画栏常胜四时花。\n当年刘阮应惆怅，不识桃源第一家。",
        "dynasty": "宋",
        "collection_info": null
    },
    {
        "title": "句",
        "author": "李渎",
        "content": "行到水穷处，未知天尽时。",
        "dynasty": "宋",
        "collection_info": null
    },
    {
        "title": "止善堂",
        "author": "王旭",
        "content": "人心若江河，昼夜无停流。\n东流未到海，滔滔讵能休。\n又如远游客，终年寄他州。\n不知归其家，岁暮何所投。\n水流上沧海，人行止故丘。\n而况寰宇中，事物纷相酬。\n人欲盛其炽，天理微以幽。\n瞬息变化间，肝胆生戈矛。\n苟不知所止，定心终无由。\n所止非至善，此心犹可忧。\n卓哉陈使君，立志希前修。\n名堂以止善，善外俱无求。\n我德自此明，新民功亦优。\n还应有余庆，永为斯堂留。\n不愧大学篇，芳尘映千秋。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "丘雍",
        "content": "萧昂瞩余辉，尧天命赐衣。\n石房云外启，金锡日边归。\n草腐萤光散，星中暑气微。\n抽簪期晚岁，相许扣禅扉。",
        "dynasty": "宋",
        "collection_info": null
    },
    {
        "title": "句  其一",
        "author": "焦宗古",
        "content": "芳树高低啼蜀魄，朝云浓淡极巴天。",
        "dynasty": "宋",
        "collection_info": null
    },
    {
        "title": "句  其二",
        "author": "焦宗古",
        "content": "南阳客自称龙卧，东鲁人应嘆凤衰。",
        "dynasty": "宋",
        "collection_info": null
    },
    {
        "title": "句  其三",
        "author": "焦宗古",
        "content": "酿成汉帝招王母，饮罢凉州拜孟池。",
        "dynasty": "宋",
        "collection_info": null
    },
    {
        "title": "句",
        "author": "赵復",
        "content": "船官风破浪，关吏鼓通晨。",
        "dynasty": "宋",
        "collection_info": null
    },
    {
        "title": "睢阳五老会诗",
        "author": "王涣",
        "content": "分曹归政养耆年，李下何由更正冠。\n贤相赋诗同啸傲，圣君优诏去盘桓。\n庞眉老叟俱称寿，凌雪乔松岂畏寒。\n屈指五人齐五福，乡人须作二疏看。",
        "dynasty": "宋",
        "collection_info": null
    },
    {
        "title": "昭庆寺看芍药",
        "author": "王涣",
        "content": "一半春光过牡丹，又开芍药遍禅关。\n久辜佳约违莲社，今续清欢到宝蓝。\n垂露几团花面湿，东风一阵燕泥寒。\n酒边何味呈奇供，绿笋朱樱正满盘。",
        "dynasty": "宋",
        "collection_info": null
    },
    {
        "title": "建茶呈使君学士",
        "author": "李虚己",
        "content": "石乳标奇品，琼英碾细文。\n试将梁苑雪，煎勋建溪云。\n清味通宵在，余香隔坐闻。\n遥思摘山月，龙焙未春分。",
        "dynasty": "宋",
        "collection_info": null
    },
    {
        "title": "次韵和内翰杨大年见寄",
        "author": "李虚己",
        "content": "鳌冠三峰碧海宽，云谣初下霭芝兰。\n采珠宫裏骊龙睡，织锦机中彩凤盘。\n药砌苍苔钱作点，粉墙修竹玉为竿。\n闲从庄蜨亲鳬舄，曾得安期九转丹。",
        "dynasty": "宋",
        "collection_info": null
    },
    {
        "title": "和汝南秀才游浄土见寄",
        "author": "李虚己",
        "content": "长松繫马驻吟鞭，水殿沈檀一树烟。\n苔破闲阶幽鸟立，草芳深院老僧眠。\n桃花欲放条风后，茶蘂新供谷雨前。\n衰会赏诗多狎客，我无岐路近神仙。",
        "dynasty": "宋",
        "collection_info": null
    },
    {
        "title": "寄化城寺",
        "author": "李虚己",
        "content": "化城金地出人羣，瀑布峰前一径分。\n宝塔香灯诸洞见，石楼钟磬半天闻。\n子明丹竈封秋藓，李白书堂鏁暮云。\n欲去未能还结念，展图时诵北山文。",
        "dynasty": "宋",
        "collection_info": null
    },
    {
        "title": "送何水部蒙出牧宜阳",
        "author": "李虚己",
        "content": "宜川三月水东流，秀出江南二十州。\n红旆使君今日去，白衣举子昔年游。\n海潮赋就藏书府，竞渡诗成在郡楼。\n国史待修循吏传，政声早晚达凝旒。",
        "dynasty": "宋",
        "collection_info": null
    },
    {
        "title": "题义门胡氏华林书院  其一",
        "author": "李虚己",
        "content": "聚族逢修偃，垂绅偶会昌。\n里闾师重厚，门阀诫轻扬。\n木壠堆云秀，书帷积雪光。\n清名传异域，丽句出中堂。\n玉藴山还润，兰生谷更香。\n友朋敦布素，童稚味膏粱。\n铸剑归农器，休牛见服箱。\n斋心常拱极，端简立秋霜。",
        "dynasty": "宋",
        "collection_info": null
    },
    {
        "title": "题义门胡氏华林书院  其二",
        "author": "李虚己",
        "content": "绿池寒竹绕书斋，鼓箧横经任往迴。\n积善原从千里应，表门恩自九天来。\n文章卷裏蟾枝秀，礼义乡中棣萼开。\n记得浮云深处景，岩深应长栋梁材。",
        "dynasty": "宋",
        "collection_info": null
    },
    {
        "title": "题义门胡氏华林书院  其三",
        "author": "李虚己",
        "content": "部符南粤转轺车，三宝新题表义闾。\n药石好携灵运句，素筠留得蔡邕书。\n平原架上衣无主，过客堂中食无鱼。\n见说下帷多俊士，共瞻司马慕相如。",
        "dynasty": "宋",
        "collection_info": null
    },
    {
        "title": "磨崖碑  其一",
        "author": "周缮",
        "content": "贤才思述作，崖石尚磨砻。\n元才词华丽，颜公笔迹雄。",
        "dynasty": "宋",
        "collection_info": null
    },
    {
        "title": "磨崖碑  其二",
        "author": "周缮",
        "content": "笔迹因难泯，词华讵可磨。\n二贤名不朽，千古着山阿。",
        "dynasty": "宋",
        "collection_info": null
    },
    {
        "title": "题太湖",
        "author": "罗处约",
        "content": "三万六千顷，湖侵海内田。\n逢山方得地，见月始知天。\n南国吞将尽，东溟势欲连。\n何当洒为雨，无处不丰年。",
        "dynasty": "宋",
        "collection_info": null
    },
    {
        "title": "梁县界虸蚄虫生",
        "author": "罗处约",
        "content": "方喜云油布，俄闻叶螣生。\n田神何纵虐，稼政自非明。\n颍凤那充食，吴牛已绝耕。\n黄堂厌粱肉，对尔自心惊。",
        "dynasty": "宋",
        "collection_info": null
    },
    {
        "title": "吴江圣寿寺",
        "author": "罗处约",
        "content": "渔翁沙鸟傍迴塘，携杖闲吟绕寺廊。\n远岫不离青草渡，片帆时过绿苔墙。\n风狂林木生清籁，日暖涟漪动画梁。\n张翰思乡应有意，几多屏障水为乡。",
        "dynasty": "宋",
        "collection_info": null
    },
    {
        "title": "句  其一",
        "author": "罗处约",
        "content": "无风烟焰直。",
        "dynasty": "宋",
        "collection_info": null
    },
    {
        "title": "句  其二",
        "author": "罗处约",
        "content": "日移竹影侵棋局。",
        "dynasty": "宋",
        "collection_info": null
    },
    {
        "title": "赠翰林学士宋公白",
        "author": "苏易简",
        "content": "天子昔取士，先俾分媸妍。\n济济俊兼秀，师师麟与鸾。\n小子最承知，同辈寻改观。\n甲第叨荐名，高飞便凌烟。\n遂使拜扆坐，果得超神仙。\n迄今才七岁，相接乘华轩。",
        "dynasty": "宋",
        "collection_info": null
    },
    {
        "title": "禁林讌会之什",
        "author": "苏易简",
        "content": "雨晴禁署绝纤尘，讌会名贤四海闻。\n供职尽居清显地，崇儒同感圣明君。\n翩然飞白璇题字，焕若丹青翠琰文。\n梓泽笙歌诚外物，兰亭诗酒不同羣。\n少年已作瀛洲老，他日终栖太华云。\n莫怪坐间全不饮，心中和气自醺醺。",
        "dynasty": "宋",
        "collection_info": null
    },
    {
        "title": "题临兰亭序",
        "author": "苏易简",
        "content": "有若似夫子，尚兴阙里门。\n虎贲状蔡邕，犹旁文举樽。\n昭陵自一闭，真蹟不復存。\n予今获此本，亦可比玙璠。",
        "dynasty": "宋",
        "collection_info": null
    },
    {
        "title": "特吟诗二首送英公大师  其一",
        "author": "苏易简",
        "content": "乘舟南去唯寻酒，上马西行只咏诗。\n醒醉去留皆遂意，如斯方信是男儿。",
        "dynasty": "宋",
        "collection_info": null
    },
    {
        "title": "特吟诗二首送英公大师  其二",
        "author": "苏易简",
        "content": "祝融峰上曾传纳，太一山前旧结庐。\n两地逍遥已三纪，争教肯在帝城居。",
        "dynasty": "宋",
        "collection_info": null
    },
    {
        "title": "句  其一",
        "author": "苏易简",
        "content": "玉堂臣老非仙骨，犹在丹台望泰阶。",
        "dynasty": "宋",
        "collection_info": null
    },
    {
        "title": "句  其二",
        "author": "苏易简",
        "content": "天赋九华名状别，岧峣胜槩压诸方。",
        "dynasty": "宋",
        "collection_info": null
    },
    {
        "title": "句  其三",
        "author": "苏易简",
        "content": "虾鬚半卷天香散。",
        "dynasty": "宋",
        "collection_info": null
    },
    {
        "title": "句  其四",
        "author": "苏易简",
        "content": "憔悴贰卿三十六，与师气味不争多。",
        "dynasty": "宋",
        "collection_info": null
    },
    {
        "title": "句  其五",
        "author": "苏易简",
        "content": "忠孝一生心。",
        "dynasty": "宋",
        "collection_info": null
    },
    {
        "title": "存目  其一",
        "author": "苏易简",
        "content": "诗题：怀安官舍病起九日作首句：篱菊今年拆最繁。",
        "dynasty": "宋",
        "collection_info": null
    },
    {
        "title": "存目  其二",
        "author": "苏易简",
        "content": "诗题：十日菊首句：寂寞东篱下。",
        "dynasty": "宋",
        "collection_info": null
    },
    {
        "title": "存目  其三",
        "author": "苏易简",
        "content": "诗题：重阳述怀首句：屋头寒雀作饥声。",
        "dynasty": "宋",
        "collection_info": null
    },
    {
        "title": "登山顶",
        "author": "高辅尧",
        "content": "由径寻山路，登临步步疑。\n纵高终带险，任达亦须危。\n况是多防地，那堪独力时。\n荆榛方栉比，直道拟奚为。",
        "dynasty": "宋",
        "collection_info": null
    },
    {
        "title": "送舒殿丞知荆州",
        "author": "赵安仁",
        "content": "建隼提封云梦泽，临民咫尺岘山碑。\n烟凝郊郭漳波浄，翠遶楼台楚峤奇。",
        "dynasty": "宋",
        "collection_info": null
    },
    {
        "title": "题徐氏金湖书院",
        "author": "冯拯",
        "content": "古艾地多胜，修宁景最幽。\n溪声常到枕，山色正含秋。\n树密苔封径，庭虚月满楼。\n清辉光累世，高义藉名流。",
        "dynasty": "宋",
        "collection_info": null
    },
    {
        "title": "旅舍述怀",
        "author": "程宿",
        "content": "北山之北寄柴扉，茅屋参差倚翠微。\n老罢那知还作客，春深无奈苦思归。\n淹留恐復荒三径，潦倒宁堪护六飞。\n乘鹤双鳬成底事，不应容易裂荷衣。",
        "dynasty": "宋",
        "collection_info": null
    },
    {
        "title": "存目",
        "author": "程宿",
        "content": "诗题：送叶善卷致仕归吴首句：卫尉新除盖次公。",
        "dynasty": "宋",
        "collection_info": null
    },
    {
        "title": "万杉寺",
        "author": "俞献可",
        "content": "栽培万杉树，延纳五峰云。\n莲社松门接，陶居柳径分。",
        "dynasty": "宋",
        "collection_info": null
    },
    {
        "title": "诗一首",
        "author": "赵自然",
        "content": "常欲栖山岛，闲眠玉洞寒。\n丹哥时引舞，来去跨云鸾。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "李及",
        "content": "高迹宁留得，禅心万法空。\n来从丹阙下，去返赤城中。\n入舫袈裟月，穿林锡杖风。\n何时结香社，宴寂与师同。",
        "dynasty": "宋",
        "collection_info": null
    },
    {
        "title": "句",
        "author": "李及",
        "content": "夕霁巴城月，秋光峡树春。",
        "dynasty": "宋",
        "collection_info": null
    },
    {
        "title": "谢客岩",
        "author": "姚揆",
        "content": "不见古君子，空余旧林峦。\n翠色媚车马，爽气严衣冠。\n天水交影碧，松竹声相寒。",
        "dynasty": "宋",
        "collection_info": null
    },
    {
        "title": "句",
        "author": "姚揆",
        "content": "独上西楼四望赊。",
        "dynasty": "宋",
        "collection_info": null
    },
    {
        "title": "及第后寄宜春亲友",
        "author": "许载",
        "content": "只把文章谒帝居，便从平地蹑空虚。\n分明有箇上天路，何事儿孙不读书。",
        "dynasty": "宋",
        "collection_info": null
    },
    {
        "title": "题巫山神女庙",
        "author": "吴简言",
        "content": "惆怅巫娥事不平，当时一梦是虚成。\n只因宋玉闲唇吻，流尽巴江洗不清。",
        "dynasty": "宋",
        "collection_info": null
    },
    {
        "title": "题白云岩",
        "author": "宋涛",
        "content": "白云岩在白云间，岩下千山与万山。\n莫向公卿容易道，恐伊来此一生閒。",
        "dynasty": "宋",
        "collection_info": null
    },
    {
        "title": "宿崇圣院",
        "author": "彭应求",
        "content": "公程无暇日，暂得宿清幽。\n始觉空门客，不生浮世愁。\n温泉喧古洞，寒磬度危楼。\n彻晓都忘寐，心疑在沃洲。",
        "dynasty": "宋",
        "collection_info": null
    },
    {
        "title": "龙多山",
        "author": "彭应求",
        "content": "一望东川尽数州，依崖泉石更清幽。\n不辞挹月披云卧，揽取山房一夕秋。",
        "dynasty": "宋",
        "collection_info": null
    },
    {
        "title": "句",
        "author": "彭应求",
        "content": "松阴转处琴书润，花片飞来枕簟凉。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "黄震",
        "content": "想别岐周不记年，丹丘高卧好林泉。\n飞名已出红尘外，放迹纔辞紫殿前。\n虚室先输君静坐，野云终俟我閒眠。\n长歌宸翰真皇赐，袖去须知世世传。",
        "dynasty": "宋",
        "collection_info": null
    },
    {
        "title": "题法华山天衣寺",
        "author": "曾会",
        "content": "十里湖光十里松，松阴路到十高峰。\n窗看渡口随湖月，楼听云门度岭钟。\n梁帝钵含山雨润，普贤台鏁藓花重。\n谁人的是忘机子，香稻寒蔬养瘦容。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "曾会",
        "content": "九重留不住，乘兴返天台。\n青嶂未为静，彤庭应更来。\n御歌编隠诀，卧榻近丹台。\n衣袂含香气，蓬莱醉几迴。",
        "dynasty": "宋",
        "collection_info": null
    },
    {
        "title": "寄泉僧定诸",
        "author": "曾会",
        "content": "赤城山去刺桐城，还往都无一月程。\n日日焚香遥稽首，五更河露湿人衣。",
        "dynasty": "宋",
        "collection_info": null
    },
    {
        "title": "题仙都山二首  其一",
        "author": "曾会",
        "content": "时常展画图，今喜到仙都。\n尽得烟霞景，方知手笔粗。\n擎天成一柱，镇地出三吴。\n苔片封车辙，莲香泛鼎湖。\n占风来海国，迎日上云衢。\n似笋千寻直，如蓝四面铺。\n秀能通造化，高岂碍抟扶。\n雷雨生岩窦，星辰遶药炉。\n金华惭叱石，玉女望投壶。\n观古坛尤在，碑荒字半无。\n未曾迷阮肇，何倦醉麻姑。\n尘外标名异，空中立影孤。\n笑秦铭泰岳，嫌舜葬苍梧。\n夏月风长满，秋霜草不枯。\n步虚吟羽客，滴翠湿樵夫。\n独称瀛洲侣，吟看典郡符。",
        "dynasty": "宋",
        "collection_info": null
    },
    {
        "title": "题仙都山二首  其二",
        "author": "曾会",
        "content": "瀛洲风月十年余，东出云堂典郡符。\n更到烟霞最深处，分明景物是仙都。",
        "dynasty": "宋",
        "collection_info": null
    },
    {
        "title": "重登萧相楼",
        "author": "曾会",
        "content": "不见当年李翰林，江天为我结层阴。\n九华门外柳三尺，萧相楼前松千寻。\n物在人亡空有泪，时殊事变独伤心。\n隻鸡斗酒江干市，白首风前楚些吟。",
        "dynasty": "宋",
        "collection_info": null
    },
    {
        "title": "上齐山",
        "author": "曾会",
        "content": "秋日悬光八使来，笙歌十里郡筵开。\n六朝草色铺堤路，九日花香泛酒杯。\n红袖歌长凝粉黛，紫微诗久蔽尘埃。\n贤人此会知无尽，不畏年华似箭催。",
        "dynasty": "宋",
        "collection_info": null
    },
    {
        "title": "香积寺",
        "author": "曾会",
        "content": "松门石径乱云粘，四顾蓝光冷射檐。\n鏁雾楼台阴自润，啸风猿鸟韵相兼。\n寒岩路僻凭僧指，古篆香残待客添。\n须信苾蒭堪爱处，满阶芳草正纤纤。",
        "dynasty": "宋",
        "collection_info": null
    },
    {
        "title": "题砚水",
        "author": "曾会",
        "content": "落笔重重见险津，不堪凭仗洗埃尘。\n无波浪处生波浪，愁杀孤帆过海人。",
        "dynasty": "宋",
        "collection_info": null
    },
    {
        "title": "句",
        "author": "曾会",
        "content": "松间忽被青童指，金箓犀仙第二人。",
        "dynasty": "宋",
        "collection_info": null
    },
    {
        "title": "存目  其一",
        "author": "曾会",
        "content": "诗题：捣砧词首句：星斿耿耿寒烟浮。",
        "dynasty": "宋",
        "collection_info": null
    },
    {
        "title": "存目  其二",
        "author": "曾会",
        "content": "诗题：六月吟首句：曦轮猎野枯杉松。",
        "dynasty": "宋",
        "collection_info": null
    },
    {
        "title": "咏鹦鹉",
        "author": "释定诸",
        "content": "罩在金笼好羽仪，分明喉舌似君稀。\n不须一向随人语，须信人心有是非。",
        "dynasty": "宋",
        "collection_info": null
    },
    {
        "title": "天封寺",
        "author": "刘丹",
        "content": "桂旗芝盖翳浓阴，严宇峥嵘枕柰林。\n蜺座有花和法雨，龙渊如鑑彻麸金。\n锡杖化去圆泉在，石志文昏乱藓侵。\n尘寰渐遥天路近，慈云辉物已灰心。",
        "dynasty": "宋",
        "collection_info": null
    },
    {
        "title": "瞧阳五老会诗",
        "author": "朱贯",
        "content": "各还朝政遇尧年，鹤髮俱宜预道冠。\n乍到林泉能放旷，全抛簪绂尚盘桓。\n君恩至重如天覆，相坐时亲畏地寒。\n九老且无元老贵，莫将西洛一般看。",
        "dynasty": "宋",
        "collection_info": null
    },
    {
        "title": "圣号雅二篇  其一",
        "author": "赵湘",
        "content": "天监王德，莫如宋赫。\n宋道平平，莫如法天。\n皇法昊天，覆罔攸私。\n达乎鬼方，化被孔时。\n维戬维禄，维生维育。\n被彼虫鱼，及尔草木。\n惟命克遂，于其有俶。",
        "dynasty": "宋",
        "collection_info": null
    },
    {
        "title": "圣号雅二篇  其二",
        "author": "赵湘",
        "content": "皇振厥猷，法天以宁。\n我法我度，我经我营。\n或风或雨，或雷或霆。\n日月昭然，奋皇之明。\n霜肃以平，露泽以清。\n左右百辟，烂兮敷星。",
        "dynasty": "宋",
        "collection_info": null
    },
    {
        "title": "圣号雅二篇  其三",
        "author": "赵湘",
        "content": "皇实法之，配道无作。\n始则以宽，终靡庸度。\n呜呼下民，亦孔之莫。\n皇鑑下土，将安将乐。\n皇视四方，匪丑匪恶。\n法尔天永，民祷斯恪。",
        "dynasty": "宋",
        "collection_info": null
    },
    {
        "title": "圣号雅二篇  其四",
        "author": "赵湘",
        "content": "赫赫君道，皇其崇之。\n遹彼丕教，皇实基之。\n维基伊何，实以无为。\n海隅苍生，被服熙熙。",
        "dynasty": "宋",
        "collection_info": null
    },
    {
        "title": "圣号雅二篇  其五",
        "author": "赵湘",
        "content": "天下既平，狄人既庭。\n其棘匪劳，神圣以宁。\n无乱斯聪，无惑斯明。\n衣裳自垂，冕旒是凝。",
        "dynasty": "宋",
        "collection_info": null
    },
    {
        "title": "圣号雅二篇  其六",
        "author": "赵湘",
        "content": "烝哉皇极，道靡有息。\n勤勤以谟，罔视其迹。\n凿饮自鼓，耕食自绩。\n维相以歌，勿荷后辟。",
        "dynasty": "宋",
        "collection_info": null
    },
    {
        "title": "圣号雅二篇  其七",
        "author": "赵湘",
        "content": "皇宅斯道，汗汗浩浩。\n贤俊茀茀，钟鼓考考。\n爰煦尔赤，爰妥其老。\n乐只万国，宁德攸宝。",
        "dynasty": "宋",
        "collection_info": null
    },
    {
        "title": "圣号雅二篇  其八",
        "author": "赵湘",
        "content": "皇道靡彻，载昭载晰。\n克彼有截，万国是悦。\n皇矣圣朝，绵尔瓜瓞。\n是崇是洁，万世贻厥。",
        "dynasty": "宋",
        "collection_info": null
    },
    {
        "title": "宋颂",
        "author": "赵湘",
        "content": "九区混茫，皇天锡皇。\n羲教农化，勋纪华彰。\n继华于禹，承禹于汤。\n比于文武，逮其成康。\n圣道攸传，富寿无疆。\n隋之弃仁，天命不常。\n殱厥侈毒，祚归巨唐。\n唐孙復昏，荡于四方。\n民瘼其咨，逾于怀襄。\n草创中间，崩析滋章。\n割山裂川，国为披猖。\n氓不堪命，神恫其殃。\n俾宋有图，横弛竖张。\n日月五辰，齐其启光。\n实维太祖，肇基建邦。\n有若有苗，逆命弗祥。\n爰整其师，赫怒斯扬。\n荆舒既贡，南海趋跄。\n庸蜀微卢，虽险无当。\n惟尔曰夏，毒靡有流，民始克昌。\n屡饥而馔，久渴而浆。\n冰极授衣，暑烦降凉。\n洎我圣君，传叶振芳。\n圣神仁明，浩浩汪汪。\n吴人来王，并汾慑降。\n服不以戎，鼓罔其镗。\n风雨攸暨，如禽集翔。\n淳復天人，礼修夏商。\n前正后直，左贤右良。\n忠正并驱，回邪跼藏。\n鳏恤寡矜，寇屏宄亡。\n药蒸石黎，法衡度量。\n乃宅孝悌，乃谨序庠。\n衣帛食肉，罔有攸伤。\n关讥匪艰，什一靡庞。\n虽有罟网，不罹污潢。\n虽有山林，不乱斧斨。\n虽有权衡，民不以强。\n虽有郛郭，民不以防。\n宗庙既清，郊社甚庄。\n品物争瑞，史载交相。\n未诰俗化，将时合苍。\n盈耳四海，但闻洋洋。\n其雍其熙，无施无为。\n干坤法之，治于垂衣。\n蒙彼蚩蚩，不觉不知。\n天下一致，夫何虑思。\n清之浄之，平之泰之。\n倏变于道，殊途同归。\n伟焉厥图，本蕃益枝。\n百世之后，实流其奇。\n史官既良，康哉具书。\n古有吉甫，为宣王诗。\n是故臣湘，作夫颂辞。\n圣德形容，神明告兹。\n狂斐恐慴，少颂史遗。",
        "dynasty": "宋",
        "collection_info": null
    },
    {
        "title": "送驾部刘侯赴阙诗",
        "author": "赵湘",
        "content": "帝有天命，四方是宣。\n祥有时数，元极则传。\n爱物在皇，恶盈在天。\n惟彼庐墟，安宁有年。\n土沃无蠹，民骄且专。\n穷侈勿度，宄猾相肩。\n彼孽既盈，厥兆斯绵。\n天子眷之，丞相竦然。\n佥曰畴当，刘侯其贤。\n帝命钦哉，布教甚玄。\n俭以示之，信以布之。\n侈焉猾焉，禁之制之。\n惟公拳拳，是民咨咨。\n惟民未知，其恶去迟。\n公恐公惧，吾知天时。\n将及弗度，明年果饥。\n雨师不顾，其岁莫支。\n回禄仍怒，公豫其知。\n虽凶虽燄，弗祷弗祈。\n厥民既羸，爰求其私。\n始恻天变，相议而辞。\n公始俭我，我莫肯随。\n公始廉我，谓公启威。\n公实爱我，而莫之知。\n洎禀公教，里闾相师。\n易侈以俭，猾庸悔追。\n逮夫次岁，百物咸宜。\n雨奋于毕，火藏于离。\n民歌且谣，四郊怡怡。\n教民肃祗，功德流滋。\n史臣弗遗，后世是资。\n孝绩未彰，征于帝畿。\n腹心肾肠，帝将布其。\n民之怀仁，亦孔之微。\n公不我留，赍咨涕洟。\n来既云暮，去惟是思。\n湘采民谣，播于声诗。",
        "dynasty": "宋",
        "collection_info": null
    },
    {
        "title": "华顶峰",
        "author": "赵湘",
        "content": "连天含积翠，石路接危藤。\n日近栖鵰树，云迎望海僧。\n狖传幽谷响，泉落断崖冰。\n中有仙人宅，知居第几层。",
        "dynasty": "宋",
        "collection_info": null
    },
    {
        "title": "黄鶑",
        "author": "赵湘",
        "content": "黄金类羽翰，飞出雪晴山。\n语晓他禽默，啼花别树閒。\n微阳疑独照，急管偶相关。\n红杏园林阔，经时得往还。",
        "dynasty": "宋",
        "collection_info": null
    },
    {
        "title": "登程主簿南亭",
        "author": "赵湘",
        "content": "南溪亭蔽月，主簿好看云。\n暇日曾移树，炎风尽带熏。\n四窗山曲入，一径草微分。\n买石清流底，名贤待赠君。",
        "dynasty": "宋",
        "collection_info": null
    },
    {
        "title": "兰江仁智亭",
        "author": "赵湘",
        "content": "兰江江上亭，仁智称为名。\n山色晓争出，水光秋更清。\n微风飘復断，好鸟过还鸣。\n曾伴陶公醉，迭闻渔唱声。",
        "dynasty": "宋",
        "collection_info": null
    },
    {
        "title": "题石桥寺山井",
        "author": "赵湘",
        "content": "何年凿藓纹，寒气触僧魂。\n穴在青松底，泉通白石根。\n汲因尝茗客，窥有断肠猿。\n偶向秋来照，吟髭雪露痕。",
        "dynasty": "宋",
        "collection_info": null
    },
    {
        "title": "书松门寺壁",
        "author": "赵湘",
        "content": "物外纤尘绝，堪闻乐道歌。\n好山光不尽，幽鸟语无多。\n树影秋云杂，泉声昼磬和。\n高僧自禅定，时有野人过。",
        "dynasty": "宋",
        "collection_info": null
    },
    {
        "title": "登扬州孝先寺佛阁",
        "author": "赵湘",
        "content": "胜寺登危阁，凭栏即近鵰。\n无云生北固，看日下南朝。\n木落吴山迥，天晴楚水遥。\n从容万虑息，目喜赴僧招。",
        "dynasty": "宋",
        "collection_info": null
    },
    {
        "title": "金山寺",
        "author": "赵湘",
        "content": "众木皆穿石，名香自合焚。\n两廊吴分月，一阁楚天云。\n雨过新灯露，潮平晚磬分。\n僧吟贝多偈，夜静钓人闻。",
        "dynasty": "宋",
        "collection_info": null
    },
    {
        "title": "九日松林寺登高",
        "author": "赵湘",
        "content": "九日松林寺，登高过石桥。\n野僧怜不醉，山菊笑无憀。\n屐齿凭泉漱，云衣近树飘。\n自知清静意，应免俗人招。",
        "dynasty": "宋",
        "collection_info": null
    },
    {
        "title": "登天竺灵隠寺上方",
        "author": "赵湘",
        "content": "寺高传绝顶，一到即忘机。\n夜月逢僧早，秋云出树微。\n磬边岩狖过，窗外海鵰飞。\n欲下莓苔磴，题名却惜归。",
        "dynasty": "宋",
        "collection_info": null
    },
    {
        "title": "题国清寺",
        "author": "赵湘",
        "content": "物外千年寺，人间四绝名。\n两廊诸岳色，九里乱松声。\n海气飘僧院，秋钟彻悬城。\n夜来疏磬断，月影徧楼清。",
        "dynasty": "宋",
        "collection_info": null
    },
    {
        "title": "兰汀晚泊",
        "author": "赵湘",
        "content": "孤舟愁晚泊，葭苇暂相邻。\n旅雁初栖雨，江花偶向人。\n强吟还自爱，忽语有谁亲。\n倚棹烟将暝，秋风起白苹。",
        "dynasty": "宋",
        "collection_info": null
    },
    {
        "title": "秦淮晚泊",
        "author": "赵湘",
        "content": "晚泊秦淮上，无人独倚樯。\n遥峰平积水，别浦露残阳。\n往事随天望，新蝉聒树黄。\n渔翁有深意，不语自鸣榔。",
        "dynasty": "宋",
        "collection_info": null
    },
    {
        "title": "书韩隠人壁",
        "author": "赵湘",
        "content": "雨黑径垂莎，全家在薜萝。\n树空穿井出，门掩烧痕过。\n写易澌生砚，悬壶月上柯。\n近来山屐老，枯齿旋无多。",
        "dynasty": "宋",
        "collection_info": null
    },
    {
        "title": "戊子岁东归书事呈庞先辈",
        "author": "赵湘",
        "content": "上国有春榜，远人无试期。\n携琴出关早，闻雨到家迟。\n卧病邻皆笑，嫌贫仆转痴。\n高堂倚门久，此去尚多岐。",
        "dynasty": "宋",
        "collection_info": null
    },
    {
        "title": "题张处士山庭落叶",
        "author": "赵湘",
        "content": "摇落拂残棋，萧骚傍菊篱。\n砚浮窗外影，人拾树中诗。\n扫绿粘苔冷，烧红煮茗迟。\n巢乌还有意，犹在月明枝。",
        "dynasty": "宋",
        "collection_info": null
    },
    {
        "title": "招阮山人宿",
        "author": "赵湘",
        "content": "初晴石路新，溪户别无邻。\n自夏评诗徧，经秋扫叶频。\n拂琴堂有月，餐药病离身。\n欲话因来宿，西轩只两人。",
        "dynasty": "宋",
        "collection_info": null
    },
    {
        "title": "自题",
        "author": "赵湘",
        "content": "独居颜子巷，还自种忘忧。\n偶病閒辜月，因吟瘦过秋。\n泣多曾忆阮，贫极尚师丘。\n散拙兼成癖，如何称俗流。",
        "dynasty": "宋",
        "collection_info": null
    },
    {
        "title": "江秀才新居",
        "author": "赵湘",
        "content": "营居知避俗，领鹤过秋郊。\n泉照书初架，窗移树未巢。\n留题新墨湿，掩户旧邻敲。\n数本当帘竹，茶烟渐欲交。",
        "dynasty": "宋",
        "collection_info": null
    },
    {
        "title": "剡中唐郎中所居",
        "author": "赵湘",
        "content": "古柳垂溪水，当门繫雪舟。\n开樽延白鸟，扫树带清秋。\n阁上看华顶，窗中见沃洲。\n寻常投刺少，来即是诗流。",
        "dynasty": "宋",
        "collection_info": null
    },
    {
        "title": "秋夜集李式西斋",
        "author": "赵湘",
        "content": "泽国秋光淡，诗家夜会清。\n雨余逢月色，风静得琴声。\n小径幽虫绝，寒阶落叶并。\n尝茶不拟睡，自起遶池行。",
        "dynasty": "宋",
        "collection_info": null
    },
    {
        "title": "别耶溪诸叔",
        "author": "赵湘",
        "content": "又散耶溪会，斜阳在古原。\n出门逢落叶，去路有啼猿。\n短髮不堪照，新诗谁与论。\n如何为远别，风雪宿孤村。",
        "dynasty": "宋",
        "collection_info": null
    },
    {
        "title": "游烂柯山",
        "author": "赵湘",
        "content": "仙人与王质，相会偶多时。\n落日千年事，空山一局棋。\n树高明月在，风动白云移。\n未得酬身计，閒来学采芝。",
        "dynasty": "宋",
        "collection_info": null
    },
    {
        "title": "天台香柏峰会思上人",
        "author": "赵湘",
        "content": "孤峰连鸟道，幽会兴难忘。\n对坐无人到，空林尽日香。\n断崖逢积雪，高木露微阳。\n静话看晴晓，联联过晚冈。",
        "dynasty": "宋",
        "collection_info": null
    },
    {
        "title": "送杜少府赴华阴",
        "author": "赵湘",
        "content": "行路华山前，之官髮黑年。\n移家拟拔宅，作尉已呼仙。\n近县云随鹤，当门树着蝉。\n吟诗因夜坐，毛女落秋天。",
        "dynasty": "宋",
        "collection_info": null
    },
    {
        "title": "送张用砺殿丞赴阙",
        "author": "赵湘",
        "content": "诏书征入阙，数日醉离筵。\n野老衣多泪，山溪雨送船。\n郡斋閒月色，江鸟得诗篇。\n省阁人相待，供吟几树烟。",
        "dynasty": "宋",
        "collection_info": null
    },
    {
        "title": "寄梁鼎殿丞",
        "author": "赵湘",
        "content": "登门长失约，千里阻关河。\n每为秋风至，空令夜梦多。\n旧时曾见许，新诺復如何。\n想望临荒径，微微雨滴蓑。",
        "dynasty": "宋",
        "collection_info": null
    },
    {
        "title": "送韩屿秀才南游",
        "author": "赵湘",
        "content": "杨柳一蝉清，关河九日行。\n却来时未熟，此去雨初晴。\n仆懒嫌书重，馿幽喜骨轻。\n还因得新句，山寺徧题名。",
        "dynasty": "宋",
        "collection_info": null
    },
    {
        "title": "送李先辈罢官之四明",
        "author": "赵湘",
        "content": "官满鹤衣轻，全家在四明。\n上船秋月白，到岸海山青。\n药妙初痊病，诗高旧振名。\n遥思落帆处，太守出郊迎。",
        "dynasty": "宋",
        "collection_info": null
    },
    {
        "title": "送李着作赴四明",
        "author": "赵湘",
        "content": "暂辞芸阁伴，欲上海边城。\n地近瀛洲见，山连越水迎。\n驻帆寒草动，移旆晓霞明。\n到日新题出，登高待雪晴。",
        "dynasty": "宋",
        "collection_info": null
    },
    {
        "title": "送沈天锡赴始兴司户",
        "author": "赵湘",
        "content": "落叶上青衫，携家赴岭南。\n欲行犹买药，侵早即衝岚。\n久贱惟知事，长贫不解惭。\n山城骑病马，吟句去庭参。",
        "dynasty": "宋",
        "collection_info": null
    },
    {
        "title": "送周洞之蜀",
        "author": "赵湘",
        "content": "剑阁衝秋去，迢迢动鬰陶。\n千山非故国，九日莫登高。\n峡树参天碧，巴猿向夕号。\n当垆人不在，何以慰离骚。",
        "dynasty": "宋",
        "collection_info": null
    },
    {
        "title": "送丁鹗下第客游",
        "author": "赵湘",
        "content": "尊前泣復歌，清泪酒相和。\n别岸春风静，孤舟夜雨多。\n鸟鸣烟草露，花逐夕阳波。\n我亦无憀者，东西欲奈何。",
        "dynasty": "宋",
        "collection_info": null
    },
    {
        "title": "送周湜秀才之武川谒黄员外",
        "author": "赵湘",
        "content": "特地照青铜，行行谒谢公。\n山窗新入梦，池馆旧闻鸿。\n岐路云边去，炎蒸雨后空。\n郡斋如伴话，满座是清风。",
        "dynasty": "宋",
        "collection_info": null
    },
    {
        "title": "送罗权",
        "author": "赵湘",
        "content": "相逢从冷澹，此别復凄凉。\n去路迎秋色，行衣拂夕阳。\n酒浓心易感，诗好意难忘。\n莫作关山役，吟髭况渐长。",
        "dynasty": "宋",
        "collection_info": null
    },
    {
        "title": "送韩起",
        "author": "赵湘",
        "content": "门外雨初晴，春深送客行。\n离筵近流水，芳草向空城。\n远鸟啼仍乱，残花坠欲并。\n会须频饮酒，莫遣白髭生。",
        "dynasty": "宋",
        "collection_info": null
    },
    {
        "title": "送到逢吉",
        "author": "赵湘",
        "content": "独去谁相待，全家寄旧林。\n雨声乡外尽，秋色水边深。\n别酒香和菊，新诗束傍琴。\n将行还共立，江上起孤砧。",
        "dynasty": "宋",
        "collection_info": null
    },
    {
        "title": "辇下送沈天锡",
        "author": "赵湘",
        "content": "未第逢花尽，残阳照渡头。\n入关频值雨，归棹独随鸥。\n树暗藏鸣鸟，山空接漫流。\n琴书不同去，犹在酒家楼。",
        "dynasty": "宋",
        "collection_info": null
    },
    {
        "title": "送刘熙",
        "author": "赵湘",
        "content": "落日照行衣，乡程隔翠微。\n听蝉临水别，闻雨抱琴归。\n鬓髮各疑短，天涯相见稀。\n离歌一声断，江上有鸿飞。",
        "dynasty": "宋",
        "collection_info": null
    },
    {
        "title": "答徐本",
        "author": "赵湘",
        "content": "天远草离离，秋霖寄信迟。\n相思逢叶尽，独坐听蝉悲。\n岳色寒前见，松心雪后知。\n频招犹未至，时復检清辞。",
        "dynasty": "宋",
        "collection_info": null
    },
    {
        "title": "别所知",
        "author": "赵湘",
        "content": "知音不可得，此去但消魂。\n别夜俱闻雨，残秋自出门。\n水横芳草渡，烟蔽夕阳村。\n应念千山外，明朝独听猿。",
        "dynasty": "宋",
        "collection_info": null
    },
    {
        "title": "别杨埙",
        "author": "赵湘",
        "content": "此身偏似雁，南北但孤飞。\n久客难为别，穷秋况未归。\n去程寒雨细，留话夕阳微。\n试共江边立，疏砧又捣衣。",
        "dynasty": "宋",
        "collection_info": null
    },
    {
        "title": "及第东归泗上遇孙穆之话别",
        "author": "赵湘",
        "content": "偶负同年约，知君先出京。\n相逢得酒病，欲别值蝉声。\n共立山当眼，分题雨过城。\n东归几人问，为子耻诗名。",
        "dynasty": "宋",
        "collection_info": null
    },
    {
        "title": "赠何明府",
        "author": "赵湘",
        "content": "陶家宜寂寞，多醉復多才。\n锁印秋山入，移琴夜雨来。\n试茶还扫叶，买树亦和苔。\n妙句邻僧乞，仍闻得药回。",
        "dynasty": "宋",
        "collection_info": null
    },
    {
        "title": "寄东阳王明府",
        "author": "赵湘",
        "content": "经炎虽得信，旦夕梦兼思。\n多暇知无事，新秋合有诗。\n树凉看雨过，吏散见蝉移。\n谁共清宵坐，西轩月满池。",
        "dynasty": "宋",
        "collection_info": null
    },
    {
        "title": "闻蝉因寄东阳王穆明府",
        "author": "赵湘",
        "content": "孤蝉鸣水湄，独立少人知。\n急恐移他树，清还似旧时。\n曾同秋馆听，併起雨堂思。\n南望临风久，经年不得诗。",
        "dynasty": "宋",
        "collection_info": null
    },
    {
        "title": "别王穆明府",
        "author": "赵湘",
        "content": "又作残秋役，陶公为断魂。\n此行知入梦，欲去更登门。\n落叶堆霜径，微阳隔雨村。\n预愁山馆宿，相忆独闻猿。",
        "dynasty": "宋",
        "collection_info": null
    },
    {
        "title": "寄杨坦明府",
        "author": "赵湘",
        "content": "不语仍孤立，何人知此情。\n春禽鸣别树，夜雨入空城。\n望远魂堪断，思閒梦亦清。\n曾陪游岳寺，遶竹共题名。",
        "dynasty": "宋",
        "collection_info": null
    },
    {
        "title": "赠潜溪李明府",
        "author": "赵湘",
        "content": "县幽多水石，栽竹亦成畦。\n听雨公田近，开窗月岳齐。\n宿禽无别语，病马立閒蹄。\n夜坐闻清唱，何人钓月溪。",
        "dynasty": "宋",
        "collection_info": null
    },
    {
        "title": "寄杨埙",
        "author": "赵湘",
        "content": "闭门苔自长，春恨极天涯。\n落日山横水，空城雨过花。\n断狂曾避蝶，多病更闻蛙。\n江上无消息，风吹渡柳斜。",
        "dynasty": "宋",
        "collection_info": null
    },
    {
        "title": "旅中示所知",
        "author": "赵湘",
        "content": "无憀作客时，况逼入关期。\n听雨醒如醉，闻蝉坐欲移。\n病催新髮长，贫有故人知。\n应念将行计，出门多路岐。",
        "dynasty": "宋",
        "collection_info": null
    },
    {
        "title": "秋夕宿杨明府厅",
        "author": "赵湘",
        "content": "主人无俗缘，留客菊花边。\n雨气寒并竹，秋声夜杂蝉。\n爽知于酒称，閒觉爱棋偏。\n不欲欹孤枕，更深却潄泉。",
        "dynasty": "宋",
        "collection_info": null
    },
    {
        "title": "暮春郊园雨霁",
        "author": "赵湘",
        "content": "郊园春已暮，霁色射疏篱。\n地静苔过竹，沙清树入池。\n野人来尽日，山鸟话多时。\n偶傍松窗立，微风动七丝。",
        "dynasty": "宋",
        "collection_info": null
    },
    {
        "title": "咏山屐",
        "author": "赵湘",
        "content": "鸟道人分去，同行只有筇。\n过桥泉照齿，穿竹藓留踪。\n夜阁吟登月，秋山醉挂松。\n自窥还忆谢，会着在诸峰。",
        "dynasty": "宋",
        "collection_info": null
    },
    {
        "title": "秋日过吴侃幽居",
        "author": "赵湘",
        "content": "掩门多径草，凉气动疏林。\n细雨经烟尽，微阳到菊深。\n话诗无鸟过，试茗有僧寻。\n欲去还留宿，窗边月照琴。",
        "dynasty": "宋",
        "collection_info": null
    },
    {
        "title": "登高",
        "author": "赵湘",
        "content": "天晴九月九，秋思搅腾腾。\n大醉无人会，高山独自登。\n看鸿时背水，采菊阻寻僧。\n往事还堪忆，狂吟罢未能。",
        "dynasty": "宋",
        "collection_info": null
    },
    {
        "title": "自乐",
        "author": "赵湘",
        "content": "自乐原西趣，疏林入户清。\n洗池秋得月，移菊夜栖萤。\n古意怜琴淡，新题喜病醒。\n时闻岳僧至，閒讲煮茶经。",
        "dynasty": "宋",
        "collection_info": null
    },
    {
        "title": "官舍偶书",
        "author": "赵湘",
        "content": "病枕方行药，公门似隠居。\n孤烟寄庭木，微雨长秋蔬。\n宦薄惭骑马，山高梦结庐。\n期僧仍未至，慵写与人书。",
        "dynasty": "宋",
        "collection_info": null
    },
    {
        "title": "野步",
        "author": "赵湘",
        "content": "原野宜秋步，支筇日欲斜。\n断桥时立鸟，疏草露行蛇。\n细雨霑梨叶，微风过稻花。\n坡西又吹笛，烟火两三家。",
        "dynasty": "宋",
        "collection_info": null
    },
    {
        "title": "赠省安上人",
        "author": "赵湘",
        "content": "闭门栖古寺，尘路杳无踪。\n夜讲香飘月，晨斋磬入松。\n石屏泉气冷，山屐藓痕浓。\n自说秋来兴，时时梦远峰。",
        "dynasty": "宋",
        "collection_info": null
    },
    {
        "title": "僧院苔",
        "author": "赵湘",
        "content": "香销人寂寂，铺碧断尘埃。\n积雨声初尽，高僧定未开。\n冷痕穿竹去，秋阵隔泉回。\n此处应长在，閒人况不来。",
        "dynasty": "宋",
        "collection_info": null
    },
    {
        "title": "会平上人夜话",
        "author": "赵湘",
        "content": "秋灯照岳客，深夜坐前轩。\n白髮新闻雨，青山旧听猿。\n病多添药债，吟苦避虫喧。\n不寐还相对，高梧叶自翻。",
        "dynasty": "宋",
        "collection_info": null
    },
    {
        "title": "照上人山房庭树",
        "author": "赵湘",
        "content": "惹云非手植，自与薜萝交。\n雨过苔侵影，秋来月照巢。\n锡寒枝上挂，偈好叶中抄。\n谁见僧行遶，烟凉夜磬敲。",
        "dynasty": "宋",
        "collection_info": null
    },
    {
        "title": "赠水墨峦上人",
        "author": "赵湘",
        "content": "讲余精小笔，深院竹修修。\n试墨因磨雨，思山忽写秋。\n静曾穷鹤趣，高亦近诗流。\n更拟缘清思，和云状沃洲。",
        "dynasty": "宋",
        "collection_info": null
    },
    {
        "title": "送僧归终南",
        "author": "赵湘",
        "content": "夏满辞京寺，终南路有松。\n月高缘白阁，叶尽到中峰。\n漱齿泉飘锡，冥心露滴钟。\n长安如不去，期与鹿相逢。",
        "dynasty": "宋",
        "collection_info": null
    },
    {
        "title": "夏夜山中喜雨",
        "author": "赵湘",
        "content": "何峰云共出，一夜洒山檐。\n爽气连灯湿，凉声得树兼。\n醉吟还有意，卧听似无厌。\n已约凌晨起，泉声自捲帘。",
        "dynasty": "宋",
        "collection_info": null
    },
    {
        "title": "饮茶",
        "author": "赵湘",
        "content": "昼梦回窗下，秋声碾树边。\n僧敲石裏火，瓶汲竹根泉。\n影照吟髭碧，香医酒病痊。\n坐余重有味，犹见半墙烟。",
        "dynasty": "宋",
        "collection_info": null
    },
    {
        "title": "方广寺石桥",
        "author": "赵湘",
        "content": "白石峰犹在，桥横一径微。\n多年无客过，落日有云归。\n水浄苔生髮，山寒树着枝。\n如何方广寺，千古去人稀。",
        "dynasty": "宋",
        "collection_info": null
    },
    {
        "title": "上谷川尹殿丞",
        "author": "赵湘",
        "content": "琐闼题诗送赴官，郡斋潇洒谢公閒。\n树边棋阁开秋锁，池上吟窗见昼山。\n吏散独行红叶外，酒醒时望白云间。\n郊原渐有新烟火，知是逋民鸟道还。",
        "dynasty": "宋",
        "collection_info": null
    },
    {
        "title": "寄新安梁殿丞",
        "author": "赵湘",
        "content": "郡孤诗句许秋供，见说多閒却似慵。\n移树好禽来独院，上楼高雪在诸峰。\n泉当月际摇吟影，藓自云边得屣踪。\n此兴未寻频挂梦，阮公池馆旧相容。",
        "dynasty": "宋",
        "collection_info": null
    },
    {
        "title": "寄湖州刁殿丞",
        "author": "赵湘",
        "content": "白苹溪湛五亭寒，物象全宜谢守閒。\n秋尽棋声过竹寺，雨余诗思落茶山。\n鸟依高树和烟宿，人钓清流带月还。\n池馆有情多入梦，近来谁在笛声间。",
        "dynasty": "宋",
        "collection_info": null
    },
    {
        "title": "秋日过韩原隠居",
        "author": "赵湘",
        "content": "霜落门前石齿清，静中曾听咽泉声。\n分题会客多无说，抱疾迎僧忽强行。\n窗外叶随蝉影过，井边苔趁雨痕生。\n纱巾任侧衣从破，二十年来不到城。",
        "dynasty": "宋",
        "collection_info": null
    },
    {
        "title": "赠兰江鞠明府",
        "author": "赵湘",
        "content": "笛裏声飘柳色寒，县斋深在白云间。\n孤吟夜倚琴边月，半醉秋登宅后山。\n烟径树清苔藓长，雨塘人散鹭鸶还。\n兰舟有客题诗望，溪上家家晚唱阑。",
        "dynasty": "宋",
        "collection_info": null
    },
    {
        "title": "寄兰江鞠评事",
        "author": "赵湘",
        "content": "东望堪思捧刺时，姓名相齿有人知。\n公堂伴语山光入，秋阁尝茶树影移。\n石上琴尊容赏月，水边台榭许题诗。\n重因送客留连甚，长记还家不敢辞。",
        "dynasty": "宋",
        "collection_info": null
    },
    {
        "title": "送春",
        "author": "赵湘",
        "content": "留客强歌还强醉，送春多雨又多风。\n五更池馆孤灯尽，三月江城一夜空。\n青鑑照髭疑有白，子规啼树已无红。\n相逢頼得明年约，应向花前慰断蓬。",
        "dynasty": "宋",
        "collection_info": null
    },
    {
        "title": "春日宿信安张明府厅",
        "author": "赵湘",
        "content": "夕景含钟露欲零，幽人醉宿长官厅。\n床头藓色虽连月，池底花阴更杂星。\n梧叶乍题无物污，蜀琴微响有风经。\n陶公伴客不思睡，门外数峰山晓青。",
        "dynasty": "宋",
        "collection_info": null
    },
    {
        "title": "秋日江亭",
        "author": "赵湘",
        "content": "远岸鸣蝉未拟休，蝉边风叶动飕飗。\n平沙露白聊宜鹤，孤岛分青独映秋。\n野色半侵凉气湿，水光低引夕阳流。\n题诗尽日无人伴，空忆潇湘有钓舟。",
        "dynasty": "宋",
        "collection_info": null
    },
    {
        "title": "秋夜舟中作",
        "author": "赵湘",
        "content": "酒醒身计正悠悠，泽国如萍信水流。\n独夜听鸿深浦宿，坏篷连雨一灯秋。\n年来自觉新诗澹，江上谁怜旧业优。\n肠断山家数声笛，不知孤客在孤舟。",
        "dynasty": "宋",
        "collection_info": null
    },
    {
        "title": "秋夕旅馆言事",
        "author": "赵湘",
        "content": "一点孤灯万里身，离肠曾搅九回频。\n梧桐自管秋来雨，蟋蟀谁妨夜后人。\n枕上梦将衣共短，卷中诗与髮同新。\n江边但厌携琴去，明月西风满路尘。",
        "dynasty": "宋",
        "collection_info": null
    },
    {
        "title": "郊居言事",
        "author": "赵湘",
        "content": "断径危桥积藓痕，闭关终与俗尘分。\n深秋鹤影临池见，静夜棋声隔水闻。\n山榻病来谁寄药，石床僧去独看云。\n閒吟閒醉慵开眼，门外寒虫叫日曛。",
        "dynasty": "宋",
        "collection_info": null
    },
    {
        "title": "早秋言事",
        "author": "赵湘",
        "content": "苔染衡门绿有钱，不堪风月渐凄然。\n蛩声乍出斜阳外，山色初来落木边。\n扫叶偶窥栽菊地，卷帘因作捣衣篇。\n故人南北新髭长，昨夜高怀雨滴蝉。",
        "dynasty": "宋",
        "collection_info": null
    },
    {
        "title": "暮秋过沈齐别业",
        "author": "赵湘",
        "content": "暮蝉频响胜闻歌，白石床清藓色和。\n径冷独留寒菊在，树疏分得夕阳多。\n沙泉月澹曾栖雁，篱落烟微半着莎。\n谁问寂寥诗景趣，竹扉时有野僧过。",
        "dynasty": "宋",
        "collection_info": null
    },
    {
        "title": "宿成秀才水阁",
        "author": "赵湘",
        "content": "卷箔无应永夜虚，凭栏还似钓鱼师。\n床头雨细飘芦苇，池上灯寒照鹭鸶。\n孤枕听泉随断梦，好风吹竹隔残棋。\n主人不寐客魂爽，晓色欲来犹赋诗。",
        "dynasty": "宋",
        "collection_info": null
    },
    {
        "title": "雨中寄所思",
        "author": "赵湘",
        "content": "寒气萧萧瘦骨惊，自知分得四愁平。\n秋堂病起莓苔色，池阁梦回芦苇声。\n幽滴冷痕连树影，暗驱浮气入诗情。\n衡门独掩还无语，一日相思万缕并。",
        "dynasty": "宋",
        "collection_info": null
    },
    {
        "title": "登杭州冷泉亭",
        "author": "赵湘",
        "content": "天竺峰西月几层，亭孤应忌俗人登。\n山光晓射闻猿客，泉影秋摇倚树僧。\n微雨洒台青有点，片云生石冷多棱。\n斜阳更起题诗兴，还喜重来或未能。",
        "dynasty": "宋",
        "collection_info": null
    },
    {
        "title": "题包山人拄杖",
        "author": "赵湘",
        "content": "倚云生处绝尘埃，见说嵩高客寄来。\n扶醉未闻和屐到，伴吟曾是探山迴。\n寻僧过竹青敲月，看鹤沿池冷卓苔。\n知渡寒溪偏得力，夕阳风紧打冰开。",
        "dynasty": "宋",
        "collection_info": null
    },
    {
        "title": "萧山李宰君北亭即事",
        "author": "赵湘",
        "content": "扫洒仍闻属意劳，遶池生藓不生蒿。\n敲花雨过琴絃润，吹竹风来鹤语高。\n窗裏树光清着枕，砚中山色冷趋毫。\n何人可作题诗伴，试茗应思谢法曹。",
        "dynasty": "宋",
        "collection_info": null
    },
    {
        "title": "留连李寺丞吟诗阁",
        "author": "赵湘",
        "content": "静阁采诗人罕到，栖栖树石尽当檐。\n长因夜月全开户，独为南山不下帘。\n得句砚中秋水减，觅题池上晚花添。\n炎天几度相留宿，曾值风凉雨气兼。",
        "dynasty": "宋",
        "collection_info": null
    },
    {
        "title": "游石桥寺",
        "author": "赵湘",
        "content": "陶令寻山胜境开，偶陪清赏忆天台。\n秋云尽放诸峰出，野水时闻独鸟来。\n岩畔坐宜窥蟋蟀，树边行亦避莓苔。\n斜阳石上题诗去，更向松阴遶一迴。",
        "dynasty": "宋",
        "collection_info": null
    },
    {
        "title": "秋日宿楚江西寺",
        "author": "赵湘",
        "content": "沧浪生计任西东，人向萧园寄断蓬。\n灯影半轩无梦寐，雨声长夜在梧桐。\n閒僧正笑吟髭白，故国那堪水树红。\n志业未知谁念我，明朝江上苇花风。",
        "dynasty": "宋",
        "collection_info": null
    },
    {
        "title": "闻晓角",
        "author": "赵湘",
        "content": "一声初起晓光浮，吟笛啼猿亦暗羞。\n清动月华犹满树，冷呼山色欲归栖。\n时萦别馆侵灯过，偶带凉飔入梦流。\n谁会酒醒倾耳听，近来沙塞不吹秋。",
        "dynasty": "宋",
        "collection_info": null
    },
    {
        "title": "观楚上人陈处士夜棋",
        "author": "赵湘",
        "content": "对局清宵解客醺，坐窥玄妙杳难羣。\n势侵孤烛和秋冷，声隔高梧带雨分。\n关外散飞星出汉，水边斜起雁穿云。\n无人得见争先意，时被西林宿鸟闻。",
        "dynasty": "宋",
        "collection_info": null
    },
    {
        "title": "山居引泉",
        "author": "赵湘",
        "content": "自引灵泉胜取冰，入云穷穴始因僧。\n閒疏咽处秋无际，静听时来月有层。\n乍觉疏林多爽气，渐疑幽石减寒棱。\n雨余终夜西风起，流过吟窗溅着灯。",
        "dynasty": "宋",
        "collection_info": null
    },
    {
        "title": "九日幽居书怀",
        "author": "赵湘",
        "content": "九月蝉稀九日催，年光如逐水声回。\n人思往事凄凉在，菊倚荒庭寂寞开。\n落叶偶从池上过，夕阳初傍酒边来。\n白衣去后无消息，雨湿东离欲长苔。",
        "dynasty": "宋",
        "collection_info": null
    },
    {
        "title": "山行",
        "author": "赵湘",
        "content": "翠满衣裳远径分，渐供幽兴入诗门。\n临泉自爱窥筇影，过藓何妨驻屐痕。\n因惹断云还倚石，偶看残照学呼猿。\n行行却喜无人到，曾为秋来挂梦魂。",
        "dynasty": "宋",
        "collection_info": null
    },
    {
        "title": "忆别",
        "author": "赵湘",
        "content": "何处篱筵酒欲空，夜凉横玉自吹风。\n人当木落关山外，秋在月明池馆中。\n隔水不堪惊远梦，入云犹拟触孤鸿。\n凭栏寂寂还多感，谁会无言忆马融。",
        "dynasty": "宋",
        "collection_info": null
    },
    {
        "title": "书韩山人壁",
        "author": "赵湘",
        "content": "山木争高叶尽深，山人半醉在庭阴。\n常时具馔多餐药，偶夜听松不弄琴。\n雨后看苔连井口，秋来见月到池心。\n近闻墙外诸峰卖，只向茶铛便煮金。",
        "dynasty": "宋",
        "collection_info": null
    },
    {
        "title": "閒居书事寄逸人平上人",
        "author": "赵湘",
        "content": "雨驱寒藓入衡门，颜子箪瓢近水濆。\n静话忽容幽鸟听，好诗长忌俗人闻。\n半帘松影和秋卷，一槛棋声与竹分。\n野客有情僧有意，相思时望过溪云。",
        "dynasty": "宋",
        "collection_info": null
    },
    {
        "title": "春夕偶作",
        "author": "赵湘",
        "content": "一夕衡门独自开，雨阴深巷少尘埃。\n酒醒风傍池边起，坐久月从花上来。\n何处夜歌初欲断，四邻春梦未知回。\n因思此兴无人共，时復孤吟步绿苔。",
        "dynasty": "宋",
        "collection_info": null
    },
    {
        "title": "赠张处士",
        "author": "赵湘",
        "content": "应问秋云学得閒，飘然如不在人间。\n青籐箧裏诗多怪，紫栗枝边药更瘢。\n江客对棋曾赌鹤，野僧分屐借登山。\n仍闻昨日来城市，又抱孤琴踏月还。",
        "dynasty": "宋",
        "collection_info": null
    },
    {
        "title": "寄霅川刁殿丞十二韵",
        "author": "赵湘",
        "content": "柳浑曾吟郡，中间遇牧之。\n留连皆往日，寂寞偶多时。\n物象应无改，轩车自有期。\n忆山辞阙早，采药上官迟。\n泽国閒堪赏，公堂静好窥。\n扫苔红叶过，临水白苹移。\n树石秋供画，汀洲晓入诗。\n讴谣渔父得，孤洁鹭鸶知。\n笛外风含酒，楼中月照棋。\n野田耕带雨，寒井汲和澌。\n城郭烟霞近，人家橘柚垂。\n会须寻此景，况与二公宜。",
        "dynasty": "宋",
        "collection_info": null
    },
    {
        "title": "寄梁鼎殿丞十二韵",
        "author": "赵湘",
        "content": "忆昔初投刺，秋风八咏边。\n偶参知好日，一见自多年。\n吏散公堂雨，帘垂馆树烟。\n共吟曾试茗，同坐或闻蝉。\n渡水寻支遁，登山学地仙。\n献酬多奥妙，谈笑屡迁延。\n夜月侵诗卷，寒灯落酒船。\n醉容韦带去，卧许石床连。\n池馆今何远，汀洲思倍牵。\n庾楼知有约，颜巷奈多缘。\n病眼随蓬断，愁心逐旆悬。\n高台聊一望，芳草夕阳天。",
        "dynasty": "宋",
        "collection_info": null
    },
    {
        "title": "答圣俞设脍示客",
        "author": "赵湘",
        "content": "梅侯三年江上居，盘羞惯饱鮆与鲈。\n客居京城厌粗粝，买鱼斫鲙邀朋徒。\n孰亲刀匕擅精巧，闺中丽人家本吴。\n缕裁长丝叶剪藿，饾饤自与寻常殊。\n霜橙捣虀饭香稻，一饱岂顾家有无。\n我虽日病兴不浅，坐想落纸霏红腴。\n雕盘隽味傥可再，赠子佳酒随长鱼。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "赵湘",
        "content": "和气生金殿，微风转画旗。\n年年好春色，先是帝先知。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "赵湘",
        "content": "迎气来归祚，宜春祝降祥。\n皇心勤治切，应喜寸阴长。",
        "dynasty": "宋",
        "collection_info": null
    },
    {
        "title": "皇帝閤春帖子  其三",
        "author": "赵湘",
        "content": "醇醴浮金斝，柔蔬饤玉盘。\n尝新兼介寿，齐奉两宫欢。",
        "dynasty": "宋",
        "collection_info": null
    },
    {
        "title": "皇帝閤春帖子  其四",
        "author": "赵湘",
        "content": "昼漏新添刻，春寒早放班。\n恩随宽大诏，一日徧人间。",
        "dynasty": "宋",
        "collection_info": null
    },
    {
        "title": "太皇太后閤春帖子  其一",
        "author": "赵湘",
        "content": "位历三朝重，风行四海深。\n坐将仁厚意，潜助发生心。",
        "dynasty": "宋",
        "collection_info": null
    },
    {
        "title": "太皇太后閤春帖子  其二",
        "author": "赵湘",
        "content": "铜溜消残冻，朱楼拂早霞。\n传声回步辇，来赏小桃花。",
        "dynasty": "宋",
        "collection_info": null
    },
    {
        "title": "太皇太后閤春帖子  其三",
        "author": "赵湘",
        "content": "视膳回天仗，含饴乐圣辰。\n定应彤管笔，书美繫王春。",
        "dynasty": "宋",
        "collection_info": null
    },
    {
        "title": "太后閤春帖子  其一",
        "author": "赵湘",
        "content": "正阃成王化，开宫奉母仪。\n身当四海养，寿祝万年期。",
        "dynasty": "宋",
        "collection_info": null
    },
    {
        "title": "太后閤春帖子  其二",
        "author": "赵湘",
        "content": "玉律生阳早，金铺上日迟。\n枝间双鹊语，应是报春祺。",
        "dynasty": "宋",
        "collection_info": null
    },
    {
        "title": "太后閤春帖子  其三",
        "author": "赵湘",
        "content": "平晓开朱户，轻寒御练衣。\n宫童移钿扇，庆寿早期归。",
        "dynasty": "宋",
        "collection_info": null
    },
    {
        "title": "皇后閤春帖子  其一",
        "author": "赵湘",
        "content": "后德侔姬国，嫔风协舜家。\n进贤阳为长，修教月增华。",
        "dynasty": "宋",
        "collection_info": null
    },
    {
        "title": "皇后閤春帖子  其二",
        "author": "赵湘",
        "content": "春色平明到，微风弄綵幡。\n稍回宫柳弱，更助壁椒温。",
        "dynasty": "宋",
        "collection_info": null
    },
    {
        "title": "皇后閤春帖子  其三",
        "author": "赵湘",
        "content": "暖日晖晖动，清渠泱泱流。\n六宫修岁事，拂拭采桑鈎。",
        "dynasty": "宋",
        "collection_info": null
    },
    {
        "title": "夫人閤春帖子  其一",
        "author": "赵湘",
        "content": "腊雪余香径，朝晖上绮甍。\n翠生兰蕙色，和入管絃声。",
        "dynasty": "宋",
        "collection_info": null
    },
    {
        "title": "夫人閤春帖子  其二",
        "author": "赵湘",
        "content": "重锦褰粧幕，轻罗换舞衣。\n钗头双燕子，先向社前飞。",
        "dynasty": "宋",
        "collection_info": null
    },
    {
        "title": "皇帝閤春帖子  其一",
        "author": "赵湘",
        "content": "晴日渐消宫瓦雪，和风微散御炉烟。\n千官拜舞皇恩罢，綵胜金幡下九天。",
        "dynasty": "宋",
        "collection_info": null
    },
    {
        "title": "皇帝閤春帖子  其二",
        "author": "赵湘",
        "content": "早鶑啼滑知寒薄，午马休迟觉昼长。\n四海欢康几务暇，箫韶时奉万年觞。",
        "dynasty": "宋",
        "collection_info": null
    },
    {
        "title": "太皇太后閤春帖子  其一",
        "author": "赵湘",
        "content": "镂成宝字题宫户，剪出名花趁御筵。\n人世不知春色早，忽惊歌吹下中天。",
        "dynasty": "宋",
        "collection_info": null
    },
    {
        "title": "太皇太后閤春帖子  其二",
        "author": "赵湘",
        "content": "长乐钟残宝殿开，鸣梢移仗问安来。\n欲知纯孝通天地，和气氤氲遶御杯。",
        "dynasty": "宋",
        "collection_info": null
    },
    {
        "title": "太皇太后閤春帖子  其三",
        "author": "赵湘",
        "content": "残冰未放沟声滑，小雨频催柳色新。\n昼漏渐长无一字，坐披黄老味天真。",
        "dynasty": "宋",
        "collection_info": null
    },
    {
        "title": "太皇太后閤春帖子  其四",
        "author": "赵湘",
        "content": "金花镂胜随春燕，綵仗萦丝逐土牛。\n迎得韶华入中禁，和风次第遍神州。",
        "dynasty": "宋",
        "collection_info": null
    },
    {
        "title": "太皇太后閤春帖子  其五",
        "author": "赵湘",
        "content": "綵仗朝来散玉京，绮窗新网结初晴。\n静呼宫女教调曲，閒引皇孙看学行。",
        "dynasty": "宋",
        "collection_info": null
    },
    {
        "title": "太皇太后閤春帖子  其六",
        "author": "赵湘",
        "content": "九奏清新称玉斝，八珍和旨奉兰羞。\n须知天子娱亲意，不为乘春事燕游。",
        "dynasty": "宋",
        "collection_info": null
    },
    {
        "title": "皇后閤春帖子  其一",
        "author": "赵湘",
        "content": "紫兰红蓼簇香盘，晓逐金壶下太官。\n朝罢三宫归已晚，日华明丽雪消残。",
        "dynasty": "宋",
        "collection_info": null
    },
    {
        "title": "皇后閤春帖子  其二",
        "author": "赵湘",
        "content": "葭灰已逐阳和动，绣镂初随日景加。\n欲助君王修俭德，不将宫样织新花。",
        "dynasty": "宋",
        "collection_info": null
    },
    {
        "title": "夫人閤春帖子  其一",
        "author": "赵湘",
        "content": "渐暖正当挑菜日，轻阴新变养花天。\n君王勤政稀游幸，院院相过理管絃。",
        "dynasty": "宋",
        "collection_info": null
    },
    {
        "title": "夫人閤春帖子  其二",
        "author": "赵湘",
        "content": "宫娃拂晓已催班，拜谢春幡列御前。\n不待春风报花信，红酥綵缕斗芳妍。",
        "dynasty": "宋",
        "collection_info": null
    },
    {
        "title": "新定旅馆中作",
        "author": "赵湘",
        "content": "岁月乡关外，溪山螟色中。\n孤城秋闭雨，独客夜闻鸿。\n病使新髭出，贫令旧业空。\n思归不得梦，欹枕近梧桐。",
        "dynasty": "宋",
        "collection_info": null
    },
    {
        "title": "桐江晚望",
        "author": "赵湘",
        "content": "迭浪浸天青，离愁望处生。\n雨余孤岛暝，花落一船横。\n岸远红兰湿，鱼狂白鸟惊。\n无人问行客，山寺莫钟声。",
        "dynasty": "宋",
        "collection_info": null
    },
    {
        "title": "莫冬新定郡楼閒望",
        "author": "赵湘",
        "content": "江城逢岁莫，独自倚楼台。\n积雪明孤岛，微阳在早梅。\n水摇冰欲泮，春近雁思回。\n故国还如此，归心但暗催。",
        "dynasty": "宋",
        "collection_info": null
    },
    {
        "title": "秋晚舟泊桐江",
        "author": "赵湘",
        "content": "严子陵边水自流，夕阳无语倚松舟。\n乍逢风月羞为客，及到溪山识尽秋。\n移树断蝉初过雨，立沙孤雁偶随鸥。\n乡心旅思何人会，芦苇萧萧一笛幽。",
        "dynasty": "宋",
        "collection_info": null
    },
    {
        "title": "寄国清处谦",
        "author": "赵湘",
        "content": "三江风浪隔天台，想见当时赋咏才。\n近有高僧飞锡去，更无余事出山来。\n猿猱历历窥香火，日月纷纷付劫灰。\n我欲相期谈实相，东林何必谢刘雷。",
        "dynasty": "宋",
        "collection_info": null
    },
    {
        "title": "天台思古",
        "author": "赵湘",
        "content": "游人行尽天台路，仙家杳杳知何处。\n惟有山前一派溪，落花依旧流春暮。",
        "dynasty": "宋",
        "collection_info": null
    },
    {
        "title": "柘湖",
        "author": "赵湘",
        "content": "盐邑沦此地，柘山岿其濒。\n復惊秦时女，化作湖上神。\n世事喜反覆，孰能识涯津。\n物变虽万殊，不惑固有人。",
        "dynasty": "宋",
        "collection_info": null
    },
    {
        "title": "翻经台",
        "author": "赵湘",
        "content": "胜事如飞去不还，无人更立白云间。\n西风落尽贝多叶，明月自来天竺山。\n岩桂影寒泉暗滴，玉炉香减藓空斑。\n孤猿亦有斜阳恨，莫道三声是等闲。",
        "dynasty": "宋",
        "collection_info": null
    },
    {
        "title": "望云岩",
        "author": "赵湘",
        "content": "不见寒山子，寒岩日欲曛。\n无人到深处，众木隠孤云。\n水照秋痕尽，霞明晚翠分。\n孤猿啼亦在，谁向此中闻。",
        "dynasty": "宋",
        "collection_info": null
    },
    {
        "title": "句  其一",
        "author": "赵湘",
        "content": "十度花残一觉眠。",
        "dynasty": "宋",
        "collection_info": null
    },
    {
        "title": "句  其二",
        "author": "赵湘",
        "content": "天远草离离。",
        "dynasty": "宋",
        "collection_info": null
    },
    {
        "title": "存目  其一",
        "author": "赵湘",
        "content": "诗题：和子华对雨有感（二首）首句：小桃凌乱逐东风，雪白朱红几万枝。",
        "dynasty": "宋",
        "collection_info": null
    },
    {
        "title": "存目  其二",
        "author": "赵湘",
        "content": "诗题：蒙惠拄杖及诗依韵奉答首句：藤枝既老解纵横。",
        "dynasty": "宋",
        "collection_info": null
    },
    {
        "title": "存目  其三",
        "author": "赵湘",
        "content": "诗题：蒙以诗惠水晶鲙辄次韵答谢首句：凝如宝匣开明镜。",
        "dynasty": "宋",
        "collection_info": null
    },
    {
        "title": "存目  其四",
        "author": "赵湘",
        "content": "诗题：闻太素绝食饮水颇甚清羸以诗奉招首句：曲肱饮水归寒士。",
        "dynasty": "宋",
        "collection_info": null
    },
    {
        "title": "乙巳岁郊天后作",
        "author": "魏野",
        "content": "万物尽熙熙，郊天礼毕时。\n安边文教远，过海赦书迟。\n南牧虽无也，东封合有之。\n茅堂自歌咏，何必向丹墀。",
        "dynasty": "宋",
        "collection_info": null
    },
    {
        "title": "秋日怀王专",
        "author": "魏野",
        "content": "菊花原上立，村落雨晴初。\n晚吹清羣物，秋光澹太虚。\n空看新鴈字，不得故人书。\n犹頼华亭鹤，林閒伴索居。",
        "dynasty": "宋",
        "collection_info": null
    },
    {
        "title": "新晴书事上知府宋谏议",
        "author": "魏野",
        "content": "美化何因见，民歌处处同。\n雨申诸县足，狱奏半年空。\n郡阁烟光裏，人家霁色中。\n偶吟知浅拙，将献愧明公。",
        "dynasty": "宋",
        "collection_info": null
    },
    {
        "title": "赠岐贲推官",
        "author": "魏野",
        "content": "动静不违书，如君始是儒。\n婢闲犹画卦，儿戏亦投壶。\n门冷僧长往，官清道更孤。\n吾君能大用，皇宋即唐虞。",
        "dynasty": "宋",
        "collection_info": null
    },
    {
        "title": "闲居书事",
        "author": "魏野",
        "content": "无才动圣君，养拙住山村。\n临事知闲贵，澄心觉道尊。\n成家书满屋，添口鹤生孙。\n仍喜多时雨，经春免灌园。",
        "dynasty": "宋",
        "collection_info": null
    },
    {
        "title": "寄赠华山致仕韩见素",
        "author": "魏野",
        "content": "尽垂华髮恋金门，独乞悬车未五旬。\n清世一般为隠逸，碧霄两处应星辰。\n绣衣脱下宁妨贵，锦帐眠来不称贫。\n潇洒易添新道气，光阴难改旧风神。\n老轻白傅方归洛，乱鄙黄公始避秦。\n象简岂同青竹杖，廌冠争胜白纶巾。\n世间名繫昌朝客，物外衔称太华人。\n醉指鳌头为别业，吟夸仙掌是比邻。\n剑生尘土揩磨懒，书带烟岚晒曝频。\n石鼓晓听殊待漏，玉潭时看异迷津。\n琴怜徽外声弥澹，酒爱篘中味更醇。\n精细处方因疗鹤，等闲开食为迎宾。\n芝田女仆皆能采，兰佩儿童亦解纫。\n丹诀有灵还似性，诗篇无病恰如身。\n要君计想嫌弘景，弃室翻应笑子真。\n预祝全家上昇日，愿停绛节许相亲。",
        "dynasty": "宋",
        "collection_info": null
    },
    {
        "title": "和呈寇相公见赠",
        "author": "魏野",
        "content": "深严相府绝纤埃，宴会寻常召不才。\n孙閤有歌凝翠黛，召棠无讼锁青苔。\n凤池即看三迴入，蜗舍曾蒙数度来。\n仍赐雅章惭继和，朱门将献又徘徊。",
        "dynasty": "宋",
        "collection_info": null
    },
    {
        "title": "谢呈寇相公召宴",
        "author": "魏野",
        "content": "两度为霖六镇临，春残公暇宴棠阴。\n周瑜辩乐宁妨醉，裴度论兵不废吟。\n五色诏书丹凤降，十香御酒翠娥斟。\n野人每喜陪樽俎，三入唯愁阻访寻。",
        "dynasty": "宋",
        "collection_info": null
    },
    {
        "title": "上知府寇相公",
        "author": "魏野",
        "content": "文武禀全才，何人更可陪。\n有官居鼎鼐，无宅起楼台。\n圣主诗方和，亲王状始迴。\n镇临求二陕，调燮辍三台。\n凤阁须重去，龙旌暂拥来。\n下车三度雨，上事数声雷。\n未暇瞻珪璧，先蒙访草莱。\n几思趋相府，恐惧復徘徊。",
        "dynasty": "宋",
        "collection_info": null
    },
    {
        "title": "寇相公生辰二首  其一",
        "author": "魏野",
        "content": "岳渎精英气，来钟积庆门。\n何时生上相，明日是中元。\n仙药宁无种，灵椿别有根。\n伫期三入后，一品见玄孙。",
        "dynasty": "宋",
        "collection_info": null
    },
    {
        "title": "寇相公生辰二首  其二",
        "author": "魏野",
        "content": "弈世英髦命世贤，悬弧时节早秋天。\n蟾光望处将三五，凤历推来恰半千。\n功向清朝终突兀，寿同皇祚合连延。\n预愁来岁逢今日，不得中书献此篇。",
        "dynasty": "宋",
        "collection_info": null
    },
    {
        "title": "谢知府寇相公降访  其一",
        "author": "魏野",
        "content": "昼睡方浓向竹斋，柴门日午尚慵开。\n惊迴一觉游仙梦，村巷传呼宰相来。",
        "dynasty": "宋",
        "collection_info": null
    },
    {
        "title": "谢知府寇相公降访  其二",
        "author": "魏野",
        "content": "中书两入寇尚书，出镇雄藩半载余。\n棠树阴中无讼听，闲骑宝马到茅庐。",
        "dynasty": "宋",
        "collection_info": null
    },
    {
        "title": "寇相公生辰因有寄献",
        "author": "魏野",
        "content": "宋朝元老更谁先，已咏功成二十年。\n好去上天辞将相，归来平地作神仙。\n坐看云岫资闲兴，卧听霓裳引醉眠。\n多少年辰献诗者，应无真祷似狂篇。",
        "dynasty": "宋",
        "collection_info": null
    },
    {
        "title": "和臧奎秋夜书怀",
        "author": "魏野",
        "content": "林中独坐欲中宵，落叶纷纷触坏袍。\n月影渐移蛩韵急，露华初上鹤声高。\n四时催老秋偏感，万事萦心夜更劳。\n犹頼清风知我意，频吹庭竹助萧骚。",
        "dynasty": "宋",
        "collection_info": null
    },
    {
        "title": "上知府袁刑部",
        "author": "魏野",
        "content": "星辰虽应碧虚中，富贵情疏道气融。\n遶野云烟陪淡薄，入衙山水学清通。\n申湖静泛孤舟月，棠树凉生一扇风。\n却有祖先难似处，献诗民住乐郊东。",
        "dynasty": "宋",
        "collection_info": null
    },
    {
        "title": "谢薛端公寄惠素纱",
        "author": "魏野",
        "content": "鹤色纱蒙乌府寄，裁衣不称着林中。\n水亭君有亲题处，留待他时染碧笼。",
        "dynasty": "宋",
        "collection_info": null
    },
    {
        "title": "寄俞太中山人",
        "author": "魏野",
        "content": "太白空来数百年，贯之今称隠其閒。\n静应笑我藏名拙，惹得人多到竹关。",
        "dynasty": "宋",
        "collection_info": null
    },
    {
        "title": "上知府赵侍郎二首  其一",
        "author": "魏野",
        "content": "往哲英灵在，重生出镇初。\n傅岩存旧迹，棠树认前居。\n美化民歌实，流言帝觉虚。\n暂来淹外郡，再入老中书。\n善欲皆昇举，奸思尽剪除。\n登科嗤负鼎，避事鄙悬车。\n权助天生杀，才随道卷舒。\n百官凭整肃，万物待吹嘘。\n接士殊龙板，寻僧却隼旟。\n嘉谋常启沃，谏草旋焚如。\n赤子方安枕，黄巾亦荷锄。\n囚无经宿禁，农有数年储。\n山势朝衙署，河声贯里闾。\n野人携此咏，将献几踌躇。",
        "dynasty": "宋",
        "collection_info": null
    },
    {
        "title": "上知府赵侍郎二首  其二",
        "author": "魏野",
        "content": "坐棠虚庙堂，俗亦似身康。\n药按仙方炼，茶开御印尝。\n吏因呈案惧，民为立碑忙。\n公退无余事，逍遥只道装。",
        "dynasty": "宋",
        "collection_info": null
    },
    {
        "title": "冬日书事",
        "author": "魏野",
        "content": "一月天不暖，前村到岂能。\n闲闻啄木鸟，疑是打门僧。\n松色浓经雪，溪声涩带冰。\n吟余还默坐，稚子问慵应。",
        "dynasty": "宋",
        "collection_info": null
    },
    {
        "title": "盆池萍",
        "author": "魏野",
        "content": "乍认庭前青藓合，深疑鑑裏翠钿稠。\n莫嫌生处波澜小，免得漂然逐众流。",
        "dynasty": "宋",
        "collection_info": null
    },
    {
        "title": "留题敷水李先生隠居",
        "author": "魏野",
        "content": "棠树阴中来得得，莲花峰下去迟迟。\n好将门外岩磨取，为刻西巡御赐诗。",
        "dynasty": "宋",
        "collection_info": null
    },
    {
        "title": "送赵侍郎移镇长安",
        "author": "魏野",
        "content": "千骑萧萧晓发时，雨先一夜洒长岐。\n尽知暂去临鹑野，即看重来向凤池。\n函谷乱花明剑佩，灞桥垂柳拂旌旗。\n不同调鼎民皆乐，秦甸欢呼陕服悲。",
        "dynasty": "宋",
        "collection_info": null
    },
    {
        "title": "送王专推官赴任河中",
        "author": "魏野",
        "content": "声华籍籍祖风存，况佐风流谢使君。\n健笔想无诗债负，漏巵应少酒知闻。\n趣装剑懒从人借，谒庙香非为己焚。\n好对前山思节俭，夷齐饿死舜耕耘。",
        "dynasty": "宋",
        "collection_info": null
    },
    {
        "title": "酬薛田推官见赠",
        "author": "魏野",
        "content": "红莲客惠碧云篇，未及他山买石镌。\n且选眼前麄竹上，和烟大刻两三联。",
        "dynasty": "宋",
        "collection_info": null
    },
    {
        "title": "别长安",
        "author": "司马光",
        "content": "暂来还復去，梦裏到长安。\n可惜终南色，临行子细看。",
        "dynasty": "宋",
        "collection_info": null
    },
    {
        "title": "初到洛中书怀",
        "author": "司马光",
        "content": "三十余年西復东，劳生薄宦等飞蓬。\n所存旧业惟清白，不负明君有朴忠。\n早避喧烦真得策，未逢危辱好收功。\n太平触处农桑满，赢取闾阎鹤髪翁。",
        "dynasty": "宋",
        "collection_info": null
    },
    {
        "title": "和景仁题崇福宫  其一",
        "author": "司马光",
        "content": "历历山头雪，冷冷松下风。\n樽中亦有酒，恨不与君同。",
        "dynasty": "宋",
        "collection_info": null
    },
    {
        "title": "和景仁题崇福宫  其二",
        "author": "司马光",
        "content": "不独山头白，人头亦垂素。\n积雪有时消，青山色如故。",
        "dynasty": "宋",
        "collection_info": null
    },
    {
        "title": "寄题傅钦之济源别业",
        "author": "司马光",
        "content": "县郭遥相望，修篁百亩余。\n林间清济水，门外太行车。\n道胜随宜足，身闲与世疏。\n何时容命驾，采蕨钓肥鱼。",
        "dynasty": "宋",
        "collection_info": null
    },
    {
        "title": "游李卫公平泉庄",
        "author": "司马光",
        "content": "相国已何在，空山余故林。\n向时堪炙手，今日但伤心。\n陵谷尚未改，门阑不可寻。\n谁知荆棘地，鹤盖旧成阴。",
        "dynasty": "宋",
        "collection_info": null
    },
    {
        "title": "赠河中通判朱郎中",
        "author": "司马光",
        "content": "陟屺今将老，扶床昔未行。\n旨甘无所展，朱紫不为荣。\n里巷传呼入，比邻失涕惊。\n方知贯金石，何以易精诚。",
        "dynasty": "宋",
        "collection_info": null
    },
    {
        "title": "寄题李水部浐水别业",
        "author": "司马光",
        "content": "茅茨临素浐，沃野带长林。\n日永一堂静，草生三径深。\n消忧何用酒，为乐不须琴。\n扰扰市朝客，无人知此心。",
        "dynasty": "宋",
        "collection_info": null
    },
    {
        "title": "泉水诗送吴都官分司归和州",
        "author": "司马光",
        "content": "泉水出幽谷，原流本自清。\n萦回徧中国，浩荡入东瀛。\n峡口春雷怒，潭心晓鑑平。\n悠悠随所值，行止两无情。",
        "dynasty": "宋",
        "collection_info": null
    },
    {
        "title": "游瀍上刘氏园",
        "author": "司马光",
        "content": "日暖孤台迥，露浓幽径微。\n茅斋举白饮，沙溆踏青归。\n照水清满眼，穿林香湿衣。\n莫言春尚浅，已有杏花飞。",
        "dynasty": "宋",
        "collection_info": null
    },
    {
        "title": "题致仕李太傅园亭",
        "author": "司马光",
        "content": "汉家飞将种，气概耿清秋。\n解去金貂贵，来从洛社游。\n清商拥高宴，华馆带长流。\n可笑班超老，崎岖万里侯。",
        "dynasty": "宋",
        "collection_info": null
    },
    {
        "title": "早行",
        "author": "司马光",
        "content": "寒犬吠柴门，荒鸡鸣远村。\n河声空自急，月影不曾浑。\n木末星犹白，榛中露已繁。\n客心独惆怅，四顾与谁言。",
        "dynasty": "宋",
        "collection_info": null
    },
    {
        "title": "送罗郎中管勾玉局观",
        "author": "司马光",
        "content": "官名为玉局，已与俗尘疏。\n钟出寒松迥，香疑古殿虚。\n乡闾非甚远，俸禄岂无余。\n谁道神仙乐，神仙恐不如。",
        "dynasty": "宋",
        "collection_info": null
    },
    {
        "title": "酬终南阎谏议见寄",
        "author": "司马光",
        "content": "齿衰心力耗，揣分乞西台。\n微禄供多病，闲官养不才。\n弊庐容啸傲，清洛伴归来。\n故友犹相念，寒光生死灰。",
        "dynasty": "宋",
        "collection_info": null
    },
    {
        "title": "寄成都吴龙图同年",
        "author": "司马光",
        "content": "照席烛花暖，随车剑骑寒。\n江山资秀句，风月助清欢。\n政简坤维静，仁深井络安。\n行歌与独酌，岂得并闲官。",
        "dynasty": "宋",
        "collection_info": null
    },
    {
        "title": "花庵独坐",
        "author": "司马光",
        "content": "荒园才一亩，意足已为多。\n虽不居丘壑，常如隐薜萝。\n忘机林鸟下，极目塞鸿过。\n为问市朝客，红尘深几何。",
        "dynasty": "宋",
        "collection_info": null
    },
    {
        "title": "秋夜",
        "author": "司马光",
        "content": "浮云一消散，星斗粲长天。\n浩露洒翠柏，清香生白莲。\n体凉犹衣葛，耳静已无蝉。\n坐久羣动息，秋空唯寂然。",
        "dynasty": "宋",
        "collection_info": null
    },
    {
        "title": "平日游园常策筇杖秋来发箧復出貂褥二物皆景仁所贶覩物思人斐然成诗",
        "author": "司马光",
        "content": "筇杖携已久，貂褥展犹新。\n渐染岷山雪，拂除京国尘。\n危扶醉归路，稳称病来身。\n赖此斋中物，时如见故人。",
        "dynasty": "宋",
        "collection_info": null
    },
    {
        "title": "云",
        "author": "司马光",
        "content": "晴空碧于水，那得片云飞。\n映日成丹凰，随风变白衣。\n去来皆绝迹，隐显两忘机。\n天理谁能测，终然何所归。",
        "dynasty": "宋",
        "collection_info": null
    },
    {
        "title": "闲来",
        "author": "司马光",
        "content": "闲来观万物，在处可逍遥。\n鱼为贪鈎得，蛾因赴火焦。\n碧梧饥鸑鷟，白粒饱鹪鹩。\n带索谁家子，行歌復采樵。",
        "dynasty": "宋",
        "collection_info": null
    },
    {
        "title": "赠邵尧夫",
        "author": "司马光",
        "content": "家虽在城阙，萧瑟似荒郊。\n远去名利窟，自称安乐巢。\n云归白石洞，鹤立碧松梢。\n得丧非吾事，何须更解嘲。",
        "dynasty": "宋",
        "collection_info": null
    },
    {
        "title": "花庵多牵牛清晨始开日出已瘁花虽甚美而不堪留赏",
        "author": "司马光",
        "content": "望远云凝岫，粧余黛散钿。\n缥囊承晓露，翠盖拂秋烟。\n响慕非葵比，雕零在槿先。\n才供少顷玩，空废日高眠。",
        "dynasty": "宋",
        "collection_info": null
    },
    {
        "title": "送刘仲通赴京师",
        "author": "司马光",
        "content": "圣朝方考牧，蕃育寄才能。\n屡别良可嘆，闲游不復曾。\n行尘遵洛汭，朝骑对觚棱。\n瀍上秋台迥，归来正好登。",
        "dynasty": "宋",
        "collection_info": null
    },
    {
        "title": "送稻醴与子才",
        "author": "司马光",
        "content": "昔贤尊道谊，置醴待嘉宾。\n今我乐闲放，提壶饷故人。\n螘浮杯面白，味撇瓮头醇。\n何以助高兴，篱边菊蘂新。",
        "dynasty": "宋",
        "collection_info": null
    },
    {
        "title": "花庵二首  其一",
        "author": "司马光",
        "content": "谁谓花庵小，纔容三两人。\n君看宾席上，经月有凝尘。",
        "dynasty": "宋",
        "collection_info": null
    },
    {
        "title": "花庵二首  其二",
        "author": "司马光",
        "content": "谁谓花庵陋，徒为见者嗤。\n此中胜广厦，人自不能知。",
        "dynasty": "宋",
        "collection_info": null
    },
    {
        "title": "和杨卿中秋月",
        "author": "司马光",
        "content": "秋气平分夜，沈阴乍散天。\n窥林初淡薄，照席忽孤圆。\n泠入诗毫健，光浮醉弁偏。\n嘉宾勿轻去，桂影正姢姢。",
        "dynasty": "宋",
        "collection_info": null
    },
    {
        "title": "乐",
        "author": "司马光",
        "content": "吾心自有乐，世俗岂能知。\n不及老莱子，多于荣启期。\n缊袍寛称体，脱粟饱随宜。\n乘兴輙独往，携筇任所之。",
        "dynasty": "宋",
        "collection_info": null
    },
    {
        "title": "和邵尧夫秋霁登石阁",
        "author": "司马光",
        "content": "飞檐危槛出林端，王屋嵩丘咫尺间。\n独爱高明游佛阁，岂知忧喜满尘寰。\n目穷莽苍纤毫尽，身得逍遥万象闲。\n暇日登临无厌数，悲风残叶已珊珊。",
        "dynasty": "宋",
        "collection_info": null
    },
    {
        "title": "和河阳王宣徽九日平嵩阁宴集",
        "author": "司马光",
        "content": "九日英僚集，千秋胜赏同。\n飞桥贯河渚，危阁压霜风。\n金散黄花泛，雷惊迭鼓通。\n百峰高鸟外，万里寸眸中。\n槛底临丹叶，杯中倒碧嵩。\n来云低拂座，去鴈远沈空。\n吹帽陪游阻，摇旌结想丛。\n风流免堙灭，邹湛倚羊公。",
        "dynasty": "宋",
        "collection_info": null
    },
    {
        "title": "和任开叔观福严院旧题名",
        "author": "司马光",
        "content": "墨踪尘淡鬓华新，犹喜重来值故人。\n二十二年如转目，洛阳不改旧时春。",
        "dynasty": "宋",
        "collection_info": null
    },
    {
        "title": "柏梯寺",
        "author": "司马光",
        "content": "凿石开蹊峻，登崖置阁危。\n笑谈空谷应，步武白云随。\n众壑如翻浪，邻州若布棋。\n何当遂栖隐，身世两相遗。",
        "dynasty": "宋",
        "collection_info": null
    },
    {
        "title": "重过华下",
        "author": "司马光",
        "content": "昔辞莲幕去，三十四炎凉。\n旧物三峰雪，新悲一镊霜。\n云低秦野阔，木落渭川长。\n欲问当时事，无人独嘆伤。",
        "dynasty": "宋",
        "collection_info": null
    },
    {
        "title": "和李君锡惠书及诗勉以早归",
        "author": "司马光",
        "content": "书意勤渠诗意新，清如白雪暖如春。\n西游不尽溪山乐，策马归来就故人。",
        "dynasty": "宋",
        "collection_info": null
    },
    {
        "title": "和君锡雪后招探春  其一",
        "author": "司马光",
        "content": "莫嫌微雪压梅芽，已有归鸿泊浦沙。\n天上诏来难久驻，直须早看洛阳花。",
        "dynasty": "宋",
        "collection_info": null
    },
    {
        "title": "和君锡雪后招探春  其二",
        "author": "司马光",
        "content": "繁霙回夜色，凌乱落春云。\n虚幌寒相袭，华堂静不闻。\n玉卮深可敌，银烛近微分。\n谁念牛衣客，穷经白髪纷。",
        "dynasty": "宋",
        "collection_info": null
    },
    {
        "title": "送祖择之",
        "author": "司马光",
        "content": "人生荣与辱，百变似浮云。\n自有穷通定，徒劳得丧分。\n消愁唯有酒，娱意莫如文。\n方寸常萧散，其余何足云。",
        "dynasty": "宋",
        "collection_info": null
    },
    {
        "title": "和宋子才致仕后歳旦见赠",
        "author": "司马光",
        "content": "闲官逢献歳，拜揖亦纷然。\n须信家居日，方为已有年。\n劬劳中外徧，名迹始终全。\n伯玉空搔首，蹉跎愧在前。",
        "dynasty": "宋",
        "collection_info": null
    },
    {
        "title": "上元书怀",
        "author": "司马光",
        "content": "老去春无味，年年觉病添。\n酒因脾积断，灯为目阿嫌。\n势位非其好，纷华已久厌。\n唯余读书乐，暖日坐前檐。",
        "dynasty": "宋",
        "collection_info": null
    },
    {
        "title": "喜才元过洛小诗招饮",
        "author": "司马光",
        "content": "素髪各垂领，旧交相见稀。\n不唯春物好，况是锦衣归。\n洛社冻醪熟，伊鲂丝鲙肥。\n南轩已洒扫，命驾不须违。",
        "dynasty": "宋",
        "collection_info": null
    },
    {
        "title": "仲庶同年兄自成都移长安以诗寄贺",
        "author": "司马光",
        "content": "蚕丛龟印解，鹑野隼旟新。\n借问锦江乐，何如兴庆春。\n骊歌遮去辙，竹马望行尘。\n惠政如膏雨，遥知彼此均。",
        "dynasty": "宋",
        "collection_info": null
    },
    {
        "title": "西台诗二十四韵",
        "author": "司马光",
        "content": "翰苑昔陪侍，天光辱顾瞻。\n宠虽承涣汗，功不立毫纤。\n山鹿缨频顿，铅刀砺不铦。\n拭花眸子缺，捻雪颔髭添。\n跼影惭尸素，胡颜处禁严。\n辞盈虽免戾，取少讵因廉。\n定鼎分都异，张官执法兼。\n剡章愚恳尽，出綍茂恩霑。\n原宪非无粟，胡威尚有缣。\n求田近瀍洛，买宅混闾阎。\n地僻宜花卉，儿勤付米盐。\n倦游良足悔，居吉不烦占。\n裘葛肤无见，囷仓饭属餍。\n僧居闲可借，野步静无嫌。\n行乐筇枝瘦，延宾稻醴甜。\n麦田泥试屐，桑荫帽低檐。\n爱竹忙犹种，贪书老未厌。\n松烟溪石润，檀烬博山尖。\n笺启来慵拆，衣冠脱怕拈。\n紫毫斜倚架，黄卷密垂籖。\n涸辙犹蒙润，寒灰免附炎。\n所忧资秩满，但愿歳时淹。\n自是散无用，非为智养恬。\n圣朝英彦富，幸许一夫潜。",
        "dynasty": "宋",
        "collection_info": null
    },
    {
        "title": "和邵尧夫年老逢春",
        "author": "司马光",
        "content": "年老逢春春莫咍，朱颜不肯似春回。\n酒因多病无心醉，花不解愁随意开。\n荒径倦游从碧草，空庭慵扫自苍苔。\n相逢谈笑犹能在，坐待牵车陌上来。",
        "dynasty": "宋",
        "collection_info": null
    },
    {
        "title": "和范景仁谢寄西游行记  其一",
        "author": "司马光",
        "content": "洛川秦野鬰相望，风物山河旧帝乡。\n涧底逢人问樵径，松间繫马宿僧房。\n恨无同好携三雅，共讲前闻醉百场。\n历徧胜游翻怅望，日边回首远烟苍。",
        "dynasty": "宋",
        "collection_info": null
    },
    {
        "title": "和范景仁谢寄西游行记  其二",
        "author": "司马光",
        "content": "八水三川路渺茫，翠微深处白云乡。\n目𥉍懒拭如松液，领髪频抓似栗房。\n林壑不嫌无用物，形骸难入少年场。\n缘苔蹑蔓知多少，千里归来屐齿苍。",
        "dynasty": "宋",
        "collection_info": null
    },
    {
        "title": "独步至洛滨  其一",
        "author": "司马光",
        "content": "拜表归来抵寺居，解鞍纵马罢传呼。\n紫衣金带尽脱去，便是林间一野夫。",
        "dynasty": "宋",
        "collection_info": null
    },
    {
        "title": "独步至洛滨  其二",
        "author": "司马光",
        "content": "草软波清沙径微，手携筇竹着深衣。\n白鸥不信忘机久，见我犹穿岸柳飞。",
        "dynasty": "宋",
        "collection_info": null
    },
    {
        "title": "送酒与邵尧夫",
        "author": "司马光",
        "content": "红樱零落杏花开，春物相催次第来。\n莫作林间独醒客，任从花笑玉山頽。",
        "dynasty": "宋",
        "collection_info": null
    },
    {
        "title": "再和邵尧夫年老逢春",
        "author": "司马光",
        "content": "年老逢春犹解狂，行歌南陌上东冈。\n晴云高鸟各自得，白日游丝相与长。\n草色无情尽眼绿，花林多思袭人香。\n吾侪幸免簪裾累，痛饮闲吟乐未央。",
        "dynasty": "宋",
        "collection_info": null
    },
    {
        "title": "又和来韵",
        "author": "司马光",
        "content": "年老逢春无用惊，对花弄笔眼犹明。\n不嫌贫舍旧来燕，唤起醉眠何处鸎。\n一仆相随幅巾出，羣童聚看小车行。\n人间万事都损去，莫遣胸中气不平。",
        "dynasty": "宋",
        "collection_info": null
    },
    {
        "title": "邵尧夫许来石阁久待不至",
        "author": "司马光",
        "content": "淡日浓云合復开，碧嵩清洛远萦迴。\n林间高阁望己久，花外小车犹未来。",
        "dynasty": "宋",
        "collection_info": null
    },
    {
        "title": "石阁春望",
        "author": "司马光",
        "content": "极目千里外，川原绣画新。\n方知平地上，见不尽青春。",
        "dynasty": "宋",
        "collection_info": null
    },
    {
        "title": "和邵尧夫安乐窝中职事吟",
        "author": "司马光",
        "content": "灵台无事日休休，安乐由来不外求。\n细雨寒风宜独坐，暖天佳景即闲游。\n松篁亦足开青眼，桃李何妨插白头。\n我以着书为职业，为君偷暇上高楼。",
        "dynasty": "宋",
        "collection_info": null
    },
    {
        "title": "和景仁闻蝉",
        "author": "司马光",
        "content": "春林满岩绿，谁信已鸣蝉。\n叶上正多露，山中别有天。\n心闲宁感物，道合况忘年。\n坐听生秋思，何须膝上絃。",
        "dynasty": "宋",
        "collection_info": null
    },
    {
        "title": "和范景仁宿憩鹤寺",
        "author": "司马光",
        "content": "回廊复阁势萦纡，四岭中涵一气虚。\n最爱欣欣向荣木，毎来相见不相疏。",
        "dynasty": "宋",
        "collection_info": null
    },
    {
        "title": "游喷玉潭  其一",
        "author": "司马光",
        "content": "惊风动地起，游客望山行。\n若待佳辰去，应无好事名。",
        "dynasty": "宋",
        "collection_info": null
    },
    {
        "title": "游喷玉潭  其二",
        "author": "司马光",
        "content": "万木吼穹谷，驽骀屹不前。\n犹胜望尘客，伫立九衢边。",
        "dynasty": "宋",
        "collection_info": null
    },
    {
        "title": "和景仁喷玉潭",
        "author": "司马光",
        "content": "昨朝景气如暑天，僮仆流汗衣裘单。\n安知向晚暴风作，一变阳春成大寒。\n此时结友寻名山，伶俜徒步水石间。\n棘刺罥衣行路难，枯藤寿柏同攀援。\n惊沙击眼百箭攒，时得闭烁窥林峦。\n景仁年长力更孱，牵衣执手幸不颠。\n仍闻旁谷有伏虎，赖得与君俱早还。",
        "dynasty": "宋",
        "collection_info": null
    },
    {
        "title": "游山呈景仁",
        "author": "司马光",
        "content": "我禄多龚舍，君年少孔戣。\n道心闲始见，世路老方知。\n山水不相厌，风光难豫期。\n嬉游不可缓，花卉即离披。",
        "dynasty": "宋",
        "collection_info": null
    },
    {
        "title": "和景仁游寿安",
        "author": "司马光",
        "content": "宜阳城下作游人，都为衣冠不繫身。\n众窍怒号成地籁，也胜终日在红尘。",
        "dynasty": "宋",
        "collection_info": null
    },
    {
        "title": "喷玉潭",
        "author": "司马光",
        "content": "千尺崖头一派清，古今不绝坠峥嵘。\n长风卷起散岩壑，此日方知喷玉名。",
        "dynasty": "宋",
        "collection_info": null
    },
    {
        "title": "迭石溪  其一",
        "author": "司马光",
        "content": "道傍行采药，石底卧题名。\n野老相迎拜，溪童乍见惊。",
        "dynasty": "宋",
        "collection_info": null
    },
    {
        "title": "迭石溪  其二",
        "author": "司马光",
        "content": "山鸟劝人饮，山蝉笑我狂。\n归时兴未尽，不得看斜阳。",
        "dynasty": "宋",
        "collection_info": null
    },
    {
        "title": "和景仁迭石溪",
        "author": "司马光",
        "content": "溪边有村落，未始识纷华。\n去县只数里，居民踰百家。\n山腰荒径转，谷口翠微遮。\n老木纷无际，重峦浩莫涯。\n力穷纔到顶，势尽復成洼。\n不定云烟色，难名药草芽。\n泥钧罗比屋，涧石载连车。\n宛有淳风在，谁云太古遐。\n梁随木性曲，檐逐地形斜。\n榛路牛呼犊，丛祠雀噪蛇。\n倚崖松偃盖，落石浪翻花。\n安用游青峤，何须蹑紫霞。\n好将诗笔写，还入帝城夸。\n已买渔樵舍，毋令后约差。",
        "dynasty": "宋",
        "collection_info": null
    },
    {
        "title": "应天院朝拜回呈景仁",
        "author": "司马光",
        "content": "鷄鸣上马过河桥，何异东都赴早朝。\n红日已高犹熟寝，比君殊未得逍遥。",
        "dynasty": "宋",
        "collection_info": null
    },
    {
        "title": "和景仁卜居许下",
        "author": "司马光",
        "content": "壮齿相知约歳寒，索居今日鬓俱斑。\n拂衣已解虞卿印，筑室何须谢傅山。\n许下田园虽有素，洛中花卉足供闲。\n他年决意归何处，便见交情厚薄间。",
        "dynasty": "宋",
        "collection_info": null
    },
    {
        "title": "喜雨三首呈景仁侍郎兼献大尹宣徽  其一",
        "author": "司马光",
        "content": "累日增烦暑，通宵结薄阴。\n苍茫变风色，散漫作春霖。\n野店垂杨重，僧房绿篠深。\n疏慵尤得趣，闭户拥重衾。",
        "dynasty": "宋",
        "collection_info": null
    },
    {
        "title": "喜雨三首呈景仁侍郎兼献大尹宣徽  其二",
        "author": "司马光",
        "content": "漠漠春云合，爞爞旱气收。\n人心方有望，时雨不须求。\n岂独老农喜，仍令恶客留。\n洛城花未谢，作意更同游。",
        "dynasty": "宋",
        "collection_info": null
    },
    {
        "title": "喜雨三首呈景仁侍郎兼献大尹宣徽  其三",
        "author": "司马光",
        "content": "麦田正尘坌，桑径忽滂沱。\n比屋起相吿，荷锄行且歌。\n园林半扃鎻，车马绝经过。\n大尹爱民物，何妨喜更多。",
        "dynasty": "宋",
        "collection_info": null
    },
    {
        "title": "亨杞下第作诗示之",
        "author": "司马光",
        "content": "清白君家旧，文章时态新。\n何妨偶蹉跌，未必遂沈沦。\n莫叹科名晚，惟忧道谊贫。\n进修专在已，得失尽由人。\n孝友亦为政，箪瓢足养亲。\n那将少年泪，容易輙伤春。",
        "dynasty": "宋",
        "collection_info": null
    },
    {
        "title": "景仁思归雨未克行以诗留之",
        "author": "司马光",
        "content": "嘉客念归程，泥深未可行。\n今朝阴又重，春雨亦多情。",
        "dynasty": "宋",
        "collection_info": null
    },
    {
        "title": "送景仁至丁正臣园寄主人",
        "author": "司马光",
        "content": "客到暂开扃，春芜生满庭。\n主人殊不顾，修竹为谁青。",
        "dynasty": "宋",
        "collection_info": null
    },
    {
        "title": "和君贶老君庙姚黄牡丹",
        "author": "司马光",
        "content": "芳菲触目已萧然，独着金衣奉老仙。\n若占上春先秀发，千花万卉不成妍。",
        "dynasty": "宋",
        "collection_info": null
    },
    {
        "title": "又和董氏东园桧屏石床",
        "author": "司马光",
        "content": "密叶萧森翠幕纡，暂来犹恨不长居。\n脱冠解带坐终日，花落石床春自如。",
        "dynasty": "宋",
        "collection_info": null
    },
    {
        "title": "奉同运使陈殿丞惜洛阳牡丹为霜风所损",
        "author": "司马光",
        "content": "名花多种欲纷敷，一夕霜风非所虞。\n节物偶然何足道，人情遗恨不能无。\n飘飖健笔诗千首，惆怅东风酒百壶。\n纵使前春满朱槛，使车那復滞西都。",
        "dynasty": "宋",
        "collection_info": null
    },
    {
        "title": "又和惜春谣",
        "author": "司马光",
        "content": "朝来风雨歇，春意漠然收。\n去我不辞诀，凭谁能借留。\n杓星渐西转，洛水自东流。\n曲渚撤华幄，芳园罢彩毬。\n雉鸣坵麦秀，蚕起野桑柔。\n乱絮天涯满，晴阳草际浮。\n已嗟心绪减，况復鬓丝稠。\n赖听新翻曲，非为负胜游。",
        "dynasty": "宋",
        "collection_info": null
    },
    {
        "title": "还陈殿丞原人论",
        "author": "司马光",
        "content": "品物芸芸游太虚，不知谁氏宰洪炉。\n一株花落分荣辱，万窍风号见有无。\n觉后共占犹是梦，衣中所得亦非珠。\n何如鼓瑟浴沂水，春服成时咏舞雩。",
        "dynasty": "宋",
        "collection_info": null
    },
    {
        "title": "和王秀才以光始自陜右游山归復将登少室为诗见寄",
        "author": "司马光",
        "content": "瘦马飘飖屡往还，疲劳专为访名山。\n须知筋力行将老，渐恐峰峦不可攀。\n蜡屐早能寻胜概，弹冠悔更落尘寰。\n幸依贤者为东道，大得逍遥水石间。",
        "dynasty": "宋",
        "collection_info": null
    },
    {
        "title": "和景仁西湖泛舟",
        "author": "司马光",
        "content": "满船歌吹拂春湾，天外晴霞水底斑。\n谁信飞觞临绮席，独能回首望青山。\n东门车马匆匆别，西洛风烟寂寂闲。\n迭石溪头应更好，却输野叟坐林间。",
        "dynasty": "宋",
        "collection_info": null
    },
    {
        "title": "新买迭石溪庄再用前韵招景仁",
        "author": "司马光",
        "content": "一溪清水佩声寒，两岸莓苔锦绣斑。\n三径谁来卜邻舍，千峰我已作家山。\n鹿裘藜杖偏宜老，紫陌红尘不称闲。\n早挈琴书远相就，放歌烂醉白云间。",
        "dynasty": "宋",
        "collection_info": null
    },
    {
        "title": "戏书宋子才止足堂",
        "author": "司马光",
        "content": "举世恋荣禄，夜行无乃劳。\n独君年未至，止足一何高。\n矮制乌纱帽，寛裁白氎袍。\n华榱坐终日，闲按紫檀槽。",
        "dynasty": "宋",
        "collection_info": null
    },
    {
        "title": "寄题宇文中允所居",
        "author": "司马光",
        "content": "孤宦行直道，栖栖良可悲。\n谁能拂衣去，不待挂冠期。\n经史乃吾友，云山为已知。\n世间青紫贵，尽付两佳儿。",
        "dynasty": "宋",
        "collection_info": null
    },
    {
        "title": "贻夸者",
        "author": "司马光",
        "content": "我乐非君乐，君忧非我忧。\n蓬蒿与溟渤，终老不同游。",
        "dynasty": "宋",
        "collection_info": null
    },
    {
        "title": "春游",
        "author": "司马光",
        "content": "人物竞纷华，骊驹逐钿车。\n此时松与柏，不及道傍花。",
        "dynasty": "宋",
        "collection_info": null
    },
    {
        "title": "和潞公游天章楚谏议园宅",
        "author": "司马光",
        "content": "名卿新治第，上宰旧连墻。\n槐荫青青叶，星邻两两光。\n林花裂锦狭，门路筑沙长。\n共引庭间水，交生壁外篁。\n鱼窥荐琴石，萤散读书床。\n玉帐方怀远，松斋欲就荒。\n旌幢今少憩，兰蕙不徒芳。\n早晚平狼望，同来举寿觞。",
        "dynasty": "宋",
        "collection_info": null
    },
    {
        "title": "还张景昱景昌秀才兄弟诗卷",
        "author": "司马光",
        "content": "韡韡新诗卷，青春映棣华。\n机云今继美，载协旧承家。\n幸託仁人里，时回长者车。\n白虹光乱眼，何敢议瑜瑕。",
        "dynasty": "宋",
        "collection_info": null
    },
    {
        "title": "寄题张着作善颂堂",
        "author": "司马光",
        "content": "玉垒老先生，逍遥乐太平。\n门阑百客盛，冠盖一乡荣。\n国族招邀近，堂皇指顾成。\n江山对平远，图史散纵横。\n止水中心适，秋毫物外轻。\n鲤庭新露冕，闾巷不须惊。",
        "dynasty": "宋",
        "collection_info": null
    },
    {
        "title": "和宇文公南涂中见寄",
        "author": "司马光",
        "content": "騘马乌纱游洛尘，未能全得自由身。\n深惭白首恋微禄，不向青山为散人。\n斥鷃卑飞聊取适，冥鸿高举益难亲。\n蜀都迢递千余里，徒诵新诗妙入神。",
        "dynasty": "宋",
        "collection_info": null
    },
    {
        "title": "酬张二十五秀才南园遣意",
        "author": "司马光",
        "content": "花卉日相续，朝昏兴寄新。\n露荷香入坐，风竹净无尘。\n啸咏皆羣从，喧嚣远四邻。\n须知轩冕客，富贵不关身。",
        "dynasty": "宋",
        "collection_info": null
    },
    {
        "title": "酬张三十秀才见赠",
        "author": "司马光",
        "content": "朴学居人后，清涂忝众先。\n瓠因无用弃，木为不才全。\n比得林泉趣，仍依邑里贤。\n自惭头半白，方解赋归田。",
        "dynasty": "宋",
        "collection_info": null
    },
    {
        "title": "八月十五日夜陪留守宣徽登西楼值雨待月久不见",
        "author": "司马光",
        "content": "经歳侍佳节，无如阴霭何。\n果然时雨足，安用月华多。\n未免银缸进，空闻玉漏过。\n庾公兴不浅，久为驻鸣珂。",
        "dynasty": "宋",
        "collection_info": null
    },
    {
        "title": "秋雨新霁游水北马上偶成",
        "author": "司马光",
        "content": "秋色与秋声，萧然满洛城。\n未霜林叶赤，新雨野风清。\n水气侵肌冷，岚光刮眼明。\n谁云景如画，但恐画难成。",
        "dynasty": "宋",
        "collection_info": null
    },
    {
        "title": "运使虞部按行洛西诸县因游所过名山有诗百余首合为一编蒙赐宠示俾之继作一首",
        "author": "司马光",
        "content": "属城穷僻地，揽辔徧周流。\n弊政已更化，名山不废游。\n鸣驺留谷口，轻屐历岩幽。\n聚看官仪者，相扶半白头。",
        "dynasty": "宋",
        "collection_info": null
    },
    {
        "title": "吕宣徽挽歌二首  其一",
        "author": "司马光",
        "content": "奕世台衡贵，盈门绂冕荣。\n遐方流惠化，殊俗詟威声。\n宥密资忠力，安平寄老成。\n遽骑箕尾去，何以慰苍生。",
        "dynasty": "宋",
        "collection_info": null
    },
    {
        "title": "吕宣徽挽歌二首  其二",
        "author": "司马光",
        "content": "维岳人皆仰，长城众所依。\n远猷方克壮，昭世忽长违。\n象设俨如在，英灵窅不归。\n唯应令名久，竹素蔼余辉。",
        "dynasty": "宋",
        "collection_info": null
    },
    {
        "title": "和君贶暮秋四日登石家寺阁晓泛洛舟 登阁",
        "author": "司马光",
        "content": "嬉游乘晓霁，登览犯秋寒。\n不出埃尘外，安知在壤寛。\n宫前断山碧，林表落霞丹。\n欲下惜佳趣，相留更倚栏。",
        "dynasty": "宋",
        "collection_info": null
    },
    {
        "title": "和君贶暮秋四日登石家寺阁晓泛洛舟 泛舟",
        "author": "司马光",
        "content": "叶下宫槐老，云飞洛浦秋。\n復陪元礼棹，却望仲宣楼。\n曲岸迷频转，遥山碎不流。\n夷犹聊寓赏，浩荡得忘忧。\n晨出露渐径，昏归月满舟。\n星河散寥廓，珠贝映汀洲。\n林馆回车入，壶觞秉烛游。\n山公兴未尽，徒御且番休。",
        "dynasty": "宋",
        "collection_info": null
    },
    {
        "title": "又和六日四老会",
        "author": "司马光",
        "content": "萸房迎令节，菊蘂入芳筵。\n华烛初长夜，清霜未冷天。\n悲风咽横吹，骤雨送繁絃。\n聊附邹枚客，敢希园绮贤。",
        "dynasty": "宋",
        "collection_info": null
    },
    {
        "title": "和王少卿十日与留台国子监崇福宫诸官赴王尹赏菊之会",
        "author": "司马光",
        "content": "儒衣武弁聚华轩，尽是西都冷落官。\n莫叹黄花过佳节，且将素髪共清欢。\n红牙板急絃声咽，白玉舟横酒量寛。\n青眼主公情不薄，一如省闼要人看。",
        "dynasty": "宋",
        "collection_info": null
    },
    {
        "title": "和白都官见赠",
        "author": "司马光",
        "content": "齿疏鬓白两眸昏，万事无堪老病身。\n脱粟犹霑太仓禄，法官仍忝外台臣。\n直缘迂僻求闲地，岂是孤高慕古人。\n英俊满朝皆稷契，太山何少一飞尘。",
        "dynasty": "宋",
        "collection_info": null
    },
    {
        "title": "送白都官归长安",
        "author": "司马光",
        "content": "丈夫那肯浪低眉，薄宦空添鬓裏丝。\n泸水归来山浩荡，都门辞去菊离披。\n黄鸡白酒五陵乐，杜曲樊川九糓宜。\n復见夫君行直道，崆峒气俗未应衰。",
        "dynasty": "宋",
        "collection_info": null
    },
    {
        "title": "送雷章秘丞知芮城",
        "author": "司马光",
        "content": "西伯昔断讼，令名存迄今。\n南临大河曲，北倚首阳岑。\n俗被圣贤化，人多礼让心。\n夫君老经术，终日想鸣琴。",
        "dynasty": "宋",
        "collection_info": null
    },
    {
        "title": "酬邵尧夫见示安乐窝中打乖吟",
        "author": "司马光",
        "content": "安乐窝中自在身，犹嫌名字落红尘。\n醉吟终日不知老，经史满堂谁道贫。\n长掩柴荆避寒暑，只将花卉记冬春。\n料非空处打乖客，乃是清朝避世人。",
        "dynasty": "宋",
        "collection_info": null
    },
    {
        "title": "和邠守宋度支来卜居与南园为邻",
        "author": "司马光",
        "content": "弱冠交游鬓髪苍，饱谙官况好深藏。\n闲居共买一壥地，尽老常依数仞墻。\n虽喜卜邻同晏子，尚惭推宅异周郎。\n何时税此凭熊驾，倚仗相迎立路傍。",
        "dynasty": "宋",
        "collection_info": null
    },
    {
        "title": "和张文裕初寒十首  其一",
        "author": "司马光",
        "content": "何处初寒好，初寒郏鄏城。\n垂绅多俊彦，列第尽公卿。\n裘马过从盛，门阑洒扫清。\n谁家拥兽炭，尽日管絃声。",
        "dynasty": "宋",
        "collection_info": null
    },
    {
        "title": "和张文裕初寒十首  其二",
        "author": "司马光",
        "content": "何处初寒好，初寒洛汭宫。\n翠华虽脉脉，佳气自葱葱。\n阙角月华白，苑墻霜叶红。\n都人心望幸，注目不离东。",
        "dynasty": "宋",
        "collection_info": null
    },
    {
        "title": "和张文裕初寒十首  其三",
        "author": "司马光",
        "content": "何处初寒好，初寒洛水桥。\n沙痕水清浅，风叶柳萧条。\n关塞长涂直，嵩丘倒影遥。\n凤楼虽在北，车马不尘嚣。",
        "dynasty": "宋",
        "collection_info": null
    },
    {
        "title": "和张文裕初寒十首  其四",
        "author": "司马光",
        "content": "何处初寒好，初寒太室山。\n晴空烟澹泊，返照雪孱颜。\n极目鴈稍没，无心云自还。\n犹余拜表累，不得坐松间。",
        "dynasty": "宋",
        "collection_info": null
    },
    {
        "title": "和张文裕初寒十首  其五",
        "author": "司马光",
        "content": "何处初寒好，初寒禹凿门。\n遥天露崖口，轻浪漱山根。\n万佛龛苔老，一灯林霭昏。\n渔梁杳相望，石濑夜声喧。",
        "dynasty": "宋",
        "collection_info": null
    },
    {
        "title": "和张文裕初寒十首  其六",
        "author": "司马光",
        "content": "何处初寒好，初寒喷玉泉。\n折冰流谷口，飞溜落云边。\n雀噪聚林杪，樵歌下石巅。\n寻幽不思返，坐啸夕阳偏。",
        "dynasty": "宋",
        "collection_info": null
    },
    {
        "title": "和张文裕初寒十首  其七",
        "author": "司马光",
        "content": "何处初寒好，初寒迭石溪。\n山斜改昏晓，路曲失东西。\n拾栗走村稚，凿垣巢乳鸡。\n我来闲拥褐，曝背草檐低。",
        "dynasty": "宋",
        "collection_info": null
    },
    {
        "title": "和张文裕初寒十首  其八",
        "author": "司马光",
        "content": "何处初寒好，初寒肃政台。\n官闲免簿领，门静少尘埃。\n天借风霜气，人无鹰隼猜。\n庭荒余老柏，尚有夕乌来。",
        "dynasty": "宋",
        "collection_info": null
    },
    {
        "title": "和张文裕初寒十首  其九",
        "author": "司马光",
        "content": "何处初寒好，初寒游弈园。\n林间叶未尽，篱底菊犹存。\n结竹为庵小，开炉构火温。\n谁言处城市，岑寂似丘樊。",
        "dynasty": "宋",
        "collection_info": null
    },
    {
        "title": "和张文裕初寒十首  其一○",
        "author": "司马光",
        "content": "何处初寒好，初寒福善居。\n长宵对灯火，满室聚诗书。\n暂息登山屐，休脂下泽车。\n所安容膝地，何必更多余。",
        "dynasty": "宋",
        "collection_info": null
    },
    {
        "title": "寄题刁景纯藏春坞",
        "author": "司马光",
        "content": "藏春在何许，鬰鬰万松林。\n永日门阑静，东风花木深。\n主公今素髪，野服遂初心。\n时与乡人醉，高歌散百金。",
        "dynasty": "宋",
        "collection_info": null
    },
    {
        "title": "和君贶少林寺",
        "author": "司马光",
        "content": "达磨自云传佛心，绪言迷世到于今。\n既携隻履归西域，安得遗灵在少林。\n孤月正明高殿冷，清风不断老松深。\n谢公自爱山泉美，肯为幽禅此访寻。",
        "dynasty": "宋",
        "collection_info": null
    },
    {
        "title": "又和岳祠谢雪题岳寺平法华庵",
        "author": "司马光",
        "content": "宴坐几何年，庭芜与砌连。\n焚修真谛苦，功行得无圆。\n阙里诗三百，赖乡文五千。\n厌烦犹不读，何况淤泥莲。",
        "dynasty": "宋",
        "collection_info": null
    },
    {
        "title": "望日示康广宏",
        "author": "司马光",
        "content": "清晨三绿袍，罗拜北堂高。\n积善因先烈，余光及尔曹。\n勿矜从事早，当念起家劳。\n修立皆由已，何人可佩刀。",
        "dynasty": "宋",
        "collection_info": null
    },
    {
        "title": "和君贶题潞公东庄",
        "author": "司马光",
        "content": "嵩峰远迭千重雪，伊浦低临一片天。\n百顷平皋连别馆，两行疏柳拂清泉。\n国须柱石扶丕构，人待楼航济巨川。\n萧相方如左右手，且于穷僻置闲田。",
        "dynasty": "宋",
        "collection_info": null
    },
    {
        "title": "和君贶任少师园赏梅",
        "author": "司马光",
        "content": "寒压春头草未芽，喜闻置酒赏新葩。\n官仪赫奕三川守，野意萧疏四皓家。\n不用管絃妨淡泊，岂容桃李竞繁华。\n昏鸦散乱传呼出，归路林间烛影斜。",
        "dynasty": "宋",
        "collection_info": null
    },
    {
        "title": "别韵一首",
        "author": "司马光",
        "content": "风日虽寒昼景长，探春远访白莲庄。\n岸冰犹在水先绿，柳叶未生条已黄。\n老木根侵苔径窄，新梅花入酒卮香。\n天真不必人修饰，得趣勿嫌台馆荒。",
        "dynasty": "宋",
        "collection_info": null
    },
    {
        "title": "又和开叔",
        "author": "司马光",
        "content": "寒梅犯雪荣，大隐久专名。\n异种生江渚，何年到洛城。\n色如虚室白，香似主人清。\n响使吴儿见，不思菰菜羮。",
        "dynasty": "宋",
        "collection_info": null
    },
    {
        "title": "和公廙喜雪",
        "author": "司马光",
        "content": "向来河洛久愆阳，祷祀徒劳罄肃庄。\n林雪飞花欣暂白，麦田濡叶未全黄。\n城中稍觉桑薪贵，村外时闻社瓮香。\n八使孜孜悯惸独，斯民那復畏凶荒。",
        "dynasty": "宋",
        "collection_info": null
    },
    {
        "title": "和史诚之谢送张明叔梅台三种梅花",
        "author": "司马光",
        "content": "别后相惊两鬓霜，可怜梅蘂为谁芳。\n台头日暖分三色，林下风清共一香。\n正烂漫时游不足，忽离披去乐难常。\n慇懃手折遥相赠，不欲花前独举觞。",
        "dynasty": "宋",
        "collection_info": null
    },
    {
        "title": "早春寄景仁  其一",
        "author": "司马光",
        "content": "辛夷花烂开，故人殊未来。\n愁看柳渐绿，忍更折残梅。",
        "dynasty": "宋",
        "collection_info": null
    },
    {
        "title": "早春寄景仁  其二",
        "author": "司马光",
        "content": "迭石溪上春，茅茨卜筑新。\n前言如不践，山蝉又笑人。",
        "dynasty": "宋",
        "collection_info": null
    },
    {
        "title": "和君贶宴张氏梅台",
        "author": "司马光",
        "content": "京洛春何早，凭高种岭梅。\n纷披百株密，烂漫一朝开。\n青女工黏缀，霜娥巧剪裁。\n昆山云满谷，蓬堵浪成堆。\n势拥樽前合，香从席下来。\n蜺旌羾天起，练甲洗兵回。\n不使光风散，曾无夜色催。\n人稠衣馥郁，地狭舞徘徊。\n民服召公化，时推何逊才。\n淹留文酒乐，璧月上瑶台。",
        "dynasty": "宋",
        "collection_info": null
    },
    {
        "title": "看花四绝句  其一",
        "author": "司马光",
        "content": "洛阳相望尽名园，墙外花胜墙裏看。\n手摘青梅共挼酒，何须一一具杯盘。",
        "dynasty": "宋",
        "collection_info": null
    },
    {
        "title": "看花四绝句  其二",
        "author": "司马光",
        "content": "洛阳相识尽名流，骑马游胜下马游。\n乘兴东西无不到，但逢青眼即淹留。",
        "dynasty": "宋",
        "collection_info": null
    },
    {
        "title": "看花四绝句  其三",
        "author": "司马光",
        "content": "洛阳春日最繁华，红绿阴中十万家。\n谁道羣花如锦绣，人将锦绣学羣花。",
        "dynasty": "宋",
        "collection_info": null
    },
    {
        "title": "看花四绝句  其四",
        "author": "司马光",
        "content": "南园桃李近方栽，浇水未干花已开。\n山果野蔬随分有，交游不厌但频来。",
        "dynasty": "宋",
        "collection_info": null
    },
    {
        "title": "和君贶清明与上巳同日泛舟洛川十韵",
        "author": "司马光",
        "content": "繁华两佳节，邂逅适同时。\n雅俗共为乐，风光如有期。\n晓烟新里巷，春服满津涯。\n已散汉宫烛，仍浮洛水卮。\n占花分设席，爱柳就张帷。\n华毂争门去，轻帘夹路垂。\n三川云锦烂，四座玉山欹。\n迭鼓传遥吹，轻桡破直漪。\n清谈何衮衮，和气益熙熙。\n想见周南俗，当年播逸诗。",
        "dynasty": "宋",
        "collection_info": null
    },
    {
        "title": "和君贶寄河阳侍中牡丹",
        "author": "司马光",
        "content": "真宰无私妪煦同，洛花何事占全功。\n山河势胜帝王宅，寒暑气和天地中。\n尽日玉盘堆秀色，满城绣毂走香风。\n谢公高兴看春物，倍忆清伊与碧嵩。",
        "dynasty": "宋",
        "collection_info": null
    },
    {
        "title": "又和安国寺及诸园赏牡丹",
        "author": "司马光",
        "content": "洛邑牡丹天下最，西南土沃得春多。\n一城奇品推安国，四面名园接月波。\n山相着书称上药，翰林弄笔作新歌。\n人间朱粉无因学，浪把菱花百徧磨。",
        "dynasty": "宋",
        "collection_info": null
    },
    {
        "title": "送酒与邵尧夫因戏之",
        "author": "司马光",
        "content": "林下虽无忧可消，许由闻说挂空瓢。\n请君呼取孟光饮，共插花枝煮药苗。",
        "dynasty": "宋",
        "collection_info": null
    },
    {
        "title": "酬仲通初提举崇福宫见寄",
        "author": "司马光",
        "content": "富寿安民旧学违，符移拥笔素心非。\n青云有路那足顾，白髪满头胡不归。\n永日杜门无俗客，临风隐几得天机。\n西山爽气秋应好，恨不相从上翠微。",
        "dynasty": "宋",
        "collection_info": null
    },
    {
        "title": "魏忠献公挽歌辞三首  其一",
        "author": "司马光",
        "content": "瀛海吁谟定，宗祧指顾安。\n鸿勋柱石壮，劲节雪霜寒。\n翼亮三朝久，初终一德完。\n如何未黄髪，垄栢已丸丸。",
        "dynasty": "宋",
        "collection_info": null
    },
    {
        "title": "魏忠献公挽歌辞三首  其二",
        "author": "司马光",
        "content": "爱物威容悴，忧公宿疹加。\n孤忠贯白日，美志掩丹霞。\n行路皆惆怅，闻风悉嘆嗟。\n英灵觐宗祖，犹想佑皇家。",
        "dynasty": "宋",
        "collection_info": null
    },
    {
        "title": "魏忠献公挽歌辞三首  其三",
        "author": "司马光",
        "content": "恻怛动旒扆，鸿胪葬老臣。\n箫铙震淦口，绋翣隘漳滨。\n久大英名在，哀荣异礼陈。\n丰碑纪遗烈，长泣邺城人。",
        "dynasty": "宋",
        "collection_info": null
    },
    {
        "title": "酬君贶和景仁对酒见寄三首 上宣徽 其一",
        "author": "司马光",
        "content": "懒拙无时用，耆朋独我思。\n乘闲同把酒，道旧各成诗。\n高义刮眼膜，清风生鬓丝。\n方将激衰俗，贱子实何为。",
        "dynasty": "宋",
        "collection_info": null
    },
    {
        "title": "酬君贶和景仁对酒见寄三首 上宣徽 其二",
        "author": "司马光",
        "content": "北阙黄金印，西山白髪翁。\n吁谟帝廷异，小筑洛川同。\n晴野峰峰碧，霜林叶叶红。\n无因侍樽席，惆怅又秋风。",
        "dynasty": "宋",
        "collection_info": null
    },
    {
        "title": "酬君贶和景仁对酒见寄三首 上侍中",
        "author": "司马光",
        "content": "何事挂冠客，至今留帝台。\n红尘终可厌，青眼不长开。\n春路半消雪，寒枝初破梅。\n南园虚客席，洒扫望公来。",
        "dynasty": "宋",
        "collection_info": null
    },
    {
        "title": "野轩",
        "author": "司马光",
        "content": "黄鸡白酒田间乐，藜杖葛巾林下风。\n更若食芹仍暴背，野怀併在一轩中。",
        "dynasty": "宋",
        "collection_info": null
    },
    {
        "title": "污亭",
        "author": "司马光",
        "content": "杂花乱种盘涡底，小屋深居鑑燧心。\n朝市嚣声那得到，晨昏暑气不能侵。",
        "dynasty": "宋",
        "collection_info": null
    },
    {
        "title": "药轩",
        "author": "司马光",
        "content": "雨余条甲绕阶生，往往桐君昔未名。\n采贮不须勤暴篲，秋阳日日满檐楹。",
        "dynasty": "宋",
        "collection_info": null
    },
    {
        "title": "晚晖亭",
        "author": "司马光",
        "content": "俯临城市厌諠譁，回顾园林景更加。\n醉立斜阳头似雪，往来误认白公家。",
        "dynasty": "宋",
        "collection_info": null
    },
    {
        "title": "喜雨八韵呈明叔",
        "author": "司马光",
        "content": "藴隆亦太甚，荟蔚不朝隮。\n直可忧秋廪，非徒病夏畦。\n民心或能彻，天造固难稽。\n黯淡云纔蔟，滂沱日未西。\n衣襟坐来冷，城阙望中迷。\n园笋新梢活，庭蕉湿叶低。\n响从窗破纸，行喜屐生泥。\n昨旦烦相报，凭君谢竹鸡。",
        "dynasty": "宋",
        "collection_info": null
    },
    {
        "title": "六月十八日夜大暑",
        "author": "司马光",
        "content": "老柳蜩螗噪，荒庭熠耀流。\n人情正苦暑，物怎已惊秋。\n月下濯寒水，风前梳白头。\n如何夜半客，束带谒公侯。",
        "dynasty": "宋",
        "collection_info": null
    },
    {
        "title": "闲中有富贵",
        "author": "司马光",
        "content": "闲中有富贵，迥与俗尘殊。\n水浄齐纨展，花繁蜀锦纡。\n竹风寒扣玉，荷雨急跳珠。\n可笑公孙衍，酣歌夸丈夫。",
        "dynasty": "宋",
        "collection_info": null
    },
    {
        "title": "寄唐州吴辨叔二兄",
        "author": "司马光",
        "content": "方城古称险，远在豫州南。\n近歳污莱闢，新民秦晋参。\n当官诚近厚，获谴亦无惭。\n但惜墙阴竹，归辕几日骖。",
        "dynasty": "宋",
        "collection_info": null
    },
    {
        "title": "自题写真",
        "author": "司马光",
        "content": "黄面霜鬚细瘦身，从来未识漫相亲。\n居然不可市朝住，骨相天生林野人。",
        "dynasty": "宋",
        "collection_info": null
    },
    {
        "title": "和安之久雨",
        "author": "司马光",
        "content": "秋霖逢甲子，禾耳恐须生。\n流俗幸无验，高田犹有成。\n润唯藜莠得，烂与蕙兰并。\n早晚浮云豁，逍遥赋晚晴。",
        "dynasty": "宋",
        "collection_info": null
    },
    {
        "title": "和復古小园书事",
        "author": "司马光",
        "content": "饱食復闲眠，风清雨霁天。\n叶深时坠果，岸曲乍藏莲。\n波面秋光浄，林梢夕照鲜。\n东家近亦富，满地布苔钱。",
        "dynasty": "宋",
        "collection_info": null
    },
    {
        "title": "復古诗首句云独步復静坐輙继二章 独步",
        "author": "司马光",
        "content": "踽踽出东轩，徐徐步小园。\n何须从吏卒，亦不引儿孙。\n蹑屐寻莎径，携筇拨水源。\n愁闻俗客到，唯说市朝喧。",
        "dynasty": "宋",
        "collection_info": null
    },
    {
        "title": "復古诗首句云独步復静坐輙继二章 静坐",
        "author": "司马光",
        "content": "一榻仅容膝，身心俱寂然。\n直缘知乐内，亦不为安禅。\n棐几陈编掩，竹窗残局捐。\n尚余喧噪在，野鸟与林蝉。",
        "dynasty": "宋",
        "collection_info": null
    },
    {
        "title": "光诗首句云饱食復闲眠又成二章 饱食",
        "author": "司马光",
        "content": "钱少何须万，杯多不过三。\n龟肠本易足，熊掌讵宜贪。\n散步竹斋外，高吟柳径南。\n此心无所用，脱粟亦深惭。",
        "dynasty": "宋",
        "collection_info": null
    },
    {
        "title": "光诗首句云饱食復闲眠又成二章 闲眠",
        "author": "司马光",
        "content": "秋怀一事无，暑尽昼凉初。\n竹户静长闭，藜床安有余。\n逍遥化胡蝶，容易入华胥。\n天上多官府，神仙恐不如。",
        "dynasty": "宋",
        "collection_info": null
    },
    {
        "title": "寄题济源李少卿园亭",
        "author": "司马光",
        "content": "县僻人事少，土肥风物殊。\n杖刊灵寿木，轮裹溴梁蒲。\n竹不减淇水，花仍似洛都。\n主公眉雪白，游览未尝扶。",
        "dynasty": "宋",
        "collection_info": null
    },
    {
        "title": "和明叔九日",
        "author": "司马光",
        "content": "不奈衰鬚白，羞看朝鑑明。\n聊凭佳节酒，强作少年情。\n雨冷弊裘薄，风高醉帽倾。\n如何不行乐，况復值秋成。",
        "dynasty": "宋",
        "collection_info": null
    },
    {
        "title": "邵尧夫先生哀辞二首  其一",
        "author": "司马光",
        "content": "菽藿一箪乐，蒿莱三亩寛。\n蒲轮不能起，瓮牖有余安。\n高节去圭角，久要敦岁寒。\n今朝郊外客，谁免涕汍澜。",
        "dynasty": "宋",
        "collection_info": null
    },
    {
        "title": "邵尧夫先生哀辞二首  其二",
        "author": "司马光",
        "content": "慕德闻风久，论交倾盖新。\n何须半面旧，不待一言亲。\n讲道切磋直，忘怀笑语真。\n重言蒙跖实，佩服敢书绅。",
        "dynasty": "宋",
        "collection_info": null
    },
    {
        "title": "闲居呈復古",
        "author": "司马光",
        "content": "闲居虽懒放，未得便无营。\n伐木添山色，穿渠擘水声。\n经霜收芋美，带雨接花成。\n前日邻翁至，柴门扫叶迎。",
        "dynasty": "宋",
        "collection_info": null
    },
    {
        "title": "和明叔游白龙溪",
        "author": "司马光",
        "content": "溪深荒径微，寻胜不知疲。\n寒月影随马，晓风冰满髭。\n行歌被褐叟，聚戏拾薪儿。\n外野饶真趣，令人怀抱夷。",
        "dynasty": "宋",
        "collection_info": null
    },
    {
        "title": "和景仁七十一偶成",
        "author": "司马光",
        "content": "心地长闲为己物，年华不住是天时。\n当时海上乘槎客，维楫都无任所之。",
        "dynasty": "宋",
        "collection_info": null
    },
    {
        "title": "六十寄景仁",
        "author": "司马光",
        "content": "从来好与天争力，困竭方惭已力微。\n见事晚于蘧伯玉，今知五十九年非。",
        "dynasty": "宋",
        "collection_info": null
    },
    {
        "title": "去春与景仁同至河阳谒晦叔馆于府之后园既去晦叔名其馆曰礼贤梦得作诗以纪其事光虽愧其名亦作诗以继之",
        "author": "司马光",
        "content": "蓬飞匏繫十余年，并荫华榱出偶然。\n郭隗金台虽见礼，华歆龙尾岂能贤。\n浮云世味闲先薄，寒柏交情老更坚。\n明日河梁即分首，人生乐事信难全。",
        "dynasty": "宋",
        "collection_info": null
    },
    {
        "title": "与乐道约会超化寺比至乐道以疾先归涂中有诗见寄",
        "author": "司马光",
        "content": "颠毛种种齿浮摇，屈指交游渐寂寥。\n时较半朝非是晚，路无数里不为遥。\n子猷垂到復归去，安道虽知未易邀。\n古寺徘徊久东望，青春云日冷萧萧。",
        "dynasty": "宋",
        "collection_info": null
    },
    {
        "title": "和乐道再以诗见寄",
        "author": "司马光",
        "content": "谏垣簪笔接英游，今日华颠昔日忧。\n邂逅升沈皆是命，逍遥出处本无愁。\n衡门不羡金门贵，藿食焉知肉食谋。\n溟海榆枋各安分，蓬莱未必胜嵩丘。",
        "dynasty": "宋",
        "collection_info": null
    },
    {
        "title": "晚春病起呈择之治臣",
        "author": "司马光",
        "content": "风日正和柔，身轻喜病瘳。\n懒抛残蠧简，暖脱弊貂裘。\n值客开青眼，逢花忘白头。\n家家好春色，何处可同游。",
        "dynasty": "宋",
        "collection_info": null
    },
    {
        "title": "次韵和復古春日五绝句  其一",
        "author": "司马光",
        "content": "雪霜哀鬓拔还生，桃李新园长未成。\n五十尚能胜六十，今年又灭去年情。",
        "dynasty": "宋",
        "collection_info": null
    },
    {
        "title": "次韵和復古春日五绝句  其二",
        "author": "司马光",
        "content": "车如流水马如龙，花市相逢咽不通。\n独闭柴荆老春色，任他陌上暮尘红。",
        "dynasty": "宋",
        "collection_info": null
    },
    {
        "title": "次韵和復古春日五绝句  其三",
        "author": "司马光",
        "content": "东城丝网蹴红毬，北里琼楼唱石州。\n堪笑迂儒竹斋裏，眼昏逼纸看蝇头。",
        "dynasty": "宋",
        "collection_info": null
    },
    {
        "title": "次韵和復古春日五绝句  其四",
        "author": "司马光",
        "content": "家藏歌吹只西邻，吹落梅花歌落尘。\n百叶桃开深院裏，输他白髪有情人。",
        "dynasty": "宋",
        "collection_info": null
    },
    {
        "title": "次韵和復古春日五绝句  其五",
        "author": "司马光",
        "content": "燕拂人衣絮扑头，红英满地绿阴稠。\n残春举目多愁思，休上迢迢百尺楼。",
        "dynasty": "宋",
        "collection_info": null
    },
    {
        "title": "酬宋叔达卜居洛城见寄",
        "author": "司马光",
        "content": "离羣四十一春风，纵有相逢似梦中。\n幸得相逢作邻舍，但嗟彼此是衰翁。\n汉文前席人将去，庾信诛茅橐未充。\n怅望金堤碧芜阔，杖藜携手几时同。",
        "dynasty": "宋",
        "collection_info": null
    },
    {
        "title": "和王安之题独乐园",
        "author": "司马光",
        "content": "草浓初过雨，林静远含烟。\n燕引新飞鷇，荷承半坠莲。\n朋来惟有月，山见不须钱。\n谁与同其乐，壶中浊酒贤。",
        "dynasty": "宋",
        "collection_info": null
    },
    {
        "title": "和吴辨叔知凤翔见寄",
        "author": "司马光",
        "content": "岐阳府舍始相逢，四十余春屈指中。\n昔日布衣今露冕，当时小吏亦衰翁。\n醉吟久作藏身计，条教应多及物功。\n惟是綵衣难再着，长林极目起悲风。",
        "dynasty": "宋",
        "collection_info": null
    },
    {
        "title": "和安之今春于郑国相公及光处得缀珠莲各一本植之盆中仲夏始见一花喜而成咏末句云未知先合谢谁家",
        "author": "司马光",
        "content": "春冻消时种两芽，南风薫日见孤花。\n先开必自陶钧力，且合归功丞相家。",
        "dynasty": "宋",
        "collection_info": null
    },
    {
        "title": "君贶环溪",
        "author": "司马光",
        "content": "地胜风埃外，门深花竹间。\n波光冷于玉，溪势曲如环。\n荣路回翔厌，华轩啸咏闲。\n堪羞谢太傅，不復到东山。",
        "dynasty": "宋",
        "collection_info": null
    },
    {
        "title": "瞑目",
        "author": "司马光",
        "content": "瞑目思千古，飘然一烘尘。\n山川宛如旧，多少未来人。",
        "dynasty": "宋",
        "collection_info": null
    },
    {
        "title": "独乐园二首  其一",
        "author": "司马光",
        "content": "独乐园中客，朝朝常闭门。\n端居无一事，今日又黄昏。",
        "dynasty": "宋",
        "collection_info": null
    },
    {
        "title": "独乐园二首  其二",
        "author": "司马光",
        "content": "客到暂冠带，客归还上关。\n朱门客如市，岂得似林间。",
        "dynasty": "宋",
        "collection_info": null
    },
    {
        "title": "放鹦鹉二首  其一",
        "author": "司马光",
        "content": "野性思归久，笼樊今始开。\n虽知主恩厚，何日肯重来。",
        "dynasty": "宋",
        "collection_info": null
    },
    {
        "title": "放鹦鹉二首  其二",
        "author": "司马光",
        "content": "虽道长安乐，争如在陇头。\n林间祝圣主，万歳復千秋。",
        "dynasty": "宋",
        "collection_info": null
    },
    {
        "title": "呈乐道",
        "author": "司马光",
        "content": "欢迎俛仰皆陈迹，薄宦须臾即色空。\n试忆昔年双桂会，只如前日梦魂中。",
        "dynasty": "宋",
        "collection_info": null
    },
    {
        "title": "太皇太后挽歌词二首  其一",
        "author": "司马光",
        "content": "麟阁承家庆，轩星应德晖。\n帝猷阴有补，嫔则动无违。\n遽就苍梧野，空余大练衣。\n只应彤管在，万古播鸿徽。",
        "dynasty": "宋",
        "collection_info": null
    },
    {
        "title": "太皇太后挽歌词二首  其二",
        "author": "司马光",
        "content": "四纪袆衣盛，两朝长乐尊。\n九州贡甘旨，万乘问晨昏。\n明辟归元子，嘉谋赉孝孙。\n群生资后土，难答化光恩。",
        "dynasty": "宋",
        "collection_info": null
    },
    {
        "title": "和刘伯寿陪潞公禊饮",
        "author": "司马光",
        "content": "旌幢车骑满沙头，鼓吹喧繁画鹢浮。\n十里罗纨光照地，千家帘幕远临流。\n觞随洛水周公事，月映凤楼裴相游。\n令典久堕今更举，行闻美俗徧中州。",
        "dynasty": "宋",
        "collection_info": null
    },
    {
        "title": "南园雨霁景物粗佳有怀正叔安之",
        "author": "司马光",
        "content": "洛阳秋雨阕，荒圃物华饶。\n白鹤寒尤盛，红薇晚未雕。\n鸟惊朱实堕，云灭翠岑遥。\n扬子方嘲白，相如尚苦痟。\n徘徊瞻望近，邂逅笑谈辽。\n官冷惭无具，相思不敢招。",
        "dynasty": "宋",
        "collection_info": null
    },
    {
        "title": "和潞公与昌言正叔游独乐园徘徊久之主人不至",
        "author": "司马光",
        "content": "茂勋成亮采，胜赏寄风流。\n闲引翘林客，同为独乐游。\n厌居华宇盛，翻爱弊庐幽。\n愧不先操篲，迎尘立道周。",
        "dynasty": "宋",
        "collection_info": null
    },
    {
        "title": "潞公游龙门光以室家病不获参陪献诗十六韵",
        "author": "司马光",
        "content": "旄节拥凭熊，逶迤向凿龙。\n顺成时过蜡，闭塞令行冬。\n雪垄痕犹湿，梅林思已浓。\n传呼空谷应，前导白云逢。\n飞盖多邀客，停车数问农。\n禹功双壁断，佛劫万龛重。\n绝顶标孤剎，疏林透远钟。\n气蒸泉郁郁，冰绽水溶溶。\n药阁低临渚，茅庵背倚峰。\n冻醪资野酌，寒笋佐晨饔。\n棋局多依石，茶炉坐荫松。\n醉醒皆众共，小大尽公从。\n顾以私恩累，难追胜赏踪。\n原思初不病，叔夜亦非慵。\n稽古惭经笥，摛华怯笔锋。\n会须参后乘，异日待从容。",
        "dynasty": "宋",
        "collection_info": null
    },
    {
        "title": "初夏独游南园二首  其一",
        "author": "司马光",
        "content": "取醉非无酒，忘忧亦有花。\n暂来疑是客，归去不成家。",
        "dynasty": "宋",
        "collection_info": null
    },
    {
        "title": "初夏独游南园二首  其二",
        "author": "司马光",
        "content": "桃李都无日，梧桐半死身。\n那堪衰病意，更作独游人。",
        "dynasty": "宋",
        "collection_info": null
    },
    {
        "title": "和景仁答才元寄示花图",
        "author": "司马光",
        "content": "高士闲居旧，名花独步今。\n移从洛浦远，濯自锦江深。\n传得巫山貌，非因延寿金。\n不须天女散，已解动禅心。",
        "dynasty": "宋",
        "collection_info": null
    },
    {
        "title": "或谓光嗤景仁谈禅而自谈又因用前韵为景仁解禅",
        "author": "司马光",
        "content": "贱子悟已久，景仁迷自今。\n良因拯溺急，是致涉波深。\n到岸何须栰，挥鉏不见金。\n浮云任来往，明月在天心。",
        "dynasty": "宋",
        "collection_info": null
    },
    {
        "title": "题传灯录",
        "author": "司马光",
        "content": "呷着声闻酒便狂，它州浪走不归乡。\n谁曾缚汝安用解，彼自无创勿误伤。\n探月拾针传妄语，安居暇食赖先王。\n但令时世如三代，达磨从他面向墻。",
        "dynasty": "宋",
        "collection_info": null
    },
    {
        "title": "奉和大夫同年张兄会南园诗",
        "author": "司马光",
        "content": "露浓秋过半，气爽雨收余。\n取酒邀嘉客，呼儿扫弊庐。\n生涯数亩地，官业一轩书。\n竹结垂纶屋，泉分入座渠。\n惬心皆乐事，容膝即安居。\n梁静栖无燕，波澄戏有鱼。\n茂林穿缭绕，微径步虚徐。\n果落方知熟，莎长不忍除。\n过从当苦远，接侍每惭疏。\n不厌茅茨陋，时迂长者车。",
        "dynasty": "宋",
        "collection_info": null
    },
    {
        "title": "答张伯常之郢州涂中见寄",
        "author": "司马光",
        "content": "适意遗轩冕，轻于鸿一毛。\n扁舟千里远，佳句百篇豪。\n酒饮宜城美，歌闻白雪高。\n家林已春色，慎勿滞江皋。",
        "dynasty": "宋",
        "collection_info": null
    },
    {
        "title": "独乐园新春",
        "author": "司马光",
        "content": "春风与汝不相关，何事潜来入我园。\n曲沼揉蓝通底绿，新梅剪綵压枝繁。\n短莎乍见殊堪喜，鸣鸟初闻未觉喧。\n凭仗东君徐按辔，旋添花卉伴芳樽。",
        "dynasty": "宋",
        "collection_info": null
    },
    {
        "title": "和潞公真率会诗",
        "author": "司马光",
        "content": "洛下衣冠爱惜春，相从小饮任天真。\n随家所有自可乐，为具更微谁笑贫。\n不待珍羞方下筯，只将佳景便娱宾。\n庾公此兴知非浅，藜藿终难继主人。",
        "dynasty": "宋",
        "collection_info": null
    },
    {
        "title": "景仁书云去冬因酒病耳病牙遂不入洛以诗寄呈",
        "author": "司马光",
        "content": "许昌携手尽时英，况復新开甲第成。\n醉裏都将春作达，老来不向酒藏情。\n齿疏无废衔杯趣，耳病犹分度曲声。\n旧友昔游浑忘却，可怜寂寂洛阳城。",
        "dynasty": "宋",
        "collection_info": null
    },
    {
        "title": "又云新铸鬴斛与今太府寺尺及权衡若合符契復次前韵",
        "author": "司马光",
        "content": "裁筩累黍久研精，况復新修鬴斛成。\n岂校忽微争口语，本期淳古变人情。\n既言乐律符今尺，但恐箫韶似郑声。\n若欲世人俱信服，凤凰再集颍川城。",
        "dynasty": "宋",
        "collection_info": null
    },
    {
        "title": "三月二十五日安之以诗二绝见招作真率会光以无从者不及赴依韵和呈  其一",
        "author": "司马光",
        "content": "真率由来无次第，经旬踰月不为稀。\n蓝舆但恨无人举，坐想纷纷醉落晖。",
        "dynasty": "宋",
        "collection_info": null
    },
    {
        "title": "三月二十五日安之以诗二绝见招作真率会光以无从者不及赴依韵和呈  其二",
        "author": "司马光",
        "content": "杯盘丰腆胜陶令，园沼繁华减白家。\n惆怅佳辰掩蓬荜，不陪高会赏邻花。",
        "dynasty": "宋",
        "collection_info": null
    },
    {
        "title": "用安之韵招君从安之正叔不疑二十六日南园为真率会  其一",
        "author": "司马光",
        "content": "榆钱零乱柳花飞，枝上红英渐渐稀。\n莫厌衔杯不虚日，须知共力惜春晖。",
        "dynasty": "宋",
        "collection_info": null
    },
    {
        "title": "用安之韵招君从安之正叔不疑二十六日南园为真率会  其二",
        "author": "司马光",
        "content": "真率春来频宴聚，不过东里即西家。\n小园容易邀嘉客，馔具虽无亦有花。",
        "dynasty": "宋",
        "collection_info": null
    },
    {
        "title": "二十六日作真率会伯康与君从七十八歳安之七十七歳正叔七十四歳不疑七十三歳叔达七十歳光六十五歳合五百一十五歳口号成诗用安之前韵  其一",
        "author": "司马光",
        "content": "七人五百有余歳，同醉花前今古稀。\n走马斗鸡非我事，纻衣丝髪且相晖。",
        "dynasty": "宋",
        "collection_info": null
    },
    {
        "title": "二十六日作真率会伯康与君从七十八歳安之七十七歳正叔七十四歳不疑七十三歳叔达七十歳光六十五歳合五百一十五歳口号成诗用安之前韵  其二",
        "author": "司马光",
        "content": "经春无事连翩醉，彼此往来能几家。\n切莫辞斟十分酒，尽从他笑满头花。",
        "dynasty": "宋",
        "collection_info": null
    },
    {
        "title": "别用韵",
        "author": "司马光",
        "content": "坐中七叟推年纪，比较前人少几多。\n花似锦红头雪白，不游不饮欲如何。",
        "dynasty": "宋",
        "collection_info": null
    },
    {
        "title": "其夕宿独乐园诘朝将归赋诗",
        "author": "司马光",
        "content": "平晓何人汲井华，辘轳声急散春鸦。\n开园更有四五日，映叶尚余三两花。\n宿病岑岑犹带酒，无眠耿耿不禁茶。\n自嫌行乐妨年少，遽索蓝舆且向家。",
        "dynasty": "宋",
        "collection_info": null
    },
    {
        "title": "二十七日邀子骏尧夫赏西街诸花",
        "author": "司马光",
        "content": "今年节物非常晚，春尽西街花尚多。\n试问二三真率友，小车篮舁肯重过。",
        "dynasty": "宋",
        "collection_info": null
    },
    {
        "title": "呈张子贱",
        "author": "司马光",
        "content": "近时洛社名真率，箪食壶浆取次游。\n试问西来老朝散，可能同志便相收。",
        "dynasty": "宋",
        "collection_info": null
    },
    {
        "title": "三月三十日微雨偶成诗二十四韵书怀献留守开府太尉兼呈真率诸公",
        "author": "司马光",
        "content": "春尽少欢意，昏昏睡思添。\n正忧花意索，更用雨声兼。\n乍语莺喉涩，慵飞柳絮黏。\n落英红没砌，茂草碧侵帘。\n宝相锦铺架，酴醿雪拥檐。\n沼萍浮钿靥，林笋露犀尖。\n坐惜光风驶，行愁畏日炎。\n追随任尘甑，歌笑望霜髯。\n落笔诗情放，飞觥酒令严。\n金丹呼胜彩，玉烛擢新籖。\n傲岸冠巾侧，淋浪襟袖霑。\n饥仍留瘦马，归必待清蟾。\n筋力虽无几，娱游亦未厌。\n脱身离簿领，适性得闾阎。\n多病非辞贵，无才岂飬恬。\n清涂诚愧忝，微禄已伤廉。\n日费须三爵，年支仰数缣。\n糇粮粗能足，蓍蔡不烦占。\n河洛今为盛，图书昔所潜。\n家家花启户，处处酒飘帘。\n温饱资兼爱，安平倚具瞻。\n愚夫犹乐育，下客愈撝谦。\n落拓形骸逸，优游歳月淹。\n余生信多幸，狂醉亦无嫌。",
        "dynasty": "宋",
        "collection_info": null
    },
    {
        "title": "其日雨中闻姚黄开戏成诗二章呈子骏尧夫  其一",
        "author": "司马光",
        "content": "谷雨后来花更浓，前时已是玉玲珑。\n客来更说姚黄发，只在街西相第东。",
        "dynasty": "宋",
        "collection_info": null
    },
    {
        "title": "其日雨中闻姚黄开戏成诗二章呈子骏尧夫  其二",
        "author": "司马光",
        "content": "小雨留春春未归，好花虽有恐行稀。\n劝君披取鱼蓑去，走看姚黄判湿衣。",
        "dynasty": "宋",
        "collection_info": null
    },
    {
        "title": "四月十三日立夏呈安之",
        "author": "司马光",
        "content": "留春春不住，昨夜的然归。\n欢趣何妨少，闲游勿怪稀。\n林莺欣有託，丛蝶怅无依。\n窗下忘怀客，高眠正掩扉。",
        "dynasty": "宋",
        "collection_info": null
    },
    {
        "title": "和子骏洛中书事",
        "author": "司马光",
        "content": "西都自古繁华地，冠盖优游萃五方。\n比户清风人种竹，满川浓绿土宜桑。\n凿龙山断开天阙，导洛波回载羽觞。\n况有耆英诗酒乐，问君何处不如唐。",
        "dynasty": "宋",
        "collection_info": null
    },
    {
        "title": "安之令子河阳官舍作蛙乐轩安之有诗寄题輙敢继和",
        "author": "司马光",
        "content": "鼓吹娱俗耳，蛙鸣惬雅怀。\n最宜凉雨歇，更与晚风偕。\n骥子方长骛，云衢偶未谐。\n功名当努力，留此遗吾侪。",
        "dynasty": "宋",
        "collection_info": null
    },
    {
        "title": "和安之喜雨",
        "author": "司马光",
        "content": "吁嗟方请雨，润溽果如占。\n黍稷固有望，来麰亦未嫌。\n声繁清倦枕，气冷入疏帘。\n蔓喜龙头举，泉惊虎爪添。\n田畴诚最急，花药不妨兼。\n诗伯才盈斛，聊应费笔尖。",
        "dynasty": "宋",
        "collection_info": null
    },
    {
        "title": "逍遥四章呈钦之尧夫  其一",
        "author": "司马光",
        "content": "结髪读经史，疲精非一朝。\n于今成濩落，所幸得逍遥。\n不韪狂心息，难平客气消。\n巢林易为足，窃敢比鹪鹩。",
        "dynasty": "宋",
        "collection_info": null
    },
    {
        "title": "逍遥四章呈钦之尧夫  其二",
        "author": "司马光",
        "content": "闲思宇宙内，何物不由天。\n定分不移易，劳心徒弃捐。\n鹏飞九万里，松寿一千年。\n斥鷃与朝菌，逍遥亦自然。",
        "dynasty": "宋",
        "collection_info": null
    },
    {
        "title": "逍遥四章呈钦之尧夫  其三",
        "author": "司马光",
        "content": "闭目念前古，飘然一烘尘。\n两仪仍似旧，万物互争新。\n轩冕荣何在，箪瓢乐最真。\n众人俱我笑，我亦笑其人。",
        "dynasty": "宋",
        "collection_info": null
    },
    {
        "title": "逍遥四章呈钦之尧夫  其四",
        "author": "司马光",
        "content": "六合旷无际，逍遥好纵游。\n放怀同一贯，瞬目即千秋。\n丸遇区臾止，萍随波浪流。\n所之皆自得，何惧亦何忧。",
        "dynasty": "宋",
        "collection_info": null
    },
    {
        "title": "感物",
        "author": "司马光",
        "content": "朝看新燕飞，暮聼子规啼。\n尺蠖身藏叶，神龟尾曳泥。\n鞴鹰何用掣，枥马不当嘶。\n自伐憎狙巧，頽然忧木鸡。",
        "dynasty": "宋",
        "collection_info": null
    },
    {
        "title": "送伯淳监汝州酒",
        "author": "司马光",
        "content": "惟知负米乐，不觉抱关卑。\n出处两得意，是非皆自知。",
        "dynasty": "宋",
        "collection_info": null
    },
    {
        "title": "酬安之谢光兄弟见过",
        "author": "司马光",
        "content": "平时一二日，不见已相思。\n况復闭关久，杳无携手期。\n清谈胜妙药，高韵敌凉飔。\n愧乏机云美，虚承青眼知。",
        "dynasty": "宋",
        "collection_info": null
    },
    {
        "title": "酬王安之闻罢真率会",
        "author": "司马光",
        "content": "闭关宁是率，辞疾似非真。\n既处讥嘲地，谁为长厚人。\n虚舟非有意，飘瓦不须嗔。\n此过如何赎，清秋宴席陈。",
        "dynasty": "宋",
        "collection_info": null
    },
    {
        "title": "和潞公伏日讌府园示座客",
        "author": "司马光",
        "content": "盛阳金气伏，华宇玉樽开。\n真率除烦礼，耆英集上才。\n炎蒸疑远避，流景忘西頽。\n幸忝俊游并，仍惭右席陪。\n蒲葵参执扇，冰果侑传杯。\n相国方留客，如何务早回。",
        "dynasty": "宋",
        "collection_info": null
    },
    {
        "title": "和子骏新荷",
        "author": "司马光",
        "content": "懒不窥园久，元非效仲舒。\n新荷满沼密，蓝舁出门疏。\n借问含烟晚，能胜裛露初。\n愧无鱼戏句，弄翰白纷如。",
        "dynasty": "宋",
        "collection_info": null
    },
    {
        "title": "司徒开府韩国富公挽辞四首  其一",
        "author": "司马光",
        "content": "天佑休明祚，时生隽杰臣。\n贤科首多士，宰府泽生民。\n焕烂三台正，冲融四海春。\n欲知甄冶力，试问白头人。",
        "dynasty": "宋",
        "collection_info": null
    },
    {
        "title": "司徒开府韩国富公挽辞四首  其二",
        "author": "司马光",
        "content": "松漠骄无信，渔阳广聚兵。\n移书侮中国，决意背齐盟。\n直气轻轺入，英辞左衽惊。\n虏归烽火灭，宇县復升平。",
        "dynasty": "宋",
        "collection_info": null
    },
    {
        "title": "司徒开府韩国富公挽辞四首  其三",
        "author": "司马光",
        "content": "大吕功名重，鸿毛轩冕轻。\n闲居客愈盛，暂出市皆倾。\n溟海涵容大，龙门谒见荣。\n谦光俨在目，恸哭望佳城。",
        "dynasty": "宋",
        "collection_info": null
    },
    {
        "title": "司徒开府韩国富公挽辞四首  其四",
        "author": "司马光",
        "content": "杖屦还私第，精诚在本朝。\n爱君老不懈，忧国没方昭。\n东阁秋牢落，西芒夜寂寥。\n只应忠亮志，气运不能消。",
        "dynasty": "宋",
        "collection_info": null
    },
    {
        "title": "臧郎中挽歌二首  其一",
        "author": "司马光",
        "content": "积庆承前烈，呈才会圣时。\n践杨朝有籍，治行吏为师。\n僚友皆亲誉，黎民每去思。\n惜哉违世早，志业未全施。",
        "dynasty": "宋",
        "collection_info": null
    },
    {
        "title": "臧郎中挽歌二首  其二",
        "author": "司马光",
        "content": "素履存诚厚，虚怀待物真。\n乡闾昔相接，朋友世弥亲。\n遗札蝇头细，长阡马鬛新。\n九原那可作，空復想音尘。",
        "dynasty": "宋",
        "collection_info": null
    },
    {
        "title": "和子华游君贶园  其一",
        "author": "司马光",
        "content": "甲第朱门久不开，春风潜入发江梅。\n今朝丞相双车辙，碾破林间水畔苔。",
        "dynasty": "宋",
        "collection_info": null
    },
    {
        "title": "和子华游君贶园  其二",
        "author": "司马光",
        "content": "小桃似喜相君来，争发新花继落梅。\n更仗环溪醒残酒，没篙春水绿于苔。",
        "dynasty": "宋",
        "collection_info": null
    },
    {
        "title": "又和上元日游南园赏梅花",
        "author": "司马光",
        "content": "梅簇荒台自可羞，相君爱赏忘宵游。\n未言美实调羮味，且荐清香泛酒瓯。",
        "dynasty": "宋",
        "collection_info": null
    },
    {
        "title": "又和",
        "author": "司马光",
        "content": "中令园陪丞相游，百分劝酒不须愁。\n春风陌上醒归去，只恐更为桃李羞。",
        "dynasty": "宋",
        "collection_info": null
    },
    {
        "title": "又和游吴氏园二首  其一",
        "author": "司马光",
        "content": "天气清和无喘牛，花林烂熳竹林幽。\n临风高咏足为乐，有勇知方笑仲由。",
        "dynasty": "宋",
        "collection_info": null
    },
    {
        "title": "又和游吴氏园二首  其二",
        "author": "司马光",
        "content": "名园易主似行邮，美竹高松景自幽。\n谁信本来天地物，长为已有固无由。",
        "dynasty": "宋",
        "collection_info": null
    },
    {
        "title": "和子骏约游一二园亭看花遇雨而止",
        "author": "司马光",
        "content": "行乐及佳时，官闲无所覉。\n只知花正发，不共雨为期。\n浅草碧无际，浓云冷四垂。\n陪游兴未尽，安得不相思。",
        "dynasty": "宋",
        "collection_info": null
    },
    {
        "title": "又即事二章上呈  其一",
        "author": "司马光",
        "content": "雨不成游半路归，逢花值柳倍依依。\n朝来赖饮三杯酒，醉卧西斋昼掩扉。",
        "dynasty": "宋",
        "collection_info": null
    },
    {
        "title": "又即事二章上呈  其二",
        "author": "司马光",
        "content": "觉后追思气味长，欢情愁绪两俱忘。\n近来方得醉中趣，熟寐沈沈是醉乡。",
        "dynasty": "宋",
        "collection_info": null
    },
    {
        "title": "明日雨止復招子骏尧夫游南园  其一",
        "author": "司马光",
        "content": "昨朝洛北阻游陪，惆怅中桥半醉回。\n泼火既经寒食雨，解酲须拨冻醪醅。",
        "dynasty": "宋",
        "collection_info": null
    },
    {
        "title": "明日雨止復招子骏尧夫游南园  其二",
        "author": "司马光",
        "content": "遥思花寨交横锦，未分春心斗顿灰。\n更与二三头白友，试携薄具上高台。",
        "dynasty": "宋",
        "collection_info": null
    },
    {
        "title": "戏呈尧夫",
        "author": "司马光",
        "content": "近来朝野客，无坐不谈禅。\n顾我何为者，逢人独懵然。\n羡君诗既好，说佛众谁先。\n只恐前身是，东都白乐天。",
        "dynasty": "宋",
        "collection_info": null
    },
    {
        "title": "闻正叔与客过赵园欢饮戏成小诗",
        "author": "司马光",
        "content": "吾庐寂寞类荒村，但有林间鸟雀喧。\n不似楚家多乐事，笙歌拾得醉邻园。",
        "dynasty": "宋",
        "collection_info": null
    },
    {
        "title": "和子华应天院行香归过洛川",
        "author": "司马光",
        "content": "印节传呼洛北还，府庭无讼不妨闲。\n度桥寒色侵春服，按辔晴光露晓山。\n香穗徘徊凝广殿，花篮繁会满通阛。\n自知白雪高难和，忍愧谁能寄我颜。",
        "dynasty": "宋",
        "collection_info": null
    },
    {
        "title": "寒食游南园独饮",
        "author": "司马光",
        "content": "寒食良辰无赏心，杂花烂熳柳成阴。\n若非独酌酬佳景，一日风光直万金。",
        "dynasty": "宋",
        "collection_info": null
    },
    {
        "title": "次前韵二首  其一",
        "author": "司马光",
        "content": "头白惜春情更深，花间独醉竞分阴。\n泉声醒耳自可乐，不用歌抛满袖金。",
        "dynasty": "宋",
        "collection_info": null
    },
    {
        "title": "次前韵二首  其二",
        "author": "司马光",
        "content": "南园莫笑独追寻，明日未知晴与阴。\n挥手一朝辞逆旅，满堂安用累千金。",
        "dynasty": "宋",
        "collection_info": null
    },
    {
        "title": "观孙儿戏感怀",
        "author": "司马光",
        "content": "我昔垂髫今白头，中间万事水东流。\n此心争得还如是，戏走阶前不识愁。",
        "dynasty": "宋",
        "collection_info": null
    },
    {
        "title": "陪子华燕醮厅酒半过赵中令园",
        "author": "司马光",
        "content": "簪裾丞相阁，林沼令君家。\n烟曲香寻篆，杯深酒过花。\n霏微烬沈水，馥郁渍榠柤。\n愧乏相如赋，陪游託后车。",
        "dynasty": "宋",
        "collection_info": null
    },
    {
        "title": "和秉国寄子骏尧夫二留台",
        "author": "司马光",
        "content": "一台二妙日追游，琥珀香醪白玉瓯。\n相下不厌贤者意，尚言执友欠龙头。",
        "dynasty": "宋",
        "collection_info": null
    },
    {
        "title": "和伯常自郢州见寄",
        "author": "司马光",
        "content": "西郊去歳揖行人，柳暗花浓又一春。\n坐想高风清入骨，沉吟佳句健生神。\n潺湲杳霭烟波古，散诞逍遥兴趣新。\n应笑洛阳车马道，缁衣未免化红尘。",
        "dynasty": "宋",
        "collection_info": null
    },
    {
        "title": "和潞公行及白马寺得留守相公书云名园例惜好花以候同赏诗二章  其一",
        "author": "司马光",
        "content": "云汉成章湛露晞，都门宴饯羽觞飞。\n谢安不復东山去，争似阿衡得谢归。",
        "dynasty": "宋",
        "collection_info": null
    },
    {
        "title": "和潞公行及白马寺得留守相公书云名园例惜好花以候同赏诗二章  其二",
        "author": "司马光",
        "content": "相国东郊迓帝师，油幢交映碧参差。\n都人共喜安舆到，正是余花可惜时。",
        "dynasty": "宋",
        "collection_info": null
    },
    {
        "title": "和子华喜潞公入觐归置酒游诸园赏牡丹",
        "author": "司马光",
        "content": "介圭成礼下中天，春物虽阑色尚妍。\n园吏望尘皆闢户，肩舆回步即开筵。\n波涛凌乱鞾旁锦，风雨纵横拨底絃。\n洛邑衣冠陪后乘，寻花载酒愿年年。",
        "dynasty": "宋",
        "collection_info": null
    },
    {
        "title": "陪致政开府太师留守相公致政内翰燕集輙歌盛美为三公寿皆用公字为韵 太师",
        "author": "司马光",
        "content": "独佐成康世，高年有毕公。\n神心降维岳，龟兆告非熊。\n黄阁遵成范，太常书茂功。\n归来保眉寿，恩礼享优隆。",
        "dynasty": "宋",
        "collection_info": null
    },
    {
        "title": "陪致政开府太师留守相公致政内翰燕集輙歌盛美为三公寿皆用公字为韵 相公",
        "author": "司马光",
        "content": "东阁延髦士，西都守别宫。\n不忘如衞武，难老似僖公。\n位貌今虽远，官僚旧忝同。\n开怀尽卮酒，足以厚时风。",
        "dynasty": "宋",
        "collection_info": null
    },
    {
        "title": "陪致政开府太师留守相公致政内翰燕集輙歌盛美为三公寿皆用公字为韵 内翰",
        "author": "司马光",
        "content": "眉似高僧秀，颜如童子红。\n忠纯汲长孺，高洁夏黄公。\n矫矫辽东鸖，冥冥塞北鸿。\n自夸新酒量，像想百分空。",
        "dynasty": "宋",
        "collection_info": null
    },
    {
        "title": "景仁将归颖昌輙为诗二十韵纪赠",
        "author": "司马光",
        "content": "秀发西南美，挺生河岳灵。\n雕龙蔚文采，老鸖莹仪形。\n落笔高时隽，飞緌侍帝庭。\n英声轶云汉，远势击沧溟。\n苦节专忧国，嘉谋毎据经。\n温虽比圭璧，直不避雷霆。\n道胜轩裳薄，神和气体宁。\n忠诚怀畎亩，乐事寄林垧。\n藻鉴评随月，过从德应星。\n苦吟金出矿，确论木衔钉。\n贱子叨流辈，高风仰典刑。\n巨川容滴水，余景借流萤。\n久别眉俱白，重来眼更青。\n淹留弦与晦，游集醉还醒。\n有酒须相就，无歌不共聼。\n奇花喧夕市，迭鼓咽春亭。\n扬袂行辞洛，回车去望陉。\n往还天表鴈，离合浪间萍。\n异日期同传，穷泉约互铭。\n古今难得事，交分保頽龄。",
        "dynasty": "宋",
        "collection_info": null
    },
    {
        "title": "復用三公燕集韵酬子骏尧夫",
        "author": "司马光",
        "content": "官闲虚室白，粟饱太仓红。\n朝夕扫三径，往来从二公。\n蒹葭徒倚玉，燕雀岂知鸿。\n相遇輙同醉，惟愁樽酒空。",
        "dynasty": "宋",
        "collection_info": null
    },
    {
        "title": "和吴朝议同年谢光与景仁同年见过",
        "author": "司马光",
        "content": "结绶东堂同发策，白头相值益相亲。\n却思景佑无多日，共见元丰有几人。\n天下高名归广受，古来交道重雷陈。\n谢公身老才方壮，落笔成章字字新。",
        "dynasty": "宋",
        "collection_info": null
    },
    {
        "title": "伏蒙留守相公赐示陪太师潞公东田宴集诗輙敢属和",
        "author": "司马光",
        "content": "舞雩新雨浃公田，水满东溪上下天。\n行径乍迂初见笋，浮舟正好未生莲。\n絃收裂帛胡琴阕，袖结清风楚舞妍。\n相国火城光满路，夜归不假玉蟾圆。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其一",
        "author": "司马光",
        "content": "都人共喜太师回，比户争迎不得催。\n正值土楼滩水浅，大家出手挽船来。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其二",
        "author": "司马光",
        "content": "东郊车马走红尘，城外多于城裏人。\n谁信今朝还政后，过如前歳下车新。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其三",
        "author": "司马光",
        "content": "归来甫可及春残，丞相频邀赏牡丹。\n远处名园多不到，尊前日献百余盘。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其四",
        "author": "司马光",
        "content": "洛阳风俗重繁华，荷担樵夫亦戴花。\n贪看二公同宴会，游人昏黑忘还家。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其五",
        "author": "司马光",
        "content": "公厨敕许酿芳樽，屡唤宾朋醉后园。\n谑浪略无名位间，谁人知道太师尊。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其六",
        "author": "司马光",
        "content": "过春稀復到诸园，厌苦终朝鼓吹喧。\n招得老僧江外至，啜茶挥麈话松轩。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其七",
        "author": "司马光",
        "content": "东田小籍选新声，歌吹胡琴色色精。\n客少有时全不用，天然水竹湛余清。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其八",
        "author": "司马光",
        "content": "首夏清和新雨晴，绿莎细软不妨行。\n园夫遮道白何事，栀子花开斑笋生。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其九",
        "author": "司马光",
        "content": "矮帽长绦紫縠衫，朱门深静似重岩。\n莫言永日浑无事，种药移花一一监。",
        "dynasty": "宋",
        "collection_info": null
    },
    {
        "title": "效赵学士体成口号十章献开府太师  其一○",
        "author": "司马光",
        "content": "八十聪明强徤身，况从壮歳秉鸿钧。\n功名富贵古亦有，无事归来能几人。",
        "dynasty": "宋",
        "collection_info": null
    },
    {
        "title": "和潞公招尧夫不至",
        "author": "司马光",
        "content": "东阁樽罍招共饮，后房罗绮约同观。\n既无蓟子分身术，须欠车公一座欢。",
        "dynasty": "宋",
        "collection_info": null
    },
    {
        "title": "和子华招潞公暑饮",
        "author": "司马光",
        "content": "朱门近在府园东，杖屦过从跬步中。\n避暑连翩投辖宴，析酲萧洒满襟风。\n闲来高韵浑如鸖，醉裏朱颜却变童。\n剪烛添香欢未极，但惊铜漏太匆匆。",
        "dynasty": "宋",
        "collection_info": null
    },
    {
        "title": "再和伯常见寄",
        "author": "司马光",
        "content": "诛茅宋玉宅边人，知醉宜城几瓮春。\n细雨短蓑渔向市，孤村极浦鼓迎神。\n徧游七泽身忘倦，更赋千篇意转新。\n不必沧浪羡清泚，向来缨上已无尘。",
        "dynasty": "宋",
        "collection_info": null
    },
    {
        "title": "再和秉国约游石淙",
        "author": "司马光",
        "content": "上国分携十五秋，未尝偶坐捧茶瓯。\n石淙今会须如约，彼此霜毛各满头。",
        "dynasty": "宋",
        "collection_info": null
    },
    {
        "title": "送尧夫知河中府二首  其一",
        "author": "司马光",
        "content": "耆老承风旧，丝纶锡命新。\n展禽安屡黜，原宪乐常贫。\n执志穷通壹，论交表裏真。\n但祈深自重，膏泽望斯民。",
        "dynasty": "宋",
        "collection_info": null
    },
    {
        "title": "送尧夫知河中府二首  其二",
        "author": "司马光",
        "content": "河抱城根曲，山侵地势斜。\n周余古楼观，舜俗旧人家。\n回首游从阔，装怀牒诉譁。\n何时重载酒，同醉洛阳花。",
        "dynasty": "宋",
        "collection_info": null
    },
    {
        "title": "席君从于洛城种金橘今秋始结六实以其四献开府太师招三客以赏之留守相公时赋诗以纪奇事光窃不自揆輙依高韵继成五章  其一",
        "author": "司马光",
        "content": "宜春果结洛阳枝，正遇耆明会客时。\n更引轻舟倚芦岸，香秔鲜鲙雅相宜。",
        "dynasty": "宋",
        "collection_info": null
    },
    {
        "title": "席君从于洛城种金橘今秋始结六实以其四献开府太师招三客以赏之留守相公时赋诗以纪奇事光窃不自揆輙依高韵继成五章  其二",
        "author": "司马光",
        "content": "圆小香黄珠颗垂，结成洛邑重霜时。\n相公和气陶羣物，不是寒温变土宜。",
        "dynasty": "宋",
        "collection_info": null
    },
    {
        "title": "席君从于洛城种金橘今秋始结六实以其四献开府太师招三客以赏之留守相公时赋诗以纪奇事光窃不自揆輙依高韵继成五章  其三",
        "author": "司马光",
        "content": "君从好事不知疲，种子成株凡几时。\n摘献帝师三取二，自尝两颗且随宜。",
        "dynasty": "宋",
        "collection_info": null
    },
    {
        "title": "席君从于洛城种金橘今秋始结六实以其四献开府太师招三客以赏之留守相公时赋诗以纪奇事光窃不自揆輙依高韵继成五章  其四",
        "author": "司马光",
        "content": "物不须多且赏奇，御寒相见结庵时。\n江南江北徒虚语，尽信前书是不宜。",
        "dynasty": "宋",
        "collection_info": null
    },
    {
        "title": "席君从于洛城种金橘今秋始结六实以其四献开府太师招三客以赏之留守相公时赋诗以纪奇事光窃不自揆輙依高韵继成五章  其五",
        "author": "司马光",
        "content": "弊居橘亦自南移，爱护栽培费歳时。\n前此实成酸苦甚，应由与德不相宜。",
        "dynasty": "宋",
        "collection_info": null
    },
    {
        "title": "和留守相公九月八日与潞公宴赵令园有怀去年与景仁秉国游赏",
        "author": "司马光",
        "content": "今歳台星聚洛中，甘棠前后雨阴浓。\n英辞唱和诗千首，高宴游陪禄万钟。\n木末霜繁花未落，云间字小鴈相从。\n西湖在望亲朋远，节物那堪处处逢。",
        "dynasty": "宋",
        "collection_info": null
    },
    {
        "title": "和留守相公寄酒与景仁",
        "author": "司马光",
        "content": "想对白衣初满倾，执杯未饮已诗成。\n怀贤孤坐悄无语，不是朝来困宿酲。",
        "dynasty": "宋",
        "collection_info": null
    },
    {
        "title": "和秉国芙蓉五章  其一",
        "author": "司马光",
        "content": "清晓霜华漫自浓，独凭爱日飬残红。\n劝君秉烛须勤赏，阊阖难禁一夜风。",
        "dynasty": "宋",
        "collection_info": null
    },
    {
        "title": "和秉国芙蓉五章  其二",
        "author": "司马光",
        "content": "北方稀见诚奇物，笔界轻丝指捻红。\n楚蜀可怜人不赏，墻根屋角数无穷。",
        "dynasty": "宋",
        "collection_info": null
    },
    {
        "title": "和秉国芙蓉五章  其三",
        "author": "司马光",
        "content": "平昔低头避桃李，英华今发歳云秋。\n盛时已过浑如我，醉舞狂歌插满头。",
        "dynasty": "宋",
        "collection_info": null
    },
    {
        "title": "和秉国芙蓉五章  其四",
        "author": "司马光",
        "content": "后时独立诚难事，犹赖阶庭有菊丛。\n绰约霜前弄姿态，非如羣木万株红。",
        "dynasty": "宋",
        "collection_info": null
    },
    {
        "title": "和秉国芙蓉五章  其五",
        "author": "司马光",
        "content": "但见涉江求水际，岂知胜木采霜中。\n微红未肯全衰歇，正似酡颜鸖髪翁。",
        "dynasty": "宋",
        "collection_info": null
    },
    {
        "title": "安之朝议哀辞二首  其一",
        "author": "司马光",
        "content": "场屋推声价，朝绅仰典型。\n朱衣老卿列，白首恋亲庭。\n舟壑一朝失，泉台万古扃。\n音容宛在目，争免凈飘零。",
        "dynasty": "宋",
        "collection_info": null
    },
    {
        "title": "安之朝议哀辞二首  其二",
        "author": "司马光",
        "content": "乐易春阳暖，孤高秋气清。\n老惟知自适，贫不问为生。\n京兆开阡贵，延陵题墓荣。\n如何帝师笔，纯孝纪名卿。",
        "dynasty": "宋",
        "collection_info": null
    },
    {
        "title": "和尧夫见寄  其一",
        "author": "司马光",
        "content": "志趣苦难合，伥伥何所依。\n逢君始相照，知我信为稀。\n忽报除书下，徒瞻征盖飞。\n相思千里远，洛浦又春归。",
        "dynasty": "宋",
        "collection_info": null
    },
    {
        "title": "和尧夫见寄  其二",
        "author": "司马光",
        "content": "仁政如慈父，蒲人得所依。\n教条前后接，风迹古今稀。\n试郡纔书最，还朝必奋飞。\n西台旧班列，犹望绣衣归。",
        "dynasty": "宋",
        "collection_info": null
    },
    {
        "title": "华严真师以诗见贶聊成二章纪其趣尚  其一",
        "author": "司马光",
        "content": "知足随缘处处安，一身温饱不为难。\n禅房窄小纔容榻，此外从他世界寛。",
        "dynasty": "宋",
        "collection_info": null
    },
    {
        "title": "华严真师以诗见贶聊成二章纪其趣尚  其二",
        "author": "司马光",
        "content": "素髪青眸七十余，未尝游学只安居。\n旁无几杖身轻健，应为心闲得自如。",
        "dynasty": "宋",
        "collection_info": null
    },
    {
        "title": "和子华过王帅家见梅花盛开呈君实子骏兼简尧夫",
        "author": "司马光",
        "content": "去年与客尽清欢，今日重来立马看。\n犹是携觞同醉在，只愁风雨横相干。",
        "dynasty": "宋",
        "collection_info": null
    },
    {
        "title": "和张伯常贺迁资政",
        "author": "司马光",
        "content": "不驾使车开汉关，不栖岩穴炼金丹。\n岂无开径三人友，分着垂緌五寸冠。\n坐饱太仓犹自愧，谬跻秘殿益难安。\n愿同野老嬉尧壤，长守先生苜蓿盘。",
        "dynasty": "宋",
        "collection_info": null
    },
    {
        "title": "又书一绝戏呈",
        "author": "司马光",
        "content": "伯常远自郢中回，喜与愁心相继来。\n幸得蒹葭依玉树，愁将瓦砾报琼瑰。",
        "dynasty": "宋",
        "collection_info": null
    },
    {
        "title": "又和南园真率会见赠",
        "author": "司马光",
        "content": "白头难入少年场，林下相招莫笑狂。\n绿篠影侵棋局暗，黄梅花渍酒卮香。\n任真自愧殽羞薄，假寐初便枕箪凉。\n酬应诗豪困牵率，从来懒放似稽康。",
        "dynasty": "宋",
        "collection_info": null
    },
    {
        "title": "春日思景仁",
        "author": "司马光",
        "content": "去歳洛城中，嬉游处处同。\n从离崿岭北，常梦潩泉东。\n草遶春街碧，花繁夕市红。\n临风默惆怅，想像白眉翁。",
        "dynasty": "宋",
        "collection_info": null
    },
    {
        "title": "神宗皇帝挽词五首  其一",
        "author": "司马光",
        "content": "决事神明速，任人金石坚。\n天机先兆朕，圣度藴渊泉。\n仁义生知性，恩威独化权。\n干坤无毁息，长与大名传。",
        "dynasty": "宋",
        "collection_info": null
    },
    {
        "title": "神宗皇帝挽词五首  其二",
        "author": "司马光",
        "content": "听政涉中昃，观书达夜分。\n周王忘自逸，汉祖不知勤。\n棣萼因心友，云章落笔文。\n它年紬石室，光大继皇坟。",
        "dynasty": "宋",
        "collection_info": null
    },
    {
        "title": "神宗皇帝挽词五首  其三",
        "author": "司马光",
        "content": "至德成无象，徽名避不居。\n期门弋猎绝，步辇宴游疏。\n钱列金釭暗，兵严武帐虚。\n蓬莱日晏仗，犹望驾宫车。",
        "dynasty": "宋",
        "collection_info": null
    },
    {
        "title": "神宗皇帝挽词五首  其四",
        "author": "司马光",
        "content": "鳌禁叨承诏，金华侍执经。\n微生轻草芥，圣泽阔沧溟。\n鹿性安林野，葵心注阙庭。\n尧云不可望，白首涕飘零。",
        "dynasty": "宋",
        "collection_info": null
    },
    {
        "title": "神宗皇帝挽词五首  其五",
        "author": "司马光",
        "content": "式道清行马，灵輴下陛帘。\n云奔同軓集，雨泣兆民瞻。\n石阙苍烟暝，松门白露霑。\n载弓徒陨绝，无计附龙髯。",
        "dynasty": "宋",
        "collection_info": null
    },
    {
        "title": "北京留守王太师挽歌词二首  其一",
        "author": "司马光",
        "content": "卢肇时推重，终军众共贤。\n何如夺标日，未及弃繻年。\n官历清涂徧，名居美事先。\n人间福有五，视履岂非全。",
        "dynasty": "宋",
        "collection_info": null
    },
    {
        "title": "北京留守王太师挽歌词二首  其二",
        "author": "司马光",
        "content": "昔日程文士，中间侍坐宾。\n游陪惭晚辈，待遇过它人。\n方嘆龙门远，俄惊马鬛新。\n西园行乐处，引领但霑巾。",
        "dynasty": "宋",
        "collection_info": null
    },
    {
        "title": "超然台寄子瞻学士",
        "author": "司马光",
        "content": "使君仁智心，济以忠义胆。\n婴儿手自抚，猛虎鬚可揽。\n出牧为龚黄，廷议乃陵黯。\n万钟何所加，甔石何所减。\n用此始优游，当官免阿谄。\n向时守高密，民安吏手敛。\n乘闲为小台，节物得周览。\n容膝常有余，纵目皆不掩。\n山川远布张，花卉近缀点。\n筵宾殽核旅，燕居兵卫俨。\n比之在陋巷，为乐亦何歉。\n可笑夸者愚，中天犹惨惨。",
        "dynasty": "宋",
        "collection_info": null
    },
    {
        "title": "今古路行",
        "author": "司马光",
        "content": "出门道路多，纵横不我测。\n我今欲远行，须问曾行客。\n徐徐逢路人，咨问青松侧。\n客曰君何往，答曰游京邑。\n客乃指要路，而言行有益。\n古路虽大道，不如今路直。\n但行今人路，犹如假羽翼。\n彼客别我去，独自踟蹰立。\n为见今古路，无乃须差忒。\n今路足轮蹄，古路饶荆棘。\n欲行今人路，恐背古人迹。\n拟行古人路，今人笑迂僻。\n又拟不出门，奈有饥寒逼。\n哀哀于此情，悠悠苍天色。\n不避今人嫌，路须行古陌。\n古陌虽然远，且保无厥失。\n勉哉自勉哉，前古难知识。\n不復见杨朱，万古凝愁魄。",
        "dynasty": "宋",
        "collection_info": null
    },
    {
        "title": "忆同寻上阳故宫路",
        "author": "司马光",
        "content": "上阳门外云连草，车马遥遥往来道。\n昔王游豫几何年，今人岂识当时好。\n明珠翠羽已成尘，道上行人几番老。\n当时秋天落宫槐，今此婆娑皆合抱。",
        "dynasty": "宋",
        "collection_info": null
    },
    {
        "title": "和陈殿丞芍药",
        "author": "司马光",
        "content": "化工余巧惜春残，更发浓芳继牡丹。\n檀点藏心殷胜缬，异香迎鼻酷如兰。\n琼楼窈窕仙家宅，云叶低垂醉裏冠。\n自有殊功存药录，不当独取郑诗看。",
        "dynasty": "宋",
        "collection_info": null
    },
    {
        "title": "到任明年旨罢官有作",
        "author": "司马光",
        "content": "恬然如一梦，分竹守长安。\n去日冰犹壮，归时花未阑。\n风光经目少，惠爱及民难。\n可惜终南色，临行子细看。",
        "dynasty": "宋",
        "collection_info": null
    },
    {
        "title": "和景文议交绝句",
        "author": "司马光",
        "content": "迩来友义渐隳頽，直谅多闻贵不回。\n势利相交何足道，已知余耳愧陈雷。",
        "dynasty": "宋",
        "collection_info": null
    },
    {
        "title": "御宴送李宣徽知真定府口号",
        "author": "司马光",
        "content": "匈奴旧畏李将军，今日重来几代孙。\n旗尾飘扬山烧裂，马啼腾踏塞尘昏。\n降王稽颡朝南阙，天子垂衣御北门。\n幕府事闲刁斗静，碧潭佳景日开樽。",
        "dynasty": "宋",
        "collection_info": null
    },
    {
        "title": "庆文公八十会口号",
        "author": "司马光",
        "content": "元勋茂德古无伦，海内高闲第一人。\n台席已酬调鼎志，磻溪还作钓鱼身。\n师臣首冠三旌贵，岁历行开九十新。\n愿过期颐跻上寿，飞觞四十有余春。",
        "dynasty": "宋",
        "collection_info": null
    },
    {
        "title": "别一章改韵同五诗呈尧夫",
        "author": "司马光",
        "content": "家虽在城阙，萧瑟似山阿。\n远去名利窟，自称安乐窝。\n云归白石洞，鹤立碧松柯。\n得丧非吾事，何须更寤歌。",
        "dynasty": "宋",
        "collection_info": null
    },
    {
        "title": "和尧夫先生相招游夏圃",
        "author": "司马光",
        "content": "野迥秋光满，径微朝露寒。\n登高与行远，余力尚桓桓。",
        "dynasty": "宋",
        "collection_info": null
    },
    {
        "title": "酬尧夫招看牡丹  其一",
        "author": "司马光",
        "content": "君家牡丹深浅红，二十四枝为一丛。\n不唯春光占七八，才华自是诗人雄。",
        "dynasty": "宋",
        "collection_info": null
    },
    {
        "title": "酬尧夫招看牡丹  其二",
        "author": "司马光",
        "content": "君家牡丹今盛开，二十四枝为一栽。\n主人果然青眼待，正忙亦须偷暇来。",
        "dynasty": "宋",
        "collection_info": null
    },
    {
        "title": "走笔和君锡尧夫",
        "author": "司马光",
        "content": "先生洛社坐忘机，大尹朝天去佐时。\n今日梅花浮别酒，青云早晚重来披。",
        "dynasty": "宋",
        "collection_info": null
    },
    {
        "title": "和尧夫首尾吟",
        "author": "司马光",
        "content": "尧夫非是爱吟诗，安乐窝中无所为。\n古道白头无外用，今时青眼几人知。\n嵩山洛水长相见，秋月春风不失期。\n筋力虽衰才思壮，递年比较未尝亏。",
        "dynasty": "宋",
        "collection_info": null
    },
    {
        "title": "居洛初夏作",
        "author": "司马光",
        "content": "四月清和雨乍晴，南山当户转分明。\n更无柳絮随风起，惟有葵花向日倾。",
        "dynasty": "宋",
        "collection_info": null
    },
    {
        "title": "集句诗",
        "author": "司马光",
        "content": "年去年来来去忙，暂偷闲卧老僧床。\n惊回一觉游仙梦，又逐流莺过短墙。",
        "dynasty": "宋",
        "collection_info": null
    },
    {
        "title": "双竹",
        "author": "司马光",
        "content": "但有岁寒心，两三竿也足。\n虬腾双角直，鲸喷两鬚长。",
        "dynasty": "宋",
        "collection_info": null
    },
    {
        "title": "御筵送李宣徽知真定府",
        "author": "司马光",
        "content": "秋风萧瑟引华旌，祖宴高张出斗城。\n玉馔芳菲罗百铁，绣衣照耀拥千兵。\n骊歌未阕长杨苑，骑吹先临细柳营。\n雨露醲恩何以报，沙场不惜树功名。",
        "dynasty": "宋",
        "collection_info": null
    },
    {
        "title": "睢阳五老图",
        "author": "司马光",
        "content": "图谋已就乐时闲，晓向田园喜脱冠。\n心志不灰犹有策，星长还在尚无桓。\n朝阳鸣凤身轻暖，赴壑刚蛇齿健寒。\n仪表珍藏传不朽，每于清士敬持看。",
        "dynasty": "宋",
        "collection_info": null
    },
    {
        "title": "悼静照堂僧",
        "author": "司马光",
        "content": "宝阁灰寒静照新，马啼从此踏京尘。\n金门乞得诗千首，萧寺归时老一身。\n弟子去来浑领袖，交朋存殁半簪绅。\n西风又剪梧桐叶，不见蒲团旧主人。",
        "dynasty": "宋",
        "collection_info": null
    },
    {
        "title": "次韵谢杜祁公借观五老图",
        "author": "司马光",
        "content": "脱遗轩冕就安闲，笑傲丘园纵倒冠。\n白髮忧民虽种种，丹心许国尚桓桓。\n鸿冥得路高难慕，松老无风韵自寒。\n闻说优游多唱和，新篇何惜画图看。",
        "dynasty": "宋",
        "collection_info": null
    },
    {
        "title": "句  其一",
        "author": "司马光",
        "content": "清茶淡话难逢友，浊歌狂歌易得朋。",
        "dynasty": "宋",
        "collection_info": null
    },
    {
        "title": "句  其二",
        "author": "司马光",
        "content": "不肯那钱买珠翠，任教堆插阶前菊。",
        "dynasty": "宋",
        "collection_info": null
    },
    {
        "title": "句  其三",
        "author": "司马光",
        "content": "藏阄新度腊，习舞竞裁衣。",
        "dynasty": "宋",
        "collection_info": null
    },
    {
        "title": "句  其四",
        "author": "司马光",
        "content": "不知藏在何人手，却向尊前斗弄拳。",
        "dynasty": "宋",
        "collection_info": null
    },
    {
        "title": "句  其五",
        "author": "司马光",
        "content": "一朝云路果然登，姓名亚等呼先辈。",
        "dynasty": "宋",
        "collection_info": null
    },
    {
        "title": "句  其六",
        "author": "司马光",
        "content": "初时被目为迂叟，近日蒙呼作隐人。",
        "dynasty": "宋",
        "collection_info": null
    },
    {
        "title": "句  其七",
        "author": "司马光",
        "content": "蝉声若唤人。",
        "dynasty": "宋",
        "collection_info": null
    },
    {
        "title": "句  其八",
        "author": "司马光",
        "content": "薄梗任飘流。",
        "dynasty": "宋",
        "collection_info": null
    },
    {
        "title": "句  其九",
        "author": "司马光",
        "content": "霜花错节开。",
        "dynasty": "宋",
        "collection_info": null
    },
    {
        "title": "句  其一○",
        "author": "司马光",
        "content": "犹将谈笑对风尘。",
        "dynasty": "宋",
        "collection_info": null
    },
    {
        "title": "句  其一一",
        "author": "司马光",
        "content": "雨湿蓼花千穗红。",
        "dynasty": "宋",
        "collection_info": null
    },
    {
        "title": "杂兴三首  其一",
        "author": "鲜于侁",
        "content": "幽居观物变，天道固盈虗。\n炎取日方炽，微阴一已生。\n凉风动野草，桃李先飘零。\n蜩螗集高柳，络纬响空庭。\n愁心独耿耿，宵梦竟难成。",
        "dynasty": "宋",
        "collection_info": null
    },
    {
        "title": "杂兴三首  其二",
        "author": "鲜于侁",
        "content": "一气斡元造，为功未尝烦。\n羣生自委化，天地亦何言。\n鳬胫不可增，楮叶不可镌。\n欲益固为损，劳心非自然。\n不见平阳侯，醇酒聊终年。",
        "dynasty": "宋",
        "collection_info": null
    },
    {
        "title": "杂兴三首  其三",
        "author": "鲜于侁",
        "content": "三王贵养老，取重在乞言。\n酒醴副佳餚，黄髪斯皤然。\n朝廷本忠厚，风俗亦变迁。\n岂意汉道微，侍中惟少年。\n耆旧无备问，李公所以难。",
        "dynasty": "宋",
        "collection_info": null
    },
    {
        "title": "新堂夜坐月色皎然由连理亭信步庭中徘徊久之因为五言一首",
        "author": "鲜于侁",
        "content": "秋风动微凉，天雨新霁后。\n閒斋独隐几，明月在高柳。\n振衣步庭下，颢气入襟袖。\n天空云汉明，隐约辨列宿。\n苍苍松桧上，零露飞欲流。\n脱叶满閒园，繁华迨衰朽。\n清宵望蟾彩，宜付一杯酒。\n多病谢樽罍，城头转寒漏。",
        "dynasty": "宋",
        "collection_info": null
    },
    {
        "title": "九诵 尧祠",
        "author": "鲜于侁",
        "content": "车辚辚兮庙堧，鼓坎坎兮祠下。\n竽琴兮并奏，洁时修兮虔祠事。\n瑶华为馔兮沆瀣为浆，象笾玉豆兮金鼎辉煌。\n海珍野蔌兮杂错而致诚。\n神之来兮风雨萧萧，前驱于毕兮上有招摇。\n羽林为卫兮虹霓为旗，鳯凰左右兮扰伏蛟螭。\n神之降兮金舆，灵欣欣兮肸蠁。\n德难名兮覆焘，千万年兮不忘。",
        "dynasty": "宋",
        "collection_info": null
    },
    {
        "title": "九诵 舜祠",
        "author": "鲜于侁",
        "content": "道历山兮逶蛇，思古人兮感叹。\n并储胥兮肃止，仰曾云兮晻暧。\n兽何鸣兮林中，鸟何悲兮山上。\n木何为兮不剪，草何为兮茂畅。\n帝之神兮在天，帝之德兮在人。\n物具兮四海，心精兮一纯。\n采秀实兮山间，摘其毛兮涧底。\n玉醴湛兮琼茅，希修杂兮兰茝。\n乐备兮九奏，鳯舞兮仪韶。\n人骏奔兮如在，君卒享兮神交。",
        "dynasty": "宋",
        "collection_info": null
    },
    {
        "title": "九诵 周公",
        "author": "鲜于侁",
        "content": "噫嗟兮文公，岿然兮秘宇。\n怅王室兮多难，独勤劳兮左右。\n四国流言兮冲人不知，东征问罪兮慆慆不归。\n大电以风兮天威震惊，弁启金縢兮衮衣有光。\n公之心兮大成文武，公之子兮建侯启土。\n山川兮附庸，奄鳬绎兮龟蒙。\n万子孙兮承祀，亿兆人兮仰止。\n惟天子之叹嗟兮不復见于寤寐。\n何莽新之假摄兮文奸言而欺一世，造作诡故而戕刘兮亦亟殄宗而绝嗣。\n公之圣而德协天兮何妄人之辄自拟，俾其颠而不终兮天实表公衷而警后。\n肃进拜于庙堂兮宜奉时之牲酒。\n鼓钟兮在宫，琴瑟兮在堂。\n神之格兮乐享，民欣欣兮不忘。",
        "dynasty": "宋",
        "collection_info": null
    },
    {
        "title": "九诵 孔子",
        "author": "鲜于侁",
        "content": "曲阜兮遗墟，先师兮阙里。\n神彷佛兮如在，涕潺湲兮不已。\n穷天地兮一人，掲日月而照临。\n生无万乘之位兮三千之徒心服而四来。\n嗟愚陋之不明兮乃商赐之为疑，羌纷纷其妄作兮悖道违义而弗自知。\n顾六艺之折衷兮取舍纵横而协于道，后世苟轻肆于胸臆兮必遽贻于诟病。\n三纲立而五教明兮实治世之宏矩，履厚地而戴高天兮胡一日之可舍，宜万龄之庙貌兮春秋不乏其时祀。\n合仁义以为冠兮结忠信而为佩，集道德以为裳兮服文章而为带。\n列笾豆为左右兮苹藻牲牢而洁肥，酌玉醴以为酒兮错琼瑶而为粢。\n升堂而北面兮望冕旒之巍巍，惟神明之降鉴兮洞精神其来歆。",
        "dynasty": "宋",
        "collection_info": null
    },
    {
        "title": "九诵 岳神",
        "author": "鲜于侁",
        "content": "云蓊蔚兮山之巓，瞻岳灵兮望青天。\n崭岩崷崪兮磅礴无垠，巄嵸嵂勃兮宁一以为仁。\n草木杂而罗生兮人不可名，鸟兽蕃而走集兮虞不能知。\n因高错事兮道此跻陛，登岱勒成兮胡为而七十二君。\n齐余心兮不外，高余冠兮甚伟。\n撷芳杜兮为衣，掇紫芝兮作佩。\n柏实兮松华，石髓兮兰英。\n蕙肴陈兮玉案，明水湛兮清尊。\n诚拳拳兮不解，寐接神兮怳若有言。\n嵩高峻极兮生甫与申，周道将明兮宣以中兴。\n水旱不常兮虫螟以灾，稼穑卒荒兮民生流离。\n劳来安集兮之子之功，佑此下民兮宁遗神羞。",
        "dynasty": "宋",
        "collection_info": null
    },
    {
        "title": "九诵 河伯",
        "author": "鲜于侁",
        "content": "清秋方初兮霪雨降而无时，旧坊弗治兮河水泛滥而为灾。\n潏汨沸渭兮澎湃奔波而霈来，崩腾覆溺兮夫岂河伯之不仁。\n汗漫千里兮荡然室闾，耄稚惊号兮丘冢为家。\n蛟螭愤怒兮鱼鼈纵横，鼋鼍驰骛兮鳬鹜飞翔。\n皇天无亲兮视听以民，五序参差兮咎极以滋。\n圣惟唐尧兮固遭横流，臣有舜禹兮舆心所依。\n御灾拯溺兮九叙可歌，四凶遂去兮二人以升。\n天地平成兮海隅蒙福，白马玉璧兮非神之欲。",
        "dynasty": "宋",
        "collection_info": null
    },
    {
        "title": "九诵 箕子",
        "author": "鲜于侁",
        "content": "伟夫子之正谅兮适遭世以离尤，悼祖宗之累积兮大命颠而逢忧。\n忠良屏远兮谗谀寖昌，神龟在涂兮虺蟒升堂。\n紫鸾笯置兮鸩羽飞扬，驺虞潜遯兮豺虎纵横。\n江篱鉏割兮鈎吻日滋，芳荃不御兮蔓草难图。\n比干剖心兮天子佯狂，蒙以正兮大明其伤。\n灵修不察兮国以云亡，旧邦维新兮武功以成。\n囚奴释辱兮作宾于王，九畴演绎兮大法以彰。\n五事钦明兮君道日隆，彝伦攸叙兮庻政其凝。\n朝鲜分封兮夷貊化行，传国中山兮蕃子以孙。\n庙貎有严兮祀典攸存，岁时奉事兮斯千万年。",
        "dynasty": "宋",
        "collection_info": null
    },
    {
        "title": "九诵 微子",
        "author": "鲜于侁",
        "content": "肇公孙之璇源兮玄鸟降而生商，并禹稷之圣贤兮实惟桓拨之王。\n历妫姒之世数兮道日跻于武汤，始伐罪于仇饷兮人怨咨而徯来。\n顾寛仁之宜民兮天俾式于九围，谅除残而代虐兮犹云德之有惭。\n赖燕翼于孙谋兮治克举于三宗，老成不怨于不以兮隐处不伤于厄穷。\n世四十有六而下衰兮岂天命之将隳，寔遭家之不嗣兮顾丽色之惟微。\n念社稷之颠倾兮七庙无所凭依，帝眷在于有周兮抱祭器而焉归。\n虽白马之见庙兮聊血食于商丘，伟夫子一言兮诚有取于三仁。",
        "dynasty": "宋",
        "collection_info": null
    },
    {
        "title": "九诵 双庙",
        "author": "鲜于侁",
        "content": "旄头光芒兮戎马驰，海水沸荡兮鲸鲵飞。\n烟尘蔽日兮杀气昏，金鼓轰天兮山岳奔。\n小国不守兮大国颠倾，王侯戮辱兮虵豕肆行。\n二公仗义兮捍贼睢阳，析骸易子兮併力小城。\n势穷力殚兮外无救兵，亡身徇国兮宁屈虎狼。\n仰天视日兮气以扬扬，衣缨不绝兮貌如平生。\n旅游驰驱兮历此旧都，致词双庙兮涕泗不收。\n惟忠与孝兮死义为尤，遭世扰扰兮适履其忧。\n吁谋颠置兮边将怙功，尾大权移兮三镇握兵。\n忠贤在野兮谗邪肆意，女谒内用兮戚臣外圯。\n纪纲日紊兮典刑日弛，胎祸阶乱兮谁执其咎。\n义士没身兮沈冤莫置，猗欤二公兮行人歔欷。",
        "dynasty": "宋",
        "collection_info": null
    },
    {
        "title": "涪江风月",
        "author": "鲜于侁",
        "content": "涪江风月为谁清，莫向涪翁问姓名。\n万古涪江流不尽，渔矶月似旧时明。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "鲜于侁",
        "content": "楹宇当年谁教育，榜题今日侈恩章。\n诗书有道传家法，纶綍无私及义方。\n肯构新基人共羡，万趍子舍自生光。\n喧阗里闬容千骑，尽看承颜拜寿觞。",
        "dynasty": "宋",
        "collection_info": null
    },
    {
        "title": "扬州",
        "author": "鲜于侁",
        "content": "金山一拳石，出髻如溟涨。\n天外辨两潮，江南分列嶂。",
        "dynasty": "宋",
        "collection_info": null
    },
    {
        "title": "宝峰亭",
        "author": "鲜于侁",
        "content": "舟航日上下，车马不少闲。\n近邑凑商贾，远峰自云烟。",
        "dynasty": "宋",
        "collection_info": null
    },
    {
        "title": "会景堂",
        "author": "鲜于侁",
        "content": "金城环雉堞，云屋瞰阛阓。\n双林耸江右，九陇觇天外。",
        "dynasty": "宋",
        "collection_info": null
    },
    {
        "title": "巴江",
        "author": "鲜于侁",
        "content": "三川会合遶城下，巴字体势何盘盘。\n却疑天工勅水帝，戏写鸟迹倾波澜。",
        "dynasty": "宋",
        "collection_info": null
    },
    {
        "title": "和司马君实安之以诗二绝见招作真率会光以无从者不及赴依韵和呈",
        "author": "鲜于侁",
        "content": "羹藜寂寞天随子，换酒风流贺季真。\n淡水论交自忘味，道腴充实不知贫。\n万钱纵侈轻豪贵，三寿优游萃燕宾。\n奔走每怜饶俗状，谪官犹作会中人。",
        "dynasty": "宋",
        "collection_info": null
    },
    {
        "title": "游金山",
        "author": "鲜于侁",
        "content": "蓬莱三神山，横绝巨鰲背。\n鰲倾海水动，一峰失所在。\n飞大江中，盘礡几千载。\n化为金山居，龙象错朱贝。\n夙昔爱山水，江湖不暂忘。\n君前或剖竹，匏繫古维扬。\n隐然绝胜地，旦旦遥相望。\n不意二君子，招携一苇航。\n高攀蹑云梯，阔视皦溟涨。\n潮来隐天地，万里捲白浪。\n波清云汉凈，澄澈迷下上。\n更深月正中，山影杳无象。\n蛟鼍四面穴，形势三洲壮。\n融结既难穷，丹青殊莫状。\n苏侯韵高远，邵子雅趋尚。\n奇观极无边，幽等端未放。\n浮生阅流水，清晨造方丈。\n毕景趣言归，侵星摇两桨。",
        "dynasty": "宋",
        "collection_info": null
    },
    {
        "title": "扬州后土祠琼花",
        "author": "鲜于侁",
        "content": "百蘤天下多，琼花天上稀。\n结根託灵祠，地着不可移。\n八蓓冠羣芳，一株攒万枝。\n孤生淮海上，晚秀清和时。\n携赏偶佳辰，暗香盈酒卮。\n倾都走庙下，爱玩如调饥。\n皦月正交光，熏风正离披。\n惟应神仙人，收拾繁英归。",
        "dynasty": "宋",
        "collection_info": null
    },
    {
        "title": "锦屏山",
        "author": "鲜于侁",
        "content": "分命叮咛诏旨宽，昼归聊憩锦屏山。\n寺门一路烟霞外，邑屋千家紫翠间。\n城山鼓鼙催日暮，雨桃李报春还。\n江流此去朝宗急，远迹何时遂赐环。",
        "dynasty": "宋",
        "collection_info": null
    },
    {
        "title": "大剑山",
        "author": "鲜于侁",
        "content": "武侯渭水屯兵日，司马秦中闲垒时。\n远业自能兴汉室，重门何事守坤维。\n刘吴遡峡终摧敌，钟邓缘崖亦济师。\n自古存亡关付託，谁言双剑繫安危。",
        "dynasty": "宋",
        "collection_info": null
    },
    {
        "title": "题灵岩",
        "author": "鲜于侁",
        "content": "马烦棰策车驰毂，终岁尘劳常碌碌。\n喜闻岩寺在山中，路转清溪入幽谷。\n乍行山口疑洞天，穷深一上翻平田。\n千层台殿隐林木，四面石壁生云烟。\n山僧迎门笑相揖，为立场祖师存德迹。\n屈指于今八百年，已在西来达摩前。\n鹤鸣飞止黄金地，锡杖涌起清凉泉。\n境称尚绝名天下，天台石桥乃其亚。\n千峰不改岁寒时，一水最怜秋月夜。\n半生游学颇艰辛，且向空山老此身。\n也知方丈安禅处，解笑东西南北人。",
        "dynasty": "宋",
        "collection_info": null
    },
    {
        "title": "游灵岩",
        "author": "鲜于侁",
        "content": "千峰环郡宇，二水遶城堞。\n每怜山水佳，况復开岩穴。\n川流数里近，放棹攀巀嵲。\n灵岩骇神化，环阴数亩阔。\n何人营佛祠，栋宇殆天设。\n前轩瞰溪山，眺听心耳豁。\n径穿巨石下，碧玉耸高节。\n涓流泻石谼，玉乳甘且洁。\n其东乃小岩，洞户敞深彻。\n嵌岩见石柱，任重立精铁。\n昔人遇真仙，相携观金阙。\n川平听鸡犬，始觉人世别。\n屈曲沿清溪，桃花正开发。\n尘缘念乡县，归思若弦涉。\n寤寐瞬息间，岩扉已严鐍。\n时迁等陵谷，事胜存图牒。\n独有苍江流，清霄鉴明月。\n予来秋之季，气象颇凄切。\n草木自变衰，山花常復活。\n青晖沃赏适，异境差胜绝。\n薄暮上归艎，依然望林樾。",
        "dynasty": "宋",
        "collection_info": null
    },
    {
        "title": "洋州三十景 冰池",
        "author": "鲜于侁",
        "content": "东西横塘裏，积迭昆岭玉。\n潜鳞知几何，还待春风触。",
        "dynasty": "宋",
        "collection_info": null
    },
    {
        "title": "洋州三十景 书轩",
        "author": "鲜于侁",
        "content": "朱门谢俗客，幽斋叙友人。\n澄澜鉴止水，高节看丛筠。",
        "dynasty": "宋",
        "collection_info": null
    },
    {
        "title": "洋州三十景 披锦亭",
        "author": "鲜于侁",
        "content": "春归阆风家，功入天匠手。\n能将五色云，点缀当户牖。",
        "dynasty": "宋",
        "collection_info": null
    },
    {
        "title": "洋州三十景 横湖",
        "author": "鲜于侁",
        "content": "三冬修竹色，六月芙蕖风。\n轩窗復起处，尽入菱花中。",
        "dynasty": "宋",
        "collection_info": null
    },
    {
        "title": "洋州三十景 湖桥",
        "author": "鲜于侁",
        "content": "千峰起华阳，一水连天汉。\n初月正沉鈎，隐然飞两岸。",
        "dynasty": "宋",
        "collection_info": null
    },
    {
        "title": "洋州三十景 望云楼",
        "author": "鲜于侁",
        "content": "云山日在眼，飞观復看云。\n愿似崇朝雨，飘扬静世氛。",
        "dynasty": "宋",
        "collection_info": null
    },
    {
        "title": "洋州三十景 待月台",
        "author": "鲜于侁",
        "content": "台高上霄汉，人远绝嚣纷。\n秋中午夜静，万里无纤云。",
        "dynasty": "宋",
        "collection_info": null
    },
    {
        "title": "洋州三十景 二乐榭",
        "author": "鲜于侁",
        "content": "琴跻积翠外，絺结穹隆间。\n轩槛最佳处，四顾惟江山。",
        "dynasty": "宋",
        "collection_info": null
    },
    {
        "title": "洋州三十景 灙泉亭",
        "author": "鲜于侁",
        "content": "泉声日琮琤，泉水深浩渺。\n可爱主人心，亭中狎鸥鸟。",
        "dynasty": "宋",
        "collection_info": null
    },
    {
        "title": "洋州三十景 吏隐亭",
        "author": "鲜于侁",
        "content": "心休忘物我，道胜一轩静。\n隐几度朝晡，可嗟人畏影。",
        "dynasty": "宋",
        "collection_info": null
    },
    {
        "title": "洋州三十景 霜筠亭",
        "author": "鲜于侁",
        "content": "亭出竹更密，林幽人不知。\n能教三伏景，变作九秋时。",
        "dynasty": "宋",
        "collection_info": null
    },
    {
        "title": "洋州三十景 无言亭",
        "author": "鲜于侁",
        "content": "物来言有应，事去言自忘。\n翛然一榻上，聊可傲羲皇。",
        "dynasty": "宋",
        "collection_info": null
    },
    {
        "title": "洋州三十景 霜香亭",
        "author": "鲜于侁",
        "content": "叶上花露泣，轩前红日长。\n游风復为谁，时送席间香。",
        "dynasty": "宋",
        "collection_info": null
    },
    {
        "title": "洋州三十景 涵虚亭",
        "author": "鲜于侁",
        "content": "危栏试睡听，空翠如何把。\n悄悄忧世心，临风一倾泻。",
        "dynasty": "宋",
        "collection_info": null
    },
    {
        "title": "洋州三十景 过溪亭",
        "author": "鲜于侁",
        "content": "溪桥入庭下，杖履可忘忧。\n谁识钓璜翁，有时抛直鈎。",
        "dynasty": "宋",
        "collection_info": null
    },
    {
        "title": "洋州三十景 禊亭",
        "author": "鲜于侁",
        "content": "流水弯还来，羽觞酬酢竞。\n应有兰亭篇，邦人起歌咏。",
        "dynasty": "宋",
        "collection_info": null
    },
    {
        "title": "洋州三十景 菡萏亭",
        "author": "鲜于侁",
        "content": "夏绿分照水，秋香仍满地。\n吴宫谁教战，一一尽妖媚。",
        "dynasty": "宋",
        "collection_info": null
    },
    {
        "title": "洋州三十景 野人庐",
        "author": "鲜于侁",
        "content": "深深惟使君，草草学田舍。\n持此归与心，随时自潇洒。",
        "dynasty": "宋",
        "collection_info": null
    },
    {
        "title": "洋州三十景 此君庵",
        "author": "鲜于侁",
        "content": "结庵已忘情，植竹更端操。\n迢遥月上床，习静谁能造。",
        "dynasty": "宋",
        "collection_info": null
    },
    {
        "title": "洋州三十景 金橙径",
        "author": "鲜于侁",
        "content": "远分穰下美，移植使君园。\n何人为修贡，佳味上雕盘。",
        "dynasty": "宋",
        "collection_info": null
    },
    {
        "title": "洋州三十景 荼蘼洞",
        "author": "鲜于侁",
        "content": "天香分外清，玉色无奈白。\n谁向瑶池游，依稀太真宅。",
        "dynasty": "宋",
        "collection_info": null
    },
    {
        "title": "洋州三十景 南园",
        "author": "鲜于侁",
        "content": "城上望南园，园深知几许。\n啼鸟闻间关，游人不知处。",
        "dynasty": "宋",
        "collection_info": null
    },
    {
        "title": "洋州三十景 北园",
        "author": "鲜于侁",
        "content": "朝阳动湖水，春色上入名园。\n邑人千万户，日日望朱幡。",
        "dynasty": "宋",
        "collection_info": null
    },
    {
        "title": "洋州三十景 竹坞",
        "author": "鲜于侁",
        "content": "幽溪入疏篁，翠色连远坞。\n清夜天风来，不隔鸾凤语。",
        "dynasty": "宋",
        "collection_info": null
    },
    {
        "title": "洋州三十景 荻浦",
        "author": "鲜于侁",
        "content": "凝霜压寒芦，白月铺凈练。\n谁起落梅声，愁人泪如霰。",
        "dynasty": "宋",
        "collection_info": null
    },
    {
        "title": "洋州三十景 蓼屿",
        "author": "鲜于侁",
        "content": "盈枝红欲滴，照水色更好。\n朝暮几回新，何用催秋老。",
        "dynasty": "宋",
        "collection_info": null
    },
    {
        "title": "洋州三十景 寒芦港",
        "author": "鲜于侁",
        "content": "蒹葭何纷披，湖水还诘曲。\n谁言江渚间，亦有双鹭宿。",
        "dynasty": "宋",
        "collection_info": null
    },
    {
        "title": "洋州三十景 天汉台",
        "author": "鲜于侁",
        "content": "台外遶佳山，台中垂暇日。\n龊龊绛守居，徒劳夸绍述。",
        "dynasty": "宋",
        "collection_info": null
    },
    {
        "title": "洋州三十景 溪花亭",
        "author": "鲜于侁",
        "content": "湖源深可酾，溪水清能照。\n坐见落花来，不知春色老。",
        "dynasty": "宋",
        "collection_info": null
    },
    {
        "title": "洋州三十景 篔筜谷",
        "author": "鲜于侁",
        "content": "晖晖蓝田山，山下多绿玉。\n安得结茅茨，林间许容足。",
        "dynasty": "宋",
        "collection_info": null
    },
    {
        "title": "送确公长老住灵岩",
        "author": "鲜于侁",
        "content": "瓶钵飘然别帝乡，法音从此振东方。\n黄龙山下传心印，白鹤泉边起道场。\n甘露无时皆一味，旃檀何处不清香。\n烦师更唱宗门曲，兔角龟毛任展张。",
        "dynasty": "宋",
        "collection_info": null
    },
    {
        "title": "望江楼",
        "author": "鲜于侁",
        "content": "使君分符在唐季，游刃巴西有余地。\n构楼下瞰大江头，醉眼日观巴水字。\n唐人诗句自名家，当年登览境何赊。\n遗碣空存苔藓剥，高楼一望重伤嗟。",
        "dynasty": "宋",
        "collection_info": null
    },
    {
        "title": "句  其一",
        "author": "鲜于侁",
        "content": "人寻载酒地，雨破看花期。",
        "dynasty": "宋",
        "collection_info": null
    },
    {
        "title": "句  其二",
        "author": "鲜于侁",
        "content": "感公行乐处，蚤莫得相思。",
        "dynasty": "宋",
        "collection_info": null
    },
    {
        "title": "句  其三",
        "author": "鲜于侁",
        "content": "龙却难寻百潭水，地灵长对五峰山。",
        "dynasty": "宋",
        "collection_info": null
    },
    {
        "title": "句  其四",
        "author": "鲜于侁",
        "content": "乡关素号贤天子，事论今推圣长官。",
        "dynasty": "宋",
        "collection_info": null
    },
    {
        "title": "句",
        "author": "李植",
        "content": "野堂吹落读残书。",
        "dynasty": "宋",
        "collection_info": null
    },
    {
        "title": "浓翠台",
        "author": "张洞",
        "content": "君怀澹无营，潇潇渊明伍。\n筑台面乔岳，种竹环幽户。\n糠秕身后名，徽纆腰间组。\n高风激奔竞，救时非小补。",
        "dynasty": "宋",
        "collection_info": null
    },
    {
        "title": "句",
        "author": "常秩",
        "content": "冻杀汝阴常处士，也来骑马听朝鸡。",
        "dynasty": "宋",
        "collection_info": null
    },
    {
        "title": "九江琵琶亭",
        "author": "宋敏求",
        "content": "夜泊浔阳宿酒楼，琵琶亭畔荻花秋。\n云沈鸟没事已往，月白风清江自流。",
        "dynasty": "宋",
        "collection_info": null
    },
    {
        "title": "送客西陵",
        "author": "宋敏求",
        "content": "若耶溪畔醉秋风，猎猎船旗照水红。\n后夜钱塘酒楼上，梦魂应绕浙江东。",
        "dynasty": "宋",
        "collection_info": null
    },
    {
        "title": "送裴司门倅越",
        "author": "宋敏求",
        "content": "剡中新佐郡，去路触炎威。\n民富杼机利，地含山水晖。\n樵风送舟綄，梅雨润朝衣。\n政在宜谣俗，当期奏课归。",
        "dynasty": "宋",
        "collection_info": null
    },
    {
        "title": "送程给事知越州",
        "author": "宋敏求",
        "content": "浙东歌舞望旌麾，远泛樵风羽綄飞。\n论譔内通仙殿籍，拜兴初别夕郎闱。\n老人日俟刘公至，狂客今无贺监归。\n闻有新诗频寄我，莫嗟梅雨裛朝衣。",
        "dynasty": "宋",
        "collection_info": null
    },
    {
        "title": "史院席上奉和首相吴公元韵",
        "author": "宋敏求",
        "content": "二圣垂鸿烈，天临四纪余。\n元台地率属，赐会宠刊书。\n世业叨荣甚，君恩可报欤。\n衮衣相照烂，归拥鹿鸣车。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "宋敏求",
        "content": "丛林起新构，燕坐水云乡。\n本自禅心静，能令世累忘。\n幡花围昼永，钟梵度宵长。\n归裓新篇富，笼纱映宝坊。",
        "dynasty": "宋",
        "collection_info": null
    },
    {
        "title": "句  其一",
        "author": "宋敏求",
        "content": "十年情味与君同。",
        "dynasty": "宋",
        "collection_info": null
    },
    {
        "title": "句  其二",
        "author": "宋敏求",
        "content": "左川风俗美，资中亭上人。",
        "dynasty": "宋",
        "collection_info": null
    },
    {
        "title": "句  其三",
        "author": "宋敏求",
        "content": "圣时建官追茂制，唐家压角失前规。",
        "dynasty": "宋",
        "collection_info": null
    },
    {
        "title": "句  其四",
        "author": "宋敏求",
        "content": "千岩相望蔽松筠。",
        "dynasty": "宋",
        "collection_info": null
    },
    {
        "title": "句  其五",
        "author": "宋敏求",
        "content": "林腰似泻瑰，水面如融汞。",
        "dynasty": "宋",
        "collection_info": null
    },
    {
        "title": "嘉佑寺留别丕上人",
        "author": "皮公弼",
        "content": "两年无惠及编氓，蜀道天难六月行。\n深羡高僧捐世累，竹风湖处听泉声。",
        "dynasty": "宋",
        "collection_info": null
    },
    {
        "title": "句",
        "author": "皮公弼",
        "content": "壁山老守似僧家，无酒无歌岁华。",
        "dynasty": "宋",
        "collection_info": null
    },
    {
        "title": "和赵阅道游海云山",
        "author": "苏宷",
        "content": "笙歌揭虚阁，帷幕匝春池。\n且与民同乐，都忘天一涯。\n旧游嗟倏忽，故步喜追随。\n陌上人如堵，归鞍莫载驰。",
        "dynasty": "宋",
        "collection_info": null
    },
    {
        "title": "送程给事知越州",
        "author": "姚原道",
        "content": "共登龙榜早翱翔，青琐黄扉佐有唐。\n金印隔江开督府，月娥环席劝飞觞。\n皋夔勋鼎先三事，杭越诗筒第一章。\n不比当年元与白，锦衣易地镇仙乡。",
        "dynasty": "宋",
        "collection_info": null
    },
    {
        "title": "句",
        "author": "孙侔",
        "content": "更起粉墙高百尺，莫令墙外俗人看。",
        "dynasty": "宋",
        "collection_info": null
    },
    {
        "title": "子夏山",
        "author": "赵瞻",
        "content": "山因先师成令名，人心仰止悬青冥。\n文侯北面款山扄，石室至今犹南倾。\n直松万林天籁声，长材大栋资连甍。\n溪泉四出照骨清，润物功溥民罔争。\n朝兮新云泽根茎，暮兮和风发勾萌。\n山川气禀天地英，民何知为夫子灵。\n魏最称治由师经，晋俗自是多诸生。\n时尚辞华取未精，皓首学行徒修明。\n非无神降弼王庭，国朝当议平文衡。\n斯文未丧吾道亨，商之传授今可行。",
        "dynasty": "宋",
        "collection_info": null
    },
    {
        "title": "比干台",
        "author": "赵瞻",
        "content": "九阍大坏一木支，势知不可诚不欺。\n商之三仁异所归，死諌不欲狂囚为。\n贤哉万世忠臣师，比干而已前其谁。\n諌不当显何所持，忠必爱君无拂辞。\n帝舜载赓歌康隳，风雅比兴陈盛衰。\n君贤臣圣流书诗，光华荣辉同葳蕤。\n扶起不欲忧颠危，剖心血颈鼎镬糜。\n此意不独在一时，死者一传星日垂。\n犹有佞人乘其机，顺正逢恶称讽规。\n甘言好语解人颐，如鼷食角寝不觜。\n聪明蔽密蔀莫知，微干之节世亦疑。\n章华非不穷峩巍，姑苏一同宗社移。\n名与土灭埽无遗，但为世鉴那足讥。\n兹台巍巍存遗基，尚觉清风洒肝脾。\n妖狐狡兔不敢依，飞沙落日予心悲。",
        "dynasty": "宋",
        "collection_info": null
    },
    {
        "title": "魏文侯城",
        "author": "赵瞻",
        "content": "曰自战国争雄来，何城不荒为垒培。\n治乱兴废讵足哀，矧无名号寒扵灰。\n晋壤剖裂分家陪，魏至文侯功业恢。\n三师经术王迹开，五臣御侮强敌摧。\n况有成子相君才，吴起将兵亦伟哉。\n内咨礼乐古典该，外强师旅腾风雷。\n足尊天子朝灵台，乌用此城高崔嵬。\n城之峻矣维其頽，宫之广矣今蒿莱。\n黍离兴难悲邅回，如侯万国徒尘埃。\n一时火炽俄烬煨，惟有陋俗知营财。",
        "dynasty": "宋",
        "collection_info": null
    },
    {
        "title": "鹤鸣古洞",
        "author": "赵瞻",
        "content": "山势嵳峩接远峰，九皋鹤泪彻长空。\n清音彷佛苍松外，疏影依稀皓月中。\n石洞云封仙去后，桑田世换水流同。\n登临厌听黄鹂语，弄巧绵蛮噪碧丛。",
        "dynasty": "宋",
        "collection_info": null
    },
    {
        "title": "文湖渔唱",
        "author": "赵瞻",
        "content": "湖光潋滟泛莲荷，款乃渔郎惯此过。\n笛韵吹残红蓼岸，橹声摇出锦鳞窝。\n狂歌明月閒愁少，放浪扁舟适兴多。\n莼菜鲈鱼供一醉，掉头归去卧烟蓑。",
        "dynasty": "宋",
        "collection_info": null
    },
    {
        "title": "句",
        "author": "赵瞻",
        "content": "天犹月仓廥，三十六峰中。",
        "dynasty": "宋",
        "collection_info": null
    },
    {
        "title": "崇法寺",
        "author": "韩缜",
        "content": "久闻云际山，中有古招提。\n新秋喜远览，锐意穷攀跻。\n出郭值微雨，凉风晓萋萋。\n陂陀越大岭，沙路凈无泥。\n野沃稻田秀，耒耜沿沟畦。\n登岑復入谷，渐过西山西。\n举首望华屋，双岸鬰相携。\n虚桥驾烟霭，峻闼排虹霓。\n下马踏危级，褰裳涉修梯。\n超然层阁外，仰视穹苍低。\n俯眺亦何有，森森乔木齐。\n喧嚣从吏语，嘲唽惊禽啼。\n既饭復搜讨，林间得幽蹊。\n岩阿访灵迹，大士常高栖。\n古殿蚀苔藓，丹青暗尘㙠。\n俯身践危蹬，侧足缘深溪。\n老树阴潭黑，风修辞蝉嘶。\n悬泉洗阴壁，莹色如玻瓈。\n佳观诚可恋，迟留惧颠挤。\n扪萝出天险，始免魂神睽。\n缓步凌巀嵲，双旌随杖藜。\n回瞻花雨地，已被烟云迷。\n顿辔下平陆，晴川留马蹄。\n新篁映碧宇，野寺临长堤。\n乘倦驻归策，荒园步柔荑。\n婆娑两高树，磊落垂红离。\n汲井漱甘液，拂尘观旧题。\n出门尚斜日，隐隐闻城鼙。\n胜概亦陈迹，茫然失端倪。\n为诗记彷佛，吾友无诃诋。",
        "dynasty": "宋",
        "collection_info": null
    },
    {
        "title": "游贾氏南园",
        "author": "韩缜",
        "content": "江堤杨柳碧毵毵，闲访名园郡郭南。\n壠麦生齐知雨足，海棠开遍觉春酣。\n门前幽径通芳蕙，竹裏虚亭对远岚。\n风物有情应笑我，不携歌酒只清谈。",
        "dynasty": "宋",
        "collection_info": null
    },
    {
        "title": "庚子八月八日再游东山寺",
        "author": "韩缜",
        "content": "蜀师当日戍黄金，此地由来险阻深。\n漾水东流自纡直，泰山北望正嵚崟。\n凉风肃物初秋意，膏泽愆期旦昼阴。\n同是天涯未归客，荒烟斜日正登临。",
        "dynasty": "宋",
        "collection_info": null
    },
    {
        "title": "游东山寺",
        "author": "韩缜",
        "content": "久有东林约，因乘暇日游。\n眼明初出郭，神王欲凌秋。\n野旷鶱孤隼，江清扬远鸥。\n近山青嶂合，多稼绿云浮。\n鸡犬声相接，沟塍水乱流。\n度桥喧从骑，环树转鸣驺。\n问俗惊尧壤，寻僧到沃洲。\n深沈开宝闼，磅礴𨋗华辀。\n像设严珠殿，经声隐绛帱。\n仰看香剎直，徐步画展廊修。\n遇物皆周览，逢轩即少留。\n前庭初显豁，后径转深幽。\n野岭苍筠丽，霜枫赤叶稠。\n隔墙闻好鸟，循沼玩游儵。\n翠榦椶纔剥，红芒稻半收。\n凌虚登陛总之，匝境对岑楼。\n暗谷藏危栈，平沙际别州。\n川原同聚沫，身世剧浮鸥。\n回首飘乡思，临尊浣客愁。\n清闲资善奕，决胜在冥搜。\n影动穰直表，风生曲逆筹。\n归鞍不敢缓，斜日照文楸。",
        "dynasty": "宋",
        "collection_info": null
    },
    {
        "title": "句  其一",
        "author": "韩缜",
        "content": "君因未报身何有，且寄扁舟梦想中。",
        "dynasty": "宋",
        "collection_info": null
    },
    {
        "title": "句  其二",
        "author": "韩缜",
        "content": "唐蒙谕巴蜀，通道至卭僰。\n列郡徼西南，夷居半岩壁。",
        "dynasty": "宋",
        "collection_info": null
    },
    {
        "title": "句  其三",
        "author": "韩缜",
        "content": "剑外吾能说，山川大抵同。\n君行在巴徼，民俗半夷风。\n火田租赋薄，盐井岁时丰。",
        "dynasty": "宋",
        "collection_info": null
    },
    {
        "title": "句  其四",
        "author": "韩缜",
        "content": "地里舆星直，江流汉水通。",
        "dynasty": "宋",
        "collection_info": null
    },
    {
        "title": "王大令移需岩王隐居手植木樨于郡庭赋诗以赠和黄通判韵",
        "author": "方苹",
        "content": "分将翠色来雩邑，翛尔清风植府庭。\n先生高卧何由见，想在渔州弄紫萍。",
        "dynasty": "宋",
        "collection_info": null
    },
    {
        "title": "送程给事知越州",
        "author": "王晳",
        "content": "冰颜黑髪未应衰，巨舰高旌使府威。\n琐闼领藩承嘏去，绣衣过郡买臣归。\n湖山胜迹吟毫健，风月良辰宴斝飞。\n金榜弟兄同舍长，老年相别重依依。",
        "dynasty": "宋",
        "collection_info": null
    },
    {
        "title": "句  其一",
        "author": "王晳",
        "content": "当利江头最僻州，怀人惟是数登楼。",
        "dynasty": "宋",
        "collection_info": null
    },
    {
        "title": "句  其二",
        "author": "王晳",
        "content": "西风晴日过姑苏，左瞰松江右太湖。",
        "dynasty": "宋",
        "collection_info": null
    },
    {
        "title": "游日山",
        "author": "马良器",
        "content": "云外朝阳照古台，千岩宿雾一时开。\n使君久负登临约，今日朱轓特地来。",
        "dynasty": "宋",
        "collection_info": null
    },
    {
        "title": "惠山斋中听雨",
        "author": "李详",
        "content": "云冷银蟾遯，香寒宝篆迟。\n轻雷新破梦，好雨故知时。\n池荇阴抽带，山茶暗展旗。\n空阶闻夜响，楚客起题诗。",
        "dynasty": "宋",
        "collection_info": null
    },
    {
        "title": "麻姑山",
        "author": "许抗",
        "content": "数里岧峣落日西，更高高处种灵芝。\n危风受雪春归晚，怪石留云雨到迟。\n仙鹿避人眠浅径，野禽窥果啄残枝。\n待应俗格消磨尽，重建瑶台旧路岐。",
        "dynasty": "宋",
        "collection_info": null
    },
    {
        "title": "西池清晖亭",
        "author": "许抗",
        "content": "亭号清晖阚碧涟，半连村落半神仙。\n青山剩得云间日，明月饶分水底天。",
        "dynasty": "宋",
        "collection_info": null
    },
    {
        "title": "读唐中兴颂",
        "author": "许抗",
        "content": "周雅久不復，楚骚方独鸣。\n淫哇弄气态，□我潇湘清。\n二公好奇古，大节□时□。\n□崖勒唐颂，字字琼□英。\n□云借体势，水石生光精。\n浯溪僻□地，自尔闻正声。\n□传□□夏，孰赓燕然铭。\n弦歌入商鲁，永与人鬼听。\n江流或可竭，此文如日星。",
        "dynasty": "宋",
        "collection_info": null
    },
    {
        "title": "任僊公台",
        "author": "石赓",
        "content": "衰年脚手倦跻攀，今日凭高一解颜。\n驱得江山来目下，化将楼殿出云间。\n真人炼药仙都近，释子焚香佛界闲。\n尘事数地宁易得，后歌须尽夕阳还。",
        "dynasty": "宋",
        "collection_info": null
    },
    {
        "title": "岳阳楼观洞庭",
        "author": "石赓",
        "content": "洞庭白波如雪山，九月颠风了作寒。\n干坤荡沃漫无际，岳阳楼中方好看。\n居人习惯占天色，短艇高樯绝行迹。\n一点君山乍有无，鱼龙作坏三闾宅。\n楼上观湖壮思生，巴陵酒熟香出瓶。\n倾壶快饮为君尽，醉杀谪仙诗始成。\n二年持节临荆部，扁舟此地常来去。\n今日凭高觉胆惊，归欤莫与风涛过。",
        "dynasty": "宋",
        "collection_info": null
    },
    {
        "title": "送程给事知越州",
        "author": "石麟之",
        "content": "鹿轓龙节上恩华，衣绣先归士论嘉。\n琐闼暂虚元老席，蓬莱还属侍臣家。\n旌旗天上浮文鹢，鼓角江头拥将牙。\n东越又新南越治，到时歌咏已諠譁。",
        "dynasty": "宋",
        "collection_info": null
    },
    {
        "title": "茅山续志",
        "author": "张颉",
        "content": "步虚声起绕玄云，石乳烟销夜半分。\n怪得瑶笙吹鹤过，碧坛夜醮玉宸君。",
        "dynasty": "宋",
        "collection_info": null
    },
    {
        "title": "寄答张五丈夔明府",
        "author": "张颉",
        "content": "旧令龙溪有去思，移家喜与土风宜。\n人传张籍妙乐府，我识王维真画师。\n火米夏收畬稻早，海椒春放瘴花迟。\n客查不到天无雁，赖有輶轩可寄诗。",
        "dynasty": "宋",
        "collection_info": null
    },
    {
        "title": "摄山访隐者",
        "author": "张颉",
        "content": "路绕苍山石挂藤，结庐深入白云层。\n泉鸣便隔人间世，采药知从何处僧。",
        "dynasty": "宋",
        "collection_info": null
    },
    {
        "title": "送程给事知越州",
        "author": "晏知止",
        "content": "遍历侯藩治绩高，瀛州琐闼奉思褒。\n麟符又入千岩境，鹢舰还乘八月涛。\n田赖鑑湖常岁美，客游梅市有人豪。\n从来梦锦耽佳句，应接江山岂惮劳。",
        "dynasty": "宋",
        "collection_info": null
    },
    {
        "title": "孙氏池亭",
        "author": "俞瑊",
        "content": "壁介山水间，幽栖愧尸禄。\n眠食行坐处，山光水声足。\n嗟我心未厌，出郊搜胜躅。\n尝闻隐者居，未为人所目。\n素商适丁序，天空老林麓。\n飞鞭走崇冈，惟恐到不速。\n扪萝出孤险，果得烟霞谷。\n神仙何玄怪，刻划干坤腹。\n囊括幽绝景，所谓天下独。\n门前白石溪，丁当潄寒玉。\n山泉落云头，漫漫泛余绿。\n静听宿乌吟，闲看浮鸥浴。\n万古仇池穴，何日此镌筑。\n欲探龙颔珠，潭深怯狞毒。\n瀑布想匡庐，香山葺茅屋。\n松窗风浪摇，石径苔藓覆。\n楼藏未见书，园挺耐寒木。\n清风谁共延，墙头万箇竹。\n造化曲尽情，远引空江束。\n阴寂窟蛟蜃，雨雹生晴燠。\n孙氏何代贤，据此傲浮俗。\n崖留五君诗，尘埋不可读。\n殷勤补讹缺，磨写笔屡秃。\n开亭追古踪，仙游一朝復。\n自惭缚冠冕，暂到不得熟。\n何时酬素心，归来免荣辱。",
        "dynasty": "宋",
        "collection_info": null
    },
    {
        "title": "中山别墅",
        "author": "俞瑊",
        "content": "村居何所乐，我爱读书堂。\n阶草侵窗润，瓶花落砚香。\n凭栏看水活，出岫笑云忙。\n野客时相过，联吟坐夕阳。",
        "dynasty": "宋",
        "collection_info": null
    },
    {
        "title": "句",
        "author": "俞瑊",
        "content": "壁山僻陋户口少，两衙之外惟高眠。",
        "dynasty": "宋",
        "collection_info": null
    },
    {
        "title": "宫词  其一",
        "author": "张公庠",
        "content": "学士经筵论古今，花塼日上两三寻。\n天颜有喜人知否，认得唐虞用意深。",
        "dynasty": "宋",
        "collection_info": null
    },
    {
        "title": "宫词  其二",
        "author": "张公庠",
        "content": "朱字衙香伴玉鑪，丁丁莲漏月来初。\n交龙画烛摇红影，准拟君王夜读书。",
        "dynasty": "宋",
        "collection_info": null
    },
    {
        "title": "宫词  其三",
        "author": "张公庠",
        "content": "秘阁新开别殿西，玉蟾蜍对玉狻猊。\n奏书未惬君王意，内省夫人看御批。",
        "dynasty": "宋",
        "collection_info": null
    },
    {
        "title": "宫词  其四",
        "author": "张公庠",
        "content": "宿麦葳蕤绿未迴，恶风惟解卷尘埃。\n平明瑞雪深三尺，万岁声中贺表来。",
        "dynasty": "宋",
        "collection_info": null
    },
    {
        "title": "宫词  其五",
        "author": "张公庠",
        "content": "玉虚新殿势巑岏，谁见壶中日月闲。\n消尽晓霞无一缕，数声清磬落人间。",
        "dynasty": "宋",
        "collection_info": null
    },
    {
        "title": "宫词  其六",
        "author": "张公庠",
        "content": "八月金茎露有华，晨曦纔上散余霞。\n朱书十字黄封酒，先赐王公执政家。",
        "dynasty": "宋",
        "collection_info": null
    },
    {
        "title": "宫词  其七",
        "author": "张公庠",
        "content": "月落银台初勘契，一声金锁禁门开。\n千官耸辔争朝路，驺士笼街宰相来。",
        "dynasty": "宋",
        "collection_info": null
    },
    {
        "title": "宫词  其八",
        "author": "张公庠",
        "content": "晨光初动阁门开，百辟匆匆避路回。\n千步画廊敲杖子，朱衣双引相公来。",
        "dynasty": "宋",
        "collection_info": null
    },
    {
        "title": "宫词  其九",
        "author": "张公庠",
        "content": "赫日炎风昼鼓迟，中官宣问到黄扉。\n传呼宰相槐街静，青盖摇摇未午归。",
        "dynasty": "宋",
        "collection_info": null
    },
    {
        "title": "宫词  其一○",
        "author": "张公庠",
        "content": "北斗回杓欲建寅，宫嫔排备立春时。\n镌花贴子留题处，只待金銮学士诗。",
        "dynasty": "宋",
        "collection_info": null
    },
    {
        "title": "宫词  其一一",
        "author": "张公庠",
        "content": "年华先到未央宫，嬉赏班班四序中。\n潇洒梅花元耐雪，轻狂柳絮不嫌风。",
        "dynasty": "宋",
        "collection_info": null
    },
    {
        "title": "宫词  其一二",
        "author": "张公庠",
        "content": "御苑名花约万栽，芳心俱愿日华来。\n春风已暖梅先绽，长恨江南冒雪开。",
        "dynasty": "宋",
        "collection_info": null
    },
    {
        "title": "宫词  其一三",
        "author": "张公庠",
        "content": "仙籞梅开淡淡春，夜来微雨渗轻尘。\n风和日暖难凋落，不怕倚楼吹笛人。",
        "dynasty": "宋",
        "collection_info": null
    },
    {
        "title": "宫词  其一四",
        "author": "张公庠",
        "content": "晓雾溟蒙似有无，半残红烛动金铺。\n黄莺不语梨花上，错认徐熙旧画图。",
        "dynasty": "宋",
        "collection_info": null
    },
    {
        "title": "宫词  其一五",
        "author": "张公庠",
        "content": "四部韶音进玉卮，千官倾望柘黄衣。\n舞头再拜金阶远，画鼓连催卷队归。",
        "dynasty": "宋",
        "collection_info": null
    },
    {
        "title": "宫词  其一六",
        "author": "张公庠",
        "content": "二月犹寒未有雷，江梅纔谢小桃开。\n宫娥不放珠帘下，待得东风送燕归。",
        "dynasty": "宋",
        "collection_info": null
    },
    {
        "title": "宫词  其一七",
        "author": "张公庠",
        "content": "尽道今来花信迟，凌晨宫女探春归。\n寒梅一朵金槃小，已有清香拂御衣。",
        "dynasty": "宋",
        "collection_info": null
    },
    {
        "title": "宫词  其一八",
        "author": "张公庠",
        "content": "池北池南柳对黄，翠华游幸昼初长。\n宫娥从驾知多少，十里朱轮半日香。",
        "dynasty": "宋",
        "collection_info": null
    },
    {
        "title": "宫词  其一九",
        "author": "张公庠",
        "content": "御柳丝长挂玉栏，不须惆怅百花残。\n还知三月春虽晚，好从金舆看牡丹。",
        "dynasty": "宋",
        "collection_info": null
    },
    {
        "title": "宫词  其二○",
        "author": "张公庠",
        "content": "过苑中官排办时，江梅初绽两三枝。\n春寒呵手晨妆罢，帘外人催从驾迟。",
        "dynasty": "宋",
        "collection_info": null
    },
    {
        "title": "宫词  其二一",
        "author": "张公庠",
        "content": "共惜流芳甚掷梭，初移夏管已清和。\n百花飞尽酴醾发，留得春光数日多。",
        "dynasty": "宋",
        "collection_info": null
    },
    {
        "title": "宫词  其二二",
        "author": "张公庠",
        "content": "端礼门开班已齐，金茎双立动晨晖。\n君王欲上逍遥辇，玉指纤纤整御衣。",
        "dynasty": "宋",
        "collection_info": null
    },
    {
        "title": "宫词  其二三",
        "author": "张公庠",
        "content": "三月韶妍赏牡丹，更宜疏雨湿阑干。\n隔帘催唤陪春设，不道新妆粉未干。",
        "dynasty": "宋",
        "collection_info": null
    },
    {
        "title": "宫词  其二四",
        "author": "张公庠",
        "content": "再坐千官花满头，御香烟上紫云楼。\n万人同向青霄望，鼓笛声中度彩毬。",
        "dynasty": "宋",
        "collection_info": null
    },
    {
        "title": "宫词  其二五",
        "author": "张公庠",
        "content": "禁掖人闲小小风，弹棋围坐柳阴中。\n正怜美酒杯中绿，又嘆飞花席上红。",
        "dynasty": "宋",
        "collection_info": null
    },
    {
        "title": "宫词  其二六",
        "author": "张公庠",
        "content": "仙韶一部选轻盈，独得君王记姓名。\n中使忽来催侍宴，匆匆不许暂调笙。",
        "dynasty": "宋",
        "collection_info": null
    },
    {
        "title": "宫词  其二七",
        "author": "张公庠",
        "content": "选进良家备六宫，仙姿时得本从容。\n由来真色生人世，不在巫山十二峰。",
        "dynasty": "宋",
        "collection_info": null
    },
    {
        "title": "宫词  其二八",
        "author": "张公庠",
        "content": "影娥池面碧溶溶，荡桨佳人夕照中。\n云髻不饶荷叶绿，罗裙未减石榴红。",
        "dynasty": "宋",
        "collection_info": null
    },
    {
        "title": "宫词  其二九",
        "author": "张公庠",
        "content": "后苑宸游炎日长，宫中彊半坐回廊。\n鵁鶄鸂鶒银塘静，杨柳梧桐水殿香。",
        "dynasty": "宋",
        "collection_info": null
    },
    {
        "title": "宫词  其三○",
        "author": "张公庠",
        "content": "清秋皓月正婵娟，的历华星亦徧天。\n欲上层楼须稳步，不同平地有金莲。",
        "dynasty": "宋",
        "collection_info": null
    },
    {
        "title": "宫词  其三一",
        "author": "张公庠",
        "content": "承露双盘插碧空，楼台更在月明中。\n何人传得花奴曲，羯鼓声高满六宫。",
        "dynasty": "宋",
        "collection_info": null
    },
    {
        "title": "宫词  其三二",
        "author": "张公庠",
        "content": "万字阑干菊半开，更怜清露点莓苔。\n仙韶使副呈新谱，得旨重阳侍宴来。",
        "dynasty": "宋",
        "collection_info": null
    },
    {
        "title": "宫词  其三三",
        "author": "张公庠",
        "content": "翩翩红叶舞霜秋，紫禁人闲约胜游。\n手把金英思泛酒，登高还上去年楼。",
        "dynasty": "宋",
        "collection_info": null
    },
    {
        "title": "宫词  其三四",
        "author": "张公庠",
        "content": "清旦宫中候上番，银潢轻淡玉鈎残。\n山茶破萼江梅发，尽倚朱栏不避寒。",
        "dynasty": "宋",
        "collection_info": null
    },
    {
        "title": "宫词  其三五",
        "author": "张公庠",
        "content": "治道精深日讲求，唐虞功德本优游。\n欲知兆姓千官意，万岁常瞻十二旒。",
        "dynasty": "宋",
        "collection_info": null
    },
    {
        "title": "宫词  其三六",
        "author": "张公庠",
        "content": "显谟延阁照西清，玉轴牙籤各有名。\n圣略秘机贻万世，君王垂拱致昇平。",
        "dynasty": "宋",
        "collection_info": null
    },
    {
        "title": "宫词  其三七",
        "author": "张公庠",
        "content": "月上觚棱进钥初，持更卫士匝千庐。\n动筒忽自银台人，把烛君王看捷书。",
        "dynasty": "宋",
        "collection_info": null
    },
    {
        "title": "宫词  其三八",
        "author": "张公庠",
        "content": "玉堂催下葳蕤锁，除授唯容学士知。\n丞相捧麻宣读了，百僚欣惬拜丹墀。",
        "dynasty": "宋",
        "collection_info": null
    },
    {
        "title": "宫词  其三九",
        "author": "张公庠",
        "content": "天语放朝春雨急，浓云偏傍禁城低。\n喧呼万马争归路，落絮飞花半作泥。",
        "dynasty": "宋",
        "collection_info": null
    },
    {
        "title": "宫词  其四○",
        "author": "张公庠",
        "content": "清晓传宣赐御题，日华初动露华晞。\n集英殿上天香散，飞入千人白纻衣。",
        "dynasty": "宋",
        "collection_info": null
    },
    {
        "title": "宫词  其四一",
        "author": "张公庠",
        "content": "过腊愆阳陇麦低，御封香合奉精祈。\n君王晓入凝华殿，远近楼台看雪飞。",
        "dynasty": "宋",
        "collection_info": null
    },
    {
        "title": "宫词  其四二",
        "author": "张公庠",
        "content": "阊阖门开晓色回，禁涂迢递接银台。\n华簪簇簇呼班后，黄伞亭亭过殿来。",
        "dynasty": "宋",
        "collection_info": null
    },
    {
        "title": "宫词  其四三",
        "author": "张公庠",
        "content": "六宫称贺各依班，庆诞遥瞻紫气间。\n中贵推排龙喜宴，大臣分奏两郊坛。",
        "dynasty": "宋",
        "collection_info": null
    },
    {
        "title": "宫词  其四四",
        "author": "张公庠",
        "content": "月澹中官放钥回，倚云宫殿掖门开。\n綵床百步黄罗帕，于阗名王进玉来。",
        "dynasty": "宋",
        "collection_info": null
    },
    {
        "title": "宫词  其四五",
        "author": "张公庠",
        "content": "上番宫女捲帘时，闪闪寒鸦拂晓啼。\n纔索赭迎催进辇，紫宸门外报班齐。",
        "dynasty": "宋",
        "collection_info": null
    },
    {
        "title": "宫词  其四六",
        "author": "张公庠",
        "content": "度腊深宫暖未回，半天金碧照楼台。\n百花须待东风发，只有寒梅傲雪开。",
        "dynasty": "宋",
        "collection_info": null
    },
    {
        "title": "宫词  其四七",
        "author": "张公庠",
        "content": "过社余寒迤逦消，东风送暖燕营巢。\n皇都春色宜登览，十二楼高出柳梢。",
        "dynasty": "宋",
        "collection_info": null
    },
    {
        "title": "宫词  其四八",
        "author": "张公庠",
        "content": "仙籞春妍奉宴嬉，楼台偏与柳梢宜。\n鸣鞘声入千花去，黄伞低斜步步移。",
        "dynasty": "宋",
        "collection_info": null
    },
    {
        "title": "宫词  其四九",
        "author": "张公庠",
        "content": "已过清明侍宴稀，绿窗春睡绉罗衣。\n残红併逐狂风去，只有桐花不解飞。",
        "dynasty": "宋",
        "collection_info": null
    },
    {
        "title": "宫词  其五○",
        "author": "张公庠",
        "content": "百花成锦柳飞绵，纔度清明上巳前。\n绣盖徐徐红日永，六宫游幸不鸣鞭。",
        "dynasty": "宋",
        "collection_info": null
    },
    {
        "title": "宫词  其五一",
        "author": "张公庠",
        "content": "鸾帐熏衣赐御香，花阴未动日初长。\n人闲相约寻芳去，春困不禁千步廊。",
        "dynasty": "宋",
        "collection_info": null
    },
    {
        "title": "宫词  其五二",
        "author": "张公庠",
        "content": "欲下金阶翦牡丹，夜来风雨怯轻寒。\n腰如束素天然细，不为伤春带自宽。",
        "dynasty": "宋",
        "collection_info": null
    },
    {
        "title": "宫词  其五三",
        "author": "张公庠",
        "content": "杨花飞去落谁家，紫禁人闲惜岁华。\n谩向园林觅春色，折残枝上两三花。",
        "dynasty": "宋",
        "collection_info": null
    },
    {
        "title": "宫词  其五四",
        "author": "张公庠",
        "content": "红芳渐少绿阴多，留得韶光满内家。\n不用金鑪添麝炷，深闺剩挂木香花。",
        "dynasty": "宋",
        "collection_info": null
    },
    {
        "title": "宫词  其五五",
        "author": "张公庠",
        "content": "银汉横斜近建章，九重深静闭兰房。\n六更未觉晨光动，自是仙家日月长。",
        "dynasty": "宋",
        "collection_info": null
    },
    {
        "title": "宫词  其五六",
        "author": "张公庠",
        "content": "倦饮情怀春晼晚，宫槐新叶未成阴。\n和风习习帘帘捲，轻絮翩翩院院深。",
        "dynasty": "宋",
        "collection_info": null
    },
    {
        "title": "宫词  其五七",
        "author": "张公庠",
        "content": "西苑池台驾幸时，内家朱毂尽陪随。\n满宫学士多题咏，不减词臣应制时。",
        "dynasty": "宋",
        "collection_info": null
    },
    {
        "title": "宫词  其五八",
        "author": "张公庠",
        "content": "萱草初长花未开，共知青帝领春回。\n珠帘卷上琼鈎稳，不碍熏风满殿来。",
        "dynasty": "宋",
        "collection_info": null
    },
    {
        "title": "宫词  其五九",
        "author": "张公庠",
        "content": "浴兰佳节共欢娱，亭午香飞鹊尾鑪。\n万里开疆元不战，金奁犹进辟兵符。",
        "dynasty": "宋",
        "collection_info": null
    },
    {
        "title": "宫词  其六○",
        "author": "张公庠",
        "content": "晓漏初传第一筹，碧霄零露滴清秋。\n常娥收拾金波尽，不向鸳鸯瓦上流。",
        "dynasty": "宋",
        "collection_info": null
    },
    {
        "title": "宫词  其六一",
        "author": "张公庠",
        "content": "霞散云消无一毫，四垂天幕露华高。\n兰闺妆罢移红烛，金斗温温熨御袍。",
        "dynasty": "宋",
        "collection_info": null
    },
    {
        "title": "宫词  其六二",
        "author": "张公庠",
        "content": "菊吐金英媚晚秋，紫宸朝退幸西楼。\n内家排设珠帘捲，铁网珊珊十二鈎。",
        "dynasty": "宋",
        "collection_info": null
    },
    {
        "title": "宫词  其六三",
        "author": "张公庠",
        "content": "残晖未落两三竿，放散笙歌晚思闲。\n暂上层楼聊一望，红尘多处是人间。",
        "dynasty": "宋",
        "collection_info": null
    },
    {
        "title": "宫词  其六四",
        "author": "张公庠",
        "content": "殿管吹灰报载阳，内家相庆互飞觞。\n绣工未必能终日，昼景谁知一线长。",
        "dynasty": "宋",
        "collection_info": null
    },
    {
        "title": "宫词  其六五",
        "author": "张公庠",
        "content": "交直归来绣幙开，红炉互劝辟寒杯。\n谁知飞雪轻狂意，倒学佳人舞袖回。",
        "dynasty": "宋",
        "collection_info": null
    },
    {
        "title": "宫词  其六六",
        "author": "张公庠",
        "content": "黄罗双幅裹除书，新拜昭容称意无。\n真色不劳施粉黛，香闺虚挂十眉图。",
        "dynasty": "宋",
        "collection_info": null
    },
    {
        "title": "宫词  其六七",
        "author": "张公庠",
        "content": "佳人唯是惜韶年，懒向红窗理管弦。\n锦席安排胡蝶局，深宫不忌赌金钱。",
        "dynasty": "宋",
        "collection_info": null
    },
    {
        "title": "宫词  其六八",
        "author": "张公庠",
        "content": "长乐疏钟常送月，灵和垂柳只从风。\n还知天上人难老，颜色年年不减红。",
        "dynasty": "宋",
        "collection_info": null
    },
    {
        "title": "宫词  其六九",
        "author": "张公庠",
        "content": "圣主忧勤览万机，日高前殿步舆归。\n太官进膳传呼速，御合翩翩入禁扉。",
        "dynasty": "宋",
        "collection_info": null
    },
    {
        "title": "宫词  其七○",
        "author": "张公庠",
        "content": "诞圣嘉辰卜万年，寿觞初进起炉烟。\n仙韶纔奏齐天曲，三十六宫人尽传。",
        "dynasty": "宋",
        "collection_info": null
    },
    {
        "title": "宫词  其七一",
        "author": "张公庠",
        "content": "绣幙盘龙四面开，清和时候已春回。\n五弦调畅宸衷乐，坐觉熏风万里来。",
        "dynasty": "宋",
        "collection_info": null
    },
    {
        "title": "宫词  其七二",
        "author": "张公庠",
        "content": "学士承宣到玉堂，中官锁院月侵廊。\n白麻诞告千官喜，皇子初封一字王。",
        "dynasty": "宋",
        "collection_info": null
    },
    {
        "title": "宫词  其七三",
        "author": "张公庠",
        "content": "自昔丰穰为上瑞，万箱腾颂奏君前。\n史臣螭陛闻宣付，日历先书大有年。",
        "dynasty": "宋",
        "collection_info": null
    },
    {
        "title": "宫词  其七四",
        "author": "张公庠",
        "content": "自古诗人咏具瞻，官仪丞相独尊严。\n三衙扣杖一声喏，只是朱衣略揭帘。",
        "dynasty": "宋",
        "collection_info": null
    },
    {
        "title": "宫词  其七五",
        "author": "张公庠",
        "content": "太皡祠坛数级红，青旗摇曳日朦胧。\n人间未觉东风至，先入宜春小院中。",
        "dynasty": "宋",
        "collection_info": null
    },
    {
        "title": "宫词  其七六",
        "author": "张公庠",
        "content": "小宴轻阴挑菜时，才人来进赏春诗。\n翔鸾台下梅先萼，射鸭池边柳未丝。",
        "dynasty": "宋",
        "collection_info": null
    },
    {
        "title": "宫词  其七七",
        "author": "张公庠",
        "content": "宜春苑傍夹城东，从驾宫嫔乐亦同。\n偶会不须张锦幕，游人已在百花中。",
        "dynasty": "宋",
        "collection_info": null
    },
    {
        "title": "宫词  其七八",
        "author": "张公庠",
        "content": "西苑春深奉翠华，朱栏千万护珍葩。\n不如直上红楼去，尽见琼林十里花。",
        "dynasty": "宋",
        "collection_info": null
    },
    {
        "title": "宫词  其七九",
        "author": "张公庠",
        "content": "柳放金丝搭矮槐，御沟清影见楼台。\n落花流出宫城去，不似武陵容客来。",
        "dynasty": "宋",
        "collection_info": null
    },
    {
        "title": "宫词  其八○",
        "author": "张公庠",
        "content": "踏青来往殊无倦，斗草输赢且少休。\n更上琼楼三十级，待看春色满皇州。",
        "dynasty": "宋",
        "collection_info": null
    },
    {
        "title": "宫词  其八一",
        "author": "张公庠",
        "content": "冉冉残晖画阁西，宫人行乐恋芳时。\n遥闻索辇开黄伞，不尽花前半局棋。",
        "dynasty": "宋",
        "collection_info": null
    },
    {
        "title": "宫词  其八二",
        "author": "张公庠",
        "content": "雨罢莓苔聊点砌，风停杨柳暂藏楼。\n明朝同奉昭阳宴，左右分明试彩毬。",
        "dynasty": "宋",
        "collection_info": null
    },
    {
        "title": "宫词  其八三",
        "author": "张公庠",
        "content": "倦饮人闲春欲回，日华多处五云开。\n杨花满地东风转，半作轻毬衮衮来。",
        "dynasty": "宋",
        "collection_info": null
    },
    {
        "title": "宫词  其八四",
        "author": "张公庠",
        "content": "闹紫繁红裹绿枝，一番风雨尽离披。\n瑞香独占深闺暖，帘外春寒都不知。",
        "dynasty": "宋",
        "collection_info": null
    },
    {
        "title": "宫词  其八五",
        "author": "张公庠",
        "content": "掖庭初选即知名，新学吹箫数曲成。\n天上仙姝元不识，人间安得咏倾城。",
        "dynasty": "宋",
        "collection_info": null
    },
    {
        "title": "宫词  其八六",
        "author": "张公庠",
        "content": "禁园春去偶同行，杏子垂垂叶底青。\n烧酒初尝人乐饮，绿槐阴下倒银瓶。",
        "dynasty": "宋",
        "collection_info": null
    },
    {
        "title": "宫词  其八七",
        "author": "张公庠",
        "content": "东君回驭已春残，红日长时人意闲。\n玉鼻琵琶声正急，更怜莺语亦绵蛮。",
        "dynasty": "宋",
        "collection_info": null
    },
    {
        "title": "宫词  其八八",
        "author": "张公庠",
        "content": "牡丹花品最为尊，内苑栽培特地繁。\n宫女多情看未足，不离雕槛到黄昏。",
        "dynasty": "宋",
        "collection_info": null
    },
    {
        "title": "宫词  其八九",
        "author": "张公庠",
        "content": "碧瓦鸳鸯势欲飞，禁门深静日迟迟。\n玉箫吹遍新传谱，坐看黄鹂数换枝。",
        "dynasty": "宋",
        "collection_info": null
    },
    {
        "title": "宫词  其九○",
        "author": "张公庠",
        "content": "上林随驾赏芳辰，曲赐黄封腊味醇。\n供帐不须劳幕士，垂杨为盖草为茵。",
        "dynasty": "宋",
        "collection_info": null
    },
    {
        "title": "宫词  其九一",
        "author": "张公庠",
        "content": "南交司令已清和，满殿熏风日未斜。\n院院迎凉帘尽捲，金槃初赐御园瓜。",
        "dynasty": "宋",
        "collection_info": null
    },
    {
        "title": "宫词  其九二",
        "author": "张公庠",
        "content": "天津一望碧泱泱，宫女移舟逐晚凉。\n只见平波红影动，不知莲艷间新妆。",
        "dynasty": "宋",
        "collection_info": null
    },
    {
        "title": "宫词  其九三",
        "author": "张公庠",
        "content": "月华浮动上阶棱，侍宴归来掩绣屏。\n子夜酒醒兰烛暗，碧纱窗外度流萤。",
        "dynasty": "宋",
        "collection_info": null
    },
    {
        "title": "宫词  其九四",
        "author": "张公庠",
        "content": "雪罢严寒殆不禁，紫宸朝退禁门深。\n君恩委曲人知否，数盏香醪抵百金。",
        "dynasty": "宋",
        "collection_info": null
    },
    {
        "title": "宫词  其九五",
        "author": "张公庠",
        "content": "宴起昭阳索辇时，鑪香偏上赭红衣。\n金门玉砌明如昼，宫女三千把烛归。",
        "dynasty": "宋",
        "collection_info": null
    },
    {
        "title": "宫词  其九六",
        "author": "张公庠",
        "content": "夹城西畔小毬场，彩仗弯弯人对行。\n一样骅骝三百疋，金羁更伴绿游缰。",
        "dynasty": "宋",
        "collection_info": null
    },
    {
        "title": "宫词  其九七",
        "author": "张公庠",
        "content": "中使传呼喜復忙，尽催歌舞到昭阳。\n熏炉烟穗须臾散，无奈衣轻不受香。",
        "dynasty": "宋",
        "collection_info": null
    },
    {
        "title": "宫词  其九八",
        "author": "张公庠",
        "content": "自匀轻黛怯春寒，巧画双眉称绿鬟。\n楼上远山随指见，槛中新月对人弯。",
        "dynasty": "宋",
        "collection_info": null
    },
    {
        "title": "宫词  其九九",
        "author": "张公庠",
        "content": "绮袖时宜不甚宽，自拈刀尺勘双鸾。\n锦茵拂掠春宵静，怯见飞蛾傍烛盘。",
        "dynasty": "宋",
        "collection_info": null
    },
    {
        "title": "宫词  其一○○",
        "author": "张公庠",
        "content": "朝退人归亚禁扃，金吾收仗暂纵横。\n诸郎入省鸣驺闹，低帽扬鞭一字行。",
        "dynasty": "宋",
        "collection_info": null
    },
    {
        "title": "游白鹤山",
        "author": "张公庠",
        "content": "初眠宫柳未成阴，马上聊为拥鼻吟。\n远宦情怀消壮志，好花时节负归心。\n别离长恨人南北，会合休辞酒浅深。\n欲把春愁闲抖擞，乱山高处一登临。",
        "dynasty": "宋",
        "collection_info": null
    },
    {
        "title": "郡斋宴坐",
        "author": "张公庠",
        "content": "为州容散诞，真慰野人情。\n撼膝禅初悟，摇头句未成。\n试香秋院静，斗墨午窗明。\n已有东归计，柴扉掩姓名。",
        "dynasty": "宋",
        "collection_info": null
    },
    {
        "title": "晚春途中",
        "author": "张公庠",
        "content": "一年春事又成空，拥鼻微吟半醉中。\n夹路桃花风雨过，马啼无处避残红。",
        "dynasty": "宋",
        "collection_info": null
    },
    {
        "title": "寿昌寺",
        "author": "毛国华",
        "content": "宝构非无地，洪涛信有因。\n一朝开古井，三佛现金身。\n敕赐皇恩重，成功佛日新。\n喜看龙象集，全仗法中人。",
        "dynasty": "宋",
        "collection_info": null
    },
    {
        "title": "岁暮呈王介甫平甫",
        "author": "朱明之",
        "content": "岁暮远为客，一身归计深。\n尘沙日翳翳，雨雪夜阴阴。\n喜色开南信，悲怀动北琴。\n感时须寂寞，何独少陵心。",
        "dynasty": "宋",
        "collection_info": null
    },
    {
        "title": "尘土呈介甫",
        "author": "朱明之",
        "content": "尘土纷纷起处微，祇随风力乱嘘吹。\n高张白雾横宫阙，低引轻云暗路歧。\n坐客昏蒙归耳目，行人斑白上鬚眉。\n谁知霶霈天飞雨，洗涤轻浮会有时。",
        "dynasty": "宋",
        "collection_info": null
    },
    {
        "title": "羁旅呈王介甫",
        "author": "朱明之",
        "content": "羁旅迫岁晚，班毛混满簪。\n游无果下马，坐乏囊中金。\n尘涨风声满，天昏雪气深。\n幸闻清论数，竟日解悲吟。",
        "dynasty": "宋",
        "collection_info": null
    },
    {
        "title": "次韵介甫怀舒州山水见示之什",
        "author": "朱明之",
        "content": "皖上相逢昔少留，登楼隐几听鸣鸠。\n山峰游处今何在，溪水流来此有不。\n就食四方甘不繫，为生一世信长浮。\n共知局促京沙裏，回首当时始觉羞。",
        "dynasty": "宋",
        "collection_info": null
    },
    {
        "title": "因忆灊楼读书之乐呈介甫",
        "author": "朱明之",
        "content": "忆昨灊楼幸久留，干坤谈罢论雎鸠。\n它时已恨相从少，此日能忘共学不。\n南去溪山随梦断，北来身世若云浮。\n行藏愿与君同道，祇恐蹉跎我独羞。",
        "dynasty": "宋",
        "collection_info": null
    },
    {
        "title": "寄王荆公忆江阴",
        "author": "朱明之",
        "content": "城上城隍古镜中，城边山色翠屏风。\n鱼虾接海随时足，稻米连湖逐岁丰。\n太伯人民堪教育，春申沟港可疏通。\n朱轮天使从君欲，异日能忘笑语同。",
        "dynasty": "宋",
        "collection_info": null
    },
    {
        "title": "题招提院静照堂",
        "author": "吴申",
        "content": "高檐飞远发辉光，向此心源默坐忘。\n岂忆布金抛旧地，便随飞锡起新堂。\n竹间野鸽听斋鼓，湖上游人繫夜航。\n却懊未能攀胜境，东南云下欲腾翔。",
        "dynasty": "宋",
        "collection_info": null
    },
    {
        "title": "留题碧落洞",
        "author": "连希元",
        "content": "神仙谁道杳难穷，老俗相传住此宫。\n山裂旧分三岛洞，羽飞曾驭九天风。\n玉为双阙无尘到，云作丹梯有路通。\n谁问稚川何处在，俨然金竈列壶中。",
        "dynasty": "宋",
        "collection_info": null
    },
    {
        "title": "题云华御室",
        "author": "连希元",
        "content": "洞天东去号云华，便是仙人旧隐家。\n堪笑僞刘真俗骨，却将泥土葬丹砂。",
        "dynasty": "宋",
        "collection_info": null
    },
    {
        "title": "送程给事知越州",
        "author": "郎淑",
        "content": "三朝藩屏宠光频，四纪清名动搢绅。\n肯效怀章惊邸吏，独能持节屈戎人。\n千岩秀气归华藻，五岭殊功简紫宸。\n他日会居衡石地，荆州虽老实台臣。",
        "dynasty": "宋",
        "collection_info": null
    },
    {
        "title": "牡丹  其一",
        "author": "李山甫",
        "content": "邀勒春风不早开，众芳飘后上楼台。\n数苞仙艷火中出，一片异香天上来。\n晓露精神妖欲动，暮烟情态恨成堆。\n知君已解相轻薄，斜倚栏桿首重回。",
        "dynasty": "宋",
        "collection_info": null
    },
    {
        "title": "牡丹  其二",
        "author": "李山甫",
        "content": "嫚黄妖紫间轻红，谷雨初晴早景中。\n静女不言还爱日，彩云无定只随风。\n炉烟坐觉沈檀薄，妆面行看晓黛空。\n此别又须经岁月，酒阑把烛绕芳丛。",
        "dynasty": "宋",
        "collection_info": null
    },
    {
        "title": "题瑞相寺",
        "author": "李山甫",
        "content": "路入禅关僻，僧迎取衲披。\n自怜重到此，还忆旧游时。\n泉石清虚境，松筠古老姿。\n问师从此别，鹤驾几回知。",
        "dynasty": "宋",
        "collection_info": null
    },
    {
        "title": "同知县东公彦游章山寺",
        "author": "李山甫",
        "content": "想见寻幽到此山，诗成珠玉笑谈间。\n莲花社裏千年约，柏子香中半日闲。\n寂历松窗连远籁，萦纡竹径断荒湾。\n琴堂吏散帘垂昼，舁笋何妨数往还。",
        "dynasty": "宋",
        "collection_info": null
    },
    {
        "title": "慧光寺  其一",
        "author": "李山甫",
        "content": "梦游山寺有余清，邂逅来游却自惊。\n珍重秋风知客意，又吹好梦到江亭。",
        "dynasty": "宋",
        "collection_info": null
    },
    {
        "title": "慧光寺  其二",
        "author": "李山甫",
        "content": "僧堂拂拭旧时尘，莺老花残五换春。\n四海干戈如鼎沸，山中犹有太平人。",
        "dynasty": "宋",
        "collection_info": null
    },
    {
        "title": "和王漕使逵游麻姑山",
        "author": "李山甫",
        "content": "铃阁清虚刺史闲，廉车因得访仙山。\n旌旗飘缈烟霞外，冠盖追随水石间。\n丹井寂寥终古在，鸾骖怅望几时还。\n从来谢史留诗笔，今日遗风尚可攀。",
        "dynasty": "宋",
        "collection_info": null
    },
    {
        "title": "禅窟寺",
        "author": "李山甫",
        "content": "迟日浓花午，闲云小阴天。\n半岩春洞水，万片晚林烟。\n惭愧华巓客，来分紫府仙。\n倚窗山竹夜，风溜响朱絃。",
        "dynasty": "宋",
        "collection_info": null
    },
    {
        "title": "句  其一",
        "author": "李山甫",
        "content": "多谢灞陵堤上柳，与人头上拂尘埃。",
        "dynasty": "宋",
        "collection_info": null
    },
    {
        "title": "句  其二",
        "author": "李山甫",
        "content": "世上几时曾好古。",
        "dynasty": "宋",
        "collection_info": null
    },
    {
        "title": "双林院",
        "author": "李敷",
        "content": "双林高寺秀峰环，我欲题为小径山。\n炎月一游神骨爽，天风相送出松关。",
        "dynasty": "宋",
        "collection_info": null
    },
    {
        "title": "挽老苏先生  其一",
        "author": "姚闢",
        "content": "持笔游从已五年，忽嗟精魄去茫然。\n茂陵未访相如藁，宣室曾知贾谊贤。\n薤露有歌凄晓月，绛纱无主蔽寒烟。\n平生事业文公志，应试乡人白玉镌。",
        "dynasty": "宋",
        "collection_info": null
    },
    {
        "title": "挽老苏先生  其二",
        "author": "姚闢",
        "content": "羁旅都门十载中，转头浮宦已成空。\n青衫暂寄文安籍，白社长留处士风。\n万里云山归故国，一帆江月照疏篷。\n世间穷达何须校，只有声名是至公。",
        "dynasty": "宋",
        "collection_info": null
    },
    {
        "title": "望文脊怀瞿硎先生",
        "author": "姚闢",
        "content": "文脊山中姓已逃，江城争美少微高。\n应知司马来窥鼎，便学秦人去种桃。\n海上音书断鸿雁，洞中吟啸伴猿猱。\n鹿裘谁识先生志，却把虚词倚伏滔。",
        "dynasty": "宋",
        "collection_info": null
    },
    {
        "title": "涟漪洞",
        "author": "姚闢",
        "content": "五门高险势摩天，洞底清冷泻碧涟。\n苹藻鱼游知暮雨，薜萝人去锁寒烟。\n山樱已熟垂朱实，岩竹新抽露玉鞭。\n只恐游人归马急，野僧何惜白云眠。",
        "dynasty": "宋",
        "collection_info": null
    },
    {
        "title": "游山门呈知府大卿",
        "author": "姚闢",
        "content": "春风到宛陵，太守遇康乐。\n隐几坐高斋，清风媚林壑。\n语我诸峰峦，道人古栖託。\n幽潜远江汉，秀耸类衡霍。\n一日赆我游，大府辍高幕。\n命车载酒醪，行人饬巾櫜。\n蓝舆渡前溪，野饭即高阁。\n笑着乌纱巾，行背青山郭。\n嵇吕重契旧，皮陆索酬酢。\n幽花弄紫翠，鸣琴唱宫角。\n灵气浮融融，蒸风纷漠漠。\n晚宿黄渡馆，泉声自伊洛。\n溪童学流觞，盘花递清酌。\n归火破昏街，拥衾闻夜柝。\n诘朝振衣坐，缫车厌啼𪈴。\n东壁有旧诗，三贤据安作。\n笔迹既讹谬，尘版復皴皵。\n伊人已黄泉，来者谁丹雘。\n徐徐到山门，青苍洗昏膜。\n两山擘大道，造化自櫜籥。\n绿蔕凌空飞，江云半天落。\n二岩与四洞，灵仙旧淹泊。\n丹安今不归，双门失扃钥。\n云髓凝为乳，石柱垂如铎。\n峭壁断行路，薜萝阴附着。\n秉烛寻龙潭，昏冥认头角。\n欲窥心已惊，暂进足还却。\n不探骊珠渊，安得长生药。\n又上齐云亭，诸山露崖崿。\n或涌如波涛，或沸如鼎镬。\n幡幢或飞动，塔庙或缨络。\n盛如明堂朝，衣冠势纷错。\n尊者不避卑，强者不凌凌弱。\n严如武库兵，雪霜饰锋锷。\n柔顺就赦宥，刚顽即侵掠。\n或齐如季孟，或比如媒妁。\n连如鱼缀鈎，猛如兽相搏。\n横如斗东西，勇如龙潜跃。\n欲尽听眺心，疲羸厌芒屩。\n野僧又语我，文脊倚寥廓。\n我思鹿裘人，不惮路硗确。\n左瞻右已迷，前登后皆邈。\n攀高猿臂引，入险腰𬗖缚。\n辛勤到深幽，祠宫冷萧索。\n金丹已无传，石室俨如昨。\n咨嗟两台高，日月互盘礴。\n石豹鸣阴崖，鹰龟露金殻。\n天河泻云潭，千丈不见浊。\n众指佛子堂，神灵重然诺。\n我坐谢公亭，归舟阻溪涸。\n爇萧阴祷祈，暮雨过山脚。\n善济虽未通，神变已可愕。\n蠢蠢尘中人，回首重惭怍。\n屈曲归杜迁，復结三天约。\n傍楫清溪行，万象皆洗濯。\n石苔散青丝，玉笋解新箨。\n路回滩流淙，洒面散雨雹。\n鱼禽遂天性，浮沉随饮啄。\n行行明镜中，两岸翠如幄。\n停桡到妙显，洞府谁开拓。\n我知巨灵斧，神妙止削。\n狻猊俨守卫，琼瑶出追琢。\n幽兰香自知，褊茗甘可嚼。\n老木卧深坞，不肯就工度。\n苍石通元精，温润抱天璞。\n古有智琰师，逍遥寄冥寞。\n四兽虽吾降，一性奚所恶。\n天子赐诏勤，香象与醍酪。\n徘徊想遗风，愚迷仰真觉。\n又疑无为人，其来非力学。\n洞门有磨崖，唐贤盛镌凿。\n姓名今尚存，苔藓已斑驳。\n游者来无穷，居者日益数。\n人事竟糠秕，尘缘易糟粕。\n唯有稽亭峰，巍峨不销铄。\n仁智乐山水，小大等拳勺。\n养心即自然，玩物乃浮薄。\n我今还海涯，身不挂缯缴。\n世无丹青人，为我一图貌。\n试作山中吟，高情寄鸾鹤。",
        "dynasty": "宋",
        "collection_info": null
    },
    {
        "title": "灵岩",
        "author": "姚闢",
        "content": "泉石平生性所耽，谢公延我到东南。\n红莲幕下烦佳客，文脊山中访旧岩。\n剪竹扫花寻鸟道，扪萝随衲问龙潭。\n图经未尽幽潜事，待向仙家起玉函。",
        "dynasty": "宋",
        "collection_info": null
    },
    {
        "title": "句  其一",
        "author": "姚闢",
        "content": "京洛黄尘久倦游，一官来寄海边州。",
        "dynasty": "宋",
        "collection_info": null
    },
    {
        "title": "句  其二",
        "author": "姚闢",
        "content": "初日光回天尚暝，暮潮声落地先秋。",
        "dynasty": "宋",
        "collection_info": null
    },
    {
        "title": "句  其三",
        "author": "姚闢",
        "content": "潮掸子乱峰横几席，沙填重险变桑蔴。",
        "dynasty": "宋",
        "collection_info": null
    },
    {
        "title": "送程给事知越州",
        "author": "黄默",
        "content": "会稽山水古来雄，内史新除捧诏东。\n何藉扁舟追范蠡，更将一钓问任公。\n久谙偃息藩垣乐，未试调和鼎鼐功。\n日食万钱谁吝惜，不知蓬岛属诗翁。",
        "dynasty": "宋",
        "collection_info": null
    },
    {
        "title": "游罗浮",
        "author": "林俛",
        "content": "此日鹅城第一山，我来登览足清欢。\n心灰久不作春梦，食淡何须辍晚餐。\n宝积山中多佛剎，药槽峰外是仙坛。\n凭谁为扣葛翁诀，乞与当年九转丹。",
        "dynasty": "宋",
        "collection_info": null
    },
    {
        "title": "彩云轩",
        "author": "林俛",
        "content": "沧海扬尘已几回，麻姑缓步此峰来。\n綵云缥缈闻仙乐，绿篆淋漓锁翠苔。\n仙境长留闲日月，飞仙宜号小蓬莱。\n凤箫鹤驭还相待，名籍今应在玉台。",
        "dynasty": "宋",
        "collection_info": null
    },
    {
        "title": "题梅仙山",
        "author": "陈阐",
        "content": "先生吏隐寄南昌，千里来寻物外乡。\n汲水尚怜春井渫，藏丹犹发夜坛光。\n鹤归华表人何在，犬吠云深日自长。\n我拟重来访遗迹，手搘笻杖少徜徉。",
        "dynasty": "宋",
        "collection_info": null
    },
    {
        "title": "鳬鹥亭",
        "author": "关景仁",
        "content": "古有鳬鹥诗，喜物游太平。\n今见鳬鹥乐，为作鳬鹥亭。\n夜安洲渚栖，昼无罗网惊。\n羣嬉固俦匹，适意相飞鸣。\n春风藻荇稠，夜雨波澜清。\n特以王泽深，遂此微物生。\n飞甍枕秦台，缭绕寒芜城。\n俯目瞰清泚，日羡鳬鹥情。\n自惟县令暇，朝夕亲编氓。\n土瘠民半馁，役频民少宁。\n嗟尔多蹙迫，岂与鳬鹥并。\n我心徒尔嗟，奈何存典刑。\n尔劳悯以恕，尔重移之轻。\n庶几皆有乐，共戴君聪明。\n民安令亦暇，临流解尘缨。\n卒岁可归去，白髮南山耕。",
        "dynasty": "宋",
        "collection_info": null
    },
    {
        "title": "赠小苏",
        "author": "关景仁",
        "content": "昔日闻苏小，今朝见小苏。\n未知苏小貌，得似小苏无。",
        "dynasty": "宋",
        "collection_info": null
    },
    {
        "title": "枕流轩",
        "author": "关希声",
        "content": "山出太虚外，溪流千古高。\n临窗喧客枕，洗耳溅僧袍。\n夜月气犹凛，秋风声更豪。\n二年游赏剧，欲别首频搔。",
        "dynasty": "宋",
        "collection_info": null
    },
    {
        "title": "醉眠亭",
        "author": "关景山",
        "content": "杜老颠狂寻酒伴，经旬只走出空床。\n输君纵饮还高卧，长有生涯作醉乡。\n贫饶北海杯中物，静胜长安市上眠。\n乱地春风吹不醒，功成合与酒为仙。",
        "dynasty": "宋",
        "collection_info": null
    },
    {
        "title": "登雄州北门楼",
        "author": "蒋概",
        "content": "壮士未酬志，乘秋感慨多。\n幽燕新种落，唐汉旧关河。\n塞月沉青冢，边声入暮河。\n如何得万骑，玉垒夜经过。",
        "dynasty": "宋",
        "collection_info": null
    },
    {
        "title": "句",
        "author": "李宗孟",
        "content": "空遗费仙迹，不见庾公游。\n草木皆新色，江山余故愁。",
        "dynasty": "宋",
        "collection_info": null
    },
    {
        "title": "归四明",
        "author": "胡幽贞",
        "content": "海色连四明，仙舟去容易。\n天籍岂辄问，不是卑朝士。",
        "dynasty": "宋",
        "collection_info": null
    },
    {
        "title": "闻龙学平昔曾游颍川西湖有诗以寄之",
        "author": "张徽",
        "content": "河势横斜带地形，碧油具旆昔常经。\n驿名未改风尘黑，碑字犹存雨藓青。\n荐福园林僧杳渺，撷芳洲渚续娉婷。\n汝南一值贤人降，分野于今占德星。",
        "dynasty": "宋",
        "collection_info": null
    },
    {
        "title": "送龙学和寄王元之郎中",
        "author": "张徽",
        "content": "未持双节去朝元，玉陛犹虚侍从班。\n龟洛旧游天直上，鸡林新句海中间。\n品流有日归陶冶，隐逸无时奉宴闲。\n鹤驭仙游何处所，轩皇冠剑在桥山。",
        "dynasty": "宋",
        "collection_info": null
    },
    {
        "title": "送程给事知越州",
        "author": "张徽",
        "content": "琐闱官接凤凰巢，蔼蔼青云器业高。\n一代后先书惠化，三朝中外主风骚。\n阜安广粤新城郭，慑伏幽燕旧节旄。\n元相台楼何处是，蓬莱山压海波涛。",
        "dynasty": "宋",
        "collection_info": null
    },
    {
        "title": "凤山阁",
        "author": "张徽",
        "content": "举头何处认京华，凤阁层层出乱霞。\n山势转来双径曲，水声分去一川斜。\n丹青隐映林间焙，黑白微茫石上畬。\n遇兴每须穷日夕，槛边修竹砌边花。",
        "dynasty": "宋",
        "collection_info": null
    },
    {
        "title": "惠应庙",
        "author": "张徽",
        "content": "一家终日在楼台，弈局斜兼画卷开。\n幽鸟影穿红烛去，寒蟾光落素琴来。\n钓丝暮惹苹间浪，篆石春浮藓上埃。\n三数寺通溪畔路，好寻僧借度时杯。",
        "dynasty": "宋",
        "collection_info": null
    },
    {
        "title": "伏承君仪使君郎中宠示佳什谨次严韵",
        "author": "张徽",
        "content": "飞鸟影穿红烛去，寒蟾光落素琴来。\n三数寺通溪畔路，好从僧僧借渡时杯。",
        "dynasty": "宋",
        "collection_info": null
    },
    {
        "title": "宿猿洞和程师孟韵",
        "author": "张徽",
        "content": "月上高台云半屏，洞门休唤夕阳扃。\n巍冠不整跏趺坐，秋楮斓斑数点星。",
        "dynasty": "宋",
        "collection_info": null
    },
    {
        "title": "宿猿洞",
        "author": "张徽",
        "content": "洞天虚寂翠屏欹，心迹萧然万物齐。\n无奈宿猿嫌宿客，夜深犹拥乱云啼。",
        "dynasty": "宋",
        "collection_info": null
    },
    {
        "title": "宿猿洞再和程师孟韵",
        "author": "张徽",
        "content": "入林休顾小猿惊，寿酒交持石外亭。\n刺史尊崇上卿月，主人高隐少微星。\n只因避雨投松盖，屡为障风夹桧屏。\n笑语林猿能解意，往来应不限岩扃。",
        "dynasty": "宋",
        "collection_info": null
    },
    {
        "title": "句  其一",
        "author": "张徽",
        "content": "云蒸洞穴秋成雨，泉落庭除夏结冰。",
        "dynasty": "宋",
        "collection_info": null
    },
    {
        "title": "句  其二",
        "author": "张徽",
        "content": "晓塔影分山店北，暮钟声落海门西。",
        "dynasty": "宋",
        "collection_info": null
    },
    {
        "title": "题倅厅吏隐堂",
        "author": "赵众",
        "content": "满耳江声满目山，此身疑不在人寰。\n民含古意村村静，吏束刑书日日闲。",
        "dynasty": "宋",
        "collection_info": null
    },
    {
        "title": "句  其一",
        "author": "赵世昌",
        "content": "绿珠楼下志惆怅，宋玉墙头又别离。",
        "dynasty": "宋",
        "collection_info": null
    },
    {
        "title": "句  其二",
        "author": "赵世昌",
        "content": "一条横截红尘断，几曲遥通紫禁深。",
        "dynasty": "宋",
        "collection_info": null
    },
    {
        "title": "飞骑桥",
        "author": "李育",
        "content": "魏人野战如鹰扬，吴人水战如龙骧。\n气吞魏王惟吴王，建旗敢到新城旁。\n霸主身当万夫敌，麾下仓皇无羽翼。\n途穷事变接短兵，生死之间不容息。\n马奔津桥桥半撤，汹汹有声如地裂。\n蛟怒横飞秋水空，鹗惊径度秋云缺。\n奋迅金羁汗霑臆，济主艰难天借力。\n艰难始是报主时，平日主君须爱惜。",
        "dynasty": "宋",
        "collection_info": null
    },
    {
        "title": "君子行",
        "author": "张载",
        "content": "君子防未然，见几天地先。\n开物象未形，弭灾忧患前。\n公旦立无方，不恤流言喧。\n将圣见乱人，天厌惩孤偏。\n窃攘岂予思，瓜李安足论。",
        "dynasty": "宋",
        "collection_info": null
    },
    {
        "title": "送苏修撰赴阙四首  其一",
        "author": "张载",
        "content": "秦弊于今未息肩，高萧从此法相沿。\n生无定业田疆坏，赤子存亡任自然。",
        "dynasty": "宋",
        "collection_info": null
    },
    {
        "title": "送苏修撰赴阙四首  其二",
        "author": "张载",
        "content": "道大宁容小不同，颛愚何敢与机通。\n井疆师律三王事，请议成功器业中。",
        "dynasty": "宋",
        "collection_info": null
    },
    {
        "title": "送苏修撰赴阙四首  其三",
        "author": "张载",
        "content": "阖闢天机未始休，袗衣胝足两何求。\n巍巍只为苍生事，彼美何尝与九州。",
        "dynasty": "宋",
        "collection_info": null
    },
    {
        "title": "送苏修撰赴阙四首  其四",
        "author": "张载",
        "content": "出异归同禹与颜，未分黄阁与青山。\n事机爽忽秋毫上，聊验天心语默间。",
        "dynasty": "宋",
        "collection_info": null
    },
    {
        "title": "别馆中诸公",
        "author": "张载",
        "content": "九天宫殿郁岧嶤，碧瓦参差逼绛霄。\n藜藿野心虽万里，不无忠恋向清朝。",
        "dynasty": "宋",
        "collection_info": null
    },
    {
        "title": "圣心",
        "author": "张载",
        "content": "圣心难用浅心求，圣学须专礼法修。\n千五百年无孔子，尽因通变老优游。",
        "dynasty": "宋",
        "collection_info": null
    },
    {
        "title": "老大",
        "author": "张载",
        "content": "老大心思久退消，倒巾终日面岧嶤。\n六年无限诗书乐，一种难忘是本朝。",
        "dynasty": "宋",
        "collection_info": null
    },
    {
        "title": "有丧",
        "author": "张载",
        "content": "有丧不免道终非，少为亲嫌老为衰。\n举世只知隆考妣，切思不见我心悲。",
        "dynasty": "宋",
        "collection_info": null
    },
    {
        "title": "土床",
        "author": "张载",
        "content": "土床烟足紬衾暖，瓦釡泉干豆粥新。\n万事不思温饱外，漫然清世一閒人。",
        "dynasty": "宋",
        "collection_info": null
    },
    {
        "title": "芭蕉",
        "author": "张载",
        "content": "芭蕉心尽展新枝，新卷新心暗已随。\n愿学新心养新德，旋随新叶起新知。",
        "dynasty": "宋",
        "collection_info": null
    },
    {
        "title": "贝母",
        "author": "张载",
        "content": "贝母阶前蔓百寻，双桐盘绕叶森森。\n刚强顾我蹉跎甚，时欲低柔警寸心。",
        "dynasty": "宋",
        "collection_info": null
    },
    {
        "title": "题解诗后",
        "author": "张载",
        "content": "置心平易始通诗，逆志从容自解頥。\n文害可嗟高叟固，十年聊用勉经师。",
        "dynasty": "宋",
        "collection_info": null
    },
    {
        "title": "诗上尧夫先生兼寄伯淳正叔  其一",
        "author": "张载",
        "content": "先生高卧洛城中，洛邑簪缨幸所同。\n顾我成年清渭上，并游无侣又春风。",
        "dynasty": "宋",
        "collection_info": null
    },
    {
        "title": "诗上尧夫先生兼寄伯淳正叔  其二",
        "author": "张载",
        "content": "病肺支离恰十春，病深樽俎久埃尘。\n人怜旧病新年减，不道新添别病深。",
        "dynasty": "宋",
        "collection_info": null
    },
    {
        "title": "别后寄吕子进",
        "author": "张载",
        "content": "篱鷃云鹏各有程，匆匆相别未忘情。\n恨君不在篷笼底，共听萧萧夜雨声。",
        "dynasty": "宋",
        "collection_info": null
    },
    {
        "title": "梦中",
        "author": "张载",
        "content": "楚峡云娇宋玉愁，月明溪凈印银鈎。\n襄王定是思前梦，又抱霞衾上玉楼。",
        "dynasty": "宋",
        "collection_info": null
    },
    {
        "title": "游山寺",
        "author": "张载",
        "content": "冻仆堆堆依竈燎，山僧草草具盘飧。\n井丹已厌尝葱叶，庾亭何劳惜薤根。",
        "dynasty": "宋",
        "collection_info": null
    },
    {
        "title": "八翁吟十首  其一",
        "author": "张载",
        "content": "步虚声裏八奇翁，八奇须信古英雄。\n宾朋未散山翁醉，听歌同入醉乡中。",
        "dynasty": "宋",
        "collection_info": null
    },
    {
        "title": "八翁吟十首  其二",
        "author": "张载",
        "content": "傅岩岩下筑岩翁，幽通心与帝心通。\n忧勤未感思贤梦，相霖何日见成功。",
        "dynasty": "宋",
        "collection_info": null
    },
    {
        "title": "八翁吟十首  其三",
        "author": "张载",
        "content": "磻溪溪畔钓鱼翁，濯缨溪水听溪松。\n龟猷未告非熊兆，渔簑堪笑老龙钟。",
        "dynasty": "宋",
        "collection_info": null
    },
    {
        "title": "八翁吟十首  其四",
        "author": "张载",
        "content": "老原原上卜年翁，感天功业地天聪。\n流言未信成王悟，悟成全得起禾风。",
        "dynasty": "宋",
        "collection_info": null
    },
    {
        "title": "八翁吟十首  其五",
        "author": "张载",
        "content": "龟山山下感麟翁，麟翁知己几时逢。\n自从颜孟希踪后，几人今日更希踪。",
        "dynasty": "宋",
        "collection_info": null
    },
    {
        "title": "八翁吟十首  其六",
        "author": "张载",
        "content": "青牛西去伯阳翁，当年夫子嘆犹龙。\n立言为恐真风丧，岂知言立丧真风。",
        "dynasty": "宋",
        "collection_info": null
    },
    {
        "title": "八翁吟十首  其七",
        "author": "张载",
        "content": "寓言豪诞漆园翁，夸谈名理浩无穷。\n早知悬解人间世，争知悬解不言中。",
        "dynasty": "宋",
        "collection_info": null
    },
    {
        "title": "八翁吟十首  其八",
        "author": "张载",
        "content": "一身无碍竺干翁，遍圆身世戒身同。\n船师从我乘桴去，顽空中与指真空。",
        "dynasty": "宋",
        "collection_info": null
    },
    {
        "title": "八翁吟十首  其九",
        "author": "张载",
        "content": "褒斜谷口卧龙翁，量如江海风如虹。\n不应三顾逢先主，至今千载慕冥鸿。",
        "dynasty": "宋",
        "collection_info": null
    },
    {
        "title": "八翁吟十首  其一○",
        "author": "张载",
        "content": "篮舆多病八吟翁，云宾溪叟恣游从。\n清时无事青山醉，青山仍醉最青峰。",
        "dynasty": "宋",
        "collection_info": null
    },
    {
        "title": "克己復礼",
        "author": "张载",
        "content": "克己工夫未肯加，吝骄封闭缩如蜗。\n试于中夜深思省，剖破藩篱即大家。",
        "dynasty": "宋",
        "collection_info": null
    },
    {
        "title": "葛覃解",
        "author": "张载",
        "content": "葛蔓青长谷长迁，女工兴念忆归安。\n不将贵盛骄门族，容使亲心得尽欢。",
        "dynasty": "宋",
        "collection_info": null
    },
    {
        "title": "卷耳解",
        "author": "张载",
        "content": "闺阃诚难与国防，默嗟徒御困高冈。\n觥罍欲解痡瘏恨，采耳元因备酒浆。",
        "dynasty": "宋",
        "collection_info": null
    },
    {
        "title": "诗一首",
        "author": "张载",
        "content": "学易穷源未到时，便将虚寂眇心思。\n宛如童子攻词赋，用即无差问不知。",
        "dynasty": "宋",
        "collection_info": null
    },
    {
        "title": "绝句",
        "author": "张载",
        "content": "两山南北雨冥冥，四牖东西万木青。\n面似骷髅头似雪，后生谁与属遗经。",
        "dynasty": "宋",
        "collection_info": null
    },
    {
        "title": "古乐府 短歌行",
        "author": "张载",
        "content": "灵旗指，不庭方，大风泱泱天外扬。\n短箫歌，歌恺康。\n明廷万年，继明重光。\n曾孙稼，如茨梁。\n嘉与万邦，纯嘏有常。",
        "dynasty": "宋",
        "collection_info": null
    },
    {
        "title": "古乐府 日重光",
        "author": "张载",
        "content": "日重光，天际翔，愿言贞明永瞻望。\n月重轮，淡溟渊。\n愿犹月之恒，协帝仪中天。",
        "dynasty": "宋",
        "collection_info": null
    },
    {
        "title": "古乐府 度关山",
        "author": "张载",
        "content": "度关山，循九州，省耕宽徭询明幽。\n人为贵兮，哀我人斯敢予休。",
        "dynasty": "宋",
        "collection_info": null
    },
    {
        "title": "古乐府 鸡鸣",
        "author": "张载",
        "content": "鸡鸣嘐嘐兮台怀忧，兄弟表裏兮台心求。\n黄金门，白玉堂。\n置酒恺乐，荣华有光。\n桃伤李僵，尔如或忘。",
        "dynasty": "宋",
        "collection_info": null
    },
    {
        "title": "古乐府 燕歌行",
        "author": "张载",
        "content": "小雅废兮，东山不作。\n哀我人斯，皇心不乐。\n烝哉斯人，胡然而天兮，王师于铄。",
        "dynasty": "宋",
        "collection_info": null
    },
    {
        "title": "古乐府 东门行",
        "author": "张载",
        "content": "古风出东门，我行乐巾綦。\n今歌东门行，牵衣强留甘餔糜。\n仗剑去，忽如遗，时清君去予心哀。",
        "dynasty": "宋",
        "collection_info": null
    },
    {
        "title": "古乐府 鞠歌行",
        "author": "张载",
        "content": "鞠歌胡然兮，邈予乐之不犹。\n宵耿耿其尚寐兮，日孜孜焉继予乎厥修。\n井行恻兮王收，曰曷贾不售兮，阻德音其幽幽。\n述空文以见志兮，庶感通乎来古。\n骞昔为之纯英兮，又申申其以告。\n鼓弗跃兮麾弗前，千五百年，寥哉寂焉。\n谓天实为兮，则吾岂敢，羌审己兮干干。",
        "dynasty": "宋",
        "collection_info": null
    },
    {
        "title": "古乐府 虞帝庙乐歌辞 其一",
        "author": "张载",
        "content": "皇胡为兮西山之幽，翳长薄兮俯湖流。\n眇冀州兮何有，眷兹上兮淹留。\n皇之神兮如在，子我民兮不穷以爱。\n沛皇泽兮横流，畅威灵兮无外。\n洁尊兮肥俎，九歌兮拓舞。\n嗟莫报皇之佑，皇欲下兮俨相羊，烈风雷兮暮雨。",
        "dynasty": "宋",
        "collection_info": null
    },
    {
        "title": "古乐府 虞帝庙乐歌辞 其二",
        "author": "张载",
        "content": "虞之阳兮漓之浒，皇降集兮巫屡舞。\n桂酒湛兮瑶觞，皇之归兮何所。\n听驾兮天门，羽毛兮缤纷。\n俯故宫兮一慨，越宇宙兮无邻。\n无邻兮奈何，七政协兮羣生嘉。\n信玄功兮不宰，犹彷佛兮山阿。",
        "dynasty": "宋",
        "collection_info": null
    },
    {
        "title": "移疾",
        "author": "张载",
        "content": "移疾谢华省，问耕还弊舍。\n扶持便疏慵，旷僻逃将迓。\n昼棋莎径侧，暮粥梧阴下。\n久矣澄清心，永愧桑弧射。",
        "dynasty": "宋",
        "collection_info": null
    },
    {
        "title": "宿兴庆池通轩示同志",
        "author": "张载",
        "content": "清湘庭下千竿竹，百尺斑斓耸苍玉。\n通轩轩外万顷陂，陂接南山天与齐。\n唐基一坏半禾黍，举目气象增愁思。\n我来正当摇落时，尘埃七日无人知。\n东平叔子信予友，问学不厌坚相随。\n叔子莫痛凤沼湮，又莫悲愁花萼堕。\n所忧圣道久榛塞，富贵浮云空点涴。\n明发予西叔且东，高谈更为通宵坐。",
        "dynasty": "宋",
        "collection_info": null
    },
    {
        "title": "岳阳书事",
        "author": "张载",
        "content": "洞庭水落洲渚出，迭翠疏峰远湮没。\n重楼百尺压高城，画栋沉沉倚天阙。\n湖光上下天水融，中以日月分西东。\n气凌云梦吞八九，欲与溟渤争雌雄。\n澄澜无风雨新霁，一日万顷磨新铜。\n琉璃夜影贮星汉，骑鲸已在银潢中。\n湘妃帝子昔何许，但有林壑青浮空。\n苍梧云深不可见，遗恨千古嗟何穷。\n须臾暝晦忽异色，风怒涛翻际天黑。\n乘陵濑壑走魑魅，停滀百怪谁能测。\n也许看舟子玩行险，更欲飞帆借风力。\n安得晴云万里开，依依寒光浸虚碧。",
        "dynasty": "宋",
        "collection_info": null
    },
    {
        "title": "忆别",
        "author": "张载",
        "content": "柳絮飞时与君别，南楼把酒看明月。\n月似当年离别时，柳絮如君何处飞。\n千书百书要相就，思君不见令人瘦。\n念君情意只如初，顾我形骸已非旧。\n朝来有信渡黄河，雁足繫书多网罗。\n城南城北芳草多，月明如此奈愁何。",
        "dynasty": "宋",
        "collection_info": null
    },
    {
        "title": "牧牛儿",
        "author": "张载",
        "content": "牧牛儿，放牛莫放涧水西，涧水流急牛苦饥。\n放牛莫放青草畔，牛卧得草儿亦懒。\n随牛莫着鞭，几年力作无荒田。\n雨调风顺租税了，儿但放牛相对眠。",
        "dynasty": "宋",
        "collection_info": null
    },
    {
        "title": "吕不韦春秋",
        "author": "张载",
        "content": "秦市金悬鲁史修，措辞当日两难求。\n书传果在西迁后，锥口诸儒未必休。",
        "dynasty": "宋",
        "collection_info": null
    },
    {
        "title": "我欲",
        "author": "张载",
        "content": "我欲庭前木叶疏，病枝衰蔓手披除。\n从今燕坐无通塞，来往风烟任卷舒。",
        "dynasty": "宋",
        "collection_info": null
    },
    {
        "title": "萱草",
        "author": "张载",
        "content": "萱草花开十日余，花繁日日倍于初。\n朝开暮落终非计，栽活青松渐剪除。",
        "dynasty": "宋",
        "collection_info": null
    },
    {
        "title": "书斋自儆",
        "author": "张载",
        "content": "画前有易不知易，玄上求玄恐未玄。\n白首纷如成底事，蠹鱼徒自老青编。",
        "dynasty": "宋",
        "collection_info": null
    },
    {
        "title": "合云寺书事三首  其一",
        "author": "张载",
        "content": "山前咫尺市朝赊，垣屋萧条似隐家。\n过客不须携鼓吹，野塘终日有鸣蛙。",
        "dynasty": "宋",
        "collection_info": null
    },
    {
        "title": "合云寺书事三首  其二",
        "author": "张载",
        "content": "夹屋青松长数围，午风摇影舞僛僛。\n幽禽叶底鸣相应，时引残声过别枝。",
        "dynasty": "宋",
        "collection_info": null
    },
    {
        "title": "合云寺书事三首  其三",
        "author": "张载",
        "content": "竹间幽径草成围，藜杖穿云翠满衣。\n石上坐忘惊觉晚，山前明月伴人归。",
        "dynasty": "宋",
        "collection_info": null
    },
    {
        "title": "刘阳归鸿阁",
        "author": "张载",
        "content": "帘捲晴空独倚阑，冥鸿点点无无间。\n秋风注目无人会，时与白云相对闲。",
        "dynasty": "宋",
        "collection_info": null
    },
    {
        "title": "江上夜行",
        "author": "张载",
        "content": "冰壶潋滟接天浮，月色云光寸寸秋。\n不用乘槎厉东海，一江星汉拥行舟。",
        "dynasty": "宋",
        "collection_info": null
    },
    {
        "title": "登岘首阻雨  其一",
        "author": "张载",
        "content": "羊公风绩几经秋，独绕龟趺为少留。\n欲问荆人寻旧事，一江青泚自东流。",
        "dynasty": "宋",
        "collection_info": null
    },
    {
        "title": "登岘首阻雨  其二",
        "author": "张载",
        "content": "江浮云影抱层栏，云外青山一水间。\n尽日倚阑看不足，杖藜欲去更回环。",
        "dynasty": "宋",
        "collection_info": null
    },
    {
        "title": "登岘首阻雨  其三",
        "author": "张载",
        "content": "江风飞雨上雕栏，庭树萧萧景自闲。\n向晚浮云遮不尽，好山浑在有无间。",
        "dynasty": "宋",
        "collection_info": null
    },
    {
        "title": "登岘首阻雨  其四",
        "author": "张载",
        "content": "庭前古木已经秋，天外行云暝不收。\n倚杖却寻山下路，一川风雨湿征辀。",
        "dynasty": "宋",
        "collection_info": null
    },
    {
        "title": "诸宫观梅寄胡康侯",
        "author": "张载",
        "content": "欲驱残腊变春风，自有寒梅作选锋。\n莫把疏英轻斗雪，好藏清艷月明中。",
        "dynasty": "宋",
        "collection_info": null
    },
    {
        "title": "春晚  其一",
        "author": "张载",
        "content": "云霭浮空半雨晴，茅檐未忍扫残英。\n欲将春物飘零尽，只有黄鹂一两声。",
        "dynasty": "宋",
        "collection_info": null
    },
    {
        "title": "春晚  其二",
        "author": "张载",
        "content": "浮花浪蕊自纷纷，点缀莓苔作绣茵。\n独有猗兰香未歇，可纫幽佩繫余春。",
        "dynasty": "宋",
        "collection_info": null
    },
    {
        "title": "闲居书事",
        "author": "张载",
        "content": "轻风拂拂撼孤柽，庭户萧然一室清。\n隔叶蝉鸣微欲断，又闻余韵续残声。",
        "dynasty": "宋",
        "collection_info": null
    },
    {
        "title": "集义斋",
        "author": "张载",
        "content": "小斋新创得新名，大笔标题字势轻。\n养勇所期肩孟子，动心那肯诧齐卿。\n川流有本源源听，月入容光处处明。\n此道几人能彷佛，浪言徒遣俗儒惊。",
        "dynasty": "宋",
        "collection_info": null
    },
    {
        "title": "契重",
        "author": "张载",
        "content": "契重金兰屈指谁，偶然倾盖接英辉。\n疏慵唱和应嫌晚，久淡封题莫厌稀。\n致主每思烹鼎说，剪戎何日檄书飞。\n安仁久识儒家乐，老大情怀渐有依。",
        "dynasty": "宋",
        "collection_info": null
    },
    {
        "title": "孤宦",
        "author": "张载",
        "content": "孤宦殊方意自违，邻光兹幸託余辉。\n人心识尽童心减，世事谙多乐事稀。\n直有岁寒甘栢说，终无春思惜花飞。\n岂同毛刺墦间客，向望他门卜所依。",
        "dynasty": "宋",
        "collection_info": null
    },
    {
        "title": "和薛伸国博漾陂",
        "author": "张载",
        "content": "几年烟浪掩遗踪，今意扶持古意同。\n簪笏每游高圣世，莼鲈聊为快秋风。\n轻阴岛屿莓苔湿，夜雨蛟龙窟穴空。\n南浦云峰晴不乱，北窗溪木暗难通。\n春浓岸酰成行碧，日暖汀花取次红。\n岁月可悲唐废苑，山河终近汉离宫。\n归禽影转沙堤曲，处土居邻竹坞东。\n星斗已知天象富，菱蒲堪喜地毛丰。\n持竿幸有鱼充鼎，混浴须嗟鹤在笼。\n吏隐苟能游物外，江乡何必羡吴中。",
        "dynasty": "宋",
        "collection_info": null
    },
    {
        "title": "候人",
        "author": "张载",
        "content": "林木南山荟蔚时，工斤樵斧竟朝侪。\n举知趋利青冥上，不念幽闺季女饥。",
        "dynasty": "宋",
        "collection_info": null
    },
    {
        "title": "题北村六首  其一",
        "author": "张载",
        "content": "陆轴呕哑麦上场，讴歌声韵满村坊。\n茅斋病叟安闲久，帝力民欢殆两忘。",
        "dynasty": "宋",
        "collection_info": null
    },
    {
        "title": "题北村六首  其二",
        "author": "张载",
        "content": "求富诚非惮执鞭，安贫随分乐丘园。\n两间茅屋青山下，赢得浮生避世喧。",
        "dynasty": "宋",
        "collection_info": null
    },
    {
        "title": "题北村六首  其三",
        "author": "张载",
        "content": "负郭吾庐二顷田，面山临水跨通川。\n苏秦妾妇无高识，盛诧腰间六印悬。",
        "dynasty": "宋",
        "collection_info": null
    },
    {
        "title": "题北村六首  其四",
        "author": "张载",
        "content": "风泉盈耳鬓斑斑，林下幽窗对万山。\n妇子职修簟食足，病身何幸亦安闲。",
        "dynasty": "宋",
        "collection_info": null
    },
    {
        "title": "题北村六首  其五",
        "author": "张载",
        "content": "不堪烦暑病荒城，六月翛然寓野亭。\n珍重南山且归去，再来相望雨中青。",
        "dynasty": "宋",
        "collection_info": null
    },
    {
        "title": "题北村六首  其六",
        "author": "张载",
        "content": "渭南泾北已三迁，水旱纵横数顷田。\n四十二年居陕右，老年生计似初年。",
        "dynasty": "宋",
        "collection_info": null
    },
    {
        "title": "乐处",
        "author": "张载",
        "content": "乐处加功勉处行，事无甘苦必心亨。\n絅衣容有文章在，低首时人莫怨争。",
        "dynasty": "宋",
        "collection_info": null
    },
    {
        "title": "白髮",
        "author": "张载",
        "content": "白髮千梳昼景暄，乌瓶一啜夜窗寒。\n庙堂勤苦茅斋静，不见人心是两般。",
        "dynasty": "宋",
        "collection_info": null
    },
    {
        "title": "一室",
        "author": "张载",
        "content": "九万笑鹏抟，幽居一室宽。\n雨声便早睡，酒力压新寒。\n懒觉闲多味，衰知死有端。\n此生吾自断，不必梦邯郸。",
        "dynasty": "宋",
        "collection_info": null
    },
    {
        "title": "睢阳五老图",
        "author": "张载",
        "content": "太平气象养高闲，宴赏诸公老致冠。\n朝野已闻亲相业，庙堂曾睹漆丹桓。\n形容杰出新图粲，德泽雄霑旧俗寒。\n一片忠心涵国史，桑田虽变迥谟看。",
        "dynasty": "宋",
        "collection_info": null
    },
    {
        "title": "诗一首",
        "author": "张载",
        "content": "昌谷五月稻，平田垂青玑。\n遥峦相压迭，颓绿互蔽芾。\n竹香满凄寂，粉节涂生卉。\n攒虫锼古柳，芳径生红纬。\n莺唱子夜歌，瀑悬楚被翡。\n昭华寒不粟，贵嫔暑无疿。\n桂蕊女几簪，蕙花神娥扉。\n碧锦帖花柽，香衾事残贵。\n霞巘殷嵯峨，烟岚互叆霼。\n壁月舒窈斗，元云为彷佛。\n霠𩃟宛虹带，天空繁星衣。\n古桧拏屃赑，水华融觱沸。\n销声永薖轴，栖隐躭岑蔚。\n请事鸿宝元，至澹味无味。\n悲歌激流风，逸响迥秋气。",
        "dynasty": "宋",
        "collection_info": null
    },
    {
        "title": "赠司马君实",
        "author": "张载",
        "content": "二龙闲卧洛波清，今日都门独饯行。\n愿得贤人均出处，始知深意在苍生。",
        "dynasty": "宋",
        "collection_info": null
    },
    {
        "title": "句  其一",
        "author": "张载",
        "content": "十载相从应学得，怕人知事莫萌心。",
        "dynasty": "宋",
        "collection_info": null
    },
    {
        "title": "句  其二",
        "author": "张载",
        "content": "若要居二宅，先须入礼门。",
        "dynasty": "宋",
        "collection_info": null
    },
    {
        "title": "句  其三",
        "author": "张载",
        "content": "无限寒鸦冒雨飞。",
        "dynasty": "宋",
        "collection_info": null
    },
    {
        "title": "句  其四",
        "author": "张载",
        "content": "红树高高出粉墙。",
        "dynasty": "宋",
        "collection_info": null
    },
    {
        "title": "句  其五",
        "author": "张载",
        "content": "苦厌尘沙随马足，却思风浪拍船头。",
        "dynasty": "宋",
        "collection_info": null
    },
    {
        "title": "句  其六",
        "author": "张载",
        "content": "一目全牛万隙开。",
        "dynasty": "宋",
        "collection_info": null
    },
    {
        "title": "句  其七",
        "author": "张载",
        "content": "归燕羁鸿共断魂，荻花枫叶泊孤村。",
        "dynasty": "宋",
        "collection_info": null
    },
    {
        "title": "句  其八",
        "author": "张载",
        "content": "春菰牙露翠，水荇叶连青。",
        "dynasty": "宋",
        "collection_info": null
    },
    {
        "title": "句  其九",
        "author": "张载",
        "content": "无疑菱荇香。",
        "dynasty": "宋",
        "collection_info": null
    },
    {
        "title": "相公行",
        "author": "王陶",
        "content": "已枯断竹钧私被，既没贤公帝念深。\n仆木偃禾如不起，至今谁识大忠心。",
        "dynasty": "宋",
        "collection_info": null
    },
    {
        "title": "异服",
        "author": "王陶",
        "content": "辛有嘆被髪，赵灵喜胡服。\n遂成陆浑戎，终有沙丘辱。\n用夷反变夏，亡礼以从俗。\n先王仁义术，讵用此求福。\n齐桓九合功，不以兵车毂。\n仲尼嘆微管，几为左衽属。\n尔来豪侠儿，往往异装束。\n耀武何必然，御戎有前躅。\n余敢告司关，异服宜禁肃。",
        "dynasty": "宋",
        "collection_info": null
    },
    {
        "title": "有窦復者世居镇戎能道边事",
        "author": "王陶",
        "content": "君不见镇戎德顺弓箭手，耕种官田自防守。\n相团置堡御蕃军，下视贼庭殊不有。\n杀羊取骨燃艾炙，试卜赋兵知拾寇。\n都校招呼入堡居，堡外重围百里余。\n墙低城小不难破，贼箭如棚城上过。\n堡中不及数十人，且斗且骂且欣欣。\n登陴斫门谓平取，应弦死伤已无数。\n窗间定箭射酋豪，一箭已闻哭声举。\n争将锦囊裹贼尸，鸣金收众唯恐迟。\n不唯城堡依然固，吾众不伤毫与釐。\n自从干戈动四鄙，覆军杀将曾无耻。\n朝廷未省遗边功，何事此勋不闻记。\n安得天兵百万众，尽如此辈坚且勇。",
        "dynasty": "宋",
        "collection_info": null
    },
    {
        "title": "明智寺",
        "author": "王陶",
        "content": "邃壑重峦十里过，天围佛境隐岩阿。\n傥来功业忘情久，暂到山林结意多。",
        "dynasty": "宋",
        "collection_info": null
    },
    {
        "title": "佛光寺",
        "author": "王陶",
        "content": "五台山上白云浮，云散台高境自幽。\n历代珠幡悬法界，累朝金剎列峰头。\n风雷激烈龙池夜，草木凄凉雁塞秋。\n世路忙忙名利客，尘机到此尽应休。",
        "dynasty": "宋",
        "collection_info": null
    },
    {
        "title": "咏月",
        "author": "释樟不",
        "content": "月轮端似古人心，皎洁高深处处临。\n纵在波涛圆缺定，照尘尘亦不能侵。",
        "dynasty": "宋",
        "collection_info": null
    },
    {
        "title": "句",
        "author": "夏噩",
        "content": "谢守风流为胜事，杜郎吟咏属多才。",
        "dynasty": "宋",
        "collection_info": null
    },
    {
        "title": "送程给事知越州",
        "author": "丁执礼",
        "content": "晓辞龙尾下青冥，持节东南一镇并。\n共治蚤分天万寄，暮来今颂里民声。\n吟高郢雪谁能拟，韵敌壶冰凛更清。\n遥想棠阴多暇日，江风吹角绕蓬瀛。",
        "dynasty": "宋",
        "collection_info": null
    },
    {
        "title": "寻余姚上林湖山",
        "author": "谢景初",
        "content": "山水有奇秀，何必耳目亲。\n兹地世未知，偶游良可珍。\n平湖瞰其中，翠巘围四垠。\n青松千万植，落瀑如悬巾。\n佛庙耸殿塔，装点绘图新。\n清溪与断崖，水石声磷磷。\n峰巓见沧海，日出常先晨。\n花草时节异，宁问秋夏春。\n陵谷千万古，岂无称道人。\n德微言不信，又恐远故堙。\n樽酒且乐我，醉来事事均。",
        "dynasty": "宋",
        "collection_info": null
    },
    {
        "title": "观余姚海氛",
        "author": "谢景初",
        "content": "海上风与雨，未眹先气升。\n泽卤杂山云，蓊鬰相熏蒸。\n交语面已障，安辨丘与陵。\n衣濡带革缓，臭腥殊可憎。\n自非昌其阳，疾疠得以乘。\n君子却阴邪，何必医师能。",
        "dynasty": "宋",
        "collection_info": null
    },
    {
        "title": "余姚董役海堤有作",
        "author": "谢景初",
        "content": "五行交相陵，海水不润下。\n处处坏堤防，白浪大于马。\n顾予为其长，恐惧敢暂舍。\n董众完筑塞，跋履率旷野。\n使人安于生，兹不羞民社。\n调和阴与阳，自有任责者。",
        "dynasty": "宋",
        "collection_info": null
    },
    {
        "title": "观仙居山瀑布",
        "author": "谢景初",
        "content": "落泉下峭壁，斗绝千万丈。\n溅急雪片飞，望若匹练广。\n曲岭隔青林，三里已闻响。\n其旁有巨石，平润可俯仰。\n愚俗所不道，我辈偶来赏。\n须期秋色清，攀萝将尔上。",
        "dynasty": "宋",
        "collection_info": null
    },
    {
        "title": "观上林垍器",
        "author": "谢景初",
        "content": "作竈长如丘，取土深于堑。\n踏轮飞为模，覆灰色乃绀。\n力疲手足病，欲憩不敢暂。\n发窑火以坚，百裁一二占。\n里中售高贾，斗合渐收敛。\n持归示北人，难得曾罔念。\n贱用或弃朴，争乞宁有厌。\n鄙事圣犹能，今予乃亲觇。",
        "dynasty": "宋",
        "collection_info": null
    },
    {
        "title": "粤俗",
        "author": "谢景初",
        "content": "粤俗嗜海物，鳞介无一遗。\n虾蠃味已厚，况乃蟹与蜞。\n潮来浦屿涨，遮捕张藩篱。\n潮去沙满滩，拾掇盈篱箕。\n杀烹数莫记，琐碎臭且奇。\n苟务贪咀嚼，宁识暴殄悲。\n蛟蜃吐云气，腹以人为饴。\n呀口日肥大，洪波谁敢窥。",
        "dynasty": "宋",
        "collection_info": null
    },
    {
        "title": "禁烟即事",
        "author": "谢景初",
        "content": "时节一百五，疾风收雨天。\n鸟催青帝驭，人重子推钱。\n蹴踘逢南陌，秋韆送晚烟。\n墦间无限醉，唯我独萧然。",
        "dynasty": "宋",
        "collection_info": null
    },
    {
        "title": "法喜堂",
        "author": "谢景初",
        "content": "虚堂庇风雨，结构不务壮。\n外饰无髹髵，置物况容长。\n开箧药剂灵，拈棋白黑抗。\n阶花澹亦夭，庭石碧交向。\n出门鸟雀喧，燕处物我丧。\n吴俗夸有素，佛徒侈相尚。\n独能守质静，坐以矫流宕。\n栖之果自喜，何须山海上。",
        "dynasty": "宋",
        "collection_info": null
    },
    {
        "title": "送唐介南迁  其一",
        "author": "谢景初",
        "content": "长蛇齿牙毒，谁使赤手捕。\n六月河破堤，捧块捍奔注。\n匹夫徒昭昭，天下皆慕顾。\n后世有至公，此计不为误。",
        "dynasty": "宋",
        "collection_info": null
    },
    {
        "title": "送唐介南迁  其二",
        "author": "谢景初",
        "content": "木秀风所折，膏明自煎然。\n折固理之必，明性其可迁。\n趋向人各异，公议日月悬。\n开言死不测，喑噤贵且年。",
        "dynasty": "宋",
        "collection_info": null
    },
    {
        "title": "送唐介南迁  其三",
        "author": "谢景初",
        "content": "鬰鬰炎海旁，气蒸雾露毒。\n得罪往投畀，幸贷吭颈戮。\n彼心学圣贤，于义无不足。\n奈何触主威，未尝有是辱。",
        "dynasty": "宋",
        "collection_info": null
    },
    {
        "title": "送唐介南迁  其四",
        "author": "谢景初",
        "content": "身任言责地，眼见公路埋。\n胡宁包心颜，践履天子阶。\n言出谪随至，吏送南海涯。\n一臣不足惜，喋籭狈与豺。",
        "dynasty": "宋",
        "collection_info": null
    },
    {
        "title": "送唐介南迁  其五",
        "author": "谢景初",
        "content": "谏逐古今有，例为朝政疵。\n况与廊庙臣，世復恶其私。\n安危治乱迹，此事姑置之。\n傥未监谤者，失得何须悲。",
        "dynasty": "宋",
        "collection_info": null
    },
    {
        "title": "和吴中復江渎泛舟",
        "author": "谢景初",
        "content": "雨飞暑馆变秋堂，息驾林祠意绪长。\n笋脱万苞风韵玉，莲开百亩水浮香。\n楸盘力战棋忘味，筠簟清吟扇递凉。\n心惜吏闲文酒乐，雅欢未既即离觞。",
        "dynasty": "宋",
        "collection_info": null
    },
    {
        "title": "句  其一",
        "author": "谢景初",
        "content": "倒着衣裳迎户外，尽呼儿女拜灯前。",
        "dynasty": "宋",
        "collection_info": null
    },
    {
        "title": "句  其二",
        "author": "谢景初",
        "content": "峰巓见沧海，日出常先最。",
        "dynasty": "宋",
        "collection_info": null
    },
    {
        "title": "泛汝联句",
        "author": "孙永",
        "content": "平居厌城郭，具舟泛清汝。\n蓝光一水远，铁色两崖古。\n日华动中流，沙纹乱前渚。\n湍鸣达公桥，草绿襄王墓。\n园英拥流沫，风叶堕残雨。\n停桡弄山泉，扶杖过花坞。\n澄潭数乱石，断石横颠树。\n泳波鱼鬣舒，闯穴蛙首怒。\n衝云一雁远，唼荇羣鸥聚。\n村间桑柘春，川阔牛羊暮。\n回头绿树失，卷幔青峰露。\n寻幽恣盘桓，泊浅屡回互。\n灵草不知名，珍禽啼在处。\n夕阳散鸣鸠，荒阡拱游兔。\n挽缆谣歌童，簪花立田妇。\n高歌客自如，归涉人相负。\n青蒲戢戢生，紫燕翩翩度。\n云烟波底明，井邑林外睹。\n欣逢闾里旧，愧乏鸡黍具。\n缗水荐囦鳞，掘石羞山茹。\n绕塘梅实绿，冒桂禽殻素。\n我巾聊一颓，石榼烦屡注。\n朱樱出芳林，紫笋侑雕俎。\n高篇烂珠璧，至乐谢钟鼓。\n嗟予性本隘，于世事皆鲁。\n便欲弃簪裳，归去事田圃。\n肆意山水乐，脱身尘埃苦。\n此适诚足尚，斯言未宜遽。\n圣神拱岩庙，贤俊异珪组。\n如君之所怀，于时当有补。\n高文赞皇猷，大论宁国步。\n无为五斗卑，遂屈万里举。\n明心在知己，汗颜愧虚誉。\n时方索大鼎，胡为衒康瓠。\n富贵固众欲，非望久自阻。\n圣贤有遗言，戮力期共赴。\n尝闻曰中庸，曾不滞出处。\n进当泽生民，退则守环堵。\n所求义与比，要在身不污。\n愿无废吾言，于道其可庶。",
        "dynasty": "宋",
        "collection_info": null
    },
    {
        "title": "清明",
        "author": "孙永",
        "content": "每年每遇清明节，把酒寻花特地忙。\n今日江头衰病起，神前新火一炉香。",
        "dynasty": "宋",
        "collection_info": null
    },
    {
        "title": "上巳日",
        "author": "孙永",
        "content": "海内中和日，云间上巳辰。\n笙歌九天半，花木十洲春。",
        "dynasty": "宋",
        "collection_info": null
    },
    {
        "title": "送程给事知越州",
        "author": "滕元发",
        "content": "又领州麾过故乡，谁怜肝胆异班行。\n患销南海城先具，气压胡天国自强。\n造膝华褒辉黼黻，跋朝佳句敌琳琅。\n圣君求治如星火，休斗新诗万丈光。",
        "dynasty": "宋",
        "collection_info": null
    },
    {
        "title": "寄越州范希文太守",
        "author": "滕元发",
        "content": "江山千里接仁风，都在东南秀气中。\n为问玉皇香案吏，蓬莱何似水晶宫。",
        "dynasty": "宋",
        "collection_info": null
    },
    {
        "title": "结客",
        "author": "滕元发",
        "content": "结客结英豪，休同儿女曹。\n黄金装箭镞，猛兽画旗旄。\n北阁芒星落，中原王气高。\n终令贺兰贼，不着赭黄袍。",
        "dynasty": "宋",
        "collection_info": null
    },
    {
        "title": "浮云楼",
        "author": "滕元发",
        "content": "举头便是长安日，弄袖时飘梦泽风。\n茂苑久抛飞鸟外，楚台遥在碧云中。",
        "dynasty": "宋",
        "collection_info": null
    },
    {
        "title": "送俞汝尚致仕还乡",
        "author": "滕元发",
        "content": "清明冲节是身谋，御史郎把不肯留。\n回首轩裳双脱屣，放怀天地一轻沤。\n卞云苕月柴门静，菱雨苹风野艇秋。\n仰羡冥鸿空自愧，区区图报未知休。",
        "dynasty": "宋",
        "collection_info": null
    },
    {
        "title": "句  其一",
        "author": "滕元发",
        "content": "万国休兵外，羣生奏凯中。",
        "dynasty": "宋",
        "collection_info": null
    },
    {
        "title": "句  其二",
        "author": "滕元发",
        "content": "寒日边声断，春风塞草长。\n传闻汉都护，归奉万年觞。",
        "dynasty": "宋",
        "collection_info": null
    },
    {
        "title": "句  其三",
        "author": "滕元发",
        "content": "葱岭占佳气，毡裘拜未央。",
        "dynasty": "宋",
        "collection_info": null
    },
    {
        "title": "句  其四",
        "author": "滕元发",
        "content": "野色更无山隔断，天光直与水相连。",
        "dynasty": "宋",
        "collection_info": null
    },
    {
        "title": "句  其五",
        "author": "滕元发",
        "content": "负鼎早为汤右相，有文今作鲁夫人。",
        "dynasty": "宋",
        "collection_info": null
    },
    {
        "title": "句  其六",
        "author": "滕元发",
        "content": "主人留客醉，酒美蟹螯肥。",
        "dynasty": "宋",
        "collection_info": null
    },
    {
        "title": "辞众",
        "author": "释宗本",
        "content": "本是无家客，那堪任便游。\n顺风加橹棹，船子下扬州。",
        "dynasty": "宋",
        "collection_info": null
    },
    {
        "title": "赋石鼓",
        "author": "释宗本",
        "content": "造化功成难可测，不论劫数莫穷年。\n如今横在孤峰上，解听希声用大千。",
        "dynasty": "宋",
        "collection_info": null
    },
    {
        "title": "答东坡居士",
        "author": "释法泉",
        "content": "指出明明是甚么，举头鹞子穿云过。\n从来这碗最希奇，解问灯人能几箇。",
        "dynasty": "宋",
        "collection_info": null
    },
    {
        "title": "送东坡居士",
        "author": "释法泉",
        "content": "脚下曹溪去路通，登堂无復问幡风。\n好将钟阜临歧句，说似当年踏碓翁。",
        "dynasty": "宋",
        "collection_info": null
    },
    {
        "title": "悼赵清献公抃",
        "author": "释法泉",
        "content": "仕也邦为瑞，归欤世作程。\n人间金粟去，天上玉楼成。\n慧剑无纤缺，冰壶彻底清。\n春风瀔水路，孤月照云明。",
        "dynasty": "宋",
        "collection_info": null
    },
    {
        "title": "偈七首  其一",
        "author": "释法泉",
        "content": "来不来，去不去。\n脚下须弥山，脑后擎天柱。\n大藏不能宣，佛眼不能觑。\n诸禅德，渐老逢春解惜春，昨夜飞花落无数。",
        "dynasty": "宋",
        "collection_info": null
    },
    {
        "title": "偈七首  其二",
        "author": "释法泉",
        "content": "团团离海峤，渐渐出云衢。\n此夜一轮满，清光何处无。",
        "dynasty": "宋",
        "collection_info": null
    },
    {
        "title": "偈七首  其三",
        "author": "释法泉",
        "content": "要去不得去，要住不得住。\n打破大散关，脱却娘生袴。",
        "dynasty": "宋",
        "collection_info": null
    },
    {
        "title": "偈七首  其四",
        "author": "释法泉",
        "content": "时人欲识南禅路，门前有箇长松树。\n脚下分明不较多，无奈行人恁么去。\n莫恁去，急回顾，楼台烟锁钟鸣处。",
        "dynasty": "宋",
        "collection_info": null
    },
    {
        "title": "偈七首  其五",
        "author": "释法泉",
        "content": "文殊笑，普贤嗔，眼裏无筋一世贫。\n相逢尽道休官去，林下何曾见一人。",
        "dynasty": "宋",
        "collection_info": null
    },
    {
        "title": "偈七首  其六",
        "author": "释法泉",
        "content": "快人一言，快马一鞭。\n若更眼睛定动，未免纸裹麻缠。\n脚下是地，头上是天。\n不信但看八九月，纷纷黄叶满山川。",
        "dynasty": "宋",
        "collection_info": null
    },
    {
        "title": "偈七首  其七",
        "author": "释法泉",
        "content": "非佛非心徒拟议，得皮得髓谩商量。\n临行珍重诸禅侣，门外千山正夕阳。",
        "dynasty": "宋",
        "collection_info": null
    },
    {
        "title": "北邙行",
        "author": "释法泉",
        "content": "前山后山高峨峨，丧车辚辚日日过。\n哀歌幽怨港岩谷，闻者潜悲薤露歌。\n哀歌一声千载别，孝子顺孙徒泣血。\n世间何物得坚牢，大海须弥竟磨灭。\n人生还如露易晞，从来有会终别离。\n苦乐哀感不暂辍，况復百年惊梦驰。\n去人悠悠不復至，今人不会古人意。\n栽松起石驻墓门，欲为死者长年计。\n魂魄悠扬形化土，五趣茫茫井轮度。\n今人还葬古人坟，今坟古坟无定主。\n洛阳城裏千万人，终为北邙山下尘。\n沈迷不记归时路，为君孤坐长悲辛。\n昔日送人哭长道，今为孤坟卧芳草。\n妖狐穿穴藏子孙，耕夫拨骨寻珠宝。\n老木萧萧生野风，东西坏冢连晴空。\n寒食已过谁享祀，冢畔余花寂寞红。\n日月相催若流矢，富贵贤愚尽如此。\n安得同游常乐乡，纵经劫火无生死。",
        "dynasty": "宋",
        "collection_info": null
    },
    {
        "title": "佛印元公自京师还作诗赠之",
        "author": "释可遵",
        "content": "上国归来路几千，浑身犹带御炉烟。\n凤凰山下敲篷咏，惊起山翁白昼眠。",
        "dynasty": "宋",
        "collection_info": null
    },
    {
        "title": "题汤泉壁",
        "author": "释可遵",
        "content": "禅庭谁立石龙头，龙口汤泉沸不休。\n直待众生尘垢尽，我方清冷混常流。",
        "dynasty": "宋",
        "collection_info": null
    },
    {
        "title": "赠东坡",
        "author": "释可遵",
        "content": "君能识我汤泉句，我却爱君三峡诗。\n道得可嚥不可潄，几多诗将竖降旗。",
        "dynasty": "宋",
        "collection_info": null
    },
    {
        "title": "句",
        "author": "释可遵",
        "content": "掣电引狂雷，昼天忽成暮。\n万里泻银河，四檐垂瀑布。",
        "dynasty": "宋",
        "collection_info": null
    },
    {
        "title": "南郊大礼庆成诗五首 朝享景灵宫",
        "author": "苏颂",
        "content": "惟宋五世，将郊泰玄。\n祗若前典，钦崇道尊。\n其日吉午，天时薄寒。\n帝出斋寝，朝神紫垣。\n降辂就次，被龙搢山。\n礼荐苍玉，乐歌太安。\n酌以琼醴，羞以灵飧。\n飙御来格，上诚益虔。\n思我基命，系于帝轩。\n真祖膺符，锡类贻孙。\n皇继其志，受祉弥繁。\n炎炎景历，亿万斯年。",
        "dynasty": "宋",
        "collection_info": null
    },
    {
        "title": "南郊大礼庆成诗五首 荐享于太庙",
        "author": "苏颂",
        "content": "天命有宋，系轩纂唐。\n祖武宗文，积厚流光。\n奕奕清庙，八祏同堂。\n五祀备飨，百顺储祥。\n皇帝孝思，明发不忘。\n躬执圭瓒，再荐嘉觞。\n公卿陟降，鼎俎芬芳。\n广乐九变，群神迪尝。\n昭我先烈，缉熙万方。\n永思继述，成不敢康。\n始朝于庙，诗歌嗣王。\n烈圣在天，保佑我皇。",
        "dynasty": "宋",
        "collection_info": null
    },
    {
        "title": "南郊大礼庆成诗五首 有事于南郊",
        "author": "苏颂",
        "content": "惟皇继天，宅位三禩。\n灵德及远，嘉生茂遂。\n仲冬月良，一阳气至。\n上将告成，礼严肆类。\n自庙徂郊，万灵拱卫。\n天收宿雰，日丽佳气。\n月逾既望，再登午陛。\n对越苍祗，配以太帝。\n奠玉酌匏，升烟燎币。\n志尽虔恭，备成熙事。\n玉舆旋衡，欢声沸渭。\n皇专乃诚，下蒙厥惠。",
        "dynasty": "宋",
        "collection_info": null
    },
    {
        "title": "南郊大礼庆成诗五首 赐赦宣德门",
        "author": "苏颂",
        "content": "帝陟圜丘，天降之祜。\n嘉与士民，均承福祚。\n还御端闱，躬布皇度。\n鷄星验占，鹄书胪句。\n庆浃天渊，恩霏雨露。\n涤垢弃瑕，蠲租薄赋。\n三泉靡封，五刑几措。\n太和充塞，群心率吁。\n自古无赦，孰除诖误。\n我朝本仁，实清弊斁。\n赦匪其私，仁则有裕。\n万民以怀，邦基巩固。",
        "dynasty": "宋",
        "collection_info": null
    },
    {
        "title": "南郊大礼庆成诗五首 发册文德殿",
        "author": "苏颂",
        "content": "大孝尊亲，治本人伦。\n自家之政，所以刑民。\n天正元日，帝郊毕禋。\n将崇母仪，爰即嘉辰。\n正朝干闢，羽卫星陈。\n金石既作，公卿荐臻。\n帝步西序，躬咨尔臣。\n授以册宝，极其礼文。\n群官在位，靡不欢欣。\n谓天子孝，感于人神。\n祝天子年，后于灵椿。\n皇心匪懈，圣度惟新。",
        "dynasty": "宋",
        "collection_info": null
    },
    {
        "title": "元日鸿庆宫朝拜二十韵",
        "author": "苏颂",
        "content": "上国房心次，仙都太紫微。\n璧门开仿雉，金阙立如翚。\n昔圣躬三祀，乘时动六飞。\n奠圭涡曲已，鸣跸涣阳归。\n孚号兴王泽，尊名象日畿。\n经营原庙制，虔巩上天威。\n祖系崇轩鼎，宗祊奉汉衣。\n豫游恩甚盛，谒款礼无违。\n却顾和鸾迹，咸嗟岁序非。\n璇源流永永，尧德冠巍巍。\n我后遵鸿烈，声明极范围。\n干坤扶宝历，日月拱琳扉。\n朝会元正始，班联内着依。\n叙官风宪肃，就列羽仪辉。\n北面鸾分党，东隅斗转机。\n寒销冰玉砌，风绕大龙旗。\n瑞色花藏绿，欢声雾散霏。\n未竣真馆集，遥仰帝阳晞。\n至治尤遐邈，先猷重发挥。\n邦人徒望幸，延首向端闱。",
        "dynasty": "宋",
        "collection_info": null
    },
    {
        "title": "恭和御制赏花钓鱼",
        "author": "苏颂",
        "content": "四照仙花次第开，上林重睹属车来。\n雨晴驰道纡天步，风引浓香到寿杯。\n瑞燕入檐时拂掠，恩鱼窥钓更徘徊。\n柏梁绝唱容赓缀，独愧非才亦与陪。",
        "dynasty": "宋",
        "collection_info": null
    },
    {
        "title": "恭和御制上元观灯",
        "author": "苏颂",
        "content": "宝杯莲烛艷宫台，万户千门五夜开。\n楼下舞韶清吹发，云间鸣跸翠华来。\n九宾宴集占风使，四近班升构夏材。\n自愧周南独留滞，十三年隔侍臣杯。",
        "dynasty": "宋",
        "collection_info": null
    },
    {
        "title": "恭和御制赐太师致仕文彦博五言六韵诗一首",
        "author": "苏颂",
        "content": "晓日清明霁，华林物色新。\n诏颁慈惠宴，恩厚老成人。\n衮冕三川客，杯觞四府臣。\n献酬同饱德，恺乐尽含醇。\n帝惜营丘去，民思尹氏均。\n宸章一褒贲，道不愧如仁。",
        "dynasty": "宋",
        "collection_info": null
    },
    {
        "title": "恭和御制赐太师致仕文彦博七言四韵诗一首",
        "author": "苏颂",
        "content": "出处逢时道不殊，当年功立老閒居。\n来膺冕绂三公命，归奉云章五色书。\n社稷元臣名已遂，山河雄镇宠仍疏。\n琼林诏饯衣冠盛，岂止都门百两车。",
        "dynasty": "宋",
        "collection_info": null
    },
    {
        "title": "谢赐御书诗五言十二韵",
        "author": "苏颂",
        "content": "圣学天攸纵，宸文日又新。\n因摛镂牙管，分赐挈囊臣。\n玉几翻经暇，瑶宫锡宴辰。\n清躬忘旰食，睿藻出丝纶。\n才赏唐词客，人称贺季真。\n开编掇风什，洒翰落霜筠。\n楷法前无古，书评妙入神。\n良惭孤陋甚，获对宠光频。\n得异登床诮，藏过韫椟珍。\n护持同始卒，荷戴等穹旻。\n职幸联簪笔，忧常念负薪。\n惟勤黄卷业，仰答大君仁。",
        "dynasty": "宋",
        "collection_info": null
    },
    {
        "title": "皇帝初郊大礼庆成诗",
        "author": "苏颂",
        "content": "六帝贻谋圣继明，两宫崇祀上躬行。\n熙坛初展严禋报，观盥三终孝享成。\n仰法祖宗尊本始，致隆高厚罄纯精。\n告虔并荐圆方玉，在涤交充茧栗牲。\n吉土兆南殊汉畤，景圭迎至协周正。\n羽旄备物甘泉仗，觚陛层垓委粟营。\n斋寝累朝思志意，真廷谷旦奉粢盛。\n八神警跸驱氛沴，九貊梯航入贡菁。\n过庙徂郊纡步武，撤茵停盖肃公卿。\n服裘尚质遵前制，配册修辞正重名。\n篆鼎割烹工奏夏，午阶登降斗旋衡。\n先时非雾滋鳞隰，竟夕祥光烛缦城。\n钟虡四厢庭乐毕，樵蒸千石燎烟轻。\n龙回雕辇昇峣阙，鹤负恩书下采楹。\n海外鷄星占泽霈，楼前鼍鼓震霆惊。\n风云气应灵台候，雷雨仁深犴圄清。\n有昊感通钦辅德，聿修寅畏念持盈。\n旁求遗逸搜岩穴，宽舍租逋惠隶氓。\n天锡泰元神策瑞，民歌华黍岁丰声。\n老臣扈从知何补，敢次舆言颂太平。",
        "dynasty": "宋",
        "collection_info": null
    },
    {
        "title": "恭谢庆成诗十韵",
        "author": "苏颂",
        "content": "圣孝当天世继明，两全能飨礼交行。\n路朝躬款三年报，斋寝先端七日诚。\n穹厚博临通肸蠁，祖宗严祀极专精。\n冕章从质更新制，钟虡铿纯復旧声。\n舞佾前陈徽烈茂，燎烟升达上仪成。\n不祈厚福归诸己，务达厖恩及庶氓。\n还御端闱孚大号，载颁元历庆鸿名。\n欢谣沸渭盈都辇，协气旁流浃海瀛。\n百辟旅庭纷岳抃，四方延首效葵倾。\n帝心虔巩常无怠，亿万斯年享治平。",
        "dynasty": "宋",
        "collection_info": null
    },
    {
        "title": "送郑无忌南归",
        "author": "苏颂",
        "content": "我家本南闽，处世若羁寓。\n侍亲从宦游，东西迁者屡。\n因循历年载，未识南中路。\n间岁至都城，始与里儒遇。\n尝闻闽中奇，英隽所丛聚。\n山川降灵气，禀肖时魁梧。\n往在祥符中，黄李称独步。\n当时盛文物，在廷充振鹭。\n二子簉其间，轩轩并镳驱。\n得志何所如，康庄跃骐馵。\n时文变新律，高辞无累句。\n人传幼妇碑，朝奏客卿赋。\n奇器擅珪璧，至音有韶濩。\n当宁喜同时，士林争景附。\n渊澄或无鱼，木秀乃生蠹。\n嗟哉士之贤，入朝尝见恶。\n叔才亦稍迁，秘书观四库。\n命穷时不偶，伶仃独翁孺。\n名虽鼎甲贵，官止尘劳污。\n蹉跎三十年，困踬卒颠仆。\n伊予生后时，举颈徒企慕。\n郑子乃其甥，肖貌何颖悟。\n读书博而详，伟词亦能铸。\n朅来至京国，首与予款晤。\n吾尝念古昔，人贤犹爱树。\n况遇贤之出，何必缘雅素。\n从游遂无间，往来靡常度。\n近遭试秋官，报罢不知故。\n飘飘嘆穷途，归橐不能具。\n当路少知己，腹心谁可布。\n我嗟近世人，龊龊何足数。\n见善不能举，徒然用烋噢。\n士有处忧困，岂尝一蒙顾。\n劝君自求己，何用频龃龉。\n还家乐诗书，养心益坚固。\n无因一伤手，乃欲改前措。\n泽豹未成文，尚能隠深雾。\n齐禽戢其翼，久亦蒙傅羽。\n况子气方刚，丁辰年未暮。\n勉勉信予言，勤勤蹈前趣。\n更想渭阳贤，怀道当有遻。\n王忱希范宁，羊昙宗谢傅。\n武子称卫玠，逢时乃腾骛。\n深源赏康伯，传经有训註。\n子其慕斯人，戒哉惇向素。\n还来取高第，擢俊膺帝吁。\n更发翁孺名，后来益垂裕。\n作歌送子行，予言岂虚谕。",
        "dynasty": "宋",
        "collection_info": null
    },
    {
        "title": "送王秀才出京",
        "author": "苏颂",
        "content": "都城大雪酒价高，我送故人倾浊醪。\n酒阑置杯欲话别，不觉中心生鬰陶。\n丈夫聚散岂为念，所嘆人事多徒劳。\n忆昔我年未弱冠，西来观艺游神皋。\n金门献赋嗟失路，因循四载何所遭。\n京华碌碌少知己，但闻嘲弄声嗷嗷。\n今年诏书恤西事，大开言路烝群髦。\n因思平生负气概，临事始可观持操。\n长缨羁虏岂无计，策虑未献心徒忉。\n感君壮志正凌厉，术业沈究钤与韬。\n上书论画兵家事，直请西去亲鞬櫜。\n又言若将众十旅，可为手足除纷搔。\n逾时待报不闻命，西秦便欲从游遨。\n束书携剑瞥然去，却顾名利轻如毛。\n我谓方今正急士，帝言屡下搜英豪。\n公卿悉意奉诏旨，推贤好善如干旄。\n劝君失意且韬养，有能必见时称褒。\n中朝列爵本驭众，进任将相皆儒曹。\n一时未遇何须嘆，吾辈岂久居蓬蒿。",
        "dynasty": "宋",
        "collection_info": null
    },
    {
        "title": "和丘与权秘校咏宝寄林成之进士",
        "author": "苏颂",
        "content": "天下岂无宝，此宝常旷乏。\n浑然肖天质，不与璆璠杂。\n万产蓄精粹，百灵常护押。\n天王得而兴，人事留岂盍。\n问将安所施，邦国凭镇压。\n问谁能为售，靡物可酬答。\n孰嗟道不行，将以补千衲。\n孰忧大厦摧，用以支众庘。\n在昔夏及周，相继登天榻。\n搜索罄寰瀛，异物悉归狎。\n万玉会诸涂，九鼎安于郏。\n人神为交欢，海岳在呼欱。\n无远不奔趋，无强不折拉。\n区区霸者君，犹能救收扱。\n譬夫至音奏，所听纔鞺鞳。\n晋强由一战，齐盛成九合。\n小邦愿输币，邻境求盟歃。\n至宝既见用，光价日以洽。\n岂若秦与赵，争璧相蹂踏。\n其下数十代，交攻事矛甲。\n用舍亦异道，盛衰势相沓。\n得之权纲震，失之基本塌。\n吾君系皇统，威棱海隅匝。\n大器固神扃，众奇萃缇匣。\n山瑰及海灵，尽获诸罗罨。\n拣金碛砾中，或不间砂镴。\n求珠渊泉底，或见取蠯蛤。\n珉石尚珍藏，理宁斥珪玾。\n其间偶弃遗，诚堪为嗟𣢗。\n或是选择殊，非由道路狭。\n渊哉二君言，相投予意恰。\n谁能借其辩，九重贡君阖。\n上以启聪明，次以广开纳。\n冀于涓尘中，收拾秘箱笈。\n明时宁自疑，本无双刖法。",
        "dynasty": "宋",
        "collection_info": null
    },
    {
        "title": "送阎秘丞宰雩都",
        "author": "苏颂",
        "content": "江西剧藩曰南康，其山空青水贡漳。\n环封千里十巨邑，邑皆万室居相望。\n地穷吴境杂楚粤，民生窘急矜豪强。\n积奸迭讼狃成俗，吏治纷扰多颓纲。\n缓其衔辔乃纵弛，绳以密网还滋彰。\n中和之政固难立，要在教化完堤防。\n尔来守宰尤慎择，长人之计非寻常。\n仪仪阎君文且敏，风韵粹絜含珪璋。\n昨从筦榷荐称最，就委墨绶雩川旁。\n周才治剧有余地，犹以骥騄腾康庄。\n牛刀砉騞解众理，排击曾未婴铦芒。\n声华早已擅朝寀，群公称荐交封章。\n况今知己正当路，拔擢贤俊登周行。\n谓宜平步陟清要，何乃远官天一方。\n平时进人用资履，详试政事观循良。\n毋嗟邑令尚沉滞，昔贤为吏多践扬。\n汉庭卓鲁终作辅，孔门言季俱升堂。\n于时百里振嘉誉，逮今史简传清芳。\n勉哉远继数贤迹，坐使慈惠流江乡。\n政成绩茂奏丹扆，行矣台阁看徊翔。",
        "dynasty": "宋",
        "collection_info": null
    },
    {
        "title": "天禧寺竹",
        "author": "苏颂",
        "content": "万箇碧琅玕，两傍荫潭沼。\n丛深蔽岩麓，干直露云表。\n剎影下交加，山房上环绕。\n昔尝止鸣凤，今肯栖凡鸟。\n笋抽龙种瘦，箨坠孙枝小。\n美胜会稽箭，珍逾汶阳篠。\n兔园名非奇，渭川比终少。\n樵删草根变，客玩茶烟燎。\n创亭僧意高，谕佛禅心了。\n吾爱有霜筠，一到忘昏晓。",
        "dynasty": "宋",
        "collection_info": null
    },
    {
        "title": "寒食后一日作和林秀才",
        "author": "苏颂",
        "content": "寒食初过一百五，陌上风轻敛微雨。\n宫花铺绣浅深红，蜀柳垂丝千万缕。\n都人士女趁时节，郡圃山樊乐樽俎。\n肯教容易度春光，来日清明更妍煦。",
        "dynasty": "宋",
        "collection_info": null
    },
    {
        "title": "暮春与诸同僚登钟山望牛首",
        "author": "苏颂",
        "content": "清明天气和，江南春色浓。\n风物正繁富，邦人竞游从。\n官曹幸多暇，交朋偶相逢。\n并驱出东郊，乘兴游北钟。\n陟险不蜡屐，扶危靡搘筇。\n上登道林祠，俯观辟支峰。\n辞山次阡陌，长江绕提封。\n萧条旧井邑，茂盛新杉松。\n揽物思浩浩，怀古心颙颙。\n念昔全盛时，兹山众之宗。\n天门对双阙，霸业基盘龙。\n六朝递兴废，百代居要衝。\n人情屡改易，世事纷交攻。\n当时佳丽地，一旦空遗踪。\n惟有出岫云，古今无变容。",
        "dynasty": "宋",
        "collection_info": null
    },
    {
        "title": "首夏即事与丘与权同韵作",
        "author": "苏颂",
        "content": "朱曦渐永烦暑添，熏风当昼飘前檐。\n庭幽门邃搴帷帘，景物轩豁欣窥觇。\n方池绿莹波文恬，两傍森森生苇蒹。\n新荷未展排青尖，上下交映开鑑奁。\n园林果实繁李棎，原野麦秀胜稻稴。\n群飞众走羽毛彡，求阴息影愁烹爓。\n江南鬰蒸非类痁，时虽早热人心恹。\n忻忻笑语喧闾阎，言此丰岁将饫餍。\n正阳用事何太廉，乃使阴沴相陵詹。\n正当汗浃絺衣粘，凄风忽生增纩缣。\n淫霖旬日横流霑，市井郊郭皆渰淹。\n林实坠落谁撦挦，麻麦散乱如删鎌。\n斯民愁嗟言成谵，我时忧思坐閒檐。\n方食不知味苦甜，整齐几案抽书籤。\n发策一以天人占，少阴乘阳时最嫌。\n小人当此多欺憸，君子遇之难怀谦。\n天道虽远诚可瞻，上曰高明下沈潜。\n四时中分寒与炎，一气不可相并兼。\n推本事理知悉纤，灾害所起由渍渐。\n岂非奸孽当除歼，又非直道伤诐譣。\n孰居鼎鼐调梅盐，孰任阃闑怀韬钤。\n圣皇言动谋于佥，布为利泽濡苍黔。\n将消祲沴频深砭，感召冲气安危阽。\n嗟嗟直口不可钳，谁当一探龙颔髯。",
        "dynasty": "宋",
        "collection_info": null
    },
    {
        "title": "与诸同僚偶会赋八题 不期而会",
        "author": "苏颂",
        "content": "泛交以势利，君子期久要。\n道义苟契合，出处无阻遥。\n龙兴云必从，宫鸣商亦调。\n乐哉此席会，固非夙相招。",
        "dynasty": "宋",
        "collection_info": null
    },
    {
        "title": "与诸同僚偶会赋八题 待灯",
        "author": "苏颂",
        "content": "黄昏蝙蝠飞，空堂蟋蟀吟。\n相对语未阑，不觉更漏侵。\n呼童持短檠，注以兰膏深。\n皎皎见寒光，良宵惬予心。",
        "dynasty": "宋",
        "collection_info": null
    },
    {
        "title": "与诸同僚偶会赋八题 坐久月初上",
        "author": "苏颂",
        "content": "高轩微雨过，初夕凉风生。\n兀坐正幽寂，云间月华明。\n移榻向寒阶，遥望孤蟾清。\n所思故人远，对此伤予情。",
        "dynasty": "宋",
        "collection_info": null
    },
    {
        "title": "与诸同僚偶会赋八题 邑署独鹤",
        "author": "苏颂",
        "content": "常赋士衡云，兼怀惠连雪。\n庭前闻清唳，天外见寒月。\n舞爱素琴横，饥思朝露洁。\n问尔谁为群，威凤在丹穴。",
        "dynasty": "宋",
        "collection_info": null
    },
    {
        "title": "与诸同僚偶会赋八题 府庠小沼",
        "author": "苏颂",
        "content": "面向秦淮流，背枕清溪水。\n当轩观未足，凿沼近可拟。\n月明练光寒，风动漪涟起。\n不用植菰蒲，惟将鉴容止。",
        "dynasty": "宋",
        "collection_info": null
    },
    {
        "title": "与诸同僚偶会赋八题 华藏竹",
        "author": "苏颂",
        "content": "竹性本孤洁，况在祇园中。\n经年荫华宇，永日吟清风。\n心虚大道合，干直贤人同。\n雪霜任摧挫，寒姿独青葱。",
        "dynasty": "宋",
        "collection_info": null
    },
    {
        "title": "与诸同僚偶会赋八题 秦淮柳",
        "author": "苏颂",
        "content": "古树枕淮流，桥边与亭畔。\n借问植秦堤，何如在隋岸。\n南朝正佳丽，绮陌多攀玩。\n嗟今非昔时，荣悴俱可嘆。",
        "dynasty": "宋",
        "collection_info": null
    },
    {
        "title": "与诸同僚偶会赋八题 登赏心亭",
        "author": "苏颂",
        "content": "秦淮接长江，活活流不已。\n高亭出城角，四面尽湍水。\n山川孤云飞，槛阁清风起。\n望远何所思，故人在千里。",
        "dynasty": "宋",
        "collection_info": null
    },
    {
        "title": "与丘程凌林四君同赋食河豚",
        "author": "苏颂",
        "content": "水族诚万种，兹鱼非众俦。\n形厖而味异，名与畜豕侔。\n江南春风和，乘时泝江流。\n贪婪尔之能，腥臊固相投。\n膨膨逞怒腹，骈骈竞尖头。\n靡因梁笱获，谩污筌饵求。\n虚传百金贵，不充四时羞。\n假以姜桂芼，荐之尊俎酬。\n饱饫有奚适，包藏乃为忧。\n嗟予鄙异食，顾此偏憎尤。\n河鲂风陈诗，虾蟆讥柳州。\n腊毒戒厚味，兹言实嘉谋。\n盍投会稽犗，更垂渭滨鈎。\n一钓蓬山鳌，復连东海鳅。\n割鲜轻屠龙，和羹小函牛。\n谁同厌若鱼，何必夸食鰌。",
        "dynasty": "宋",
        "collection_info": null
    },
    {
        "title": "游保宁院练光亭同丘程凌林四君分题用业字韵",
        "author": "苏颂",
        "content": "寺本梁瓦棺，地临吴建业。\n何人构虚亭，胜概压危堞。\n岩扃豁常开，江练静相协。\n洪涛虽震腾，迅流终妥帖。\n远穷沧溟尽，近与长淮接。\n水色古今同，潮声朝暮愶。\n中间数洲渚，来往拏桴楫。\n摇深鸣榔喧，渡阁孤帆怯。\n到此是安澜，游人无病涉。\n满槛霁光浮，平林风势猎。\n黄昏烟引素，清晓波成褶。\n归云閒自飞，列岫平如帖。\n秋岸狎鸥鸟，春城噪批颊。\n园橘冬垂丹，堤榆夏飞荚。\n竹径粉筠坠，松梢饴露浥。\n老桧倚轩檐，干劲如雄侠。\n野花斗黄紫，格顽若婢妾。\n离觞歌柳枝，江人忆桃叶。\n往事杳难寻，欲问言成喋。\n惟惜建邦都，形胜敌岷邺。\n后人奉竺干，创寺据山胁。\n邑居正佳丽，栋宇争炜烨。\n山游鸑鷟羽，池变炎灰劫。\n凤去台遂空，国移人亦慴。\n兴衰既代谢，荣悴固相蹑。\n幸今明世逢，早蒙湛恩浃。\n安堵四民居，饱食千僧馌。\n吾侪正閒暇，来游失疲薾。\n心朋况遨从，云梯屡登躐。\n山川思虑清，风云抱怀惬。\n百里见毫釐，万象入眉睫。\n南望牛首峰，双阙俨重迭。\n却视虎踞基，石城犹岌嶪。\n北阜盘虬螭，三山树矛铗。\n风流非昔时，事迹看载牒。\n开尊忘醉醒，纵论鄙嚅嗫。\n念当时值泰，岂嘆径未捷。\n经纶苟韬藏，鼎饪终调燮。\n揽景且留连，无为利名摄。",
        "dynasty": "宋",
        "collection_info": null
    },
    {
        "title": "咏丘秘校山水枕屏",
        "author": "苏颂",
        "content": "远山近山各奇状，流水止水皆清旷。\n烟云到处固难忘，笔墨传之尤可尚。\n古人铭枕戒思邪，高士看屏助幽况。\n左有琴书右酒尊，怠偃勤兴时一望。",
        "dynasty": "宋",
        "collection_info": null
    },
    {
        "title": "和林成之五题 客来",
        "author": "苏颂",
        "content": "有客过我门，开颜喜相见。\n贫居何以待，案上书千卷。\n高论到古人，终日自忘倦。\n非同豪富家，丝竹留饮宴。",
        "dynasty": "宋",
        "collection_info": null
    },
    {
        "title": "和林成之五题 城南",
        "author": "苏颂",
        "content": "心乐郊原景，人应似我稀。\n城南时一到，山寺几忘归。\n新竹当行径，飞云恋客衣。\n谁能咏招隠，向此息尘机。",
        "dynasty": "宋",
        "collection_info": null
    },
    {
        "title": "和林成之五题 江上",
        "author": "苏颂",
        "content": "何处偏伤江上春，天涯失意未归人。\n片云极望添乡思，孤棹随波寄客身。\n塞雁来时凭远信，海鸥驯处见吾真。\n休嗟进取无成去，幸有荣名足慰亲。",
        "dynasty": "宋",
        "collection_info": null
    },
    {
        "title": "和林成之五题 西邻",
        "author": "苏颂",
        "content": "西邻击鼓北邻听，饮马持戈密相应。\n一朝奋跃事争锋，朔气充盈夸战胜。\n中原太平日已久，刃顿兵閒空细柳。\n二疆款附岁奔驰，捆载金缯萃渊薮。\n饫肥服暖四十年，但欲包藏忘德厚。\n谋夫愤愤壮士忧，屡献忠言曾苦口。\n庙堂尚论正无为，肯向平时议攻守。\n朔方三十有六郡，户敛家输佐行阵。\n非无硕画破妖巢，直遣万里威棱振。\n皇天爱人犹赤子，纵欲驱之言亦讱。\n彼方束手听誓盟，重获岁时贽琛賮。\n斯民怀德乐休兵，戍卒归来解锋刃。\n皆言邻徼復清夷，嗟哉异类终难信。",
        "dynasty": "宋",
        "collection_info": null
    },
    {
        "title": "和林成之五题 惜别吟",
        "author": "苏颂",
        "content": "丈夫岂无泪，不学儿女悲。\n今日独潸然，为别良交知。\n交知不易遇，一别会何时。\n念兹出门去，空有长相思。\n非无樽中酒，亦有桐与丝。\n未饮先嘆惋，欲歌还喑噫。\n谁能谅予心，惜哉此别离。",
        "dynasty": "宋",
        "collection_info": null
    },
    {
        "title": "题画草虫扇子",
        "author": "苏颂",
        "content": "蠉飞蠕动诚微物，尺素轻盈谁画出。\n一朝君手将动摇，犹似吟风欲跳逸。\n竹梢草际弄轻翰，水墨浅深见纤质。\n昔人徒爱明月诗，何似今看老师笔。",
        "dynasty": "宋",
        "collection_info": null
    },
    {
        "title": "清晖茅亭",
        "author": "苏颂",
        "content": "山僧构亭山之麓，旋结茅蓬架园竹。\n千年岩树怪枝虬，十亩龙池春水绿。\n閒移宾榻向松轩，一坐清风香馥郁。\n谁为潄石枕流人，老此优游避喧俗。",
        "dynasty": "宋",
        "collection_info": null
    },
    {
        "title": "逢钱塘诗僧",
        "author": "苏颂",
        "content": "把手忽相逢，开谈究诗义。\n子虽浮屠流，乃抱风骚志。\n钱塘佳山水，一一助清思。\n何处最堪怀，飞来峰下寺。",
        "dynasty": "宋",
        "collection_info": null
    },
    {
        "title": "闻蛙",
        "author": "苏颂",
        "content": "蛙黾何所恃，喧喧矜善鸣。\n不知秽污质，群沸沼池清。\n游子得无泪，羁人若为情。\n华堂有丝竹，皆厌尔虚声。",
        "dynasty": "宋",
        "collection_info": null
    },
    {
        "title": "和林丘二君会程坦之家二诗  其一",
        "author": "苏颂",
        "content": "春晚寒不已，节候差季孟。\n木行怯初阳，水官恣余横。\n滂沱连月雨，愁嘆斯民病。\n已紊四时和，更伤群物性。\n园花半零落，犹逞晨妆靓。\n陇麦将痿摧，况值风威劲。\n我愿天地心，慎举阴阳柄。\n十雨应太平，时丰顺睿圣。\n庶令疵沴消，永保寒暑正。\n无復三月中，惨惨行冬令。",
        "dynasty": "宋",
        "collection_info": null
    },
    {
        "title": "和林丘二君会程坦之家二诗  其二",
        "author": "苏颂",
        "content": "天涯人未归，飘然江海上。\n客心蓬任风，归路萍随浪。\n青云少知己，白日多罹谤。\n着书见穷愁，倚门知骯脏。\n皇皇干名禄，戚戚足羞让。\n岂特为身谋，所怀慰亲望。\n昔人在困踬，宁復论得丧。\n吾徒抱道义，岂不保趣嚮。\n勉希一箪贤，无慕千乘相。\n卷舒各有时，出处当自谅。",
        "dynasty": "宋",
        "collection_info": null
    },
    {
        "title": "奉陪府公赛雪桥公庙纪事兼呈倅幕诸君",
        "author": "苏颂",
        "content": "北走出都门，寒垧冒初雪。\n言瞻汉三公，严祠奉遗烈。\n襜帷未行春，首兹荐腥血。\n念昨冬愆阳，时风少凝冽。\n长人惜熯菑，坐閤苦忧惙。\n遣吏造灵宇，精心致萧焫。\n冥感不逾旬，同云寖融结。\n甸畿千里间，滋液遍农畷。\n兆为丰年祥，仓箱行可阅。\n报祈礼则然，况乃人望觖。\n前期告祝史，按令肄仪蕝。\n俎豆载博肥，尊罍泲芳飶。\n朱轓朝启行，骑从纷交列。\n雍容幕府盛，陪预愧蒙拙。\n联行趋閟宫，就位修罄折。\n拜望已告虔，嘆咏想奇节。\n惟昔汉之季，奸雄逞权谲。\n公初任州郡，超然脱羁绁。\n敢犯跋扈锋，终正狡吏谳。\n霁威遁世贤，先觉安民杰。\n举当仇无避，义在亲则灭。\n入朝掌武事，出塞受师孑。\n胡尘息边土，蛮貊窜巢穴。\n屡进行惟危，保终名不缺。\n世阀着庙鼎，庸勋刊冢碣。\n清风邈千载，血祀岂尝绝。\n时其福善事，乡人每谈说。\n水旱或禜雩，响应甚昭晰。\n神实依于人，祷祀戒轻媟。\n今兹罄诚礼，庶可消眚孽。\n府公台阁老，家声继皋契。\n都圻出居留，条令见施设。\n芘民慈惠师，事神粢盛洁。\n威行肃群豪，政成除一切。\n贰车实邦英，诸僚亦时哲。\n儒雅资缘饰，吏治頼关决。\n非才荷宽矜，幸免事卑屑。\n方欣盍簪得，载咏嘤鸣阕。\n期会间亦希，宴游时岂辍。\n嘉此岁事和，乐哉民共悦。\n览古极优游，言归日将昳。",
        "dynasty": "宋",
        "collection_info": null
    },
    {
        "title": "送赵君权中归福唐兼呈陈季中",
        "author": "苏颂",
        "content": "赵子抱经术，儒林挺孤秀。\n策足入上庠，高谊诸生右。\n秋闱再程文，怀宝不见售。\n京师首善地，翘然俊贤囿。\n朝廷举新诏，多士四方走。\n主司搜择艰，有如羿张彀。\n小善或不遗，宁当舍良茂。\n岂非绳准高，刀尺下难就。\n得丧不在己，自信非我疚。\n岁穷感亲心，倚门方远候。\n都亭谢知己，飘飘拂归袖。\n乐彼闽中幽，里中贤友旧。\n且復从其游，行义益充厚。\n道存贵有用，独善古所陋。\n明时无滞才，子行当勉懋。",
        "dynasty": "宋",
        "collection_info": null
    },
    {
        "title": "送许当世职方通判泉州",
        "author": "苏颂",
        "content": "仕宦远故乡，古人之所讥。\n怀禄去养亲，千钟且为微。\n当世倅州行，二美其庶几。\n符竹非不贵，诚与雅志违。\n独驾箳篁车，东南去如飞。\n所怀恋晨昏，奚论官等威。\n遥遥七闽山，乔木正芳菲。\n驷马过旧游，道路增光辉。\n荣观慰亲心，佩绶纡银绯。\n上堂拜庆日，喜气生庭闱。\n躬扶版舆去，径入牙城扉。\n潭潭公府盛，华显犹布韦。\n膳羞盈其前，酒红鱼蟹肥。\n人生苟适意，富贵安所希。\n况今邦伯贤，早辞尹王畿。\n亦从北堂养，再拥双轮归。\n君欣旧知己，復得相亲依。\n守相同乡州，会遇时所稀。\n纯孝自感人，远近闻风徽。\n岂徒对交亲，夸诧昼锦衣。",
        "dynasty": "宋",
        "collection_info": null
    },
    {
        "title": "和胡俛学士游西池书事",
        "author": "苏颂",
        "content": "皇都有沧池，近在金商陌。\n渊源控河汴，襟带引京索。\n众派泻寒光，一鑑涵空碧。\n晴明天垂幕，阴霭地滋脉。\n烟岚隘五湖，气象吞七泽。\n漪涟十余里，缟练千万尺。\n楼殿起参差，门闉开岝峉。\n人间识方壶，古来惭太液。\n美哉台沼名，壮我帝王宅。\n惟昔经始谋，兹见神武迹。\n非同泗渊滥，盖用昆夷策。\n万乘纡警跸，群官扈銮轭。\n津头驻翠华，唐中蒐赤籍。\n水犀陈百旅，画鹢棹千隻。\n时多吕梁人，士有中黄伯。\n旋渊齐出没，桅樯竞跳踯。\n鼓枻变鱼丽，飞江生羽翮。\n一时军事严，四表皇威赫。\n承平垂百年，声教重九译。\n朝惟讲文物，民亦厌金革。\n楼戈无復用，池籞因不易。\n年年春风暮，处处禊筵闢。\n曲堤柳交阴，上苑花遍拆。\n舟师校艨衝，乐佾锵金石。\n翔禽鼓轻翰，潜鳞跃修额。\n鸣鼍促繁节，阴兽荡精魄。\n浮吹时往来，綵标纵争获。\n鱼龙随变态，波浪相激射。\n何妨试趫勇，岂徒观戏剧。\n吾皇兹豫顺，庶物遂闿怿。\n灵囿无禁止，都人任游适。\n轮蹄去若狂，锦绣委如积。\n临流错杯盘，列肆张幄帟。\n金缯乐挥散，采翠乱狼藉。\n嘉会此难逢，良辰真可惜。\n前日瀛洲仙，顾谓同舍客。\n言此好时节，岂当虚废掷。\n掩卷下直庐，连镳出东掖。\n郊原朋盍簪，舲舸觞浮醳。\n指顾集珍羞，饾饤瞻肴核。\n暂喜解朝缨，仍便岸纱帻。\n清波入平望，嘉果富新摘。\n园奇插山丹，水美鲙霜鲫。\n喧呼少停樽，眺览閒信屐。\n画桥蹑虹蜺，宝殿觇楹磶。\n再见琼林芳，重思曲江席。\n宠恩徒欲报，颛愚岂任责。\n翩翩众翘彦，一一富才画。\n同时致荣阶，云谁量远跖。\n曰予孤陋姿，本惟一逢掖。\n无能拾青紫，有志厉冰蘗。\n久事州县劳，已甘簿书役。\n公卿广收扬，文字误掎摭。\n得怀儒馆铅，始识君门戟。\n何乃英俊流，不以才地隔。\n同登石渠阁，共阅金匮册。\n饱食任嬉游，县君奚补益。\n所頼友贤能，庶几逭隳谪。\n兹游诚可乐，何幸谬见择。\n逮赋醉言归，都忘日之夕。\n风云一流散，俛仰成宿昔。\n集贤冰厅郎，雕章古风格。\n感此意稠重，足成言四百。\n记彼集间事，有如丹在白。\n初惟侈荣观，终乃发幽赜。\n分明指行藏，礧砢见肝鬲。\n诸贤继佳篇，仲吕和无射。\n辞源可渺瀰，笔锋俱砉騞。\n彼美双南金，辉映连城璧。\n乐事子同赋，联编予有获。\n钦慕风雅情，慰诲诗书癖。\n滞思豁以开，遥襟耸然释。\n报投愧刍芜，叩虚漫紬绎。\n多谢久要言，赠君岁寒柏。",
        "dynasty": "宋",
        "collection_info": null
    },
    {
        "title": "和胡俛学士红丝桃",
        "author": "苏颂",
        "content": "京都花品予尝评，夭桃仅有十数名。\n含丝繁艷今始识，鲜苞长蕊彯红缨。\n春晴日暖助颜色，灼灼一片朝霞轻。\n鲛绡剪碎旋装缀，虬须摘尽将纫萦。\n因知化工巧难状，偏于草木呈瑞精。\n又疑华灯九光烂，蜂蝶不敢来窥争。\n江南萱草易滋殖，维扬芍药初种成。\n此花皆有红丝号，恨不同时相合并。\n君家数株发庭际，爱玩常挂帘鈎琼。\n有客风流欲寄目，主人喜笑张筵迎。\n飞觞洒翰偏得意，都缘尤物牵风情。\n我虽多病不能饮，犹思强举花前觥。",
        "dynasty": "宋",
        "collection_info": null
    },
    {
        "title": "即席分韵送李才元学士守临邛",
        "author": "苏颂",
        "content": "君登石渠阁，荏苒十过春。\n编摩业既卒，出入命已频。\n人情嘆荣滞，雅意犹逡巡。\n襟怀恬而旷，鬓髮黳如新。\n躬随省中籍，念切堂上亲。\n前时动乡思，归梦趋梁岷。\n乞符去故里，拜疏伏紫宸。\n恩颁尺一诏，宠驾双朱轮。\n朝为浮瀛侣，暮作临邛宾。\n谁言蜀道远，自喜家山邻。\n岁晏风惨惨，行役心欣欣。\n怊怅同舍友，仳离照心人。\n杯行莫辞满，分携只明晨。",
        "dynasty": "宋",
        "collection_info": null
    },
    {
        "title": "和诸君观画鬼拔河",
        "author": "苏颂",
        "content": "关中古有拔河戏，传闻始盛隋唐世。\n长絙百尺人两朋，递以勇力相牵制。\n芳华乐府务夸大，黎园公卿谩轻肆。\n拔山扛鼎乌足矜，引绳排根非胜事。\n当时好尚人竞习，鬼物何为亦能是。\n展吴画格入神品，陆法尤长写灵异。\n蒲津古寺笔迹奇，世疑二子之𥿡置。\n旗门双立众鬼环，大石当中坐渠帅。\n蓬头圜目互奋踊，植鼓扬桴各凌厉。\n东西挽引力若停，赋彩自分倾夺势。\n画来已历数百年，墙壁岿然今不废。\n观风使者集贤翁，每游其下几忘味。\n因令搨手裂齐纨，横卷传看得形似。\n精神气韵信瓌诡，毫髮轻浓皆彷佛。\n持来都下示朋僚，一见飘然动诗思。\n诸公诗豪固难敌，形容物象尤精緻。\n气完语健隽众口，二子声名转增贵。\n予观昔之善画者，心手规橅无不至。\n穷奇极怪千万端，特出一时之用意。\n鬼神冥漠不可诘，岂有便能人勇智。\n仙官佛像亦如斯，变态随时转奇丽。\n遂令来者信有说，塔庙从而增侈费。\n后贤虽欲究端倪，竟亦无由革颓弊。\n因知怪诞一崇长，渐靡成风滋巧僞。\n兹图他日遂流传，更使人心惑魑魅。",
        "dynasty": "宋",
        "collection_info": null
    },
    {
        "title": "补和王深甫颍川西湖四篇 甘棠湖",
        "author": "苏颂",
        "content": "为湖始何人，人贤物亦久。\n所以甘棠名，百年犹不朽。",
        "dynasty": "宋",
        "collection_info": null
    },
    {
        "title": "补和王深甫颍川西湖四篇 宜远桥",
        "author": "苏颂",
        "content": "溪流去无穷，路远更难尽。\n信步到桥边，望中千里近。",
        "dynasty": "宋",
        "collection_info": null
    },
    {
        "title": "补和王深甫颍川西湖四篇 竹间亭",
        "author": "苏颂",
        "content": "青青林间竹，有亭才袤丈。\n林深隔嚣尘，人间见真尚。",
        "dynasty": "宋",
        "collection_info": null
    },
    {
        "title": "补和王深甫颍川西湖四篇 明月舫",
        "author": "苏颂",
        "content": "明月照寒宵，湖水白如昼。\n纵览泊中流，清光应可就。",
        "dynasty": "宋",
        "collection_info": null
    },
    {
        "title": "刁景纯学士寄示嘉篇述前后过颍游览之乐不鄙虚陋曲蒙推奬感嘆不足辄用本韵通成五十仰答来贶",
        "author": "苏颂",
        "content": "昔岁寓文馆，雅志慕藩屏。\n尝闻近畿州，胜绝惟南颍。\n十年走京华，官局苦閒冷。\n欲求一麾去，数奏囊章请。\n适会择兹守，乘时窃侥倖。\n君相宠儒林，念久贷諐眚。\n旋蒙左符赐，上戴天恩併。\n扁舟促行役，洪渠逐奔猛。\n飘然离尘嚣，有若出机穽。\n从容光景多，历览江山迥。\n去都时值秋，到官月逢寎。\n此邦信名区，民愿俗无警。\n昔守皆巨公，今犹蒙镇靖。\n非才偶承乏，继治实多幸。\n前贤有规模，遇事见要领。\n因此颇閒暇，得以探物景。\n溪湖绕郡郭，台榭跨冈岭。\n春媚花百名，秋香荷十顷。\n野色连莽苍，水容迷渌浄。\n虹驾逵路长，鹢泛源流永。\n幽寻穷胜处，登陟疲足胫。\n适意自留连，对人成诧逞。\n是时汴流阻，北客多过境。\n景纯罢山阴，前旆亦南骋。\n予逢丈人行，再拜肃襟袊。\n君待同舍生，抗礼均侪等。\n公斋荐具薄，主席奉陪鼎。\n馈以清淮鱼，报我龙山茗。\n西园復追从，继日承音謦。\n胸怀坦而夷，不事畦与町。\n杯盘命镌简，丝竹烦正订。\n横管教吹羌，新声赏歌郢。\n善谑剧笑谐，尽欢忘醉醒。\n自兹别经秋，多故值忧梗。\n七月会同轨，远臣伤弔影。\n交旧少经涂，酒希但虚皿。\n兀然坐空閤，何异蛙在井。\n故人勤眷盼，尺书询动静。\n新诗三百言，斫句露锋颖。\n念旧起悲伤，曾游皆记省。\n眷予忝畴曩，被爱逾踵顶。\n感嘅知己心，中藏聊自儆。\n景纯书阁老，二纪酬申丙。\n当年文雅誉，久合登西省。\n心贪为郡乐，旌旄屡操秉。\n徊翔成淹留，前辈今谁并。\n復闻乞淮藩，早已饰归艇。\n南河如可棹，北渡时引颈。\n溪亭待清扫，宾具重消整。\n还当揖前尘，晤语慰悬耿。",
        "dynasty": "宋",
        "collection_info": null
    },
    {
        "title": "省中早出与同僚过谭文思西轩咏太湖石",
        "author": "苏颂",
        "content": "洞庭山连震泽水，怪石巉岩出波底。\n谁言行远莫致之，好事经营俄至此。\n爱君小轩才袤丈，满地新芳杂红紫。\n偶来凭槛见奇峰，便有江湖秋思起。",
        "dynasty": "宋",
        "collection_info": null
    },
    {
        "title": "送朱郎中寿昌通判河中府",
        "author": "苏颂",
        "content": "邶诗咏凯风，以成孝子志。\n郑人復君母，传称能锡类。\n中郎常有怀，生不识所恃。\n登朝虽厚禄，当食每忘馈。\n念昔鞠育劳，嗟今出处异。\n倚门岂不待，两求终莫致。\n乳乌思反哺，哀鸣自垂翅。\n百草摇春晖，宁无谢生意。\n洒血向穹壤，解组出台寺。\n驰驱咸雍郊，历访经行地。\n至行感神明，精神通梦寐。\n悠悠大道傍，亲息忽相值。\n紫绶拜北堂，白头归长嗣。\n悲忻叙契阔，恍如隔生事。\n四纪世路殊，一朝板舆侍。\n兹事昔未有，闻者共惊喟。\n帅守为之言，诏趣还官次。\n当年二千石，宠名非所利。\n仕或便乡关，安用竹符使。\n蒲中母家近，自屈为倅贰。\n受命慰慈颜，腾装惬归思。\n既徇报德心，亦安效官智。\n觞以万寿荐，衣成五綵戏。\n无復兴寒泉，何须赋大隧。\n令人及圣善，孝慈两不匮。\n赠言述高风，庶用激忠义。",
        "dynasty": "宋",
        "collection_info": null
    },
    {
        "title": "寄题徐郎中鄱阳高居望云台",
        "author": "苏颂",
        "content": "子牟在江海，心存魏阙下。\n君居虽远方，不忘朝廷者。\n筑室负郊郭，虚堂连广厦。\n浮梁江湖间，风物最萧洒。\n官罢得优閒，一到休车马。\n开轩命宾客，棋壶杂觞斝。\n园亭助登览，山川入骚雅。\n霄汉不可跂，惓惓谁能舍。\n目睇西北云，丹成此倾泻。\n出还拥旌旟，归復傲林野。\n真得吏隠趣，岂累荣名假。\n宦游羁绁中，适意如君寡。",
        "dynasty": "宋",
        "collection_info": null
    },
    {
        "title": "秀才石君予同年子也携书见投重之以歌诗意甚勤厚其归也邀予言为赠因作五言以勉之",
        "author": "苏颂",
        "content": "石生故人子，袖书远相过。\n趋翔有父风，步阔冠峨峨。\n自言少也孤，奉亲由江鄱。\n区区营甘旨，靡暇谋其他。\n三十未有成，无门托丝萝。\n求知走四方，慷慨成悲歌。\n顾我旧朝寀，谓能激余波。\n多惭僻郡守，局趣如生何。\n空持赠我句，坐閤长吟哦。\n方今绍唐虞，咏歌继卷阿。\n举世用经术，革去辞章讹。\n诏书起遗逸，草泽咸搜罗。\n高爵待俊杰，世砺钝以磨。\n君子务藏器，生其勤切磋。\n乘时挟才策，继世收贤科。\n壮怀无自忽，流年易蹉跎。",
        "dynasty": "宋",
        "collection_info": null
    },
    {
        "title": "石缝泉清轻而甘滑传闻有年矣前此数欲疏引入州治久不克就予至则命工人寻旧迹相地架竹旬月而水悬听事又析一支以给中堂一支以入西閤其下流则酾出外庑往来取汲人以为利因抒长篇以纪其功云",
        "author": "苏颂",
        "content": "峨峨凤凰山，有泉出其腋。\n初微才滥觞，渐大乃穿石。\n灵苗荫荼槚，宝气近金锡。\n毖彼渊源长，兹惟云雾液。\n人传煮茗奇，味与中泠敌。\n陆生不到此，云谁能赏识。\n牙城据冈峦，旧井皆滷泻。\n先时属经营，曾未致点滴。\n及此川谷盈，空为畎浍积。\n我昨寻胜游，偶见为心恻。\n料工度山原，举步过门戟。\n水道兹可行，面势正相直。\n剪裁竹千竿，接联笕万尺。\n派别起中阿，架空逾下稷。\n不及浃旬间，已到堂皇侧。\n吐溜始涓涓，循除俄㶁㶁。\n盈科殊未止，过颡非用激。\n公堂及燕寝，股引各疏脉。\n何期南涧流，近在使君宅。\n日用助烹爨，岁储供醴醳。\n冬春虽暂竭，秋夏多余沥。\n一支出横廊，通衢见勿幕。\n众器竞挹𣂏，万口得盥涤。\n无愧抱瓮人，幸宽挈壶役。\n尝闻武林都，素号蓬瀛国。\n非才叨长临，愒日苦諠剧。\n湖山空在望，车马难屡历。\n阻听潺湲声，谩怜苍翠色。\n自得飞泉来，顿觉烦襟释。\n常时两衙退，暂憩一轩息。\n环流随启处，玉音闻几席。\n尘土汨以消，形容清可觌。\n谁知簿领中，有此山林适。\n若非仕江乡，何由见奇迹。\n智者必乐水，君子以观德。\n岂徒狎而玩，宁嗟渫不食。\n良嘉上善功，所至为利泽。\n兹泉虽未大，其用已为益。\n犹有膏润资，更期酾导力。\n来哲倘不遗，庶几成远绩。",
        "dynasty": "宋",
        "collection_info": null
    },
    {
        "title": "次韵蒋颖叔金部游介亭望湖山二十四韵",
        "author": "苏颂",
        "content": "我昨来余杭，孟陬值杓建。\n春色正融怡，皇华纡睠眄。\n言此佳山水，巧丽极怪变。\n有如画屏风，罗列围四面。\n城南古浮图，又为一郡冠。\n联驱松径中，信步苍崖畔。\n莓苔粘履屐，虬枝拂簪弁。\n纵览识高深，顾慕增诧嘆。\n心迷真赏奇，意觉旅游倦。\n物色虽难穷，指注亦粗遍。\n楼台鬰相望，无异挂盘线。\n向非适幽遐，何由尽闻见。\n惟昔吴越君，塔庙务华焕。\n依山镌大像，迭石累高岸。\n经构无已时，赀费岂復算。\n较其舆地中，佛寺占过半。\n荣华一朝尽，金石空残片。\n款识刻犹存，排衙行不乱。\n虚亭復增修，郡府余壮观。\n故人柏台彦，早岁历监殿。\n自从交臂来，几回伤聚散。\n声光日以高，使节復频换。\n江湖偶追陪，旬浃停车传。\n更有山林期，兹焉适予愿。",
        "dynasty": "宋",
        "collection_info": null
    },
    {
        "title": "次韵苏子瞻学士腊日游西湖",
        "author": "苏颂",
        "content": "腊日不饮独游湖，如此清尚他人无。\n唱酬佳句如连珠，况復同好相应呼。\n君尝听事嗟罪孥，虽在乐国犹寡娱。\n是社稷臣鲁颛臾，直道自任心不纡。\n最爱灵山之僧庐，彼二惠者清名孤。\n案上梵夹床龙鬚，炉销都梁馔伊蒲。\n洁行自欲敦薄夫，长吟拥褐忘昕晡。\n坐客不设毡氍毹，对镜如看方舆图。\n君怀经济才有余，名声妖孽惩颜蘧。\n且来山林寻遁逋，更玩四营兼参摹。",
        "dynasty": "宋",
        "collection_info": null
    },
    {
        "title": "陈和叔内翰得庄生观鱼图于濠梁出以相示且邀作诗以纪其事",
        "author": "苏颂",
        "content": "公堂四合临中衢，翰林壁挂观鱼图。\n传之近自濠梁客，云是蒙邑先生居。\n先生昔仕楚园吏，傲世不蕲卿大夫。\n逍遥淮上任造适，高岸偶见群鯈鱼。\n清波出游正容与，潭底传沫喣以濡。\n悠然饵纶不可及，谁知此乐真天娱。\n惠施好辩发闳论，谓彼固异若与吾。\n至人冥观尽物理，岂以形质论精粗。\n禀生大块厥类众，合则一理散万殊。\n渊潜陆走各自适，天机内发宁拘拘。\n鸢飞戾天兽易薮，螣蛇游雾龟曳涂。\n味色谁能辨带鹿，足颈乌用嗟蚿鳬。\n蜄筐信美害爱马，钟鼓虽乐愁鶢鶋。\n青宁久竹代生变，螽虫风化相鸣呼。\n方游溟海大空外，坎井讵能谈尾闾。\n若知飞息分皆足，图南未必胜抢榆。\n人生均是受形气，好恶欢养同一区。\n死生寿夭亦大矣，自本而视奚有无。\n方当在梦则栩栩，及其既觉还蘧蘧。\n入荣轩冕不累性，独往丘壑非为愚。\n不求刻意不徇利，孰是隠几孰据梧。\n惟能应变不囿物，天籁自与人心俱。\n一从郢匠丧其质，狂言空见传于书。\n当时陈迹復何在，客有过者犹踟蹰。\n先当朝士题咏处，不见綦履空遗墟。\n画工智巧良可尚，景物纵异能传模。\n古今变态尽彷佛，旦暮烟云随卷舒。\n遂令都邑繁会地，坐见淮山千里余。\n泛观既已忘物我，企想岂直思玄虚。\n惟公雅尚每耽玩，持示同好良勤劬。\n自怜衰老喜求旧，况荷明照均友于。\n朝陪玉堂暂晤语，暮入荜门还宴如。\n欣然共乐濠上趣，相忘正在于江湖。",
        "dynasty": "宋",
        "collection_info": null
    },
    {
        "title": "次韵蒋颖叔同游南屏见惠长篇",
        "author": "苏颂",
        "content": "青山横莽苍，万石出南麓。\n古剎表耆阇，高声耸群玉。\n居惟择冈峦，近靡数松竹。\n郡郭路非遥，游人舂不宿。\n陟巘极跻攀，循崖劳伛伏。\n架筒引流泉，跨岭构重屋。\n讲座据妙峰，禅堂对枯木。\n幽寻难屡期，将往谁能独。\n偶逢霜台客，暂驻骢马足。\n联步访丛林，终朝走郊牧。\n相期方外游，顿忘河上曲。\n夷路喜君腾，高阁惭予束。\n更听名理言，俯惬中心欲。\n况已证真常，讵止齐宠辱。\n愿言挹清风，可用警浮俗。",
        "dynasty": "宋",
        "collection_info": null
    },
    {
        "title": "次韵蒋颖叔同游超化院",
        "author": "苏颂",
        "content": "贤良才识明，御史风望清。\n命驾千里至，高谈一座惊。\n旧故偶获道，离忧自兹平。\n朅来湖上寺，共语堂西楹。\n念昔一交臂，几年两摇旌。\n契阔信靡定，邂逅欣偕行。\n日薄聊顿辔，兴来再飞觥。\n霜林陨丹叶，泉坻结新冰。\n湖月金炯炯，竹风玉玲玲。\n峰峦对三山，楼殿如九成。\n南州足奇丽，此地尤兼并。\n因君发题咏，足使增嘉声。",
        "dynasty": "宋",
        "collection_info": null
    },
    {
        "title": "次韵三弟学士题七宝英师壁",
        "author": "苏颂",
        "content": "岩居得幽胜，俗累无忧伤。\n占彼凤山腋，建兹法云堂。\n宵眠一毡蒲，昼食几稻粱。\n浄众集善缘，勇猛能自强。\n瑞相严中楹，梵夹罗四旁。\n轩窗据苍崖，松竹围重冈。\n不杂人世喧，更觉禅味长。\n我尝命宾友，间或携肴觞。\n中休憩丈室，远览登上方。\n念昔保城堑，屹然壮金汤。\n列剎以百数，息民殄千殃。\n爰居尽乐土，利用无缺斨。\n遂使吴会俗，长为礼义乡。\n何独竺干域，宝山亦清凉。",
        "dynasty": "宋",
        "collection_info": null
    },
    {
        "title": "与蒙城知县陈着作同赋吐绶鸟",
        "author": "苏颂",
        "content": "羽毛之美其类众，雉曰吐绶世尤重。\n灵姿异禀来何方，有客携持自咸雍。\n朱笼驯习绣墩调，珍贵不与常禽共。\n庭前爱玩不能已，欲买未有千金俸。\n一座嘉宾共诧夸，留连为倒春醪瓮。\n送将题目与诗人，要待清才如屈宋。\n斑斑赤质斗花纹，瓅瓅明珠络衣缝。\n暖风晴日正閒暇，绮翼丹趺时𩭩松。\n垂胡两组锦舒张，约髮双笄玉浮动。\n倏忽披开迭胜文，蒙茸乱绾青丝综。\n初疑瑞草衔鹘啄，又讶牦缨彯马鞚。\n行縢赤芾交胫足，羽服袿衣曳蜺蝀。\n汉官绶䓞何须染，郑公书带徒劳种。\n引颈纔盈尺寸间，镂彩盘绦无缺空。\n未容俯近復卷收，顷刻无由发清咔。\n向人顾盼虽无言，奋臆犹如将告控。\n有生之乐贵得所，所乐山林殊市哄。\n斥鷃飞翔本蓬蒿，鷾鸸社稷存梁栋。\n不慕爰居享钟鼓，要逐鳬鹥唼菰葑。\n临流照影刷羽翰，朝飞求偶随群从。\n十步一啄百步饮，乌用樊中久羁𢮍。\n主人提挈诚厚恩，岂若郊原使閒纵。\n我闻章服以旌礼，物有等威须折衷。\n鞶囊厉带最光华，宠锡或招三褫讼。\n惟兹异类亦何知，被服文章安所用。\n得非造化育群伦，美恶短长皆适中。\n凡物有用固为灾，矫性伤生尤可痛。\n介特一死古士挚，得时三嗅子路共。\n晋室文裘或遭焚，羽山夏翟先修贡。\n解颜亦取如皋获，离罦已入王诗讽。\n旌旄甚盛见楚人，乐缀有数闻众仲。\n嗟嗟才用既若斯，窜伏何由脱罗总。\n今虽窘束苦笼槛，犹胜烹燖充调供。\n徘徊且逐稻粱肥，莫厌庭除资好弄。\n方今太平物遂性，异兽奇禽罢供奉。\n庶民咸乐萃灵台，上苑虚开发云梦。\n西雝既已翔振鹭，阿阁终当集灵凤。\n伫见觚棱神爵栖，重歌蜀使碧鸡颂。\n惟尔文华固异常，效祥荐祉宜飞羾。\n近郊薮牧好游遨，应须一借扶摇送。",
        "dynasty": "宋",
        "collection_info": null
    },
    {
        "title": "次韵陈蒙城金风堂射饮",
        "author": "苏颂",
        "content": "南都绿蚁封初拆，西圃芳条换新碧。\n宾僚相遇惜余春，樽俎留连因促席。\n百夫决拾看和容，何用娱宾循饮格。\n前者新诗严武事，几日毬场较锋镝。\n幕中頼有从事贤，抱器逢时隼当射。\n聊从把酒发笑谈，岂独鸣弦观准的。\n分明争计算多少，举令都忘歌节拍。\n蒙邑大夫富才艺，早擅词林名藉藉。\n昨来州序偶淹留，幸接话言逾宿昔。\n行筹不必苦辞觞，得隽况曾先射泽。\n多惭病守鲜欢悰，出口无奇但喑哑。\n贪荣窃禄未能归，每听春禽愁杜魄。\n今朝何似强开颜，为喜尊前有嘉客。",
        "dynasty": "宋",
        "collection_info": null
    },
    {
        "title": "和蒋颖叔亳州矮桧",
        "author": "苏颂",
        "content": "桧生本修直，此种特殊异。\n高不盈寻丈，广乃遍阶砌。\n短干自坚强，附枝交荫翳。\n森然葆羽欹，隠若虬龙坠。\n不知何代有，木老色弥翠。\n尝闻古仙者，应化在兹地。\n手植有遗迹，深根几千岁。\n神灵应护持，道宫存款识。\n自此物色繁，因为圃人利。\n封殖虽地宜，屈蟠由巧智。\n以彼凌云姿，还同蔽牛类。\n拳曲如能寿，轮囷不为器。\n谁云矫生质，终亦遗世累。\n诗伯一留题，禅丛重增贵。\n岂若榴柽然，空传草木记。",
        "dynasty": "宋",
        "collection_info": null
    },
    {
        "title": "暇日游逍遥台睹南华塑像独置一榻旁无侍卫前无香火对之歆然起怀古之思因抒长句一千四百字题于台上",
        "author": "苏颂",
        "content": "忆昔初读南华篇，但爱闳辨如川源。\n沉酣渐得见真理，驰骛造化游胚浑。\n潜心四纪不知倦，閒日讲解时寻温。\n其言无端极放肆，大抵顺物尤连犿。\n六经高深如韫椟，百氏蔽偏迷蹢阍。\n伯阳语道最渊邃，中士尚或疑亡存。\n竺干权实信广大，妙用不出我藩垣。\n伟兹三篇粹精奥，推本一化开幽𠊽。\n反覆孝慈去愿誉，胎育仁义除诈谖。\n情类相亲自才德，踶跂不立存朴惇。\n寓言本为大方设，弔诡难与常人论。\n祖尚玄虚灭理学，乖背宗旨由后昆。\n遂矜放旷为任达，由此道真流亡反。\n自非通识造闳远，安能超悟还淳元。\n大钧斡旋本何有，相禅以种纷无垠。\n载其形声直喑醷，感彼气类相嬗媛。\n死生之辨在旦夜，梦觉之异分形魂。\n神奇臭腐互美恶，蜩甲蛇蜕奚代迍。\n卵胎无以易生种，风化自尔成虫蜫。\n出入于机泯无际，始卒若环焉可扪。\n芒乎万致始同体，明以一指弥滋繁。\n异则肝胆为楚越，同则萧竹犹枅圈。\n真宰难以眹迹见，灵台莫由形器援。\n何者非彼何者是，孰为亲爱孰为怨。\n六凿相攘有利害，两溢类妄成斗喧。\n至细不必陋蛮触，倪大恶用惊鹏鲲。\n天机所动体各适，足行岂异唾者喷。\n外物既重内固拙，瓦注则巧金乃殙。\n物之傥来莫御止，心所希跂俄屯{愍心=月}。\n有疾无用亢豚免，其迹已陈刍狗燔。\n全生难恃社之栎，移是不定腊者䐊。\n逢真令尹魄栩栩，恍丑全人脰肩肩。\n因知祸福相倚伏，故于得失无螴蜳。\n惟能胆阕以生白，是乃孰耰而厌飧。\n道非处服无不在，人以德性为之原。\n有情有信非可致，一满一虚常不腾。\n九年大妙得之野，参寥疑始传诸孙。\n豨韦以之挈天地，堪坯以之袭昆崙。\n明此南乡唐尧帝，明此处下素王尊。\n众人逐物但役役，一曲自守常暖暖。\n修躬明污躬则殆，饰智矜愚智弥惛。\n单豹治裏外逢害，张毅修襮中成殟。\n退不为宾颍阳乐，荡而伤性喣水踆。\n二子高节去孤竹，三闾独清浮湘沅。\n弃世终亦馁薇蕨，行吟徒自悲兰荪。\n彼为礼义矫末俗，犹以佩玉趋櫜鞬。\n将明是非崇世论，何异狐白资绁袢。\n礼义治则忠信薄，是非着则名实翻。\n尚贤贵德下滋僞，信赏明罚民尤冤。\n宋荣犹然在讥世，其于毁誉方汶汶。\n列子待风乃轻举，岂若御辩常掀掀。\n至人达观齐物我，直往上古惟愚芚。\n内通耳目外心智，旁挟日月超干坤。\n安时处顺任天倪，抱德炀和遗世喧。\n悗乎忘言喙鸣合，窅尔自静鲵桓潘。\n养生之主悟文惠，治气其勇过孟贲。\n形形不形睨初始，物物不物邻羲轩。\n得计弃智任鱼蚁，劳形怵心嗟虎猿。\n呼我牛马谁毁誉，梦为鱼鸟还潜翻。\n其穷不屑涸辙鲋，其高乃况南方鹓。\n方其息死乐枯髑，亦既恬生慕孤豚。\n尝闻藏言乃笑杖，既见偃室聊歌盆。\n畏龙不羡宋人乘，睹鹊自感雕陵樊。\n广莫将植拥肿木，江湖可浮瓠落樽。\n不将不迎随物化，一龙一蛇更蛰蜿。\n以道泛观未切着，得时而行或曲卷。\n皇王上下惟变适，周鲁舟车殊运奔。\n顾指不为天下化，排进靡使人心偾。\n人于应问见影响，物被生杀通凄暖。\n赏罚九变得其序，泽流万世非吾恩。\n相{次/韭}乃合儒与墨，小辨岂数衍与髠。\n河伯不逢海若语，岂知至道无穷门。\n云将未得鸿蒙问，乌睹生物復其根。\n神而化之不蘁立，未之尽者能诲啍。\n长波所荡满今古，异代相应犹篪埙。\n喟予所禀实樗散，作器自愧非玙璠。\n逢辰偶得仕通籍，徼倖当与游西昆。\n材力未足胜螽股，取舍徒思择熊蹯。\n行年六十粗知化，藏经十二无能翻。\n平时有志在寥廓，遇事无意从缗昏。\n撄而后宁亘岁月，老之将至忘寒暄。\n盱盱未免囿于物，扰扰不异风中幡。\n昨从京辇絓丹笔，復得淮壤乘朱轓。\n偶逢乐岁少休息，历览士俗因周爰。\n提封乃是昔仁里，访古时復登平邍。\n城中蝶巷接蓬头，郊外鱼台连漆园。\n悠然清风隔千载，独有遗像当高墦。\n山川世异改城郭，岁时人罕羞苹蘩。\n先生县解出无有，后世景仰空擎拳。\n大布緳履生弗饰，岂蕲朽壤衣如璊。\n乌鸢蝼蚁死不避，安用丘墟祀有膰。\n虚堂虽异生存处，操趣犹令贪薄敦。\n我怀方外想音采，坐视券内驱冥烦。\n曳涂窃企濮水钓，投犗更思东海蹲。\n子葵虽未得其道，意而固愿游其藩。\n圣人之书议者扁，妙斲之质良在懮。\n空遗糟魄宁咀味，纵有履迹焉投跟。\n何当一发鸡瓮覆，因而更焚驹项辕。\n天光内照宇自泰，人益不累中无闷。\n云谁嗣响可晤语，至理竟亦归无言。",
        "dynasty": "宋",
        "collection_info": null
    },
    {
        "title": "次韵司徒富公耆年会诗",
        "author": "苏颂",
        "content": "古人称宴安，居处必择地。\n诸公来河南，有若不期会。\n岩岩大司徒，早辞槐鼎贵。\n嘉谟纳渊衷，故事留台寺。\n构第铜驼坊，开门瀍水次。\n居守德爵同，位重官三事。\n高轩每过从，纵言谈道艺。\n復有乡里贤，夙昔承嘉惠。\n崧岭高横空，洛波清见底。\n履道追昔游，行厨载芳醴。\n燕毛礼所重，安车皆戾止。\n年尊二国公，齿序众君子。\n愿公寿千秋，慰民瞻具尔。\n三载一来朝，当陪天子祀。",
        "dynasty": "宋",
        "collection_info": null
    },
    {
        "title": "次韵王宣徽太尉耆年会诗",
        "author": "苏颂",
        "content": "古来贤相称高奇，虞有皋夔商傅伊。\n帝臣王佐见谟训，千载相望如同时。\n我朝公辅代间出，钟秀辰象分躔离。\n堂堂太尉实异禀，风质粹美和而威。\n仁皇始擢自藩翰，渭水兆告非熊罴。\n立朝早已擅风采，料敌曾不失毫釐。\n圣圣相承倚时栋，入登槐鼎出拥麾。\n司徒相继据魁轴，势压诸夏摧附枝。\n一言寤意尊社稷，万里奔命来戎夷。\n君臣一体自同德，下鄙汉相矜规随。\n功成治定预告老，还乡治第当西圻。\n十年休佚养冲气，泰宇充茂心欣嬉。\n二公勋德诵人口，载于彝鼎歌于诗。\n吾皇得相柄文武，调燮四序齐璇玑。\n孟轲尝称圣之任，乃曰百世人之师。\n固宜天畀两元老，期颐常保松筠姿。\n规橅载在庙堂上，自使风俗淳浇漓。\n前年召自大名尹，对罢累请菟裘归。\n帝曰公今更强固，闵烦几政留清规。\n两加金貂百官首，再剖玉麟三水涯。\n洛人闻之喜且抃，如在旱岁逢云霓。\n朝临留府暮私第，偃息又将弥再期。\n今春欲作耆英会，涓日象值神俱比。\n谓宜饮食与宴乐，对接宾客心忘机。\n康宁寿富復好德，嚮此巨福全者稀。\n席间诸老尽贤杰，相得欢甚欹冠緌。\n饮盈百榼似尼父，歌有三乐同荣期。\n杯盘衍溢逮舆隶，割肉酾酒如林池。\n衣冠填咽两城市，车马照耀清涟漪。\n夜阑百炬列红烛，天寒四座添重帏。\n鉅儒洒翰序嘉会，义薄皎日垂清晖。\n诸公半酣各赋咏，含毫迭纸鱼鳞差。\n诗成累幅灿珠玉，光艷宜若陵鈎奎。\n歌声旖旎啸鸾凤，酒气冷冽喷酴醿。\n长篇立刻在金石，楷字高揭当轩墀。\n晋公延宾就绿野，谢傅卜宅临清溪。\n当时贵客亦有数，讵与今日争光辉。\n誊书远报邺都守，开缄摘句情融怡。\n答言遂起归与兴，迹虽未往心先飞。\n三贤事业固同道，用舍安得常情知。\n官尊邦国之柱石，望重士林之羽仪。\n退舍进用自殊致，大义当以公言推。\n不能则止固达识，陈力可行当有为。\n圣君知臣贤达节，事有轻重须从宜。\n宁拘经礼致为政，自有邦人歌衮衣。\n三台明润少微烂，光彩并照大紫微。\n子房辟谷方壮岁，张苍作相当厖眉。\n曹参置酒坐公府，晋贤高蹈来东篱。\n昔人出处固有意，造适自与时推移。\n光阴可惜且行乐，任从鷤鴂方春啼。",
        "dynasty": "宋",
        "collection_info": null
    },
    {
        "title": "次韵君实内翰同游范景仁东园",
        "author": "苏颂",
        "content": "銮禁限沉深，鳌头雄赑屃。\n主人出休沐，秋色正明丽。\n偶为东园游，便有中林意。\n纵言得造适，览物增意气。\n风清濯烦襟，日永忘归辔。\n朝野本无间，簪组何用弃。\n未必幽栖人，识兹真乐地。",
        "dynasty": "宋",
        "collection_info": null
    },
    {
        "title": "效范景仁侍郎次韵和君实端明长句奉呈龙舒杨守",
        "author": "苏颂",
        "content": "公居幽绝谁能纪，欲到应须劳屐齿。\n从官出入路萦纡，况今又去藩龙舒。\n人在天南居在北，乡心千里云山碧。\n山庭不用勒移文，时乐中和归未得。\n他年若寻仙老会，洛下诸公尽中外。\n百二十坊山水间，甲第相望门巷对。\n过从不独赏芳珍，造适何妨谈道真。\n回头却望朝市裏，多少思归未去人。",
        "dynasty": "宋",
        "collection_info": null
    },
    {
        "title": "六月六日访晁美叔吏部越宿蒙惠长篇因次其韵",
        "author": "苏颂",
        "content": "近伏值休澣，端居无所为。\n触热事造请，有如褦襶诗。\n偶到昭德里，主人不吾非。\n惟今吏部郎，望清秩非卑。\n而与两铨选，事联相附离。\n每听人物论，尤详台阁仪。\n沿袭寻本原，左右逢津涯。\n登朝鬓犹绿，继世衣仍缁。\n欢然久相接，甚矣嗟吾衰。\n谁言同趣舍，何力能嘘吹。\n但惭蒹葭陋，坐对琼林枝。\n时或把书卷，不厌颜生饥。\n间亦忘形骸，任讥嗣宗痴。\n喜君方得涂，骞腾復何疑。\n岂此哀乌省，能留威凤姿。\n君才适时用，早闻天子知。\n荷囊与鸣玉，献纳无不宜。\n宁校岁月劳，求为法令师。",
        "dynasty": "宋",
        "collection_info": null
    },
    {
        "title": "次韵苏子瞻题李公麟画马图",
        "author": "苏颂",
        "content": "霜纨横卷书縚垂，轴以瑇瑁囊青丝。\n披图二妙骇人目，笔画劲利如刀锥。\n龙媒迥出丹青手，势若飞动将奔驰。\n鞯衔如在赤墀立，仆御犹纵红缨羁。\n子虔六辔衒沃若，长康骏骨称天奇。\n虽传画谱入神品，未有墨客评黄雌。\n六诗形似到作者，三马意象能言之。\n奇踪莫辨霸或干，高韵压倒陆与皮。\n从来神物不常有，未遇真赏何人知。\n君不见开元廏马四十万，作颂要须张帝师。",
        "dynasty": "宋",
        "collection_info": null
    },
    {
        "title": "元佑癸酉秋九月蒙恩补郡维扬十一月到治莅事之始首阅题名前后帅守莫非一时豪杰固所钦慕矣然于其间九公颇有夤缘感旧思贤嗟嘆不足因作长韵题于斋壁以寄所怀耳",
        "author": "苏颂",
        "content": "维扬禹九州，淮南唐四镇。\n地据江海衝，星占楚吴分。\n五季剧荒扰，我朝夷僭闰。\n督府时称雄，守帅选常遴。\n由来竹符使，莫匪邦家闻。\n其间九贤者，尤推万人俊。\n太原文章伯，师友渊源浚。\n五事陈便宜，七制推典训。\n屡荐官虽崇，三已色无愠。\n岐公老藩朝，惠爱浃吴晋。\n荐士言有味，偃兵功不陈。\n鼎饪方燮和，丘园终委顺。\n渊哉文肃公，生遘休明运。\n三朝翰墨工，二府谋猷奋。\n道卷任推迁，名全蔑缁磷。\n郑公梁栋才，天质璆琳韵。\n大笔弟兄同，万事朝廷问。\n徊翔极宰枢，终始无疵吝。\n仁宗初倦勤，魏公復来觐。\n堂堂真相尊，謇謇嘉言进。\n十字篆勋劳，大烝报忠荩。\n乐安予旧馆，早岁窥墙仞。\n儒林仰宗工，政府发闳论。\n虽无鼎铭勋，却有书传信。\n吾友仲邍父，利器发硎刃。\n论经鄙章句，纵辨摧凌谇。\n经纬夙志违，风流壮年尽。\n文武惟秀公，将相纡双印。\n入辅復出藩，抚淮兼帅润。\n忆昔获攀稽，后来尝慕蔺。\n司空一代宗，累叶清风振。\n继父汉韦平，致君古尧舜。\n时嘆人云亡，上嗟天不慭。\n昔人企前修，景行仰高峻。\n声气或相同，古远视犹近。\n马迁称晏婴，羊祜交陆逊。\n异代思执鞭，仇邻通馈餫。\n粤予望诸贤，先后来兹郡。\n既非镇俗才，仍抱终天衅。\n砂砾自澄汰，铅镆殊铦钝。\n将书名在石，终惭驽附骏。\n前人固难追，遗德犹可徇。\n鞭后志良勤，思齐言亦讱。\n颜㥏章在怀，年侵霜满鬓。\n俛仰復奚为，兹焉俟嘉遁。",
        "dynasty": "宋",
        "collection_info": null
    },
    {
        "title": "累年告老恩旨未俞诏领祠宫遂还乡闬燕閒无事追省平生因成感事述怀诗五言一百韵示儿孙辈使知遭遇终始之意以代家训故言多不文",
        "author": "苏颂",
        "content": "我昔就学初，龆童齿未龀。\n严亲念痴狂，小艺诱愚钝。\n始时授章句，次第教篇韵。\n蒙泉企层澜，覆篑期九仞。\n十龄独侍行，千里赴朝觐。\n靡依心向吴，能事躬在浚。\n应门待宾客，睦族周分亲。\n虽免逃杖諐，犹虞裕蛊吝。\n十三从师友，群彦得亲近。\n箕裘袭素风，兰芷渐腴润。\n占毕自忘劳，攻坚常切问。\n六经日沈酣，百氏恣蹂躏。\n礼乐原夏商，春秋道尧舜。\n论诗识温柔，讲易知谦巽。\n书要通上古，史亦蕲尽信。\n復熟中庸篇，推名善恶混。\n楹书迨今存，手泽亦未泯。\n頼此渐摩益，稍知贤圣藴。\n十八随乡书，三冬阅文阵。\n同时韦带伦，共试棘闱浚。\n少年事矜豪，属辞少绳准。\n程文竟乖疏，贡籍果遗摈。\n内负未蹉跎，不能忘起偾。\n赏延辄辞官，雅志将自奋。\n笔苦手成胝，眠稀目生晕。\n常患涉猎疏，肯效揣摩困。\n再上忝乙科，初筵习磨楯。\n绸缪结官课，奄忽罹忧疹。\n灵光未及赋，陟岵遽衔舋。\n星行赴帏堂，雨泣护归榇。\n先畴闽岭遥，寓舍京口近。\n葬营带郭田，地得兼山艮。\n送往极充穷，拊存急赒赈。\n三釜须自谋，一官姑孟晋。\n恤孤逢旧知，温故拾余烬。\n荐衡荷德璋，嗣向怜子骏。\n给札恩特殊，除职选尤遴。\n遂去州县劳，入陪台阁俊。\n校文擿三折，食贫岁四闰。\n君相嘉宿官，圭符假名郡。\n地望号优閒，公租稍充牣。\n二偏丰旨甘，百口免饥馑。\n方喜私愿谐，遽叨召音迅。\n素非干时才，屡试投虚刃。\n治绩愧无闻，官资谬超进。\n持橐入记言，演纶漫燥吻。\n事无补毫分，心常怀愤懑。\n一言偶寤意，三已固无愠。\n再违金门籍，七换竹使印。\n赐环元丰初，解组横海镇。\n虏信使约修，周官预详𪮾。\n上号太宫辰，奉册陪发轫。\n復土裕陵日，杖桐方守殡。\n阻趋七月期，莫从百夫殉。\n衰麻虽未除，泪血犹未抆。\n误被两宫知，首颁一札讯。\n入长天台班，復冠鳌坡峻。\n拔擢登台司，咨俞陪坐论。\n属时久承平，狡羌未诛震。\n任重才难胜，位高躬易陨。\n丹衷徒蹇蹇，明诚乏斤斤。\n靡惮啧言烦，姑守王臣荩。\n圣神眷始终，进退礼周尽。\n禁殿陟青规，琳宫叩虚牝。\n再辞淮海藩，未许丘园逊。\n风霜经六纪，蓬葆垂两鬓。\n躬閒犹冠带，禄厚足储餫。\n贡余香龙团，上尊白羊醖。\n岁时荷恩霑，浆藿对馈賮。\n春园乘閒灌，冬户随时墐。\n入对书甲乙，出驱车薄笨。\n扶杖拜先茔，携觞问田畯。\n蕃室倦扫除，綦几聊凭隠。\n养浩希子舆，学生同祝肾。\n念昔多艰勤，诲尔宜悱愤。\n见贤弓在檠，遇事骖从靳。\n竞情思昔非，视舌知柔韧。\n高门训序畏，刊腹摩兜慎。\n名教乐有余，异端戒多紊。\n其要本诚明，乌在问圆顿。\n美璞不雕琢，安得怀瑜瑾。\n良器不深藏，渠能免瑕璺。\n学问不沾洽，何由垂望闻。\n操守不坚纯，久必成缁磷。\n进修欲及时，行违要无闷。\n士行惜分阴，伯阳嘆往运。\n当年倘因循，晚岁必悔恨。\n更思祖先勋，相传清白训。\n世胄闽与吴，宗姻期及絻。\n衣冠布中外，椽土无尺寸。\n逮吾老乡闾，始得营畦畛。\n蜗庐庇风雨，稷田助饔馂。\n幸与仁智邻，仍远市城慁。\n沈侯东阳居，陆叟颐山遯。\n出处虽殊途，丰约已过分。\n考室俟构堂，肥家在忍顺。\n常使棣华荣，无致荆枝忿。\n中冓须自防，外诱不可徇。\n惧尔志悠悠，故吾言谆谆。\n力行傥不渝，家声期远振。",
        "dynasty": "宋",
        "collection_info": null
    },
    {
        "title": "金陵府舍重建金山亭二首  其一",
        "author": "苏颂",
        "content": "地出城隅闢故台，斩茅删竹受良材。\n春塘梦草成诗后，画栋飞云式燕开。\n一境山形天际望，四时风物坐中来。\n府公经构民偕乐，鱼鸟犹知喜跃迴。",
        "dynasty": "宋",
        "collection_info": null
    },
    {
        "title": "金陵府舍重建金山亭二首  其二",
        "author": "苏颂",
        "content": "故时台榭对池心，空有名传拟穴金。\n鬋理茅茨修竹茂，经营轩槛绿杨深。\n桥横断岸虹流彩，花满芳园鸟啭音。\n盛府多欢频命席，每容疏外共窥临。",
        "dynasty": "宋",
        "collection_info": null
    },
    {
        "title": "润州钱祠部新建宝墨亭",
        "author": "苏颂",
        "content": "王萧书迹卫公诗，流落江南世少知。\n古寺购寻遗刻在，新亭龛置断珉奇。\n模传遂比黄庭字，埋没非同石鼓碑。\n墨薮书评多逸事，何妨挥翰与题辞。",
        "dynasty": "宋",
        "collection_info": null
    },
    {
        "title": "和俞仲素太博游茅山二首 宿明真观",
        "author": "苏颂",
        "content": "平林行尽到岩扃，一昔恬然道味生。\n爽籁远随林谷响，飞云时拂栋梁轻。\n閒倾仙斝流琼液，高论神方炼日精。\n更想真游成不寐，坐听松韵到黎明。",
        "dynasty": "宋",
        "collection_info": null
    },
    {
        "title": "和俞仲素太博游茅山二首 马上初望茅峰",
        "author": "苏颂",
        "content": "三士隠沦地，上林句曲前。\n朅来思访道，属望赋游仙。\n松引飞轮路，云收积玉巅。\n华阳不知远，趣驾似行天。",
        "dynasty": "宋",
        "collection_info": null
    },
    {
        "title": "次韵和丘秘校登长干寺塔",
        "author": "苏颂",
        "content": "九劫半依山，经营昔甚艰。\n周遭严佛宇，直上俯天关。\n登陟缘梯险，淹留布坐悭。\n椽楹亦涂附，櫺槛遍朱殷。\n白日分明到，青云咫尺攀。\n龙潭斜影落，鸟翼怯飞还。\n基构从吴晋，声名动朔蛮。\n灯然时照耀，梵唱每循环。\n往事稠重问，前朝指顾间。\n谁知息心处，香火老僧閒。",
        "dynasty": "宋",
        "collection_info": null
    },
    {
        "title": "次韵约诸君游长干寺",
        "author": "苏颂",
        "content": "寺按郡东南，僧尝为我谈。\n初因晋大士，来获古灵龛。\n历世名空在，重兴德乃堪。\n先朝赐新额，此地建精蓝。\n亿载扶皇统，生民息战函。\n剎仍存故里，龙復止深潭。\n九级惟涂甓，千梁尽架楠。\n亭台各轩豁，岩谷更空谽。\n殿角芝成玉，松稍露队甘。\n穴栖金礼鼲，池怪集神𪚫。\n可爱临冈曲，何人结草庵。\n欲来寻隠逸，谁与共欢酣。\n念往须勤到，登高已旧谙。\n低头小城市，举目遍村岚。\n静境由兹达，尘容却自惭。\n常思真趣响，可抑俗饕贪。\n宇宙开怀适，江山极望涵。\n相邀幸多暇，命驾即追参。",
        "dynasty": "宋",
        "collection_info": null
    },
    {
        "title": "同赋山寺郁李花",
        "author": "苏颂",
        "content": "小树扶疏若剪裁，新英浓淡对山斋。\n青红相间垂罗带，华叶同开缀宝钗。\n未必无言芳径列，须看成实翠珠排。\n禅扃掩映情多感，药谱标题品最佳。\n众卉分敷争欲并，三春颜色此谁偕。\n谁怜寂寞游观少，便与移根向玉阶。",
        "dynasty": "宋",
        "collection_info": null
    },
    {
        "title": "丘林诸君以春雪三绝见寄走赋长句奉酬",
        "author": "苏颂",
        "content": "彼美春工用意多，剪裁琼蕊缀庭柯。\n妍辞重识梁园赋，寡和还推郢国歌。\n莫嘆余花皆惨悴，共看修柏自婆娑。\n尊前谩爱风光好，不见山阴泛棹过。",
        "dynasty": "宋",
        "collection_info": null
    },
    {
        "title": "次韵江南感事",
        "author": "苏颂",
        "content": "京洛倦游后，江南感慨多。\n壮怀伤岁月，醉眼小山河。\n无路通谈说，穷年谩揣摩。\n知音如有遇，终采击辕歌。",
        "dynasty": "宋",
        "collection_info": null
    },
    {
        "title": "春日会饮怀丘思同林成之作四首",
        "author": "苏颂",
        "content": "浊酒浇肠遣旅怀，春宵常苦漏声催。\n坐中不见丘夫子，明月无光厌举杯。",
        "dynasty": "宋",
        "collection_info": null
    },
    {
        "title": "春日会饮怀丘思同林成之作四首 次林韵",
        "author": "苏颂",
        "content": "二月中和气序均，酒酣偏觉长精神。\n之人欢会何稀阔，惆怅尊前更惜春。",
        "dynasty": "宋",
        "collection_info": null
    },
    {
        "title": "春日会饮怀丘思同林成之作四首 又和前韵",
        "author": "苏颂",
        "content": "诗论心胆见天真，酒逐羁怀若有神。\n一夕所思惟我友，四时最乐是熙春。",
        "dynasty": "宋",
        "collection_info": null
    },
    {
        "title": "春日会饮怀丘思同林成之作四首 又次林韵",
        "author": "苏颂",
        "content": "右持巵酒左持螯，慷慨酣歌忆藉糟。\n因想良交成不寐，清谈终夕未为高。",
        "dynasty": "宋",
        "collection_info": null
    },
    {
        "title": "景德寺饮会丘思同作述怀诗兼纪一席之事见约同赋辄次元韵",
        "author": "苏颂",
        "content": "濒江多胜宇，兹地更推高。\n结友为文会，开樽较饮豪。\n春华今始盛，圣代况亲遭。\n美景堪行乐，雄谈任叫号。\n数家供法馔，百斝和春醪。\n异味频登俎，良庖旋奏刀。\n盘丰介象鲙，手马毕生螯。\n极量觚并榼，忘形罂与槽。\n怜君皆旷达，独我嘆徒劳。\n俗状区区外，刚肠渐渐熬。\n壮心虽不屈，谗口亦奚逃。\n感寓尝怀古，愁来几悼骚。\n宦涂蜗斗角，世事猬森毛。\n自得犹千虑，谁能挫一毫。\n无烦恶蝇点，须拟效龙韬。\n暂适惟诗酒，难兼是燕敖。\n纵欢忘倦厌，论契甚坚牢。\n峻节凌修干，清风遏怒涛。\n就贤知不倦，营道岂云叨。\n此席今谁继，知音尽俊髦。",
        "dynasty": "宋",
        "collection_info": null
    },
    {
        "title": "和惟晤师游鹤林寺寄颖长老",
        "author": "苏颂",
        "content": "黄鹄山前古梵宫，参差楼殿倚岩中。\n群峰重迭围松径，三伏嬉游爱竹风。\n牛首禅宗怀马素，襄阳耆旧忆庞翁。\n长思胜会真幽适，谁使句婴不与同。",
        "dynasty": "宋",
        "collection_info": null
    },
    {
        "title": "和刁节推郊居寄说晤二诗僧",
        "author": "苏颂",
        "content": "倦赋从军咏式微，山斋重此理松扉。\n春来园圃朱樱遍，霜后盘飧绿芋肥。\n瓶锡时邀高士驾，台缁多学野人衣。\n白莲诗社方求友，喜得支公与共归。",
        "dynasty": "宋",
        "collection_info": null
    },
    {
        "title": "又和月夜理笛答晤见寄",
        "author": "苏颂",
        "content": "闻说羌戎出塞行，征人纔听泪交横。\n三秋霜气先时至，万里乡心半夜惊。\n子野踞床思逐弄，季长卧邬亦牵情。\n阕终更想关山月，不惜新辞记旧声。",
        "dynasty": "宋",
        "collection_info": null
    },
    {
        "title": "送惟晤游庐山",
        "author": "苏颂",
        "content": "飞锡指湓城，秋风一衲轻。\n溪云随晚渡，岭月伴晨征。\n敏思登临发，空谈举动明。\n他时二林会，名字继融生。",
        "dynasty": "宋",
        "collection_info": null
    },
    {
        "title": "送沈太博倅滑台",
        "author": "苏颂",
        "content": "早岁淮阳宰邑初，相君连上荐能书。\n新从墨绶诸侯国，便领油泥别驾舆。\n东郡提封今辅屏，南都接轸旧乡闾。\n优游乐职人应羡，官便家荣两莫如。",
        "dynasty": "宋",
        "collection_info": null
    },
    {
        "title": "次韵王伯益同年留别二首",
        "author": "苏颂",
        "content": "桂籍昔叨联署等，莲帷今幸接芳尘。\n埙篪契合均天属，金石交深过古人。\n直向岁寒期茂悦，肯同时俗论甘辛。\n优游且作江南令，惠爱于民此最亲。",
        "dynasty": "宋",
        "collection_info": null
    },
    {
        "title": "次韵王伯益同年留别二首 再次前韵",
        "author": "苏颂",
        "content": "从宦飘飘九见春，共嗟名迹尚埃尘。\n相逢梁苑留趋幕，不鄙池阳去长人。\n蚤向文科分甲乙，尝于命历校庚辛。\n穷通定分非婴虑，惟有交情久益亲。",
        "dynasty": "宋",
        "collection_info": null
    },
    {
        "title": "卞巡检重建苹节堂",
        "author": "苏颂",
        "content": "栋宇更新构，亭名即旧规。\n和容君子志，歌阕大夫仪。\n官政搜兵暇，宾贤命席时。\n弦开秋月满，矢落晓星驰。\n迭中朋筹胜，交酬饮树移。\n连鼙呈画的，急管送金巵。\n更得萧斋榜，重看沈壁诗。\n恩勤主人意，雅志最相宜。",
        "dynasty": "宋",
        "collection_info": null
    },
    {
        "title": "和刁推官蓼花二首  其一",
        "author": "苏颂",
        "content": "烟雨寒塘外，萧条广隰中。\n花逢秋至盛，人爱水边红。\n碎缬排霜叶，纤蕤拂露丛。\n尊罍不见赏，留得伴溪翁。",
        "dynasty": "宋",
        "collection_info": null
    },
    {
        "title": "和刁推官蓼花二首  其二",
        "author": "苏颂",
        "content": "莲疏菊未破，野艷独敷荣。\n濯水红缨细，铺园步障平。\n露寒偏发色，风劲不摧茎。\n采掇聊供饵，丹房助气清。",
        "dynasty": "宋",
        "collection_info": null
    },
    {
        "title": "次韵签判张太博移竹",
        "author": "苏颂",
        "content": "梁苑有修竹，移来正得时。\n新开一斋馆，分植两轩墀。\n璅碎青金影，纤圆碧玉枝。\n物应人共美，性与地兼宜。\n渐喜声成韵，毋伤色暂衰。\n宁因恶土变，自与好风期。\n窗闼常相对，阑干不用施。\n看怜朝露爽，坐觉昼阴迟。\n拟富非侯等，亲邻见凤姿。\n燕杯留几席，画笔置藩篱。\n护长防将折，删枯欲更滋。\n破忧谈将解，化恐误仙骑。\n节耸蛟螭骨，苞翻虎豹皮。\n竿长终劲挺，根困任离披。\n肯顾柯亭赏，休思渭水持。\n吟余毫亦健，灌罢器频欹。\n戴谱须书此，淇园未羡之。\n七贤尝伴侣，六逸重犹夷。\n缅继斯人躅，如吹仲氏篪。\n萧然发清思，頼尔作良知。",
        "dynasty": "宋",
        "collection_info": null
    },
    {
        "title": "再和倒韵",
        "author": "苏颂",
        "content": "新植苍筤竹，欣欣若感知。\n日阴纷展盖，风韵巧吹篪。\n幸对人潇洒，兼依地坦夷。\n二年官此者，一日可忘之。\n抱节疏仍密，交柯挺復欹。\n藂生相友善，特立甚矜持。\n长处苔微破，看来露亦披。\n凤姿聊侧翅，蛇变但存皮。\n莫作恂兵伐，留为介杖骑。\n雪霜饶欲冒，雨露已先滋。\n初见犹齐架，俄惊渐出篱。\n中虚缘物性，外劲是天姿。\n比亩虽云少，成林亦未迟。\n庙丘当见采，栝羽岂劳施。\n鹊尾冠须制，鹓雏食可期。\n拂云思柏悦，盈畹笑兰衰。\n任土前书贵，名园此地宜。\n纵难听嶰管，肯学唱巴枝。\n既许亲斋几，宁辞局甃墀。\n更烦勤爱护，有用在他时。",
        "dynasty": "宋",
        "collection_info": null
    },
    {
        "title": "次韵签判梁寺丞阻水见寄",
        "author": "苏颂",
        "content": "京府偕趋幕，弥年接坐隅。\n驽骀攀骥足，鱼目混骊珠。\n风谊敦贪薄，吹嘘变朽枯。\n交亲齐鲁卫，政事拟阿蒲。\n契合宁容间，情通不鄙无。\n邀欢困萍蚁，较味剩莼鲈。\n气盛吞云梦，文雄猎具区。\n报投均缟纻，应和念篪竽。\n巢阁行观凤，为裘伫荐狐。\n世家传鹊瑞，职业在鸿都。\n耸壑方腾干，乘风好纵舻。\n一飞尝得志，平步即夷涂。\n见比亲琼树，清如隠玉壶。\n终当拾青紫，讵止学盘盂。\n少别如旬日，相望似五湖。\n荒郊逢辙涸，激水待云肤。\n窟穴增蛇鼠，腥臊恶蚋蛄。\n尊思孔北海，釜嘆范莱芜。\n始见生蓂魄，俄惊绕树乌。\n初犹甘杞菊，久渐厌粱苽。\n昼咏依依柳，宵看历历榆。\n晨兴常过午，朝膳每通晡。\n閒逸输吾子，驰驱属鄙夫。\n无因随李郭，长日想田苏。\n沙涨舟犹胶，河流轨不濡。\n行邮纔咫尺，命驾只须臾。\n坐俟聆金玉，来应笑碔砆。\n多惭昏钝枣，难慕湛精醐。\n安得生双翼，徒然处橛株。\n重吟赠我句，足以豁蒙愚。",
        "dynasty": "宋",
        "collection_info": null
    },
    {
        "title": "谢太傅杜相公惠吴柑",
        "author": "苏颂",
        "content": "任土吴邦果，分甘故相庭。\n纍纍朱实烂，馥馥蜜筒馨。\n玉液三重酿，神丹九炼形。\n盘中堆火齐，案上斗铜钉。\n玩比韩嫣弹，餐胜楚子萍。\n琼津融不竭，尘虑涤还醒。\n近比瓜称瓝，休夸李似瓶。\n南楼今匪贵，东望亦虚灵。\n盛乃长洲苑，传之大禹经。\n秋包千树富，霜叶一林青。\n荐味同饴露，沦辉信景星。\n租园输岁赋，守吏占官丁。\n贡罢中都府，供先绿野扃。\n缄封重篚袭，道里百邮亭。\n想忆金华宴，须倾缥瓮醽。\n同梨资可口，与枣助延龄。\n岂意殊方物，频霑俗吏厅。\n食珍时有愧，拜赐敢遑宁。\n顾乏齐瑶报，宜追戴带铭。\n永言难纪美，应念思飘零。",
        "dynasty": "宋",
        "collection_info": null
    },
    {
        "title": "太傅相公以梅圣俞寄和建茶诗垂示俾次前韵",
        "author": "苏颂",
        "content": "近来不贵蜀吴茶，为有东溪早露芽。\n二月制成输御府，经时犹未到人家。\n太官供罢颁三吏，东閤开时咏九华。\n从此闽乡益珍尚，佳章奇品两相夸。",
        "dynasty": "宋",
        "collection_info": null
    },
    {
        "title": "送句判官赴大理详断",
        "author": "苏颂",
        "content": "廷尉咨贤佐谳刑，辟书连上得翘英。\n时推黄霸持平久，众伏儿宽定奏成。\n尺竹泛疑资审劾，惠文弹治要详精。\n从来法吏多阴德，勉务哀矜助圣明。",
        "dynasty": "宋",
        "collection_info": null
    },
    {
        "title": "府尹欧阳公以临书智信篇为贶谨以长句酬谢",
        "author": "苏颂",
        "content": "八法能工世罕精，帅钤多暇录遗经。\n言称智信文毋害，体具真行笔不停。\n势似公权题殿壁，心希逸少写黄庭。\n下僚何幸蒙垂赠，循览留为座右铭。",
        "dynasty": "宋",
        "collection_info": null
    },
    {
        "title": "次韵签判太博谢府公新诗墨迹",
        "author": "苏颂",
        "content": "幕府雍容但省文，笔精诗格两难伦。\n临池得法毫端健，击钵成篇藻思新。\n征虏雅歌追乐事，兰亭赓唱掩芳尘。\n梁王宾友邹枚在，末至惭非赋雪人。",
        "dynasty": "宋",
        "collection_info": null
    },
    {
        "title": "次韵和宣甫叔父迁谪过都见寄",
        "author": "苏颂",
        "content": "解组从戎五筦城，壮谋期欲荡蛮腥。\n数奇不意同飞将，肺腑何因学卫青。\n报国有心犹慷慨，谪官无闷但沈冥。\n竹林此日重相过，高论时欣侧耳听。",
        "dynasty": "宋",
        "collection_info": null
    },
    {
        "title": "宣甫以栟榈茶刷见惠继之以诗依韵奉和",
        "author": "苏颂",
        "content": "装橐分余具，茶筒使拂尘。\n制时工匪易，得处赏尤频。\n常与轮槽并，宜为焙匣珍。\n斋中延客语，供办未应贫。",
        "dynasty": "宋",
        "collection_info": null
    },
    {
        "title": "宣甫宿约见过既而不至翌日有诗为示谨次元韵",
        "author": "苏颂",
        "content": "夙昔成嘉约，朝来不见过。\n出门非有碍，掩室返多魔。\n咫尺且犹尔，分携将奈何。\n徘徊延望久，云际待金波。",
        "dynasty": "宋",
        "collection_info": null
    },
    {
        "title": "宣甫随行有端石茶匣甚佳道中为仆夫所损某见之谓微瑕无伤寻蒙送示有二绝句依韵拜答  其一",
        "author": "苏颂",
        "content": "物重赍轻岂易持，何时登顿损瑰奇。\n曾为什袭缇巾宝，一见寒姿不忍遗。",
        "dynasty": "宋",
        "collection_info": null
    },
    {
        "title": "宣甫随行有端石茶匣甚佳道中为仆夫所损某见之谓微瑕无伤寻蒙送示有二绝句依韵拜答  其二",
        "author": "苏颂",
        "content": "镌砻圭角制尤精，岂为微瑕用便轻。\n且赏岩珍终耿介，休思人事有亏成。",
        "dynasty": "宋",
        "collection_info": null
    },
    {
        "title": "送沈学士守毗陵",
        "author": "苏颂",
        "content": "使君四十五专城，新向鸿都得请行。\n高阁和铅人暂去，秋郊驱弩吏趋迎。\n兰陵郡邑今尤盛，阳羡溪山古有名。\n赋政优游多乐事，东园应不负飞觥。",
        "dynasty": "宋",
        "collection_info": null
    },
    {
        "title": "送李留后赴镇天平",
        "author": "苏颂",
        "content": "出拥朱轓就镇雄，须句封国济亭东。\n干旄光动奎躔外，阃节权并鲁分中。\n两绶鵰鹰纹异绣，半符鱼虎佩兼铜。\n朝廷慎重惟良选，定有能声惬帝衷。",
        "dynasty": "宋",
        "collection_info": null
    },
    {
        "title": "送朱屯田赴辟成都",
        "author": "苏颂",
        "content": "赞条初罢浙江回，辟命还从蜀道来。\n朱绂聊光新幕府，乌星重照旧行台。\n秋登危栈烟霄界，晓望通阛锦绣堆。\n乐职定应能赋颂，知君堪继子渊才。",
        "dynasty": "宋",
        "collection_info": null
    },
    {
        "title": "送黄从政宰晋江",
        "author": "苏颂",
        "content": "泉山南望海之滨，家乐文儒里富仁。\n弦诵多于邹鲁俗，绮罗不减蜀吴春。\n怀章近辍枢廷杰，制锦重纡学馆人。\n岂独光荣生邑里，须知美化浃瓯闽。",
        "dynasty": "宋",
        "collection_info": null
    },
    {
        "title": "送李屯田子震赴宛丘签判",
        "author": "苏颂",
        "content": "交游情分十年余，从宦差池后会疏。\n远塞新归饶意气，长年相遇倍勤渠。\n登朝蚤卧郎官帐，入幕还陪丞相车。\n咫尺淮阳曹事简，邮筒莫遣少音书。",
        "dynasty": "宋",
        "collection_info": null
    },
    {
        "title": "道元上人累示禅偈诗笔并诸贤赓唱见索鄙作因成短句奉酬",
        "author": "苏颂",
        "content": "释子南宗秀，囊文数见过。\n灯分壁观后，诗学宝书多。\n摘句心游刃，谈空辩注河。\n儒林盛推挹，风势张云柯。",
        "dynasty": "宋",
        "collection_info": null
    },
    {
        "title": "次韵宋次道学士重过礼院",
        "author": "苏颂",
        "content": "斋居永日坐重帘，共嘆清才久滞淹。\n诗格转精缘大手，风情不薄早斑髯。\n曲台论议于今美，东观翻雠载世兼。\n孤学尸官犹有頼，繄君余润远相霑。",
        "dynasty": "宋",
        "collection_info": null
    },
    {
        "title": "判秘阁何龙图赴职宴集诸公同赋诗以纪出入之盛",
        "author": "苏颂",
        "content": "一去鸿都岁始旬，职更河澳与言纶。\n出为戎阃蕃宣守，归作儒林典颂人。\n寓直重游唐丽正，翻书还上汉麒麟。\n参陪樽俎俱时彦，独愧非才踵后陈。",
        "dynasty": "宋",
        "collection_info": null
    },
    {
        "title": "送朱职方赴天彭",
        "author": "苏颂",
        "content": "晓鼓频趋宣政朝，左符还领郡封遥。\n三春车马逾邛阪，千里帷裳布汉条。\n蚤接朋僚情款款，旧传词笔气飘飘。\n西南留滞应非久，可奈离襟重黯消。",
        "dynasty": "宋",
        "collection_info": null
    },
    {
        "title": "和丁御史出郊雩祀夕雨初霁",
        "author": "苏颂",
        "content": "雩帝临初孟，涓辰用吉辛。\n肄仪惭陋学，司直接名臣。\n出从笼街驭，时观避路人。\n雨余鲜野服，云霁变鱼鳞。\n觚陛牲匏洁，公卿冕佩轃。\n共期严荐享，上副圣心纯。",
        "dynasty": "宋",
        "collection_info": null
    },
    {
        "title": "和杨直讲寒食感怀",
        "author": "苏颂",
        "content": "永日轻风起暝阴，伤春情绪苦难禁。\n流连节物游人意，怅惜时光志士心。\n桃李新芳添远思，龙蛇遗事感悲吟。\n知君退直饶欢趣，每向尊前赏奏音。",
        "dynasty": "宋",
        "collection_info": null
    },
    {
        "title": "又和春日对酒",
        "author": "苏颂",
        "content": "倦游城阙祗疏慵，偏爱君家好事风。\n后院按歌声不歇，雕章得句曲方终。\n欢来趋向诸缘息，醉裏情怀万虑空。\n谁道广文官独冷，未曾虚度一春中。",
        "dynasty": "宋",
        "collection_info": null
    },
    {
        "title": "再和",
        "author": "苏颂",
        "content": "朱门罗绮竞珊珊，未必儒官偏少欢。\n随分管絃娱性尚，等閒唱咏过暄寒。\n幽人栖遁心非适，夸者经营席靡安。\n一絓利名均是徇，能遗斯事更为难。",
        "dynasty": "宋",
        "collection_info": null
    },
    {
        "title": "送韩玉汝太博出守洋州",
        "author": "苏颂",
        "content": "州封繁会逼梁嶓，继世为藩盛事多。\n遗德在人棠蔽芾，旧游经眼树婆娑。\n春生剑外壶浆溢，花满褒中驷马过。\n父老逢迎应善祝，缁衣将入郑风歌。",
        "dynasty": "宋",
        "collection_info": null
    },
    {
        "title": "送集贤赵少卿出守淝州",
        "author": "苏颂",
        "content": "行色光辉水国春，龙函画弩菟分银。\n瀛洲旧侣还挥袂，淮甸诸侯半望尘。\n三品新緺垂若若，两朱华毂去辚辚。\n谁言贵仕犹荣滞，二纪儒林最旧人。",
        "dynasty": "宋",
        "collection_info": null
    },
    {
        "title": "送若讷上人归衢州",
        "author": "苏颂",
        "content": "应供何来此，囊书谒紫宸。\n清閒频赐对，止观久谈真。\n恳谢兰袍宠，恩颁宝字新。\n重还乡寺日，学侣益归亲。",
        "dynasty": "宋",
        "collection_info": null
    },
    {
        "title": "和林乔年学士",
        "author": "苏颂",
        "content": "高阁清寒夜未暝，独持铅笔校中经。\n灯残短檠人初静，月上虚廊户不扃。\n倚盖星河檐际直，玉晨钟磬枕边听。\n归来欲记通宵景，恍若曾游上帝庭。",
        "dynasty": "宋",
        "collection_info": null
    },
    {
        "title": "馆西迎驾起居",
        "author": "苏颂",
        "content": "一梢鸣跸启重关，广殿传呼趣就班。\n瑞日初临黄盖外，紫云先绕翠裘间。\n和鸾音裏趋翔过，锦绣围中拜舞还。\n共诧书林清近地，彤墀咫尺对天颜。",
        "dynasty": "宋",
        "collection_info": null
    },
    {
        "title": "送邵裔员外尉长洲",
        "author": "苏颂",
        "content": "洞庭山侧第新成，门对湖阴水鑑明。\n紫绶使君还政日，綵衣仙尉拜官荣。\n丘园自适亲心乐，桴鼓稀鸣吏局清。\n退食不妨晨夕养，人生从宦此难并。",
        "dynasty": "宋",
        "collection_info": null
    },
    {
        "title": "和李子仪学士上元",
        "author": "苏颂",
        "content": "倾都繁盛数宵中，知是钧天第几重。\n岧阙开筵纡警跸，綵山张乐戏鱼龙。\n月华高下随灯丽，春色融和入酒浓。\n拟逐胜游行乐去，长年于事亦无悰。",
        "dynasty": "宋",
        "collection_info": null
    },
    {
        "title": "送襄州李观察",
        "author": "苏颂",
        "content": "半符双节镇关东，汉沔从来地望雄。\n帕首诸侯趋道左，题襟群彦寄邦中。\n江鲂鲙玉飧盘贵，霜橘堆金燕豆丰。\n心厌纷华欣吏职，当时朝议宠民功。",
        "dynasty": "宋",
        "collection_info": null
    },
    {
        "title": "送僧务静还吴",
        "author": "苏颂",
        "content": "琴诗清绝事，静也两兼能。\n技有知音许，名因国士称。\n故山何日别，归舫待春乘。\n却遂林泉适，絃歌结旧朋。",
        "dynasty": "宋",
        "collection_info": null
    },
    {
        "title": "送都官辛七丈赴治江夏",
        "author": "苏颂",
        "content": "官柳春来已可攀，使君旌盖驻江干。\n还颁明诏恩优渥，坐使环封俗阜安。\n西塞山川余旧迹，南楼风月有清欢。\n幕中才雅今应盛，暇日追游兴未阑。",
        "dynasty": "宋",
        "collection_info": null
    },
    {
        "title": "送薛宗孺通理并州",
        "author": "苏颂",
        "content": "河东望族衣冠盛，汉署潜郎阀阅优。\n久擅才名宜治剧，又分朝寄去监州。\n民风近古藩房肃，边候无尘戍役休。\n元帅正求贤者佐，得君应喜助咨谋。",
        "dynasty": "宋",
        "collection_info": null
    },
    {
        "title": "寄题宗室世泽太博修性斋",
        "author": "苏颂",
        "content": "人情安逸或骄惛，君子操修有本原。\n结宇近同閒燕处，题颜深警圣贤言。\n游心最乐群书富，寓目无穷百卉繁。\n治世右文风教洽，彬彬儒雅遍宗藩。",
        "dynasty": "宋",
        "collection_info": null
    },
    {
        "title": "送唐安虞部赵侯",
        "author": "苏颂",
        "content": "朱绂郎官领要藩，西南胜处蜀江源。\n若非阀阅才资美，岂称朝廷选任恩。\n路近烟霄经栈险，山如锦绣见花繁。\n郡民旧染文翁化，礼教风流尚可论。",
        "dynasty": "宋",
        "collection_info": null
    },
    {
        "title": "送石舍人得告还蜀",
        "author": "苏颂",
        "content": "寤寐家山谒告还，锦衣驷马路人观。\n逢迎喜识词臣贵，行役谁言蜀道难。\n江上田桑应不改，里中牛酒欲交欢。\n岷峨信美毋多恋，盛典方资大手刊。",
        "dynasty": "宋",
        "collection_info": null
    },
    {
        "title": "又送石舍人",
        "author": "苏颂",
        "content": "予告西还上宠优，辉华行李照亭邮。\n内朝簪橐虚严直，故国山川想旧游。\n一去秋光连栈道，及归春色动皇州。\n眼看景物皆清绝，定有佳章到处留。",
        "dynasty": "宋",
        "collection_info": null
    },
    {
        "title": "送达夫同年殿丞宰吴江",
        "author": "苏颂",
        "content": "尝夸吴会土风嘉，新领铜章一水涯。\n岂为江山游赏胜，只贪晨夕旨甘奢。\n鱼登盘俎霜萦缕，苹满洲汀雪吐花。\n旧令多才君继美，松陵赓唱未应赊。",
        "dynasty": "宋",
        "collection_info": null
    },
    {
        "title": "送李屯田倅丹阳",
        "author": "苏颂",
        "content": "西津秋晚度归艎，新领监州建礼郎。\n蚤伏能名动江左，重闻谣咏入朱方。\n部中句曲三茅阜，境上吴门二陆乡。\n官近仙都家在望，锦衣此日倍辉光。",
        "dynasty": "宋",
        "collection_info": null
    },
    {
        "title": "杨君宠示嘉篇次韵奉和",
        "author": "苏颂",
        "content": "江湖一别岁经旬，携手重游上苑春。\n华髮满头犹未仕，少年得意果何人。\n利名机浅贫奚恤，道义交深老益亲。\n清世怀文终有用，穷途宁久困无津。",
        "dynasty": "宋",
        "collection_info": null
    },
    {
        "title": "送冀州向团练",
        "author": "苏颂",
        "content": "河外诸藩北控胡，美君家世领鱼书。\n旧传将略名尤重，却过亲庭庆有余。\n使节频烦民未息，边庭清晏候仍虚。\n惟宣圣主威怀德，长使天声詟虏墟。",
        "dynasty": "宋",
        "collection_info": null
    },
    {
        "title": "送仪州李太保丈",
        "author": "苏颂",
        "content": "持节出西闉，腰章入旧秦。\n家传虎韬术，朝有象贤人。\n閤闭关山月，帷褰渭水春。\n虏尘今向息，正是雅歌辰。",
        "dynasty": "宋",
        "collection_info": null
    },
    {
        "title": "同吕缙叔诸君寄怀希用师",
        "author": "苏颂",
        "content": "方袍为佛者，学术以儒兼。\n迹慕山林逸，心从典籍潜。\n白云中寄趣，浮世外安恬。\n遐想观书室，焚香正下帘。",
        "dynasty": "宋",
        "collection_info": null
    },
    {
        "title": "送祖择之少卿学士出疆",
        "author": "苏颂",
        "content": "四方专对昔难人，今辍文章侍从臣。\n万里光华宣使指，百年恩信浃殊邻。\n出关飞盖尘生路，度漠轻车雪拥轮。\n少别书林还隔岁，归来期宴曲江春。",
        "dynasty": "宋",
        "collection_info": null
    },
    {
        "title": "送王广渊司门出守绛州",
        "author": "苏颂",
        "content": "仕宦人言为郡乐，名藩古有绛台雄。\n居园幽绝刻樊记，分国盛强歌晋风。\n历览胜游千骑上，坐颁仁政两河中。\n当年谁似高门庆，五守同时閒望隆。",
        "dynasty": "宋",
        "collection_info": null
    },
    {
        "title": "送句都官倅建阳",
        "author": "苏颂",
        "content": "玉岭名都古越疆，监州今用上台郎。\n溪山绝胜神仙宅，絃诵相闻礼义乡。\n龙焙枪旗争早晚，刺桐花叶候灾穰。\n朝廷恤远频颁诏，更倚贤能慰一方。",
        "dynasty": "宋",
        "collection_info": null
    },
    {
        "title": "送句湛太博通守汝阴",
        "author": "苏颂",
        "content": "天汉南通颍水清，新恩监郡赴官荣。\n数舟旗鼓家人喜，两岸壶浆父老迎。\n暂试吏能收治绩，蚤闻时誉伏朝缨。\n十年京国同游者，何日如君补外行。",
        "dynasty": "宋",
        "collection_info": null
    },
    {
        "title": "和陈和叔秋寒",
        "author": "苏颂",
        "content": "夕雨初开霁，晨霜已结寒。\n增裘肌怯重，对酒面生丹。\n急节惊收潦，归心念采兰。\n昕趋更清栗，委佩缀公桓。",
        "dynasty": "宋",
        "collection_info": null
    },
    {
        "title": "又和蔡子直",
        "author": "苏颂",
        "content": "官局诚俱冷，交盟信不寒。\n风霜两鬓白，冰蘗一心丹。\n未剖方州竹，犹熏画省兰。\n北宫陪论定，应似汉丁桓。",
        "dynasty": "宋",
        "collection_info": null
    },
    {
        "title": "又自和",
        "author": "苏颂",
        "content": "一入石渠署，八逢霜树寒。\n任讥书尚白，不废研磨丹。\n骑省愁看鬓，骚人兴佩兰。\n壮年几已过，游乐谢曹桓。",
        "dynasty": "宋",
        "collection_info": null
    },
    {
        "title": "即席分得秋字送张吉老学士移使京西",
        "author": "苏颂",
        "content": "赐对中楹喜暂留，驻旌聊復到蓬丘。\n朋游少别三周岁，尊酒相逢半白头。\n频拜恩光龙铸节，屡宣风力隼横秋。\n二邦已见澄清效，更尽宽平缓主忧。",
        "dynasty": "宋",
        "collection_info": null
    },
    {
        "title": "和陈彦升学士九月校书怀旧之作",
        "author": "苏颂",
        "content": "京国重阳册府家，正披坟史猎菁华。\n思飘昔日龙山帽，阻看残秋上苑花。\n怅惜岁华霜染鬓，滞留归思角生车。\n自怜高阁穷年业，青简刊雠未有涯。",
        "dynasty": "宋",
        "collection_info": null
    },
    {
        "title": "送张中正先生归庐陵",
        "author": "苏颂",
        "content": "白首师儒学愈专，未应褐博慕缨鲜。\n离群旧友青云上，负笈诸生绛帐前。\n京洛风尘销客袂，江湖春色趁归船。\n飘然无復羁名累，道信乡闾足谓贤。",
        "dynasty": "宋",
        "collection_info": null
    },
    {
        "title": "二月晦日过范景仁舍人留饮联句分夜而归",
        "author": "苏颂",
        "content": "闻道星轺税鞅鞿，朋游相继款斋扉。\n正当春霁园英富，况值时清谏疏稀。\n共喜开颜论雅旧，须留持酒玩芳菲。\n属酬新句尤欢纵，不限严更未许归。",
        "dynasty": "宋",
        "collection_info": null
    },
    {
        "title": "和宣甫叔读白傅丁相诗集",
        "author": "苏颂",
        "content": "二公清尚固难偕，迁谪襟怀亦洞开。\n得志已观邪与正，寓言宁校福兼灾。\n恬然委顺诚高识，展矣文华信雅才。\n珍重佳篇堪继美，咏歌中遣待时来。",
        "dynasty": "宋",
        "collection_info": null
    },
    {
        "title": "次韵和丹阳裴如晦学士寄示与蔡子直陈述古唱酬五篇  其一",
        "author": "苏颂",
        "content": "登瀛忝继唐词客，补郡仍陪汉望郎。\n政事将何攀邵杜，声名空贵蹑王杨。",
        "dynasty": "宋",
        "collection_info": null
    },
    {
        "title": "次韵和丹阳裴如晦学士寄示与蔡子直陈述古唱酬五篇  其二",
        "author": "苏颂",
        "content": "三贤领剧缘才选，拙者求閒属倦飞。\n幸得汝阴当僻左，无能尸禄众应讥。",
        "dynasty": "宋",
        "collection_info": null
    },
    {
        "title": "次韵和丹阳裴如晦学士寄示与蔡子直陈述古唱酬五篇  其三",
        "author": "苏颂",
        "content": "紞鼓吴门彻曙开，郡人还喜邓侯来。\n政成岁稔庭无讼，谁伴南园举宴杯。",
        "dynasty": "宋",
        "collection_info": null
    },
    {
        "title": "次韵和丹阳裴如晦学士寄示与蔡子直陈述古唱酬五篇  其四",
        "author": "苏颂",
        "content": "当年二邑絃歌洽，所幸诸生簦蹻随。\n此日毗陵流美化，风流应似赞皇时。",
        "dynasty": "宋",
        "collection_info": null
    },
    {
        "title": "次韵和丹阳裴如晦学士寄示与蔡子直陈述古唱酬五篇  其五",
        "author": "苏颂",
        "content": "惠爱昔曾留二浙，能声行復表三河。\n更传骚雅联编富，可是江山助思多。",
        "dynasty": "宋",
        "collection_info": null
    },
    {
        "title": "次韵刁景纯学士将至郡见寄",
        "author": "苏颂",
        "content": "偃伏声名三十年，当时伦辈有谁前。\n曾随贡籍逢标鉴，更向词林接俊躔。\n上馆久违牵梦寐，归舟将至想神仙。\n襟怀旷达应如旧，迟对清尊一问焉。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 涵春圃",
        "author": "苏颂",
        "content": "桃李阴阴一水涯，因人封殖更繁华。\n湖光凝碧花飘锦，春物惟应此地嘉。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 射堂",
        "author": "苏颂",
        "content": "射者如仁求审固，美哉成室序朋俦。\n今时宾礼存无几，舍矢犹堪一献酬。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 碧澜堂",
        "author": "苏颂",
        "content": "北渚清泠十顷波，偶来凭槛意如何。\n且观秋水蒙庄论，休听沧浪渔父歌。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 野翠堂",
        "author": "苏颂",
        "content": "郊原西与莽苍连，隔岸人家小径穿。\n满目风光杳无际，柳如山色草如烟。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 西湖",
        "author": "苏颂",
        "content": "椒泽疏源势不休，绕城冰玉湛寒流。\n鳬鹥容与菰蒲乱，占得江湖一望秋。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 飞盖桥",
        "author": "苏颂",
        "content": "朱桥矗矗两园间，湖水平时柳可攀。\n车马等閒湖上去，游人常踏月中还。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 临胜阁",
        "author": "苏颂",
        "content": "近郭溪流一衣带，中流鳬屿小蓬莱。\n西园胜事凭高尽，到者踟蹰不忍迴。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 清风亭",
        "author": "苏颂",
        "content": "广寒宫殿诚夸诞，消暑楼台久寂寥。\n未似虚亭面空阔，时时清籁濯烦歊。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 撷芳亭",
        "author": "苏颂",
        "content": "春来何处最花繁，湖水西头百亩园。\n无限游人折红蕊，可怜桃李自无言。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 四望亭",
        "author": "苏颂",
        "content": "高亭春望思无穷，千里人烟指顾中。\n比屋如云浓被野，颐颐醇俗乐时丰。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 去思堂",
        "author": "苏颂",
        "content": "丞相临人以惠和，三年乡校起絃歌。\n至今旌旆曾游处，犹道当时乐事多。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 西溪",
        "author": "苏颂",
        "content": "夹岸垂杨展绿阴，倚空庭树照波心。\n游人不泛西溪水，岂见回环野径深。",
        "dynasty": "宋",
        "collection_info": null
    },
    {
        "title": "和梁签判颍州西湖十三题 女郎台",
        "author": "苏颂",
        "content": "荒台孤映拂晴霓，曾是诸侯筑馆基。\n一郡人夸最高处，年年长作会春期。",
        "dynasty": "宋",
        "collection_info": null
    },
    {
        "title": "送祖印忠师南归",
        "author": "苏颂",
        "content": "扰扰京华客，营营不自閒。\n胡为丘壑者，亦到市朝间。\n孤月无留影，归云靡定山。\n东南清胜处，羡子一舟还。",
        "dynasty": "宋",
        "collection_info": null
    },
    {
        "title": "和朱纯臣兵部上巳锡宴",
        "author": "苏颂",
        "content": "故事修春禊，恩筵启凤林。\n风光来莽苍，和气动幽沈。\n六豆分肴贵，千钟酌醴深。\n执兰游洧水，忘味听韶音。\n鳬藻群官意，云天上帝心。\n叨陪宴湑召，非服愧华簪。",
        "dynasty": "宋",
        "collection_info": null
    },
    {
        "title": "又和内院海棠",
        "author": "苏颂",
        "content": "华萼相辉采翠重，几番浓艷九春中。\n根盘省闼偏含润，影拂邻墙暗逐风。\n繁若百枝然宝炷，深于三入染纁红。\n诸君赏咏时连属，珍重多才好事同。",
        "dynasty": "宋",
        "collection_info": null
    },
    {
        "title": "次韵程公闢暮春",
        "author": "苏颂",
        "content": "日日寻春春欲还，园林游兴未应阑。\n间关鶑啭衝牙韵，烂漫花开历绿团。\n须信马蹄随处健，肯教金盏暂时干。\n休惊节物频更换，适意欢娱定一般。",
        "dynasty": "宋",
        "collection_info": null
    },
    {
        "title": "再和暮春",
        "author": "苏颂",
        "content": "黄鶑初啭燕新还，林馆清虚景未阑。\n瓮拨金膏倾腊脚，封开绿绢试春团。\n条风吹笋苞犹嫩，谷雨催花色渐干。\n若待休閒频宴集，牵拘人事恐多般。",
        "dynasty": "宋",
        "collection_info": null
    },
    {
        "title": "再和",
        "author": "苏颂",
        "content": "十分春色九分残，计日追游至夜阑。\n月照余花光烛烛，露垂新叶影团团。\n壅焙萱背尤宜厚，汲引荷池莫放干。\n看即熏风催暑景，要须佳玩两三般。",
        "dynasty": "宋",
        "collection_info": null
    },
    {
        "title": "再和入省宿",
        "author": "苏颂",
        "content": "雕龙辞辨干时才，重赞甘泉屈壮怀。\n被拥绫香归汉直，食荤忘茹似颜斋。\n休嗟簿领书堆案，况是鸿鸾序渐阶。\n公论共推资望久，春云高步信难排。",
        "dynasty": "宋",
        "collection_info": null
    },
    {
        "title": "和北轩薜荔",
        "author": "苏颂",
        "content": "分得岩枝带藓文，壁间延蔓密含春。\n摇风似展垂云翼，和雨疑骞化浪鳞。\n寒对竹轩陵霰雪，静陪犀柄辟埃尘。\n省闱不比山河远，休拟灵均咏若人。",
        "dynasty": "宋",
        "collection_info": null
    },
    {
        "title": "和清明后一日游西池",
        "author": "苏颂",
        "content": "万家供帐集西明，綵舰芳林酒屡行。\n强对鶑花无奈老，时闻歌吹不胜情。\n轮囷佳气城头近，烋噢清风语下生。\n休沐傥閒须数往，水边庭际解朝缨。",
        "dynasty": "宋",
        "collection_info": null
    },
    {
        "title": "行次塘堤",
        "author": "苏颂",
        "content": "淼淼寒流千里余，带城襟垒似江湖。\n侯王设险古未有，夷狄窥边今遂无。\n数郡营屯归耒耨，万家生聚利菰蒲。\n长堤不绝才如綫，南北衝衝是坦途。",
        "dynasty": "宋",
        "collection_info": null
    },
    {
        "title": "登雄州城楼",
        "author": "苏颂",
        "content": "三关相直断华戎，燕蓟山川一望中。\n斥堠人间风马逸，朝廷恩广使轺通。\n岁颁金絮非无策，利尽耕桑岂有穷。\n自古和亲诮儒者，可怜汉将亦何功。",
        "dynasty": "宋",
        "collection_info": null
    },
    {
        "title": "接伴北使至乐寿寄高阳安抚吴仲庶待制",
        "author": "苏颂",
        "content": "道路传闻北守贤，就中清尚是河间。\n辕门卧鼓军无警，幕府赓歌笔不閒。\n只合论思居禁闼，岂宜留滞在边关。\n宁容旧客升堂室，拟请新篇满箧还。",
        "dynasty": "宋",
        "collection_info": null
    },
    {
        "title": "和吴仲庶待制见寄",
        "author": "苏颂",
        "content": "几日风沙结襟袖，忽传嘉惠眼重开。\n交情不改乘车约，和气先随掞藻来。\n元帅本由诗礼选，行人愧匪语言才。\n相逢且喜论平素，若校文章未易陪。",
        "dynasty": "宋",
        "collection_info": null
    },
    {
        "title": "冬至日瓦桥与李綖少卿会饮",
        "author": "苏颂",
        "content": "使传驱驰同被命，边城迢递偶相从。\n风霜正急偏催老，岁月如流又过冬。\n方念去家千里远，无辞沈醉十分浓。\n须知此会洵堪喜，北上河桥便寡悰。",
        "dynasty": "宋",
        "collection_info": null
    },
    {
        "title": "和王临谢寄蜀笺双井茶",
        "author": "苏颂",
        "content": "铃閤优閒斲句新，客亭传诵慰驰神。\n诚知撷露敲冰陋，岂敌挥毫掞藻春。\n固乏琼瑶酬错宝，多惭鱼目换骊珍。\n近来闻道谈机迅，更恐难当彼上人。",
        "dynasty": "宋",
        "collection_info": null
    },
    {
        "title": "和李少卿寄吴仲庶",
        "author": "苏颂",
        "content": "延阁儒臣出抚边，指纵胡虏坐挥鞭。\n歌谣早已留南楚，唱和今还到北燕。\n使客过从车结辙，耕夫安佚土开阡。\n更将佳句刊斋壁，留作河间故事传。",
        "dynasty": "宋",
        "collection_info": null
    },
    {
        "title": "和吴仲庶寄李子仪",
        "author": "苏颂",
        "content": "五纪修戎好，重关四向开。\n村郊纵牛马，战地长蒿莱。\n过客朝连暮，征轺去復回。\n元侯勤主礼，一一倒瓶罍。",
        "dynasty": "宋",
        "collection_info": null
    },
    {
        "title": "和李子仪寄吴仲庶",
        "author": "苏颂",
        "content": "并驰绝塞待燕邻，喜过重关值故人。\n阔别经年劳远梦，留连此日奉清尘。\n威行列郡连营肃，恩浃诸戎异域春。\n愿学子云承汉诏，未央宫壁颂功臣。",
        "dynasty": "宋",
        "collection_info": null
    },
    {
        "title": "和李子仪瀛州借马寄安抚待制",
        "author": "苏颂",
        "content": "塞草黄明畜牧肥，外闲千驷气增威。\n权奇毛骨森相映，騕褭精神动若飞。\n暂借行人持玉节，屡陪方伯展朱旗。\n料君早晚趋严召，安稳乘归从六騑。",
        "dynasty": "宋",
        "collection_info": null
    },
    {
        "title": "和北游",
        "author": "苏颂",
        "content": "衔命初开朔土游，故人威重肯回眸。\n旌旗在列千余骑，棨戟遥临十一州。\n令尹投兵方秉羽，羊公临塞但轻裘。\n诸贤酬唱无閒日，卷轴今应束两牛。",
        "dynasty": "宋",
        "collection_info": null
    },
    {
        "title": "和吴仲庶龙图寄德仁致政比部二首  其一",
        "author": "苏颂",
        "content": "道骨仙风擅世华，肯将璠玉混泥沙。\n潜郎未老辞朝路，傲吏归来学道家。\n逸似子荆将潄石，清如中散本餐霞。\n应思平日市朝客，缰鏁拘挛正可嗟。",
        "dynasty": "宋",
        "collection_info": null
    },
    {
        "title": "和吴仲庶龙图寄德仁致政比部二首  其二",
        "author": "苏颂",
        "content": "倦游城阙厌纷华，一棹南归出白沙。\n簪绂弃来如释负，山林到处便为家。\n流泉绕舍锵金玉，仙饵盈槃泛露霞。\n珍重宗英嘉隠操，远裁清句重咨嗟。",
        "dynasty": "宋",
        "collection_info": null
    },
    {
        "title": "某忝被给札之召伏蒙景纯学士文丈宠示嘉篇且述早岁先人试职之日尝亦相遇于政府感怆不已辄次高韵",
        "author": "苏颂",
        "content": "先友勤渠庆得时，相逢仍在右垣扉。\n负山徒荷君恩重，起草多惭笔力微。\n早岁应门叨赏识，几年联襼接音徽。\n雕章华藻蒙褒贲，知我从今不患稀。",
        "dynasty": "宋",
        "collection_info": null
    },
    {
        "title": "景纯学士文丈再录早年见庆嘉篇重用前韵奉和",
        "author": "苏颂",
        "content": "载世交游共一时，立朝几见盛门扉。\n官班早合登青琐，星象俄闻返少微。\n曾向瀛仙陪雅集，更同绵蕝讲鸿徽。\n江干千里劳魂梦，常恨平安信息稀。",
        "dynasty": "宋",
        "collection_info": null
    },
    {
        "title": "与次道集贤谏议元素翰林赴冲卿枢密谏议见招宴会同赋",
        "author": "苏颂",
        "content": "江淮罢郡许归朝，台阁重来鬓渐凋。\n内禁群英容接武，西枢元弼记尝僚。\n当年已绝坐中礼，此日犹蒙客右招。\n衰病无堪还自慰，交游相继上层霄。",
        "dynasty": "宋",
        "collection_info": null
    },
    {
        "title": "用诸公本韵各和一篇共三首  其一",
        "author": "苏颂",
        "content": "早陪鹓鹭侍丹闱，旋见夔龙陟近司。\n西阁屡观新诏草，东曹犹记旧文移。\n半途霄壤成分异，几岁江湖役梦思。\n席面故人皆显重，可怜颜尉独厖眉。",
        "dynasty": "宋",
        "collection_info": null
    },
    {
        "title": "用诸公本韵各和一篇共三首  其二",
        "author": "苏颂",
        "content": "二纪书林得并迁，升沈俱喜在樽前。\n非才幸復登群正，大笔犹稽直五砖。\n欣听友声同伐木，坦忘情类似虚船。\n白头光景尤须惜，乐事相逢且豁然。",
        "dynasty": "宋",
        "collection_info": null
    },
    {
        "title": "用诸公本韵各和一篇共三首  其三",
        "author": "苏颂",
        "content": "继踵螭阶入右垣，曾参何敢望渊骞。\n复门重庆登庸命，枢閤仍陪话旧筵。\n贵贱交情都不改，始终风节固难迁。\n公卿平日推高誉，朝论今谁过邓先。",
        "dynasty": "宋",
        "collection_info": null
    },
    {
        "title": "寄题傅钦之学士济源草堂",
        "author": "苏颂",
        "content": "大形南址直河津，君有茅庐泲水滨。\n苍翠入檐藏绝景，潺湲绕舍隔嚣尘。\n久游台阁忘声利，长忆渔樵狎隠沦。\n待得功成年至日，归来不负故园春。",
        "dynasty": "宋",
        "collection_info": null
    },
    {
        "title": "寄题蒲传正学士清风阁",
        "author": "苏颂",
        "content": "阁倚青山书满堂，门齐通德里高阳。\n传家载世惟清白，教子何人似义方。\n班嗣一丘虽道卷，刘商七业已名彰。\n他年驷马充闾贵，须信文儒泽施长。",
        "dynasty": "宋",
        "collection_info": null
    },
    {
        "title": "寄译经清衍大师",
        "author": "苏颂",
        "content": "辇寺栖迟不计年，衡门无异对林泉。\n试闱给笔频辞命，译馆翻经屡奏篇。\n九陌尘埃方外境，六时香火静中缘。\n思陪丈室谈名理，自愧常为俗累牵。",
        "dynasty": "宋",
        "collection_info": null
    },
    {
        "title": "送王彦祖学士守毗陵",
        "author": "苏颂",
        "content": "黄州终始宋名臣，载世逢时见裔孙。\n赐第中宸跻甲等，迁官京寺出殊恩。\n文章已復光儒馆，风节应须继祖门。\n坚请麾符知有意，聊将慈惠振元元。",
        "dynasty": "宋",
        "collection_info": null
    },
    {
        "title": "和王察院竹篠巷阻风七言",
        "author": "苏颂",
        "content": "闻道扁舟下迅湍，怒涛惊浪拥前滩。\n岸迷津际居无定，人隔过从意少欢。\n风信未回聊对景，岁华将暮自凌寒。\n君才一日能千里，直上青云亦未难。",
        "dynasty": "宋",
        "collection_info": null
    },
    {
        "title": "冬夕会诸同僚与税舍弟郡斋饮话通判欧郎中以二绝句纪事见寄次韵  其一",
        "author": "苏颂",
        "content": "弟兄叨郡两淮间，宾友衔杯午夜欢。\n喜听话言消酒力，更钦风义敌霜寒。",
        "dynasty": "宋",
        "collection_info": null
    },
    {
        "title": "冬夕会诸同僚与税舍弟郡斋饮话通判欧郎中以二绝句纪事见寄次韵  其二",
        "author": "苏颂",
        "content": "立朝才薄幸潜郎，出守恩优便养堂。\n頼得同僚借河润，坐令尸禄荷龙光。",
        "dynasty": "宋",
        "collection_info": null
    },
    {
        "title": "次韵蒋颖叔游西湖入南屏山",
        "author": "苏颂",
        "content": "楼台高下满仙风，疑是蓬莱象帝宫。\n湖面涵虚云漾漾，山腰藏景石珑珑。\n松筠影出红尘外，钟梵声来碧落中。\n薄暮将归起余思，落霞飞鹜正横空。",
        "dynasty": "宋",
        "collection_info": null
    },
    {
        "title": "寄题吴兴墨妙亭",
        "author": "苏颂",
        "content": "汉唐遗刻在江干，右史殷勤辑坠残。\n剔去藓文人乍识，传来墨本字犹完。\n六书体法从兹辨，二费声光遂不刊。\n何必临池苦萦思，燕閒时得坐隅观。",
        "dynasty": "宋",
        "collection_info": null
    },
    {
        "title": "和欧阳永叔少师会老唱和诗三首 寄汝阴少师",
        "author": "苏颂",
        "content": "得时行道贵知终，猛退如公世罕逢。\n掷弃浮名同敝屣，保全高节似寒松。\n文章千古追谟诰，勋业三朝镂鼎钟。\n见说新堂频燕会，故时宾客定相容。",
        "dynasty": "宋",
        "collection_info": null
    },
    {
        "title": "和欧阳永叔少师会老唱和诗三首 和南都赵少师",
        "author": "苏颂",
        "content": "富贵功名已两忘，望高嵩华量包湘。\n还家傲似蒙庄子，定策忠于汉霍光。\n远访交亲情益重，共论诗酒兴偏长。\n园亭继日休车马，却悔多年滞庙堂。",
        "dynasty": "宋",
        "collection_info": null
    },
    {
        "title": "和欧阳永叔少师会老唱和诗三首 和汝阴侍读",
        "author": "苏颂",
        "content": "出守尝希阮仲容，剖符仍继夏侯公。\n金华旧侣三贤并，绿野先归二老同。\n宴会莫如今日盛，唱酬还有古人风。\n自嗟流落江湖外，不得尊前听燕鸿。",
        "dynasty": "宋",
        "collection_info": null
    },
    {
        "title": "送丁郎中守江州",
        "author": "苏颂",
        "content": "南朝兵马临江镇，圣世麾符守土臣。\n此日风声动湓浦，早年名誉浃淮邻。\n琵琶昔有天涯曲，𦩷𦪇今无境外人。\n退食优游多胜赏，杯觞不负庾楼春。",
        "dynasty": "宋",
        "collection_info": null
    },
    {
        "title": "次韵葛大卿题江氏寒光阁",
        "author": "苏颂",
        "content": "溪凝蓝黛合双川，阁在千岩万壑前。\n潄石我思清病齿，倚琴谁共听流泉。\n云生北岭横空白，春入东郊一望鲜。\n况是江南风物好，待君重咏四时天。",
        "dynasty": "宋",
        "collection_info": null
    },
    {
        "title": "次韵柳郎中二咏  其一",
        "author": "苏颂",
        "content": "蒲条围坐雪添瓶，侧理糊窗炽炭明。\n常对图书堆四壁，却思裘褐胜双旌。\n道心生后安休息，事局閒来怕践更。\n睡足定应输杜守，穷愁何必学虞卿。",
        "dynasty": "宋",
        "collection_info": null
    },
    {
        "title": "次韵柳郎中二咏  其二",
        "author": "苏颂",
        "content": "百幅敲冰密属连，寝甘谁復诮便便。\n心閒好隠忘言几，官冷宜铺坐客毡。\n乌布任宽忘道韵，绛纱徒侈怯霜天。\n休嗟抛掷缣绫贵，据榻犹胜枕杫眠。",
        "dynasty": "宋",
        "collection_info": null
    },
    {
        "title": "次韵林次中察院经过南都见寄",
        "author": "苏颂",
        "content": "都府曾为入幕宾，玉符重忝守藩臣。\n几年流落甘閒散，平日交游半要津。\n簿领沉迷千虑耗，鬓颐衰飒二毛新。\n圣恩休养深知幸，厚禄华堂许便亲。",
        "dynasty": "宋",
        "collection_info": null
    },
    {
        "title": "次韵次中寄莘老学士  其一",
        "author": "苏颂",
        "content": "曾见台乌朝夕飞，尚稽双凤浴天池。\n远方随牒应难久，同好弹冠即有期。",
        "dynasty": "宋",
        "collection_info": null
    },
    {
        "title": "次韵次中寄莘老学士  其二",
        "author": "苏颂",
        "content": "还家聊去植芳篱。\n睢阳老尹钦才望，待看同升赞盛时。",
        "dynasty": "宋",
        "collection_info": null
    },
    {
        "title": "又和次中答莘老见招",
        "author": "苏颂",
        "content": "近甸无辞暂驻车，吴门虽好隔重湖。\n且尝竹苑迎霜兔，休忆松江上钓鲈。\n老见交朋尤眷恋，醉吟风月好踌躇。\n广陵喜得贤宾客，簪履光华胜瑇珠。",
        "dynasty": "宋",
        "collection_info": null
    },
    {
        "title": "次韵久雨言怀",
        "author": "苏颂",
        "content": "久雨涔𩆂浃甸圻，层云晻暧压城低。\n沈灰将恐蛙生竈，负土深防蚁漏堤。\n避冷竹窗烘炭兽，祷晴琳馆抗旌霓。\n知君方欲行千里，早晚残霞却照西。",
        "dynasty": "宋",
        "collection_info": null
    },
    {
        "title": "次韵奉和次中叙别",
        "author": "苏颂",
        "content": "嘉句连篇惠好音，愧无琼玉报南金。\n几年漂泊离群恨，此日逢迎话旧心。\n气类自应怜茂悦，世情谁復拟高深。\n且将怀抱还尊酒，莫为思归动越吟。",
        "dynasty": "宋",
        "collection_info": null
    },
    {
        "title": "次韵刘莘老学士惜别言怀兼呈次中察院二首  其一",
        "author": "苏颂",
        "content": "梁园寒早雪霏微，亲友将分一棹归。\n客舍萧条风送柳，离筵凄惨酒霑衣。\n霜台二妙君相继，幕府三端我所依。\n况是汴渠今不涸，留连犹得奉音徽。",
        "dynasty": "宋",
        "collection_info": null
    },
    {
        "title": "次韵刘莘老学士惜别言怀兼呈次中察院二首  其二",
        "author": "苏颂",
        "content": "诗侣方逢梦与微，摅怀未尽遽言归。\n正思玉鲙将登俎，应笑缁尘又染衣。\n金石交情知不改，辅车形体自相依。\n何时得遂江湖乐，薄宦牵羁甚纆徽。",
        "dynasty": "宋",
        "collection_info": null
    },
    {
        "title": "次韵蔡资政答朱寺丞惠千叶桃花菊",
        "author": "苏颂",
        "content": "分得秾华质，依然苦薏香。\n繁红如上苑，密蕊胜南阳。\n不用寻根叶，须留过雪霜。\n殷勤送东阁，聊荐百年觞。",
        "dynasty": "宋",
        "collection_info": null
    },
    {
        "title": "送洞霄宫王文玉学士归吴",
        "author": "苏颂",
        "content": "仙都补吏向天涯，归棹南游事事嘉。\n冬课洞庭千户橘，春尝石缝一枪茶。\n蓬山厌直抛铅摘，公府伤离念棣华。\n二纪编酬老朋伴，何时相逐访烟霞。",
        "dynasty": "宋",
        "collection_info": null
    },
    {
        "title": "林次中示及追和浙西三贤述梦诗其间叙卫公事几尽辄拾其遗逸再次前韵",
        "author": "苏颂",
        "content": "曾览三贤述，吟哦日几遭。\n文章追李杜，赠答拟刘曹。\n二相逢辰早，中山擅价高。\n才华固相若，光焰实难韬。\n智决推安邑，超腾自髧髦。\n武谋家府秘，晋祝史君褒。\n任重函牛鼎，投虚剸兕刀。\n内庭纔视草，同列便栖毫。\n夷夏欣宁谧，揄扬颂戢櫜。\n台乌栖直舍，廏马借拳毛。\n对数开宣室，忠逾谏馆陶。\n丝纶长庆制，奴仆楚人骚。\n双节分千骑，沧波看六鳌。\n带垂金错落，服赐锦葡萄。\n忧国常箴衮，延宾罕置醪。\n韦平门素贵，周邵职奚叨。\n在镇民除瘼，还朝雨润膏。\n星霜恩感旧，休沐事忘劳。\n去蠹过蟊蠈，防仇甚猘獒。\n躬仍主戎索，手不释书绦。\n相以父年入，权因主眷操。\n神锋虽爽爽，灵府亦忉忉。\n乌岭无遗镞，维城独赠袍。\n风波消横议，枳棘奈群豪。\n既悟方城语，何由别墅遨。\n间言多斐贝，閒地少蹊桃。\n世路山川险，愁肠冰炭熬。\n两朝空献替，万里孰呼号。\n都为尤权势，终令触怒涛。\n灾屯疑是马，朋敌目为牢。\n伊昔来江海，频年泛棹篙。\n再违文石陛，三拥浙西旄。\n梦觉魂应断，诗成首重搔。\n缄封寄僚友，往復走轺舠。\n残漏传军柝，新流涨郡濠。\n所怀存北阙，有志念东皋。\n岂谓投荒裔，从兹解袠弢。\n平泉遂榛莽，甘露渐藜蒿。\n像寄浮屠宇，香焚过客艘。\n依然见尘迹，流恨水滔滔。",
        "dynasty": "宋",
        "collection_info": null
    },
    {
        "title": "留台蔡资政见示嘉章且有花时之约忽蒙除代恨阻亲依因抒鄙怀仍依元韵",
        "author": "苏颂",
        "content": "清羸躬现疾，出处道还周。\n当轴谐人望，谋边缓主忧。\n庄环聊造适，伊鼎待烹羞。\n见约高斋会，将行尚少留。",
        "dynasty": "宋",
        "collection_info": null
    },
    {
        "title": "和府推官冬菊",
        "author": "苏颂",
        "content": "经冬寒菊已离披，梁苑残英尚满墀。\n尊酒还思元亮醉，秋香又过子愚期。\n寻芳意思人尤厚，耐冷枝条土所宜。\n墨客有谁偏好事，留将乐府着新辞。",
        "dynasty": "宋",
        "collection_info": null
    },
    {
        "title": "七言二首奉答签判学士  其一",
        "author": "苏颂",
        "content": "两篇华藻敌南金，辱赠应怜旧赏音。\n平日所知谁莫逆，老年于事已无心。\n云霄路在看君上，诗酒盟寒且共寻。\n屈指当时文学士，谁知扬子思湛深。",
        "dynasty": "宋",
        "collection_info": null
    },
    {
        "title": "七言二首奉答签判学士  其二",
        "author": "苏颂",
        "content": "常爱君房言语妙，仍钦叔度德名高。\n受釐宣室行膺召，置酒梁园喜誉髦。\n辩博方亲谈衮衮，别离俄起恨劳劳。\n临岐更辱殷勤句，衰拙何胜异日褒。",
        "dynasty": "宋",
        "collection_info": null
    },
    {
        "title": "解秩西还夕次葛驿二通判与签判学士留府诸君远出饯别情至礼勤辄成拙诗奉谢厚意",
        "author": "苏颂",
        "content": "远行车马出西城，风义相高一府倾。\n留幕经年叨主诺，邮亭终夕困飞觥。\n人烟数舍将归路，霜月三冬怆别情。\n政拙自惭无惠爱，尚凭河润慰群氓。",
        "dynasty": "宋",
        "collection_info": null
    },
    {
        "title": "七言送林次中南归",
        "author": "苏颂",
        "content": "何事频思江海间，清时美彦未应閒。\n襟怀旧贮纵横术，献纳尝开咫尺颜。\n吏隠尚劳趋幕府，郊居毋苦恋家山。\n莼鲈正熟虽堪爱，羔雁相催又北还。",
        "dynasty": "宋",
        "collection_info": null
    },
    {
        "title": "和次中双庙感事",
        "author": "苏颂",
        "content": "天宝黎民困贼庭，杞城睢社势相形。\n四公百战期歼虏，数载重围不启扃。\n当日捐躯全土境，至今遗貌载丹青。\n行人安得侵松槚，樵采从来禁有刑。",
        "dynasty": "宋",
        "collection_info": null
    },
    {
        "title": "某忝命守余杭杨元素内翰洎两禁诸公出祖佛寺席上探韵赋诗以宠其行某亦分得留字",
        "author": "苏颂",
        "content": "内阁临边贵，銮坡主席优。\n赋诗嘉赵孟，载酒饯韩侯。\n何幸江城守，容陪禁序游。\n烟霄惭久隔，声气荷相求。\n笑语随春煦，欢酣永日留。\n百分传醆斝，五熟荐包羞。\n西望千兵盛，东归两桨浮。\n感时嗟老病，去国动离忧。\n遂别青云友，重为沧海州。\n应怜旧簪履，犹着故巾褠。\n衮字荣褒宠，琼琚乏报投。\n惟将夸远俗，歌咏入吴讴。",
        "dynasty": "宋",
        "collection_info": null
    },
    {
        "title": "次韵奉酬签判吕殿丞燕集西湖",
        "author": "苏颂",
        "content": "江海为藩地绝尘，湖山寻胜坐邀宾。\n消除袢暑忘三伏，追忆曾游隔五春。\n极望林峦横紫翠，旋供肴核剥青皴。\n常时欲到喧嚣阻，偶得相陪似宿因。",
        "dynasty": "宋",
        "collection_info": null
    },
    {
        "title": "走笔奉酬签判殿丞游思上人院",
        "author": "苏颂",
        "content": "坐閤何时得少休，羡君乘兴喜寻幽。\n每逢幕府文书简，便作湖山佛寺游。\n岩畔挥毫传丽句，林间炊黍饫香羞。\n会须偷拨閒忙日，更上高轩看碧流。",
        "dynasty": "宋",
        "collection_info": null
    },
    {
        "title": "次韵奉酬通判姚郎中宴望湖楼过昭庆院暮归偶作",
        "author": "苏颂",
        "content": "山半楼台绕曲堤，水风当夏却炎威。\n常思遍览前朝迹，自恨劳生暇日稀。\n偶到上方凭槛久，怳如员峤蹑云飞。\n白莲旧社空遗址，有几人从此路归。",
        "dynasty": "宋",
        "collection_info": null
    },
    {
        "title": "再次前韵",
        "author": "苏颂",
        "content": "岿然华屋四开扉，经构初凭佛大威。\n最是一州孤绝处，不因嘉客到应稀。\n凌虚自觉云梯近，销暑聊将玉盏飞。\n人士莫嗟山简醉，犹能倒着接䍦归。",
        "dynasty": "宋",
        "collection_info": null
    },
    {
        "title": "再酬三次前韵",
        "author": "苏颂",
        "content": "千里江山昔霸基，百年文物憺皇威。\n闾阎栉比于今盛，塔寺鳞差自古稀。\n极目烟霞时显晦，忘情鱼鸟自潜飞。\n何须远慕岩居者，乘兴还来兴尽归。",
        "dynasty": "宋",
        "collection_info": null
    },
    {
        "title": "和签判早秋见寄",
        "author": "苏颂",
        "content": "沧海西垠浙水头，人生不到负吴讴。\n剖符何幸来都会，坐閤俄惊陟夏秋。\n每按吏条惭汉诏，未丰民食念箕畴。\n所欣幕府多才彦，樽俎时时接宴游。",
        "dynasty": "宋",
        "collection_info": null
    },
    {
        "title": "次韵杨立之十一官府馆二篇  其一",
        "author": "苏颂",
        "content": "固无政术效前贤，又乏诗名继乐天。\n连岁出藩居善地，何时负郭有良田。\n回风已隔三山路，讲德难偕四子篇。\n满目胜游都未到，且将图画与人传。",
        "dynasty": "宋",
        "collection_info": null
    },
    {
        "title": "次韵杨立之十一官府馆二篇  其二",
        "author": "苏颂",
        "content": "楚客登临悲素秋，感时风物自飕飕。\n潦收远水清堪鑑，雨过群山翠欲浮。\n月露往来羁旅恨，仓箱千万里民讴。\n鬓毛衰飒欢游少，珍重嘉篇写我忧。",
        "dynasty": "宋",
        "collection_info": null
    },
    {
        "title": "次韵杨立之怀旧",
        "author": "苏颂",
        "content": "秋卷昔观宾，同游上苑春。\n归轩今取道，共食浙江珍。\n俛仰周三纪，文章了十人。\n穷通不復问，一以付天均。",
        "dynasty": "宋",
        "collection_info": null
    },
    {
        "title": "次韵杨立之赠京",
        "author": "苏颂",
        "content": "小子方承学，初心未见功。\n雕虫徒好赋，舞象仅成童。\n率尔多惭路，师哉远慕雄。\n颛侗如可教，丈席冀趋风。",
        "dynasty": "宋",
        "collection_info": null
    },
    {
        "title": "和钱塘周寺丞游南山",
        "author": "苏颂",
        "content": "两寺临湖共一山，名传四五百年间。\n台前康乐翻千叶，井上仙翁炼九还。\n挂壁空存游客咏，掩关都属野僧閒。\n欣同僚友寻幽趣，岩石云萝永日攀。",
        "dynasty": "宋",
        "collection_info": null
    },
    {
        "title": "和兖弟到郡先寄",
        "author": "苏颂",
        "content": "虽非禄厚与官尊，多幸名都遂出藩。\n访旧遍游江北路，提封连接海西门。\n六年往復头先白，四郡推迁席不温。\n衰病早宜归畎亩，君恩未报自难言。",
        "dynasty": "宋",
        "collection_info": null
    },
    {
        "title": "观潮三首  其一",
        "author": "苏颂",
        "content": "海门双峙隔沧溟，潮汐翻波势若倾。\n万迭银山横一线，千挝鼍鼓震重城。\n来无源委逢秋盛，信有盈亏应月生。\n今古循环曾不涸，谈天闳辩岂能名。",
        "dynasty": "宋",
        "collection_info": null
    },
    {
        "title": "观潮三首  其二",
        "author": "苏颂",
        "content": "尝观七发论涛篇，比物侔形恨未妍。\n声入闾阎家十万，势陵组练甲三千。\n冯夷海若凭深险，种魄胥神竟后先。\n纵使风波能鼓怒，终归漩澓作澄渊。",
        "dynasty": "宋",
        "collection_info": null
    },
    {
        "title": "观潮三首  其三",
        "author": "苏颂",
        "content": "横江白浪涌崔嵬，应是波神羽卫来。\n陛戟百重驰道远，舳舻千里峭帆开。\n缓如积雪飞霜路，急似砯崖转石雷。\n惟有东西争渡者，暮还朝往任相催。",
        "dynasty": "宋",
        "collection_info": null
    },
    {
        "title": "次韵和前漳守马郎中三篇 游山",
        "author": "苏颂",
        "content": "西山高下极深幽，十里清波一棹游。\n喜逐御风真造适，遍题僧壁更迟留。\n松间觅径因穷险，亭际披云尽露秋。\n却羡官閒无检束，徜徉何异五湖舟。",
        "dynasty": "宋",
        "collection_info": null
    },
    {
        "title": "次韵和前漳守马郎中三篇 碧波亭感事",
        "author": "苏颂",
        "content": "华堂直北望云烟，劳远勤归此待贤。\n下榻喜逢徐稚至，登舟常羡李膺仙。\n知君将奉三年最，感旧曾歌一夜怜。\n红粉若能留客醉，不辞飞盏共陶然。",
        "dynasty": "宋",
        "collection_info": null
    },
    {
        "title": "次韵和前漳守马郎中三篇 续观潮",
        "author": "苏颂",
        "content": "江皋空阔见东溟，两讯潮随远近生。\n夹岸炎天迷雪岭，居人晴日骇雷声。\n客帆朝暮乘风去，渔罟东西逐浪行。\n尽道波神久恬静，应缘四海正清平。",
        "dynasty": "宋",
        "collection_info": null
    },
    {
        "title": "次韵钱塘周寺丞狱空",
        "author": "苏颂",
        "content": "网疏由世教，讼息偶年丰。\n圜土无留繫，黎氓识变风。\n时方还治古，令欲训民中。\n宣布来千里，兴行自一同。\n吏宁嗟画地，书亦简司空。\n共对承平理，惟思尽至公。",
        "dynasty": "宋",
        "collection_info": null
    },
    {
        "title": "和兖弟游湖上诸寺二首  其一",
        "author": "苏颂",
        "content": "丛林四百见州经，尽在钱塘旧县垧。\n十里湖光连北郭，千寻岩翠绕南屏。\n松间幽径迎冠盖，竹裏飞泉入户庭。\n胜境无因朝日到，羡他禅伯老林扃。",
        "dynasty": "宋",
        "collection_info": null
    },
    {
        "title": "和兖弟游湖上诸寺二首  其二",
        "author": "苏颂",
        "content": "湖山不到每驰情，与客逢迎暂驻旌。\n鹫岭飞来询慧理，龙宫吟就续延清。\n僧房有竹循门见，磴道攀萝尽日行。\n交臂晤言欣得侣，上台专使对仙瀛。",
        "dynasty": "宋",
        "collection_info": null
    },
    {
        "title": "和兖弟与梁况之学士同作四绝句 纪况之学士题壁",
        "author": "苏颂",
        "content": "南山到处待挥毫，逸似凌云羽翮飘。\n好着碧纱笼寺壁，更将金刻置岩标。",
        "dynasty": "宋",
        "collection_info": null
    },
    {
        "title": "和兖弟与梁况之学士同作四绝句 呈况之常叔立之",
        "author": "苏颂",
        "content": "偶陪嘉约出重闉，自觉超然隔世尘。\n若欲遍游山下寺，直须经岁驻征轮。",
        "dynasty": "宋",
        "collection_info": null
    },
    {
        "title": "和兖弟与梁况之学士同作四绝句 二首并和况之元韵 其一",
        "author": "苏颂",
        "content": "湖上归时暮气侵，松香花露拂巾簪。\n万家灯火沙河裏，月色相和廓暝阴。",
        "dynasty": "宋",
        "collection_info": null
    },
    {
        "title": "和兖弟与梁况之学士同作四绝句 二首并和况之元韵 其二",
        "author": "苏颂",
        "content": "鄞江东望水连空，越峤明峰几万重。\n谁识此行多乐事，挥毫一曲饮千钟。",
        "dynasty": "宋",
        "collection_info": null
    },
    {
        "title": "次韵兖弟忠懿王祠",
        "author": "苏颂",
        "content": "五君相继擅吴方，坐视群雄取乱亡。\n侍子奔驰先入贡，邻邦旅拒独勤王。\n岂惟佛剎传遗像，自有孙谋袭懿芳。\n应似窦融归汉日，功名累世到瓌章。",
        "dynasty": "宋",
        "collection_info": null
    },
    {
        "title": "漳州知郡郎中见示旅次感事辄次元韵",
        "author": "苏颂",
        "content": "江干邂逅再经旬，每挹清风嘆绝尘。\n炼得轻躯同槁木，养来和气胜阳春。\n官閒不废修金诀，功满终须礼玉宸。\n自顾衰残多俗累，何时方外去相亲。",
        "dynasty": "宋",
        "collection_info": null
    },
    {
        "title": "次韵签判同登介亭",
        "author": "苏颂",
        "content": "纷纷尘事厌烦冥，何处能令爽气生。\n簿领欲迷头不举，烟霞纔望眼偏明。\n门临沧海千重险，地压高丘一再成。\n若论三山方外境，须将此地拟浮瀛。",
        "dynasty": "宋",
        "collection_info": null
    },
    {
        "title": "次韵和钱穆甫答签判殿丞临安道中作",
        "author": "苏颂",
        "content": "吴越开基旧土疆，鑑山仍是种瓜乡。\n七朝赐履加尊宠，五世苴茅奉宪章。\n里社依然题昼锦，昆云不绝佩鞶囊。\n人怀余德能封殖，犹有当时似盖桑。",
        "dynasty": "宋",
        "collection_info": null
    },
    {
        "title": "次韵叶希虞秘校同游天竺寺五绝句  其一",
        "author": "苏颂",
        "content": "蜡屐终朝践石苔，飞鸢不动绝尘埃。\n片云忽作人间雨，尽道灵山应祷来。",
        "dynasty": "宋",
        "collection_info": null
    },
    {
        "title": "次韵叶希虞秘校同游天竺寺五绝句  其二",
        "author": "苏颂",
        "content": "鹫峰何代落山隈，每到须清一世埃。\n嘆息俗缘常窘束，半年纔得两回来。",
        "dynasty": "宋",
        "collection_info": null
    },
    {
        "title": "次韵叶希虞秘校同游天竺寺五绝句  其三",
        "author": "苏颂",
        "content": "山半僧轩四面开，下看城市一浮埃。\n此间真趣谁能辨，飞鸟空中自往来。",
        "dynasty": "宋",
        "collection_info": null
    },
    {
        "title": "次韵叶希虞秘校同游天竺寺五绝句  其四",
        "author": "苏颂",
        "content": "丛林涧水尽萦迴，岩室云房不染埃。\n若使此中容小隠，会须卜筑赋归来。",
        "dynasty": "宋",
        "collection_info": null
    },
    {
        "title": "次韵叶希虞秘校同游天竺寺五绝句  其五",
        "author": "苏颂",
        "content": "槛前常有施生台，窗隙都无野马埃。\n掩室道人偏得意，经年未省入城来。",
        "dynasty": "宋",
        "collection_info": null
    },
    {
        "title": "和许秘校同游两天竺",
        "author": "苏颂",
        "content": "柳浦重城忝建旟，旧吴星分斗牛墟。\n鹫峰遗迹奇难状，大士灵光应不虚。\n游伴偶陪宾结驷，肴蔬深愧食无鱼。\n高谈终日穷幽赏，俗虑尘襟顿释除。",
        "dynasty": "宋",
        "collection_info": null
    },
    {
        "title": "和签判郡圃早梅",
        "author": "苏颂",
        "content": "绿萼丹跗炫素光，东园先见一枝芳。\n凌晨霜点铅胡粉，满槛风飘水麝香。\n味入和羹来傅野，声随边角动渔阳。\n山亭最好通宵赏，微雪相辉映月廊。",
        "dynasty": "宋",
        "collection_info": null
    },
    {
        "title": "和安上弟游湖山诸寺二首  其一",
        "author": "苏颂",
        "content": "四百僧居胜沃洲，北连高岭万松稠。\n似将天下江湖景，都作云屏置一州。",
        "dynasty": "宋",
        "collection_info": null
    },
    {
        "title": "和安上弟游湖山诸寺二首  其二",
        "author": "苏颂",
        "content": "十里湖山绕四门，游人朝暮隘重闉。\n楼台远近连郊郭，到处皆为水石邻。",
        "dynasty": "宋",
        "collection_info": null
    },
    {
        "title": "和棁弟矮松寺留题",
        "author": "苏颂",
        "content": "曲干隠腾蛇，樛枝展翠华。\n何年乔岳种，移植法王家。\n得地烟云润，盘根岁月赊。\n纵横齐殿角，偃蹇拂檐牙。\n数粒宜充酿，收黄好代茶。\n风生惊砌鹤，日照乱城鸦。\n墙仞高藏节，河津暗长芽。\n息阴人接席，题壁字如麻。\n据类眠梧隠，攀疑抟兽拏。\n宫槐低可并，谯桧大无加。\n虽异明堂柱，终同象载车。\n殷勤与封殖，莫使溷尘沙。",
        "dynasty": "宋",
        "collection_info": null
    },
    {
        "title": "和安上弟雨雪应祷绝句",
        "author": "苏颂",
        "content": "霰雪为霖近浃旬，江湖清气压冬温。\n应时岂是诚能感，作物宜同易画坤。",
        "dynasty": "宋",
        "collection_info": null
    },
    {
        "title": "和安上弟雪中登介亭",
        "author": "苏颂",
        "content": "滴沥泉池乱蕊珠，悠扬僧壁点頳糊。\n登高偏见远山好，万瓦参差篆玉符。",
        "dynasty": "宋",
        "collection_info": null
    },
    {
        "title": "次韵姚倅正月三日游山道中口占",
        "author": "苏颂",
        "content": "车马西郊踏晓光，城隅一径绕羊肠。\n泉流带雪添膏脉，山色逢春变鬰苍。\n云外楼台晴挂影，风前松桧远飘香。\n仁祠久祷蒙嘉应，预庆农畴岁袭祥。",
        "dynasty": "宋",
        "collection_info": null
    },
    {
        "title": "次韵祷雪有感",
        "author": "苏颂",
        "content": "终过元朝欲首春，条风先度海东门。\n寒凝一雨成飞雪，泰长三阳应上坤。\n疵沴渐消和气满，咏歌频发味言温。\n人情共喜年光好，不向樽前未易论。",
        "dynasty": "宋",
        "collection_info": null
    },
    {
        "title": "次韵晁美叔游山见寄",
        "author": "苏颂",
        "content": "已践修涂到急流，暂回俗驾喜同游。\n名为外物知难必，学悟无生信若浮。\n骚雅深情追李杜，林泉高兴拉巢由。\n迟留更爱灵峰境，青桂风来不待秋。",
        "dynasty": "宋",
        "collection_info": null
    },
    {
        "title": "奉使还至近畿先寄史院诸同舍二首  其一",
        "author": "苏颂",
        "content": "书林轻别紫云边，轺传重行北斗间。\n正类子卿悲异国，不同太史访名山。\n鞍韂腾踏双腨重，风日煎熬两鬓班。\n待得使回翻旧稿，只应新例又刊删。",
        "dynasty": "宋",
        "collection_info": null
    },
    {
        "title": "奉使还至近畿先寄史院诸同舍二首  其二",
        "author": "苏颂",
        "content": "倐忽经冬又涉春，年光冉冉暗催人。\n要荒一去三千里，晦朔俄惊十二旬。\n绝代方言空问俗，蓬山直舍已凝尘。\n汗青何日成书去，头白常惭窃禄频。",
        "dynasty": "宋",
        "collection_info": null
    },
    {
        "title": "和宋次道戊午岁馆中曝书画",
        "author": "苏颂",
        "content": "鸿都清集秘图开，遍阅真仙暨草莱。\n气韵最奇知鹿马，丹青一定见楼台。\n宴觞更盛华林会，坐客咸推大厦才。\n久事簿书抛翰墨，文林何幸许参陪。",
        "dynasty": "宋",
        "collection_info": null
    },
    {
        "title": "次韵孙莘老司谏见寄",
        "author": "苏颂",
        "content": "虽非文史足三冬，岂类无心但有胸。\n曾读丘坟叨典领，再分符竹荷矜容。\n君恩欲报微萤爝，亲禄方营苟釜钟。\n平日交情今楚越，徒劳瞻望景山松。",
        "dynasty": "宋",
        "collection_info": null
    },
    {
        "title": "龙舒太守杨郎中示及诸公题咏洛阳新居见邀同作辄依安乐先生首唱元韵继和",
        "author": "苏颂",
        "content": "仲长买宅近高山，饶得群芳不费钱。\n地接伊浑宜水竹，门临嵩室足云烟。\n未抛簪组真朝隠，更有田园即世仙。\n满箧新诗俱大笔，凿楹留待子孙传。",
        "dynasty": "宋",
        "collection_info": null
    },
    {
        "title": "次韵林次中九日都下感事二首  其一",
        "author": "苏颂",
        "content": "桃杏初开已去家，又逢兰菊绽新花。\n感时谩缀茱萸佩，惜别应怜棠棣华。\n迢递宦游来日下，悠扬归思绕天涯。\n一尊重到平津閤，惆怅文窗旧绿纱。",
        "dynasty": "宋",
        "collection_info": null
    },
    {
        "title": "次韵林次中九日都下感事二首  其二",
        "author": "苏颂",
        "content": "登高能赋属诗家，况值嘉辰对菊花。\n乍感商飈流素籥，故摛鸿藻艷春华。\n边关礼命行看至，淮海归期亦有涯。\n早晚霜寒侵旅榻，又悬复帐换青纱。",
        "dynasty": "宋",
        "collection_info": null
    },
    {
        "title": "次韵致政华殿丞怀旧见寄",
        "author": "苏颂",
        "content": "佩韘相从四纪前，鲤庭论契荷忘年。\n文如潘陆倾江海，学造重黎绝地天。\n簪绂弃来名已厌，乡闾归后乐应全。\n冥飞尚隠樊笼旧，未副初心愧昔贤。",
        "dynasty": "宋",
        "collection_info": null
    },
    {
        "title": "和孙节推雪",
        "author": "苏颂",
        "content": "腊催时雪到江涯，云压寒空凝不飞。\n台榭风光先有意，山川秀色远相辉。\n人怀姑射清难见，诗似阳春和者稀。\n闻上高楼寻胜赏，缅怀嘉尚重依依。",
        "dynasty": "宋",
        "collection_info": null
    },
    {
        "title": "又两绝  其一",
        "author": "苏颂",
        "content": "江天惨淡物华新，四望漫漫起玉尘。\n但怪长衢已盈尺，岂知闭户有高人。",
        "dynasty": "宋",
        "collection_info": null
    },
    {
        "title": "又两绝  其二",
        "author": "苏颂",
        "content": "看雪宜临广路津，年年光景见长新。\n不知滋液功多少，且慰东皋首种人。",
        "dynasty": "宋",
        "collection_info": null
    },
    {
        "title": "又和十二月十一日雪",
        "author": "苏颂",
        "content": "腊前寒雨已为霖，一夕皑皑变暝阴。\n春圃暗惊花萼早，客舟偏觉漕渠深。\n都无车马尘过眼，唯有尊罍酒惬心。\n共喜时和成美岁，预知氛祲不能侵。",
        "dynasty": "宋",
        "collection_info": null
    },
    {
        "title": "方公说通直见示与小子京和答棋诗四篇因次本韵继蒙宠惠前后凡十五篇牵强奉答  其一",
        "author": "苏颂",
        "content": "思涌如倾潮汐池，才高早契圣明知。\n省中一语开天意，江表三年得吏师。\n通旧辱投文举刺，可人欣对费袆棋。\n更观丽句贻初学，岂谢韩公荐士诗。",
        "dynasty": "宋",
        "collection_info": null
    },
    {
        "title": "方公说通直见示与小子京和答棋诗四篇因次本韵继蒙宠惠前后凡十五篇牵强奉答  其二",
        "author": "苏颂",
        "content": "衰病常求饮上池，药投坚痞苦难知。\n閒挥绿绮歌三乐，静玩韦编诵九师。\n纵有文章忧瓿醤，剧无机智懒行棋。\n爱君高唱多才思，撩摘羁怀入小诗。",
        "dynasty": "宋",
        "collection_info": null
    },
    {
        "title": "方公说通直见示与小子京和答棋诗四篇因次本韵继蒙宠惠前后凡十五篇牵强奉答  其三",
        "author": "苏颂",
        "content": "久从閒僻向沧池，忽见嘉宾喜可知。\n触热正烦思美荫，卧疴方苦遘良师。\n欲留尽兴时须饮，要取忘忧祗有棋。\n二者已欣陪造适，解颐仍得鼎来诗。",
        "dynasty": "宋",
        "collection_info": null
    },
    {
        "title": "和前三篇  其一",
        "author": "苏颂",
        "content": "孟郊篇什况咸池，夫子文章我所知。\n岂特曹刘同品目，固将苏李是宗师。\n语如转弹逢真赏，喻到鏖兵诧国棋。\n所集若携归阙下，诸公应序盛山诗。",
        "dynasty": "宋",
        "collection_info": null
    },
    {
        "title": "和前三篇  其二",
        "author": "苏颂",
        "content": "山公偏爱习家池，每出游时醉不知。\n既见国侨如旧识，何须阮籍乃吾师。\n亭边菡萏铺新锦，水际闾阎近布棋。\n欲作宣城十日饮，留连梦得似敦诗。",
        "dynasty": "宋",
        "collection_info": null
    },
    {
        "title": "和前三篇  其三",
        "author": "苏颂",
        "content": "百雉金城十仞池，天声遐憺远戎知。\n剖符但报三年政，推毂无劳六月师。\n胡马逸归常见画，塞鸿征尽着残棋。\n欲歌盛业赓周雅，须假清风吉甫诗。",
        "dynasty": "宋",
        "collection_info": null
    },
    {
        "title": "再和三篇  其一",
        "author": "苏颂",
        "content": "莫嘆潜鳞久在池，已喧才誉满朝知。\n雄辞自可吞云梦，博识应能对仲师。\n荣辱早谙真采选，竞谦不校古儒棋。\n使还即见金门召，况有中和乐职诗。",
        "dynasty": "宋",
        "collection_info": null
    },
    {
        "title": "再和三篇  其二",
        "author": "苏颂",
        "content": "闻君八法擅临池，擫押工夫世少知。\n学者伏膺虞秘监，时贤求范永禅师。\n流传异日须悬帐，交质何人敢对棋。\n敛手姜芽柳家样，解嘲几困老刘诗。",
        "dynasty": "宋",
        "collection_info": null
    },
    {
        "title": "再和三篇  其三",
        "author": "苏颂",
        "content": "兵厨酿酒宅连池，为郡优悠每自知。\n铃下文移归幕府，案前颐指走籤师。\n农桑课罢聊行乐，朱墨閒来好序棋。\n饱食将何报丰禄，歌时惟咏阜财诗。",
        "dynasty": "宋",
        "collection_info": null
    },
    {
        "title": "公说再和并前十五篇辄復课六章用足前篇之阙  其一",
        "author": "苏颂",
        "content": "汪汪雅量若陂池，才略纵横未易知。\n振藻词场无怯敌，游心艺苑有余师。\n独醒继日长辞酒，坐稳閒时但校棋。\n塞北山河遍登览，吟哦马上足新诗。",
        "dynasty": "宋",
        "collection_info": null
    },
    {
        "title": "公说再和并前十五篇辄復课六章用足前篇之阙  其二",
        "author": "苏颂",
        "content": "皇华几月案盐池，钩按从来未有知。\n隠伏无由逃计最，勤劳长足儆官师。\n事逢错节皆投刃，利析秋毫类算棋。\n他日朝廷询北事，讲论风俗待陈诗。",
        "dynasty": "宋",
        "collection_info": null
    },
    {
        "title": "公说再和并前十五篇辄復课六章用足前篇之阙  其三",
        "author": "苏颂",
        "content": "欲养蛟龙谩凿池，惟应道术两相知。\n论年校德予惭老，强识多闻子可师。\n监彼盈虚门若市，明于取舍智犹棋。\n干时已副宽民诏，沈俊休吟咏史诗。",
        "dynasty": "宋",
        "collection_info": null
    },
    {
        "title": "公说再和并前十五篇辄復课六章用足前篇之阙  其四",
        "author": "苏颂",
        "content": "封境东连浴日池，川源近盬四方知。\n水官无事延年计，估客应求范蠡师。\n楼阁嵯峨千里鑑，田畴夷坦一枰棋。\n追寻燕友南皮会，谁继曹刘七子诗。",
        "dynasty": "宋",
        "collection_info": null
    },
    {
        "title": "公说再和并前十五篇辄復课六章用足前篇之阙  其五",
        "author": "苏颂",
        "content": "荷叶田田水满池，东堂真趣几人知。\n折华暇日寻园吏，竞渡经春习棹师。\n随分命宾仍授简，不妨问易更看棋。\n欢怀既适从何见，事事忘言尽在诗。",
        "dynasty": "宋",
        "collection_info": null
    },
    {
        "title": "公说再和并前十五篇辄復课六章用足前篇之阙  其六",
        "author": "苏颂",
        "content": "莫笑凡龟恋泽池，不蕲刳灼效前知。\n亲逢日月光华旦，勉慕渊源浸渐师。\n义切仰山勤景行，事迷当局戒贪棋。\n衰迟犹窃君侯禄，深愧曹风伐辐诗。",
        "dynasty": "宋",
        "collection_info": null
    },
    {
        "title": "和孙节推寄罗发运",
        "author": "苏颂",
        "content": "一瓢贤巷僻如山，十部文移日满前。\n辍得閒时常命驾，和来新什已盈编。\n交游莫逆心相照，出处虽殊道两全。\n能使清风激颓俗，世情谁得议高坚。",
        "dynasty": "宋",
        "collection_info": null
    },
    {
        "title": "又五言",
        "author": "苏颂",
        "content": "道卷门常静，心閒眼倦开。\n忽闻宾榻扫，为喜使车来。\n世事浮云过，时光暮雪催。\n放怀何所系，卒岁自游哉。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其一",
        "author": "苏颂",
        "content": "防人不善自为谋，对吏方知口起羞。\n本为追胥宽逮繫，何期僚属致增尤。\n溺灰竟欲焚安国，书牍谁将念绛侯。\n惟有丹诚贯金石，风波飘荡任沈浮。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其二",
        "author": "苏颂",
        "content": "构虚为实尽枝辞，直道公心自不欺。\n众口铄金虽可畏，三人成虎我犹疑。\n忠邪所頼圆穹鉴，通塞须凭大衍推。\n况是圣神方烛理，深冤终有辨明时。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其三",
        "author": "苏颂",
        "content": "吏议推穷旧话言，畏途迢递冒风澜。\n两词罢对文移绝，一室常眠枕席寒。\n鬰鬰久居人共嘆，皇皇求义我知难。\n谁将羑里匡陈事，便作閒堂紫极看。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其四",
        "author": "苏颂",
        "content": "平日论心友与亲，白头临事斗如新。\n臝衣难喻疑金客，束缊应无乞火人。\n三省行藏知有命，十年流落困无津。\n物情世态经谙练，不假虚词问大钧。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其五",
        "author": "苏颂",
        "content": "飞语初腾触细文，廷中交构更纷纭。\n纲条既甚秋荼密，枉直何由束矢分。\n御史皆称素长者，府徒半识故将军。\n却怜比户吴兴守，诟辱通宵不忍闻。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其六",
        "author": "苏颂",
        "content": "纵出由来古有诛，徇私无实荷宽纾。\n已知公冶本非罪，免似邹阳更上书。\n刀笔任从文俗议，风霜方识宪台居。\n自惭衰拙将何用，学术无堪政事疏。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其七",
        "author": "苏颂",
        "content": "名絓台章冒典刑，圣仁无滥许原情。\n尹京虽愧四方则，廷尉亦非天下平。\n三已自知无愠色，一廛归去愿为氓。\n君恩天地何由报，九死鸿毛比尚轻。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其八",
        "author": "苏颂",
        "content": "推治无期任猛宽，苛留累月尚盘桓。\n风霜几日经摧挫，案牍逾旬未省观。\n失势我如鱼在网，操权吏甚虎而冠。\n南班小吏犹知礼，朝夕时来一问安。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其九",
        "author": "苏颂",
        "content": "秋杪拘留冬欲阑，一旬参对累旬閒。\n适逢御史俱釐务，更值中朝久绝班。\n壁观无言休问祖，坐忘遗照且晞颜。\n是非荣辱知难必，反覆须臾觉梦间。",
        "dynasty": "宋",
        "collection_info": null
    },
    {
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其一○",
        "author": "苏颂",
        "content": "罢尹一年重置对，去家千里涉寒温。\n青云交友难倾盖，白髮慈亲正倚门。\n目断濠梁横涕泗，梦回京口役形魂。\n宽恩若未投诸裔，好奉安舆葺故园。",
        "dynasty": "宋",
        "collection_info": null
    },
    {
        "title": "元丰己未三院东阁作 己未九月予赴鞫御史闻子瞻先已被繫予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其一",
        "author": "苏颂",
        "content": "早年相值浙江边，多见新诗到处传。\n楼上金蛇惊妙句，卷中腰鼓伏长篇。\n仳离岁月流如水，抑鬰情怀积似烟。\n今日柏台相望处，隔垣音响莫由宣。",
        "dynasty": "宋",
        "collection_info": null
    },
    {
        "title": "元丰己未三院东阁作 己未九月予赴鞫御史闻子瞻先已被繫予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其二",
        "author": "苏颂",
        "content": "词源远远蜀江流，风韵琅琅舜庙球。\n拟策进归中御府，文章传过带方州。\n未归纶阁时称滞，再换铜符政并优。\n嘆惜钟王行草笔，却随诸吏写毛头。",
        "dynasty": "宋",
        "collection_info": null
    },
    {
        "title": "元丰己未三院东阁作 己未九月予赴鞫御史闻子瞻先已被繫予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其三",
        "author": "苏颂",
        "content": "源流同是子卿孙，公自多才我寡闻。\n谬见推称丈人行，应缘旧熟秘书君。\n文章高绝诚难敌，声气相求久益勤。\n莫为歌诗能数瞇，圣朝终要颂华勋。",
        "dynasty": "宋",
        "collection_info": null
    },
    {
        "title": "元丰己未三院东阁作 己未九月予赴鞫御史闻子瞻先已被繫予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其四",
        "author": "苏颂",
        "content": "近年出处略相同，十载邅迴我与公。\n杭婺邻封迁谪后，湖濠继踵絷维中。\n诗人嗫嗫常多难，儒者凄凄久讳穷。\n他日得归江海去，相期来访蒜山东。",
        "dynasty": "宋",
        "collection_info": null
    },
    {
        "title": "次韵杨立之见别",
        "author": "苏颂",
        "content": "梁苑昔倾盖，膺门尝赠鞭。\n几回留客舍，四纪度星躔。\n染翰频穿砚，翻书屡绝编。\n文章传累世，功业慕当年。\n怀宝思求售，趋时辄遘邅。\n宋忠徒问卜，孟子本知天。\n得丧时难必，穷通命使然。\n半生淹贡部，晚节困乘田。\n事盬才非称，歊喧性未便。\n畏途嗟坎壈，野思忆潺湲。\n解绂无终竞，同袍每共怜。\n老来心更逸，归去乐应全。\n凤翮翔千仞，鲵蟠入九渊。\n旧交尤惜别，后学欲钻坚。\n湖峤新营第，河滨促放船。\n一经勤教子，三径往邻贤。\n顾我今耆艾，投閒竚冶甄。\n何时江海上，拂榻重相延。",
        "dynasty": "宋",
        "collection_info": null
    },
    {
        "title": "次韵敖侄书怀",
        "author": "苏颂",
        "content": "传家累世奉遗经，窃禄清朝足代耕。\n虽是丹心比葵藿，其如黧貌点冠缨。\n时乎易失年加我，来者安知畏后生。\n戒饬尔曹惟道术，逢辰须用佐安平。",
        "dynasty": "宋",
        "collection_info": null
    },
    {
        "title": "次韵阳孝本游翟家湾书院二首又一绝  其一",
        "author": "苏颂",
        "content": "淮上陂阤百亩冈，谁言形势占高强。\n郊居拟卜东阳宅，屋壁将营阙里堂。\n四面松篁分种艺，百家图籍待收藏。\n何人欲课三冬学，向此潜心事素王。",
        "dynasty": "宋",
        "collection_info": null
    },
    {
        "title": "次韵阳孝本游翟家湾书院二首又一绝  其二",
        "author": "苏颂",
        "content": "翟市西傍一径开，偶携亲友陟崔嵬。\n莫言第舍衡门陋，已有仙翁步屧来。\n日欲衔山迴返照，风还吹雨压浮埃。\n纔归便得诗盈轴，气猛才豪岂易陪。",
        "dynasty": "宋",
        "collection_info": null
    },
    {
        "title": "次韵阳孝本游翟家湾书院二首又一绝  其三",
        "author": "苏颂",
        "content": "谩夸三岛冠灵鳌，咫尺龙冈去靡劳。\n若使南阳人独卧，风云宁隔海山高。",
        "dynasty": "宋",
        "collection_info": null
    },
    {
        "title": "次韵阳行先游招隠",
        "author": "苏颂",
        "content": "古屋萧森数十间，禅扉幽寂叩常关。\n少微处士遗尘远，灵鹫高僧得地閒。\n穿石到池泉滴滴，磨崖生藓字斑斑。\n山林真趣谁能辨，乘兴时来兴尽还。",
        "dynasty": "宋",
        "collection_info": null
    },
    {
        "title": "又同敖侄韵",
        "author": "苏颂",
        "content": "不见山翁住翠微，空传金剎自前齐。\n晓猿夜鹤休惊恐，泽雉林乌自雊啼。\n客到上方思寄傲，僧携素板乞留题。\n重寻黄鹄飞翔处，尽日无人为指迷。",
        "dynasty": "宋",
        "collection_info": null
    },
    {
        "title": "次韵杨立之观韵海",
        "author": "苏颂",
        "content": "六学先声病，群书欲备详。\n摛文资引据，结字辨偏旁。\n篆楷颜毫妙，编联蜀纸光。\n残篇虽脱落，犹可挹遗芳。",
        "dynasty": "宋",
        "collection_info": null
    },
    {
        "title": "次韵李希荀寄念七侄庄并用前韵和十七侄彀送其行  其一",
        "author": "苏颂",
        "content": "初从童丱祝千春，俄见骞腾祝更频。\n已喜吏资能可问，又嘉文笔速如神。\n室堂宜念承先构，乡里须教号善人。\n我待儿曹上霄汉，便归林下岸仙巾。",
        "dynasty": "宋",
        "collection_info": null
    },
    {
        "title": "次韵李希荀寄念七侄庄并用前韵和十七侄彀送其行  其二",
        "author": "苏颂",
        "content": "里闬相从秋復春，矜怜几类党频频。\n摛词已识言浮物，学艺兼知义入神。\n纵使声名高世俗，直须慈惠及生人。\n吾家自有青毡在，岂羡林宗垫角巾。",
        "dynasty": "宋",
        "collection_info": null
    },
    {
        "title": "送滑道人游庐山",
        "author": "苏颂",
        "content": "康王观裏采芝田，董奉家边种杏坛。\n双屩一筇行到处，应寻岩室养神丹。",
        "dynasty": "宋",
        "collection_info": null
    },
    {
        "title": "次韵曾子固舍人上元从驾游幸",
        "author": "苏颂",
        "content": "雪霁蓬莱瑞景新，槐枫迎日丽重宸。\n钟残长乐千门晓，辇过章街九陌春。\n星列从官齐拱极，风驱前跸旋清尘。\n一篇未易歌鸿业，三愿还将祝圣人。",
        "dynasty": "宋",
        "collection_info": null
    },
    {
        "title": "读杨文公集",
        "author": "苏颂",
        "content": "文公名节冠当年，没世清风更凛然。\n梁父旧庐空德里，西州华屋恸时贤。\n平生奏御三千牍，不朽文章二百篇。\n潇洒建溪遗俗在，至今弦诵满山川。",
        "dynasty": "宋",
        "collection_info": null
    },
    {
        "title": "王宣徽见示延驻慧海长老诗因次其韵",
        "author": "苏颂",
        "content": "南禅北祖亦何常，足历微尘自不伤。\n病脑穷虽居一室，妙缘心已应他方。\n禽鱼固欲求栖息，鳬鹤宁须较短长。\n京府宰官频问讯，且将竿木戏逢场。",
        "dynasty": "宋",
        "collection_info": null
    },
    {
        "title": "次韵王正仲蒲传正二月十五日奉祠高禖二首  其一",
        "author": "苏颂",
        "content": "视草名臣奉汉祠，祝禖才胜长卿迟。\n诗成雅类占宜芾，乐阕欣同梦射罴。\n宫殿肄仪临百子，神明歆德荐三釐。\n凌晨拜胙归天阙，杲日煌煌照上枝。",
        "dynasty": "宋",
        "collection_info": null
    },
    {
        "title": "次韵王正仲蒲传正二月十五日奉祠高禖二首  其二",
        "author": "苏颂",
        "content": "涤牢宫醴被禋时，物吐华心睡景迟。\n禁掖嘉祥开覆燕，祠官先兆应维罴。\n阳郊类帝重封土，宣室思贤正受釐。\n天锡子孙千亿报，年年玉叶长新枝。",
        "dynasty": "宋",
        "collection_info": null
    },
    {
        "title": "留守太尉潞国文公宠示耆年会诗次韵继和",
        "author": "苏颂",
        "content": "四登台衮垂三纪，三镇神崧第二春。\n会老特过丞相阁，开筵仍具大官珍。\n追寻故事图形在，喜遇承平笑语频。\n叙述须归大手笔，唱酬俱是两都宾。\n贵如方岳虞咨牧，清比西山晋列真。\n盛集古今应未有，谩夸灵鹫会中人。",
        "dynasty": "宋",
        "collection_info": null
    },
    {
        "title": "和富公十二人中第二人绝句",
        "author": "苏颂",
        "content": "再迁蝉冕官三事，早上龙旗节一双。\n富贵两忘心不动，天魔如见亦归降。",
        "dynasty": "宋",
        "collection_info": null
    },
    {
        "title": "和文太尉第一无双绝句",
        "author": "苏颂",
        "content": "未遂退休时望繫，再烦居守主恩优。\n自缘齿德高群牧，须在山河最上流。",
        "dynasty": "宋",
        "collection_info": null
    },
    {
        "title": "次韵蹇侍郎天元殿门芝草",
        "author": "苏颂",
        "content": "列圣储灵贶，坤珍应祀仪。\n分葩对牟首，观瑞驻华芝。\n毓德繇皇始，彰功在圣时。\n早闻萦殿桷，復见孕门楣。\n自有云成盖，非因水聚脂。\n黄英苞五德，古字秀三枝。\n户牖瞻丹幄，簪裾从罽緌。\n画图稽大隗，歌咏入咸池。\n九庙流光远，千龄復旦期。\n将书符命志，宁比玉灵诗。",
        "dynasty": "宋",
        "collection_info": null
    },
    {
        "title": "又次王侍郎韵",
        "author": "苏颂",
        "content": "礼藉标三瑞，灵篇首五芝。\n忽传神草植，高出庙垣楣。\n物色甘泉诏，形容缪袭辞。\n敷荣连刻桷，滋液本华池。\n运应承平旦，辰临孟夏时。\n阶蓂符历数，丰芑协声诗。\n尊祖诚斯洽，称觞礼所宜。\n共知天辅德，万叶固皇枝。",
        "dynasty": "宋",
        "collection_info": null
    },
    {
        "title": "又次中书蔡相公韵",
        "author": "苏颂",
        "content": "彼美三华瑞，储灵四大宫。\n色分嵩谷外，地近汉房中。\n玉质荣同本，莲茎出并丛。\n载形非博厚，锡羡自穹窿。\n列驾驰文舄，旁观眩秀瞳。\n珍符彰圣孝，天应甚昭融。",
        "dynasty": "宋",
        "collection_info": null
    },
    {
        "title": "又和蹇侍郎七言四韵",
        "author": "苏颂",
        "content": "金支烨烨映宣宫，致福诚由上德崇。\n九庙灵光流自远，七明嘉种感潜通。\n瑞图丹采终难状，药谱神功未易通。\n更览诸公赓和句，方知汉祀曲非工。",
        "dynasty": "宋",
        "collection_info": null
    },
    {
        "title": "开府潞公太师得谢西归谨赋七言四韵诗五首拜送  其一",
        "author": "苏颂",
        "content": "几夕华星动紫躔，少微光入太微垣。\n帝临便座延公衮，人喜安车到国门。\n恳叙官仪还汉节，亲承需宴酌尧樽。\n朝家贵老超三代，惇史行看记善言。",
        "dynasty": "宋",
        "collection_info": null
    },
    {
        "title": "开府潞公太师得谢西归谨赋七言四韵诗五首拜送  其二",
        "author": "苏颂",
        "content": "圣代登庸年独少，清时得谢齿尤高。\n官如中令躬无疾，文似司空思不劳。\n玉座案经涓对日，金壶加礼赐春醪。\n祝公倍享灵椿算，长副吾君序燕毛。",
        "dynasty": "宋",
        "collection_info": null
    },
    {
        "title": "开府潞公太师得谢西归谨赋七言四韵诗五首拜送  其三",
        "author": "苏颂",
        "content": "官崇真是帝王师，八十归休亦未迟。\n不似孔光辞位日，早于姜望出封时。\n仪形昔已图麟阁，稿草今应集凤池。\n故府诸僚终有愧，甘陵犹欠纪功碑。",
        "dynasty": "宋",
        "collection_info": null
    },
    {
        "title": "开府潞公太师得谢西归谨赋七言四韵诗五首拜送  其四",
        "author": "苏颂",
        "content": "君臣一德千龄际，柱石三朝四纪中。\n天下重轻常繫望，膝前谋议不言功。\n位高少有名兼美，体健方知福更隆。\n谩道汾阳贵且寿，若论勋考亦惭公。",
        "dynasty": "宋",
        "collection_info": null
    },
    {
        "title": "开府潞公太师得谢西归谨赋七言四韵诗五首拜送  其五",
        "author": "苏颂",
        "content": "久持邦柄擅斯文，却扫丘园脱世纷。\n已用三篇作霖雨，回看万事似浮云。\n何须棨戟荣归路，自有旗常载旧勋。\n欲别延英犹造膝，老臣虽去不忘君。",
        "dynasty": "宋",
        "collection_info": null
    },
    {
        "title": "三月二日奉诏赴西园曲宴席上赋呈致政开府太师三首  其一",
        "author": "苏颂",
        "content": "幅巾私第已归休，当宁虚怀更款留。\n避宠虽辞持节册，送行犹用济川舟。\n城南旧圃扃花洞，洛下新庄引御沟。\n诏谕两京居密迩，不妨乘兴往还游。",
        "dynasty": "宋",
        "collection_info": null
    },
    {
        "title": "三月二日奉诏赴西园曲宴席上赋呈致政开府太师三首  其二",
        "author": "苏颂",
        "content": "邦人钦伫见仪刑，诏使相望对宠灵。\n位冠三公师尚父，躬全五福寿康宁。\n久留行色春过半，乍别天颜涕欲零。\n谁识上心优老意，从行仍许鲤趋庭。",
        "dynasty": "宋",
        "collection_info": null
    },
    {
        "title": "三月二日奉诏赴西园曲宴席上赋呈致政开府太师三首  其三",
        "author": "苏颂",
        "content": "昔美都门祖二疏，太冲篇咏贵良图。\n不闻宾主俱公鼎，未见篇章出宝跗。\n河岳英灵添赋咏，都人士女竞欢娱。\n皆言元老归休盛，恩礼便蕃自古无。",
        "dynasty": "宋",
        "collection_info": null
    },
    {
        "title": "次韵开府太师留别诸公",
        "author": "苏颂",
        "content": "经济才谟沛有余，幡然高谢意何如。\n青云路尽寻归鞅，绿野堂成忆旧庐。\n汉苑宴游联魏丙，邺都宾客记应徐。\n他时若到城南第，入副宸衷对绮疏。",
        "dynasty": "宋",
        "collection_info": null
    },
    {
        "title": "次韵宋次道庆黄安中李邦直二舍人皆自史院拜命",
        "author": "苏颂",
        "content": "右垣更直宠新班，便坐通名听别宣。\n词训已高长庆代，事权不下永明年。\n除官草罢诸番制，执简研余万岁烟。\n曾向兰台陪笔削，喜闻严近擢班迁。",
        "dynasty": "宋",
        "collection_info": null
    },
    {
        "title": "和王禹玉相公三月十八日皇子侍宴长句三首  其一",
        "author": "苏颂",
        "content": "紫云楼外拥天香，初见前星帝座旁。\n庭乐声长歌燕翼，朝簪色喜动明光。\n仙巾缥缈尊三弁，环带玲珑袭九章。\n遥听相君称贺语，心倾尧日荐霞觞。",
        "dynasty": "宋",
        "collection_info": null
    },
    {
        "title": "和王禹玉相公三月十八日皇子侍宴长句三首  其二",
        "author": "苏颂",
        "content": "从臣环极宴披香，帝子趋庭揖在旁。\n日御舒长延昼景，星辉明润照天光。\n沉沉殿幄三云邃，簇簇宫花五采章。\n四曲汉歌齐祝圣，九宾周卫尽班觞。",
        "dynasty": "宋",
        "collection_info": null
    },
    {
        "title": "和王禹玉相公三月十八日皇子侍宴长句三首  其三",
        "author": "苏颂",
        "content": "奉宸班近殿中香，人在金銮日月旁。\n鱼藻君臣同恺乐，露萧遐迩荷龙光。\n已闻幼海歌重润，更得清风诵十章。\n嘉会古今应罕遇，未饶西母白云觞。",
        "dynasty": "宋",
        "collection_info": null
    },
    {
        "title": "次韵子瞻锁院赐酒烛",
        "author": "苏颂",
        "content": "暮召从容对浴堂，归来院吏写宣忙。\n郢醪独赐尊常满，龙烛初然泪有香。\n起草才多封卷速，把麻人众引声长。\n百官班裏听恩制，争诵雄文出未央。",
        "dynasty": "宋",
        "collection_info": null
    },
    {
        "title": "次韵孔平仲学士详定次口占",
        "author": "苏颂",
        "content": "多士盈廷待指南，老枚何幸接徐严。\n子亭覆实参高议，时引清风拂画檐。",
        "dynasty": "宋",
        "collection_info": null
    },
    {
        "title": "次韵孔学士密云龙茶",
        "author": "苏颂",
        "content": "精芽巧制自元丰，漠漠飞云绕戏龙。\n北焙新成圆月样，内廷初启绛囊封。\n先春入贡来千里，中使传宣下九重。\n自省何功蒙上赐，青蒿应为倚长松。",
        "dynasty": "宋",
        "collection_info": null
    },
    {
        "title": "再次韵",
        "author": "苏颂",
        "content": "上尊百倍胜新丰，御茗珍兼大小龙。\n颁赉併蒙中使降，捧持犹见守臣封。\n露芽轻嫩研香馥，云朵纤浓印迹重。\n拜赐频繁何以报，惟坚名节比寒松。",
        "dynasty": "宋",
        "collection_info": null
    },
    {
        "title": "送周尹郎中守梓潼",
        "author": "苏颂",
        "content": "曾携佳句使淮隅，离合差池二纪余。\n旋见豸冠三院贵，晚陪丹地一台居。\n涪城又领铜鱼契，锦里先驰驷马车。\n况是论年俱老矣，送君因復动归与。",
        "dynasty": "宋",
        "collection_info": null
    },
    {
        "title": "王都尉示及吕丞相柳溪图诗见邀同作走笔奉呈",
        "author": "苏颂",
        "content": "爱君图写柳溪游，想像濠梁问子休。\n渔钓每怀班嗣壑，烟波疑在志和舟。\n清时未易忘轩冕，大隠何妨傲葛裘。\n应笑龙钟老朝士，飞翔高下似轻鸥。",
        "dynasty": "宋",
        "collection_info": null
    },
    {
        "title": "和题李公麟阳关图二首  其一",
        "author": "苏颂",
        "content": "渭城凄咽不堪听，曾送征人万里行。\n今日玉关长不闭，谁将旧曲变新声。",
        "dynasty": "宋",
        "collection_info": null
    },
    {
        "title": "和题李公麟阳关图二首  其二",
        "author": "苏颂",
        "content": "三尺冰纨一绝诗，翩翩车马送行时。\n尊前怀古閒开卷，见尽关山远别离。",
        "dynasty": "宋",
        "collection_info": null
    },
    {
        "title": "次韵韩康公对雨即事有怀五弟",
        "author": "苏颂",
        "content": "燕閒谁伴泛金焦，注想鸰原望泬寥。\n接客后堂聊造适，偃藩临汝正逍遥。\n齐名孟季须爰立，一致夷聃异反招。\n笔札文章俱第一，风流今不数三萧。",
        "dynasty": "宋",
        "collection_info": null
    },
    {
        "title": "次韵韩康公和曾令绰范景仁喜五弟改知汝海见寄之什",
        "author": "苏颂",
        "content": "许汝相望画戟深，裴刘赓唱递筩临。\n两忘出处俱安节，不得亲疏共照心。\n幕府尚传诗寡和，士林重诵斗攸斟。\n追思五纪词场旧，何日逢迎更盍簪。",
        "dynasty": "宋",
        "collection_info": null
    },
    {
        "title": "次韵李公择送新赐龙团与黄学士三绝句  其一",
        "author": "苏颂",
        "content": "红旗筠笼过银台，赤印囊封贡茗来。\n社后三旬颁近列，须知邮置疾奔雷。",
        "dynasty": "宋",
        "collection_info": null
    },
    {
        "title": "次韵李公择送新赐龙团与黄学士三绝句  其二",
        "author": "苏颂",
        "content": "黄金芽嫩先春发，紫碧团芳出焙来。\n闻说采时争节候，喊山声动甚惊雷。",
        "dynasty": "宋",
        "collection_info": null
    },
    {
        "title": "次韵李公择送新赐龙团与黄学士三绝句  其三",
        "author": "苏颂",
        "content": "团团龙镜未磨开，馥馥新香满座来。\n试酌灵泉看饽沫，犹疑盏底有风雷。",
        "dynasty": "宋",
        "collection_info": null
    },
    {
        "title": "次韵李公择谢黄学士惠文潞公所送密云小团一绝",
        "author": "苏颂",
        "content": "小团品外众茶魁，宅相分从宰相来。\n南省同僚得传玩，朵颐终日味山雷。",
        "dynasty": "宋",
        "collection_info": null
    },
    {
        "title": "诸公和雷字韵茶诗四绝句外復有继作辄续二篇  其一",
        "author": "苏颂",
        "content": "团膏纔就贡纲催，度岭逾江万里来。\n共看云瓯轻搅雪，还如春架动研雷。",
        "dynasty": "宋",
        "collection_info": null
    },
    {
        "title": "诸公和雷字韵茶诗四绝句外復有继作辄续二篇  其二",
        "author": "苏颂",
        "content": "数杯茗饮沃羁怀，消尽酲醲爽气来。\n若使伯伦知此味，宁夸酒后不闻雷。",
        "dynasty": "宋",
        "collection_info": null
    },
    {
        "title": "承示黄君诗再和韵",
        "author": "苏颂",
        "content": "先春百品避东洄，曾按茶经较胜来。\n除却黄家双井白，其余布鼓敢争雷。",
        "dynasty": "宋",
        "collection_info": null
    },
    {
        "title": "昨日纳还公择诗卷相次復示三篇不独说茶曲尽其妙加以敏捷不易追攀辄罄鄙言聊答嘉贶  其一",
        "author": "苏颂",
        "content": "近闻朝客建溪回，说得茶园次第来。\n何事社前先厥篚，只缘春晚向无雷。",
        "dynasty": "宋",
        "collection_info": null
    },
    {
        "title": "昨日纳还公择诗卷相次復示三篇不独说茶曲尽其妙加以敏捷不易追攀辄罄鄙言聊答嘉贶  其二",
        "author": "苏颂",
        "content": "昔年叨预通闺籍，曾得红囊贡茗来。\n今日中台重受赐，回头已度十春雷。",
        "dynasty": "宋",
        "collection_info": null
    },
    {
        "title": "昨日纳还公择诗卷相次復示三篇不独说茶曲尽其妙加以敏捷不易追攀辄罄鄙言聊答嘉贶  其三",
        "author": "苏颂",
        "content": "吟君三绝重徘徊，不復言诗为鼎来。\n咏到茶中精绝处，犹如笔下役风雷。",
        "dynasty": "宋",
        "collection_info": null
    },
    {
        "title": "三月十七日三舍人宴集西省刘叔贡作诗贻坐客席上走笔和呈",
        "author": "苏颂",
        "content": "簪缨晓入凤池西，雨过重廊不踏泥。\n禁掖英僚初拜庆，儒林旧侣许攀携。\n两朝云露陪嘉宴，二纪尘埃愧旧题。\n四户对开参国论，风流无復羡南齐。",
        "dynasty": "宋",
        "collection_info": null
    },
    {
        "title": "和胡完夫侍郎再次前韵见寄",
        "author": "苏颂",
        "content": "荷橐相从两掖西，清尘自不间污泥。\n恩颁玉醴同霑醉，坐簇宫花任折携。\n幸接剧曹联四选，曾观大笔赋三题。\n因吟将相门生咏，牛白声名便欲齐。",
        "dynasty": "宋",
        "collection_info": null
    },
    {
        "title": "和陆农师侍郎三和前韵",
        "author": "苏颂",
        "content": "主人满酌玉东西，坐客无辞醉似泥。\n此日逢迎皆笑语，几年南北嘆暌携。\n早登鷄省先诸彦，合入鳌坡试五题。\n雅道寂寥今復振，士风一变始于齐。",
        "dynasty": "宋",
        "collection_info": null
    },
    {
        "title": "和农师四和前韵仍有推奬鄙薄之句再次韵",
        "author": "苏颂",
        "content": "敬舆平日始来西，老拙方叨掌武泥。\n初见鱼龙起腾跃，从陪鹓鹭共牵携。\n儒林盛会霑恩饫，云阁新图预客题。\n更听高谈造名理，人间无物不均齐。",
        "dynasty": "宋",
        "collection_info": null
    },
    {
        "title": "答胡完夫示及四和前篇",
        "author": "苏颂",
        "content": "书名曾伏庾征西，词命宜封玉检泥。\n前日星垣同属咏，即时墨客已潜携。\n岂惟家集分门录，直待郊居满壁题。\n更览晋祠新石刻，从来文体压梁齐。",
        "dynasty": "宋",
        "collection_info": null
    },
    {
        "title": "胡完夫再示西省唱和诗特记曩游过有谦屈率尔赓次",
        "author": "苏颂",
        "content": "当年覆实子亭西，曾见春龙起蛰泥。\n晚接官联方喜幸，老忧颠踣待扶携。\n入兰游雾蒙熏润，激浊扬清望品题。\n蹇步强攀英俊躅，终然驽骥力难齐。",
        "dynasty": "宋",
        "collection_info": null
    },
    {
        "title": "陆农师又示第五和篇褒借益勤辄復酬答",
        "author": "苏颂",
        "content": "讲序尝登虎观西，玺书对罢武都泥。\n前言往行推多识，细管纤锋不自携。\n信史已成知有法，好诗频寄更无题。\n就中醉墨人偏爱，应与南朝小谢齐。",
        "dynasty": "宋",
        "collection_info": null
    },
    {
        "title": "诸公唱和多记经历之事因感昔游復用元韵凡三首  其一",
        "author": "苏颂",
        "content": "十年不到掖垣西，旧路重寻壁已泥。\n四户贵同公鼎重，九门高共斗杓携。\n追思往事惊陈迹，欲和长言怯巨题。\n老见诸贤虽缩忸，不量绵力尚思齐。",
        "dynasty": "宋",
        "collection_info": null
    },
    {
        "title": "诸公唱和多记经历之事因感昔游復用元韵凡三首  其二",
        "author": "苏颂",
        "content": "朝鞍早过凤楼西，雨浥轻尘未有泥。\n颁宴百壶人共醉，演纶双笔客同携。\n紫微旧刻兰堂閟，朱字新牌艺院题。\n更识训词深厚意，言成膏泽惠编齐。",
        "dynasty": "宋",
        "collection_info": null
    },
    {
        "title": "诸公唱和多记经历之事因感昔游復用元韵凡三首  其三",
        "author": "苏颂",
        "content": "平生南北与东西，岂是扬波与汩泥。\n晚入金门诸彦接，来同绮席赐尊携。\n时逢宠渥欣陪预，老遇风光懒咏题。\n共戴君恩何以报，惟将圣寿祝天齐。",
        "dynasty": "宋",
        "collection_info": null
    },
    {
        "title": "重次前韵奉酬子由子开叔贡三舍人二首  其一",
        "author": "苏颂",
        "content": "都堂直北正衙西，同日三贤拜紫泥。\n供张府泉批敕赐，刊碑朱墨典籤携。\n姓名非夕金瓯覆，手笔他年玉简题。\n制诏温纯诗什健，若非元白更谁齐。",
        "dynasty": "宋",
        "collection_info": null
    },
    {
        "title": "重次前韵奉酬子由子开叔贡三舍人二首  其二",
        "author": "苏颂",
        "content": "公宴将阑日欲西，酒酣挥汗浥如泥。\n重陪簪橐联镳出，仍得篇章满箧携。\n直舍恍迷新户牖，赐书犹识旧籤题。\n岂惟梦想钧天路，更似闻韶子在齐。",
        "dynasty": "宋",
        "collection_info": null
    },
    {
        "title": "邓圣求承旨迭贻佳句过有褒称无言不酬虽復牵强以多为贵固已数穷大雅旁通谅无诮斥",
        "author": "苏颂",
        "content": "召节从来蜀道西，遗思人尚幞青泥。\n禁中手笔由裁制，天下英雄在挈携。\n密议金銮应有记，登庸石刻竚重题。\n纶闱盛宴仙鳌会，飞集翩翩五凤齐。",
        "dynasty": "宋",
        "collection_info": null
    },
    {
        "title": "次韵刘叔贡舍人从驾",
        "author": "苏颂",
        "content": "鳌头星掖贵兼清，不似南宫散六卿。\n继踵棣华联禁直，并时兰玉占高名。\n甘泉法从皆才杰，皇佑孤臣独老生。\n自嘆荆枝半凋落，若论宗戚亦霑荣。",
        "dynasty": "宋",
        "collection_info": null
    },
    {
        "title": "李公择尚书见示出郊奉雩祀马上口占七言四韵走笔继和",
        "author": "苏颂",
        "content": "雩郊几夕见龙星，盛乐初谐六变声。\n荐币礼同匏爵重，洁牲人比玉壶清。\n幕中闳辨通宵接，马上新诗顷刻成。\n精意预期甘泽应，随轩飞入凤凰城。",
        "dynasty": "宋",
        "collection_info": null
    },
    {
        "title": "次韵诸公从驾景灵宫二首  其一",
        "author": "苏颂",
        "content": "青鹓如跂万椽匀，地接璇流隔世尘。\n三后在天歌下武，一人膺福见君陈。\n珠旒漆漆怀濡露，玉案年年侍荐新。\n庑下丹青从臣列，左趋萧丙右甘辛。",
        "dynasty": "宋",
        "collection_info": null
    },
    {
        "title": "次韵诸公从驾景灵宫二首  其二",
        "author": "苏颂",
        "content": "太清宫庙近蓬莱，连日天门六扇开。\n万乘旌旗衝晓过，两宫舆辇诘朝来。\n城中三水河通汉，庭下千官棘映槐。\n老稚扶携同祝圣，年年常此望昭回。",
        "dynasty": "宋",
        "collection_info": null
    },
    {
        "title": "次韵王都尉团练押赐高丽归使宴射赠馆伴舍人兼呈诸公",
        "author": "苏颂",
        "content": "通侯年少侍中郎，主客名园满国香。\n赐酒九行勤貊使，一帆千里送吴航。\n鸣弦屡奏前筹捷，摛藻俄传秀句长。\n更与诗翁相属和，骊珠数百透函光。",
        "dynasty": "宋",
        "collection_info": null
    },
    {
        "title": "和门下侍郎东台夜直见寄",
        "author": "苏颂",
        "content": "五年班缀望夔龙，曾托帡幪庇雨风。\n末路自矜黄髮老，平时曾识黑头公。\n升沈不改交情见，出处虽殊趣舍同。\n谩叩芜音答高唱，终惭下管应清宫。",
        "dynasty": "宋",
        "collection_info": null
    },
    {
        "title": "和门下相公从驾幸太学",
        "author": "苏颂",
        "content": "圣主恢儒率旧章，首冬鸣跸下胶庠。\n生师褒博趋鳣序，文武端严列雁行。\n承诏敷陈商戊甲，执经环立晋袁王。\n三千学者多才秀，定有同升孔子堂。",
        "dynasty": "宋",
        "collection_info": null
    },
    {
        "title": "次韵陈元舆待制新怀州吕侍讲见寄",
        "author": "苏颂",
        "content": "缮性虽知众射标，颓年无奈羽谯谯。\n覃怀新守纡高旆，宁海元侯驻累乔。\n忆拟曹鞭涡水赋，尝陪戴席德阳朝。\n郡斋继日听余论，不復牢愁咏大招。",
        "dynasty": "宋",
        "collection_info": null
    },
    {
        "title": "答陈再次前韵",
        "author": "苏颂",
        "content": "牛斗经年望建标，忽闻行李度南谯。\n仙舟復喜逢元礼，飞御仍烦接子乔。\n已试演纶成典册，尚劳分竹偃藩朝。\n海沂邂逅诚多幸，继日相过不待招。",
        "dynasty": "宋",
        "collection_info": null
    },
    {
        "title": "窃忆旧游再赋一篇",
        "author": "苏颂",
        "content": "早见登龙夺锦标，继联官契仕蒙谯。\n雕章屡爱函京作，宰树常论故国乔。\n久嘆徊翔淹禁阁，方欣良直赞清朝。\n前篇谩约林泉访，祗恐群公赋反招。",
        "dynasty": "宋",
        "collection_info": null
    },
    {
        "title": "走笔次韵察推见别二篇  其一",
        "author": "苏颂",
        "content": "行藏无意但随时，不为人知我者稀。\n负殻蜗牛初就舍，驯鸥海客已忘机。\n缄收卷轴尘生蠹，合和丹丸醭有衣。\n久冒宠荣无所补，敢烦从事嘆巍巍。",
        "dynasty": "宋",
        "collection_info": null
    },
    {
        "title": "走笔次韵察推见别二篇  其二",
        "author": "苏颂",
        "content": "老爱诗书志益坚，不成鱼网谩临渊。\n幽居喜见新松菊，病目愁看旧简编。\n事任閒忙常自适，心忘毁誉敢求全。\n知君有意论骚雅，何日从容话极玄。",
        "dynasty": "宋",
        "collection_info": null
    },
    {
        "title": "和通判白同朝散见别",
        "author": "苏颂",
        "content": "乐土民勤不带牛，观农时得看耕楼。\n老惭卧阁思投绂，恩假祠宫换典州。\n就第未荒三径菊，过江无俟五湖舟。\n题舆别乘方腾逸，讵肯相从物外游。",
        "dynasty": "宋",
        "collection_info": null
    },
    {
        "title": "和刘明仲都曹见别三首  其一",
        "author": "苏颂",
        "content": "二年为郡乐邗坡，喜遇丰年万物和。\n政拙未能观水薤，气衰时復咏烟萝。\n朱方亭下归心速，扬子桥边别泪多。\n禁职祠官容佚老，晚蒙恩泽更霶沱。",
        "dynasty": "宋",
        "collection_info": null
    },
    {
        "title": "和刘明仲都曹见别三首  其二",
        "author": "苏颂",
        "content": "久污朝宠老非宜，禄厚躬閒不尔亏。\n优诏还令使真室，特恩仍免觐京师。\n力疲都是垂头马，志适何殊曳尾龟。\n年事已高心虑息，山堂无俟德璋移。",
        "dynasty": "宋",
        "collection_info": null
    },
    {
        "title": "和刘明仲都曹见别三首  其三",
        "author": "苏颂",
        "content": "幽居邻有万窠松，坐见京江四面峰。\n形若橛株随倚徙，愁如顽矿渐销镕。\n尚纡轩冕心颜厚，但觉林泉兴味浓。\n茗饮药苗留待客，时时宾友自过从。",
        "dynasty": "宋",
        "collection_info": null
    },
    {
        "title": "太平守梅学士隔阔累年会遇京口喜道旧故特枉篇章勉次来韵二首  其一",
        "author": "苏颂",
        "content": "老洿朝绂退方荣，真室官犹寓帝城。\n敢诧丘园蒙贲饰，深惭缰锁滥名声。\n安居幸已归閒燕，饱食将何答圣明。\n珍重雕章勤奬借，久要情好见平生。",
        "dynasty": "宋",
        "collection_info": null
    },
    {
        "title": "太平守梅学士隔阔累年会遇京口喜道旧故特枉篇章勉次来韵二首  其二",
        "author": "苏颂",
        "content": "学海儒珍昔所知，于令刮目异常时。\n蜗庐何幸纡千骑，萤烛多惭对九枝。\n铅摘次书才赡雅，麈毛挥辩状清羸。\n竹符芸省翻留滞，可是青云缓步迟。",
        "dynasty": "宋",
        "collection_info": null
    },
    {
        "title": "大夫七弟有庆新居二百四十言次韵和之",
        "author": "苏颂",
        "content": "勿谓衡茅陋，门墙亦仅全。\n山连京岘外，水接漕渠边。\n乔木傍行列，幽花晚秀妍。\n子孙环舍后，兄弟对斋前。\n树果非求息，临流靡察渊。\n卜邻同晏宅，任地得周廛。\n往復康庄路，过从乡里贤。\n招来三径士，疏引一人泉。\n金谷虽惭石，蜗庐已胜先。\n烝尝时近享，香火道心虔。\n左右冈兼阜，纵横陌与阡。\n思归诚久矣，到此是终焉。\n篱援丛芳枳，庭除绕碧鲜。\n尚之南学远，休琏北邙偏。\n街柳长垂带，堤榆未坠钱。\n窗閒靖节傲，梧老惠施眠。\n去国魂劳断，铭恩骨待镌。\n幸安蓬户奥，乌用铁枢坚。\n刁岭东隅见，林庄几世传。\n杉松高掩抱，岩麓势联绵。\n构筑多遗址，经营信昔缘。\n毋劳借官地，便可入寥天。\n歌哭于斯室，耕桑待有年。\n谁知真趣在，平地即神仙。",
        "dynasty": "宋",
        "collection_info": null
    },
    {
        "title": "七弟示诗后又改缘字为川字因再次韵",
        "author": "苏颂",
        "content": "幽栖新得地，朴饰敢求全。\n一亩真儒有，三年近道边。\n锄荒还见旧，革陋遂成妍。\n栋宇依岩畔，烟云入槛前。\n人非胜土木，心每惧冰渊。\n州处来閒燕，山居隔市廛。\n轩窗横列岫，屏嶂对先贤。\n念昔初经始，惟蕲远水泉。\n丘园宁待贲，宗庙贵为先。\n幸免灵台寄，重叨真室虔。\n颐生无异术，送死有新阡。\n世虑都忘矣，劳生此息焉。\n道腴甘淡薄，食邑减芳鲜。\n士誉言功德，僧谈半满偏。\n未从招隠客，不费买邻钱。\n昼静龙鬚坐，宵寒龟殻眠。\n藉莎毋剪薙，即石不磨镌。\n假职恩良厚，归田志益坚。\n秋毫知帝力，清白自家传。\n吾弟欣堂构，长言纪瓞绵。\n思亲乐京口，怀土限闽川。\n江左步兵酒，华阳小有天。\n衔杯蠲痼疾，行药助修年。\n更有扶衰物，邻家十八仙。",
        "dynasty": "宋",
        "collection_info": null
    },
    {
        "title": "润守修撰见招与左丞王公大夫俞公东园集会宾主四人更无他客某顷为南都从事值故相杜公与王宾客焕毕大卿世长朱兵部贯冯郎中平同时退居府中作五老会一日大尹庐陵欧阳公作庆老公宴而王毕二公以病不赴中座亦只四人某时与诸僚同与席末言念往昔正类今辰然自皇佑庚寅迄今元符己卯整五十年矣抚事感怀辄成七言四韵",
        "author": "苏颂",
        "content": "曾览祁公五老诗，仍陪三寿燕留司。\n今逢北固开尊日，正似南都命席时。\n喜奉笑言挥麈柄，却惭衰朽倚琼枝。\n定知此会人间少，五十年才一再期。",
        "dynasty": "宋",
        "collection_info": null
    },
    {
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬",
        "author": "苏颂",
        "content": "冈陵起阜崇，花木露夭浓。\n襟带湘泯水，屏围晋楚峰。\n地全居爽垲，人不厌迎逢。\n彷佛观平远，分毫见栝松。",
        "dynasty": "宋",
        "collection_info": null
    },
    {
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬 和壮观亭",
        "author": "苏颂",
        "content": "欲状江山秀，无如格律诗。\n形容天际美，假借笔端奇。\n注目临沧近，沿流北固卑。\n不因篇咏见，绝景有谁知。",
        "dynasty": "宋",
        "collection_info": null
    },
    {
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬 和王崇禧寄扬州尚书",
        "author": "苏颂",
        "content": "省座来分圣主忧，仙翁常作北郊游。\n瓜田接畛寻期会，菊蕊浮杯阻献酬。\n壮观风骚归作者，平山欢宴集清流。\n从兹淮海登临趣，乐事良辰属二州。",
        "dynasty": "宋",
        "collection_info": null
    },
    {
        "title": "吏部顿郎中起陆尚书佃与同年因迎哲宗神主集班西苑追思昔预闻喜逮今三十一年再至感旧赓唱长言远垂寄示老病读之不觉感嘆强次前韵以答嘉贶",
        "author": "苏颂",
        "content": "集英亲策际天人，曾见诸贤解褐巾。\n荐棘校文钦藻思，华林颁宴接车尘。\n年光世故推移久，士论朝咨宠遇新。\n老病忽纡怀旧作，长吟犹忆曲江春。",
        "dynasty": "宋",
        "collection_info": null
    },
    {
        "title": "广陵芍药盛开品目比旧又多累日与同官赏嘆不足因记嘉佑中西台吴大资与留守宋丞相唱和二篇吴诗有不逐新奇争世玩却怜陶菊与庄樗之句宋答云松篁何意常如旧閒倚霜空不肯凋意有未尽辄成二章  其一",
        "author": "苏颂",
        "content": "应是圆玄降瑞精，散为秾丽遍邗城。\n重苞迭蕊三春后，腻脸丰肌百态生。\n一自毫堂甄异品，至今花谱续嘉名。\n都缘尤物多奇变，岂为繁华逐世情。",
        "dynasty": "宋",
        "collection_info": null
    },
    {
        "title": "广陵芍药盛开品目比旧又多累日与同官赏嘆不足因记嘉佑中西台吴大资与留守宋丞相唱和二篇吴诗有不逐新奇争世玩却怜陶菊与庄樗之句宋答云松篁何意常如旧閒倚霜空不肯凋意有未尽辄成二章  其二",
        "author": "苏颂",
        "content": "禀质由来自绝伦，谁将巧思变天真。\n郑风谑赠缘情密，谢守翻阶得句新。\n菊聚万铃樗大本，松添七鬣竹浮筠。\n未知妍陋从何辨，等是生成一大钧。",
        "dynasty": "宋",
        "collection_info": null
    },
    {
        "title": "和国信张宗益少卿过潭州朝拜信武殿",
        "author": "苏颂",
        "content": "夷裔陵边久，文明运算高。\n三冬驰日御，一夜陨星旄。\n从此通戎赂，于今袭战袍。\n威灵赡庙像，列侍写贤豪。\n民获耕桑利，时无斥堠劳。\n金缯比干橹，未损一牛毛。",
        "dynasty": "宋",
        "collection_info": null
    },
    {
        "title": "和张少卿过德清忆郎中五弟",
        "author": "苏颂",
        "content": "平昔知君兄弟名，籍随廉茂策通经。\n已伤荆木一枝折，重过桐乡双泪零。\n朝见鹡鸰诗思苦，夜听鸿雁睡魂醒。\n近闻阮巷有才子，异日轩昂看拾青。",
        "dynasty": "宋",
        "collection_info": null
    },
    {
        "title": "和张仲巽过瀛州感旧",
        "author": "苏颂",
        "content": "览君关外感怀篇，重到藩城倍怆然。\n岂为宦游无定止，却思世故易推迁。\n流年忽復龙周纪，急景仍逢雁去燕。\n物是人非重惆怅，空余陈迹吏民传。",
        "dynasty": "宋",
        "collection_info": null
    },
    {
        "title": "和安抚王临骐骥见寄",
        "author": "苏颂",
        "content": "十月河滨土未干，行人裘褐苦沾汗。\n边侯顾遇劳纡轸，驿舍留连暂憩鞍。\n义贯雪霜松操古，气凌星斗剑光寒。\n待君早晚功名就，重约虚斋论隠桓。",
        "dynasty": "宋",
        "collection_info": null
    },
    {
        "title": "和王大观寄张仲巽",
        "author": "苏颂",
        "content": "内使名卿话昔游，高谈术略气横秋。\n边亭一别嗟淹久，故眼相看重唱酬。\n旧德朝端方见用，清才关外苦难留。\n腰间鞶绶频加宠，几见新头代故头。",
        "dynasty": "宋",
        "collection_info": null
    },
    {
        "title": "初过白沟北望燕山",
        "author": "苏颂",
        "content": "青山如壁地如盘，千里耕桑一望宽。\n虞帝肇州疆域广，汉家封国册书完。\n因循天宝兴戎易，痛惜雍熙出将难。\n今日圣朝恢远略，偃兵为义一隅安。",
        "dynasty": "宋",
        "collection_info": null
    },
    {
        "title": "和仲巽过古北口杨无敌庙",
        "author": "苏颂",
        "content": "汉家飞将领熊罴，死战燕山护我师。\n威信仇方名不灭，至今奚虏奉遗祠。",
        "dynasty": "宋",
        "collection_info": null
    },
    {
        "title": "和仲巽山行",
        "author": "苏颂",
        "content": "天险限南北，回环千里山。\n客亭依斗绝，胡地信偏悭。\n伴月驱行传，缘云度故关。\n林泉虽胜赏，无奈霫奚间。",
        "dynasty": "宋",
        "collection_info": null
    },
    {
        "title": "和仲巽过度云岭",
        "author": "苏颂",
        "content": "磴道青冥外，跻攀剧箭飞。\n朔风增凛冽，寒日减清晖。\n使者手持节，征人泪湿衣。\n此时仁杰意，心向白云归。",
        "dynasty": "宋",
        "collection_info": null
    },
    {
        "title": "奚山道中",
        "author": "苏颂",
        "content": "山路萦回极险难，才经深涧又高原。\n顺风衝激还吹面，滟水坚凝几败辕。\n岩下有时逢虎迹，马前频听异华言。\n使行劳苦诚无惮，所喜殊方识汉恩。",
        "dynasty": "宋",
        "collection_info": null
    },
    {
        "title": "和仲巽奚山部落",
        "author": "苏颂",
        "content": "千里封疆蓟霫间，时平忘战马牛閒。\n居人处处营耕牧，尽室穹车往復还。",
        "dynasty": "宋",
        "collection_info": null
    },
    {
        "title": "过摘星岭",
        "author": "苏颂",
        "content": "路无斥堠惟看日，岭近云霄可摘星。\n握节偶来观国俗，汉家恩厚一方宁。",
        "dynasty": "宋",
        "collection_info": null
    },
    {
        "title": "和晨发柳河馆憩长源邮舍",
        "author": "苏颂",
        "content": "君逢嘉景思如泉，欲和惭无笔似椽。\n山谷水多流乳石，旃裘人鲜被纯绵。\n服章几类南冠繫，星土难分列宿躔。\n安得华风变殊俗，免教辛有嘆伊川。",
        "dynasty": "宋",
        "collection_info": null
    },
    {
        "title": "和宿牛山馆  其一",
        "author": "苏颂",
        "content": "山深孤馆迥，部落不成城。\n夜永人无寐，冬温气自清。\n夷音通夏楚，汉地接平营。\n恩信今无外，边庭肯背盟。",
        "dynasty": "宋",
        "collection_info": null
    },
    {
        "title": "和宿牛山馆  其二",
        "author": "苏颂",
        "content": "孤村四望百重山，使节相陪北度关。\n休嘆光阴怀往昔，且看岩石自斓斑。",
        "dynasty": "宋",
        "collection_info": null
    },
    {
        "title": "和题会仙石",
        "author": "苏颂",
        "content": "双石层棱倚翠巅，相传尝此会群仙。\n繫风捕影谁能问，空见遗踪尚岿然。",
        "dynasty": "宋",
        "collection_info": null
    },
    {
        "title": "和宿鹿儿馆",
        "author": "苏颂",
        "content": "边城射猎取麑麛，夭䴠仁心所不为。\n鸣角秋山少閒日，标名邮馆客慵窥。",
        "dynasty": "宋",
        "collection_info": null
    },
    {
        "title": "和冬至紫蒙馆书事",
        "author": "苏颂",
        "content": "泰畤迎长日，殊方展庆杯。\n关山厌沙碛，星斗望昭回。\n月共寒更永，风随协气来。\n欲知王历正，候律应孳荄。",
        "dynasty": "宋",
        "collection_info": null
    },
    {
        "title": "和就日馆",
        "author": "苏颂",
        "content": "戎疆迢递戴星行，驿骑奔驰朿火迎。\n人向万山峰外过，月从双石岭间生。\n马蹄看即三千里，客舍今逾四十程。\n每念皇华承命重，愧无才誉副群情。",
        "dynasty": "宋",
        "collection_info": null
    },
    {
        "title": "和过神水沙碛",
        "author": "苏颂",
        "content": "沙行未百里，地险已万状。\n逢迎非长风，狙击殊博浪。\n昔闻今乃经，既度愁復上。\n幸无涨天灾，日月免遮障。",
        "dynasty": "宋",
        "collection_info": null
    },
    {
        "title": "和土河馆遇小雪",
        "author": "苏颂",
        "content": "薄雪悠扬朔气清，衝风吹拂毳裘轻。\n人看满路琼瑶迹，尽道光华使者行。",
        "dynasty": "宋",
        "collection_info": null
    },
    {
        "title": "和檀香板",
        "author": "苏颂",
        "content": "镂檀芬馥贯縚衺，击玉敲金一串花。\n自与丽妃亲记曲，后来传玩几人家。",
        "dynasty": "宋",
        "collection_info": null
    },
    {
        "title": "和神水馆逢齐叶二国信",
        "author": "苏颂",
        "content": "几旬驰传困风埃，忽听南轺病眼开。\n千里边疆难际遇，一封京信况同来。\n论情不异声投谷，适遇过于渴望梅。\n谈笑未经催命驾，归心虽切且徘徊。",
        "dynasty": "宋",
        "collection_info": null
    },
    {
        "title": "使回蹉榆林侵夜至宿馆",
        "author": "苏颂",
        "content": "使还兼道趣南辕，朝出沙陀暮水村。\n雪岭迢遥人自少，冰天凄惨日长昏。\n鸦闻宿舍惊如闹，马识归途去似奔。\n屈指开年到京阙，梦魂先向九重阍。",
        "dynasty": "宋",
        "collection_info": null
    },
    {
        "title": "和使回过松子岭",
        "author": "苏颂",
        "content": "石径萦纡甚七盘，披榛策马上烟峦。\n回头却见临潢境，千里犹如指掌看。",
        "dynasty": "宋",
        "collection_info": null
    },
    {
        "title": "和游中京镇国寺",
        "author": "苏颂",
        "content": "塔庙奚山麓，乘轺偶共登。\n青松如拱揖，栋宇欲骞腾。\n夷礼多依佛，居人亦贵僧。\n纵观无限意，纪述恨无能。",
        "dynasty": "宋",
        "collection_info": null
    },
    {
        "title": "和富谷馆书事",
        "author": "苏颂",
        "content": "迢迢归驭指榆津，日日西风起塞尘。\n沙底暗冰频踠马，岭头危径罕逢人。\n客心牢落偏多感，天意融怡渐发春。\n珍重诗翁饶藻思，剪裁风物见长新。",
        "dynasty": "宋",
        "collection_info": null
    },
    {
        "title": "和奚山偃松",
        "author": "苏颂",
        "content": "乱枝轇轕翠阴圆，倚岫垂崖尽偃然。\n不为深根生触石，定应高干上摩天。",
        "dynasty": "宋",
        "collection_info": null
    },
    {
        "title": "和过打造部落",
        "author": "苏颂",
        "content": "奚夷居落瞰重林，背倚苍崖面曲浔。\n涧水逢春犹积冻，山云无雨亦常阴。\n田塍开垦随高下，樵路攀缘极险深。\n汉节经过人竞看，忻忻如有慕华心。",
        "dynasty": "宋",
        "collection_info": null
    },
    {
        "title": "新岁五十始觉衰悴因书长句奉呈仲巽少卿",
        "author": "苏颂",
        "content": "始衰心事自堪嗟，但觉光阴似转车。\n白傅开经五秩满，仲尼学易数年加。\n负薪筋力诚难强，报国功名事转赊。\n若问信书何所得，乐天知命任生涯。",
        "dynasty": "宋",
        "collection_info": null
    },
    {
        "title": "某奉使过北都奉陪司徒侍中潞国公雅集堂宴会开怀纵谈形于善谑因道魏收有逋峭难为之语人多不知逋峭何谓宋元宪公云事见木经盖梁上小柱名取有折势之义耳文人多用近语而未及此辄借斯语抒为短章以纪一席之事缮写献呈",
        "author": "苏颂",
        "content": "高燕初陪听拊髀，清谭仍许奉挥犀。\n自知伯起难逋峭，不比淳于善滑稽。\n舞奏未终花十八，酒行先困玉东西。\n荷公德度容狂简，故敢忘怀去町畦。",
        "dynasty": "宋",
        "collection_info": null
    },
    {
        "title": "某向忝使辽于今十稔再过古北感事言怀奉呈姚同事阁使",
        "author": "苏颂",
        "content": "曾到临潢已十龄，今朝復忝建旜行。\n正当胡虏百年运，又过秦王万里城。\n尽日据鞍消髀肉，通宵闻柝厌风声。\n自非充国图方略，但致金缯慰远甿。",
        "dynasty": "宋",
        "collection_info": null
    },
    {
        "title": "次行奚山",
        "author": "苏颂",
        "content": "奚山缭绕百重深，握节何妨马上吟。\n当路牛羊眠荐草，避人鸟鹊噪寒林。\n羸肌已怯旜裘重，衰鬓宁禁霜雪侵。\n独爱潺湲溪涧水，无人知此有清音。",
        "dynasty": "宋",
        "collection_info": null
    },
    {
        "title": "同事閤使见问奚国山水何如江乡以诗答之",
        "author": "苏颂",
        "content": "奚疆山水比东吴，物色虽同土俗殊。\n万壑千岩南地有，扁舟短棹此间无。\n因嗟好景当边塞，却动归心忆具区。\n终待使还酬雅志，左符重乞守江湖。",
        "dynasty": "宋",
        "collection_info": null
    },
    {
        "title": "早行新馆道中",
        "author": "苏颂",
        "content": "经旬霜雪倦晨征，重到胡疆百感生。\n日上东扶千嶂影，风来空谷万号声。\n人心自觉悲殊土，物色偏能动旅情。\n况是天恩怀景俗，不妨游览趁严程。",
        "dynasty": "宋",
        "collection_info": null
    },
    {
        "title": "奚山道中",
        "author": "苏颂",
        "content": "拥传经过白霫东，依稀村落有华风。\n食饴宛类吹箫市，逆旅时逢炀竈翁。\n渐使犬羊归畎亩，方知雨露遍华戎。\n朝廷涵养恩多少，岁岁轺车万里通。",
        "dynasty": "宋",
        "collection_info": null
    },
    {
        "title": "过新馆罕见居人",
        "author": "苏颂",
        "content": "引弓风俗可伤嗟，满目清溪与白沙。\n封域虽长编户少，隔山才见两三家。",
        "dynasty": "宋",
        "collection_info": null
    },
    {
        "title": "牛山道中",
        "author": "苏颂",
        "content": "农人耕凿遍奚疆，部落连山復枕冈。\n种粟一收饶地力，开门东向杂夷方。\n田畴高下如棋布，牛马纵横似谷量。\n赋役百端閒日少，可怜生事甚茫茫。",
        "dynasty": "宋",
        "collection_info": null
    },
    {
        "title": "发牛山",
        "author": "苏颂",
        "content": "山坂萦纡道阻长，数程行处尚相望。\n晨装方指南高外，宿馆还趋北斗方。\n既乏远谋惭肉食，空将衰鬓冒寒霜。\n却寻十载曾行地，风物依然土境荒。",
        "dynasty": "宋",
        "collection_info": null
    },
    {
        "title": "契丹帐）",
        "author": "苏颂",
        "content": "马牛到处即为家，一卓穹庐数乘车。\n千里山川无土着，四时畋猎是生涯。\n酪浆羶肉夸希品，貂锦羊裘擅物华。\n种类益繁人自足，天教安逸在幽遐。",
        "dynasty": "宋",
        "collection_info": null
    },
    {
        "title": "奚山路",
        "author": "苏颂",
        "content": "行尽奚山路更赊，路旁时见百余家。\n风烟不改卢龙俗，尘土犹兼瀚海沙。\n朱版刻旗村赐食，青毡通幰贵人车。\n皇恩百岁加荒景，物俗依稀欲慕华。",
        "dynasty": "宋",
        "collection_info": null
    },
    {
        "title": "中京纪事",
        "author": "苏颂",
        "content": "边关本是苦寒地，况復严冬入虏乡。\n一带土河犹未冻，数朝晴日但凝霜。\n上心固已推恩信，天意从兹变燠旸。\n最是使人知幸处，轻裘不觉在殊方。",
        "dynasty": "宋",
        "collection_info": null
    },
    {
        "title": "过土河",
        "author": "苏颂",
        "content": "长叫山旁一水源，北流迢递势倾奔。\n秋来注雨瀰郊野，冬后层冰度辐辕。\n白草悠悠千嶂路，青烟袅袅数家村。\n终朝跋涉无休歇，遥指邮亭日已昏。",
        "dynasty": "宋",
        "collection_info": null
    },
    {
        "title": "赠同事閤使",
        "author": "苏颂",
        "content": "山路尽陂阤，行人陟险多。\n风头沙碛暗，日上雪霜和。\n草浅飞鹰地，冰流饮马河。\n平生画图见，不料再经过。",
        "dynasty": "宋",
        "collection_info": null
    },
    {
        "title": "沙阤路",
        "author": "苏颂",
        "content": "上得陂陀路转艰，陷轮推马苦难前。\n风寒白日少飞鸟，地迥黄沙似涨川。\n结草枝梢知里堠，放牛墟落见人烟。\n从来天地分中外，今作通逵近百年。",
        "dynasty": "宋",
        "collection_info": null
    },
    {
        "title": "观北人围猎",
        "author": "苏颂",
        "content": "莽莽寒郊昼起尘，翩翩戎骑小围分。\n引弓上下人鸣镝，罗草纵横兽轶群。\n画马今无胡待诏，射鵰犹惧李将军。\n山川自是从禽地，一眼平芜接暮云。",
        "dynasty": "宋",
        "collection_info": null
    },
    {
        "title": "胡人牧",
        "author": "苏颂",
        "content": "牧羊山下动成群，嚙草眠沙浅水滨。\n自免触藩羸角困，应无挟策读书人。\n毡裘冬猎千皮富，湩酪朝中百品珍。\n生计不赢衣食足，土风犹似茹毛纯。",
        "dynasty": "宋",
        "collection_info": null
    },
    {
        "title": "某两使辽塞俱值郊礼之岁今以至日到北帐感事言怀寄呈同馆诸公",
        "author": "苏颂",
        "content": "两忝临潢使，俱逢泰畤祠。\n国阳随仗日，塞外抗旜时。\n盛礼群公预，丹心万里驰。\n周南嘆留滞，何似异方悲。",
        "dynasty": "宋",
        "collection_info": null
    },
    {
        "title": "初至广平纪事言怀呈同事閤使",
        "author": "苏颂",
        "content": "双节同来朔漠边，三冬行尽雪霜天。\n朝飧羶酪几分饱，夜拥貂狐数鼓眠。\n光景不停如转毂，归心难遏似流烟。\n须将薄宦同羁旅，奔走何时是息肩。",
        "dynasty": "宋",
        "collection_info": null
    },
    {
        "title": "冬日北庭怀余杭旧僚属",
        "author": "苏颂",
        "content": "曾约寻山春水间，越江吴岫遍留连。\n沙头寺院看花日，湖上楼台试茗天。\n酒后歌呼常薄暮，风流云散忽经年。\n异方万里相望处，满眼荒郊倍惨然。",
        "dynasty": "宋",
        "collection_info": null
    },
    {
        "title": "契丹马",
        "author": "苏颂",
        "content": "边城养马逐莱蒿，栈皁都无出入劳。\n用力已过东野稷，相形不待九方皋。\n人知良御乡评贵，家有材驹事力豪。\n略问滋繁有何术，风寒霜雪任蹄毛。",
        "dynasty": "宋",
        "collection_info": null
    },
    {
        "title": "北帐书事",
        "author": "苏颂",
        "content": "北海蓬蓬气怒号，厉声披拂昼兼宵。\n百重沙漠连空暗，四向茅檐捲地飘。\n与日过河流水涸，行天畜物密云遥。\n輶轩使者偏蒙福，夙驾阴霾斗顿消。",
        "dynasty": "宋",
        "collection_info": null
    },
    {
        "title": "广平宴会",
        "author": "苏颂",
        "content": "胡中宫室本穹庐，暂对皇华闢广除。\n编曲垣墙都草创，张旃帷幄类鹑居。\n朝仪强效鹓行列，享礼犹存体荐余。\n玉帛系心真上策，方知三表术非疏。",
        "dynasty": "宋",
        "collection_info": null
    },
    {
        "title": "离广平",
        "author": "苏颂",
        "content": "归骑骎骎踏去尘，数朝晴日暖如春。\n向阳渐喜闻南雁，炙背何妨问野人。\n度漠兼程閒鼠褐，据鞍浓睡侧乌巾。\n穷冬荒景逢温煦，自是皇家覆育仁。",
        "dynasty": "宋",
        "collection_info": null
    },
    {
        "title": "山路连日衝冒西风颇觉行役之劳",
        "author": "苏颂",
        "content": "却到深山岁已残，西风连日作晴寒。\n尘埃季子貂皮敝，憔悴休文革带宽。\n往復七旬人意怠，崎岖千险马行难。\n三关犹有燕山隔，安得陵空纵羽翰。",
        "dynasty": "宋",
        "collection_info": null
    },
    {
        "title": "发柳河",
        "author": "苏颂",
        "content": "清晨驱马两崖间，霜重风高极险艰。\n前日使人衝雪去，今朝归客踏冰还。\n道旁榛莽樵苏少，野外污莱耒耨閒。\n还似昔年经历处，下弦残月插东山。",
        "dynasty": "宋",
        "collection_info": null
    },
    {
        "title": "摘星岭",
        "author": "苏颂",
        "content": "昨日才离摸斗东，今朝又过摘星峰。\n疲躯坐困千骑马，远目平看万岭松。\n绝塞阻长逾百舍，畏途经历尽三冬。\n出山渐识还家路，驺御人人喜动容。",
        "dynasty": "宋",
        "collection_info": null
    },
    {
        "title": "虏中纪事",
        "author": "苏颂",
        "content": "夷俗华风事事违，矫情随物动非宜。\n腥膻肴膳尝皆遍，繁促声音听自悲。\n沙昧目看朱似碧，火熏衣染素成缁。\n退之南食犹成咏，若到穷荒更费辞。",
        "dynasty": "宋",
        "collection_info": null
    },
    {
        "title": "慈圣光献皇后挽辞七首  其一",
        "author": "苏颂",
        "content": "内德方㜪茂，徽音比姒超。\n诒谋二圣託，燕处两宫朝。\n功被人间满，神归帝所遥。\n巍巍光献策，万世配仁昭。",
        "dynasty": "宋",
        "collection_info": null
    },
    {
        "title": "慈圣光献皇后挽辞七首  其二",
        "author": "苏颂",
        "content": "晨夕东朝路，銮舆问寝兴。\n蟠桃未再熟，羽驾忽西昇。\n逝水还天汉，流光下玉绳。\n圣心哀罔极，时望永昭陵。",
        "dynasty": "宋",
        "collection_info": null
    },
    {
        "title": "慈圣光献皇后挽辞七首  其三",
        "author": "苏颂",
        "content": "帟室深攀慕，仙都去不归。\n悲凉虚水殿，彷佛见铢衣。\n难復金龙驾，终开白兽扉。\n西郊三百里，雨涕万人挥。",
        "dynasty": "宋",
        "collection_info": null
    },
    {
        "title": "慈圣光献皇后挽辞七首  其四",
        "author": "苏颂",
        "content": "越从景佑至元丰，俪极坤仪四纪中。\n復辟先朝尊启母，助勤熙旦广尧聪。\n深居高拱收渊默，盛德成功绝比隆。\n太史方修长信注，续诗应首二南风。",
        "dynasty": "宋",
        "collection_info": null
    },
    {
        "title": "慈圣光献皇后挽辞七首  其五",
        "author": "苏颂",
        "content": "冀王阴德在高门，南院功名燕后昆。\n庆衍曾沙钟圣女，尊居东殿见神孙。\n糺宗新广宣平第，尚主重开沁水园。\n自昔后家称累盛，谁如终始六朝恩。",
        "dynasty": "宋",
        "collection_info": null
    },
    {
        "title": "慈圣光献皇后挽辞七首  其六",
        "author": "苏颂",
        "content": "初颁遗诰大廷中，百辟悲号四海同。\n过越丧期天子孝，便蕃恩泽外家丰。\n桥山弓剑开高寝，原庙衣冠入閟宫。\n玉辇三元朝象帝，年年长慕阙门东。",
        "dynasty": "宋",
        "collection_info": null
    },
    {
        "title": "慈圣光献皇后挽辞七首  其七",
        "author": "苏颂",
        "content": "亭构依然揭大椿，宫闱无復驻飈轮。\n清衷念切承颜日，长乐悲深奉质辰。\n六御骖騑开道路，五陵松柏惨风尘。\n周南旧老偏摧感，曾是初元奉策臣。",
        "dynasty": "宋",
        "collection_info": null
    },
    {
        "title": "宣仁圣烈皇后挽辞五首  其一",
        "author": "苏颂",
        "content": "辰极閟轩辉，天人覆玉衣。\n两朝临大宝，九载运璇玑。\n永巷私门绝，通闺外族稀。\n蕃釐崇构闢，应待媪神归。",
        "dynasty": "宋",
        "collection_info": null
    },
    {
        "title": "宣仁圣烈皇后挽辞五首  其二",
        "author": "苏颂",
        "content": "及物深仁远，流光内德昭。\n徽音继任姒，至治协黄尧。\n崇庆纔亏膳，延和遽罢朝。\n千官号慕处，声动九重霄。",
        "dynasty": "宋",
        "collection_info": null
    },
    {
        "title": "宣仁圣烈皇后挽辞五首  其三",
        "author": "苏颂",
        "content": "避殿尊先后，垂帷佑圣孙。\n忧勤万机政，听纳七臣言。\n功载生民咏，神游永厚原。\n鸿名兼四德，难尽赞坤元。",
        "dynasty": "宋",
        "collection_info": null
    },
    {
        "title": "宣仁圣烈皇后挽辞五首  其四",
        "author": "苏颂",
        "content": "六月因山葬，三年率土哀。\n风云金殿暗，雾露石门开。\n羽卫环神岳，衣冠返帝台。\n悲凉九虞礼，不见大安回。",
        "dynasty": "宋",
        "collection_info": null
    },
    {
        "title": "宣仁圣烈皇后挽辞五首  其五",
        "author": "苏颂",
        "content": "元禩临朝日，群贤辅政辰。\n孤臣起南国，再命入洪钧。\n雨露恩弥渥，涓埃报未因。\n守藩垂老恨，无路从灵輴。",
        "dynasty": "宋",
        "collection_info": null
    },
    {
        "title": "濮安懿王夫人挽辞二首  其一",
        "author": "苏颂",
        "content": "国邸留慈范，皇家肇庆基。\n思齐京室配，袝庙濮园祠。\n改卜三川兆，尊名一品仪。\n礼隆由圣作，万世仰洪规。",
        "dynasty": "宋",
        "collection_info": null
    },
    {
        "title": "濮安懿王夫人挽辞二首  其二",
        "author": "苏颂",
        "content": "大电光流庆，归云去莫攀。\n千龄悲逝水，七月会因山。\n陵阙干坤壮，冈原巩洛环。\n王家传爵土，世世奉神班。",
        "dynasty": "宋",
        "collection_info": null
    },
    {
        "title": "中书令程文简挽辞三首  其一",
        "author": "苏颂",
        "content": "邦国藩宣老，阶符陟降贤。\n朝方尊旧德，天不畀遐年。\n勋载奉常诔，神栖京兆阡。\n悲笳声未断，垄日下虞渊。",
        "dynasty": "宋",
        "collection_info": null
    },
    {
        "title": "中书令程文简挽辞三首  其二",
        "author": "苏颂",
        "content": "星坠寝门夕，歌兴梦奠时。\n骑箕良弼去，罢社国人悲。\n富贵惊川逝，功名白日垂。\n祗应金石刻，无愧伯喈辞。",
        "dynasty": "宋",
        "collection_info": null
    },
    {
        "title": "中书令程文简挽辞三首  其三",
        "author": "苏颂",
        "content": "都门箫鼓动哀音，丹旐西归诏祖临。\n故府簪裾空堕泪，高原松槚已成阴。\n藩朝宣力由忠荩，彝鼎书功映古今。\n他日甘棠知不剪，五州遗德在人深。",
        "dynasty": "宋",
        "collection_info": null
    },
    {
        "title": "赠太师中书令王公挽辞二首  其一",
        "author": "苏颂",
        "content": "族茂仙缑系，恩隆帝渚姻。\n两朝全宠遇，一节贯忠纯。\n敦说耽儒术，冲和味道真。\n枢庭十五载，当宁倚良臣。",
        "dynasty": "宋",
        "collection_info": null
    },
    {
        "title": "赠太师中书令王公挽辞二首  其二",
        "author": "苏颂",
        "content": "汾曲名家相国孙，翊登枢铉继承恩。\n旗章礼秩连三府，彝鼎功名载一门。\n棺敛衮衣哀册异，路驱班剑葬仪存。\n清规素履知无晦，金刻雄文贲九原。",
        "dynasty": "宋",
        "collection_info": null
    },
    {
        "title": "钱起居挽辞二首  其一",
        "author": "苏颂",
        "content": "地席贤王宠，官分右掖司。\n文华天所赋，政事吏为师。\n始见良言进，俄惊哲士萎。\n平生公辅业，所頼圣明知。",
        "dynasty": "宋",
        "collection_info": null
    },
    {
        "title": "钱起居挽辞二首  其二",
        "author": "苏颂",
        "content": "制策词科世得贤，谏垣书殿继为联。\n皂囊封奏名宏议，丹扆书箴着旧篇。\n朝许臧孙为有后，人嗟贾傅不遐年。\n一门盛美时难及，家学于今令子传。",
        "dynasty": "宋",
        "collection_info": null
    },
    {
        "title": "司徒侍中杜正献公挽辞五首  其一",
        "author": "苏颂",
        "content": "具美生名世，熙工职代天。\n规橅在台阁，风采着藩宣。\n大议方尊老，清时遽丧贤。\n无言桃李感，闻者共潸然。",
        "dynasty": "宋",
        "collection_info": null
    },
    {
        "title": "司徒侍中杜正献公挽辞五首  其二",
        "author": "苏颂",
        "content": "任重尝当国，功成急引年。\n荣华脱屣去，名节掩棺全。\n白日佳城远，清风举世传。\n诔终朝有法，大行特高前。",
        "dynasty": "宋",
        "collection_info": null
    },
    {
        "title": "司徒侍中杜正献公挽辞五首  其三",
        "author": "苏颂",
        "content": "当扆思遗直，推恩厚恤终。\n衮貂官秩贵，驷马葬仪雄。\n天老宵躔暗，高阳旧里空。\n从兹使车问，不似十年中。",
        "dynasty": "宋",
        "collection_info": null
    },
    {
        "title": "司徒侍中杜正献公挽辞五首  其四",
        "author": "苏颂",
        "content": "卜筑东畿谢事还，冥鸿高蹈孰能攀。\n朝廷宠遇三公礼，园馆优游十载閒。\n此日精诚骑列宿，他时歌咏嘆颓山。\n虑终不及传家事，独有忠言贡九关。",
        "dynasty": "宋",
        "collection_info": null
    },
    {
        "title": "司徒侍中杜正献公挽辞五首  其五",
        "author": "苏颂",
        "content": "几杖初来宅次睢，孤生从此被深知。\n翘材馆盛亲师益，绿野堂閒奉燕私。\n恩纪难忘空陨涕，绪言如昨重铭肌。\n涣阳松柏无因见，延首东南倍怆悲。",
        "dynasty": "宋",
        "collection_info": null
    },
    {
        "title": "侍读给事王公挽辞三首  其一",
        "author": "苏颂",
        "content": "当代儒林老，谁知藴学精。\n典章推练达，经术号通明。\n簪橐何时去，堂坊一旦成。\n汉庭伤贾傅，仕不至公卿。",
        "dynasty": "宋",
        "collection_info": null
    },
    {
        "title": "侍读给事王公挽辞三首  其二",
        "author": "苏颂",
        "content": "禁序方尊宠，雍容侍紫宸。\n忽惊畴昔梦，遂失老成人。\n史稿留天阁，铭旌去国闉。\n龙门宾友散，挥涕想遗尘。",
        "dynasty": "宋",
        "collection_info": null
    },
    {
        "title": "侍读给事王公挽辞三首  其三",
        "author": "苏颂",
        "content": "经幄咨嗟旧学臣，诔章追册两优恩。\n平时宠禄由稽古，不朽声名在立言。\n驷马嘶鸣还故国，素车奔走送高原。\n诸儒师表今亡矣，惟有清风愯后昆。",
        "dynasty": "宋",
        "collection_info": null
    },
    {
        "title": "赠吏部尚书建安郡正肃吴公挽辞三首  其一",
        "author": "苏颂",
        "content": "间代生人杰，高文擢隽科。\n立朝风采峻，临郡惠慈多。\n勋业传青简，音容逐迅波。\n百年谁不至，与善果如何。",
        "dynasty": "宋",
        "collection_info": null
    },
    {
        "title": "赠吏部尚书建安郡正肃吴公挽辞三首  其二",
        "author": "苏颂",
        "content": "畴昔商楹梦，吁嗟鲁凤衰。\n清朝桡隆栋，多士失元龟。\n坟阙开京壤，帷旌出洛师。\n孤生怀旧感，西望涕交颐。",
        "dynasty": "宋",
        "collection_info": null
    },
    {
        "title": "赠吏部尚书建安郡正肃吴公挽辞三首  其三",
        "author": "苏颂",
        "content": "他日容台议，功书预讨论。\n襚章三品贵，诔策二名尊。\n遗直将谁继，清风想尚存。\n戢棺何所恨，牖下史鱼言。",
        "dynasty": "宋",
        "collection_info": null
    },
    {
        "title": "翰林侍读学士尚书右丞李公挽辞三首  其一",
        "author": "苏颂",
        "content": "西李风流远，中朝族望幽。\n宠荣三学士，试守六藩侯。\n不见登时栋，还惊失夜舟。\n平生喜名理，一致视浮休。",
        "dynasty": "宋",
        "collection_info": null
    },
    {
        "title": "翰林侍读学士尚书右丞李公挽辞三首  其二",
        "author": "苏颂",
        "content": "儒雅名公子，承平辅相孙。\n台仪尊右辖，世职重高门。\n富贵今如梦，便蕃殁有恩。\n迩英前席地，无復进嘉言。",
        "dynasty": "宋",
        "collection_info": null
    },
    {
        "title": "翰林侍读学士尚书右丞李公挽辞三首  其三",
        "author": "苏颂",
        "content": "岁晚轘辕道，神归嵩少原。\n百年封域广，三品葬仪尊。\n笳吹迎风急，帷裳蔽日昏。\n洛人应堕泪，几世见铭旛。",
        "dynasty": "宋",
        "collection_info": null
    },
    {
        "title": "观文殿大学士刑部尚书赠左仆射兼侍中刘公挽辞三首  其一",
        "author": "苏颂",
        "content": "特起来南国，登庸历宰卿。\n立朝弦载直，遇物称如平。\n一梦荣华尽，千年封襚成。\n秋风暮江起，凄咽逝波声。",
        "dynasty": "宋",
        "collection_info": null
    },
    {
        "title": "观文殿大学士刑部尚书赠左仆射兼侍中刘公挽辞三首  其二",
        "author": "苏颂",
        "content": "星坠寝门夕，鵩来州舍辰。\n人悲丧遗爱，帝梦失良臣。\n勋业经纶远，文章气燄新。\n殁犹荣故里，宸笔镂坚珉。",
        "dynasty": "宋",
        "collection_info": null
    },
    {
        "title": "观文殿大学士刑部尚书赠左仆射兼侍中刘公挽辞三首  其三",
        "author": "苏颂",
        "content": "蚤历平津馆，尝蒙鲍叔知。\n笑言忘位貌，论议切箴规。\n岂悟三秋别，遂成隔世期。\n英风今已矣，遗恨满江湄。",
        "dynasty": "宋",
        "collection_info": null
    },
    {
        "title": "宋中道都官挽辞二首  其一",
        "author": "苏颂",
        "content": "儒雅名公子，风流粉署贤。\n精神清比鑑，论议直如弦。\n朝已期登俊，天胡不畀年。\n永怀三友益，一恸寝门前。",
        "dynasty": "宋",
        "collection_info": null
    },
    {
        "title": "宋中道都官挽辞二首  其二",
        "author": "苏颂",
        "content": "文章微婉气清遒，议论精通学赡优。\n方见璠玙为国器，忽经兰菊陨霜秋。\n梦中应讲阴堂奥，天上须刊白玉楼。\n闻道遗编已成帙，何人列上载蓬丘。",
        "dynasty": "宋",
        "collection_info": null
    },
    {
        "title": "致政少卿邵公挽辞三首  其一",
        "author": "苏颂",
        "content": "屡试循良政，兼推干裕才。\n惠和绥列郡，风绩振行台。\n始见彤襜去，遄惊画翣回。\n甘棠犹蔽芾，高陇已崔嵬。",
        "dynasty": "宋",
        "collection_info": null
    },
    {
        "title": "致政少卿邵公挽辞三首  其二",
        "author": "苏颂",
        "content": "江左推华胄，朝端挹老成。\n官登九寺贵，迹寄五湖清。\n治行当年立，家声继世荣。\n书林有贤杰，名德岂惭卿。",
        "dynasty": "宋",
        "collection_info": null
    },
    {
        "title": "致政少卿邵公挽辞三首  其三",
        "author": "苏颂",
        "content": "吴苑新开第，都门遂挂冠。\n俄闻曳杖嘆，未适散金欢。\n旧迹余三径，高风戢一棺。\n只应名不朽，沈志史臣刊。",
        "dynasty": "宋",
        "collection_info": null
    },
    {
        "title": "彭城县太君挽辞二首  其一",
        "author": "苏颂",
        "content": "封邑从夫贵，传家嗣子贤。\n初闻板舆去，忽怆寿宫迁。\n树隠长平外，川流濩泽前。\n高门余庆在，足以慰沈泉。",
        "dynasty": "宋",
        "collection_info": null
    },
    {
        "title": "彭城县太君挽辞二首  其二",
        "author": "苏颂",
        "content": "寿考人间福，贤明阃内宗。\n铭传史官笔，墓绕故乡松。\n双剑归还合，南陔养莫容。\n登堂曾拜客，凄怆望新封。",
        "dynasty": "宋",
        "collection_info": null
    },
    {
        "title": "仆射文庄高公挽辞二首  其一",
        "author": "苏颂",
        "content": "学术儒林老，人流国士尊。\n立朝惟直道，寤主有嘉言。\n高议留帷幄，清风遗子孙。\n音仪嗟日远，隧路閟东原。",
        "dynasty": "宋",
        "collection_info": null
    },
    {
        "title": "仆射文庄高公挽辞二首  其二",
        "author": "苏颂",
        "content": "宠禄功名孰与同，平津儒者仕三公。\n前言往行通今古，素节清规壹始终。\n岩庙犹传风采盛，燕堂俄怆笑谈空。\n从来操尚人知少，独有遗思在圣衷。",
        "dynasty": "宋",
        "collection_info": null
    },
    {
        "title": "尚书祠部郎中大理少卿邹公挽辞二首  其一",
        "author": "苏颂",
        "content": "早日文章誉，他年法令师。\n官终廷尉府，葬用贰卿仪。\n参佐征南画，哀矜谳狱词。\n平生经济学，不愧伯喈碑。",
        "dynasty": "宋",
        "collection_info": null
    },
    {
        "title": "尚书祠部郎中大理少卿邹公挽辞二首  其二",
        "author": "苏颂",
        "content": "赍志龄虽趣，传家德已流。\n里门开驷马，子舍直鳌头。\n不见车茵贵，频加绂冕优。\n箫笳归葬处，声断汉江秋。",
        "dynasty": "宋",
        "collection_info": null
    },
    {
        "title": "彭城郡郑太夫人挽辞二首  其一",
        "author": "苏颂",
        "content": "姓系山东胄，乡闾建业城。\n有家归吉士，从子尹留京。\n望郡疏封美，黄堂侍膳荣。\n终焉贵与寿，无一慊平生。",
        "dynasty": "宋",
        "collection_info": null
    },
    {
        "title": "彭城郡郑太夫人挽辞二首  其二",
        "author": "苏颂",
        "content": "他日亏常膳，呼医走数州。\n初欣药瞑眩，俄痛疾弥留。\n子舍终天恨，都人挽绋愁。\n春风汝阴道，贵母葬新丘。",
        "dynasty": "宋",
        "collection_info": null
    },
    {
        "title": "赠大理寺丞陈公挽辞",
        "author": "苏颂",
        "content": "隠德称乡闬，清风遗子孙。\n未荣三釜禄，先逝九原魂。\n葬得眠牛地，家开纳驷门。\n足令来者慕，信有教忠言。",
        "dynasty": "宋",
        "collection_info": null
    },
    {
        "title": "留台宾客李公挽辞二首  其一",
        "author": "苏颂",
        "content": "奕世儒缨胄，清朝翰墨臣。\n裁成五色诏，出拥两朱轮。\n柏署分曹佚，铜楼拜命新。\n如何止中寿，志未展经纶。",
        "dynasty": "宋",
        "collection_info": null
    },
    {
        "title": "留台宾客李公挽辞二首  其二",
        "author": "苏颂",
        "content": "当年开府镇金陵，贱子尝蒙国士称。\n俯仰绪言犹在耳，赍咨遗恨遽填膺。\n人歌梁木空伤鲁，兆启佳城欲葬滕。\n引绋都门时一恸，悲风凄咽更难胜。",
        "dynasty": "宋",
        "collection_info": null
    },
    {
        "title": "秦国太夫人挽辞二首  其一",
        "author": "苏颂",
        "content": "象服朝仪贵，封君国壤陪。\n从夫乘五马，见子蹑三台。\n静树终难止，东波遂不回。\n棘栾吾相慕，行道有余哀。",
        "dynasty": "宋",
        "collection_info": null
    },
    {
        "title": "秦国太夫人挽辞二首  其二",
        "author": "苏颂",
        "content": "上宰隆恩礼，中闱集宠光。\n膳兰金鼎味，衣綵衮龙章。\n不见文轩驾，遄惊葆挽锵。\n宸慈均怆恤，临宴辍清觞。",
        "dynasty": "宋",
        "collection_info": null
    },
    {
        "title": "王子直挽辞二首  其一",
        "author": "苏颂",
        "content": "嗟若时之彦，怀哉昔并游。\n十年追几砚，一别见坟丘。\n满目皆陈迹，伤心未白头。\n风流何处尽，颍水去悠悠。",
        "dynasty": "宋",
        "collection_info": null
    },
    {
        "title": "王子直挽辞二首  其二",
        "author": "苏颂",
        "content": "逝者日云远，人情尤感伤。\n素车来隧路，奠哭起高堂。\n集纪论才备，阡铭叙事长。\n友兄成雅志，不朽是文章。",
        "dynasty": "宋",
        "collection_info": null
    },
    {
        "title": "司徒侍中贾魏公挽辞二首  其一",
        "author": "苏颂",
        "content": "仁圣隆儒有汉风，平津经术位三公。\n君臣契合千龄际，文武名尊二纪中。\n再谢貂蝉深畏宠，屡提貔虎不言功。\n一朝宾客衔悲散，寂寞延贤阁向东。",
        "dynasty": "宋",
        "collection_info": null
    },
    {
        "title": "司徒侍中贾魏公挽辞二首  其二",
        "author": "苏颂",
        "content": "大邦开国赏元勋，秘殿陛班宠旧臣。\n饪味几年调鼎鼐，丹青何日画麒麟。\n千官祖軷都门外，驷马嘶鸣颍水滨。\n已见刊碑新隧路，无穷堕泪故州民。",
        "dynasty": "宋",
        "collection_info": null
    },
    {
        "title": "苏明允宗丈挽辞二首  其一",
        "author": "苏颂",
        "content": "观国五千里，成书一百篇。\n人方期远到，天不与遐年。\n事业逢知己，文章有象贤。\n未终三圣传，遗恨掩重泉。",
        "dynasty": "宋",
        "collection_info": null
    },
    {
        "title": "苏明允宗丈挽辞二首  其二",
        "author": "苏颂",
        "content": "尝论平陵系，吾宗代有人。\n源流知所自，道义更相亲。\n痛惜才高世，赍咨涕满巾。\n又知余庆远，二子志经纶。",
        "dynasty": "宋",
        "collection_info": null
    },
    {
        "title": "王侍郎挽辞二首  其一",
        "author": "苏颂",
        "content": "四纪文章老，三朝侍从贤。\n安车初就第，华髮未垂颠。\n道卷留藩翰，才豪付简编。\n风流一朝尽，士类共潸然。",
        "dynasty": "宋",
        "collection_info": null
    },
    {
        "title": "王侍郎挽辞二首  其二",
        "author": "苏颂",
        "content": "献赋初从淮海来，汉皇欣得马卿才。\n丝纶诰命追三代，山水歌辞冠一台。\n甲第图书遗旧迹，寿原松柏长新栽。\n故州民吏余思远，画翣凄凉薤唱哀。",
        "dynasty": "宋",
        "collection_info": null
    },
    {
        "title": "广东转运张公挽辞二首  其一",
        "author": "苏颂",
        "content": "清白家传业，中和吏嚮风。\n一门台阁仕，入使弟兄同。\n谳议民无讼，均输国不空。\n职劳终损寿，勤事有遗忠。",
        "dynasty": "宋",
        "collection_info": null
    },
    {
        "title": "广东转运张公挽辞二首  其二",
        "author": "苏颂",
        "content": "寄委频承宠，经营未尽才。\n方从舆轿去，忽逐逝川回。\n返葬京阡远，遗思粤俗哀。\n人知有余德，嗣子蹑兰台。",
        "dynasty": "宋",
        "collection_info": null
    },
    {
        "title": "欧阳文忠公挽辞二首  其一",
        "author": "苏颂",
        "content": "道济三千子，文高二百年。\n朝廷得王佐，经术有师传。\n笔削书纔就，弥纶志未宣。\n平生思颍事，倏忽启新阡。",
        "dynasty": "宋",
        "collection_info": null
    },
    {
        "title": "欧阳文忠公挽辞二首  其二",
        "author": "苏颂",
        "content": "早向春闱遇品题，继从留幕被恩知。\n何期濲水缄书日，正是椒陵梦奠时。\n感旧绪言犹在耳，怆怀双泪谩交颐。\n谁将姓字题延道，共立门生故吏碑。",
        "dynasty": "宋",
        "collection_info": null
    },
    {
        "title": "驾部郎中毕公挽辞二首  其一",
        "author": "苏颂",
        "content": "世德公高裔，家声相国孙。\n饰儒成吏事，训子服忠言。\n道直躬难进，流长庆有源。\n椎牛方返葬，纳驷已高门。",
        "dynasty": "宋",
        "collection_info": null
    },
    {
        "title": "驾部郎中毕公挽辞二首  其二",
        "author": "苏颂",
        "content": "早仕潜郎省，通才适世资。\n衣冠推吉履，州郡载遗思。\n乔木陉山外，阴堂洛水湄。\n令名千古在，沈刻争臣辞。",
        "dynasty": "宋",
        "collection_info": null
    },
    {
        "title": "国史龙图侍郎宋次道挽辞五首  其一",
        "author": "苏颂",
        "content": "台阁三朝旧，丝纶载世承。\n早年钦妙誉，末路愧同升。\n论议无吾间，文章岂众能。\n二经垂绝笔，天丧沈吴兴。",
        "dynasty": "宋",
        "collection_info": null
    },
    {
        "title": "国史龙图侍郎宋次道挽辞五首  其二",
        "author": "苏颂",
        "content": "接武由童冠，论年并巳庚。\n切磨三友益，终始一交情。\n少别才经夏，何言遂隔生。\n空深寝门恸，不见繐帷旌。",
        "dynasty": "宋",
        "collection_info": null
    },
    {
        "title": "国史龙图侍郎宋次道挽辞五首  其三",
        "author": "苏颂",
        "content": "告卧春明日，灾逢本命年。\n英灵百人敌，奄忽一朝捐。\n妙墨宗祧秘，遗文太史编。\n家书四世学，嗣子復能传。",
        "dynasty": "宋",
        "collection_info": null
    },
    {
        "title": "国史龙图侍郎宋次道挽辞五首  其四",
        "author": "苏颂",
        "content": "前日闻君撤瑟初，伤心悲愤不能舒。\n平生鲍叔偏知我，垂老庄龙独弃予。\n人物风流今已矣，交游零落痛何如。\n从兹道义谁相告，每欲临文辄废书。",
        "dynasty": "宋",
        "collection_info": null
    },
    {
        "title": "国史龙图侍郎宋次道挽辞五首  其五",
        "author": "苏颂",
        "content": "君尝龃龉更三已，我亦邅迴再下迁。\n趣舍既同高谊在，升沈虽异素交全。\n斤从质丧知何用，蕙为芝焚亦自怜。\n重咏十年情味句，吁嗟生意转翛然。",
        "dynasty": "宋",
        "collection_info": null
    },
    {
        "title": "朝议大夫致仕张公挽辞二首  其一",
        "author": "苏颂",
        "content": "清修闻校议，慈惠布州蕃。\n奉使功虽最，遗荣道亦尊。\n卜居邻楚泽，反葬近秦源。\n自得寻真趣，高风世所敦。",
        "dynasty": "宋",
        "collection_info": null
    },
    {
        "title": "朝议大夫致仕张公挽辞二首  其二",
        "author": "苏颂",
        "content": "忆寓龙阳馆，曾陪布素游。\n登朝俱老大，分袪几春秋。\n脱屣追三景，遗衣復一丘。\n无因素车送，感旧涕双流。",
        "dynasty": "宋",
        "collection_info": null
    },
    {
        "title": "致政侍读孙蔓叔挽辞二首  其一",
        "author": "苏颂",
        "content": "秘殿除书降，经筵特诏开。\n未闻陪幄议，忽起奠楹哀。\n卜葬青乌兆，临丧白马来。\n平生我投分，洒泪向天台。",
        "dynasty": "宋",
        "collection_info": null
    },
    {
        "title": "致政侍读孙蔓叔挽辞二首  其二",
        "author": "苏颂",
        "content": "英祖修官日，先皇出震年。\n甘泉方授职，少海继登贤。\n望积公台久，恩从诔册宣。\n遗思满京邑，曾议市租钱。",
        "dynasty": "宋",
        "collection_info": null
    },
    {
        "title": "司空赠太傅康国韩公挽辞五首  其一",
        "author": "苏颂",
        "content": "厚重资天粹，忠清袭世芳。\n周臣言谔谔，汉相貌堂堂。\n见象中台拆，伤时一鑑亡。\n罢朝仍制服，恤礼厚公王。",
        "dynasty": "宋",
        "collection_info": null
    },
    {
        "title": "司空赠太傅康国韩公挽辞五首  其二",
        "author": "苏颂",
        "content": "前日崇明路，初闻撤瑟时。\n两宫驰道哭，三市辍舂悲。\n精爽骑箕尾，功名载鼎彜。\n谁修凤池录，直笔载萧规。",
        "dynasty": "宋",
        "collection_info": null
    },
    {
        "title": "司空赠太傅康国韩公挽辞五首  其三",
        "author": "苏颂",
        "content": "文物衣冠萃一门，如公终始见舆言。\n三登庆历三人第，四入熙宁四辅尊。\n继世拜封前及后，并时当政弟连昆。\n汉袁杨与唐萧杜，更有清风在裔孙。",
        "dynasty": "宋",
        "collection_info": null
    },
    {
        "title": "司空赠太傅康国韩公挽辞五首  其四",
        "author": "苏颂",
        "content": "甲第初开汴水阳，安车归后体弥康。\n交游款密情无间，尊酒欢娱兴未忘。\n怀旧每论场屋事，伤离为惜颍川装。\n朝来重过里门外，感物思人泪数行。",
        "dynasty": "宋",
        "collection_info": null
    },
    {
        "title": "司空赠太傅康国韩公挽辞五首  其五",
        "author": "苏颂",
        "content": "六纪增年福未涯，三公归第宠频加。\n达逢雨木官虽怕，贤值辰年梦已嗟。\n中祀牲牢开祖道，太常铙吹送灵车。\n伤心前月登门后，临别殷勤贶手华。",
        "dynasty": "宋",
        "collection_info": null
    },
    {
        "title": "司空平章军国事赠太师开国正献吕公挽辞五首  其一",
        "author": "苏颂",
        "content": "二圣临熙运，元精降佐臣。\n人承太岳裔，生在敦牂辰。\n六纪登遐寿，三期秉大均。\n还骑箕尾去，仍值在蛇春。",
        "dynasty": "宋",
        "collection_info": null
    },
    {
        "title": "司空平章军国事赠太师开国正献吕公挽辞五首  其二",
        "author": "苏颂",
        "content": "运偶千龄旦，家传万石风。\n五朝京兆尹，三世大司空。\n致主唐虞上，论经伏郑中。\n生钟维岳瑞，葬復近神崧。",
        "dynasty": "宋",
        "collection_info": null
    },
    {
        "title": "司空平章军国事赠太师开国正献吕公挽辞五首  其三",
        "author": "苏颂",
        "content": "首建司空府，前临魏阙门。\n特留黄髮老，对直紫微垣。\n故事传台阁，清风遗子孙。\n四方桃李满，不待史官言。",
        "dynasty": "宋",
        "collection_info": null
    },
    {
        "title": "司空平章军国事赠太师开国正献吕公挽辞五首  其四",
        "author": "苏颂",
        "content": "汉代明经相，唐朝镇俗贤。\n时方尊长孺，天遽夺公权。\n衮冕颁新隧，笳箫入故阡。\n文成内外服，二美冠周篇。",
        "dynasty": "宋",
        "collection_info": null
    },
    {
        "title": "司空平章军国事赠太师开国正献吕公挽辞五首  其五",
        "author": "苏颂",
        "content": "自嘆羁屯世少同，平生知己莫如公。\n早参直谅多闻数，晚入坯陶一器中。\n存殁交情成契阔，晤言名理谩研穷。\n追思五十年前会，已识河东父祖风。",
        "dynasty": "宋",
        "collection_info": null
    },
    {
        "title": "蜀公范景仁忠文公挽辞四首  其一",
        "author": "苏颂",
        "content": "雅丽文园令，深湛扬大夫。\n初为蜀词客，终作汉真儒。\n荣遇封公爵，归休职禁涂。\n逢时致君事，自与二贤殊。",
        "dynasty": "宋",
        "collection_info": null
    },
    {
        "title": "蜀公范景仁忠文公挽辞四首  其二",
        "author": "苏颂",
        "content": "仁祖倦勤日，公居献纳司。\n累朝论国本，三接嘆忠规。\n未奋经纶业，空留典册词。\n二名彰美行，千古有遗思。",
        "dynasty": "宋",
        "collection_info": null
    },
    {
        "title": "蜀公范景仁忠文公挽辞四首  其三",
        "author": "苏颂",
        "content": "追忆词场旧，交游四纪余。\n编年逢绝笔，议乐见成书。\n忽怆题丹旐，无由走素车。\n伤心寝门恸，南望涕涟如。",
        "dynasty": "宋",
        "collection_info": null
    },
    {
        "title": "蜀公范景仁忠文公挽辞四首  其四",
        "author": "苏颂",
        "content": "岁在龙蛇会，思贤屡感伤。\n未收空土泪，又送蜀公丧。\n士类将安放，交情何日忘。\n共传金石刻，俱是大文章。",
        "dynasty": "宋",
        "collection_info": null
    },
    {
        "title": "知枢密院孙温靖公挽辞二首  其一",
        "author": "苏颂",
        "content": "位冠枢机辅，名高羽翼臣。\n一言曾寤意，四近久同寅。\n丹旐都城远，青松隧路新。\n西瞻裕陵道，想从属车尘。",
        "dynasty": "宋",
        "collection_info": null
    },
    {
        "title": "知枢密院孙温靖公挽辞二首  其二",
        "author": "苏颂",
        "content": "畴昔逍遥曳杖时，銮舆临哭从官悲。\n三朝弼亮推公望，一品哀荣厚葬仪。\n陪幄谋猷存故事，出藩慈惠有余思。\n伯喈辞刻虽无愧，还作乡人堕泪碑。",
        "dynasty": "宋",
        "collection_info": null
    },
    {
        "title": "太子太保致仕李公挽辞二首  其一",
        "author": "苏颂",
        "content": "衣冠元礼旧龙门，旄钺西平奕代勋。\n官是唐家贵公子，名高汉室故将军。\n四朝人地推时望，千载丘园脱世纷。\n国器幡然临挚殒，赍咨遗事谩传闻。",
        "dynasty": "宋",
        "collection_info": null
    },
    {
        "title": "太子太保致仕李公挽辞二首  其二",
        "author": "苏颂",
        "content": "子厚论先友，文章忆稚年。\n一时陪俊杰，四纪奉周旋。\n兰玉高门盛，松筠晚岁坚。\n风流今已矣，感旧独潸然。",
        "dynasty": "宋",
        "collection_info": null
    },
    {
        "title": "秦国夫人挽辞二首  其一",
        "author": "苏颂",
        "content": "母仪兼妇德，训子復宜家。\n旧宅邻三徙，新恩副六珈。\n累茵荣养久，八秩享年遐。\n宗族称贤行，诜诜福未涯。",
        "dynasty": "宋",
        "collection_info": null
    },
    {
        "title": "秦国夫人挽辞二首  其二",
        "author": "苏颂",
        "content": "大国膺朝宠，枢庭慰母慈。\n生为命妇首，殓用贵臣仪。\n铃绋传哀阕，金犀卷赞祠。\n攀车泣公辅，行路共赍咨。",
        "dynasty": "宋",
        "collection_info": null
    },
    {
        "title": "宣徽南院使太子太保赠司空冯公挽辞三首  其一",
        "author": "苏颂",
        "content": "特起来湖海，详延入隽科。\n三登襃然首，再续喜哉歌。\n岩庙勋劳积，藩宣惠爱多。\n超遥脱屣去，谁嘆逝川波。",
        "dynasty": "宋",
        "collection_info": null
    },
    {
        "title": "宣徽南院使太子太保赠司空冯公挽辞三首  其二",
        "author": "苏颂",
        "content": "清润慈明玉，汪洋叔度陂。\n不忧仁者寿，早作哲人萎。\n黄鹄归无日，青乌葬有期。\n阴堂介邢密，相望国侨祠。",
        "dynasty": "宋",
        "collection_info": null
    },
    {
        "title": "宣徽南院使太子太保赠司空冯公挽辞三首  其三",
        "author": "苏颂",
        "content": "皇佑登瀛日，同升愧妄庸。\n我年先一饭，君学富三冬。\n久要平生好，分携晚岁逢。\n无因素车去，执绋望丘封。",
        "dynasty": "宋",
        "collection_info": null
    },
    {
        "title": "尚书左丞赠开府仪同三司邓公挽辞三首  其一",
        "author": "苏颂",
        "content": "气缊江山秀，人如圭璧温。\n一登文石陛，遂直紫微垣。\n论议中司见，谋猷内制存。\n公孙宿儒誉，垂老上金门。",
        "dynasty": "宋",
        "collection_info": null
    },
    {
        "title": "尚书左丞赠开府仪同三司邓公挽辞三首  其二",
        "author": "苏颂",
        "content": "未正阶槐位，先登省辖崇。\n帝方咨傅野，天遽夺杨公。\n黻冕恩褒德，箫笳礼送终。\n淮滨故人在，一恸向西风。",
        "dynasty": "宋",
        "collection_info": null
    },
    {
        "title": "尚书左丞赠开府仪同三司邓公挽辞三首  其三",
        "author": "苏颂",
        "content": "贡部抡才选，高风素所钦。\n方闻二道策，献纳百官箴。\n荣滞登台晚，周爰注意深。\n有时无命嘆，遗恨古犹今。",
        "dynasty": "宋",
        "collection_info": null
    },
    {
        "title": "中书侍郎赠银青光禄大夫傅钦之挽辞三首  其一",
        "author": "苏颂",
        "content": "贾傅少驰誉，平津晚遘时。\n生贤不俾寿，造物孰能知。\n故事留乌府，清规载凤池。\n上思杨绾直，当扆屡嗟咨。",
        "dynasty": "宋",
        "collection_info": null
    },
    {
        "title": "中书侍郎赠银青光禄大夫傅钦之挽辞三首  其二",
        "author": "苏颂",
        "content": "璞玉浑金量，经邦论道贤。\n肖形真间气，委蜕欻终天。\n繐帐群公奠，楹书奕世传。\n云谁哭之恸，庆历老同年。",
        "dynasty": "宋",
        "collection_info": null
    },
    {
        "title": "中书侍郎赠银青光禄大夫傅钦之挽辞三首  其三",
        "author": "苏颂",
        "content": "平生出处与迍通，五十年中事事同。\n晚岁金门陪末议，一朝华箦见将终。\n晋贤已失苍生望，鲁国还嗟我道穷。\n衰病无因送归绋，商声聊復寄深衷。",
        "dynasty": "宋",
        "collection_info": null
    },
    {
        "title": "龙图阁学士赠银青光禄大夫滕元发挽辞二首  其一",
        "author": "苏颂",
        "content": "逸气雄词昔自将，文场独立见轩昂。\n飞腾正近烟霄路，献纳尝依日月光。\n去国丹心那易折，临州惠爱想难忘。\n盖棺未毕经纶志，精爽犹应在帝乡。",
        "dynasty": "宋",
        "collection_info": null
    },
    {
        "title": "龙图阁学士赠银青光禄大夫滕元发挽辞二首  其二",
        "author": "苏颂",
        "content": "大器何妨更晚成，当年师友尽豪英。\n高谈每及功名际，壮志元无宠辱惊。\n天上玉楼须作记，人间白日睹佳城。\n伤心宿草东吴路，云水凄凉万古情。",
        "dynasty": "宋",
        "collection_info": null
    },
    {
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第一盏酒奏灵芝之曲",
        "author": "苏颂",
        "content": "嘉瑞降灵，应我皇德。\n烨烨神芝，不根而植。\n春秋三秀，昼夜五色。\n物播诗歌，声被金石。",
        "dynasty": "宋",
        "collection_info": null
    },
    {
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第二盏酒奏寿星之曲",
        "author": "苏颂",
        "content": "倬彼见象，于昭于天。\n维南有极，离丙之躔。\n既明且大，应圣乘干。\n诞受景福，亿万斯年。",
        "dynasty": "宋",
        "collection_info": null
    },
    {
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第三盏酒奏甘露之曲",
        "author": "苏颂",
        "content": "泫泫零露，云英醴液。\n和气凝津，流甘委白。\n饴泛柈杯，珠联竹柏。\n天不爱道，圣功允格。",
        "dynasty": "宋",
        "collection_info": null
    },
    {
        "title": "皇帝閤春帖子六首  其一",
        "author": "苏颂",
        "content": "乘震司春令，先天布政经。\n人时颁凤历，农事视龙星。",
        "dynasty": "宋",
        "collection_info": null
    },
    {
        "title": "皇帝閤春帖子六首  其二",
        "author": "苏颂",
        "content": "光宅唐尧日，暄和太昊春。\n德如天溥爱，性与帝同仁。",
        "dynasty": "宋",
        "collection_info": null
    },
    {
        "title": "皇帝閤春帖子六首  其三",
        "author": "苏颂",
        "content": "西昴昏当午，诹訾旦在东。\n圣君南面治，常候四星中。",
        "dynasty": "宋",
        "collection_info": null
    },
    {
        "title": "皇帝閤春帖子六首  其四",
        "author": "苏颂",
        "content": "律管已当人统月，斗杓初建孟陬辰。\n新修元佑万年历，今日纔开第五春。",
        "dynasty": "宋",
        "collection_info": null
    },
    {
        "title": "皇帝閤春帖子六首  其五",
        "author": "苏颂",
        "content": "五时读令王春礼，大驾临朝晋室仪。\n东作西成皆有序，欲民敦本使前知。",
        "dynasty": "宋",
        "collection_info": null
    },
    {
        "title": "皇帝閤春帖子六首  其六",
        "author": "苏颂",
        "content": "四时嘉节宴游稀，盛德先从学士知。\n每岁惟呈簇金帖，新春不和綵花诗。",
        "dynasty": "宋",
        "collection_info": null
    },
    {
        "title": "太皇太后閤春帖子六首  其一",
        "author": "苏颂",
        "content": "气至风条达，阳升土坟盈。\n芸芸生物遂，两两泰阶平。",
        "dynasty": "宋",
        "collection_info": null
    },
    {
        "title": "太皇太后閤春帖子六首  其二",
        "author": "苏颂",
        "content": "圣诏颁宽大，天恩遍迩遐。\n雷风孚号令，草木动萌芽。",
        "dynasty": "宋",
        "collection_info": null
    },
    {
        "title": "太皇太后閤春帖子六首  其三",
        "author": "苏颂",
        "content": "宝历书推律，春觞颂献椒。\n年年似今日，三万八千朝。",
        "dynasty": "宋",
        "collection_info": null
    },
    {
        "title": "太皇太后閤春帖子六首  其四",
        "author": "苏颂",
        "content": "冬后五旬逢岁朔，腊前三白遍民田。\n朝来淑气先时至，又见春秋大有年。",
        "dynasty": "宋",
        "collection_info": null
    },
    {
        "title": "太皇太后閤春帖子六首  其五",
        "author": "苏颂",
        "content": "荆楚牛人驱厉气，安丰枣腊祀苍精。\n圣朝虽举前朝事，不为禳祈为劝耕。",
        "dynasty": "宋",
        "collection_info": null
    },
    {
        "title": "太皇太后閤春帖子六首  其六",
        "author": "苏颂",
        "content": "上寿春朝观外庭，诏恩不许会公卿。\n即时二史书谦德，只使群官进姓名。",
        "dynasty": "宋",
        "collection_info": null
    },
    {
        "title": "皇太后閤春帖子六首  其一",
        "author": "苏颂",
        "content": "九扈方司启，潜阳已发春。\n瑶觞进椒柏，眉寿祝灵椿。",
        "dynasty": "宋",
        "collection_info": null
    },
    {
        "title": "皇太后閤春帖子六首  其二",
        "author": "苏颂",
        "content": "冬至四十六，三阳生此辰。\n帝令天下寿，钻燧教斯民。",
        "dynasty": "宋",
        "collection_info": null
    },
    {
        "title": "皇太后閤春帖子六首  其三",
        "author": "苏颂",
        "content": "昼景添宫漏，慈闱念女功。\n常时浴蚕日，亲到濯龙宫。",
        "dynasty": "宋",
        "collection_info": null
    },
    {
        "title": "皇太后閤春帖子六首  其四",
        "author": "苏颂",
        "content": "东郊青帻拜春迴，迎得阳和次第来。\n风向乌竿千里应，气随鱼钥九重开。",
        "dynasty": "宋",
        "collection_info": null
    },
    {
        "title": "皇太后閤春帖子六首  其五",
        "author": "苏颂",
        "content": "蓬莱殿裏春开宴，长乐宫中帝奉亲。\n妇顺母慈流美化，万方歌颂赞娥莘。",
        "dynasty": "宋",
        "collection_info": null
    },
    {
        "title": "皇太后閤春帖子六首  其六",
        "author": "苏颂",
        "content": "花影迟迟转午阴，渐闻宫柳变鸣禽。\n休呈金綵矜工巧，但阅图书鉴古今。",
        "dynasty": "宋",
        "collection_info": null
    },
    {
        "title": "皇太妃閤春帖子五首  其一",
        "author": "苏颂",
        "content": "爱敬承三殿，慈柔化六宫。\n常膺万春祝，永继二南风。",
        "dynasty": "宋",
        "collection_info": null
    },
    {
        "title": "皇太妃閤春帖子五首  其二",
        "author": "苏颂",
        "content": "甲观翔云覆，新宫书漏长。\n柳条初弄色，梅蕊已飘香。",
        "dynasty": "宋",
        "collection_info": null
    },
    {
        "title": "皇太妃閤春帖子五首  其三",
        "author": "苏颂",
        "content": "圣皇钦翼孝心存，宫閤深沉母道尊。\n初庆新阳生嶰律，又闻清跸过尧门。",
        "dynasty": "宋",
        "collection_info": null
    },
    {
        "title": "皇太妃閤春帖子五首  其四",
        "author": "苏颂",
        "content": "天下太平今有象，宫中行乐但迎新。\n万年枝上看春色，三素云中望玉宸。",
        "dynasty": "宋",
        "collection_info": null
    },
    {
        "title": "皇太妃閤春帖子五首  其五",
        "author": "苏颂",
        "content": "冰散瑶津波隠隠，雪残鳷鹊气葱葱。\n新春游豫祈民福，红伞琱舆从两宫。",
        "dynasty": "宋",
        "collection_info": null
    },
    {
        "title": "夫人閤春帖子四首  其一",
        "author": "苏颂",
        "content": "晓漏催银烛，新春趁贺朝。\n御香烟馥郁，宫佩影飘飖。",
        "dynasty": "宋",
        "collection_info": null
    },
    {
        "title": "夫人閤春帖子四首  其二",
        "author": "苏颂",
        "content": "岁近寒风薄，宫深爱日迟。\n欲知春到处，梅杏有新枝。",
        "dynasty": "宋",
        "collection_info": null
    },
    {
        "title": "夫人閤春帖子四首  其三",
        "author": "苏颂",
        "content": "良辰孟月辰新阳，和气中宵遍未央。\n不待望春宫转漏，便趋崇庆殿称觞。",
        "dynasty": "宋",
        "collection_info": null
    },
    {
        "title": "夫人閤春帖子四首  其四",
        "author": "苏颂",
        "content": "君王崇俭化邦家，禁掖承恩绝泰奢。\n只拟讨寻鈎盾籍，何曾琱刻上林花。",
        "dynasty": "宋",
        "collection_info": null
    },
    {
        "title": "坤成节集英殿宴教坊口号",
        "author": "苏颂",
        "content": "首秋初望敛阶蓂，侍宴千官拱大庭。\n法部重翻慈寿曲，译场初上贝多经。\n宝邻双节遥驰传，玉塞重关尽撤扃。\n企望璇宫同祝圣，天南已见老人星。",
        "dynasty": "宋",
        "collection_info": null
    },
    {
        "title": "兴龙节集英殿宴教坊口号",
        "author": "苏颂",
        "content": "赤龙应世季冬初，上八开祥霓绕枢。\n金石宣和韶九奏，干坤荐寿岳三呼。\n善邻两使星轺集，拱极千官蕊绶趋。\n共捧尧钟歌既醉，洋洋朝野正欢娱。",
        "dynasty": "宋",
        "collection_info": null
    },
    {
        "title": "紫宸殿正旦宴教坊口号",
        "author": "苏颂",
        "content": "敦牂开岁斗回杓，共庆元正视朔朝。\n仗下法官陈禹会，宴开平乐奏虞韶。\n北邦肤使星持节，近侍词臣颂献椒。\n共效华封人吉语，勤勤三请祝唐尧。",
        "dynasty": "宋",
        "collection_info": null
    },
    {
        "title": "睢阳五老图",
        "author": "苏颂",
        "content": "归休谢事乐时闲，衣钵承传宰辅冠。\n感德旧曾亲善政，霑恩新赐立危桓。\n堂堂严貌依龙衮，粲粲文星荷月寒。\n直笔当时修国史，英豪迈古后来看。",
        "dynasty": "宋",
        "collection_info": null
    },
    {
        "title": "题李行中秀才醉眠亭  其一",
        "author": "苏棁",
        "content": "疲人思向醉中眠，物我翛然万虑閒。\n渴饮蔗浆劳隠几，吾身自足草莱间。",
        "dynasty": "宋",
        "collection_info": null
    },
    {
        "title": "题李行中秀才醉眠亭  其二",
        "author": "苏棁",
        "content": "趁阳渴鹿背清泉，之子名亭取性便。\n适意中间却无事，期君忘醉亦忘眠。",
        "dynasty": "宋",
        "collection_info": null
    },
    {
        "title": "书刺末",
        "author": "崔唐臣",
        "content": "集僊僊客问生涯，买得渔舟度岁华。\n案有黄庭尊有酒，少风波处便为家。",
        "dynasty": "宋",
        "collection_info": null
    },
    {
        "title": "枫桥寺",
        "author": "张师中",
        "content": "吴门多精蓝，此寺名尤古。\n距城七里余，冠盖日亭午。\n斜径通采香，远岫对栖虎。\n岩扉横野桥，塔影落前浦。\n霜楼鸣晓钟，夕舸轧双橹。\n方丈中有人，学佛洞禅语。\n迹忙心已闲，道乐行弥苦。\n不为喧所迁，意以静为主。\n何必深山林，峰峦绕轩户。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "冯浩",
        "content": "前岁虎符纔罢府，此时龙节復行台。\n江湖远地虽劳力，大紫中楹正择才。\n召伯甘。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "冯浩",
        "content": "棠歌旧治，并州竹马喜重来。\n莫将华髮嗟寒素，会见青云道路开。",
        "dynasty": "宋",
        "collection_info": null
    },
    {
        "title": "众乐亭",
        "author": "冯浩",
        "content": "尝闻众乐亭，未窥众乐景。\n今蒙贶新诗，若得蹔观省。\n万象盈纸来，孤风随笔骋。\n丹青惭近功，造化与遥领。\n因识主人怀，殆非郡侯政。\n所寄嬉游中，期欢众庶竞。\n无俾一夫愁，将和四时盛。\n此而推是心，况乎持大柄。\n青山绿水佳，百草千花胜。\n吾将因宦游，异日细谣咏。",
        "dynasty": "宋",
        "collection_info": null
    },
    {
        "title": "题招题院静照堂",
        "author": "冯浩",
        "content": "宝坊新构断尘飞，宴坐朝朝内外宜。\n一自觉来无相见，久忘言后少人知。\n天中月满云收夜，海底珠明浪静时。\n顿向此间超十地，愿将安定证群疑。",
        "dynasty": "宋",
        "collection_info": null
    },
    {
        "title": "游虎潭",
        "author": "陆若济",
        "content": "崖悬怯吾顾，潭空沁我心。\n匪斯涉游趣，敬慎识官箴。",
        "dynasty": "宋",
        "collection_info": null
    },
    {
        "title": "思郭真人",
        "author": "马默",
        "content": "郭也三峰秀，文章似性淳。\n汶阳初识面，谓我旧相亲。\n题诗叙游隠，于今经几春。\n有家归未得，西望涕霑巾。",
        "dynasty": "宋",
        "collection_info": null
    },
    {
        "title": "题华山图",
        "author": "马默",
        "content": "南山南面五千仞，瀑步飞来自山顶。\n真人言我昔曾登，争奈今生都不省。\n华山北面始披图，万壑千峰一一殊。\n长记真人言向我，曾登山顶看寰区。",
        "dynasty": "宋",
        "collection_info": null
    },
    {
        "title": "垂虹亭",
        "author": "王毖",
        "content": "长桥千步截江洄，虹影随波綵翠开。\n谁与上皇传信息，定从此路入蓬莱。",
        "dynasty": "宋",
        "collection_info": null
    },
    {
        "title": "戏郭功甫",
        "author": "潘兴嗣",
        "content": "休恨古人不见我，犹喜江东独有君。\n尽怪阿戎从幼异，人疑太白是前生。\n云间鸾凤人间现，天上麒麟地上行。\n诗律暮年谁可敌，笔头谈笑扫千兵。",
        "dynasty": "宋",
        "collection_info": null
    },
    {
        "title": "西山翠岩联句",
        "author": "潘兴嗣",
        "content": "苍龙夭矫西山来，凿破明珠成碧岫。\n何人架空起楼阁，地灵不敢藏余秀。\n锁窗云重衣巾润，梳木风清肌骨透。\n客来一夜与僧谈，气觉浩然充宇宙。",
        "dynasty": "宋",
        "collection_info": null
    },
    {
        "title": "逍遥亭",
        "author": "潘兴嗣",
        "content": "作亭名逍遥，此理诚不虚。\n宽于一天下，原宪惟桑枢。\n况我卜清旷，风雨庇有余。\n方池容潋滟，小径足萦迂。\n花木颇窈窕，松筠亦扶疏。\n鸣蛙送鼓吹，好鸟来笙竽。\n可琴亦可咏，可饮亦可娱。\n盘虽无下筯，宾食亦有鱼。\n恢论或申旦，隠几忘移晡。\n困来展足眠，醉倒从人扶。\n率尔但付畅，因烦而领无。\n邺侯三万轴，方朔五车书。\n弃置復弃置，任自相贤愚。\n无妨吾逍遥，此乐诚何如。",
        "dynasty": "宋",
        "collection_info": null
    },
    {
        "title": "师道",
        "author": "潘兴嗣",
        "content": "师道久不振，小儒咸自私。\n破崖求圭角，务出己新奇。\n恻恻去圣远，六经秦火隳。\n不有传授学，涉猎安所为。\n汉儒守一经，学者如云随。\n承习虽未尽，模法有根基。\n荐绅立朝廷，开口应万机。\n附对皆据经，金石确不移。\n熟烂见本末，较然非可欺。\n吾愿下学官，各立一经师。\n务尽道德业，不取章句辞。\n庶几昔人风，炳然復在兹。",
        "dynasty": "宋",
        "collection_info": null
    },
    {
        "title": "凌云阁",
        "author": "潘兴嗣",
        "content": "萧峰顶上与云齐，一派溪流直下飞。\n击破寒冰千万片，涵林幽响动清晖。",
        "dynasty": "宋",
        "collection_info": null
    },
    {
        "title": "赠茂叔太博",
        "author": "潘兴嗣",
        "content": "心似冰轮浸玉渊，节如金井冽寒泉。\n每怀颜子能希圣，犹笑梅真祇隠僊。\n仕傥遇时宁枉道，贫而能乐岂非贤。\n区区世路求难得，试往沧浪问钓船。",
        "dynasty": "宋",
        "collection_info": null
    },
    {
        "title": "过濂溪",
        "author": "潘兴嗣",
        "content": "鳞鳞负郭田，渐次郊原口。\n其中得清旷，贵结林泉友。\n一溪东南来，潋滟翠波走。\n清响动灵粹，寒光生户牖。\n峨峨双剑峰，隠隠插牛斗。\n疏云互明晦，岚翠相妍丑。\n恍疑座中客，即是关中叟。\n为歌紫芝曲，更击秦人缶。\n窅然忘得丧，形骸与天偶。\n君怀康济术，休光动林薮。\n得非仁知乐，夙分已天有。\n捉鼻固未免，安能混真守。\n日暮车马徒，桥横莫回首。",
        "dynasty": "宋",
        "collection_info": null
    },
    {
        "title": "龙沙",
        "author": "潘兴嗣",
        "content": "五陵无限人，密视龙沙记。\n龙沙虽未合，气象已灵异。\n昔时蛟龙湫，半作桑麻地。\n地形带江转，洲浮有连势。\n陵谷岂可常，渊窦在何岁。\n微生久慕道，安恬辄忘味。\n愧无及物功，碌碌尚匏繫。\n生蒙尘土厚，未受神仙秘。\n何时与孤鹤，冉冉从此逝。",
        "dynasty": "宋",
        "collection_info": null
    },
    {
        "title": "秦人洞",
        "author": "潘兴嗣",
        "content": "秦人当日避风烟，自种桑麻老洞天。\n绿竹横溪鷄犬静，不知门外汉山川。",
        "dynasty": "宋",
        "collection_info": null
    },
    {
        "title": "滕王阁春日晚眺",
        "author": "潘兴嗣",
        "content": "重迭西屏对面开，巍城穹阁信雄哉。\n眼中孤鹜云边没，望裏长江槛外来。\n蛱蝶图成春未晚，柘枝筵动客多才。\n休论今古兴亡事，时倒金樽醉一回。",
        "dynasty": "宋",
        "collection_info": null
    },
    {
        "title": "八百石洞",
        "author": "潘兴嗣",
        "content": "八百仙来不记年，剑池丹井尚依然。\n秀峰插汉含灵气，古洞通真锁瑞烟。\n竹简漆书何处觅，神符白雪更谁传。\n芝軿一去人间世，应念沧波又变田。",
        "dynasty": "宋",
        "collection_info": null
    },
    {
        "title": "句  其一",
        "author": "潘兴嗣",
        "content": "丰狱剑飞云气尽，吴州僊去敢言轻。",
        "dynasty": "宋",
        "collection_info": null
    },
    {
        "title": "句  其二",
        "author": "潘兴嗣",
        "content": "窥鱼白鸟明残照，抱石幽云点半青。",
        "dynasty": "宋",
        "collection_info": null
    },
    {
        "title": "句  其三",
        "author": "潘兴嗣",
        "content": "拟将十幅绡，绘出云堂景。",
        "dynasty": "宋",
        "collection_info": null
    },
    {
        "title": "蓬莱行",
        "author": "钱公辅",
        "content": "蓬莱谪居香案吏，此语昔自微之始。\n后人慷慨慕前芬，高阁雄名由此起。\n一从圮废知几年，栋摧础断埋空山。\n遗踪余址杳何处，惟有竹树荒芜閒。\n过者徘徊游者惜，举头不见溪山色。\n寂寞无人欲问谁，神仙有景真虚掷。\n一兴一弊固有时，主人旌斾来何迟。\n下车铓刃得优逸，痛此旧事几凌夷。\n呼工萃材若河决，正值西成农隙月。\n屹然大厦立层巅，百尺崇基鬼神拔。\n虹蜺截空崖险平，一级一级烟云生。\n步武陵虚眉睫湿，四面四面屏障迎。\n时携宾佐恣吟赏，笙歌辈类文章党。\n迴眸眩晃相顾笑，莫辨人间与天上。\n观风龌龊环翠低，左右罗列如婴儿。\n鑑湖浩渺稽岭秀，上下延揖生光辉。\n秋日凄清春日媚，冬宜饮雪夏宜醉。\n四时风景各一全，须言不是寻常地。\n乃知真境未易彰，神物宝护天缄藏。\n人谋暗与鬼工合，一日剖露如腾骧。\n越王台榭荒凉后，唐相英灵磨灭久。\n千岩万壑幽隠处，而今尽入人襟袖。\n凭栏黯黯半斜阳，烧烟渔火凝寒光。\n此时撇起千里恨，使人凄哽生断肠。\n隔帘依依渐明月，酒气浩荡歌声滑。\n此时放出百杯欢，使人雍容重击节。\n惟公独作蓬莱主，夜拥琴书杂樽俎。\n胸中气焰欲干斗，座上辞锋欣捉麈。\n嗟余时作蓬莱客，赋咏登临儒者职。\n千日徒教混醉醒，七言未解锵金石。\n蓬莱本在沧溟中，那知平地别有宫。\n方壶圆峤咫尺是，愿乘鹏翼长西东。\n满筵谁匪蓬莱宾，阖境尽是蓬莱民。\n人人共结蓬莱约，行行醉看蓬莱春。",
        "dynasty": "宋",
        "collection_info": null
    },
    {
        "title": "若耶溪",
        "author": "钱公辅",
        "content": "若耶溪出若耶山，浪影溶溶入醉颜。\n仙客曾因一箭赠，樵风长到五云关。\n数峰蘸碧轻清外，双舸浮春上下閒。\n料得当年乘兴子，为贪烟水宿前湾。",
        "dynasty": "宋",
        "collection_info": null
    },
    {
        "title": "禹穴",
        "author": "钱公辅",
        "content": "一朵云根压众岚，古传深坎自天錾。\n藏书未必先王事，好怪惟闻太史探。\n洞府閒来何寂寞，龙髯垂处认䰐鬖。\n近岩更剖知章字，谩识奇踪意自甘。",
        "dynasty": "宋",
        "collection_info": null
    },
    {
        "title": "众乐亭二首  其一",
        "author": "钱公辅",
        "content": "谁把江湖付此翁，江湖更在广城中。\n葺成世界三千景，占得鹏天九万风。\n宴豆四时諠画鼓，游人两岸跨长虹。\n他年若数东南胜，须作蓬邱第一宫。",
        "dynasty": "宋",
        "collection_info": null
    },
    {
        "title": "众乐亭二首  其二",
        "author": "钱公辅",
        "content": "势压平湖四面佳，好风明月是生涯。\n鲸鲵背上浮三岛，菡萏香中放两衙。\n屏列已疑云母凈，帘垂不待水精奢。\n此心会笑元丞相，终日楼台为一家。",
        "dynasty": "宋",
        "collection_info": null
    },
    {
        "title": "寄题翠麓寺呈伯强寺丞",
        "author": "钱公辅",
        "content": "曩时曾作家山游，亭有翠麓排新幽。\n疏轩密牖竹锵戛，烈风劲雨松飕飗。\n呀然出户瞰山足，屹然数竿围上头。\n扫除云峰耸客步，煎煮锡水供茶瓯。\n我时既合众宾饮，醉岸山帻心迟留。\n山僧领我丐诗榜，诗未脱吻惊旋辀。\n四方环走倏已晚，十载负约今方酬。\n珍蓝增葺想胜旧，我已白首縻藩州。\n何当一赋归去来，再款岩室空披搜。\n吾宗道人正嘉遯，摆脱世上无穷忧。\n欣逢主人贤且令，泉石笑傲都相求。\n上人洒扫莫暂闲，行行逆我西来舟。",
        "dynasty": "宋",
        "collection_info": null
    },
    {
        "title": "和许仲涂郎中游山",
        "author": "钱公辅",
        "content": "每同南郭先生到，今伴东牟太守来。\n自顾拙疏聊自乐，白云径裏踏荒苔。",
        "dynasty": "宋",
        "collection_info": null
    },
    {
        "title": "福州",
        "author": "钱公辅",
        "content": "七闽天东南，群山号未绝。\n其中长乐郡，佳丽比吴越。\n日出朝可攀，地温冬不雪。",
        "dynasty": "宋",
        "collection_info": null
    },
    {
        "title": "召赴资政殿听读诗义感事",
        "author": "吴充",
        "content": "雪销鳷鹊御沟融，燕见殊恩缀上公。\n昼日乍惊三接宠，正风获听二南终。\n解颐共仰天颜喜，墙面裁容圣域通。\n午漏渐长知禹锡，侍臣何术补尧聪。",
        "dynasty": "宋",
        "collection_info": null
    },
    {
        "title": "送张君宰吴江",
        "author": "吴充",
        "content": "全吴风景好，之子去弦歌。\n夜犬惊胥少，秋鲈饷客多。\n县楼疑海蜃，衙鼓答江鼍。\n遥想晨鳬下，长桥正绿波。",
        "dynasty": "宋",
        "collection_info": null
    },
    {
        "title": "送程给事知越州  其一",
        "author": "吴充",
        "content": "风力号强明，三朝选寄荣。\n谁非千骑长，独就五羊城。\n仙殿图书掩，山阴父老迎。\n蓬莱登望好，太守擅诗名。",
        "dynasty": "宋",
        "collection_info": null
    },
    {
        "title": "送程给事知越州  其二",
        "author": "吴充",
        "content": "曾乘使君马，数上豫章楼。\n北阙领新命，西山追旧游。\n使星催县弩，乡月伴仙舟。\n却顾区区者，风波鬓已秋。",
        "dynasty": "宋",
        "collection_info": null
    },
    {
        "title": "岁日书事",
        "author": "吴充",
        "content": "拂露屠苏酒满巡，越山如鬣水如鳞。\n日边虽望龙庭远，海上初传凤历新。\n好景融融来破雪，和风细细欲黏人。\n莫言老守无心计，排比宾寮醉过春。",
        "dynasty": "宋",
        "collection_info": null
    },
    {
        "title": "史院席上作",
        "author": "吴充",
        "content": "兰台开史局，玉斝赐君余。\n宾友求三事，规摹本八书。\n汗青裁仿此，衰白盍归欤。\n诏许从容会，何妨醉上车。",
        "dynasty": "宋",
        "collection_info": null
    },
    {
        "title": "题招题院静照堂",
        "author": "吴充",
        "content": "人说招题好，师从静照来。\n亲携玉堂句，徐叩荜门开。\n好事能如此，题诗岂易哉。\n明年得东守，繫舸一徘徊。",
        "dynasty": "宋",
        "collection_info": null
    },
    {
        "title": "众乐亭",
        "author": "吴充",
        "content": "使君新自四明归，邀我同为众乐诗。\n山川可爱惜不见，昼想夕思心为罢。\n怳然神遇若有得，赍身乃在天之涯。\n涨海连空四无岸，天吴却坐鲛人观。\n以手挥弄日月丹，能令桑田变瀰漫。\n海边偶到山城中，山城二月多春风。\n牛羊闲暇夕阳晚，楼阁参差朝雾浓。\n一泓山溜佛头绿，环以翠屏屏六曲。\n人烟扰扰事嬉游，落花啼鸟更汀洲。\n中为台榭斗十二，上有藻井排文楸。\n旁人指点此何许，云是四明行乐处。\n此乐为民非为身，始是集贤钱使君。\n使君风韵谁之比，政事次公诗短李。\n醉凭熊轼劝耕畴，狂取螺杯翻舞袂。\n侬爱使君君勿归，诏书夺之知何为。\n闻侍玉皇香案侧，银台深阻无消息。\n意迷却悟坐空斋，忽省君诗昨日来。\n迭纸为君书所见，不知众乐诚然哉。",
        "dynasty": "宋",
        "collection_info": null
    },
    {
        "title": "句  其一",
        "author": "吴充",
        "content": "南郭迎天使，东郊诏隠人。",
        "dynasty": "宋",
        "collection_info": null
    },
    {
        "title": "句  其二",
        "author": "吴充",
        "content": "压角旧仪烦阁老，濡毫逋责费公移。",
        "dynasty": "宋",
        "collection_info": null
    },
    {
        "title": "诗一首",
        "author": "徐氏",
        "content": "絮如柳陌三春雨，花落梨园一笛风。\n百尺玉楼帘半捲，夜深人在水晶宫。",
        "dynasty": "宋",
        "collection_info": null
    },
    {
        "title": "挨排四象生真土诗",
        "author": "张伯端",
        "content": "东方青龙西白虎，南面朱雀北玄武。\n四兽狰狞不可当，定计将军能作主。\n两手擒来合战时，正见中秋月当午。\n杀气惊天动鬼神，用尽周星震区宇。\n须臾战罢兵器收，产颗明珠号真土。",
        "dynasty": "宋",
        "collection_info": null
    },
    {
        "title": "炼铅火候",
        "author": "张伯端",
        "content": "三十文爻七十武，二百六十分明数。\n首尾须教用武烹，中间文火温温煮。\n鑪中炼出五彩光，赫赫一粒大如黍。\n将来掌上和殻吞，逍遥永作真仙侣。",
        "dynasty": "宋",
        "collection_info": null
    },
    {
        "title": "火记六百篇",
        "author": "张伯端",
        "content": "火记六百篇，十月如转毂。\n朝昏各一卦，屯蒙相趁逐。\n子时发阳火，二百一十六。\n午时起阴爻，十八八箇足。\n铅消汞自干，熏蒸丹已熟。\n阴尽变纯阳，体貌如琼玉。",
        "dynasty": "宋",
        "collection_info": null
    },
    {
        "title": "沐浴",
        "author": "张伯端",
        "content": "刑德同生杀，加临二八门。\n丹砂宜沐浴，神水灌灵根。\n闭兑留金汞，禁关养魄魂。\n不须行火候，鑪裏自温温。",
        "dynasty": "宋",
        "collection_info": null
    },
    {
        "title": "抱一",
        "author": "张伯端",
        "content": "国富民安后，修成体属干。\n凝神归妙道，抱一守丹田。\n去住浑无碍，昇腾任自然。\n九年功满日，独步大罗仙。",
        "dynasty": "宋",
        "collection_info": null
    },
    {
        "title": "七言四韵十六首  其一",
        "author": "张伯端",
        "content": "不求大道出迷涂，纵负贤才岂丈夫。\n百岁光阴石火烁，一生身世水泡浮。\n只贪利禄求荣显，不顾形容暗悴枯。\n试问堆金等山岳，无常买得不来无。",
        "dynasty": "宋",
        "collection_info": null
    },
    {
        "title": "七言四韵十六首  其二",
        "author": "张伯端",
        "content": "人生虽有百年期，寿夭穷通莫预知。\n昨日街头犹走马，今朝棺内已眠尸。\n妻财遗下非君有，罪业将行难自欺。\n大药不求争得遇，遇之不炼是愚痴。",
        "dynasty": "宋",
        "collection_info": null
    },
    {
        "title": "七言四韵十六首  其三",
        "author": "张伯端",
        "content": "学仙须是学天仙，惟有金丹最的端。\n二物会时情性合，五行全处虎龙蟠。\n本因戊己为媒聘，遂使夫妻镇合欢。\n只候功成朝北阙，九霞光裏驾祥鸾。",
        "dynasty": "宋",
        "collection_info": null
    },
    {
        "title": "七言四韵十六首  其四",
        "author": "张伯端",
        "content": "此法真中妙更真，都缘我独异于人。\n自知颠倒由离坎，谁识浮沉定主宾。\n金鼎欲留朱裏汞，玉池先下水中银。\n神功运火非终夕，现出深潭日一轮。",
        "dynasty": "宋",
        "collection_info": null
    },
    {
        "title": "七言四韵十六首  其五",
        "author": "张伯端",
        "content": "虎跃龙腾风浪粗，中央正位产玄珠。\n果生枝上终期熟，子在胞中岂有殊。\n南北宗源翻卦象，晨昏火候合天枢。\n须知大隠居鄽市，何必深山守静孤。",
        "dynasty": "宋",
        "collection_info": null
    },
    {
        "title": "七言四韵十六首  其六",
        "author": "张伯端",
        "content": "人人尽有长生药，自是愚迷枉摆抛。\n甘露降时天地合，黄芽生处坎离交。\n井蛙应谓无龙窟，篱鶠争知有凤巢。\n丹熟自然金满屋，何须寻草学烧茅。",
        "dynasty": "宋",
        "collection_info": null
    },
    {
        "title": "七言四韵十六首  其七",
        "author": "张伯端",
        "content": "要知产药川源处，只在西南是本乡。\n铅遇癸生须急采，金逢望远不堪尝。\n送归土釜牢封闭，次入流珠厮配当。\n药重一斤须二八，调停火候托阴阳。",
        "dynasty": "宋",
        "collection_info": null
    },
    {
        "title": "七言四韵十六首  其八",
        "author": "张伯端",
        "content": "休炼三黄及四神，若寻众药便非真。\n阴阳得类归交感，二八相当自合亲。\n潭底日红阴怪灭，山头月白药苗新。\n时人要识真铅汞，不是凡砂及水银。",
        "dynasty": "宋",
        "collection_info": null
    },
    {
        "title": "七言四韵十六首  其九",
        "author": "张伯端",
        "content": "莫把孤阴为有阳，独修一物转羸尪。\n劳形按引皆非道，炼气餐霞总是狂。\n毕世谩求铅汞伏，何时得见虎龙降。\n劝君穷取生身处，返本还元是药王。",
        "dynasty": "宋",
        "collection_info": null
    },
    {
        "title": "七言四韵十六首  其一○",
        "author": "张伯端",
        "content": "好把真铅着意寻，莫教容易度光阴。\n但将地魄擒朱汞，自有天魂制水金。\n可谓道高龙虎伏，堪言德重鬼神钦。\n已知永寿齐天地，烦恼无由更上心。",
        "dynasty": "宋",
        "collection_info": null
    },
    {
        "title": "七言四韵十六首  其一一",
        "author": "张伯端",
        "content": "黄芽白雪不难寻，达者须凭德行深。\n四象五行全藉土，三元八卦岂离壬。\n炼成灵质人难识，消尽阴魔鬼莫侵。\n欲向人间留秘诀，未闻一箇是知音。",
        "dynasty": "宋",
        "collection_info": null
    },
    {
        "title": "七言四韵十六首  其一二",
        "author": "张伯端",
        "content": "草木阴阳亦两齐，若还缺一不芳菲。\n初开绿叶阳先唱，次发红花阴后随。\n常道只斯为日用，真源返覆有谁知。\n报言学道诸君子，不识阴阳莫强嗤。",
        "dynasty": "宋",
        "collection_info": null
    },
    {
        "title": "七言四韵十六首  其一三",
        "author": "张伯端",
        "content": "不识玄中颠倒颠，争知火裏好栽莲。\n牵将白虎归家养，产箇明珠似月圆。\n谩守药鑪看火候，但看神息任天然。\n群阴剥尽丹成熟，跳出凡笼寿万年。",
        "dynasty": "宋",
        "collection_info": null
    },
    {
        "title": "七言四韵十六首  其一四",
        "author": "张伯端",
        "content": "三五一都三箇字，古今明者实然稀。\n东三南二同成五，北一西方四共之。\n戊己自居生数五，三家相见结婴儿。\n婴儿是一含真炁，十月胎圆入圣基。",
        "dynasty": "宋",
        "collection_info": null
    },
    {
        "title": "七言四韵十六首  其一五",
        "author": "张伯端",
        "content": "不识真铅正祖宗，万般作用枉施功。\n休妻谩遣阴阳隔，绝粒徒教肠胃空。\n草木金银皆滓质，云霞日月属朦胧。\n更饶吐纳并存想，总与金丹事不同。",
        "dynasty": "宋",
        "collection_info": null
    },
    {
        "title": "七言四韵十六首  其一六",
        "author": "张伯端",
        "content": "万卷仙经话总同，金丹只此是根宗。\n依他坤位生成体，种向干家交感宫。\n莫怪天机俱漏尽，都缘学者尽迷蒙。\n若人了得诗中意，立见三清太上翁。",
        "dynasty": "宋",
        "collection_info": null
    },
    {
        "title": "绝句六十四首  其一",
        "author": "张伯端",
        "content": "先把干坤为鼎器，次抟乌兔药来烹。\n既驱二物归黄道，争得金丹不解生。",
        "dynasty": "宋",
        "collection_info": null
    },
    {
        "title": "绝句六十四首  其二",
        "author": "张伯端",
        "content": "安鑪立鼎法干坤，锻炼精华制魄魂。\n聚散氤氲为变化，敢将玄妙等闲论。",
        "dynasty": "宋",
        "collection_info": null
    },
    {
        "title": "绝句六十四首  其三",
        "author": "张伯端",
        "content": "休泥丹竈费工夫，炼药须寻偃月鑪。\n自有天然真火用，不须柴炭及吹嘘。",
        "dynasty": "宋",
        "collection_info": null
    },
    {
        "title": "绝句六十四首  其四",
        "author": "张伯端",
        "content": "偃月鑪中玉蕊生，朱砂鼎内水银平。\n只因火力调和后，种得黄芽渐长成。",
        "dynasty": "宋",
        "collection_info": null
    },
    {
        "title": "绝句六十四首  其五",
        "author": "张伯端",
        "content": "嚥津纳气是人行，有药方能造化生。\n鼎内若无真种子，犹将水火煮空铛。",
        "dynasty": "宋",
        "collection_info": null
    },
    {
        "title": "绝句六十四首  其六",
        "author": "张伯端",
        "content": "调和铅汞要成丹，大小无伤两国全。\n若问真铅是何物，蟾光终日照西川。",
        "dynasty": "宋",
        "collection_info": null
    },
    {
        "title": "绝句六十四首  其七",
        "author": "张伯端",
        "content": "未炼还丹莫入山，山中内外尽非铅。\n此般至宝家家有，自是愚人识不全。",
        "dynasty": "宋",
        "collection_info": null
    },
    {
        "title": "绝句六十四首  其八",
        "author": "张伯端",
        "content": "竹破须将竹补苴，覆雏当用子为之。\n万般非类徒劳力，争似真铅合圣机。",
        "dynasty": "宋",
        "collection_info": null
    },
    {
        "title": "绝句六十四首  其九",
        "author": "张伯端",
        "content": "用铅不得用凡铅，用了真铅也弃捐。\n此是用铅真妙诀，用铅不用是诚言。",
        "dynasty": "宋",
        "collection_info": null
    },
    {
        "title": "绝句六十四首  其一○",
        "author": "张伯端",
        "content": "虚心实腹义俱深，只为虚心要识心。\n莫若炼铅先实腹，且教守取满堂金。",
        "dynasty": "宋",
        "collection_info": null
    },
    {
        "title": "绝句六十四首  其一一",
        "author": "张伯端",
        "content": "梦谒西华到九天，真人授我指玄篇。\n其中简易无多语，只是教人炼汞铅。",
        "dynasty": "宋",
        "collection_info": null
    },
    {
        "title": "绝句六十四首  其一二",
        "author": "张伯端",
        "content": "道自虚无生一炁，便从一炁产阴阳。\n阴阳再合生三体，三体重生万物昌。",
        "dynasty": "宋",
        "collection_info": null
    },
    {
        "title": "绝句六十四首  其一三",
        "author": "张伯端",
        "content": "坎电烹轰金水方，火发昆崙阴与阳。\n二物若还和合了，自然丹熟遍身香。",
        "dynasty": "宋",
        "collection_info": null
    },
    {
        "title": "绝句六十四首  其一四",
        "author": "张伯端",
        "content": "离坎若还无戊己，虽舍四象不成丹。\n只缘彼此怀真土，遂使金丹有返还。",
        "dynasty": "宋",
        "collection_info": null
    },
    {
        "title": "绝句六十四首  其一五",
        "author": "张伯端",
        "content": "日居离位翻为女，坎配蟾宫却是男。\n不会箇中颠倒意，休将管见事高谈。",
        "dynasty": "宋",
        "collection_info": null
    },
    {
        "title": "绝句六十四首  其一六",
        "author": "张伯端",
        "content": "取将坎位中心实，点化离宫腹裏阴。\n从此变成干健体，潜藏飞跃尽由心。",
        "dynasty": "宋",
        "collection_info": null
    },
    {
        "title": "绝句六十四首  其一七",
        "author": "张伯端",
        "content": "震龙汞自出离乡，兑虎铅生在坎方。\n二物总因儿产母，五行全要入中央。",
        "dynasty": "宋",
        "collection_info": null
    },
    {
        "title": "绝句六十四首  其一八",
        "author": "张伯端",
        "content": "赤龙黑虎各西东，四象交加戊己中。\n復姤自兹能运用，金丹谁道不成功。",
        "dynasty": "宋",
        "collection_info": null
    },
    {
        "title": "绝句六十四首  其一九",
        "author": "张伯端",
        "content": "西山白虎正猖狂，东海青龙不可当。\n两兽捉来令死斗，炼成一块紫金霜。",
        "dynasty": "宋",
        "collection_info": null
    },
    {
        "title": "绝句六十四首  其二○",
        "author": "张伯端",
        "content": "华岳山头雄虎啸，扶桑海底牝龙吟。\n黄婆自解相媒合，遣作夫妻共一心。",
        "dynasty": "宋",
        "collection_info": null
    },
    {
        "title": "绝句六十四首  其二一",
        "author": "张伯端",
        "content": "月纔天际半轮明，早有龙吟虎啸声。\n便好用心修二八，一时辰内管丹成。",
        "dynasty": "宋",
        "collection_info": null
    },
    {
        "title": "绝句六十四首  其二二",
        "author": "张伯端",
        "content": "先且观天明五贼，次须察地以安民。\n民安国富方求战，战罢方能见圣君。",
        "dynasty": "宋",
        "collection_info": null
    },
    {
        "title": "绝句六十四首  其二三",
        "author": "张伯端",
        "content": "用将须分左右军，饶他为主我为宾。\n大凡临阵休轻敌，恐丧吾家无价珍。",
        "dynasty": "宋",
        "collection_info": null
    },
    {
        "title": "绝句六十四首  其二四",
        "author": "张伯端",
        "content": "火生于木本藏锋，不会钻研莫强攻。\n祸发只因斯害己，要须制伏觅金翁。",
        "dynasty": "宋",
        "collection_info": null
    },
    {
        "title": "绝句六十四首  其二五",
        "author": "张伯端",
        "content": "金翁本是东家子，送向西邻寄体生。\n认得唤来归舍养，配将姹女作亲情。",
        "dynasty": "宋",
        "collection_info": null
    },
    {
        "title": "绝句六十四首  其二六",
        "author": "张伯端",
        "content": "姹女游从自有方，前行须短退须长。\n归来却入黄婆舍，嫁箇金翁作老郎。",
        "dynasty": "宋",
        "collection_info": null
    },
    {
        "title": "绝句六十四首  其二七",
        "author": "张伯端",
        "content": "纵识朱砂及黑铅，不知火候也如闲。\n大都全藉维持力，毫髮差殊不作丹。",
        "dynasty": "宋",
        "collection_info": null
    },
    {
        "title": "绝句六十四首  其二八",
        "author": "张伯端",
        "content": "契论经歌讲至真，不将火候着于文。\n要知口诀通玄处，须共神仙子细论。",
        "dynasty": "宋",
        "collection_info": null
    },
    {
        "title": "绝句六十四首  其二九",
        "author": "张伯端",
        "content": "八月十五翫蟾辉，正是金精壮盛时。\n若到一阳来起復，便堪进火莫延迟。",
        "dynasty": "宋",
        "collection_info": null
    },
    {
        "title": "绝句六十四首  其三○",
        "author": "张伯端",
        "content": "一阳纔动作丹时，铅鼎温温照幌帷。\n受气之初容易识，抽添运用且防危。",
        "dynasty": "宋",
        "collection_info": null
    },
    {
        "title": "绝句六十四首  其三一",
        "author": "张伯端",
        "content": "玄珠有象逐阳生，阳极阴消渐剥形。\n十月霜飞丹始熟，恁时神鬼也须惊。",
        "dynasty": "宋",
        "collection_info": null
    },
    {
        "title": "绝句六十四首  其三二",
        "author": "张伯端",
        "content": "前弦之后后弦前，药味平平气象全。\n采得归来鑪裏锻，锻成温养似烹鲜。",
        "dynasty": "宋",
        "collection_info": null
    },
    {
        "title": "绝句六十四首  其三三",
        "author": "张伯端",
        "content": "长男乍饮西方水，少女初开北地花。\n若使青娥相见后，一时关锁住黄家。",
        "dynasty": "宋",
        "collection_info": null
    },
    {
        "title": "绝句六十四首  其三四",
        "author": "张伯端",
        "content": "兔鸡之月及其时，刑德临门药象之。\n到此金砂须沐浴，若还加火必倾危。",
        "dynasty": "宋",
        "collection_info": null
    },
    {
        "title": "绝句六十四首  其三五",
        "author": "张伯端",
        "content": "日月三旬一遇逢，以时易日法神功。\n守城野战知凶吉，增得灵砂满鼎红。\n否泰纔交万物盈，屯蒙二卦受生成。\n箇中得意休求象，若究群爻谩役情。",
        "dynasty": "宋",
        "collection_info": null
    },
    {
        "title": "绝句六十四首  其三六",
        "author": "张伯端",
        "content": "卦中设象本仪形，得象忘言意自明。\n后世迷徒惟泥象，却行卦炁望飞昇。",
        "dynasty": "宋",
        "collection_info": null
    },
    {
        "title": "绝句六十四首  其三七",
        "author": "张伯端",
        "content": "天地盈虚自有时，审观消息始知机。\n由来庚甲申明令，杀尽三尸道可期。",
        "dynasty": "宋",
        "collection_info": null
    },
    {
        "title": "绝句六十四首  其三八",
        "author": "张伯端",
        "content": "要得谷神长不死，须凭玄牝立根基。\n真精既返黄金室，一颗灵光永不离。",
        "dynasty": "宋",
        "collection_info": null
    },
    {
        "title": "绝句六十四首  其三九",
        "author": "张伯端",
        "content": "玄牝之门世罕知，休将口鼻妄施为。\n饶君吐纳经千载，争得金乌搦兔儿。",
        "dynasty": "宋",
        "collection_info": null
    },
    {
        "title": "绝句六十四首  其四○",
        "author": "张伯端",
        "content": "异名同出少人知，两者玄玄是要机。\n保命全形明损益，紫金丹药最灵奇。",
        "dynasty": "宋",
        "collection_info": null
    },
    {
        "title": "绝句六十四首  其四一",
        "author": "张伯端",
        "content": "始之有作无人见，及至无为众始知。\n但见无为为要道，岂知有作是根基。",
        "dynasty": "宋",
        "collection_info": null
    },
    {
        "title": "绝句六十四首  其四二",
        "author": "张伯端",
        "content": "黑中有白为丹母，雄裏藏雌是圣胎。\n太一在鑪宜守慎，三田聚宝应三台。",
        "dynasty": "宋",
        "collection_info": null
    },
    {
        "title": "绝句六十四首  其四三",
        "author": "张伯端",
        "content": "恍惚之中寻有象，杳冥之内觅真精。\n有无从此自相入，未见如何想得成。",
        "dynasty": "宋",
        "collection_info": null
    },
    {
        "title": "绝句六十四首  其四四",
        "author": "张伯端",
        "content": "四象会时玄体就，五行全处紫金明。\n脱胎入口通身圣，无限龙神尽失惊。",
        "dynasty": "宋",
        "collection_info": null
    },
    {
        "title": "绝句六十四首  其四五",
        "author": "张伯端",
        "content": "华池饮罢月凝辉，跨箇金龙访紫微。\n从此众仙相识后，海潮陵谷任迁移。",
        "dynasty": "宋",
        "collection_info": null
    },
    {
        "title": "绝句六十四首  其四六",
        "author": "张伯端",
        "content": "要知金液还丹法，须向家园下种栽。\n不假吹嘘并着力，自然丹熟脱真胎。",
        "dynasty": "宋",
        "collection_info": null
    },
    {
        "title": "绝句六十四首  其四七",
        "author": "张伯端",
        "content": "徒施巧僞为功力，认取他家不死方。\n壶内旋添留命酒，鼎中收取返魂浆。",
        "dynasty": "宋",
        "collection_info": null
    },
    {
        "title": "绝句六十四首  其四八",
        "author": "张伯端",
        "content": "雪山一味好醍醐，倾入东阳造化鑪。\n若过昆崙西北去，张骞方得见麻姑。",
        "dynasty": "宋",
        "collection_info": null
    },
    {
        "title": "绝句六十四首  其四九",
        "author": "张伯端",
        "content": "不识阳精及主宾，知他那箇是疏亲。\n房中空闭尾闾穴，悞杀阎浮多少人。",
        "dynasty": "宋",
        "collection_info": null
    },
    {
        "title": "绝句六十四首  其五○",
        "author": "张伯端",
        "content": "万物芸芸各返根，返根復命即长存。\n知常返本人难会，妄作招凶众所闻。",
        "dynasty": "宋",
        "collection_info": null
    },
    {
        "title": "绝句六十四首  其五一",
        "author": "张伯端",
        "content": "欧冶亲传铸剑方，莫耶金水配柔刚。\n炼成便会知人意，万里诛妖一电光。",
        "dynasty": "宋",
        "collection_info": null
    },
    {
        "title": "绝句六十四首  其五二",
        "author": "张伯端",
        "content": "敲竹唤龟吞玉芝，鼓琴招凤饮刀圭。\n近来透体金光现，不与常人话此规。",
        "dynasty": "宋",
        "collection_info": null
    },
    {
        "title": "绝句六十四首  其五三",
        "author": "张伯端",
        "content": "药逢气类方成象，道合希夷即自然。\n一粒金丹吞入腹，始知我命不由天。",
        "dynasty": "宋",
        "collection_info": null
    },
    {
        "title": "绝句六十四首  其五四",
        "author": "张伯端",
        "content": "赫赤金丹一日成，古仙垂语实堪听。\n若言九载三年者，尽是推延款日程。",
        "dynasty": "宋",
        "collection_info": null
    },
    {
        "title": "绝句六十四首  其五五",
        "author": "张伯端",
        "content": "大药修之有易难，也知由我亦由天。\n若非积行施功德，动有群魔作障缘。",
        "dynasty": "宋",
        "collection_info": null
    },
    {
        "title": "绝句六十四首  其五六",
        "author": "张伯端",
        "content": "三才相盗食其时，此是神仙道德机。\n万化既安诸虑息，百骸俱理证无为。",
        "dynasty": "宋",
        "collection_info": null
    },
    {
        "title": "绝句六十四首  其五七",
        "author": "张伯端",
        "content": "阴符宝字逾三百，道德灵文止五千。\n今古上仙无限数，尽于此处达真诠。",
        "dynasty": "宋",
        "collection_info": null
    },
    {
        "title": "绝句六十四首  其五八",
        "author": "张伯端",
        "content": "饶君聪慧过颜闵，不遇师传莫强猜。\n只为丹经无口诀，教君何处结灵胎。",
        "dynasty": "宋",
        "collection_info": null
    },
    {
        "title": "绝句六十四首  其五九",
        "author": "张伯端",
        "content": "了了心猿方寸机，三千功行与天齐。\n自然有鼎烹龙虎，何必担家恋子妻。",
        "dynasty": "宋",
        "collection_info": null
    },
    {
        "title": "绝句六十四首  其六○",
        "author": "张伯端",
        "content": "未炼还丹须急炼，炼了还须知止足。\n若也持盈未已心，不免一朝遭殆辱。",
        "dynasty": "宋",
        "collection_info": null
    },
    {
        "title": "绝句六十四首  其六一",
        "author": "张伯端",
        "content": "须将死户为生户，莫执生门号死门。\n若会杀机明返覆，始知害裏却生恩。",
        "dynasty": "宋",
        "collection_info": null
    },
    {
        "title": "绝句六十四首  其六二",
        "author": "张伯端",
        "content": "祸福由来互倚伏，还如影响相随逐。\n若能转此生杀机，返掌之间灾变福。",
        "dynasty": "宋",
        "collection_info": null
    },
    {
        "title": "绝句六十四首  其六三",
        "author": "张伯端",
        "content": "修行混俗且和光，圆即圆兮方即方。\n显晦逆从人莫测，教人争得见行藏。",
        "dynasty": "宋",
        "collection_info": null
    },
    {
        "title": "绝句  其一",
        "author": "张伯端",
        "content": "饶君了悟真如性，未免抛身却入身。\n何似更兼修大药，顿超无漏作真人。",
        "dynasty": "宋",
        "collection_info": null
    },
    {
        "title": "绝句  其二",
        "author": "张伯端",
        "content": "投胎夺舍及移居，旧住名为四果徒。\n若解降龙并伏虎，真金起屋几时枯。",
        "dynasty": "宋",
        "collection_info": null
    },
    {
        "title": "绝句  其三",
        "author": "张伯端",
        "content": "鑑形闭气思神法，初出艰难后坦途。\n倏忽虽能游万国，奈何弃旧却移居。",
        "dynasty": "宋",
        "collection_info": null
    },
    {
        "title": "绝句  其四",
        "author": "张伯端",
        "content": "释氏教人修极乐，亦缘极乐是金方。\n大都色相惟兹实，余二非真谩度量。",
        "dynasty": "宋",
        "collection_info": null
    },
    {
        "title": "绝句  其五",
        "author": "张伯端",
        "content": "俗语常言合圣道，宜向其中细寻讨。\n能将日用颠倒求，天地尘沙尽成宝。",
        "dynasty": "宋",
        "collection_info": null
    },
    {
        "title": "五言",
        "author": "张伯端",
        "content": "女子着青衣，郎君披素练。\n见之不可用，用之不可见。\n恍惚裏相逢，杳冥中有变。\n一霎火焰飞，真人自出现。",
        "dynasty": "宋",
        "collection_info": null
    },
    {
        "title": "性地颂  其一",
        "author": "张伯端",
        "content": "佛性非同异，千灯共一光。\n增之宁解溢，减着且无伤。\n取舍皆为过，焚漂总不妨。\n见闻知觉法，无一可猜量。",
        "dynasty": "宋",
        "collection_info": null
    },
    {
        "title": "性地颂  其二",
        "author": "张伯端",
        "content": "如来妙体遍河沙，万象森罗无障遮。\n会得圆通真法眼，始知三界是吾家。",
        "dynasty": "宋",
        "collection_info": null
    },
    {
        "title": "性地颂  其三",
        "author": "张伯端",
        "content": "视之不可见其形，及至呼之又却应。\n莫道此声如谷响，若还无谷有何声。",
        "dynasty": "宋",
        "collection_info": null
    },
    {
        "title": "性地颂  其四",
        "author": "张伯端",
        "content": "一物含闻见觉知，盖诸尘境显其机。\n灵常一物尚非有，四者凭何作所依。",
        "dynasty": "宋",
        "collection_info": null
    },
    {
        "title": "性地颂  其五",
        "author": "张伯端",
        "content": "不移一步到西天，端坐诸方在目前。\n项后有光犹是幻，云生足下未为仙。",
        "dynasty": "宋",
        "collection_info": null
    },
    {
        "title": "性地颂  其六",
        "author": "张伯端",
        "content": "求生本自无生，畏灭何曾暂灭。\n眼见不如耳见，口说争如鼻说。",
        "dynasty": "宋",
        "collection_info": null
    },
    {
        "title": "无罪福",
        "author": "张伯端",
        "content": "终日行不曾行，终日坐何曾坐。\n修善不成功德，造恶元无罪过。\n时人若未明心，莫执此言乱做。\n死后须见阎王，难免镬汤碓磨。",
        "dynasty": "宋",
        "collection_info": null
    },
    {
        "title": "三界惟心",
        "author": "张伯端",
        "content": "三界惟心妙理，万物非此非彼。\n无一物非我心，无一物是我己。",
        "dynasty": "宋",
        "collection_info": null
    },
    {
        "title": "见物便见心",
        "author": "张伯端",
        "content": "见物便见心，无物心不现。\n十方通塞中，真心无不遍。\n若生知识解，却成颠倒见。\n睹境能无心，始见菩提面。",
        "dynasty": "宋",
        "collection_info": null
    },
    {
        "title": "圆通",
        "author": "张伯端",
        "content": "见了真空空不空，圆明何处不圆通。\n根尘心法都无物，妙用方知与物同。",
        "dynasty": "宋",
        "collection_info": null
    },
    {
        "title": "随他",
        "author": "张伯端",
        "content": "万物纵横在目前，随他动静任譁欢。\n圆明定慧终无染，似水生莲莲自干。",
        "dynasty": "宋",
        "collection_info": null
    },
    {
        "title": "宝月",
        "author": "张伯端",
        "content": "一轮明月当虚空，万国清光无障碍。\n收之不聚拨不开，前之不进后不退。\n彼非远兮此非近，表非外兮裏非内。\n同中有异异中同，问你傀儡会不会。",
        "dynasty": "宋",
        "collection_info": null
    },
    {
        "title": "心经颂",
        "author": "张伯端",
        "content": "藴谛根尘空色，都无一法堪言。\n颠倒之见已尽，寂静之体翛然。",
        "dynasty": "宋",
        "collection_info": null
    },
    {
        "title": "人我",
        "author": "张伯端",
        "content": "我不异人，人心自异。\n人有亲疏，我无彼此。\n水陆飞行，等观一体。\n贵贱尊卑，首足同己。\n我尚非我，何尝有你。\n彼此俱无，众泡归水。",
        "dynasty": "宋",
        "collection_info": null
    },
    {
        "title": "读雪窦禅师祖英集",
        "author": "张伯端",
        "content": "曹溪一水分千派，照古澄今无滞碍。\n近来学者不穷源，妄指蹄漥为大海。\n雪窦老师达真趣，大震雷音椎法鼓。\n狮王哮吼出窟来，百兽千邪皆恐惧。\n或歌诗，或语句，丁宁指引迷人路。\n言辞磊落义高深，击玉敲金响千古。\n争奈迷人逐境留，却将言相寻名数。\n真如实相本无言，无下无高无有边。\n非色非空非二体，十方尘剎一轮圆。\n正定何曾分语默，取不得兮舍不得。\n但于诸相不留心，即是如来真轨则。\n为除妄相将真对，妄若不生真亦晦。\n能知真妄两俱非，方得真心无罣碍。\n无罣碍兮能自在，一悟顿消穷劫罪。\n不施功力证菩提，从此永离生死海。\n吾师近而言语畅，留在世间为榜样。\n昨宵被我唤将来，把鼻孔穿放杖上。\n问他第一义如何，却道有言皆是谤。",
        "dynasty": "宋",
        "collection_info": null
    },
    {
        "title": "即心是佛颂",
        "author": "张伯端",
        "content": "佛即心兮心即佛，心佛从来皆妄物。\n若知无佛復无心，始是真如法身佛。\n法身佛，没模样，一颗圆光含万象。\n无体之体即真体，无相之相即实相。\n非色非空非不空，不动不静不来往。\n无异无同无有无，难取难舍难听望。\n内外圆通到处通，一佛国在一沙中。\n一粒沙含大千界，一箇身心万箇同。\n知之须会无心法，不染不滞为浄业。\n善恶千端无所为，便是南无及迦叶。",
        "dynasty": "宋",
        "collection_info": null
    },
    {
        "title": "采珠歌",
        "author": "张伯端",
        "content": "贫儿衣中珠，本自圆明好。\n不会自寻求，却数他人宝。\n数他宝，终无益，只是教君空费力。\n争如认取自家珍，价值黄金千万亿。\n此宝珠，光最大，遍照三千大千界。\n从来不解少分毫，刚被浮云为障碍。\n自从认得此摩尼，泡体空花谁更爱。\n佛珠还与我珠同，我性即归佛性海。\n珠非珠，海非海，坦然心量包法界。\n任你尘嚣满眼前，定慧圆明常自在。\n不是空，不是色，内外皎然无壅塞。\n六通神慧妙无穷，自利利他宁解极。\n见即了，万事毕，绝学无为度终日。\n怕兮如未兆婴儿，动止随缘无固必。\n不断妄，不修真，真妄之心总属尘。\n从来万法皆无相，无相之中有法身。\n法身即是天真佛，亦非人兮亦非物。\n浩然充塞天地间，只是希夷并恍惚。\n垢不染，光自明，无法不从心裏生。\n心若不生法自灭，即知罪福本无形。\n无佛修，无法说，丈夫智见自然别。\n出言便作狮子鸣，不似野牛论生灭。",
        "dynasty": "宋",
        "collection_info": null
    },
    {
        "title": "禅定指迷歌",
        "author": "张伯端",
        "content": "如来禅性如水，体静风波自止。\n兴居湛湛常清，不独坐时方是。\n今人静坐取证，不道全在见性。\n性于见裏若明，见向性中自定。\n定成慧用无穷，是名诸佛神通。\n几欲究其体用，但见十方虚空。\n空中杳无一物，亦无希夷恍惚。\n希恍既不可寻，寻之却成乖失。\n只此乖失两字，不可执为凭据。\n本心尚乃如空，岂有得失能所。\n但将万法遣除，遣令浄尽无余。\n豁然圆明自现，便与诸佛无殊。\n色身为我桎梏，且恁和光混俗。\n举动一切无心，争甚是非荣辱。\n生身只是寄居，逆旅主号毗卢。\n毗卢不来不去，乃知生灭无余。\n或问毗卢何似，只为有相不是。\n眼前叶叶尘尘，尘叶非同非异。\n况此尘尘叶叶，箇箇释迦迦叶。\n异则万籁皆鸣，同则一风都摄。\n若要认得摩尼，莫道得法方知。\n有病用他药疗，病差药更何施。\n心迷须假法照，心悟法更不要。\n又如昏镜得磨，痕垢自然灭了。\n本为心法皆妄，故令难尽诸相。\n诸相离了何如，是名至真无上。\n若欲庄严佛土，平等行慈救苦。\n菩提本愿虽深，切莫相中有取。\n此为福慧双圆，当来授记居先。\n断常纤尘有染，却于诸佛无缘。\n翻念凡夫迷执，尽被情爱染习。\n只为贪着情多，常生胎卵化湿。\n学道须教猛烈，无情心刚似铁。\n直饶父母妻儿，又与他人何别。\n常守一颗圆光，不见可欲思量。\n万法一时无着，说甚地狱天堂。\n然后我命在我，空中无升无堕。\n出没诸佛土中，不离菩提本坐。\n观音三十二应，我当亦从中证。\n化现不可思议，尽出逍遥之性。\n我是无心禅客，凡事不会拣择。\n昔时一箇黑牛，今日浑身总白。\n有时自歌自笑，傍人道我神少。\n争知被褐之形，内怀无价之宝。\n更若见我谈空，恰似囫囵吞枣。\n此法唯佛能知，凡愚岂解相表。\n兼有修禅上人，只学斗口合唇。\n夸我问答敏急，却元不识主人。\n盖是寻枝摘叶，不解穷究本根。\n得根枝叶自茂，无根枝叶难存。\n便逞已握灵珠，转于人我难除。\n与我灵源妙觉，远隔千里之殊。\n此辈可伤可笑，空说积年学道。\n心高不肯问人，枉使一生虚老。\n乃是愚迷钝根，邪见业重为因。\n若向此生不悟，后世争免沉沦。",
        "dynasty": "宋",
        "collection_info": null
    },
    {
        "title": "无心颂",
        "author": "张伯端",
        "content": "堪笑我心，如顽如鄙。\n兀兀腾腾，任物安委。\n不解修行，亦不造罪。\n不曾利人，亦不私己。\n不持戒律，不徇忌讳。\n不知礼乐，不行仁义。\n人间所能，百无一会。\n饥来吃饭，渴来饮水。\n困则打睡，觉则行履。\n热则单衣，寒则盖被。\n无思无量，何忧何喜。\n不悔不谋，无念无意。\n凡生荣辱，逆旅而已。\n林木栖鸟，亦可为比。\n来且不禁，去亦不止。\n不避不来，无讚无毁。\n不厌丑恶，不羡善美。\n不趣静室，不远闹市。\n不说人非，不夸己是。\n不厚尊崇，不薄贱稚。\n亲爱冤仇，大小内外。\n哀乐得丧，钦侮险易。\n心无两睹，坦然一揆。\n不为福先，不为祸始。\n感而后应，迫而后起。\n不畏锋刀，焉怕虎兕。\n随物称呼，岂拘名字。\n眼不就色，声不来耳。\n凡所有相，皆属妄僞。\n男女形声，悉非定体。\n体相无心，不染不碍。\n自在逍遥，物莫能累。\n妙觉光圆，映彻表裏。\n包裹六极，无有遐迩。\n光兮非光，如月在水。\n取舍既难，復何比拟。\n了兹妙用，迥然超彼。\n或问所宗，此而已矣。",
        "dynasty": "宋",
        "collection_info": null
    },
    {
        "title": "赠白龙洞刘道人歌  其一",
        "author": "张伯端",
        "content": "玉走金飞两曜忙，始闻花发又秋霜。\n徒夸籛寿千来岁，也似云中一电光。\n一电光，何太速，百年都来三万日。\n其间寒暑互煎熬，不觉童颜暗中失。",
        "dynasty": "宋",
        "collection_info": null
    },
    {
        "title": "赠白龙洞刘道人歌  其二",
        "author": "张伯端",
        "content": "却成恩爱转牵缠。\n及乎精竭身枯朽，谁解教君暂驻延。\n暂驻延，既无计，不免将身归水逝。\n但看古往圣贤人，几箇解留身在世。\n身在世，也有方，祗为时人没度量。\n竞向山中寻草木，伏铅制汞点丹阳。\n点丹阳，事迥别，须向坎中求赤血。\n捉来离位制阴精，配合调和有时节。\n时节正，用媒人，金公姹女结亲姻。\n金公偏好骑白虎，姹女常驾赤龙身。\n虎来静坐秋山裏，龙向碧潭奋身起。\n两兽相逢战一场，波浪奔腾如鼎沸。\n黄婆丁老助威灵，撼动干坤走神鬼。\n须臾战罢云雨收，种箇玄珠在泥底。\n从此根芽渐长成，随时灌溉抱真精。\n十月脱胎吞入口，不觉凡身已有灵。\n此箇事，世间稀，不是等閒人得知。\n夙世若无仙骨分，容易如何得遇之。\n得遇之，宜便炼，都缘光景急如箭。\n要取鱼时须结罾，莫待临渊空叹羡。\n闻君知药已多年，何不收心炼汞铅。\n休教烛被风吹灭，六道轮迴莫怨天。\n近来世上人多诈，尽着布衣称道者。\n问他金木是何般，噤口无言如害哑。\n却去伏气与休粮，别有门庭道路长。\n君不见破迷歌裏说，太乙含真法最良。\n莫怪言辞多狂劣，只教时人难鉴别。\n惟君心与我心同，方敢倾怀向君说。",
        "dynasty": "宋",
        "collection_info": null
    },
    {
        "title": "石桥歌",
        "author": "张伯端",
        "content": "吾家本住石桥北，山镇水关森古木。\n桥下涧水彻昆崙，山下有泉香馥郁。\n吾居山内实堪夸，遍地均栽不谢花。\n山北穴中藏猛虎，出窟哮吼生风霞。\n山南潭底隠蛟龙，腾云降雨山蒙蒙。\n二兽相逢斗一场，玄味隠伏皆真祥。\n景堪美，吾暗喜，自斟自酌醺醺醉。\n醉弹一曲无弦琴，琴裏声声教仔细。\n可煞醉后没人知，昏昏默默恰如痴。\n仰观造化工夫妙，日还西出月东归。\n天是地，地是天，反覆阴阳合自然。\n识得五行颠倒处，指日升霞归洞天。\n黄金屋，白玉椽，玉女金童日侍前。\n南辰北斗分明布，森罗万象现无边。\n无昼夜，要绵绵，聚散周天火候全。\n若问金丹端的处，寻师指破水中铅。\n木生火，金生水，水火须分前后队。\n要辨浮沉识主宾，铅银砂汞方交会。\n有刚柔，莫逸意，知足常足归本位。\n万神齐贺太平年，恁时国富民欢喜。\n此个事，好推理，同道之人知此义。\n后来一辈学修真，只说存养并行气。\n在眼前，甚容易，得服之人妙难比。\n先且去病更延年，用火烹煎变阳体。\n学道人，去思已，休问旁门小法制。\n只知目下哄得人，不觉自身暗憔悴。\n劝后学，须猛絷，莫徒抛家住他地。\n妙道不离自家身，岂在千山并万水。\n莫因循，自贪鄙，火急寻师觅玄旨。\n在生若不学修行，未必来生甚胎裏。\n既有心，要终始，人生大事惟生死。\n皇天若负道心人，令我三涂为下鬼。",
        "dynasty": "宋",
        "collection_info": null
    },
    {
        "title": "元丰行示德逢",
        "author": "王安石",
        "content": "四山翛翛映赤日，田背坼如龟兆出。\n湖阴先生坐草室，看踏沟车望秋实。\n雷蟠电掣云滔滔，夜半载雨输亭皋。\n旱禾秀发埋牛尻，豆死更苏肥荚毛。\n倒持龙骨挂屋敖，买酒浇客追前劳。\n三年五谷贱如水，今见西成復如此。\n元丰圣人与天通，千秋万岁与此同。\n先生在野故不穷，击壤至老歌元丰。",
        "dynasty": "宋",
        "collection_info": null
    },
    {
        "title": "后元丰行",
        "author": "王安石",
        "content": "歌元丰，十日五日一雨风。\n麦行千里不见土，连山没云皆种黍。\n水秧绵绵復多稌，龙骨长干挂梁梠。\n鲥鱼出网蔽洲渚，荻笋肥甘胜牛乳。\n百钱可得酒斗许，虽非社日长闻鼓。\n吴儿蹋歌女起舞，但道快乐无所苦。\n老翁堑水西南流，杨柳中间杙小舟。\n乘兴欹眠过白下，逢人欢笑得无愁。",
        "dynasty": "宋",
        "collection_info": null
    },
    {
        "title": "夜梦与和甫别如赴北京时和甫作诗觉而有作因寄纯甫",
        "author": "王安石",
        "content": "水菽中岁乐，鼎茵暮年悲。\n同胞苦零落，会合尚凄其。\n况乃梦乖阔，伤怀而赋诗。\n诗言道路寒，乃似北征时。\n叔兮今安否，季也来何迟。\n中夜遂不眠，辗转涕流离。\n老我孤主恩，结草以为期。\n冀叔善事国，有知无不为。\n千里永相望，昧昧我思之。\n幸唯季优游，岁晚相携持。\n于焉可晤语，水木有茅茨。\n畹兰伫归憩，绕屋正华滋。",
        "dynasty": "宋",
        "collection_info": null
    },
    {
        "title": "纯甫出释惠崇画要予作诗",
        "author": "王安石",
        "content": "画史纷纷何足数，惠崇晚出吾最许。\n旱云六月涨林莽，移我翛然堕洲渚。\n黄芦低摧雪翳土，鳬雁静立将俦侣。\n往时所历今在眼，沙平水澹西江浦。\n暮气沈舟暗鱼罟，欹眠呕轧如闻橹。\n颇疑道人三昧力，异域山川能断取。\n方诸承水调幻药，洒落生绡变寒暑。\n金坡巨然山数堵，粉墨空多真漫与。\n大梁崔白亦善画，曾见桃花浄初吐。\n酒酣弄笔起春风，便恐漂零作红雨。\n流鶑探枝婉欲语，蜜蜂掇蕊随翅股。\n一时二子皆绝艺，裘马穿羸久羁旅。\n华堂岂惜万黄金，苦道今人不如古。",
        "dynasty": "宋",
        "collection_info": null
    },
    {
        "title": "徐熙花",
        "author": "王安石",
        "content": "徐熙丹青盖江左，杏枝偃蹇花婀娜。\n一见真谓值芳时，安知有人槃礴臝。\n同朝众史共排媢，亦欲学之无自可。\n锦囊深贮几春风，借问此木何时果。",
        "dynasty": "宋",
        "collection_info": null
    },
    {
        "title": "燕侍郎山水",
        "author": "王安石",
        "content": "往时濯足潇湘浦，独上九疑寻二女。\n苍梧之野烟漠漠，断壠连冈散平楚。\n暮年伤心波浪阻，不意画中能更睹。\n燕公侍书燕王府，王求一笔终不与。\n奏论谳死误当赦，全活至今何可数。\n仁人义士埋黄土，祗有粉墨归囊褚。",
        "dynasty": "宋",
        "collection_info": null
    },
    {
        "title": "陶缜菜示德逢",
        "author": "王安石",
        "content": "江南种菜漫阡陌，紫芥绿菘何所直。\n陶生画此共言好，一幅往往黄金百。\n北山老圃不外慕，但守荒畦斸荆棘。\n陶生养目渠养腹，各以所能为物役。",
        "dynasty": "宋",
        "collection_info": null
    },
    {
        "title": "己未耿天骘着作自乌江来予逆沈氏妹于白鹭洲遇雪作此诗寄天骘",
        "author": "王安石",
        "content": "朔风积夜雪，明发洲渚浄。\n开门望钟山，松石皓相映。\n故人过我宿，未尽跻攀兴。\n而我方渺然，长波一归艇。\n款段庶可策，柴荆当未暝。\n与子出东冈，墙西扫新径。",
        "dynasty": "宋",
        "collection_info": null
    },
    {
        "title": "招约之职方并示正甫书记",
        "author": "王安石",
        "content": "往时江总宅，近在青溪曲。\n井灭非故桐，台倾尚余竹。\n池塘三四月，菱蔓芙蕖馥。\n蒲柳亦竞时，冥冥一川绿。\n方坻最所爱，意谓可穿筑。\n欲往无舟梁，长年寄心目。\n故人晚得此，心事付草木。\n消摇檐宇新，揽结蹊隧熟。\n更能适我愿，中水开茆屋。\n鬼营诛荒梗，人境扫喧黩。\n濠鱼浄留连，海鸟暖追逐。\n岂无方外客，于此停高躅。\n忆初桑落时，要我岂非夙。\n蚕眠忽欲老，一个未言速。\n当缘东门水，尚涩南浦舳。\n吾庐虽隠翳，赏眺还自足。\n横陂受后涧，直堑输前渎。\n跳鳞出重锦，舞羽堕软玉。\n碧筩递舒卷，紫角联出缩。\n千枝孙峄阳，万本毋淇澳。\n满门陶令株，弥岸韩侯蔌。\n尚復有野物，与公新听瞩。\n金钿拥芜菁，翠被敷苜蓿。\n虾蟆能作技，科斗似可读。\n棂轩俯北渚，花气时度谷。\n耘锄聊效颦，缔构行可续。\n荒乘傥不倦，一昼敢辞卜。\n虽无北海酒，乃有平津肉。\n翛翛仙李枝，城市久烦促。\n寄声与俱来，荫我台上谷。",
        "dynasty": "宋",
        "collection_info": null
    },
    {
        "title": "同王浚贤良赋龟得升字",
        "author": "王安石",
        "content": "世传一尾龟百龄，此龟逮见隋唐兴。\n虽然天幸免焦灼，想屡缩颈愁严凝。\n前年赴海不量力，欲替鳌负三崚嶒。\n番禺使君邂逅见，知困簸荡因嗟矜。\n疾呼余且设网取，以组繫首𪚫穿绳。\n北归与俱度大庾，两夫赑屃苦不胜。\n舣船秦淮担送我，云此一可当十朋。\n昔人宝龟谓神物，奉事槁骨尤兢兢。\n残民灭国递争夺，有此乃敢司黎烝。\n于时睹甲别贵贱，太卜藏法传昆仍。\n岂如元君须见梦，初知欢喜得未曾。\n自从九江罢纳锡，众渔贱弃秋不登。\n卜人官废亦已久，果猎谁復知殊称。\n今君此宝世莫识，我亦坐视心瞢瞢。\n搘床纔堪比瓦砾，当粟孰肯捐斗升。\n糁头腥臊何足嗜，曳尾污秽适可憎。\n盛溲除聋岂必验，蹈背出险安敢凭。\n刳肠以占幸无事，卷殻而食病未能。\n如闻翕息可视效，乃往有堕崖千层。\n仰窥朝阳俯引气，亦得难老如冈陵。\n谅能学此真寿类，世论妄以虫疑冰。\n嗟余老矣倦呼吸，起晏光景难瞻承。\n但知故人所玩惜，每戒异物相侵陵。\n唯忧盗贼今好卜，夜半劫请无威惩。\n復恐嚵夫负之走，并窃老木为薪蒸。\n浅樊荒圃不可保，守视且寄钟山僧。",
        "dynasty": "宋",
        "collection_info": null
    },
    {
        "title": "示元度",
        "author": "王安石",
        "content": "今年钟山南，随分作园囿。\n凿池构吾庐，碧水寒可漱。\n沟西雇丁壮，担土为培塿。\n扶疏三百株，莳梀最高茂。\n不求鹓雏实，但取易成就。\n中空一丈地，斩木令结构。\n五楸东都来，斸以遶檐溜。\n老来厌世语，深卧塞门窦。\n赎鱼与之游，餵鸟见如旧。\n独当邀之子，商略终宇宙。\n更待春日长，黄鹂弄清昼。",
        "dynasty": "宋",
        "collection_info": null
    },
    {
        "title": "仲明父至宿明日遂行",
        "author": "王安石",
        "content": "初登张公门，公子始冠帻。\n于今见公子，与我偕鬓白。\n山林坐语笑，宛我在公侧。\n岂惟貌如之，侃侃有公德。\n忆公营濑乡，许我归作客。\n我归公既逝，惆怅难再得。\n得子如得公，交怀我忻戚。\n漂摇将安往，税驾止一昔。\n寤言且勿寐，庶以永今夕。\n何时復能还，裹饭冶城宅。",
        "dynasty": "宋",
        "collection_info": null
    },
    {
        "title": "杏花",
        "author": "王安石",
        "content": "石梁度空旷，茅屋临清炯。\n俯窥娇饶杏，未觉身胜影。\n嫣如景阳妃，含笑堕宫井。\n怊怅有微波，残粧坏难整。",
        "dynasty": "宋",
        "collection_info": null
    },
    {
        "title": "奉酬约之见招",
        "author": "王安石",
        "content": "君家段干木，为义畏人侵。\n冯轼信厚礼，逾垣终褊心。\n川坻宁有此，园屋谅非今。\n雨过梅柳浄，潮来蒲稗深。\n种芳弥近渚，伐翳取遥岑。\n清节亦难尚，旷怀差易寻。\n子猷怜水竹，逸少惬山林。\n况復能招我，亲题汉上襟。",
        "dynasty": "宋",
        "collection_info": null
    },
    {
        "title": "寄吴氏女子",
        "author": "王安石",
        "content": "伯姬不见我，乃今始七龄。\n家书无虚月，岂异常归宁。\n汝夫缀卿官，汝儿亦搢綖。\n儿已受师学，出蓝而更青。\n女復知女功，婉嫕有典刑。\n自吾舍汝东，中父继在廷。\n小父数往来，吉音汝每聆。\n既嫁可愿怀，孰如汝所丁。\n而吾与汝母，汤熨幸小停。\n丘园禄一品，吏卒给使令。\n膏粱以晚食，安步而车軿。\n山泉皋壤间，适志多所经。\n汝何思而忧，书每说涕零。\n吾庐所封殖，岁久愈华菁。\n岂特茂松竹，梧楸亦冥冥。\n芰荷美花实，瀰漫争沟泾。\n诸孙肯来游，谁谓川无舲。\n姑示汝我诗，知嘉此林垌。\n末有拟寒山，觉汝耳目荧。\n因之授汝季，季也亦淑灵。",
        "dynasty": "宋",
        "collection_info": null
    },
    {
        "title": "赠约之",
        "author": "王安石",
        "content": "君胸寒而痞，我齿热以摇。\n无方可捄药，相值久无憀。\n欲寻秦越人，魂逝莫能招。\n但当观此身，不实如芭蕉。",
        "dynasty": "宋",
        "collection_info": null
    },
    {
        "title": "寄杨德逢",
        "author": "王安石",
        "content": "山樊老惮暑，独寤无所适。\n湖阴宛在眼，旷若千里隔。\n遥闻青秧底，復作龟兆坼。\n占岁以知子，将勤而后食。\n穿沟取西港，此计当未获。\n翛翛两龙骨，岂得长挂壁。\n晤言久不嗣，作苦何时息。\n炎天不可触，怅望新舂白。",
        "dynasty": "宋",
        "collection_info": null
    },
    {
        "title": "再次前韵寄杨德逢",
        "author": "王安石",
        "content": "一雨洗炎蒸，旷然心志适。\n如输浮幢海，灭火十八隔。\n俯观风水涌，仰视电云坼。\n知公开霁后，过我言不食。\n翻愁陂路长，泥淖困臧获。\n明明吾有怀，如日照东壁。\n莫逢田父归，倚杖问消息。\n渠来那得度，南荡今已白。",
        "dynasty": "宋",
        "collection_info": null
    },
    {
        "title": "仲明父不至",
        "author": "王安石",
        "content": "月出映沟坻，烟升隠墟落。\n寒鱼占窟聚，暝鸟投枝泊。\n亭皋闭晚市，陇首归新穫。\n伫子终不来，青灯耿林壑。",
        "dynasty": "宋",
        "collection_info": null
    },
    {
        "title": "与吕望之上东岭",
        "author": "王安石",
        "content": "靖节爱吾庐，猗玗乐吾耳。\n适野无世諠，吾今亦如此。\n纷纷旧可厌，俗子今扫轨。\n使君气相求，眷顾未云已。\n追随上东岭，俯仰多可喜。\n何以况清明，朝阳丽秋水。\n微云会消散，岂久污尘滓。\n所怀在分衿，藉草泪如洗。",
        "dynasty": "宋",
        "collection_info": null
    },
    {
        "title": "与望之至八功德水",
        "author": "王安石",
        "content": "念方与子违，戃怳夜不眠。\n起视明星高，整驾出东阡。\n聊为山水游，以写我心悁。\n知子不餔糟，相与酌云泉。",
        "dynasty": "宋",
        "collection_info": null
    },
    {
        "title": "要望之过我庐",
        "author": "王安石",
        "content": "念子且行矣，要子过我庐。\n汲我山下泉，煮我园中蔬。\n知子有仁心，不忍鈎我鱼。\n我池在人境，不与鈎獭居。\n亦復无虫蛆，出没争腐余。\n食罢往游观，鱍鱍藻与蒲。\n清波映白日，摆尾扬其鬚。\n岂鱼有此乐，而我与子无。\n击壤谣圣时，自得以为娱。",
        "dynasty": "宋",
        "collection_info": null
    },
    {
        "title": "闻望之解舟",
        "author": "王安石",
        "content": "子来我乐只，子去悲如何。\n谓言且少留，大舸已凌波。\n闇黮虽莫测，皇明迈羲娥。\n修门归有时，京水非汨罗。",
        "dynasty": "宋",
        "collection_info": null
    },
    {
        "title": "法云",
        "author": "王安石",
        "content": "法云但见脊，细路埋桑麻。\n扶舆度焰水，窈窕一川花。\n一川花好泉亦好，初晴涨绿深于草。\n汲泉养之花不老，花底幽人自衰槁。",
        "dynasty": "宋",
        "collection_info": null
    },
    {
        "title": "弯碕",
        "author": "王安石",
        "content": "残暑安所逃，弯碕北窗北。\n伐翳作清旷，培芳卫岑寂。\n投衣挂青枝，敷簟取一息。\n凉风过碧水，俯见游鱼食。\n永怀少陵诗，菱叶浄如拭。\n谁当共新甘，紫角方可摘。",
        "dynasty": "宋",
        "collection_info": null
    },
    {
        "title": "月夜二首  其一",
        "author": "王安石",
        "content": "山泉堕清陂，陂月临静路。\n惜哉此佳境，独赏无与晤。\n埭口哆陂阴，要予水西去。\n呼僮拥草垡，復使东南注。",
        "dynasty": "宋",
        "collection_info": null
    },
    {
        "title": "月夜二首  其二",
        "author": "王安石",
        "content": "蹋月看流水，水明摇荡月。\n草木已华滋，山川復清发。\n褰裳伏槛处，绿浄数毛髮。\n谁能挽姮娥，俯濯凌波袜。",
        "dynasty": "宋",
        "collection_info": null
    },
    {
        "title": "两山间",
        "author": "王安石",
        "content": "自予营北渚，数至两山间。\n临路爱山好，出山愁路难。\n山花如水浄，山鸟与云闲。\n我欲抛山去，山仍劝我还。\n祗应身后冢，亦是眼中山。\n且復依山住，归鞍未可攀。",
        "dynasty": "宋",
        "collection_info": null
    },
    {
        "title": "题南康晏史君望云亭",
        "author": "王安石",
        "content": "南康父老传史君，疾呼急索初不闻。\n未尝遣汲谷帘水，三岁只望香炉云。\n云徐无心澹无滓，史君恬静亦如此。\n飈然一去扫遗阴，便觉歊烦怅千里。\n归田负戴子与妻，圃蔬园果西山西。\n出门亭皋百顷绿，望云纔喜雨一犁。\n我知新亭望云好，欲斸比邻成二老。\n莫嫌鷄黍数往来，为报襄阳德公嫂。",
        "dynasty": "宋",
        "collection_info": null
    },
    {
        "title": "洊亭",
        "author": "王安石",
        "content": "朝寻东郭来，西路历洊亭。\n众山若怨思，惨澹长眉青。\n迸水泣幽咽，復如语丁宁。\n岂予久忘之，而欲我小停。\n歇鞍松柏间，坐起俯轩櫺。\n秋日幸未暮，奈何雨冥冥。",
        "dynasty": "宋",
        "collection_info": null
    },
    {
        "title": "光宅寺",
        "author": "王安石",
        "content": "翛然光宅淮之阴，扶舆独来止中林。\n千秋钟梵已变响，十亩桑竹空成阴。\n昔人倨堂有妙理，高座翳绕天花深。\n红葵紫苋復满眼，往事无迹难追寻。",
        "dynasty": "宋",
        "collection_info": null
    },
    {
        "title": "春日晚行",
        "author": "王安石",
        "content": "门前杨柳二三月，枝条绿烟花白雪。\n呼僮羁我果下骝，欲寻南冈一散愁。\n缘冈初日沟港浄，与我门前绿相映。\n隔淮仍见袅袅垂，伫立怊怅去年时。\n杏花园西光宅路，草暖沙晴正好渡。\n兴尽无人檝迎我，却随倦鸦归薄暮。",
        "dynasty": "宋",
        "collection_info": null
    },
    {
        "title": "新花",
        "author": "王安石",
        "content": "老年少忻豫，况復病在床。\n汲水置新花，取慰此流芳。\n流芳秪须臾，我亦岂久长。\n新花与故吾，已矣两可忘。",
        "dynasty": "宋",
        "collection_info": null
    },
    {
        "title": "四皓二首  其一",
        "author": "王安石",
        "content": "四皓秦汉时，招招莫能致。\n紫芝可以饱，粱肉非所嗜。\n谷广水涣涣，山长云泄泄。\n与其贵而拘，不若贱而肆。",
        "dynasty": "宋",
        "collection_info": null
    },
    {
        "title": "四皓二首  其二",
        "author": "王安石",
        "content": "秦驱九州逃，知力起经纶。\n重利诱众策，颇知聚秦民。\n颓然此四老，上友千载魂。\n采芝商山中，一视汉与秦。\n灵珠在泥沙，光景不可昏。\n道德虽避世，余风迴至尊。\n嫡孽一朝正，留侯果知言。\n出处但有礼，废兴岂所存。",
        "dynasty": "宋",
        "collection_info": null
    },
    {
        "title": "真人",
        "author": "王安石",
        "content": "予常值真人，能藏毒而宁。\n能纳秽若浄，能易羶使馨。\n能解身赫赫，能逆知冥冥。\n日唯汝心撄，而汝耳目荧。\n廓然而无营，其孰扰汝灵。\n神奇实主汝，厥通莫之令。\n嘻予岂不知，黄帝与焦螟。\n死心而废形，乃可少闻霆。\n顾今亲遘之，于吾独剽聆。\n刳心事斯语，自儆以书铭。",
        "dynasty": "宋",
        "collection_info": null
    },
    {
        "title": "寄蔡氏女子二首  其一",
        "author": "王安石",
        "content": "建业东郭，望城西堠。\n千嶂承宇，百泉绕溜。\n青遥遥兮纚属，绿宛宛兮横逗。\n积李兮缟夜，崇桃兮炫昼。\n兰馥兮众植，竹娟兮常茂。\n柳蔫绵兮含姿，松偃蹇兮献秀。\n鸟跂兮下上，鱼跳兮左右。\n顾我兮适我，有斑兮伏兽。\n感时物兮念汝，迟汝归兮携幼。",
        "dynasty": "宋",
        "collection_info": null
    },
    {
        "title": "寄蔡氏女子二首  其二",
        "author": "王安石",
        "content": "我营兮北渚，有怀兮归女。\n石梁兮以苫盖，绿阴阴兮承宇。\n仰有桂兮俯有兰，嗟汝归兮路岂难。\n望超然之白云，临清流而长嘆。",
        "dynasty": "宋",
        "collection_info": null
    },
    {
        "title": "梦黄吉甫",
        "author": "王安石",
        "content": "梦传失之妄，昼冀见而想。\n岂伊不可怀，而使我心往。\n山林老颠眴，数日占黄壤。\n舟舆来何迟，北望屡戃怳。\n西城荠花时，落魄随两桨。\n岁晚洲渚浄，水消烟渺莽。\n踌蹰壁上字，期我无乃{辶壬}。",
        "dynasty": "宋",
        "collection_info": null
    },
    {
        "title": "游土山示蔡天启秘校",
        "author": "王安石",
        "content": "定林瞰土山，近乃在眉睫。\n谁谓秦淮广，正可藏一艓。\n朝予欲独往，扶惫强登涉。\n蔡侯闻之喜，喜色见两颊。\n呼鞍追我马，亦以两黥挟。\n敛书付衣囊，裹饭随药笈。\n翛翛阿兰若，土木老山胁。\n鼓钟卧空旷，簨簴雕捷业。\n升堂廓无主，考击谁敢辄。\n坡陀谢公冢，藏椁久穿劫。\n百金买酒地，野老今行馌。\n缅怀起东山，胜践比稠迭。\n于时国累卵，楚夏血常喋。\n外实备艰梗，中仍费调燮。\n公能觉如梦，自喻一蝴蝶。\n桓温适自毙，苻坚方天厌。\n且可缓九锡，宁当快一捷。\n彼哉斗筲人，得丧易矜怯。\n妄言屐齿折，吾欲刊史牒。\n伤心新城埭，归意终难惬。\n漂摇五城舟，尚想浮河檝。\n千秋陇东月，长照西州堞。\n岂无华屋处，亦捉蒲葵箑。\n碎金谅可惜，零落随秋叶。\n好事所传玩，空残法书帖。\n清谈眇不嗣，陈迹怳如接。\n东阳故侯孙，少小同鼓箧。\n一官初岭海，仰视飞鸢跕。\n穷归放款段，高卧停远蹀。\n牵襟肘即见，着帽耳纔擪。\n数椽危败屋，为我炊陈浥。\n虽无膏污鼎，尚有羹濡筴。\n纵言及平生，相视开笑靥。\n邯郸枕上事，且饮且田猎。\n或昏眠委翳，或妄走超躐。\n或叫号而寤，或哭泣而魇。\n幸哉同圣时，田里老安帖。\n易牛以宝剑，击壤胜弹铗。\n追怜衰晋末，此土方岌业。\n强偷须臾乐，抚事终愁惵。\n予虽天戮民，有械无接摺。\n翁今贫而静，内热非復叶。\n予衰极今岁，傥与鸡梦协。\n委蜕亦何恨，吾儿已长鬣。\n翁虽齿长我，未见白可镊。\n祝翁尚难老，生理归善摄。\n久留畏年少，讥我两呫嗫。\n束火扶路还，宵明狐兔慑。\n蔡侯雄俊士，心憭形亦谍。\n异时能飞鞚，快若五陵侠。\n胡为阡陌间，踠足仅相蹑。\n谅欲交辔语，呿予不能嗋。",
        "dynasty": "宋",
        "collection_info": null
    },
    {
        "title": "再用前韵寄蔡天启",
        "author": "王安石",
        "content": "蔡侯东方来，取友无所挟。\n翛翛一囊衣，偶以一书笈。\n定林朝自炊，有匕或无筴。\n时时羹藜藿，镬大苦难燮。\n骄顽遂敢侮，有甚观骈胁。\n澹然山谷中，变色未尝辄。\n始见类欺魄，寒暄粗酬接。\n从容与之语，烂漫无不涉。\n奇经可治疾，秘祝可解魇。\n巫医之所知，瞽史之所业。\n载车必百两，独以方寸摄。\n微言归易悟，疾若髭赴镊。\n天机信卓越，学等何足躐。\n纵谈及既往，每与唐许协。\n扬雄尚汉儒，韩愈真秦侠。\n好大人谓狂，知微乃如谍。\n惟初造文字，人惑鬼愁慑。\n秦愚既改罪，新眊仍易迭。\n六书遂失指，隶草矜敏捷。\n谁珍坛山刻，共赏兰亭帖。\n东京一祭酒，收拾偶予惬。\n少尝妄思索，老懒因退怯。\n侯方习篆籀，寸管静尝擪。\n深原道德意，助我耕且猎。\n昔功恐唐捐，异味今得馌。\n京口媚学子，追师尝劫劫。\n陆赢淮汴粮，水僦湖海艓。\n远求而近遗，如目不见睫。\n僞凤易悦楚，真龙反惊叶。\n闻予再三叹，往往心不厌。\n或自逸而走，或呿而不嗋。\n或嗤元郎漫，或訾白翁嗫。\n铄金徒欲消，韫玉岂愁浥。\n贤愚有定分，咄汝无喋喋。\n跨鞍随我游，曳屣联我跕。\n照泉挹清泚，跂石缘嵬嶪。\n东陂数鯈鱼，西崦追蛱蝶。\n翳林窥抟黍，藉草听批颊。\n黄寻远莲鬚，红阅邻杏靥。\n荏苒光景流，杨园忽无叶。\n扶痾归未久，吾见喜宁帖。\n褰裳告我去，禄仕当随牒。\n萧晨秣款段，归骑得追蹑。\n谓言循东路，復出西城堞。\n行矣忍羁旅，无鱼勿弹铗。\n天闲久索骥，骏足方腾蹀。\n长驱勿骄矜，小踠亦勿惵。\n鹏飞九万里，勿借风一箑。\n溟波浩难穷，勉自养鳞鬣。\n爵禄实天械，功名为接摺。\n宁能復与我，摇漾秦淮檝。\n附书勿辞频，隔岁期满箧。",
        "dynasty": "宋",
        "collection_info": null
    },
    {
        "title": "用前韵戏赠叶致远直讲",
        "author": "王安石",
        "content": "叶侯越着姓，胄出实楚叶。\n缙云虽穷远，冠盖传累叶。\n心大有所潜，肩高未尝胁。\n飘飘凌云意，强御莫能慑。\n辟雍海环流，用汝作舟檝。\n开胸出妙义，可发蒙起魇。\n词如太阿锋，谁敢触其铗。\n听之心凛然，难者口因嗋。\n抟飞欲峨峨，锻堕今跕跕。\n忘情塞上马，适志梦中蝶。\n若金静无求，在冶惟所挟。\n载醪但彼惑，馈浆非我谍。\n经纶安所施，有寓聊自惬。\n棋经看在手，棋诀传满箧。\n坐寻棋势打，侧写棋图贴。\n携持山林屐，刺擿沟港艓。\n一枰尝自副，当热宁忘箑。\n反嗤褦襶子，但守一经笈。\n亡羊等残生，朽筴何足摺。\n欢然值手敌，便与对匕筴。\n纵横子堕局，腷膊声出堞。\n樵父弛远担，牧奴停晏馌。\n旁观各技痒，窃议儿女嗫。\n所矜在得丧，闻此更心惵。\n熟视笼两手，徐思捻长鬣。\n微吟静愔愔，坚坐高帖帖。\n未快岩谷叟，斧柯尝烂浥。\n趋边耻局缩，穿腹愁危嶪。\n或撞关以攻，或觑眼而擪。\n或羸行伺击，或猛出追蹑。\n垂成忽破坏，中断俄连接。\n或外示閒暇，伐事先和燮。\n或冒突超越，鼓行令震迭。\n或粗见形势，驱除令远蹀。\n或开拓疆境，欲并包总摄。\n或仅残尺寸，如黑子着靥。\n或横溃解散，如尸僵血喋。\n或惭如告亡，或喜如献捷。\n陷敌未甘虏，报仇方借侠。\n讳输宁断头，悔悞乃批颊。\n终朝已罢精，既夜未交睫。\n翻然悟且嘆，此何宜劫劫。\n孟轲恶妨行，陶侃惩废业。\n扬雄有前言，韦曜存往牒。\n晋臣抑帝手，捘侯何啻涉。\n冶城子争道，拒父乃如辄。\n争也实逆德，岂如私斗怯。\n艺成况穷苦，此殆天所厌。\n如今刘与李，伦等安可躐。\n试令取一毫，亦乏寸金镊。\n以此待君子，未与回参协。\n操具投诸江，道耕而德猎。",
        "dynasty": "宋",
        "collection_info": null
    },
    {
        "title": "白鹤吟示觉海元公",
        "author": "王安石",
        "content": "白鹤声可怜，红鹤声可恶。\n白鹤静无匹，红鹤喧无数。\n白鹤招不来，红鹤挥不去。\n长松受秽死，乃以红鹤故。\n北山道人曰，美者自美，吾何为而喜。\n恶者自恶，吾何为而怒。\n去自去耳，吾何阙而追。\n来自来耳，吾何妨而拒。\n吾岂厌喧而求静，吾岂好丹而非素。\n汝谓松死吾无依邪，吾方舍阴而坐露。",
        "dynasty": "宋",
        "collection_info": null
    },
    {
        "title": "示安大师",
        "author": "王安石",
        "content": "道人深北山为家，宴坐白露眠苍霞。\n手扶棁杖虽老矣，走险尚可追麏麚。\n踞堂俯视何所有，窈窕樛木垂榠樝。\n深寻石路仍有栗，持以馈我因烹茶。",
        "dynasty": "宋",
        "collection_info": null
    },
    {
        "title": "示宝觉",
        "author": "王安石",
        "content": "宿雨转歊烦，朝云拥清迥。\n萧萧碧柳软，脉脉红蕖靓。\n默卧如有怀，荒乘岂无兴。\n幽人适过我，共取墙阴径。",
        "dynasty": "宋",
        "collection_info": null
    },
    {
        "title": "定林示道原",
        "author": "王安石",
        "content": "昨登定林山，俯视东南陔。\n但见一方白，莫知所从来。\n湿银注寒晶，奁以青培堆。\n迢迢晻霭中，疑有白玉台。\n是夕清风兴，烦云豁然开。\n常娥攀桂枝，顾景久徘徊。\n杖藜忽高秋，陈迹与子陪。\n壮观非復昔，平芜夜莓苔。",
        "dynasty": "宋",
        "collection_info": null
    },
    {
        "title": "我所思寄黄吉甫",
        "author": "王安石",
        "content": "我所思兮在彭蠡，一奁寒晶径千里。\n天低绀滑风静止，月澹星渟尤可喜。\n亦復可怜波浪起，琉璃崩嵌涌颠絫。\n万斛之舟簸一苇，超邑越都如历指。\n岸沙雪积山云委，云半飞泉挂龙尾。\n跳空散作平地水，牛乳芳甘那得比。\n萝茑冥冥荫演迤，稍上寻源出奇诡。\n像图释迦祠老子，台殿晻霭相重累。\n石槽环除逗清泚，松竹靓深无虎虺。\n其徒翛然弃尘滓，虽未应真终适己。\n黄侯可与谈妙理，视弃荣宦犹弊屣。\n每采紫芝求石髓，我欲从之倦游徙。\n谷城公孙能若此，五老闻之当启齿。\n寄声五老吾念尔，相见无时老将死。",
        "dynasty": "宋",
        "collection_info": null
    },
    {
        "title": "寄朱昌叔",
        "author": "王安石",
        "content": "西安春风花几树，花边饮酒今何处。\n一杯塞上看黄云，万里寄声无雁去。\n世事纷纷洗更新，老来空得满衣尘。\n青山欲买江南宅，归去相招有此身。",
        "dynasty": "宋",
        "collection_info": null
    },
    {
        "title": "与僧道昇二首  其一",
        "author": "王安石",
        "content": "昇也初见我，肤腴仍洁白。\n今何苦而老，手脚皴以黑。\n闻有道人者，于今号禅伯。\n嬲汝以一句，西归瘦如腊。\n汝观青青枝，岁寒好颜色。\n此松亦有心，岂问庭前柏。",
        "dynasty": "宋",
        "collection_info": null
    },
    {
        "title": "与僧道昇二首  其二",
        "author": "王安石",
        "content": "跋陀罗师能幻物，幻秽为浄持幻佛。\n佛幻诸天以戏之，幢幡香果助设施。\n茫然悔欲除所幻，还为幻佛力所持。\n佛天与汝本无间，汝今何恭昔何慢。\n十方三世本来空，受记岂非遭佛幻。",
        "dynasty": "宋",
        "collection_info": null
    },
    {
        "title": "赠彭器资",
        "author": "王安石",
        "content": "鄱水滔天竟东注，气泽所钟贤可慕。\n文章浩渺足波澜，行义迢迢有归处。\n中江秋浸两崖间，遡洄与我相往还。\n我挹其清久未竭，復得纵观于波澜。\n放言深入妙云海，示我仙圣本所寰。\n楞伽我亦见彷佛，岁晚所悲行路难。",
        "dynasty": "宋",
        "collection_info": null
    },
    {
        "title": "赠王居士",
        "author": "王安石",
        "content": "武林王居士，与子俱学佛。\n以财供佛事，不自费一物。",
        "dynasty": "宋",
        "collection_info": null
    },
    {
        "title": "赠李士云",
        "author": "王安石",
        "content": "李子山水人，而常寓城郭。\n毫端出窈窕，心手初不着。\n我闻大梵天，擎跨鸡孔雀。\n执铃扬赤幡，浩劫浄无作。\n隹哉子能图，可以慰寂寞。\n相与验其真，他年在寥廓。",
        "dynasty": "宋",
        "collection_info": null
    },
    {
        "title": "题半山寺壁二首  其一",
        "author": "王安石",
        "content": "我行天即雨，我止雨还住。\n雨岂为我行，邂逅与相遇。",
        "dynasty": "宋",
        "collection_info": null
    },
    {
        "title": "题半山寺壁二首  其二",
        "author": "王安石",
        "content": "寒时暖处坐，热时凉处行。\n众生不异佛，佛即是众生。",
        "dynasty": "宋",
        "collection_info": null
    },
    {
        "title": "定林寺",
        "author": "王安石",
        "content": "众木凛交覆，孤泉静横分。\n楚老一枝笻，于此傲人群。\n城市少美蔬，想今困惔焚。\n且凭东北风，持寄岭头云。",
        "dynasty": "宋",
        "collection_info": null
    },
    {
        "title": "题定林壁",
        "author": "王安石",
        "content": "定林自有主，我为林下客。\n客主各有心，还能共岑寂。",
        "dynasty": "宋",
        "collection_info": null
    },
    {
        "title": "移桃花示俞秀老",
        "author": "王安石",
        "content": "舍南舍北皆种桃，东风一吹数尺高。\n枝柯蔫绵花烂熳，美锦千两敷亭皋。\n晴沟涨春绿周遭，俯视红影移渔舠。\n山前邂逅武陵客，水际彷佛秦人逃。\n攀条弄芳畏晼晚，已见黍雪盘中毛。\n仙人爱杏令虎守，百年终属樵苏手。\n我衰此果復易朽，虫来食根那得久。\n瑶池绀绝谁见有，更值花时且追酒。\n君能酩酊相随否。",
        "dynasty": "宋",
        "collection_info": null
    },
    {
        "title": "对棋与道源至草堂寺",
        "author": "王安石",
        "content": "北风吹人不可出，清坐且可与君棋。\n明朝投局日未晚，从此亦復不吟诗。",
        "dynasty": "宋",
        "collection_info": null
    },
    {
        "title": "书八功德水庵",
        "author": "王安石",
        "content": "幽独若可厌，真实为可喜。\n见山不碍目，闻水不逆耳。\n翛然无所为，自得而已矣。",
        "dynasty": "宋",
        "collection_info": null
    },
    {
        "title": "放鱼",
        "author": "王安石",
        "content": "捉鱼浅水中，投置最深处。\n当暑脱煎熬，翛然泳而去。\n岂无良庖者，可使供七箸。\n物我皆畏苦，舍之宁啖茹。",
        "dynasty": "宋",
        "collection_info": null
    },
    {
        "title": "霾风",
        "author": "王安石",
        "content": "霾风摧万物，暴雨膏九州。\n卉花何其多，天阙亦已稠。\n白日不照见，干坤莽悲愁。\n时也独奈何，我歌无有求。",
        "dynasty": "宋",
        "collection_info": null
    },
    {
        "title": "偶书",
        "author": "王安石",
        "content": "惠施说万物，槃特忘一句。\n寄语读书人，呶呶非胜处。",
        "dynasty": "宋",
        "collection_info": null
    },
    {
        "title": "即事二首  其一",
        "author": "王安石",
        "content": "云从钟山起，却入钟山去。\n借问山中人，云今在何处。",
        "dynasty": "宋",
        "collection_info": null
    },
    {
        "title": "即事二首  其二",
        "author": "王安石",
        "content": "云从无心来，还向无心去。\n无心无处寻，莫觅无心处。",
        "dynasty": "宋",
        "collection_info": null
    },
    {
        "title": "拟寒山拾得二十首  其一",
        "author": "王安石",
        "content": "牛若不穿鼻，岂肯推人磨。\n马若不络头，随宜而起卧。\n干地终不涴，平地终不堕。\n扰扰受轮迴，祗缘疑这个。",
        "dynasty": "宋",
        "collection_info": null
    },
    {
        "title": "拟寒山拾得二十首  其二",
        "author": "王安石",
        "content": "我曾为牛马，见草豆欢喜。\n又曾为女人，欢喜见男子。\n我若真是我，祗合长如此。\n若好恶不定，应知为物使。\n堂堂大丈夫，莫认物为己。\n凡夫当梦时，眼见种种色。\n此非作故有，亦非求故获。\n不知今是梦，道我能畜积。\n贪求復守护，尝怕水火贼。\n既觉方自悟，本空无所得。\n死生如觉梦，此理甚明白。",
        "dynasty": "宋",
        "collection_info": null
    },
    {
        "title": "拟寒山拾得二十首  其三",
        "author": "王安石",
        "content": "风吹瓦堕屋，正打破我头。\n瓦亦自破碎，岂但我血流。\n我终不嗔渠，此瓦不自由。\n众生造众恶，亦有一机抽。\n渠不知此机，故自认愆尤。\n此但可哀怜，劝令真正修。\n岂可自迷闷，与渠作冤雠。",
        "dynasty": "宋",
        "collection_info": null
    },
    {
        "title": "拟寒山拾得二十首  其四",
        "author": "王安石",
        "content": "若言梦是空，觉后应无记。\n若言梦非空，应有真实事。\n燔烧阳自招，沈溺阴自致。\n令汝尝惊魇，岂知安稳睡。",
        "dynasty": "宋",
        "collection_info": null
    },
    {
        "title": "拟寒山拾得二十首  其五",
        "author": "王安石",
        "content": "人人有这箇，这箇没量大。\n坐也坐不定，走也跳不过。\n锯也解不断，锤也打不破。\n作马便搭鞍，作牛便推磨。\n若问无眼人，这箇是甚么。\n便遭伊缠绕，鬼窟裏忍饿。",
        "dynasty": "宋",
        "collection_info": null
    },
    {
        "title": "拟寒山拾得二十首  其六",
        "author": "王安石",
        "content": "我读万卷书，识尽天下理。\n智者渠自知，愚者谁信尔。\n奇哉闲道人，跳出三句裏。\n独悟自根本，不从他处起。",
        "dynasty": "宋",
        "collection_info": null
    },
    {
        "title": "拟寒山拾得二十首  其七",
        "author": "王安石",
        "content": "幸身无事时，种种妄思量。\n张三腨口窄，李四帽檐长。\n失脚落地狱，将身投镬汤。\n谁知受热恼，却不解思凉。",
        "dynasty": "宋",
        "collection_info": null
    },
    {
        "title": "拟寒山拾得二十首  其八",
        "author": "王安石",
        "content": "有一即有二，有三即有四。\n一二三四五，有亦何妨事。\n如火能烧手，要须方便智。\n若未解传薪，何须学钻燧。",
        "dynasty": "宋",
        "collection_info": null
    },
    {
        "title": "拟寒山拾得二十首  其九",
        "author": "王安石",
        "content": "昨日见张三，嫌他不守己。\n归来自悔责，分别亦非理。\n今日见张三，分别心復起。\n若除此恶习，佛法无多子。",
        "dynasty": "宋",
        "collection_info": null
    },
    {
        "title": "拟寒山拾得二十首  其一○",
        "author": "王安石",
        "content": "傀儡祗一机，种种没根栽。\n被我入棚中，昨日亲看来。\n方知棚外人，扰扰一场獃。\n终日受伊谩，更被索钱财。",
        "dynasty": "宋",
        "collection_info": null
    },
    {
        "title": "拟寒山拾得二十首  其一一",
        "author": "王安石",
        "content": "李生坦荡荡，所见实奇哉。\n问渠前世事，答我烧炭来。\n炭成能然火，火过却成灰。\n灰成即是土，随意立根栽。",
        "dynasty": "宋",
        "collection_info": null
    },
    {
        "title": "拟寒山拾得二十首  其一二",
        "author": "王安石",
        "content": "众生若有我，我何能度脱。\n众生若无我，已死应不活。\n众生不了此，便听佛与夺。\n我无我不二，四天王献钵。",
        "dynasty": "宋",
        "collection_info": null
    },
    {
        "title": "拟寒山拾得二十首  其一三",
        "author": "王安石",
        "content": "莫嫌张三恶，莫爱李四好。\n既往念即晚，未来思又早。\n见之亦何有，欻然如电扫。\n恶既是磨灭，好亦难长保。\n若令好与恶，可积如财宝。\n自始而至今，有几许烦恼。",
        "dynasty": "宋",
        "collection_info": null
    },
    {
        "title": "拟寒山拾得二十首  其一四",
        "author": "王安石",
        "content": "失志难作福，得势易造罪。\n苦即念快乐，乐即生贪爱。\n无苦亦无乐，无明亦无昧。\n不属三界中，亦非三界外。",
        "dynasty": "宋",
        "collection_info": null
    },
    {
        "title": "拟寒山拾得二十首  其一五",
        "author": "王安石",
        "content": "打贼贼恐怖，看客客喜欢。\n亦有客是贼，切莫受伊谩。\n乐哉贫儿家，无事役心肝。\n既无贼可打，岂有客须看。",
        "dynasty": "宋",
        "collection_info": null
    },
    {
        "title": "拟寒山拾得二十首  其一六",
        "author": "王安石",
        "content": "有一种贫儿，不能自营生。\n若不作客走，即须随贼行。\n復有一种贫，常时腹彭亨。\n若有亦不畜，若无亦不营。",
        "dynasty": "宋",
        "collection_info": null
    },
    {
        "title": "拟寒山拾得二十首  其一七",
        "author": "王安石",
        "content": "汝无名高者，以见利贪叨。\n汝无行实者，以取着名高。\n行实尚非实，利名岂坚牢。\n一朝投土窟，魂魄散逃逃。",
        "dynasty": "宋",
        "collection_info": null
    },
    {
        "title": "拟寒山拾得二十首  其一八",
        "author": "王安石",
        "content": "勇有孟施舍，能无惧而已。\n若人学佛法，勇亦当如此。\n休来讲下坐，莫入禅门裏。\n但能一切舍，管取佛欢喜。",
        "dynasty": "宋",
        "collection_info": null
    },
    {
        "title": "拟寒山拾得二十首  其一九",
        "author": "王安石",
        "content": "利瞋汝刀山，浊爱汝灰河。\n汝痴分别心，即汝琰魔罗。\n圆成但一性，一切法依他。\n遍了一切法，不如且头陀。",
        "dynasty": "宋",
        "collection_info": null
    },
    {
        "title": "自遣",
        "author": "王安石",
        "content": "闭户欲推愁，愁终不肯去。\n底事春风来，留愁愁不住。",
        "dynasty": "宋",
        "collection_info": null
    },
    {
        "title": "自喻",
        "author": "王安石",
        "content": "岸凉竹娟娟，水浄菱帖帖。\n虾摇浮游鬚，鱼鼓嬉戏鬣。\n释杖聊一愒，褰裳如可涉。\n自喻适志欤，翩然梦中蝶。",
        "dynasty": "宋",
        "collection_info": null
    },
    {
        "title": "古意",
        "author": "王安石",
        "content": "采芝天门山，寒露浄毛骨。\n帝青九万里，空洞无一物。\n倾河略西南，晶射河鼓没。\n蓬莱眼中见，人世嘆超忽。\n当时弃桃核，闻已撑月窟。\n且当呼阿环，乘兴弄溟渤。",
        "dynasty": "宋",
        "collection_info": null
    },
    {
        "title": "吾心",
        "author": "王安石",
        "content": "吾心童稚时，不见一物好。\n意言有妙理，独恨知不早。\n初闻守善死，颇復吝肝脑。\n中稍历艰危，悟身非所保。\n犹然谓俗学，有指当穷讨。\n晚知童稚心，自足可忘老。",
        "dynasty": "宋",
        "collection_info": null
    },
    {
        "title": "无营",
        "author": "王安石",
        "content": "无营固无尤，多与亦多悔。\n物随扰扰集，道与翛然会。\n墨翟真自苦，庄周吾所爱。\n万物莫足归，此言犹有在。",
        "dynasty": "宋",
        "collection_info": null
    },
    {
        "title": "病起",
        "author": "王安石",
        "content": "稚金敷新凉，老火灺残浊。\n桃枝暖淟涊，散髮晞晓捉。\n烦痾脱然愈，静若遗身觉。\n移榻欹独眠，欣佳恐难数。",
        "dynasty": "宋",
        "collection_info": null
    },
    {
        "title": "独归",
        "author": "王安石",
        "content": "钟山独归雨微冥，稻畦夹冈半黄青。\n疲农心知水未足，看云倚木车不停。\n悲哉作劳亦已久，暮歌如哭难为听。\n而我官闲幸无事，北窗枕簟风泠泠。\n于时荷花拥翠盖，细浪嬲雪千娉婷。\n谁能欹眠共此乐，秋港虽浅可扬舲。",
        "dynasty": "宋",
        "collection_info": null
    },
    {
        "title": "独卧有怀",
        "author": "王安石",
        "content": "午鸠鸣春阴，独卧林壑静。\n微云过一雨，淅沥生晚听。\n红绿纷在眼，流芳与时竞。\n有怀无与言，伫立钟山暝。",
        "dynasty": "宋",
        "collection_info": null
    },
    {
        "title": "无动",
        "author": "王安石",
        "content": "无动行善行，无明流有流。\n种种生住灭，念念闻思修。\n终不与法缚，亦不着僧裘。",
        "dynasty": "宋",
        "collection_info": null
    },
    {
        "title": "梦",
        "author": "王安石",
        "content": "知世如梦无所求，无所求心普空寂。\n还似梦中随梦境，成就河沙梦功德。",
        "dynasty": "宋",
        "collection_info": null
    },
    {
        "title": "车载板二首  其一",
        "author": "王安石",
        "content": "荒哉我中园，珍果所不产。\n朝暮惟有鸟，自呼车载板。\n楚人闻此声，莫有笑而莞。\n而我更歌呼，与之相往返。\n视遇若抟黍，好音而睍睆。\n壤壤生死梦，久知无可拣。\n物弊则归土，吾归其不晚。\n归欤汝随我，可相蒿里挽。",
        "dynasty": "宋",
        "collection_info": null
    },
    {
        "title": "车载板二首  其二",
        "author": "王安石",
        "content": "鸟有车载板，朝暮尝一至。\n世传鵩似鸮，而此与鸮似。\n唯能预人死，以此有名字。\n疑即贾长沙，当时所遭值。\n洛阳多少年，扰扰经世意。\n粗闻方外语，便释形骸累。\n吾衰久捐书，放浪无復事。\n尚自不见我，安知汝为异。\n怜汝好毛羽，言音亦清丽。\n胡为太多知，不默而见忌。\n楚人既憎汝，弹射将汝利。\n且长随我游，吾不汝羹胾。",
        "dynasty": "宋",
        "collection_info": null
    },
    {
        "title": "跋黄鲁直画",
        "author": "王安石",
        "content": "江南黄鹌飞满野，徐熙画此何为者。\n百年幅纸无所直，公每玩之常在把。",
        "dynasty": "宋",
        "collection_info": null
    },
    {
        "title": "过杨德逢庄",
        "author": "王安石",
        "content": "携僧出西路，日晏昧所投。\n循河望积谷，一饱觉易谋。\n稚子举桉出，咄嗟见盘羞。\n饭新秔有香，煮菜旨且柔。\n暮从秀岩归，秣蹇得少留。\n捧腹笑相语，果然无所求。",
        "dynasty": "宋",
        "collection_info": null
    },
    {
        "title": "秋热",
        "author": "王安石",
        "content": "火腾为虐不可摧，屋窄无所逃吾骸。\n织芦编竹继檐宇，架以松栎之条枚。\n岂惟宾至得清坐，因有余地苏陪台。\n愆阳陵秋更暴横，焮我欲作昆明灰。\n金流玉熠何足怪，鸟焚鱼烂为可哀。\n忆我少时亦值此，翛然但以书自埋。\n老衰奄奄气易夺，抚卷岂復能低徊。\n西风忽送中夜湿，六合一气窑新开。\n帘窗幕户便防冷，且恐霰雪相寻来。",
        "dynasty": "宋",
        "collection_info": null
    },
    {
        "title": "秋早",
        "author": "王安石",
        "content": "暮寻蔡墩西，独觉秋尚早。\n山路葩卉繁，野田风日好。\n禅林乌未泊，经屋尘初扫。\n蛮藤五花簟，復足休吾老。",
        "dynasty": "宋",
        "collection_info": null
    },
    {
        "title": "同沈道源游八功德水",
        "author": "王安石",
        "content": "寒云静如痴，寒日惨如戚。\n解鞍寒山中，共坐寒水侧。\n新甘出短绠，一酌烦可涤。\n仰攀青青枝，木醴何所直。",
        "dynasty": "宋",
        "collection_info": null
    },
    {
        "title": "望钟山",
        "author": "王安石",
        "content": "伫立望钟山，阳春更萧瑟。\n暮寻北郭归，故绕东冈出。",
        "dynasty": "宋",
        "collection_info": null
    },
    {
        "title": "思北山",
        "author": "王安石",
        "content": "日日思北山，而今北山去。\n寄语白莲庵，迎我青松路。",
        "dynasty": "宋",
        "collection_info": null
    },
    {
        "title": "上南冈",
        "author": "王安石",
        "content": "暮坞屋荒凉，寒陂水清浅。\n捐书息微倦，委辔随小蹇。\n偶攀黄黄柳，却望青青巘。\n幽寻復有兴，未觉西林晚。",
        "dynasty": "宋",
        "collection_info": null
    },
    {
        "title": "谢公墩",
        "author": "王安石",
        "content": "走马白下门，投鞭谢公墩。\n昔人不可见，故物尚或存。\n问樵樵不知，问牧牧不言。\n摩挲苍苔石，点检屐齿痕。\n想此絓长樯，想此倚短辕。\n想此玩云月，狼籍盘与樽。\n井径亦已没，漫然禾黍村。\n摧藏羊昙骨，放浪李白魂。\n亦已同山丘，缅怀莳兰荪。\n小草戏陈迹，甘棠咏遗恩。\n万事付鬼箓，耻荣何足论。\n天机自开阖，人理孰畔援。\n公色无惧喜，傥知祸福根。\n涕泪对桓伊，暮年无乃昏。",
        "dynasty": "宋",
        "collection_info": null
    },
    {
        "title": "秋夜泛舟",
        "author": "王安石",
        "content": "池堑秋水浄，扁舟遡凉飙。\n的皪荷上珠，俯映疏星摇。\n深寻畏鱼淰，中路且回桡。\n冥冥菰蒲中，乃復有惊跳。",
        "dynasty": "宋",
        "collection_info": null
    },
    {
        "title": "和耿天骘同游定林",
        "author": "王安石",
        "content": "道人深闭门，二客来不速。\n摄衣负朝暄，一笑皆捧腹。\n逍遥烟中策，放浪尘外躅。\n晤言或世闻，谁谓非绝俗。",
        "dynasty": "宋",
        "collection_info": null
    },
    {
        "title": "次韵约之谢惠诗",
        "author": "王安石",
        "content": "鱼跳桑柳阴，鸟落蒲苇侧。\n已无溪姑祠，何有江令宅。\n故人耽田里，老脱尚方舄。\n开亭捐百金，于此扫尘迹。\n地偏人罕至，心远境常寂。\n我行西州旋，税驾候颜色。\n相随望南山，水际因一息。\n公时指岸木，谓此可寻尺。\n伐之营中沚，持用自怡怿。\n欢言俟其成，邀我堂上食。\n百忧每多违，一诺还自惕。\n春风檐楹新，坐久膝前席。\n翛然忘故约，北郭疑有适。\n长淫舒永怀，伫想对以臆。\n摛辞甚有理，窃比书石鹢。\n知公不欺我，把玩果心恻。\n嘉肴既夙设，丽藻仍虚掷。\n左车公自迎，右券吾敢责。\n闻说芼羹臛，芬香出邻壁。\n妇休机杼事，儿失刀椠职。\n何胶胶扰扰，而纷纷籍籍。\n携持欲一往，继此方如织。\n元龙但高眠，司马勿亲涤。\n几能孩童旧，握手皆鬓白。\n有兴即联𩍶，东阡与南陌。",
        "dynasty": "宋",
        "collection_info": null
    },
    {
        "title": "次韵舍弟江上",
        "author": "王安石",
        "content": "岸红归欲稠，渚绿合犹晚。\n晴沙上屐轻，暖水随帆远。\n吹波戏鱼动，掠叶飞禽返。\n着意觅幽蹊，桃花悞刘阮。",
        "dynasty": "宋",
        "collection_info": null
    },
    {
        "title": "酬王浚贤良松泉二诗 松",
        "author": "王安石",
        "content": "世传寿可三松倒，此语难为常人道。\n人能百岁自古稀，松得千年未为老。\n我移两松苦不早，岂望见渠身合抱。\n但怜众木总漂摇，颜色青青终自保。\n兔丝茯苓会当有，邂逅食之能寿考。\n不知篝火定何人，且看森垂覆荒草。\n君诗爱我亦古意，秀眉昔比南山栲。\n復谓留侯不及我，人或笑君无白皁。\n求仙辟谷彼诚悞，未见赤松饥已槁。\n岂如强饭适志游，封殖苍官荫华皓。\n赤松復自无特操，上下随烟何慅慅。\n苍官受命与舜同，真可从之忘髮缟。\n诗虽祝我以再黑，积雪已多安可扫。\n试问苍官值岁寒，戴白孰与苍然好。",
        "dynasty": "宋",
        "collection_info": null
    },
    {
        "title": "酬王浚贤良松泉二诗 泉",
        "author": "王安石",
        "content": "宋兴古剎今长干，灵曜台殿荒檀栾。\n二泉相望弃不渫，西泉尚絫三石槃。\n其流散漫为沮洳，稍集小砾生微澜。\n东泉土梗久蔽塞，穿治乃见甃甓完。\n道人慈哀波及远，沟荡两取合土山。\n山前灌输各自足，辘轳罢转井口闲。\n取遥比甘觉近美，与旧争冽知新寒。\n爞爞夏秋百源干，抱瓮復道愁蹒跚。\n疾倾横逗势未足，嗟此善利何时殚。\n虑长易脆有大檀，伐坚羌庐窟孱颜。\n金多匠手肯出巧，风水千里安知难。\n没羽之虎行林间，箨龙失职因藏跧。\n循除静投悲瑟瑟，映瓦微见清潺潺。\n三年营之一日就，有口共以成为欢。\n论功信可侈后观，何似当时万竹蟠。",
        "dynasty": "宋",
        "collection_info": null
    },
    {
        "title": "答俞秀老",
        "author": "王安石",
        "content": "诸偶缘安有，实相非相偶。\n虽神如季咸，终亦失而走。",
        "dynasty": "宋",
        "collection_info": null
    },
    {
        "title": "清凉寺送王彦鲁",
        "author": "王安石",
        "content": "空怀谁与论，梦境偶相值。\n莫将漱流齿，欲挂功名事。",
        "dynasty": "宋",
        "collection_info": null
    },
    {
        "title": "送惠思上人",
        "author": "王安石",
        "content": "黄鹤抚四海，翻然落中州。\n一听笙与镛，低回如有求。\n飞鸣阿阁上，好与凤皇游。\n顾怜鲁东门，无事反悲愁。\n岁晏忽惊矫，问胡不少留。\n因知网罗外，犹有稻粱谋。",
        "dynasty": "宋",
        "collection_info": null
    },
    {
        "title": "老景",
        "author": "王安石",
        "content": "老景春可惜，无花可留得。\n绕屋褚先生，萧萧何所直。\n每嫌柳浑青，追怅李太白。\n多谢安石榴，向人红蕊拆。",
        "dynasty": "宋",
        "collection_info": null
    },
    {
        "title": "杂咏八首  其一",
        "author": "王安石",
        "content": "万物余一体，九州余一家。\n秋毫不为小，徼外不为遐。\n不识寿与夭，不知贫与赊。\n忘心乃得道，道不去纷华。\n近迹以观之，尧舜亦泥沙。\n庄周谓如此，而世以为夸。",
        "dynasty": "宋",
        "collection_info": null
    },
    {
        "title": "杂咏八首  其二",
        "author": "王安石",
        "content": "神龙豢可致，猛虎扰亦留。\n变生父子间，上圣不能谋。\n常情在欲得，义养或成仇。\n他人恩更轻，患祸信难周。",
        "dynasty": "宋",
        "collection_info": null
    },
    {
        "title": "杂咏八首  其三",
        "author": "王安石",
        "content": "古风致逊悌，班白见尊优。\n薄俗谬为恭，独在势权尤。\n伏波迷俯仰，爱礼坐成仇。\n龂龂洙泗间，岂是老者羞。",
        "dynasty": "宋",
        "collection_info": null
    },
    {
        "title": "杂咏八首  其四",
        "author": "王安石",
        "content": "羔豚窘虎豹，鸠雀穷鹰鹯。\n巧者具机弋，鸷猛还拘挛。\n论功莫如神，论大莫如天。\n悲哉区区人，乃欲逃其间。",
        "dynasty": "宋",
        "collection_info": null
    },
    {
        "title": "杂咏八首  其五",
        "author": "王安石",
        "content": "黄雀死弹丸，厥罪在啄粟。\n翠鹄不近人，何为亦穷辱。\n材为世所利，高下同僵仆。\n能逃天地间，蠛蠓无不足。",
        "dynasty": "宋",
        "collection_info": null
    },
    {
        "title": "杂咏八首  其六",
        "author": "王安石",
        "content": "关雎后之淑，棫朴王之明。\n兔罝尚好德，况乃公与卿。\n所以彼行苇，敦然遂其生。\n谁能絃且歌，为我发古声。",
        "dynasty": "宋",
        "collection_info": null
    },
    {
        "title": "杂咏八首  其七",
        "author": "王安石",
        "content": "召公方伯尊，材亦圣人亚。\n农时惮烦民，听讼甘棠下。\n嗟今千室长，已耻问耕稼。\n弹琴高堂上，欲以世为化。",
        "dynasty": "宋",
        "collection_info": null
    },
    {
        "title": "杂咏八首  其八",
        "author": "王安石",
        "content": "任公蹲海滨，一钓饱千里。\n用力已云多，鈎缗亦难理。\n巨鱼暖更逃，壮士饥欲死。\n游鯈不可数，空满沧浪水。",
        "dynasty": "宋",
        "collection_info": null
    },
    {
        "title": "张良",
        "author": "王安石",
        "content": "留侯美好如妇人，五世相韩韩入秦。\n倾家为主合壮士，博浪沙中击秦帝。\n脱身下邳世不知，举国大索何能为。\n素书一卷天与之，谷城黄石非吾师。\n固陵解鞍聊出口，捕取项羽如婴儿。\n从来四皓招不得，为我立弃商山芝。\n洛阳贾谊才能薄，扰扰空令绛灌疑。",
        "dynasty": "宋",
        "collection_info": null
    },
    {
        "title": "司马迁",
        "author": "王安石",
        "content": "孔鸾负文章，不忍留枳棘。\n嗟子刀锯间，悠然止而食。\n成书与后世，愤悱聊自释。\n领略非一家，高辞殆天得。\n虽微樊父明，不失孟子直。\n彼欺以自私，岂啻相十百。",
        "dynasty": "宋",
        "collection_info": null
    },
    {
        "title": "诸葛武侯",
        "author": "王安石",
        "content": "汉日落西南，中原一星黄。\n群盗伺昏黑，联翩各飞扬。\n武侯当此时，龙卧独摧藏。\n掉头梁甫吟，羞与众争光。\n邂逅得所从，幅巾起南阳。\n崎岖巴汉间，屡以弱攻强。\n晖晖若长庚，孤出照一方。\n势欲起六龙，东迴出扶桑。\n惜哉沦中路，怨者为悲伤。\n竖子祖余策，犹能走强梁。",
        "dynasty": "宋",
        "collection_info": null
    },
    {
        "title": "读墨",
        "author": "王安石",
        "content": "谁为尧舜徒，孔子而已矣。\n人皆是尧舜，未必知孔子。\n伯夷不辱身，柳下援而止。\n孔子尚有言，我则异于是。\n兼爱为无父，排斥固其理。\n孔墨必相用，自古宁有此。\n退之嘲鲁连，顾未知之耳。\n如何蔽于斯，独有见于彼。\n凡人工自私，翟也信奇伟。\n惜乎不见正，遂与中庸诡。\n退之醇孟轲，而駮荀杨氏。\n至其趣舍间，亦又蔽于己。\n化而不自知，此语孰云俚。\n咏言以自警，吾诗非好诋。",
        "dynasty": "宋",
        "collection_info": null
    },
    {
        "title": "读秦汉间事",
        "author": "王安石",
        "content": "秦征天下材，入作阿房宫。\n宫成非一木，山谷为穷空。\n子羽一炬火，骊山三月红。\n能令扫地尽，岂但焚人功。",
        "dynasty": "宋",
        "collection_info": null
    },
    {
        "title": "幽谷引",
        "author": "王安石",
        "content": "云翳翳兮谷之幽，天将雨我兮田者之稠。\n有绳于防兮有畚于沟，我公不出兮谁省吾忧。\n日晖晖兮山之下，岁则熟兮收者舞。\n吾收满车兮弃者满筥，谁吾与乐兮我公燕语。\n山有木兮谷有泉，公与客兮醉其间。\n芳可搴兮甘可漱，无壮无稚兮环公以笑。\n公归而醉兮人则喜，公好我州兮殆其肯止。\n公归不醉兮我之忧，岂其不怿兮将舍吾州。\n公一朝兮去我，我岁岁兮来游。\n完公亭兮使勿毁，以慰吾兮岁岁之愁。",
        "dynasty": "宋",
        "collection_info": null
    },
    {
        "title": "明妃曲二首  其一",
        "author": "王安石",
        "content": "明妃初出汉宫时，泪湿春风鬓脚垂。\n低徊顾影无颜色，尚得君王不自持。\n归来却怪丹青手，入眼平生几曾有。\n意态由来画不成，当时枉杀毛延寿。\n一去心知更不归，可怜着尽汉宫衣。\n寄声欲问塞南事，只有年年鸿雁飞。\n家人万里传消息，好在毡城莫相忆。\n君不见咫尺长门闭阿娇，人生失意无南北。",
        "dynasty": "宋",
        "collection_info": null
    },
    {
        "title": "明妃曲二首  其二",
        "author": "王安石",
        "content": "明妃初嫁与胡儿，毡车百两皆胡姬。\n含情欲说独无处，传与琵琶心自知。\n黄金捍拨春风手，弹看飞鸿劝胡酒。\n汉宫侍女暗垂泪，沙上行人却回首。\n汉恩自浅胡自深，人生乐在相知心。\n可怜青冢已芜没，尚有哀絃留至今。",
        "dynasty": "宋",
        "collection_info": null
    },
    {
        "title": "桃源行",
        "author": "王安石",
        "content": "望夷宫中鹿为马，秦人半死长城下。\n避时不独商山翁，亦有桃源种桃者。\n此来种桃经几春，采花食实枝为薪。\n儿孙生长与世隔，虽有父子无君臣。\n渔郎漾舟迷远近，花间相见因相问。\n世上那知古有秦，山中岂料今为晋。\n闻道长安吹战尘，春风回首一霑巾。\n重华一去宁復得，天下纷纷经几秦。",
        "dynasty": "宋",
        "collection_info": null
    },
    {
        "title": "食黍行",
        "author": "王安石",
        "content": "周公兄弟相杀戮，李斯父子夷三族。\n富贵常多患祸婴，贫贱亦復难为情。\n身随衣食南与北，至亲安能常在侧。\n谓言黍熟同一炊，欻见陇上黄离离。\n游人中道忽不返，从此食黍还心悲。",
        "dynasty": "宋",
        "collection_info": null
    },
    {
        "title": "嘆息行",
        "author": "王安石",
        "content": "官驱群囚入市门，妻子恸哭白日昏。\n市人相与说囚事，破家劫钱何处村。\n朝廷法令亦宽大，汝罪当死谁云冤。\n路傍年少嘆息汝，贞观元元之子孙。",
        "dynasty": "宋",
        "collection_info": null
    },
    {
        "title": "送春",
        "author": "王安石",
        "content": "武陵山下朝买船，风吹宿雾山花鲜。\n万家笑语横青天，绮窗罗幕舞婵娟。\n小鬟折花叩船舷，玉琖写酒酬金钱。\n朱甍飞动浮云巘，天外筦箫来宛转。\n断桥人行夕阳路，楼观琉璃影中见。\n酡颜未分骅骝催，烛入坐客犹徘徊。\n岂知阊阖门边住，春尽不见芳菲开。\n日月纷纷车走坂，少年意气何由挽。\n洞庭浪与天地白，尘昏万里东浮眼。\n黑貂裘敝归几时，相见绿树啼黄鹂。\n荣华俯仰忧患随，命驾吾与高人期。",
        "dynasty": "宋",
        "collection_info": null
    },
    {
        "title": "兼并",
        "author": "王安石",
        "content": "三代子百姓，公私无异财。\n人主擅操柄，如天持斗魁。\n赋予皆自我，兼并乃奸回。\n奸回法有诛，势亦无自来。\n后世始倒持，黔首遂难裁。\n秦王不知此，更筑怀清台。\n礼义日已偷，圣经久堙埃。\n法尚有存者，欲言时所咍。\n俗吏不知方，掊克乃为材。\n俗儒不知变，兼并可无摧。\n利孔至百出，小人私阖开。\n有司与之争，民愈可怜哉。",
        "dynasty": "宋",
        "collection_info": null
    },
    {
        "title": "和吴御史汴渠",
        "author": "王安石",
        "content": "郑国欲弊秦，渠成秦富彊。\n本始意已陋，末流功更长。\n维汴亦如此，浚源在淫荒。\n归作万世利，谁能弛其防。\n夷门筑天都，横带国之阳。\n漕引天下半，岂云独荆扬。\n货入空外府，租输陈太仓。\n东南一百年，寡老无残粻。\n自宜富京师，乃亦窘盖藏。\n征求过夙昔，机巧到莛芒。\n御史闵其然，志欲穷舟航。\n此言信有激，此水存何伤。\n救世讵无术，习传自先王。\n念非老经纶，岂易识其方。\n我懒不足数，君材仍自强。\n他日听施设，无乃弃篇章。",
        "dynasty": "宋",
        "collection_info": null
    },
    {
        "title": "酬王詹叔奉使江南访茶法利害见寄",
        "author": "王安石",
        "content": "余闻古之人，措法贻厥后。\n命官惟贤材，职事又习狃。\n止能权轻重，王府则多有。\n岂尝搉其子，而为民父母。\n当时所经营，今十已毁九。\n其一虽幸在，漂摇亦将朽。\n公卿患才难，州县固多苟。\n诏令虽数下，纷纷谁与守。\n官居甚传舍，位以声势受。\n既不责施为，安能辨贤不。\n区区欲捄弊，万谤不容口。\n天下大安危，谁当执其咎。\n劳心适有罪，养誉终天丑。\n岂惟祖子孙，教戒及朋友。\n贵者大其领，诗人歌四牡。\n至尊空独忧，不敢乐饮酒。\n哿矣富阡陌，哀哉此无糗。\n乡闾人所怀，今或弃而走。\n岂无济时术，使尔安畎亩。\n故今二三公，戮力思矫揉。\n永惟东南害，茶法盖其首。\n私藏与窃贩，犴狱常纷纠。\n输将一不足，往往死鞭杻。\n贩陈彼杂恶，强卖曾非诱。\n已云困关市，且復搔林薮。\n将更百年弊，谓民知可否。\n出节付群材，询谋欲经久。\n朝廷每若此，自可跻仁寿。\n因知从今始，渐欲人财阜。\n吾宗恢奇士，选使自朝右。\n聪明谅多得，为上归析剖。\n王程虽薄遽，邦法难卤莽。\n愿君博咨诹，无择壮与耉。\n余知茶山民，不必生皆厚。\n独当征求任，尚恐难措手。\n孔称均无贫，此语今可取。\n譬欲轻万钧，当令众人负。\n强言岂宜当，聊用报琼玖。",
        "dynasty": "宋",
        "collection_info": null
    },
    {
        "title": "酬王伯虎",
        "author": "王安石",
        "content": "吾闻人之初，好恶尚无朕。\n帝与凿耳目，贤愚遂殊品。\n尔来百千年，转化薄愈甚。\n父翁相贩卖，浮诈谁能审。\n睢盱猴缨冠，狼籍鼠穴寝。\n沧海恐值到，谁论鱼鼈淰。\n鸮声虽云恶，革去在食葚。\n嗟谁职教化，独使此风稔。\n恬观不知救，坐费太官廪。\n予生少而戆，好古乃天禀。\n念此俗衰坏，何尝敢安枕。\n有时不能平，悲咤失食饮。\n唯子同我病，亦或涕沾衽。\n谓予可告语，密以诗来谂。\n烂然辞满纸，秋水濯新锦。\n穷观何拳拳，静念復凛凛。\n贱贫欲救世，无宁犹拾渖。\n说穷且版筑，尹屈唯烹饪。\n逢时岂遽废，避俗聊须噤。\n徂年幸未暮，此意可勤恁。",
        "dynasty": "宋",
        "collection_info": null
    },
    {
        "title": "答虞醇翁",
        "author": "王安石",
        "content": "辍学以从仕，仕非吾本谋。\n欲归谅不能，非敢忘林丘。\n临餐耻苟得，冀以尽心酬。\n万事等画墁，虽勤亦何收。\n扬扬古之人，彼职乃无忧。\n感子抚我厚，欲言秪惭羞。",
        "dynasty": "宋",
        "collection_info": null
    },
    {
        "title": "送潮州吕使君",
        "author": "王安石",
        "content": "韩君揭阳居，戚嗟与死邻。\n吕使揭阳去，笑谈面生春。\n当復进赵子，诗书相讨论。\n不必移鳄鱼，诡怪以疑民。\n有若大颠者，高材能动人。\n亦勿与为礼，听之汩彝伦。\n同朝叙朋友，异姓接婚姻。\n恩义乃独厚，怀哉余所陈。",
        "dynasty": "宋",
        "collection_info": null
    },
    {
        "title": "寄曾子固二首  其一",
        "author": "王安石",
        "content": "严严中天阁，蔼蔼层云树。\n为子望江南，蔽亏无行路。\n平生湖海士，心迹非无素。\n老矣不自知，低徊如有慕。\n伤怀西风起，心与河汉注。\n哀鸿相随飞，去我终不顾。",
        "dynasty": "宋",
        "collection_info": null
    },
    {
        "title": "寄曾子固二首  其二",
        "author": "王安石",
        "content": "崔嵬天门山，江水绕其下。\n寒渠已胶舟，欲往岂无马。\n时恩缪拘缀，私养难乞假。\n低徊适为此，含忧何时写。\n吾能好谅直，世或非诡诈。\n安得有一廛，相随问耕者。",
        "dynasty": "宋",
        "collection_info": null
    },
    {
        "title": "虎图",
        "author": "王安石",
        "content": "壮哉非罴亦非貙，目光夹镜当坐隅。\n横行妥尾不畏逐，顾盼欲去仍踌躇。\n卒然我见心为动，熟视稍稍摩其鬚。\n固知画者巧为此，此物安肯来庭除。\n想当槃礴欲画时，睥睨众史如庸奴。\n神闲意定始一扫，功与造化论锱铢。\n悲风飒飒吹黄芦，上有寒雀惊相呼。\n槎牙死树鸣老乌，向之俛噣如哺雏。\n山墙野壁黄昏后，冯妇遥看亦下车。",
        "dynasty": "宋",
        "collection_info": null
    },
    {
        "title": "次韵信都公石枕蕲簟",
        "author": "王安石",
        "content": "端溪琢枕绿玉色，蕲水织簟黄金纹。\n翰林所宝此两物，笑视金玉如浮云。\n都城六月招客语，地上赤日流黄尘。\n烛龙中天进无力，客主歊然各疲剧。\n形骸直欲坐弃忘，冠带安能强修饰。\n恃公宽贷更不疑，箕倨岂復论官职。\n笛材平莹家故藏，砚璞坳清此新得。\n扫除堂屋就阴翳，公不自眠分与客。\n知公用意每如此，真能与物同其适。\n岂比法曹空自私，却愿天日长炎赫。\n公才卓牵人所惊，久矣四海流声名。\n天方选取欲扶世，岂特使以文章鸣。\n深探力取常不寐，思以正议排纵横。\n奈何甘心一榻上，欲卧颍尾为洁清。\n贤愚劳佚非一轨，顾我病昏惟未死。\n心于万事久翛然，身寄一官真偶尔。\n便当买宅归偃休，白髮溪山如愿始。\n看公勠力就太平，却上青天跨箕尾。",
        "dynasty": "宋",
        "collection_info": null
    },
    {
        "title": "和吴冲卿雪  其一",
        "author": "王安石",
        "content": "阳回力犹邅，阴合势方巩。\n填空忽汗漫，造物谁怂恿。\n轻于擘絮纷，细若吹毛氄。\n云连昼已瞀，风助宵仍汹。\n凭陵虽一时，变态亦千种。\n帘深卷或避，户隘关犹拥。\n滔天有冻浪，匝地无荒陇。\n飞扬类挟富，委翳等辞宠。\n穿幽偶相重，值险辄孤耸。\n积惨会将舒，群轻。",
        "dynasty": "宋",
        "collection_info": null
    },
    {
        "title": "和吴冲卿雪  其二",
        "author": "王安石",
        "content": "那久重。\n纷华始满眼，消释不旋踵。\n槁树散飞花，空檐落县湩。\n还当困炎热，以此涤烦壅。\n共约市南人，收藏不为冗。",
        "dynasty": "宋",
        "collection_info": null
    },
    {
        "title": "和冲卿雪诗并示持国",
        "author": "王安石",
        "content": "地卷江海浮，天吹河汉涌。\n北风散作花，巧丽世无种。\n霾昏得照曜，尘滓归掩拥。\n荒林无空枝，幽瓦有高陇。\n分纔一毛细，聚或千钧重。\n飞扬窥已眩，摧压听还凶。\n渔舟平繫舷，樵屩没归踵。\n空令物象莹，岂免川涂壅。\n争光姮娥妒，失色羲和恐。\n頼逢阳气蒸，转作水波溶。\n舞庭称贺严，扫路传呼宠。\n衝游谢壮少，避卧甘闲冗。\n吴侯绝俗唱，韩子当敌勇。\n胜负观两豪，吾衰但阴拱。",
        "dynasty": "宋",
        "collection_info": null
    },
    {
        "title": "送石赓归宁",
        "author": "王安石",
        "content": "虚名误长者，邂逅肯经过。\n所操十余篇，浩荡决江河。\n侧身朝市间，乐少悲惭多。\n文章旧所好，久已废吟哦。\n开编喜有得，一读瘳沉痾。\n裹饭北城阴，永怀从晤歌。\n又欲及岁晚，空堂扫丝窠。\n稍出平生言，道艺相琢磨。\n忽随雁南飞，当此叶辞柯。\n去去梨岭高，想见青坡陀。\n黄花一杯酒，为寿乐如何。\n微诗等瓦砾，持用报隋和。",
        "dynasty": "宋",
        "collection_info": null
    },
    {
        "title": "送张拱微出都",
        "author": "王安石",
        "content": "归卧不自得，出门无所投。\n独寻城隅水，送子因远游。\n荒林缠悲风，惨惨吹驼裘。\n捉手共笑语，顾瞻中河舟。\n嗟人皆行乐，而我方坐愁。\n肠胃绕钟山，形骸空此留。\n念始读诗书，岂非亦有求。\n一来裹青衫，触事自悔尤。\n误为世所容，荣禄今白头。\n塞责以区区，一毛施万牛。\n不足助时治，但为故人羞。\n宽恩许自劾，终欲东南流。\n子今涉冬江，船必泊蔡洲。\n寄声冶城人，为我问一丘。",
        "dynasty": "宋",
        "collection_info": null
    },
    {
        "title": "寄题睡轩",
        "author": "王安石",
        "content": "刘侯少慷慨，天马脱馽羁。\n一官不得意，州县老委蛇。\n新居当中条，墙屋稍补治。\n疏轩以睡名，从我远求诗。\n朝廷法令具，百吏但循持。\n又况佐小邑，有才安所施。\n赋租如簿领，狱讼了鞭笞。\n翛然即高枕，于此乐可知。\n王官有空谷，隠者常栖迟。\n拂榻梦其人，亦足慰所思。\n嗟予久留连，窃食坐无为。\n浩歌临西风，更欲往从之。",
        "dynasty": "宋",
        "collection_info": null
    },
    {
        "title": "冲卿席上得作字",
        "author": "王安石",
        "content": "咨予乏时才，始愿乃丘壑。\n强走十五年，朱颜已非昨。\n低回大梁下，屡叹风沙恶。\n所欣同舍郎，诱我文义博。\n古声无慆淫，真味有淡泊。\n追攀风月久，貌简非心略。\n君恩忽推徙，所望颇乖错。\n尚怜得经过，未比参辰各。\n留连惜余景，从子至日落。\n明灯照亲友，环坐倾杯杓。\n别离宽后悲，笑语尽今乐。\n论诗知不如，兴至亦同作。",
        "dynasty": "宋",
        "collection_info": null
    },
    {
        "title": "塞翁行",
        "author": "王安石",
        "content": "塞翁少小垄上锄，塞翁老来能捕鱼。\n鱼长如人水满眼，桑柘死尽生芙蕖。\n汉家新堤广能筑，胡儿壮马休南牧。\n北风卷却波浪声，祇放田车行轣辘。",
        "dynasty": "宋",
        "collection_info": null
    },
    {
        "title": "白沟行",
        "author": "王安石",
        "content": "白沟河边蕃塞地，送迎蕃使年年事。\n蕃使常来射狐兔，汉兵不道传烽燧。\n万里锄耰接塞垣，幽燕桑叶暗川原。\n棘门灞上徒儿戏，李牧廉颇莫更论。",
        "dynasty": "宋",
        "collection_info": null
    },
    {
        "title": "河间",
        "author": "王安石",
        "content": "北行出河间，千岁想贤王。\n胡麻生蓬中，诘曲终自伤。\n好德尚如此，恃材宜见戕。\n乃知阴自修，彼不为倾商。\n区区三世家，庙册富文章。\n教子以空言，得祚果不良。",
        "dynasty": "宋",
        "collection_info": null
    },
    {
        "title": "陈桥",
        "author": "王安石",
        "content": "走马黄昏渡河水，夜争归路春风裏。\n指点韦城太白高，投鞭日午陈桥市。\n杨柳初回陌上尘，烟脂洗出杏花匀。\n纷纷塞路堪追惜，失却新年一半春。",
        "dynasty": "宋",
        "collection_info": null
    },
    {
        "title": "澶州",
        "author": "王安石",
        "content": "去都二百四十里，河流中间两城峙。\n南城草草不受兵，北城楼橹如边城。\n城中老人为予语，契丹此地经钞虏。\n黄屋亲乘矢石间，胡马欲踏河冰渡。\n天发一矢胡无酋，河冰亦破沙水流。\n欢盟从此至今日，丞相莱公功第一。",
        "dynasty": "宋",
        "collection_info": null
    },
    {
        "title": "北客置酒",
        "author": "王安石",
        "content": "紫衣操鼎置客前，巾鞴稻饭随粱饘。\n引刀取肉割啖客，银盘擘臑薧与鲜。\n殷勤劝侑邀一饱，卷牲归馆觞更传。\n山蔬野果杂饴蜜，獾脯豕腊加炰煎。\n酒酣众史稍欲起，小胡捽耳争留连。\n为胡止饮且少安，一杯相属非偶然。",
        "dynasty": "宋",
        "collection_info": null
    },
    {
        "title": "奉使道中寄育王山长老常坦",
        "author": "王安石",
        "content": "道人少贾海上游，海舶破散身沈浮。\n抱金满箧人所寄，吹簸偶得还中州。\n臝身归金不受报，秖取斗酒相献酬。\n欢娱慈母终一世，脱弃妻子藏岩幽。\n苍烟寥寥池水漫，白玉菡萏吹高秋。\n夜燃柏子煮山药，忆此东望无时休。\n塞垣春枯积雪溜，沙砾盛怒黄云愁。\n五更匹马随雁起，想见鄮郭花今稠。\n百年夸夺终一丘，世上满眼真悠悠。\n寄声万里心绸缪，莫道异趣无相求。",
        "dynasty": "宋",
        "collection_info": null
    },
    {
        "title": "送李屯田守桂阳二首  其一",
        "author": "王安石",
        "content": "泊船香炉峰，始与子相识。\n寄书邗江上，诒我峰下石。\n缘以湘水竹，携持与南北。\n永怀故人欢，不愿百金易。\n竹枯归樵苏，石烂弃沙砾。\n夷门得邂逅，绿髮皆半白。\n追思少时事，俛仰如一夕。\n老矣无所为，空知念畴昔。\n常思一杯酒，要子相解释。\n出门事纷纷，归卧意还𠙆。\n闻当上湓水，持诏守岭阨。\n方为万里别，执手先惨戚。\n兹游信浩荡，山水多所得。\n为我谢香炉，风尘每相忆。",
        "dynasty": "宋",
        "collection_info": null
    },
    {
        "title": "送李屯田守桂阳二首  其二",
        "author": "王安石",
        "content": "苍黄离家问南北，中路思归归不得。\n风涛何处不惊人，雨雪前村更欺客。\n旧交旌旆此盘桓，见我即令儿解鞍。\n荒山乐官歌舞拙，提壶沽酒聊一欢。\n行藏欲语眉不展，互叹别离心缱绻。\n行年半百劳如此，南亩催耕未宜晚。",
        "dynasty": "宋",
        "collection_info": null
    },
    {
        "title": "送吴仲庶出守潭州",
        "author": "王安石",
        "content": "吴公治河南，名出汉廷右。\n高才有公孙，相望千岁后。\n平明省门开，吏接堂上肘。\n指撝谈笑间，静若在林薮。\n连墙画山水，隠几诗千首。\n浩然江湖思，果得东南守。\n传鼓上清湘，旌旗蔽牛斗。\n方今河南治，復在荆人口。\n自古楚有材，酃渌多美酒。\n不知樽前客，更得贾生否。",
        "dynasty": "宋",
        "collection_info": null
    },
    {
        "title": "杂咏三首  其一",
        "author": "王安石",
        "content": "怀王自堕马，贾傅至死悲。\n古人事一职，岂敢苟然为。\n哭死非为生，吾心良不欺。\n滔滔声利间，绛灌亦何知。",
        "dynasty": "宋",
        "collection_info": null
    },
    {
        "title": "杂咏三首  其二",
        "author": "王安石",
        "content": "先生善鼓瑟，齐国好吹竽。\n操竽入齐人，雅郑亦復殊。\n岂不得禄赐，归卧自欷歔。\n寥寥朱丝絃，老矣谁与娱。",
        "dynasty": "宋",
        "collection_info": null
    },
    {
        "title": "杂咏三首  其三",
        "author": "王安石",
        "content": "商阳杀三人，每辄不忍视。\n亦云食君食，报礼当如此。\n波澜吹九州，金石安得止。\n永怀南山阿，慷慨中夜起。",
        "dynasty": "宋",
        "collection_info": null
    },
    {
        "title": "即事三首  其一",
        "author": "王安石",
        "content": "我起影亦起，我留影逡巡。\n我意不在影，影长随我身。\n交游义相好，骨肉情相亲。\n如何有乖睽，不得同苦辛。",
        "dynasty": "宋",
        "collection_info": null
    },
    {
        "title": "即事三首  其二",
        "author": "王安石",
        "content": "昏昏白日卧，皎皎中夜愁。\n明月入枕席，凉风动衾帱。\n蛬蝉相鸣悲，上下无时休。\n徒能感我耳，顾尔安知秋。",
        "dynasty": "宋",
        "collection_info": null
    },
    {
        "title": "即事三首  其三",
        "author": "王安石",
        "content": "日月随天旋，疾迟与天谋。\n寒暑自有常，不顾万物求。\n蜉蝣蔽朝夕，蟪蛄疑春秋。\n眇眇上古历，回环今几周。",
        "dynasty": "宋",
        "collection_info": null
    },
    {
        "title": "送郑叔熊归闽",
        "author": "王安石",
        "content": "郑子喜论兵，魁然万人敌。\n尝持一尺棰，跨马河南北。\n方今边利害，口手能讲画。\n疑师谷城翁，方略已自得。\n天兵卷甲老，壮士不肉食。\n低徊向诗书，文字锐镌刻。\n科名又龃龉，弃置非人力。\n黄尘雕罽裘，逆旅同偪仄。\n秋风吹残汴，霰雪已惊客。\n浩歌随东舟，别我无惨恻。\n闽生今好游，往往老妻息。\n南陔子所慕，天命岂终塞。",
        "dynasty": "宋",
        "collection_info": null
    },
    {
        "title": "寄二弟时往临川",
        "author": "王安石",
        "content": "萧条冬风高，吹我冠上霜。\n我行岁已寒，悲汝道路长。\n持以犬马心，千里不得将。\n使汝身百忧，辛苦冒川梁。\n青灯照诗书，仰屋涕数行。\n不有亲戚思，讵知远游伤。",
        "dynasty": "宋",
        "collection_info": null
    },
    {
        "title": "李氏沅江书堂",
        "author": "王安石",
        "content": "沅江水有梁与罾，沅田树桑可蚕耕。\n君于其间耻射利，独岸清泚留朱甍。\n诗书当前日开阖，冠带满坐相逢迎。\n勉求高论出施设，无以私智为公卿。",
        "dynasty": "宋",
        "collection_info": null
    },
    {
        "title": "休假大佛寺",
        "author": "王安石",
        "content": "罢惫得休假，衣冠倦趋翔。\n挟书聊自娱，解带寺东廊。\n六龙高徘徊，光景在我裳。\n冬屋稍暄暖，病身更强梁。\n从我有不思，舍我有不忘。\n问谁可与言，携手此徜徉。\n婉婉吾所爱，新居乃邻墙。\n寄声能来游，维用写愁肠。",
        "dynasty": "宋",
        "collection_info": null
    },
    {
        "title": "别谢师宰",
        "author": "王安石",
        "content": "阊阖城西地如水，鸡鸣黄尘波浪起。\n穷年一马望扶桑，东得省门身辄止。\n簿书期会老纷纷，邂逅论心喜有君。\n数日未多还舍我，相看愁思乱于云。",
        "dynasty": "宋",
        "collection_info": null
    },
    {
        "title": "解使事泊棠阴时三弟皆在京师二首  其一",
        "author": "王安石",
        "content": "始吾泊棠阴，三子不在舟。\n今当舍之去，三子还远游。\n茫然千里水，今见荻花洲。\n俛仰换春冬，纷纷空百忧。\n怀哉山川异，往矣霰雪稠。\n登高一涕泗，寄此寒江流。",
        "dynasty": "宋",
        "collection_info": null
    },
    {
        "title": "解使事泊棠阴时三弟皆在京师二首  其二",
        "author": "王安石",
        "content": "泊船棠阴下，滩水清且浅。\n回首望孤城，浮云一何缅。\n久留非吾意，欲去犹缱绻。\n驰心故人侧，一望三四反。\n萧萧东堂竹，异日留息偃。\n无恩被南国，疑此行当翦。",
        "dynasty": "宋",
        "collection_info": null
    },
    {
        "title": "骅骝",
        "author": "王安石",
        "content": "龙德不可系，变化谁能谋。\n骅骝亦骏物，卓荦地上游。\n怒行追疾风，忽忽跨九州。\n辙迹古所到，山川略能周。\n鸿蒙无人梯，沆漭绕天浮。\n巉岩拔青冥，仙圣所止留。\n欲往辄不能，视龙乃知羞。",
        "dynasty": "宋",
        "collection_info": null
    },
    {
        "title": "寄朱氏妹",
        "author": "王安石",
        "content": "昔来高邮居，我始得朱子。\n从容谈笑间，已足见奇伟。\n行寻城阴田，坐钓渠下沚。\n归来同食眠，左右皆图史。\n入视尔诸幼，欢言亦多祉。\n当时独张倩，远在庐山趾。\n沈君未言昏，名已习吾耳。\n安知十年来，乖隔非愿始。\n相逢辄念远，悲咤多于喜。\n今兹岂人力，所念皆聚此。\n诸甥昔未有，满眼秀而美。\n低徊吾亲侧，亦足慰劳止。\n嗟予迫时恩，一传日千里。\n尔舟亦已戒，五两翩然起。\n萧萧东南县，望尔何时已。\n空知梦为鱼，逆上西安水。",
        "dynasty": "宋",
        "collection_info": null
    },
    {
        "title": "赠陈君景初",
        "author": "王安石",
        "content": "吾尝奇华佗，肠胃真割剖。\n神膏既傅之，顷刻活残朽。\n昔闻今则信，绝伎世尝有。\n堂堂颍川士，察脉极渊薮。\n珍丸起病瘠，鲙虫随泄呕。\n挛足四五年，下针使之走。\n一言傥不合，万金莫可诱。\n又復能赋诗，往往吹琼玖。\n卷纸夸速成，语怪若神授。\n名声动京洛，踪迹晦莨莠。\n相逢但长啸，遇饮辄掩口。\n独醒竟何如，无乃寡俗偶。\n顾非避世翁，疑是壁中叟。\n安得斯人术，付之经国手。",
        "dynasty": "宋",
        "collection_info": null
    },
    {
        "title": "赠张康",
        "author": "王安石",
        "content": "昔在历阳时，得子初江津。\n手中紫团参，一饮宽吾亲。\n舍舟城南居，杖屦日相因。\n百口代起伏，呻呼聒比邻。\n叩门或夜半，屡费药物珍。\n欲报恨不得，肠胃盘车轮。\n今逢又坎坷，令子驰风尘。\n颠倒车马间，起先冰雪晨。\n嗟我十五年，得禄尚辞贫。\n所读漫累车，岂能苏一人。\n无求愧子义，有施惭子仁。\n逝将收桑榆，邀子寂寞滨。",
        "dynasty": "宋",
        "collection_info": null
    },
    {
        "title": "送程公闢守洪州",
        "author": "王安石",
        "content": "画船插帜摇秋光，鸣铙传鼓水洋洋。\n豫章太守吴郡郎，行指斗牛先过乡。\n乡人出郭航酒浆，炰鼈鲙鱼炊稻粱。\n芡头肥大菱腰长，釂酬喧呼坐满床。\n怪君三年寓瞿塘，又驱传马登太行。\n缨旄脱尽归大梁，翻然出走天南疆。\n九江左投贡与章，扬澜吹漂浩无旁。\n老蛟戏水风助狂，盘涡忽坼千丈强。\n君闻此语悲慨慷，迎吏乃前持一觞。\n鄙州历选多俊良，镇抚时有诸侯王。\n拂天高阁朱鸟翔，西山蟠绕鳞鬣苍。\n下视城堑真金汤，雄楼杰屋鬰相望。\n中户尚有千金藏，漂田种秔出穰穰。\n沉檀珠犀杂万商，大舟如山起牙樯。\n输泻交广流荆扬，轻裾利屣列名倡。\n春风蹋谣能断肠，平湖湾坞烟渺茫。\n树石珍怪花草香，幽处往往闻笙簧。\n地灵人秀古所臧，胜兵可使酒可尝。\n十州将吏随低昂，谈笑指麾回雨旸。\n非君才高力方刚，岂得跨有此一方。\n无为听客欲霑裳，使君谢吏趣治装。\n我行乐矣未渠央。",
        "dynasty": "宋",
        "collection_info": null
    },
    {
        "title": "凤凰山",
        "author": "王安石",
        "content": "驱马信所适，落日望九州。\n青山满天地，何往为吾丘。\n贫贱身秖辱，富贵道足羞。\n涉世谅如此，惜哉去无由。",
        "dynasty": "宋",
        "collection_info": null
    },
    {
        "title": "梦中作",
        "author": "王安石",
        "content": "青门道北云为屋，大垆贮酒千万斛。\n独龙注雨如车轴，不畏不售畏不续。",
        "dynasty": "宋",
        "collection_info": null
    },
    {
        "title": "彭蠡",
        "author": "王安石",
        "content": "茫茫彭蠡春无地，白浪春风湿天际。\n东西捩柂万舟回，千岁老蛟时出戏。\n少年轻事镇南来，水怒如山帆正开。\n中流蜿蜒见脊尾，观者胆堕予方咍。\n衣冠今日龙山路，庙下沽酒山前住。\n老矣安能学佽飞，买田欲遡江湖去。",
        "dynasty": "宋",
        "collection_info": null
    },
    {
        "title": "牛渚",
        "author": "王安石",
        "content": "历阳之南有牛渚，一风微吹万舟阻。\n华戎蛮蜀支百川，合为大江神所躔。\n山盘水怒不得泄，到此乃有无穷渊。\n朱衣乘车作官府，操制生杀非无权。\n阴灵秘怪不欲露，毁犀得祸岂偶然。",
        "dynasty": "宋",
        "collection_info": null
    },
    {
        "title": "东门",
        "author": "王安石",
        "content": "东门白下亭，摧甓蔓寒葩。\n浅沙杙素舸，一水宛秋蛇。\n渔商数十室，门巷隠桑麻。\n翰林谪仙人，往岁酒姥家。\n调笑此水上，能歌杨白花。\n杨花飞白雪，枝袅绿烟斜。\n舞袖卷烟雪，绮裘明紫霞。\n风流翳蓬颗，故地使人嗟。\n迢迢陌头青，空復可藏鸦。",
        "dynasty": "宋",
        "collection_info": null
    },
    {
        "title": "和王微之登高斋三首  其一",
        "author": "王安石",
        "content": "寒云沈屯白日埋，河汉荡坼天如簁。\n衡门兼旬限泥潦，卧听窾木鸣相挨。\n萧辰忽扫纤翳尽，北岭初出青嵬嵬。\n微之新诗动我目，烂若火齐金盘堆。\n想携诸彦眺平野，高论历诋秦以来。\n觥船淋浪始快意，忽忆归云胡为哉。\n念君少壮辍游衍，发挥春秋名玉杯。\n书成不得断国论，但此空语传八垓。\n登临兴罢因感触，更欲远引追宗雷。\n君知富贵亦何有，谄誉未足偿讥排。\n风豪雨横费调燮，坐使髮背为黄台。\n留宾往往夜参半，虽有罇俎无由开。\n江南佳丽非一日，况乃故园名池台。\n能招过客饮文字，山水又足供欢咍。\n剩留官屋贮酒母，取醉不竭当如淮。",
        "dynasty": "宋",
        "collection_info": null
    },
    {
        "title": "和王微之登高斋三首  其二",
        "author": "王安石",
        "content": "六朝人物随烟埃，金舆玉几安在哉。\n钟山石城已寂寞，祇见江水云端来。\n百年故老有存者，尚忆世宗初伐淮。\n魏王兵马接踵出，旗纛千里相搪挨。\n当时谋臣非不众，上国拔取多陪台。\n龙腾九天跨四海，一水欲阻为可咍。\n降王北归楼殿坼，弃屋尚锁残金堆。\n神灵变化自真主，将帅何力求公台。\n山川清明草木静，天地不復屯云雷。\n使君登高访古昔，伤此陈迹聊持杯。\n因留嘉客坐披写，酃渌笑语倾如簁。\n酒酣重惜功业晚，老矣万卷徒兼该。\n攒峰列壑动归兴，忧端落笔何崔嵬。\n余年无欢易感激，亦愧庄叟能安排。\n青灯明灭照不寐，但把君诗阖且开。",
        "dynasty": "宋",
        "collection_info": null
    },
    {
        "title": "和王微之登高斋三首  其三",
        "author": "王安石",
        "content": "干戈六代战血埋，双阙尚指山崔嵬。\n当时君臣但儿戏，把酒空劝长星杯。\n临春美女闭黄壤，玉枝自蕊繁如堆。\n后庭新声散樵牧，兴废倏忽何其哀。\n咸阳龙移九州坼，遗种变化呼风雷。\n萧条中原砀无水，崛强又此凭江淮。\n广陵衣冠扫地去，穿筑陇亩为池台。\n吴侬倾家助经始，尺土不借秦人簁。\n珠犀磊落万艘入，金璧照耀千门开。\n建隆天飞跨两海，南发交广东温台。\n中间嶪嶪地无几，欲久割据诚难哉。\n灵旗指麾尽貔虎，谈笑力可南山排。\n楼船蔽川莫敢动，扶伏但有谋臣来。\n百年沧洲自潮汐，事往不与波争迴。\n黄云荒城失苑路，白草废畤空坛垓。\n使君新篇韵险绝，登眺感悼随嘲咍。\n嗟予愁惫气已竭，对垒每欲相劘挨。\n挥毫更想能一战，数窘乃见诗人才。",
        "dynasty": "宋",
        "collection_info": null
    },
    {
        "title": "董伯懿示裴晋公平淮右题名碑诗用其韵和酬",
        "author": "王安石",
        "content": "元和伐蔡何危哉，朝廷百口无一谐。\n盗伤中丞偶不死，利剑白日投天街。\n裹疮入相议军旅，国火一再更檀槐。\n上前慷慨语发涕，誓出按抚除睽乖。\n指撝光颜战洄曲，阚如怒虎搏虺豺。\n愬能捕虏取肝鬲，护送密乞完形骸。\n笞兵夜半投死地，雪湿不敢燃薪{艹点}。\n空城竖子已可缚，中使尚作嗁儿哇。\n退之道此尤俊伟，当镂玉牒东燔柴。\n欲编诗书播后嗣，笔墨虽巧终类俳。\n唐从天宝运中圮，廊庙往往非忠佳。\n诸侯纵横代割据，疆土岂得无离𠇗。\n德宗末年惩战祸，一矢不试尘蒙靫。\n宪皇初起众未信，意欲立扫除昏霾。\n追还清明救薄蚀，屡敕主府拘穷蛙。\n王师伤夷征赋窘，千里亦忌毫釐差。\n小夫偷安自非计，长者远虑或可怀。\n桓桓晋公忠且壮，时命适与功名偕。\n是非末世主成败，烜赫今古谁讥排。\n贤哉韦纯议北赦，仓卒两伐尤难皆。\n重华声明弥万国，服苗干羽舞两阶。\n宣王侧身内修政，常德立武能平淮。\n昔人经纶初若缓，欲弃此道非吾侪。\n千秋事往踪迹在，岳石款记如湘崖。\n文严字丽皆可喜，黄埃蔽没苍藓埋。\n当时将佐尽豪杰，想此兵祷陪祠斋。\n君曾西迁为拓本，濡麝割蜜亲劘揩。\n新篇波澜特浩荡，把卷熟读迷津涯。\n褒贤乐善自为美，当挂庙壁为诗牌。",
        "dynasty": "宋",
        "collection_info": null
    },
    {
        "title": "用王微之韵和酬即事书怀",
        "author": "王安石",
        "content": "秦惜逝者耋，晋嘉良士休。\n古人皆好乐，哀此岁月遒。\n嗟我抱愁毒，残年自羁囚。\n但为兔得蹄，非復天上鸥。\n虽知林塘美，欲往辄回辀。\n名园一散策，笑语随觥筹。\n探题绕梅花，高咏接应刘。\n宿雨洗荒壍，寒蛟沈老湫。\n沿洄信画舸，归路子城幽。\n冬风不改绿，忽见新阳浮。\n欢事去如梦，嘉时念难留。\n明发得君句，谓将续前游。\n语我饮倡乐，不如诗献酬。\n淮洲奏钟鼛，雅刺德不犹。\n文墨有真趣，荒淫何足收。\n来篇信时女，窈窕众所求。\n兹理傥可谐，华簪为君抽。",
        "dynasty": "宋",
        "collection_info": null
    },
    {
        "title": "和仲求即席分题得庶字",
        "author": "王安石",
        "content": "刀笔漫无营，图书纷不御。\n平生携手人，邂逅赏心处。\n名卿邵朱邑，肤使超严助。\n都官富篇章，博士熟经据。\n岂特好微言，又多知大虑。\n从容故天幸，倜傥尽人誉。\n千艘来交荆，万舸去扬豫。\n良无此嘉客，式饮吾所庶。",
        "dynasty": "宋",
        "collection_info": null
    },
    {
        "title": "出巩县",
        "author": "王安石",
        "content": "昭陵落月烟雾昏，篝火度谷行山根。\n投鞭委辔涉数村，寤出巩县城东门。\n向来宫阙不可见，但有洛水流浑浑。",
        "dynasty": "宋",
        "collection_info": null
    },
    {
        "title": "书任村马铺",
        "author": "王安石",
        "content": "儿童繫马黄河曲，近岸河流如可掬。\n任村炊米朝食鱼，日暮荥阳驿中宿。\n投老经过身独在，当时洲渚今平陆。\n秫黍冥冥十数家，仰视荒蹊但乔木。\n冰盘鲙美客自知，起看白水还东驰。\n尔来百口皆年少，归与何人共此悲。",
        "dynasty": "宋",
        "collection_info": null
    },
    {
        "title": "葛藴作巫山高爱其飘逸因亦作两篇  其一",
        "author": "王安石",
        "content": "巫山高，十二峰。\n上有往来飘忽之猨猱，下有出没瀺灂之蛟龙，中有倚薄缥缈之神宫。\n神人处子冰雪容，吸风饮露虚无中。\n千岁寂寞无人逢，邂逅乃与襄王通。\n丹崖碧嶂深重重，白月如日明房栊。\n象床玉几来自从，锦屏翠幔金芙蓉。\n阳台美人多楚语，秖有纤腰能楚舞，争吹凤管鸣鼍鼓。\n那知襄王梦时事，但见朝朝暮暮长云雨。",
        "dynasty": "宋",
        "collection_info": null
    },
    {
        "title": "葛藴作巫山高爱其飘逸因亦作两篇  其二",
        "author": "王安石",
        "content": "巫山高，偃薄江水之滔滔。\n水于天下实至险，山亦起伏为波涛。\n其巅冥冥不可见，崖岸斗绝悲猨猱。\n赤枫青栎生满谷，山鬼白日樵人遭。\n窈窕阳台彼神女，朝朝暮暮能云雨。\n以云为衣月为褚，乘光服暗无留阻。\n昆崙曾城道可取，方丈蓬莱多伴侣。\n块独守此嗟何求，况乃低徊梦中语。",
        "dynasty": "宋",
        "collection_info": null
    },
    {
        "title": "西风",
        "author": "王安石",
        "content": "少年不知秋，喜闻西风生。\n老大多感伤，畏此蟋蟀鸣。\n况乃舍亲友，抱病独远行。\n中夜卧不周，恻恻感我情。\n起视天正黑，弱云乱纵横。\n似有霰雪飘，不復星斗明。\n时节忽如此，重令壮心惊。\n谅无同忧人，樽酒安可倾。",
        "dynasty": "宋",
        "collection_info": null
    },
    {
        "title": "久雨",
        "author": "王安石",
        "content": "煤炱着天无寸空，白沫上岸吹鱼龙。\n羲和推车出不得，河伯欲取山为宫。\n城门昼开眠百贾，饥孙得糟夜哺翁。\n老人惯事少所怪，看屋箕踞歌南风。",
        "dynasty": "宋",
        "collection_info": null
    },
    {
        "title": "和王胜之雪霁借马入省",
        "author": "王安石",
        "content": "泥水填马不受辙，瓦雪得火犹藏沟。\n宿雾纷纷度城阙，朔气凛凛吹衣裘。\n穷阎闭门无一客，剥啄惊我有前驺。\n强随传呼出屋去，鼻息冻合髭缪缪。\n投缰马鬣任欹侧，欲出操棰手还抽。\n行思江南悲故事，溪谷冬暖花常流。\n前年腊归三见白，霁色岭上班班留。\n杖藜此时将邑子，登眺置酒身优游。\n岂如都城今日事，秖恐一蹶为亲忧。\n因知田里驾款段，昔人岂即非良谋。\n君家洛阳名实大，谈笑枯槁回春柔。\n平生意气故应在，白髮未敢相寻求。\n从容退食想佳节，岂无歌声相献酬。\n奈何亦作苦寒调，嘆息朝夕无骅骝。\n超然遂有江湖意，满纸为我书穷愁。\n相如正应居客右，子路且莫乘桴浮。",
        "dynasty": "宋",
        "collection_info": null
    },
    {
        "title": "和吴冲卿鸦鸣树石屏",
        "author": "王安石",
        "content": "寒林昏鸦相与还，下有跂石苍孱颜。\n曾于古图见彷佛，已怪刀笔非人间。\n君家石屏谁为写，古图所传无似者。\n鸦飞历乱止且鸣，林叶惨惨风烟生。\n高斋日午坐中见，意似落日空上行。\n君诗雄盛付君手，云此非人乃天巧。\n嗟哉浑沌死，干坤至，造作万物丑妍巨细各有理。\n问此谁主何其精，恢奇谲诡多可喜。\n人于其间乃復雕镵刻画出智力，欲与造化追相倾。\n拙者婆娑尚欲奋，工者固已穷夸矜。\n吾观鬼神独与人意异，虽有至巧无所争。\n所以虢山间，埋没此宝千万岁，不为见者惊。\n吾又以此知妙伟之作不在百世后，造始乃与元气并。\n画工粉墨非不好，岁久剥烂空留名。\n能从太古到今日，独此不朽由天成。\n世人尚奇轻货力，山珍海怪采掇今欲索。\n此屏后出为君得，胡贾欲价着不识。\n吾知金帛不足论，当与君诗两相直。",
        "dynasty": "宋",
        "collection_info": null
    },
    {
        "title": "送李宣叔倅漳州",
        "author": "王安石",
        "content": "闽山到漳穷，地与南越错。\n山川鬰雾毒，瘴疠春冬作。\n荒茅篁竹閒，蔽亏有城郭。\n居人特鲜少，市井宜萧索。\n野花开无时，蛮酒持可酌。\n穷年不值客，谁与分杯杓。\n朝廷尚贤俊，磊砢充台阁。\n君能喜节行，文艺又该博。\n超然万里去，识者为不乐。\n予闻君子居，自可救民瘼。\n苟能御外物，得地无美恶。\n似闻最南方，北客今勿药。\n林麓换风气，兽蛇凋毒蠚。\n如漳犹近州，气冷又销铄。\n珍足海物味，其厚不为薄。\n章举马甲柱，固已轻羊酪。\n蕉黄荔子丹，又胜楂梨酢。\n逢衣比多士，往往在丘壑。\n从容与笑语，岂不慰寂寞。\n太守好觞咏，嘉宾应在幕。\n想即有新诗，流传至京洛。",
        "dynasty": "宋",
        "collection_info": null
    },
    {
        "title": "送裴如晦宰吴江",
        "author": "王安石",
        "content": "霜泽与天杳，旁临无限情。\n他时散髮处，最爱垂虹亭。\n飘然平生游，舍我戴吴星。\n欲往独不得，都门看扬舲。\n到县问疾苦，为予求所经。\n当知耕牧地，往往茭蒲青。\n三江断其二，洚水何由宁。\n微子好古者，此歌尚谁听。",
        "dynasty": "宋",
        "collection_info": null
    },
    {
        "title": "韩持国从富并州辟",
        "author": "王安石",
        "content": "韩侯冰玉人，不可尘土杂。\n官虽众俊后，名字久訇磕。\n并州天下望，抚士威爱惬。\n千金弃不惜，宾客常满閤。\n遥闻余风高，为子置一榻。\n亲交西门饯，百马骄杂沓。\n子材宜用世，谈者为呜唈。\n矧今名主人，气力足呵欱。\n推贤为时辅，势若朽易拉。\n会当荐还朝，立子在阊阖。\n惜哉秣骐骥，赋以升龠合。\n咨予栖栖者，气象已摧塌。\n他年佐方州，说将尚不纳。\n况于声势尊，岂易取酬答。\n有如持寸莛，未足撼鞺鞳。\n顾于山水閒，意愿多所合。\n匡庐与韶石，少小已尝蹋。\n风游会稽春，雪宿天柱腊。\n淮湖江海上，惯食虾蟹蛤。\n西南穷岷嶓，东北尽济漯。\n身虽未尝历，魂梦已稠沓。\n荆溪最所爱，映烛多庙塔。\n溪果点丹漆，溪花团并罨。\n扁舟信所过，行不废樽榼。\n一从舍之去，霜雪行满颌。\n思之不能寐，蹙若虻蚋噆。\n方将筑其滨，毕景谢噂𠴲。\n安能孤此意，颠倒就衰飒。\n唯子余所嚮，嗜好比鹣鲽。\n何时归相过，游屐尚可蜡。",
        "dynasty": "宋",
        "collection_info": null
    },
    {
        "title": "寄吴冲卿",
        "author": "王安石",
        "content": "物变极万殊，心通纔一曲。\n读书谓已多，抚事知不足。\n与君语承华，念此非不夙。\n恨无数顷田，归耕使成熟。\n当官拙自计，易用忤流俗。\n穷年走区区，得谤大于屋。\n归来污省舍，又继故人躅。\n相逢祇数步，吏桉常填目。\n切嗟非无朋，阻阔嗟何速。\n孤危失所助，把卷常恨独。\n虚名终自误，谬恩何见蹙。\n清明有冲卿，奥美如晦叔。\n时谓当选升，屈指尚五六。\n揆才最不称，饕宠宁无恧。\n殷勤故人书，纸尾又见勖。\n君虽好德言，我自望忠告。\n易称动不括，传论大明服。\n进为非成材，罪恐不容赎。\n岁残东风生，陕树尘翳曲。\n何缘一杯酒，谈笑相追逐。",
        "dynasty": "宋",
        "collection_info": null
    },
    {
        "title": "韩持国见访",
        "author": "王安石",
        "content": "余生非匏瓜，于世不无求。\n弱力惮耕稼，衣食当周流。\n起家始二十，南北今白头。\n愁伤意已败，罢病恐难瘳。\n江湖把一节，屡乞东南州。\n治民岂吾能，閒僻庶可偷。\n谬恩当徂冬，黾勉始今秋。\n岂敢事高蹇，茫然乖本谋。\n抚心私自怜，仰屋窃嘆愀。\n强骑黄饥马，欲语将谁投。\n頼此城下宅，数蒙故人留。\n揽衣坐中庭，仰视白云浮。\n白云御西风，一一向沧洲。\n安得两黄鹄，跨之与云游。",
        "dynasty": "宋",
        "collection_info": null
    },
    {
        "title": "思王逢原",
        "author": "王安石",
        "content": "自吾失逢原，触事辄愁思。\n岂独为故人，抚心良自悲。\n我善孰相我，孰知我瑕疵。\n我思谁能谋，我语听者谁。\n朝出一马驱，暝归一马驰。\n驰驱不自得，谈笑强追随。\n仰屋卧太息，起行涕淋漓。\n念子冢上土，草茅已纷披。\n婉婉妇且少，茕茕一女嫠。\n高义动闾里，尚闻致财赀。\n嗟我衣冠朝，略能具饘糜。\n葬祭无所助，哀颜亦何施。\n闻妇欲北返，跂予常望之。\n寒汴已闭口，此行又参差。\n又说当产子，产子知何时。\n贤者宜有后，固当梦熊罴。\n天方不可恃，我愿适在兹。\n我疲学更误，与世不相宜。\n宿昔心已许，同冈结茅茨。\n此事今已矣，已矣尚谁知。\n渺渺江与潭，茫茫山与陂。\n安能久窃食，终负故人期。",
        "dynasty": "宋",
        "collection_info": null
    },
    {
        "title": "登景德塔",
        "author": "王安石",
        "content": "放身千仞高，北望太行山。\n邑屋如螘冢，蔽亏尘雾间。\n念此屋中人，当復几人闲。\n鸡鸣起四散，暮夜相与还。\n物物各自我，谁为贤与顽。\n贱气即易凌，贵气即难攀。\n愧予心未齐，俛首一破颜。",
        "dynasty": "宋",
        "collection_info": null
    },
    {
        "title": "和刘贡甫燕集之作",
        "author": "王安石",
        "content": "冯侯天马壮不羁，韩侯白鹭下清池。\n刘侯羽翰秋欲击，吴侯葩萼春争披。\n沈侯玉雪照人洁，萧洒已见江湖姿。\n唯予貌丑骇公等，自镜亦正如蒙倛。\n忘形论交喜有得，杯酒邂逅今良时。\n心亲不復异新旧，便脱巾屦相谐嬉。\n空堂无尘小雨定，浓绿翳水浮秋曦。\n高谈四坐扫炎热，木末更送凉风吹。\n此欢不尽忽分散，明月照屋空参差。\n平明余清在心耳，洗我重得刘侯诗。\n刘侯未见闻已熟，吾友称诵多文辞。\n才高意大方用世，自有豪俊相攀追。\n咨予后会恐不数，魂梦久向东南驰。\n何时扁舟却顾我，还欲迎子游山陂。",
        "dynasty": "宋",
        "collection_info": null
    },
    {
        "title": "寄王逢原",
        "author": "王安石",
        "content": "北风吹云埋九垓，草木零落空池台。\n六龙避逃不敢出，地上独有寒崔嵬。\n披衣起行愁不惬，归坐把卷阖且开。\n永怀古人今已矣，感此近世何为哉。\n申韩百家爇火起，孔子大道寒于灰。\n儒衣纷纷欲满地，无復气焰空煤炱。\n力排异端谁助我，忆见夫子真奇材。\n楩柟豫章概白日，秖要匠石聊穿裁。\n我方官拘不得往，子有闲暇宜能来。\n晤言相与入圣处，一取万古光芒迴。",
        "dynasty": "宋",
        "collection_info": null
    },
    {
        "title": "寄孙正之",
        "author": "王安石",
        "content": "少时已感韩子诗，东西南北俱欲往。\n新年尤觉此语悲，恨无羽翼超惚恍。\n肺肝欲绝形骸外，涕洟自落衣巾上。\n此忧难与世共知，忆子论心更惆怅。",
        "dynasty": "宋",
        "collection_info": null
    },
    {
        "title": "思古",
        "author": "王安石",
        "content": "古之士方穷，材行已云贵。\n大臣公听采，左右不得蔽。\n或从蒿藜间，入据廊庙势。\n小夫不敢望，云我非其彙。\n朝游儁者羞，暮出逢者避。\n所以后世愚，人人愿高位。",
        "dynasty": "宋",
        "collection_info": null
    },
    {
        "title": "惜日",
        "author": "王安石",
        "content": "白日照四方，当在中天留。\n春风地上行，当与时周游。\n和气所披拂，槁干却湿柔。\n爱欲传万物，势难停一州。\n栖栖孔子者，惜日此之由。\n不能使此邦，利泽施诸侯。\n岂若驾以行，使我遇者稠。\n当时三千人，齐宋楚陈周。\n小者传吾粗，大能传奥幽。\n道散学以圣，众源乃常流。\n吾初如匏瓜，彼亦孰知丘。\n唯士欲自达，穷通非外求。\n岂必相天子，乃能经九畴。\n行虽耻强勉，闭户非良谋。",
        "dynasty": "宋",
        "collection_info": null
    },
    {
        "title": "送裴如晦即席分题三首  其一",
        "author": "王安石",
        "content": "飘然五湖长，昨日国子师。\n绿髮约略白，青衫欲成缁。\n牵舟推河冰，去与山水期。\n春风垂虹亭，一杯湖上持。\n傲兀何宾客，两忘我与而。\n能復记此饮，诗成酒淋漓。",
        "dynasty": "宋",
        "collection_info": null
    },
    {
        "title": "送裴如晦即席分题三首  其二",
        "author": "王安石",
        "content": "十月颍水冰，问君行何为。\n行不顾斗米，自与五湖期。\n平生湖上游，幽事略能知。\n此后君最乐，穷年得游嬉。\n彩鲸抗波涛，风作鳞之而。\n鸣鼓上洞庭，笑看红橘垂。\n漠漠大梁下，黄沙吹酒旗。\n应怜故人愁，回首一相思。",
        "dynasty": "宋",
        "collection_info": null
    },
    {
        "title": "送裴如晦即席分题三首  其三",
        "author": "王安石",
        "content": "邂逅君子堂，一杯相与持。\n便应取酩酊，万事不足惟。\n平明蔡河风，回首成差池。\n独我漫浪者，尚得行相追。\n磨刀鲙严冬，宿昔少陵诗。\n还当捕鲈鱼，载酒与我期。\n甫里松菊盛，洞庭柑橘垂。\n文章为我唱，不数陆与皮。",
        "dynasty": "宋",
        "collection_info": null
    },
    {
        "title": "两马齿俱壮",
        "author": "王安石",
        "content": "两马齿俱壮，自骄千里材。\n生姿何轩轩，或是龙之媒。\n一马立长衢，顾影方徘徊。\n一马裂衔辔，奔嘶逸风雷。\n立岂饱刍豆，恋栈常思迴。\n奔岂欲野龁，久羁羡驽骀。\n两马不同调，各为世所猜。\n问之不能言，使我心悠哉。",
        "dynasty": "宋",
        "collection_info": null
    },
    {
        "title": "春从沙碛底",
        "author": "王安石",
        "content": "春从沙碛底，转上青天际。\n霭霭桑柘墟，浮云变姿媚。\n游人出暄暖，鸟语辞阴翳。\n心知归有日，我亦无愁思。\n所嗟独季子，尚客江湖澨。\n万里卜凤凰，飘飘何时至。",
        "dynasty": "宋",
        "collection_info": null
    },
    {
        "title": "晨兴望南山",
        "author": "王安石",
        "content": "晨兴望南山，不见南山根。\n草树露颠顶，樛枝空復繁。\n铜瓶取井水，已至尚余温。\n天风一吹拂，的皪成玙璠。",
        "dynasty": "宋",
        "collection_info": null
    },
    {
        "title": "结屋山涧曲",
        "author": "王安石",
        "content": "结屋山涧曲，挂瓢秋树颠。\n鸣不中律吕，时时惊我眠。\n吾儿亦恶聒，勠力事弃捐。\n止我为尔歌，不如恣其然。\n狂风动地至，万窍各啾喧。\n一瓢虽易除，岂在有无间。\n皪皪山下石，泠泠手中弦。\n临流写所爱，坐听以穷年。",
        "dynasty": "宋",
        "collection_info": null
    },
    {
        "title": "朝日一曝背",
        "author": "王安石",
        "content": "朝日一曝背，欣然忘夜寒。\n樵松煮涧水，既食取琴弹。\n弹作南风歌，歌罢坐长嘆。\n寤彼栖栖者，遗世良独难。",
        "dynasty": "宋",
        "collection_info": null
    },
    {
        "title": "黄菊有至性",
        "author": "王安石",
        "content": "团团城上日，秋至少光辉。\n积阴欲滔天，况乃草木微。\n黄菊有至性，孤芳犯群威。\n采采霜露閒，亦足慰朝饥。",
        "dynasty": "宋",
        "collection_info": null
    },
    {
        "title": "少狂喜文章",
        "author": "王安石",
        "content": "少狂喜文章，颇復好功名。\n稍知古人心，始欲老蚕耕。\n低徊但志食，邂逅亦专城。\n仰惭冥冥士，俯愧扰扰甿。\n良夜未遽央，青灯数寒更。\n拨书置左右，仰屋慨平生。",
        "dynasty": "宋",
        "collection_info": null
    },
    {
        "title": "三战败不羞",
        "author": "王安石",
        "content": "三战败不羞，一官迁辄喜。\n古人思慰亲，愧辱宁在己。\n于陵避兄食，织屦仰妻子。\n恩义有相权，洁身非至理。",
        "dynasty": "宋",
        "collection_info": null
    },
    {
        "title": "少年见青春",
        "author": "王安石",
        "content": "少年见青春，万物皆妩媚。\n身虽不饮酒，乐与宾客醉。\n一从鬓上白，百不见可喜。\n心肠非故时，更觉日月驶。\n闻欢已倦往，得饱还思睡。\n春归只如梦，不復悲憔悴。\n寄言少年子，努力作春事。\n亦勿怪衰翁，衰强自然异。",
        "dynasty": "宋",
        "collection_info": null
    },
    {
        "title": "白日不照物",
        "author": "王安石",
        "content": "白日不照物，浮云在寥廓。\n风涛吹黄昏，屋瓦更纷泊。\n行观蔡河上，负土私力弱。\n隋堤散万家，乱若春蚕箔。\n仍闻决数道，且用宽城郭。\n妇子夜号呼，西南漫为壑。",
        "dynasty": "宋",
        "collection_info": null
    },
    {
        "title": "草端无华滋",
        "author": "王安石",
        "content": "草端无华滋，阴气已盘固。\n暄妍却如春，岁晚曾不寤。\n一裘可以暖，贫士终难豫。\n忽忽远枝空，寒虫欲坏户。",
        "dynasty": "宋",
        "collection_info": null
    },
    {
        "title": "一日不再饭",
        "author": "王安石",
        "content": "一日不再饭，饭已八九眠。\n忽忽返照閒，顿羸不可迁。\n筋骸徽纆束，肺腑鼎铛煎。\n长往理不惜，高堂思所牵。",
        "dynasty": "宋",
        "collection_info": null
    },
    {
        "title": "秋枝如残人",
        "author": "王安石",
        "content": "秋枝如残人，颜色先憔悴。\n微寒吹已空，性命一何脆。\n宁当记畴昔，葩叶相妩媚。\n岁行谁使然，好杀岂天意。",
        "dynasty": "宋",
        "collection_info": null
    },
    {
        "title": "青青西门槐",
        "author": "王安石",
        "content": "人情甘阿谀，我独倦请谒。\n尤于权门疏，万事亦已拙。\n平生江湖期，梦寐不可遏。\n青青西门槐，少解马上暍。",
        "dynasty": "宋",
        "collection_info": null
    },
    {
        "title": "天下不用车",
        "author": "王安石",
        "content": "天下不用车，人人乘马驰。\n王良虽善御，揽辔欲从谁。\n汉武伐大宛，杀人若京坻。\n孝文却走马，独行先安之。\n万物命在天，取舍各有时。\n阴阳更用事，冬暖岂所宜。\n卞氏强献玉，两刖亦已痴。\n幸终遇良工，已剖得不疑。",
        "dynasty": "宋",
        "collection_info": null
    },
    {
        "title": "山田久欲拆",
        "author": "王安石",
        "content": "山田久欲拆，秋至尚求雨。\n妇女喜秋凉，踏车多笑语。\n朔云卷众水，惨淡吹平楚。\n横陂与直堑，疑即没洲渚。\n霍霍反照中，散丝鱼几缕。\n鸿蒙不可问，且往知何许。\n欹眠露下舸，侧见星月吐。\n龙骨已呕哑，田家真作苦。",
        "dynasty": "宋",
        "collection_info": null
    },
    {
        "title": "圣贤何常施",
        "author": "王安石",
        "content": "圣贤何常施，所遇有伸屈。\n曲士守一隅，欲以齐万物。\n丧非不欲富，言为南宫出。\n世无子有子，谁敢救其失。",
        "dynasty": "宋",
        "collection_info": null
    },
    {
        "title": "散髮一扁舟",
        "author": "王安石",
        "content": "散髮一扁舟，夜长眠屡起。\n秋水泻明河，迢迢藕花底。\n爱此露的皪，復怜云绮靡。\n谅无与歌絃，幽独亦可喜。",
        "dynasty": "宋",
        "collection_info": null
    },
    {
        "title": "道人北山来",
        "author": "王安石",
        "content": "道人北山来，问松我东冈。\n举手指屋脊，云今如此长。\n开田故岁收，种果今年尝。\n告叟去復来，耘锄尚康强。\n死狐正首丘，游子思故乡。\n嗟我行老矣，坟墓安可忘。",
        "dynasty": "宋",
        "collection_info": null
    },
    {
        "title": "今日非昨日",
        "author": "王安石",
        "content": "今日非昨日，昨日已可思。\n明日异今日，如何能勿悲。\n当门五六树，上有蝉鸣枝。\n朝听尚壮急，暮闻已衰迟。\n仰看青青叶，亦復少华滋。\n万物同一气，固知当尔为。\n我友南山居，笑谈解人颐。\n分我秋柏实，问言归何时。\n衣冠污穷尘，苟得犹苦饥。\n低徊岁已晚，恐负平生期。",
        "dynasty": "宋",
        "collection_info": null
    },
    {
        "title": "秋日不可见",
        "author": "王安石",
        "content": "秋日不可见，林端但余黄。\n杖藜思平野，俛仰畏无光。\n栗栗涧谷风，吹我衣与裳。\n娟娟空山月，照我冠上霜。",
        "dynasty": "宋",
        "collection_info": null
    },
    {
        "title": "骐骥在霜野",
        "author": "王安石",
        "content": "骐骥在霜野，低徊向衰草。\n入枥闻秋风，悲鸣思长道。\n黄金作鞭辔，粲粲空外好。\n人生贵得意，不必恨枯槁。",
        "dynasty": "宋",
        "collection_info": null
    },
    {
        "title": "悲哉孔子没",
        "author": "王安石",
        "content": "悲哉孔子没，千岁无麒麟。\n蚩蚩尽鉏商，此物谁能珍。\n汉武得一角，燔烹诬鬼神。\n更以铸黄金，传夸后世人。",
        "dynasty": "宋",
        "collection_info": null
    },
    {
        "title": "秋庭午吏散",
        "author": "王安石",
        "content": "秋庭午吏散，予亦归息偃。\n岂无嘉宾客，欲往心独懒。\n北窗古人篇，一读三四反。\n悲哉不蚤计，失道行晼晚。",
        "dynasty": "宋",
        "collection_info": null
    },
    {
        "title": "秋日在梧桐",
        "author": "王安石",
        "content": "秋日在梧桐，转阴如急毂。\n冥冥蔽中庭，下视今可暴。\n高蝉不復嘒，稍得寒鸦宿。\n百绕有衰翁，行歌待春绿。",
        "dynasty": "宋",
        "collection_info": null
    },
    {
        "title": "我欲往沧海",
        "author": "王安石",
        "content": "我欲往沧海，客来自河源。\n手探囊中胶，救此千载浑。\n我语客徒尔，当还治昆崙。\n叹息谢不能，相看涕翻盆。\n客止我且往，濯髮扶桑根。\n春风吹我舟，万里空目存。",
        "dynasty": "宋",
        "collection_info": null
    },
    {
        "title": "前日石上松  其一",
        "author": "王安石",
        "content": "前日石上松，斸移沙水际。\n青青折钗股，俯映幽人砌。",
        "dynasty": "宋",
        "collection_info": null
    },
    {
        "title": "日出堂上饮",
        "author": "王安石",
        "content": "日出堂上饮，日西未云休。\n主人笑而歌，客子叹以愀。\n指此堂上柱，始生在岩幽。\n雨露饱所滋，凌云亦千秋。\n所託愿求久，何言值君收。\n乃令卑湿地，百蚁上穷锼。\n丹青空外好，镇压已堪忧。\n为君重去之，不使一蚁留。\n蚁力虽云小，能生万蚍蜉。\n又能高其础，不尔继者稠。\n语客且勿然，百年等浮沤。\n为客当酌酒，何豫主人谋。",
        "dynasty": "宋",
        "collection_info": null
    },
    {
        "title": "孔子",
        "author": "王安石",
        "content": "圣人道大能亦博，学者所得皆秋毫。\n虽传古未有孔子，蠛蠓何足知天高。\n桓魋武叔不量力，欲挠一草摇蟠桃。\n颜回已自不可测，至死钻仰忘身劳。",
        "dynasty": "宋",
        "collection_info": null
    },
    {
        "title": "扬雄二首  其一",
        "author": "王安石",
        "content": "子云游天禄，华藻锐初学。\n覃思晚有得，晦显无适莫。\n寥寥邹鲁后，于此归先觉。\n岂尝知符命，何苦自投阁。\n长安诸愚儒，操行自为薄。\n谤嘲出异己，传载因疏略。\n孟轲劝伐燕，伊尹干说亳。\n叩马触兵锋，食牛要禄爵。\n少知羞不为，况彼皆卓荦。\n史官蔽多闻，自古喜穿凿。",
        "dynasty": "宋",
        "collection_info": null
    },
    {
        "title": "扬雄二首  其二",
        "author": "王安石",
        "content": "子云平生人莫知，知者乃独称其辞。\n今尊子云者皆是，得子云心亦无几。\n圣贤树立自有师，人知不知无以为。\n俗人贱今常贵古，子云今存谁女数。",
        "dynasty": "宋",
        "collection_info": null
    },
    {
        "title": "汉文帝",
        "author": "王安石",
        "content": "轻刑死人众，丧短生者偷。\n仁孝自此薄，哀哉不能谋。\n露台惜百金，灞陵无高丘。\n浅恩施一时，长患被九州。",
        "dynasty": "宋",
        "collection_info": null
    },
    {
        "title": "秦始皇",
        "author": "王安石",
        "content": "天方猎中原，狐兔在所憎。\n伤哉六孱王，当此鸷鸟膺。\n搏取已扫地，翰飞尚凭凌。\n游将跨蓬莱，以海为丘陵。\n勒石颂功德，群臣助骄矜。\n举世不读易，但以刑名称。\n蚩蚩彼少子，何用辨坚冰。",
        "dynasty": "宋",
        "collection_info": null
    },
    {
        "title": "韩信",
        "author": "王安石",
        "content": "韩信寄食常歉然，邂逅漂母能哀怜。\n当时哙等何由伍，但有淮阴恶少年。\n谁道萧曹刀笔吏，从容一语知人意。\n坛上平明大将旗，举军尽惊王不疑。\n捄兵半楚潍半沙，从初龙且闻信怯。\n鸿沟天下已横分，谈笑重来卷楚氛。\n但以怯名终得羽，谁为孔费两将军。",
        "dynasty": "宋",
        "collection_info": null
    },
    {
        "title": "叔孙通",
        "author": "王安石",
        "content": "先生秦博士，秦礼颇能熟。\n量主欲有为，两生皆不欲。\n草具一王仪，群豪果知肃。\n黄金既遍赐，短衣亦已续。\n儒术自此凋，何为反初服。",
        "dynasty": "宋",
        "collection_info": null
    },
    {
        "title": "东方朔",
        "author": "王安石",
        "content": "平原狂先生，隠翳世上尘。\n材多不可数，射覆亦绝伦。\n谈辞最诙怪，发口如有神。\n以此得亲幸，赐予颇不贫。\n金玉本光莹，泥沙岂能堙。\n时时一悟主，惊动汉庭臣。\n不肯下儿童，敢言诋平津。\n何知夷与惠，空復忤时人。",
        "dynasty": "宋",
        "collection_info": null
    },
    {
        "title": "杨刘",
        "author": "王安石",
        "content": "人各有是非，犯时为患害。\n唯诗以谲谏，言者得无悔。\n汾王昔监谤，变雅今尚载。\n末俗忌讳繁，此理宁復在。\n南山咏种豆，议法过四罪。\n玄都戏桃花，母子受颠沛。\n疑似已如此，况欲谆谆诲。\n事变故不同，杨刘可为戒。",
        "dynasty": "宋",
        "collection_info": null
    },
    {
        "title": "臧仓",
        "author": "王安石",
        "content": "位在万乘师，孟轲犹不遇。\n岂云贫与贱，世道非吾趣。\n意行天下福，事忤由然去。\n命也固有在，臧仓汝何与。",
        "dynasty": "宋",
        "collection_info": null
    },
    {
        "title": "田单",
        "author": "王安石",
        "content": "愍王万乘齐，走死区区燕。\n田单一即墨，扫敌如风旋。\n舞鸟怪不测，腾牛怒无前。\n飘飖乐毅去，磊砢功名传。\n掘葬与劓降，论乃愧儒先。\n深诚可奋士，王蠋岂非贤。",
        "dynasty": "宋",
        "collection_info": null
    },
    {
        "title": "戴不胜",
        "author": "王安石",
        "content": "昔在宋王所，皆非薛居州。\n区区一不胜，辛苦亦何求。\n怀禄讵有耻，知命乃无忧。\n此士自可怜，能復识此不。",
        "dynasty": "宋",
        "collection_info": null
    },
    {
        "title": "陆忠州",
        "author": "王安石",
        "content": "虞人以士招，御者与射比。\n当时尚羞为，况乃天下士。\n英英陆忠州，学问辅明智。\n低徊得坎坷，勋业终不遂。",
        "dynasty": "宋",
        "collection_info": null
    },
    {
        "title": "开元行",
        "author": "王安石",
        "content": "君不闻开元盛天子，纠合儁杰披奸猖。\n几年辛苦补四海，始得完好无疽疮。\n一朝寄託谁家子，威福颠倒那復理。\n那知赤子偏愁毒，祇见狂胡仓卒起。\n茫茫孤行西万里，偪仄归来竟忧死。\n子孙险不失故物，社稷陵夷从此始。\n由来犬羊着冠坐庙堂，安得四鄙无豺狼。",
        "dynasty": "宋",
        "collection_info": null
    },
    {
        "title": "相送行效张籍",
        "author": "王安石",
        "content": "一车南，一车北，身世悤悤俱有役。\n忆昔论心两绸缪，那知相送不得留。\n但闻马嘶觉已远，欲望应须上前坂。\n秋风忽起吹泥尘，双目空回不见人。",
        "dynasty": "宋",
        "collection_info": null
    },
    {
        "title": "阴漫漫行",
        "author": "王安石",
        "content": "愁云怒风相追逐，青山灭没沧江覆。\n少留灯火就空床，更听波涛围野屋。\n忆昨踏雪度长安，夜宿木瘤还苦寒。\n谁云当春便妍暖，十日九八阴漫漫。",
        "dynasty": "宋",
        "collection_info": null
    },
    {
        "title": "一日归行",
        "author": "王安石",
        "content": "贱贫奔走食与衣，百日奔走一日归。\n平生欢意苦不尽，正欲老大相因依。\n空房萧瑟施繐帷，青灯半夜哭声稀。\n音容想像今何处，地下相逢果是非。",
        "dynasty": "宋",
        "collection_info": null
    },
    {
        "title": "汴水",
        "author": "王安石",
        "content": "汴水无情日夜流，不肯为我少淹留。\n相逢故人昨夜去，不知今日到何州。\n州州人物不相似，处处蝉鸣令客愁。\n可怜南北意不就，二十起家今白头。",
        "dynasty": "宋",
        "collection_info": null
    },
    {
        "title": "阴山画虎图",
        "author": "王安石",
        "content": "阴山健儿鞭鞚急，走势能追北风及。\n逶迤一虎出马前，白羽横穿更人立。\n回旗倒戟四边动，抽矢当前放蹄入。\n爪牙蹭蹬不得施，碛上流丹看来湿。\n胡天朔漠杀气高，烟云万里埋弓刀。\n穹庐无工可貌此，汉使自解丹青包。\n堂上绢素开欲裂，一见犹能动毛髮。\n低徊使我思古人，此地抟兵走戎羯。\n禽逃兽遁亦萧然，岂若封疆今晏眠。\n契丹弋猎汉耕作，飞将自老南山边，还能射虎随少年。",
        "dynasty": "宋",
        "collection_info": null
    },
    {
        "title": "杜甫画像",
        "author": "王安石",
        "content": "吾观少陵诗，为与元气侔。\n力能排天斡九地，壮颜毅色不可求。\n浩荡八极中，生物岂不稠。\n丑妍巨细千万殊，竟莫见以何雕锼。\n惜哉命之穷，颠倒不见收。\n青衫老更斥，饿走半九州。\n瘦妻僵前子仆后，攘攘盗贼森戈矛。\n吟哦当此时，不废朝廷忧。\n常愿天子圣，大臣各伊周。\n宁令吾庐独破受冻死，不忍四海寒飕飕。\n伤屯悼屈止一身，嗟时之人死所羞。\n所以见公像，再拜涕泗流。\n惟公之心古亦少，愿起公死从之游。",
        "dynasty": "宋",
        "collection_info": null
    },
    {
        "title": "吴长文新得颜公坏碑",
        "author": "王安石",
        "content": "鲁公之书既绝伦，岁久更为时所珍。\n荒坛坏冢朽崖屋，剥落风雨埋煨尘。\n断碑数尺谁所得，点画入纸完如新。\n延陵公子好事者，拓取持寄情相亲。\n六书篆籀数变改，训诂后世多失真。\n谁初妄凿妍与丑，坐使学士劳骸筋。\n堂堂鲁公勇且仁，出遇世难亲经纶。\n挥毫卓荦又惊俗，岂亦以此夸常民。\n但疑技巧有天得，不必勉强方通神。\n诗歌甘棠美召伯，爱惜蔽芾由思人。\n时危忠谊常恨少，宝此勿復令埋堙。",
        "dynasty": "宋",
        "collection_info": null
    },
    {
        "title": "答扬州刘原甫",
        "author": "王安石",
        "content": "少食苦不足，一官聊自谋。\n为生晚更拙，怀禄尚迟留。\n黾勉讵有补，强颜包众羞。\n谓我古人风，知君以相优。\n君实高世才，主恩正绸缪。\n哿矣哀此民，华簪宁易投。",
        "dynasty": "宋",
        "collection_info": null
    },
    {
        "title": "寄岳州张使君",
        "author": "王安石",
        "content": "昔人宁饮建业水，共道不食武昌鱼。\n公来建业每自如，亦復不厌武昌居。\n武昌山川今可想，绿水逶迤烟莽苍。\n白鸥晴飞随两桨，岸荠茸茸映鱼网。\n投老留连陌上尘，思公一语何由往。",
        "dynasty": "宋",
        "collection_info": null
    },
    {
        "title": "送元厚之待制知福州",
        "author": "王安石",
        "content": "海隅山谷閒，人物最多处。\n平旦息相吹，连城黕如雾。\n闽王旧宫室，丹漆美无度。\n今为大帅府，千里来赴愬。\n元侯文章翁，更以吏能着。\n峨峨中天阁，鸣玉新改步。\n衔诏出梨岭，方为远人慕。\n旌旗满流水，冠盖东门驻。\n四坐共咨嗟，疑侯不当去。\n张仲称孝友，樊侯正求助。\n名城虽云乐，行矣未宜遽。",
        "dynasty": "宋",
        "collection_info": null
    },
    {
        "title": "悼四明杜醇",
        "author": "王安石",
        "content": "杜生四五十，孝友称乡里。\n隠约不外求，耕桑有妻子。\n藜杖牧鷄豚，筠筒钓鲂鲤。\n岁时沽酒归，亦不乏甘旨。\n天涯一杯饭，夙昔相逢喜。\n谈辞足诗书，篇咏又清泚。\n都城问越客，安否常在耳。\n日月未渠央，如何弃予死。\n古风久凋零，好学少为己。\n悲哉四明山，此士今已矣。",
        "dynasty": "宋",
        "collection_info": null
    },
    {
        "title": "哭梅圣俞",
        "author": "王安石",
        "content": "诗行于世先春秋，国风变衰始柏舟。\n文辞感激多所忧，律吕尚可谐鸣球。\n先王泽竭士已偷，纷纷作者始可羞。\n其声与节急以浮，真人当天施再流。\n笃生梅公应时求，颂歌文武功业优。\n经奇纬丽散九州，众皆少锐老则不。\n翁独辛苦不能休，惜无采者人名遒。\n贵人怜公青两眸，吹嘘可使高岑楼。\n坐令隠约不见收，空能乞钱助饙馏。\n疑此有物司诸幽，栖栖孔孟葬鲁邹。\n后始卓荦称轲丘，圣贤与命相楯矛。\n势欲强达诚无由，诗人况又多穷愁。\n李杜亦不为公侯，公窥穷阨以身投。\n坎轲坐老当谁尤，吁嗟岂即非善谋。\n虎豹虽死皮终留，飘然载丧下阴沟。\n粉书轴幅悬无旒，高堂万里哀白头。\n东望使我商声讴。",
        "dynasty": "宋",
        "collection_info": null
    },
    {
        "title": "游章义寺",
        "author": "王安石",
        "content": "九日章义寺，倦游因解镳。\n拂榻寄午梦，起寻北山椒。\n岑蔚鸟绝迹，悲鸣唯一蜩。\n欢言与僧期，于此共箪瓢。\n斩松八九根，窗壁具一朝。\n伏槛何所见，苍苍围寂寥。\n岩谷寒更静，水泉清不摇。\n安得有车马，尚无渔与樵。\n神茂真观復，心明众尘消。\n阴岭有嘉客，傥来不须招。",
        "dynasty": "宋",
        "collection_info": null
    },
    {
        "title": "饭祈泽寺",
        "author": "王安石",
        "content": "驾言东南游，午饭投僧馆。\n山白梅蕊长，林黄柳芽短。\n笭箵沙际来，略彴桑閒断。\n春映一川明，雪消千壑漫。\n鱼随竹影浮，鸟误人声散。\n翫物岂能留，干时吾自懒。",
        "dynasty": "宋",
        "collection_info": null
    },
    {
        "title": "答瑞新十远",
        "author": "王安石",
        "content": "远水悠然碧，远山天际苍。\n中有山水人，寄我十远章。\n我时在高楼，徙倚观八荒。\n亦復有远意，千载不相忘。",
        "dynasty": "宋",
        "collection_info": null
    },
    {
        "title": "送文学士倅邛州",
        "author": "王安石",
        "content": "文翁出治蜀，蜀士始文章。\n司马唱成都，嗣音得王扬。\n荦荦汉守孙，千秋起相望。\n操笔赋上林，脱巾选为郎。\n拥书天禄阁，奇字校偏傍。\n忽乘驷马车，牛酒过故乡。\n时平无谕檄，不访碧鸡祥。\n问君行何为，关陇正繁霜。\n中和助宣布，循吏缀前芳。\n岂特为亲荣，区区夸一方。",
        "dynasty": "宋",
        "collection_info": null
    },
    {
        "title": "送宋中道倅洺州",
        "author": "王安石",
        "content": "漳水不灌邺，不知几何时。\n后世有史起，乃能为可为。\n余尝怜洺民，{舃臼=血}卤半不治。\n颇觉漳可引，但为谈者嗤。\n高议不同俗，功成人始思。\n夫子到官日，勿忘吾此诗。",
        "dynasty": "宋",
        "collection_info": null
    },
    {
        "title": "送张公仪宰安丰",
        "author": "王安石",
        "content": "楚客来时雁为伴，归期祇待春冰泮。\n雁飞南北三两回，回首湖山空梦乱。\n秘书一官聊自慰，安丰百里谁復嘆。\n扬鞭去去及芳时，寿酒千觞花烂熳。",
        "dynasty": "宋",
        "collection_info": null
    },
    {
        "title": "送陈谔",
        "author": "王安石",
        "content": "有司昔者患不公，糊名誊书今故密。\n论才相若子独弃，外物有命真难必。\n乡闾孝友莫如子，我愿卜邻非一日。\n朱门奕奕行多惭，归矣无为恶蓬荜。",
        "dynasty": "宋",
        "collection_info": null
    },
    {
        "title": "送孙长倩归辉州",
        "author": "王安石",
        "content": "溪涧得雨潦，奔溢不可航。\n江海收百川，浩浩谁能量。\n溪涧之日短，江海之日长。\n愿生畜道德，江海以自方。",
        "dynasty": "宋",
        "collection_info": null
    },
    {
        "title": "送乔执中秀才归高邮",
        "author": "王安石",
        "content": "薄饭午不羹，空炉夜无炭。\n寥寥日避席，烈烈风欺幔。\n谓予勿恶此，何为向子叹。\n长年客尘沙，无妇助亲爨。\n寒暄慰白首，我弟纔将冠。\n邅迴岁又晚，想见淮湖漫。\n古人一日养，不以三公换。\n田园在戮力，且欲归锄灌。\n行矣子诚然，光阴未宜翫。\n负米力有余，能无读书伴。",
        "dynasty": "宋",
        "collection_info": null
    },
    {
        "title": "云山诗送正之",
        "author": "王安石",
        "content": "云山参差碧相围，溪水诘曲带城陴。\n溪穷壤断至者谁，予独与子相谐熙。\n山城之西鼓吹悲，水风萧萧不满旗。\n子今去此来无时，予有不可谁予规。",
        "dynasty": "宋",
        "collection_info": null
    },
    {
        "title": "和甫如京师微之置酒",
        "author": "王安石",
        "content": "季子将北征，貂裘解亭皋。\n使君拥鸣驺，出饯载酒醪。\n作诗宠行色，坐客多贤豪。\n信知大夫才，能赋在登高。\n陟峯忧未已，强歌反哀号。\n问言归何时，逮此冬风饕。\n川涂良阻修，棰辔慎所操。\n黄屋初启圣，万灵归一陶。\n询谋及疏贱，拔取皆时髦。\n往矣果有合，可辞州县劳。",
        "dynasty": "宋",
        "collection_info": null
    },
    {
        "title": "别孙莘老",
        "author": "王安石",
        "content": "逢原未熟我，已与子相知。\n自吾得逢原，知子更不疑。\n把手湖上舟，望子欲归时。\n茫然乃分散，独背东南驰。\n寥寥西城居，邂逅与子期。\n鷄鸣入省门，朱墨来纷披。\n含意不自得，强颜聊尔为。\n会合常在夜，青灯照书诗。\n往往并衾语，至明不言疲。\n悤悤舍我去，使我当从谁。\n送子不出门，我身方羁縻。\n我心得自如，今与子相随。\n随子至湖上，逢原所尝嬉。\n想见荷叶尽，北风卷寒漪。\n已怀今日愁，更念昔日悲。\n相逢亦何有，但有镜中丝。",
        "dynasty": "宋",
        "collection_info": null
    },
    {
        "title": "寄丁中允",
        "author": "王安石",
        "content": "人生九州閒，泛泛水中木。\n漂浮随风波，邂逅得相触。\n始我与夫子，得官同一州。\n相逢皆偶然，情义乃绸缪。\n我于人事疏，而子久矣修。\n磨砻以成我，德大不可酬。\n乖离今六年，念子未尝休。\n岂不道相逢，但得顷刻留。\n欢喜不满颜，长年抱离忧。\n古人有所思，千里驾车牛。\n如何咫尺间，而不与予游。\n顾惜五斗米，无辜自拘囚。\n念彼磊落者，心颜两惭羞。\n剡山碧榛榛，剡水日夜流。\n山行苦无巇，水浅亦可舟。\n使君子所善，来檄自可求。\n何时子来意，待子南山头。",
        "dynasty": "宋",
        "collection_info": null
    },
    {
        "title": "示平甫弟",
        "author": "王安石",
        "content": "汴渠西受昆崙水，五月奔湍射黄矢。\n高淮夜入忽倒流，碕岸相看欲生嘴。\n万樯如山矻不动，嗟我仲子行亦止。\n自闻留连且一月，每得问讯犹千里。\n老工取河天上落，伏砾邅沙卷无底。\n土桥立马望城东，数日知有相逢喜。\n墙隅返照媚槐谷，池面过雨苏篁苇。\n欣然把手相与闲，所愿此时无一诡。\n岂无他忧能老我，付与天地从今始。\n闭门为谢载酒人，外慕纷纷吾已矣。",
        "dynasty": "宋",
        "collection_info": null
    },
    {
        "title": "忆北山送胜上人",
        "author": "王安石",
        "content": "苍藤翠木江南山，激激流水两山间。\n山高水深鱼鸟乐，车马迹绝人长闲。\n云埋樵声隔葱蒨，月弄钓影临潺湲。\n黄尘满眼衣可濯，梦寐惆怅何时还。",
        "dynasty": "宋",
        "collection_info": null
    },
    {
        "title": "相国寺启同天节道场行香院观戏者",
        "author": "王安石",
        "content": "侏优戏场中，一贵復一贱。\n心知本自同，所以无欣怨。",
        "dynasty": "宋",
        "collection_info": null
    },
    {
        "title": "马上转韵",
        "author": "王安石",
        "content": "三月杨花迷眼白，四月柳条空老碧。\n年光如水尽东流，风物看看又到秋。\n人世百年能几许，何须戚戚长辛苦。\n富贵功名自有时，箪瓢捽茹亦山雌。",
        "dynasty": "宋",
        "collection_info": null
    },
    {
        "title": "乙巳九月登冶城作",
        "author": "王安石",
        "content": "欲望钟山岑，因知冶城路。\n跻攀隠木杪，稍记曾游处。\n红沉渚上日，苍起榛中雾。\n即事有哀伤，山川自如故。",
        "dynasty": "宋",
        "collection_info": null
    },
    {
        "title": "过刘贡甫",
        "author": "王安石",
        "content": "去年约子游山陂，今者仍为大梁客。\n天旋日月不少留，称意人閒宁易得。\n天明径欲相就语，云雪填城万家白。\n冬风吹鬣马更骄，一出何由问行迹。\n能言奇字世已少，终欲追攀岂辞剧。\n枕中鸿宝旧所传，饮我宁辞酒或索。\n吾愿与子同醉醒，颜状虽殊心不隔。\n故知今有可怜人，回首纷纷斗筲窄。",
        "dynasty": "宋",
        "collection_info": null
    },
    {
        "title": "估玉",
        "author": "王安石",
        "content": "潼关西山古蓝田，有气鬰鬰高拄天。\n雄虹雌霓相结缠，昼夜不散非云烟。\n秦人挟斤上其巅，视气所出深镵镌。\n得物盈尺方且坚，以斤试叩声泠然。\n持归市上求百钱，人皆疑嗟莫爱怜。\n大梁老估闻不眠，操金喜取走蹁跹。\n深藏牢包三十年，光怪邻里惊相传，欲献天子无由缘。\n朝廷昨日钟鼓县，呼工琢圭寘神筵。\n玉材细琐不中权，贾孙抱物诏使前。\n红罗复迭帕紫毡，发视绀碧光属联。\n诏问与价当几千，众工让口无敢先。\n嗟我岂识真与全。",
        "dynasty": "宋",
        "collection_info": null
    },
    {
        "title": "信都公家白兔",
        "author": "王安石",
        "content": "水精为宫玉为田，姮娥缟衣洗朱铅。\n宫中老兔非日浴，天使洁白宜婵娟。\n扬鬚弭足桂树间，桂花如霜乱后前。\n赤鸦相望窥不得，空疑两瞳射日丹。\n东西跳梁自长久，天毕横施亦何有。\n凭光下视罝网繁，衣褐纷纷漫回首。\n去年惊堕滁山云，出入虚莽犹无群。\n奇毛难藏果亦得，千里今以穷归君。\n空衢险幽不可返，食君庭除嗟亦窘。\n令予得为此兔谋，丰草长林且游衍。",
        "dynasty": "宋",
        "collection_info": null
    },
    {
        "title": "车螯二首  其一",
        "author": "王安石",
        "content": "车螯肉甚美，由美得烹燔。\n殻以无味弃，弃之能久存。\n予尝怜其肉，柔弱甘咀吞。\n又尝怪其殻，有功不见论。\n醉客快一噉，散投墙壁根。\n宁能为收拾，持用讯医门。",
        "dynasty": "宋",
        "collection_info": null
    },
    {
        "title": "车螯二首  其二",
        "author": "王安石",
        "content": "车螯肉之弱，恃殻保厥身。\n自非身有求，不敢微启唇。\n尚恐擉者得，泥沙常埋堙。\n往往汤火间，身尽殻空存。\n维海错万物，口牙且咀吞。\n尔无如彼何，可畏宁独人。\n无为久自苦，含匿不暴陈。\n豁然从所如，游荡四海滣。\n清波濯其污，白日晒其昏。\n死生或有在，岂遽得烹燔。",
        "dynasty": "宋",
        "collection_info": null
    },
    {
        "title": "与平甫同赋槐",
        "author": "王安石",
        "content": "冰雪泊楚岸，万株同飘零。\n春风都城居，初见叶青青。\n岁行如车轮，荫翳忽满庭。\n秋子今在眼，何时动江舲。",
        "dynasty": "宋",
        "collection_info": null
    },
    {
        "title": "甘棠梨",
        "author": "王安石",
        "content": "甘棠诗所歌，自足夸众果。\n爱其凌秋霜，万玉悬磊砢。\n园夫盛采摘，市贾争包裹。\n车输动盈箱，舟载辄连柁。\n朝分不知数，暮在知几颗。\n但使甘有余，何伤小而椭。\n主人捐千金，饤饾留四坐。\n柑椑与橙栗，在口亦云可。\n都城纷华地，内热易生火。\n问客当此时，蠲烦孰如我。",
        "dynasty": "宋",
        "collection_info": null
    },
    {
        "title": "独山梅花",
        "author": "王安石",
        "content": "独山梅花何所似，半开半谢荆棘中。\n美人零落依草木，志士憔悴守蒿蓬。\n亭亭孤艷带寒日，漠漠远香随野风。\n移栽不得根欲老，回首上林颜色空。",
        "dynasty": "宋",
        "collection_info": null
    },
    {
        "title": "同昌叔赋雁奴",
        "author": "王安石",
        "content": "雁雁无定栖，随阳以南北。\n嗟哉此为奴，至性能恳恻。\n人将伺其殆，奴辄告之亟。\n举群寤而飞，机巧无所得。\n夜或以火取，奴鸣火因匿。\n频惊莫我捕，顾谓奴不直。\n嗷嗷身百忧，泯泯众一息。\n相随入矰缴，岂不听者惑。\n偷安与受绐，自古有亡国。\n君看雁奴篇，祸福甚明白。",
        "dynasty": "宋",
        "collection_info": null
    },
    {
        "title": "老树",
        "author": "王安石",
        "content": "去年北风吹瓦裂，墙头老树冻欲折。\n苍叶蔽屈忽扶疏，野禽从此相与居。\n禽鸣无时不可数，雌雄各自应律吕。\n我床拨书当午眠，能惊我眠聒我语。\n古诗鸟鸣山更幽，我念不若鸣声收。\n但忧此物一朝去，狂风还来欺老树。",
        "dynasty": "宋",
        "collection_info": null
    },
    {
        "title": "赋枣",
        "author": "王安石",
        "content": "种桃昔所传，种枣予所欲。\n在实为美果，论材又良木。\n余甘入邻家，尚得馋妇逐。\n况余秋盘中，快噉取餍足。\n风包堕朱缯，日颗皱红玉。\n贽享古已然，豳诗自宜录。\n{糹丐}怀青齐间，万树荫平陆。\n谁云食之昏，匿知乃成俗。\n广庭觞圣寿，以此参肴蔌。\n愿比赤心投，皇明傥予烛。",
        "dynasty": "宋",
        "collection_info": null
    },
    {
        "title": "飞雁",
        "author": "王安石",
        "content": "雁飞冥冥时下泊，稻粱虽少江湖乐。\n人生何必慕轻肥，辛苦将身到沙漠。\n汉时苏武与张骞，万里生还值偶然。\n丈夫许国当如此，男子辞亲亦可怜。",
        "dynasty": "宋",
        "collection_info": null
    },
    {
        "title": "寓言九首  其一",
        "author": "王安石",
        "content": "诜诜古之士，出必见礼乐。\n群游与群饮，仁义待扬搉。\n心疲歌舞荒，耳聒米盐浊。\n所以后世贤，绝俗乃为学。",
        "dynasty": "宋",
        "collection_info": null
    },
    {
        "title": "寓言九首  其二",
        "author": "王安石",
        "content": "不得君子居，而与小人游。\n疵瑕不相摩，况乃祸衅稠。\n高语不敢出，鄙辞强颜酬。\n始云避世患，自觉日已偷。\n如傅一齐人，以万楚人咻。\n云復学齐言，定復不可求。\n仁义多在野，欲从苦淹留。\n不悲道难行，所悲累身修。",
        "dynasty": "宋",
        "collection_info": null
    },
    {
        "title": "寓言九首  其三",
        "author": "王安石",
        "content": "周公歌七月，耕稼乃王术。\n宣王追祖宗，考牧与宫室。\n甘棠能听讼，召伯圣人匹。\n后生论常高，于世復何实。",
        "dynasty": "宋",
        "collection_info": null
    },
    {
        "title": "寓言九首  其四",
        "author": "王安石",
        "content": "婚丧孰不供，贷钱免尔萦。\n耕收孰不给，倾粟助之生。\n物赢我收之，物窘出使营。\n后世不务此，区区挫兼并。",
        "dynasty": "宋",
        "collection_info": null
    },
    {
        "title": "寓言九首  其五",
        "author": "王安石",
        "content": "贞观业万世，经营岂非艰。\n其子一摇之，宗庙灵几殚。\n开元始聪明，一眚奔岷山。\n功高后毁易，德薄人存难。",
        "dynasty": "宋",
        "collection_info": null
    },
    {
        "title": "寓言九首  其六",
        "author": "王安石",
        "content": "言失于须臾，百世不可除。\n行失几席间，恶名满八区。\n百年养不足，一日毁有余。\n谅彼耻不仁，戒哉惟厥初。",
        "dynasty": "宋",
        "collection_info": null
    },
    {
        "title": "寓言九首  其七",
        "author": "王安石",
        "content": "钟鼓非乐本，本末犹相因。\n仁声入人深，孟子言之醇。\n如何贞观君，从古同隋陈。\n风俗不粹美，惜哉世无臣。",
        "dynasty": "宋",
        "collection_info": null
    },
    {
        "title": "寓言九首  其八",
        "author": "王安石",
        "content": "游鲸厌海浊，出戏清江湄。\n风涛助翻腾，网罟不敢窥。\n失身洲渚间，蝼蚁乘其机。\n物大苦易穷，一穷无所归。",
        "dynasty": "宋",
        "collection_info": null
    },
    {
        "title": "寓言九首  其九",
        "author": "王安石",
        "content": "猛虎卧草间，群鸟从噪之。\n万物忌强梁，宁独以其私。\n虎终机械得，鸟亦弹丸随。\n山鷄不忤物，默与凤凰期。",
        "dynasty": "宋",
        "collection_info": null
    },
    {
        "title": "舟中读书",
        "author": "王安石",
        "content": "冉冉木叶下，萧萧山水秋。\n浮云带田野，落日抱汀洲。\n归卧无与语，出门何所求。\n未能忘感慨，聊以古人谋。",
        "dynasty": "宋",
        "collection_info": null
    },
    {
        "title": "和王乐道读进士试卷",
        "author": "王安石",
        "content": "文章始隋唐，进取归一律。\n安知鸿都事，竟用程人物。\n变今嗟未能，于己空自咄。\n流波亦已漫，高论常见屈。\n故令俶傥士，往往弃堙鬰。\n皋陶叙九德，固有知人术。\n圣世欲尔为，徐观异人出。",
        "dynasty": "宋",
        "collection_info": null
    },
    {
        "title": "自讼",
        "author": "王安石",
        "content": "孔子见南子，子路为不怡。\n欲从公山氏，勃鬰见色辞。\n道如天之苍，万物不能缁。\n弟子尚不信，况余乏才资。\n明知古人仁，语默各有时。\n苟出不自慎，果为听者疑。\n白圭尚有磨，驷马犹能追。\n一言成不智，虽悔欲何为。",
        "dynasty": "宋",
        "collection_info": null
    },
    {
        "title": "彼狂",
        "author": "王安石",
        "content": "上古杳默无人声，日月不忒山川平。\n人与鸟兽相随行，祖孙一死十百生。\n万物不给乃相兵，伏羲画法作后程。\n渔虫猎兽宽群争，势不得已当经营。\n非以示世为聪明，方分类别物有名。\n夸贤尚功列耻荣，蛊僞日巧雕元精。\n至言一出众辄惊，上智闭匿不敢成。\n因时就俗救刖黥，惜哉彼狂以文鸣。\n强取色乐要聋盲，震荡沈浊终无清。\n诙诡徒乱圣人氓，岂若泯默死蚕耕。",
        "dynasty": "宋",
        "collection_info": null
    },
    {
        "title": "众人",
        "author": "王安石",
        "content": "众人纷纷何足竞，是非吾喜非吾病。\n颂声交作莽岂贤，四国流言旦犹圣。\n唯圣人能轻重人，不能铢两为千钧。\n乃知轻重不在彼，要之美恶由吾身。",
        "dynasty": "宋",
        "collection_info": null
    },
    {
        "title": "寄题郢州白雪楼",
        "author": "王安石",
        "content": "折杨黄华笑者多，阳春白雪和者少。\n知音四海无几人，况乃区区郢中小。\n千载相传始欲慕，一时独唱谁能晓。\n古心以此分冥冥，俚耳至今徒扰扰。\n朱楼碧瓦何年有，榱桷连空欲惊矫。\n郢人烂漫醉浮云，郢女参差蹑飞鸟。\n丘墟余响难再得，栏槛兹名復谁表。\n我来欲歌声更吞，石城寒江暮云绕。",
        "dynasty": "宋",
        "collection_info": null
    },
    {
        "title": "圣俞为狄梁公孙作诗要予同作",
        "author": "王安石",
        "content": "虎豹不食子，鸱枭不乘雄。\n人恶甚鸟兽，吾能与成功。\n爱有以计留，去有势不容。\n吾谋适合意，几亦齿奸锋。\n时恩沦九泉，褒取异代忠。\n堂堂社稷臣，近世孰如公。\n空使苗裔孙，称扬得诗翁。\n一读亦使我，慨然想余风。",
        "dynasty": "宋",
        "collection_info": null
    },
    {
        "title": "蒙亭",
        "author": "王安石",
        "content": "隠者委所逢，在物无不足。\n山林与城市，语道归一毂。\n诗人论巨细，此指尚局束。\n颇知区区者，自屏忍所欲。\n孰识古之人，超然遗耳目。\n岂于喧与静，趣舍有偏独。\n命亭今何为，似乃畏惊俗。\n至意不标揭，小名聊自属。\n夏风檐楹寒，冬雪窗户燠。\n春樊乱梅柳，秋径深松菊。\n壶觞日笑傲，裙屣相追逐。\n此乐已难言，持琴作新曲。",
        "dynasty": "宋",
        "collection_info": null
    },
    {
        "title": "和王乐道烘蝨",
        "author": "王安石",
        "content": "秋暑汗流如炙輠，敝衣湿蒸尘垢涴。\n施施众蝨当此时，择肉甘于虎狼饿。\n咀嚙侵肤未云已，爬搔次骨终无那。\n时时对客辄自扪，千百所除纔几箇。\n皮毛得气强復活，爪甲流丹真暂破。\n未能汤沐取一空，且以火攻令少挫。\n踞炉炽炭已不暇，对竈张衣诚未过。\n飘零乍若蛾赴灯，惊扰端如蚁旋磨。\n欲殴百恶死焦灼，肯贷一凶生弃播。\n已观细黠无所容，未放老奸终不堕。\n然脐郿坞患溢世，焚宝鹿台身易货。\n冢中燎入化秦尸，池上焮随迁莽坐。\n彼皆势极就烟埃，况汝命轻侔涕唾。\n逃藏坏絮尚欲索，埋没死灰谁復课。\n熏心得祸尔莫悔，烂额收功吾可贺。\n犹残众虮恨未除，自计宁能久安卧。",
        "dynasty": "宋",
        "collection_info": null
    },
    {
        "title": "和圣俞农具诗十五首 田庐",
        "author": "王安石",
        "content": "田父结田庐，聊容一身息。\n呼儿取茅竹，不借乡人力。\n起行庐旁朝，归卧庐下夕。\n悠悠各有愿，勿笑田庐窄。",
        "dynasty": "宋",
        "collection_info": null
    },
    {
        "title": "和圣俞农具诗十五首 樵斧",
        "author": "王安石",
        "content": "百金聚一冶，所赋以所遭。\n此岂异莫耶，奈何独当樵。\n朝出在人手，暮归在人腰。\n用舍各有时，此日两无邀。",
        "dynasty": "宋",
        "collection_info": null
    },
    {
        "title": "和圣俞农具诗十五首 耕牛",
        "author": "王安石",
        "content": "朝耕草茫茫，暮耕水潏潏。\n朝耕及露下，暮耕连月出。\n自无一毛利，主有千箱实。\n睆彼天上星，空名岂余匹。",
        "dynasty": "宋",
        "collection_info": null
    },
    {
        "title": "和圣俞农具诗十五首 水车",
        "author": "王安石",
        "content": "取车当要津，膏润及远野。\n与天常斡旋，如雨自潀泻。\n置心亦何有，在物偶相假。\n此理乃可言，安得圆机者。",
        "dynasty": "宋",
        "collection_info": null
    },
    {
        "title": "和圣俞农具诗十五首 牧笛",
        "author": "王安石",
        "content": "绿草无端倪，牛羊在平地。\n芊绵杳霭间，落日一横吹。\n超遥送逸响，澶漫写真意。\n岂比卖饧人，吹箫贩童稚。",
        "dynasty": "宋",
        "collection_info": null
    },
    {
        "title": "和圣俞农具诗十五首 扬扇",
        "author": "王安石",
        "content": "精良止如留，疏恶去如摈。\n如摈非尔憎，如留岂吾吝。\n无心以择物，谁喜亦谁愠。\n翁乎勤簸扬，可使糠粃尽。",
        "dynasty": "宋",
        "collection_info": null
    },
    {
        "title": "和圣俞农具诗十五首 田漏",
        "author": "王安石",
        "content": "占星昏晓中，寒暑已不疑。\n田家更置漏，寸晷亦欲知。\n汗与水俱滴，身随阴屡移。\n谁当哀此劳，往往夺其时。",
        "dynasty": "宋",
        "collection_info": null
    },
    {
        "title": "和圣俞农具诗十五首 牛衣",
        "author": "王安石",
        "content": "百兽冬自暖，独牛非氄毛。\n无衣与卒岁，坐恐得空牢。\n主人覆护恩，岂啻一绨袍。\n问尔何以报，离离满东皋。",
        "dynasty": "宋",
        "collection_info": null
    },
    {
        "title": "和圣俞农具诗十五首 耧种",
        "author": "王安石",
        "content": "富家种论石，贫家种论斗。\n富贫同一时，倾泻应心手。\n行看万垄空，坐使千箱有。\n利物博如此，何惭在牛后。",
        "dynasty": "宋",
        "collection_info": null
    },
    {
        "title": "和圣俞农具诗十五首 耒耜",
        "author": "王安石",
        "content": "耒耜见于易，圣人取风雷。\n不有仁智兼，利端谁与开。\n神农后稷死，般尔相寻来。\n山林尽百巧，揉斲无良材。",
        "dynasty": "宋",
        "collection_info": null
    },
    {
        "title": "和圣俞农具诗十五首 钱镈",
        "author": "王安石",
        "content": "于易见耒耜，于诗闻钱镈。\n百工圣人为，此最功不薄。\n欲收禾黍善，先去蒿莱恶。\n愿同欹器悟，更使臣工作。",
        "dynasty": "宋",
        "collection_info": null
    },
    {
        "title": "和圣俞农具诗十五首 耰锄",
        "author": "王安石",
        "content": "锻金以为曲，揉木以为直。\n直曲相后先，心手始两得。\n秦人望屋食，以此当金革。\n君勿易耰锄，耰锄胜锋镝。",
        "dynasty": "宋",
        "collection_info": null
    },
    {
        "title": "和圣俞农具诗十五首 袯襫",
        "author": "王安石",
        "content": "采采霜露下，披披烟雨中。\n蒲茅以为友，短褐相与同。\n勿妒市门人，绮纨被奴僮。\n当惭边城戍，擐甲徂春冬。",
        "dynasty": "宋",
        "collection_info": null
    },
    {
        "title": "和圣俞农具诗十五首 台笠",
        "author": "王安石",
        "content": "耕有春雨濡，耘有秋阳暴。\n二物应时须，九州同我服。\n欲为生少慕，得此自云足。\n君思周伯阳，所愿岂华毂。",
        "dynasty": "宋",
        "collection_info": null
    },
    {
        "title": "和圣俞农具诗十五首 耘鼓",
        "author": "王安石",
        "content": "逢逢戏场声，壤壤战时伍。\n日落未云休，田家亦良苦。\n问儿今垄上，听此何莽卤。\n昨日应官繇，州前看歌舞。",
        "dynasty": "宋",
        "collection_info": null
    },
    {
        "title": "次韵酬微之赠池纸并诗",
        "author": "王安石",
        "content": "微之出守秋浦时，椎冰看捣万谷皮。\n波工龟手咤今样，鱼网肯数荆州池。\n霜纨夺色贾不售，虹玉丧气山无辉。\n方船稳载献天子，善价徐取供吾私。\n十年零落尚百一，持以赠我随清诗。\n君宁久寄金谷地，方执赐笔磨坳螭。\n当留此物朝上国，日侍帝侧书新仪。\n不然名山副史本，褒拔元凯诛穷奇。\n咨予文章非世用，画镂空尔靡冰脂。\n挥毫才足记姓字，窃学又耻从师宜。\n匆匆点污亦何忍，嘉贶但觉难为辞。\n篇终有意责赵璧，穷国恐误连城归。\n倾囊倒箧聊一报，安敢坐以秦为雌。",
        "dynasty": "宋",
        "collection_info": null
    },
    {
        "title": "酬冲卿月晦夜有感",
        "author": "王安石",
        "content": "夜云不见天，况乃星与月。\n萧萧暗尘走，坎坎寒更发。\n楼歌客尚饮，酩酊不畏雪。\n巷哭復有人，邻风送幽咽。\n纷然各所遇，悲喜孰优劣。\n君方感庄周，浩荡摆羁绁。\n归来亦置酒，玉指调絃拨。\n独我坐无为，青灯对明灭。",
        "dynasty": "宋",
        "collection_info": null
    },
    {
        "title": "送子思兄参惠州军",
        "author": "王安石",
        "content": "沄沄曲江水，天借九秋色。\n楼台飞半空，秀气盘韶石。\n载酒填里闾，吹花换朝夕。\n笙箫震河汉，锦绣烂冠帻。\n地灵瘴疠绝，人物倾南极。\n先朝有名臣，卧理讼随息。\n稍稍延诸生，谈笑与宾客。\n子来适妙年，谒入交履舄。\n寂寥九龄后，此独望一国。\n虞翻礼丁览，韩愈俟赵德。\n孤岸镇颓波，俗流未易识。\n我方文葆中，旋逐旌旗蹟。\n去思今岂忘，耳目熟遗迹。\n吏含殷勤言，俛仰问乖隔。\n当时府中儿，侵寻鬓边白。\n下帷虽着书，不捄寒饥迫。\n谓宜门阑士，宦路久烜赫。\n奈何犹差池，更捧丞掾檄。\n骥摧千里蹄，鹏堕九霄翮。\n人生无巧愚，天运有通塞。\n试观驰骋人，意气宇宙窄。\n荣华去路尘，谤辱与山积。\n优游禄仕间，较计谁失得。\n送君强成歌，陟岵翻感激。",
        "dynasty": "宋",
        "collection_info": null
    },
    {
        "title": "送董伯懿归吉州",
        "author": "王安石",
        "content": "我来以丧归，君至因谪徙。\n苍黄忧患中，邂逅遇于此。\n去年服初除，听赦相助喜。\n看君数归月，但屈两三指。\n茫然冬更秋，一笑非愿始。\n篮舆杨柳下，明月芙蕖水。\n僮饥屡闚门，客罢方隠几。\n是非评众诗，成败断前史。\n时时对奕石，漫浪争生死。\n送迎皆幅巾，设食但陈米。\n亦曾戏篇章，挥翰疾蒿矢。\n君豪才有余，我老惫先止。\n东城景阳陌，南望长干紫。\n欲斸三亩蔬，于焉寄残齿。\n经过许后日，唱和犹在耳。\n新恩忽舍我，欣怅生彼己。\n江湖北风帆，捩柂即千里。\n相逢知何时，莫惜缣与纸。",
        "dynasty": "宋",
        "collection_info": null
    },
    {
        "title": "八月十九日试院梦冲卿",
        "author": "王安石",
        "content": "空庭得秋长漫漫，寒露入幕愁衣单。\n喧喧人语已成市，白日未到扶桑间。\n永怀所好却成梦，玉色彷佛开心颜。\n逆知后应不復隔，谈笑明月相与閒。",
        "dynasty": "宋",
        "collection_info": null
    },
    {
        "title": "平甫归饮",
        "author": "王安石",
        "content": "无田士相弔，亦以废燕乐。\n我官虽在朝，得饮乃不数。\n诗书向墙户，宾至无杯杓。\n空取上古言，酬之等糟粕。\n有如扬子云，岁晚天禄阁。\n但无载酒人，识字真未博。\n叔兮归自东，一笑堂上酌。\n绪余不及客，儿女聊相酢。\n高谈非世欢，自慰亦不恶。\n寄言繁华子，此趣由来各。",
        "dynasty": "宋",
        "collection_info": null
    },
    {
        "title": "答陈正叔",
        "author": "王安石",
        "content": "天马志万里，驾盐不如闲。\n壮士困局束，不如弃之完。\n利行有阨辙，势涉无恬澜。\n明明千年羞，促促一日欢。\n孰肯避此世，引身取平宽。\n超然子有意，为我歌考槃。\n予方慕孔氏，委吏久盘桓。\n得失未云殊，聊各趋所安。",
        "dynasty": "宋",
        "collection_info": null
    },
    {
        "title": "过食新城藕",
        "author": "王安石",
        "content": "他年过食新城藕，枕藉船中载亲友。\n今年却到经行处，独坐昏烟对舞柳。\n甘酸向口无所适，牢落盘餐与樽酒。\n冰房玉节漫自好，欲御还休涕垂手。\n曾参宦学居常近，阳城离别初不久。\n人间此愿两未能，西风落日空迴首。",
        "dynasty": "宋",
        "collection_info": null
    },
    {
        "title": "明州钱君倚众乐亭",
        "author": "王安石",
        "content": "使君幕府开东部，名高海曲人知慕。\n舣船谈笑政即成，洗涤山川作嘉趣。\n平泉浩荡银河注，想见明星弄机杼。\n载沙筑成天上路，投虹为桥取孤屿。\n扫除荆棘水中央，碧瓦朱甍随指顾。\n春风满城金版舫，来看置酒新亭上。\n百女吹笙綵凤悲，一夫伐鼓灵鼍壮。\n安期羡门相与游，方丈蓬莱不更求。\n酒酣忽跨鲸鱼去，陈迹空令此地留。",
        "dynasty": "宋",
        "collection_info": null
    },
    {
        "title": "爱日",
        "author": "王安石",
        "content": "雁生阴沙春，冬息阳海澨。\n冥冥取南北，岂以食为累。\n咨予愁病躯，朴鄙人所戏。\n无才治时难，量力当自弃。\n岂知塞上霜，飘然亦何事。\n高堂已白髮，爱日负明义。\n悲风吹平原，秣马聊一愒。\n含怀孰与语，仰屋思嘆喟。\n孟母知身从，莱妻耻人制。\n一肉傥易谋，万钟非得计。",
        "dynasty": "宋",
        "collection_info": null
    },
    {
        "title": "答裴煜道中见寄",
        "author": "王安石",
        "content": "君游苦数归苦晚，一驿险有千里远。\n知君陟降旦暮间，马力不劲厌长坂。\n雨脚坠地花枝低，风头入溪蒲叶偃。\n此处登临不奈愁，琼树森森遮迭巘。",
        "dynasty": "宋",
        "collection_info": null
    },
    {
        "title": "余寒",
        "author": "王安石",
        "content": "余寒驾春风，入我征衣裳。\n扪鬓只得冻，蔽面尚疑创。\n士耳恐犹坠，马毛欲吹僵。\n牢持有失箸，疾饮无留汤。\n曈曈扶桑日，出有万里光。\n可怜当此时，不湿地上霜。\n冥冥鸿雁飞，北望去成行。\n谁言有百鸟，此鸟知阴阳。\n岂时有必至，前识圣所臧。\n把酒谢高翰，我知思故乡。",
        "dynasty": "宋",
        "collection_info": null
    },
    {
        "title": "孤城",
        "author": "王安石",
        "content": "孤城回望距几何，记得好处常经过。\n最思东山烟树色，更忆南湖秋水波。\n百年颠倒如梦寐，万事乖隔徒悲歌。\n应须饮酒不復道，今夜江头明月多。",
        "dynasty": "宋",
        "collection_info": null
    },
    {
        "title": "和微之药名劝酒",
        "author": "王安石",
        "content": "赤车使者锦帐郎，从客珂马留闲坊。\n紫芝眉宇倾一坐，笑语但闻鸡舌香。\n药名劝酒诗实好，陟釐为我书数行。\n真珠的皪鸣槽床，金罂琥珀正可尝。\n史君子细看流光，莫惜觅醉衣淋浪。\n独醒至死诚可伤，欢华易尽悲酸早，人间没药能医老。\n寄言歌管众少年，趁取乌头未白前。",
        "dynasty": "宋",
        "collection_info": null
    },
    {
        "title": "客至当饮酒二首  其一",
        "author": "王安石",
        "content": "结屋在墙阴，闭门读诗书。\n怀我平生友，山水异秦吴。\n杖藜出柴荆，岂无马与车。\n穷通适异趣，谈笑不相愉。\n岂復求古人，浩荡与之俱。\n客至当饮酒，日月无根株。",
        "dynasty": "宋",
        "collection_info": null
    },
    {
        "title": "客至当饮酒二首  其二",
        "author": "王安石",
        "content": "天提两轮光，环我屋角走。\n自从红颜时，照我至白首。\n纍纍地上土，往往平生友。\n少年所种树，磥砢行復朽。\n古人有真意，独在无好丑。\n冥冥谁与论，客至当饮酒。",
        "dynasty": "宋",
        "collection_info": null
    },
    {
        "title": "乙未冬妇子病至春不已",
        "author": "王安石",
        "content": "天旋无穷走日月，青髮能禁几回首。\n儿呻妇嘆冬復春，强欲笑歌难发口。\n黄卷幽寻非贵嗜，藜床稳卧虽贫有。\n二物长乖亦可怜，一生所得犹多苟。",
        "dynasty": "宋",
        "collection_info": null
    },
    {
        "title": "强起",
        "author": "王安石",
        "content": "寒堂耿不寐，辘辘闻车声。\n不知谁家儿，先我霜上行。\n叹息夜未央，遽呼置前楹。\n推枕欲强起，问知星正明。\n昧旦圣所勉，齐诗有鸡鸣。\n嗟予以窃食，更觉负平生。",
        "dynasty": "宋",
        "collection_info": null
    },
    {
        "title": "饮裴侯家",
        "author": "王安石",
        "content": "裴侯饮我日向中，四坐宾客颜皆红。\n扫除高馆邀我入，自出粜麦怜民穷。\n天边眼力破万里，桑麻冥冥山四起。\n野心探寻殊未已，更欲湔衣北城水。\n忽见碧树樱桃悬，下马恣食不论钱。\n赤星磊落入我眼，恐是半醉游青天。\n裴侯方坐尘沙裏，役身救物当如此。\n我曹偶脱簿领閒，何忍爱惜一日闲。\n且归拂席饱眠睡，明日更看滁南山。",
        "dynasty": "宋",
        "collection_info": null
    },
    {
        "title": "送谢师宰赴任楚州  其一",
        "author": "王安石",
        "content": "珠玉不自贵，故为人所怜。\n贤愚亦如此，好恶有自然。\n闻子欲东南，使我抱幽悁。\n炎风沙土中，甘与子留连。\n大梁非无客，跪起废食眠。\n相看独不厌，以此知子贤。\n衰气已难强，壮心方少年。\n才高岂易得，勖子在雕镌。",
        "dynasty": "宋",
        "collection_info": null
    },
    {
        "title": "送谢师宰赴任楚州  其二",
        "author": "王安石",
        "content": "昆崙一支流向东，七月八月船如风。\n爱君少壮此行乐，恨我留连成老翁。\n神头两岸水无穷，伏槛荷花满地红。\n当时不得君携手，今日山川在眼中。",
        "dynasty": "宋",
        "collection_info": null
    },
    {
        "title": "次韵游山门寺望文脊山",
        "author": "王安石",
        "content": "宣城百山间，文脊尤奇峰。\n拔出飞鸟上，图画难为容。\n闻昔有幽人，扪萝追赤松。\n遗形此古室，孤坐鹿裘重。\n人去邈不反，洞壑空藏龙。\n侧行苍崖烟，俯仰求灵踪。\n游者如可得，甘弃万户封。\n安能久尘土，倾倒相迎逢。",
        "dynasty": "宋",
        "collection_info": null
    },
    {
        "title": "车螯",
        "author": "王安石",
        "content": "海于天地间，万物无不容。\n车螯亦其一，埋没沙水中。\n独取常苦易，卫生乏明聪。\n机缄谁使然，含蓄略相同。\n坐欲肠胃得，要令汤火攻。\n置之先生盘，噉客为一空。\n蛮夏怪四坐，不论殻之功。\n狼籍堆左右，弃置任儿童。\n何当强收拾，持问大医工。",
        "dynasty": "宋",
        "collection_info": null
    },
    {
        "title": "疥",
        "author": "王安石",
        "content": "浮阳燥欲出，阴湿与之战。\n燥湿相留连，虫出乃投间。\n搔肤血至股，解衣燎鑪炭。\n方其惬心时，更自无可患。\n呼医急治之，莫惜千金散。\n有乐即有苦，惬心非所愿。",
        "dynasty": "宋",
        "collection_info": null
    },
    {
        "title": "和平甫舟中望九华山二首  其一",
        "author": "王安石",
        "content": "楚越千万山，雄奇此山兼。\n盘根虽巨壮，其末乃修纤。\n去县尚百里，侧身勇前瞻。\n萧条烟岚上，缥缈浮青尖。\n徐行稍復逼，所瞩亦已添。\n精神去亹亹，气象来渐渐。\n卸席取近岸，移船傍苍蒹。\n窥观坐穷晡，未觉晷刻淹。\n江空万物息，四面波澜恬。\n峨然九女鬟，争出一镜奁。\n卧送秋月没，起看朝阳暹。\n游氛荡无余，琐细得尽觇。\n陵空翠纛直，照影寒铓铦。\n冢木立绀髮，崖林张紫髯。\n变态生倏忽，虽神讵能占。\n当留老吾身，少驻谁云餍。\n惜哉秦汉君，黄屋上衡灊。\n等之事嬉游，舍此何其廉。\n我疑二后荒，神物久已厌。\n埋藏在云雾，不欲登昏憸。\n又疑避褒封，蔽匿以为谦。\n或是古史书，脱落简与籤。\n当时备巡游，今不在缃缣。\n终南秦之望，泰山鲁所詹。\n天王与秩祭，俎豆罗酰盐。\n苟能泽下民，维此远亦沾。\n方今东南旱，土脉燥不黏。\n尚无肤寸功，岂免窃食嫌。\n神莽吾难知，士病吾能砭。\n文章巧傅会，智术工飞箝。\n荐宝互珪璧，论材自楩柟。\n苟以饰妇妾，谬云活苍黔。\n岂如幽人乐，兹山谢闾阎。\n穴石作户牖，垂泉当门帘。\n寻奇出后径，览胜倚前檐。\n超然往不返，举世徒呫呫。\n高兴寄日月，千秋伴乌蟾。\n遐追商洛翁，秦火不能炎。\n近慕楚穆生，竟脱楚人钳。\n吾意窃所尚，人谋谅难佥。",
        "dynasty": "宋",
        "collection_info": null
    },
    {
        "title": "和平甫舟中望九华山二首  其二",
        "author": "王安石",
        "content": "谁谓九华远，吾身未尝詹。\n唱篇每起予，予口安能箝。\n忆在秋浦北，空江上新蟾。\n光洁写一镜，迴环两堤奁。\n露坐引衣襋，风行欹帽檐。\n维舟当此时，巨细得尽瞻。\n试尝论大略，次乃述微纤。\n此山广以深，包畜万物兼。\n嘘云吐雾雨，生育靡不渐。\n巍然如九皇，德泽四海沾。\n此山相后先，各出群峰尖。\n毅然如九官，罗立在堂廉。\n挺身百辟上，附丽无奸憸。\n此山高且寒，五月不觉炎。\n草树萋已绿，冰霜尚涵淹。\n颓然如九老，白髮连苍髯。\n此山当无云，秀色鬰以添。\n姹然如九女，靓饰出重帘。\n佩环与巾裙，绀玉青纨缣。\n远之妍西施，近或丑无盐。\n变态不可穷，诗者徒呫呫。\n我初勇一往，役世难安恬。\n浪荒不走职，民瘼当谁砭。\n乖离今数旬，梦想欲窥觇。\n自期得所如，何啻释囚钳。\n念昔太白巅，下视海日暹。\n朅来天柱游，屐齿尚苔黏。\n犹之健饮食，屡飨亦云餍。\n胡为慕攀踏，已惫且不嫌。\n岂其仁智心，山水固所潜。\n男儿有所学，进退不在占。\n功名苟不谐，廊庙等闾阎。\n况乃抡椽杙，其谁辨楩柟。\n归欤岩崖居，料理带与籤。\n得石坐兀兀，逢泉饮厌厌。\n取舍断在独，岂必询谋佥。\n子语实慰我，宁殊邑中黔。\n玉枝将在山，当倚以葭蒹。\n诗力我已屈，锋铓子犹铦。\n扶伤更一战，语汝其无谦。",
        "dynasty": "宋",
        "collection_info": null
    },
    {
        "title": "和中甫兄春日有感",
        "author": "王安石",
        "content": "雪释沙轻马蹄疾，北城可游今暇日。\n溅溅溪谷水乱流，漠漠郊原草争出。\n娇梅过雨吹烂熳，幽鸟迎阳语啾唧。\n分香欲满锦树园，剪綵休开宝刀室。\n胡为我辈坐自苦，不念兹时去如失。\n饱闻高径动车轮，甘卧空堂守经帙。\n淮蝗蔽天农久饿，越卒围城盗少逸。\n至尊深拱罢箫韶，元老相看进刀笔。\n春风生物尚有意，壮士忧民岂无术。\n不成欢醉但悲歌，回首功名古难必。",
        "dynasty": "宋",
        "collection_info": null
    },
    {
        "title": "信陵坊有笼山乐官",
        "author": "王安石",
        "content": "万里山林姿，羽毛何璀璀。\n鸣声应律吕，唯有知者爱。\n都门市井儿，谁翫汝文采。\n应须锁樊笼，勿受丸矰害。",
        "dynasty": "宋",
        "collection_info": null
    },
    {
        "title": "收盐",
        "author": "王安石",
        "content": "州家飞符来比栉，海中收盐今復密。\n穷囚破屋正嗟欷，吏兵操舟去復出。\n海中诸岛古不毛，岛夷为生今独劳。\n不煎海水饿死耳，谁肯坐守无亡逃。\n尔来贼盗往往有，劫杀贾客沈其艘。\n一民之生重天下，君子忍与争秋毫。",
        "dynasty": "宋",
        "collection_info": null
    },
    {
        "title": "省兵",
        "author": "王安石",
        "content": "有客语省兵，兵省非所先。\n方今将不择，独以兵乘边。\n前攻已破散，后距方完坚。\n以众亢彼寡，虽危犹幸全。\n将既非其才，议又不得专。\n兵少败孰继，胡来饮秦川。\n万一虽不尔，省兵当何缘。\n骄惰习已久，去归岂能田。\n不田亦不桑，衣食犹兵然。\n省兵岂无时，施置有后前。\n王功所由起，古有七月篇。\n百官勤俭慈，劳者已息肩。\n游民慕草野，岁熟不在天。\n择将付以职，省兵果有年。",
        "dynasty": "宋",
        "collection_info": null
    },
    {
        "title": "发廪",
        "author": "王安石",
        "content": "先王有经制，颁赍上所行。\n后世不復古，贫穷主兼并。\n非民独如此，为国頼以成。\n筑台尊寡妇，入粟至公卿。\n我尝不忍此，愿见井地平。\n大意苦未就，小官苟营营。\n三年佐荒州，市有弃饿婴。\n驾言发富藏，云以救鳏惸。\n崎岖山谷间，百室无一盈。\n乡豪已云然，罢弱安可生。\n兹地昔丰实，土沃人良耕。\n他州或呰窳，贫富不难评。\n豳诗出周公，根本讵宜轻。\n愿书七月篇，一寤上聪明。",
        "dynasty": "宋",
        "collection_info": null
    },
    {
        "title": "感事",
        "author": "王安石",
        "content": "贱子昔在野，心哀此黔首。\n丰年不饱食，水旱尚何有。\n虽无剽盗起，万一且不久。\n特愁吏之为，十室灾八九。\n原田败粟麦，欲诉嗟无赇。\n间关幸见省，笞扑随其后。\n况是交冬春，老弱就僵仆。\n州家闭仓庾，县吏鞭租负。\n乡邻铢两征，坐逮空南亩。\n取赀官一毫，奸桀已云富。\n彼昏方怡然，自谓民父母。\n朅来佐荒郡，懔懔常惭疚。\n昔之心所哀，今也执其咎。\n乘田圣所勉，况乃余之陋。\n内讼敢不勤，同忧在僚友。",
        "dynasty": "宋",
        "collection_info": null
    },
    {
        "title": "美玉",
        "author": "王安石",
        "content": "美玉小瑕疵，国工犹珍之。\n大贤小玷缺，良交岂其绝。\n小缺可以补，小瑕可以磨。\n不补亦不磨，人为奈尔何。",
        "dynasty": "宋",
        "collection_info": null
    },
    {
        "title": "寄曾子固",
        "author": "王安石",
        "content": "吾少莫与合，爱我君为最。\n君名高山岳，嵑𡾹嵩与泰。\n低心收憃友，似不让尘𡏖。\n又如沧江水，不逆沟畎浍。\n君身揭日月，遇辄破氛霭。\n我材特穷空，无用补仓廥。\n谓宜从君久，垢污得洮汰。\n人生不可必，所愿每颠沛。\n乖离五年余，牢落千里外。\n投身落俗穽，薄宦自钳釱。\n平居每自守，高论从谁丐。\n摇摇西南心，梦想与君会。\n思君挟奇璞，愿售无良侩。\n穷阎抱幽忧，凶祸费禳禬。\n州穷吉士少，谁可婿诸妹。\n仍闻病连月，医药谁可頼。\n家贫奉养狭，谁与通货贝。\n诗人刺曹公，贤者荷戈祋。\n奈何遭平时，德泽盛汪濊。\n鸾凤鸣且下，万羽来翙翙。\n呦呦林间鹿，争出噬苹藾。\n乃令高世士，动辄遭狼狈。\n人事既难了，天理尤茫昧。\n圣贤多如此，自古云无奈。\n周人贵妇女，扁鹊名医滞。\n今世无常势，趋舍唯利害。\n而君信斯道，不闵身穷泰。\n弃捐人间乐，濯耳受天籁。\n谅知安肥甘，未肯顾糠糩。\n龙螭虽蟠屈，不慕蛇蝉蜕。\n令人重感奋，意勇忘身蕞。\n何由日亲灸，病体同砭艾。\n功名未云合，岁月尤须愒。\n怀思切劘效，中夜泪霶霈。\n君尝许过我，早晚治车轪。\n山溪虽峻恶，高眺发蒙{目市}。\n峰峦碧参差，木树青晻蔼。\n桐江路尤驶，飞桨下鸣濑。\n鱼村指暮火，酒舍瞻晨旆。\n清醪足消忧，玉鲫行可脍。\n行行愿无留，日夕伫倾盖。\n会将见颜色，不復谋蓍蔡。\n延陵古君子，议乐耻言郐。\n细事岂足论，故欲论其大。\n披披发鞬櫜，懔懔见戈锐。\n探深犯严壁，破惑翻强旝。\n离行步荃兰，偶坐阴松桧。\n宵床连衾帱，昼食共粗粝。\n兹欢何时合，清瘦见衣带。\n作诗寄微诚，诚语无綵绘。",
        "dynasty": "宋",
        "collection_info": null
    },
    {
        "title": "同杜史君饮城南",
        "author": "王安石",
        "content": "山公游何处，白马鸣翩翩。\n檀栾十亩碧，五月浮寒烟。\n留客听其间，风吹江海县。\n出樽不见日，竹外空青天。\n焚蜡助月出，酒光发金船。\n狂客惜不去，醉翁舞回旋。\n何必吹箫人，玉枝自婵娟。\n归路借红烛，雨星低马前。",
        "dynasty": "宋",
        "collection_info": null
    },
    {
        "title": "有感",
        "author": "王安石",
        "content": "忆昔与胡子，戏娱西城幽。\n放斥仆与马，独身步田畴。\n牛竖歌我旁，听之为久留。\n一接田父语，嘆之胜王侯。\n追逐恨不恣，暮归辄怀愁。\n顾常轻千乘，只愿足一丘。\n子时怪我少，好此寂寞游。\n笙簧不入耳，又不甘醪羞。\n那知抱孤伤，罢顿不能遒。\n世味已鲜少，但余野心稠。\n乖离今十年，班髮满我头。\n昔兴亦略尽，食眠常百忧。\n每逢佳山水，欲往辄復休。\n方壮遂如此，况乃高春秋。",
        "dynasty": "宋",
        "collection_info": null
    },
    {
        "title": "送孙叔康赴御史府",
        "author": "王安石",
        "content": "古人喜经纶，万事惭强聒。\n时来上青冥，俯仰但一节。\n危言回丘山，声利尽毫末。\n由来治乱体，宿昔心已达。\n肯随俗好恶，议论轻自决。\n遗风何寥寥，梦寐待豪杰。\n天书下东南，趣召赴严阙。\n长材晦朝伦，高行隠家闼。\n新除酬问望，宿藴行施设。\n念吾非忘形，此理未易说。",
        "dynasty": "宋",
        "collection_info": null
    },
    {
        "title": "别马秘丞",
        "author": "王安石",
        "content": "伯夷恶一世，季也皆乡人。\n吾尝论夫子，有似季之伦。\n人情路万殊，近世颇荆榛。\n唯君游其间，坦坦得所循。\n意君诚恺悌，慕向从宿昔。\n奈何初相欢，鹢首已云北。\n莓莓郊原青，漠漠风雨黑。\n冠盖满津亭，君今去何适。",
        "dynasty": "宋",
        "collection_info": null
    },
    {
        "title": "到郡与同官饮",
        "author": "王安石",
        "content": "泻碧沄沄横带郭，浮苍霭霭遥连阁。\n草木犹疑夏鬰葱，风云已见秋萧索。\n荒歌野舞同醉醒，水果山肴互酬酢。\n自嫌多病少欢颜，独负嘉宾此时乐。",
        "dynasty": "宋",
        "collection_info": null
    },
    {
        "title": "自舒州追送朱氏女弟憩独山馆宿木瘤僧舍明日度长安岭至皖口",
        "author": "王安石",
        "content": "晨霜践河梁，落日憩亭皋。\n念彼千里行，恻恻我心劳。\n揽辔上层冈，下临百仞濠。\n寒流咽欲绝，鱼鼈久已逃。\n暮行苦邅迴，细路隠蓬蒿。\n惊麏出马前，鸟骇亡其曹。\n投僧避夜雨，古檠昏无膏。\n山木鸣四壁，疑身在波涛。\n平明长安岭，飞雪忽满袍。\n天低浮云深，更觉所向高。",
        "dynasty": "宋",
        "collection_info": null
    },
    {
        "title": "招同官游东园",
        "author": "王安石",
        "content": "青青石上蘗，霜至亦已凋。\n冉冉水中蒲，尔生信无聊。\n感此岁云晚，欲欢念谁邀。\n嘉我二三子，为回东城镳。\n幽菊尚可泛，取鱼繫榆条。\n毋为百年忧，一日以逍遥。",
        "dynasty": "宋",
        "collection_info": null
    },
    {
        "title": "九日随家人游东山遂游东园",
        "author": "王安石",
        "content": "暑往讵几时，凉归亦云暂。\n相随东山乐，及此身无憾。\n聊回清池柂，更伏荒城槛。\n采采黄金花，持杯为君泛。",
        "dynasty": "宋",
        "collection_info": null
    },
    {
        "title": "秋怀",
        "author": "王安石",
        "content": "城南平野寒多露，窗壁含风秋气度。\n邻桑槭槭已欲空，悲虫啾啾促机杼。\n柴门半掩扫鸟迹，独抱残编与神遇。\n韩公既去岂能追，孟子有来还不拒。",
        "dynasty": "宋",
        "collection_info": null
    },
    {
        "title": "既别羊王二君与同官会饮于城南因成一篇追寄",
        "author": "王安石",
        "content": "赤车使者白头翁，当归入见天门冬。\n与山久别悲匆匆，泽泻半天河汉空。\n羊王不留行薄晚，酒肉从容追路远。\n临流黄昏席未卷，玉壶倒尽黄金盏。\n罗列当辞更缱绻，预知子不空青眼。\n严徐长卿误推挽，老年挥翰天子苑。\n送车陆续随子返，坐听城鷄肠宛转。",
        "dynasty": "宋",
        "collection_info": null
    },
    {
        "title": "试茗泉",
        "author": "王安石",
        "content": "此泉地何偏，陆羽曾未阅。\n坻沙光散射，窦乳甘潜洩。\n灵山不可见，嘉草何由啜。\n但有梦中人，相随掬明月。",
        "dynasty": "宋",
        "collection_info": null
    },
    {
        "title": "跃马泉",
        "author": "王安石",
        "content": "古水缩蛟螭，憎山欲隳突。\n山祇来伐之，半岭跳啮膝。\n玉珂鸣塞空，组练光照日。\n崩腾赴不测，一陷常万匹。\n神战异人间，千秋为儵忽。\n泉旁往来客，夜寄幽人室。\n但听鸣萧萧，何由见神物。",
        "dynasty": "宋",
        "collection_info": null
    },
    {
        "title": "白纻山",
        "author": "王安石",
        "content": "白纻众山顶，江湖所萦带。\n浮云卷晴明，可见九州外。\n肩舆上寒空，置酒故人会。\n峰峦张锦绣，草木吹竽籁。\n登临信地险，俯仰知天大。\n留欢薄日晚，起视飞鸟背。\n残年苦局束，往事嗟摧坏。\n歌舞不可求，桓公井空在。",
        "dynasty": "宋",
        "collection_info": null
    },
    {
        "title": "七星砚",
        "author": "王安石",
        "content": "余闻星堕地，往往化为石。\n石上有七星，此理余莫测。\n持来当白日，光彩不为匿。\n恍如起鸿蒙，俛仰帝垣侧。\n当由偶然似，见取参笔墨。\n豪心荡珍异，乐以万金得。\n南工始为僞，傅合巧无隙。\n亦时疑世人，故自有能识。",
        "dynasty": "宋",
        "collection_info": null
    },
    {
        "title": "九鼎",
        "author": "王安石",
        "content": "禹行掘山走百谷，蛟龙窜藏魑魅伏。\n心志幽妖尚觊隙，以金铸鼎空九牧。\n冶云赤天涨为黑，韛风余吹山拔木。\n鼎成聚观变怪索，夜人行歌鬼昼哭。\n功施元元后无极，三姓卫守相传属。\n弱周无人有宜出，沈之九幽拆地轴。\n始皇区区求不得，坐令神奸窥邑屋。",
        "dynasty": "宋",
        "collection_info": null
    },
    {
        "title": "九井",
        "author": "王安石",
        "content": "沿崖涉涧三十里，高下荦确无人耕。\n扪萝挽茑到山趾，仰见吹泻何峥嵘。\n余声投林欲风雨，末势卷土犹溪阬。\n飞虫凌兢走兽栗，霜雪夏落雷冬鸣。\n野人往往见神物，鳞甲漠漠云随行。\n我来立久无所得，空数石上菖蒲生。\n中官繫龙沉玉册，小吏磔狗浇银觥。\n地形偶尔藏险怪，天意未必司阴晴。\n山川在理有崩竭，丘壑自古相虚盈。\n谁能保此千世后，天柱不折泉常倾。",
        "dynasty": "宋",
        "collection_info": null
    },
    {
        "title": "寄题众乐亭",
        "author": "王安石",
        "content": "陵阳游观吾所好，恨不即过众乐亭。\n尝闻彷佛入梦寐，吟笔自欲图丹青。\n千峰秀出百里外，忽于其上峥檐楹。\n朝云嘘岩日暖暖，夜水落涧风泠泠。\n春花窈窕鸟争舞，夏木荫鬰猿哀鸣。\n潦收叶落天地爽，海月影到山川明。\n篮舆晨出谁与适，坐与万物观虚盈。\n令思民事不忍后，田间笑语催蚕耕。\n吏休归舍狱讼少，墟落饮酒欲秋成。\n唯愁一日夺令去，出来老稚交逢迎。\n彼民安知方禄仕，徒喜使我宽逋征。\n令知道义士林服，遗爱岂用吾诗评。",
        "dynasty": "宋",
        "collection_info": null
    },
    {
        "title": "书会别亭",
        "author": "王安石",
        "content": "西城路，居人送客西归处。\n年年借问去何时，今日扁舟从此去。\n春风吹花落高枝，飞来飞去不自知。\n路上行人亦如此，应有重来此处时。",
        "dynasty": "宋",
        "collection_info": null
    },
    {
        "title": "题舒州山谷寺石牛洞泉穴",
        "author": "王安石",
        "content": "水泠泠而北出，山靡靡而旁围。\n欲穷源而不得，竟怅望以空归。",
        "dynasty": "宋",
        "collection_info": null
    },
    {
        "title": "泊舟姑苏",
        "author": "王安石",
        "content": "朝游盘门东，暮出阊门西。\n四顾茫无人，但见白日低。\n荒林带昏烟，上有归鸟啼。\n物皆得所託，而我无安栖。",
        "dynasty": "宋",
        "collection_info": null
    },
    {
        "title": "昆山慧聚寺次孟郊韵",
        "author": "王安石",
        "content": "僧蹊蟠青苍，莓苔上秋床。\n露翰饥更清，风蘤远亦香。\n扫石出古色，洗松纳空光。\n久游不忍还，迫迮冠盖场。",
        "dynasty": "宋",
        "collection_info": null
    },
    {
        "title": "如归亭顺风",
        "author": "王安石",
        "content": "春江窈窈来无地，飞帆浩浩穷天际。\n朝出吴川夕霅溪，回首乔林吹岸荠。\n柁师高卧自啸歌，戏彼挽舟行復止。\n人生万事反衍多，道路后先能几何。",
        "dynasty": "宋",
        "collection_info": null
    },
    {
        "title": "垂虹亭",
        "author": "王安石",
        "content": "三江五湖口，地与天不隔。\n日月所蔽亏，东西渺然白。\n漫漫浸北斗，浩浩浮南极。\n谁投此虹蜺，欲济两间阨。\n中流杂蜃气，栏楯相承翼。\n初疑神所为，灭没在顷刻。\n晨兴坐其上，傲兀至中昃。\n犹怜变化功，不谓因人役。\n今君持酒浆，谈笑顾宾客。\n颇夸九州物，壮丽此无敌。\n荧煌丹砂柱，璀璨黄金壁。\n中家不虑始，助我皆豪殖。\n喟予独感此，剥烂有终极。\n改作不可无，还当采民力。",
        "dynasty": "宋",
        "collection_info": null
    },
    {
        "title": "张氏静居院",
        "author": "王安石",
        "content": "动者利进为，静者乐止居。\n物性有偏得，惟贤时卷舒。\n张侯始出仕，所至多名誉。\n老矣归偃休，买地斸荒芜。\n屋成为令名，名实与时俱。\n南堂栖幽真，晨起瞻像图。\n北堂画五禽，游戏养形躯。\n燕有诸宾庭，学有诸子庐。\n问侯年几何，矫矫八十余。\n问侯何能尔，心不藏忧愉。\n问侯客何为，弦歌饮投壶。\n问侯儿何读，夏商及唐虞。\n嵩山填门户，洛水绕阶除。\n侯于山水间，结驷有通衢。\n我念老退者，古多贤大夫。\n留侯亦养生，乃欲凌空虚。\n闭门不饮酒，岂异山中臞。\n疏傅稍喜客，挥金能自娱。\n不闻喜教子，满屋青紫朱。\n张侯能兼取，胜事古所无。\n褒称有乐石，丞相为之书。\n而我不自量，闻风亦歌呼。",
        "dynasty": "宋",
        "collection_info": null
    },
    {
        "title": "丙戌五日京师作二首  其一",
        "author": "王安石",
        "content": "北风阁雨去不下，惊沙苍茫乱昏晓。\n传闻城外八九里，雹大如拳死飞鸟。",
        "dynasty": "宋",
        "collection_info": null
    },
    {
        "title": "丙戌五日京师作二首  其二",
        "author": "王安石",
        "content": "浮云离披久不合，太阳独行干万物。\n谁令昨夜雨霶沱，北风萧萧寒到骨。",
        "dynasty": "宋",
        "collection_info": null
    },
    {
        "title": "答客",
        "author": "王安石",
        "content": "士常疑西伯，何至羑里辱。\n瞽鳏亲父子，尚脱井廪酷。\n昏主虽圣臣，飞祸安可卜。\n致命遂其志，虽穷不为戮。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 顾林亭",
        "author": "王安石",
        "content": "寥寥湖上亭，不见野王居。\n平林岂旧物，岁晚空扶疏。\n自古圣贤人，邑国皆丘墟。\n不朽在名德，千秋想其余。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 寒穴",
        "author": "王安石",
        "content": "神泉冽冰霜，高穴与云平。\n空山渟千秋，不出呜咽声。\n山风吹更寒，山月相与清。\n北客不到此，如何洗烦酲。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 吴王猎场",
        "author": "王安石",
        "content": "吴王好射虎，但射不操戈。\n匹马掠广场，万兵助遮罗。\n时平事非昔，此地桑麻多。\n猛兽亦已尽，牛羊在田坡。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 始皇驰道",
        "author": "王安石",
        "content": "穆王得八骏，万事得期修。\n茫茫万载间，復此好远游。\n车轮与马迹，此地亦尝留。\n想当治道时，劳者尸如丘。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 柘湖",
        "author": "王安石",
        "content": "柘林着湖山，菱叶蔓湖滨。\n秦女亦何事，能为此湖神。\n年年赛鸡豚，渔子自知津。\n幽妖窟险阻，祸福易欺人。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 陆瑁养鱼池",
        "author": "王安石",
        "content": "野人非昔人，亦復水上居。\n纷纷水中游，岂是昔时鱼。\n吹波浮还没，竞食糟糠余。\n吞舟不可见，守此岁月除。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 华亭谷",
        "author": "王安石",
        "content": "巨川非一源，源亦在众流。\n此谷乃清浅，松江能覆舟。\n虫鱼何所知，上下相沉浮。\n徒嗟大盈北，浩浩无春愁。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 陆机宅",
        "author": "王安石",
        "content": "故物一已尽，嗟此岁年深。\n野桃自着花，荒棘自生鍼。\n芊芊谷水阳，鬰鬰昆山阴。\n俛仰但如昨，游者不可寻。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 昆山",
        "author": "王安石",
        "content": "玉人生此山，山亦传此名。\n崖风与穴水，清越有余声。\n悲哉世所珍，一出受欹倾。\n不如鹤与猿，栖息尚全生。",
        "dynasty": "宋",
        "collection_info": null
    },
    {
        "title": "次韵唐彦猷华亭十咏 三女岗",
        "author": "王安石",
        "content": "自古世上雄，慷慨擅功名。\n当时岂有力，能使死者生。\n三女共一丘，此憾亦难平。\n音容若有作，无力倾人城。",
        "dynasty": "宋",
        "collection_info": null
    },
    {
        "title": "太白岭",
        "author": "王安石",
        "content": "太白巃嵷东南驰，众岭环合青纷披。\n烟云厚薄皆可爱，树石疏密自相宜。\n阳春已归鸟语乐，溪水不动鱼行迟。\n生民何由得处所，与兹鱼鸟相谐熙。",
        "dynasty": "宋",
        "collection_info": null
    },
    {
        "title": "秃山",
        "author": "王安石",
        "content": "吏役沧海上，瞻山一停舟。\n怪此秃谁使，乡人语其由。\n一狙山上鸣，一狙从之游。\n相匹乃生子，子众孙还稠。\n山中草木盛，根实始易求。\n攀挽上极高，屈曲亦穷幽。\n众狙各丰肥，山乃尽侵牟。\n攘争取一饱，岂暇议藏收。\n大狙尚自苦，小狙亦已愁。\n稍稍受咋嚙，一毛不得留。\n狙虽巧过人，不善操锄耰。\n所嗜在果谷，得之常似偷。\n嗟此海山中，四顾无所投。\n生生未云已，岁晚将安谋。",
        "dynasty": "宋",
        "collection_info": null
    },
    {
        "title": "赠曾子固",
        "author": "王安石",
        "content": "曾子文章众无有，水之江汉星之斗。\n挟才乘气不媚柔，群儿谤伤均一口。\n吾语群儿勿谤伤，岂有曾子终皇皇。\n借令不幸贱且死，后日犹为班与扬。",
        "dynasty": "宋",
        "collection_info": null
    },
    {
        "title": "鲍公水",
        "author": "王安石",
        "content": "村南鲍公山，山北鲍公水。\n高穴逗远源，泠泠落山嘴。\n玉色与饴味，不可他味比。\n竹树四蒙密，翠藤相披靡。\n漫郎昔少年，幽居得之此。\n临窥若有遇，爱嘆无时已。\n浮名未污染，永矢终焉尔。\n奈何中弃入长安，十载风尘化旧颜。\n欢嚣满耳不可洗，此水泠泠空在山。",
        "dynasty": "宋",
        "collection_info": null
    },
    {
        "title": "寄李士宁先生",
        "author": "王安石",
        "content": "楼台高耸间晴霞，松桧阴森夹柳斜。\n渴愁如箭去年华，陶情满满倾榴花。\n自嗟不及门前水，流到先生云外家。",
        "dynasty": "宋",
        "collection_info": null
    },
    {
        "title": "僧德殊家水帘求予咏",
        "author": "王安石",
        "content": "淙淙万音落石颠，皎皎一派当檐前。\n清风高吹鸾鹤唳，白日下照蛟龙涎。\n浮云粧额自能卷，缺月琢钩相与县。\n朱门试问幽人价，翡翠鲛绡不直钱。",
        "dynasty": "宋",
        "collection_info": null
    },
    {
        "title": "杭州修广师法喜堂",
        "author": "王安石",
        "content": "浮屠之法与世殊，洗涤万事求空虚。\n师心以此不挂物，一堂收身自有余。\n堂阴置石双嵽嵲，石脚立竹青扶疏。\n一来已觉肝胆豁，况乃宴坐穷朝晡。\n忆初救时勇自许，壮大看俗尤崎岖。\n丰车肥马载豪杰，少得志愿多忧虞。\n始知进退各有理，造次未可分贤愚。\n会将筑室返耕钓，相与此处吟山湖。",
        "dynasty": "宋",
        "collection_info": null
    },
    {
        "title": "復至曹娥堰寄剡县丁元珍",
        "author": "王安石",
        "content": "溪水浑浑来自北，千山抱水清相射。\n山深水急无艇子，欲从故人安可得。\n故人昔日此水上，樽酒扁舟慰行役。\n津亭把手坐一笑，我喜满怀君动色。\n论新讲旧惜未足，落日低徊已催客。\n离心自醉不復饮，秋果寒花空满席。\n今年却坐相逢处，怊怅难求别时迹。\n可怜溪水自南流，安得溪船问消息。",
        "dynasty": "宋",
        "collection_info": null
    },
    {
        "title": "答曾子固南丰道中所寄",
        "author": "王安石",
        "content": "吾子命世豪，术学穷无閒。\n直意慕圣人，不问闵与颜。\n彼昏何为者，诬构来{口颜}{口颜}。\n应逮犯秋阳，动为人所嘆。\n不恤我躬瘁，乃嗟天泽悭。\n令人念公卿，烨烨趋王班。\n泊无悯世意，狙猿而佩环。\n爱子所守卓，忧予不能攀。\n永矢从子游，合如扉上镮。\n愿言借余力，迎浦疏潺潺。\n亦有衣上尘，可攀禆泰山。\n大江秋正清，岛溆相萦弯。\n四盼浩无主，日暮烟霞斑。\n水竹密以劲，霜枫衰更殷。\n赏託亦云健，行矣非閒关。\n相期东北游，致馆淮之湾。\n无为袭宁嬴，悠然及温还。",
        "dynasty": "宋",
        "collection_info": null
    },
    {
        "title": "寄赠胡先生",
        "author": "王安石",
        "content": "先生天下豪杰魁，胸臆广博天所开。\n文章事业望孔孟，不復睥睨蔡与崔。\n十年留滞东南州，饱足藜藿安蒿莱。\n独鸣道德惊此民，民之闻者源源来。\n高冠大带满门下，奋如百蛰乘春雷。\n恶人沮服善者起，昔时蹻跖今骞回。\n先生不试乃能尔，诚令得志如何哉。\n吾愿圣帝营太平，补葺廊庙枝倾颓。\n披旒发纩广耳目，照彻山谷多遗材。\n先收先生作梁柱，以次构架桷与榱。\n群臣面向帝深拱，仰戴堂陛方崔嵬。",
        "dynasty": "宋",
        "collection_info": null
    },
    {
        "title": "得曾子固书因寄",
        "author": "王安石",
        "content": "始吾居扬日，重问每见及。\n云将自亲侧，万里同讲习。\n子行何舒舒，吾望已汲汲。\n穷年梦东南，颜色不可挹。\n仁贤岂欺我，正恐事维絷。\n严亲抱忧衰，生理頼以给。\n不然航江外，天寒北风急。\n无乃山路恶，仆弱马行涩。\n孤怀未肯开，岁物忽如蛰。\n朅来高邮住，巷屋颇卑湿。\n蓬蒿稍芟除，茅竹随补葺。\n苟云御风气，尚恐忧雨汁。\n故人莫在眼，屡独开巾笈。\n忠信盖未见，吾敢诬兹邑。\n出关谁与语，念子百忧集。\n眺听聊自放，日暮城头立。\n徐归坐当户，使者操书入。\n时开识子意，如渴得美湆。\n骊驹日就道，玉手行可执。\n旧学待镌磨，新文得删拾。\n重登城头望，喜气满原隰。",
        "dynasty": "宋",
        "collection_info": null
    },
    {
        "title": "寄虔州江阴二妹",
        "author": "王安石",
        "content": "贡水日夜下，下与章水期。\n我行二水间，无日不尔思。\n飘若越鸟北，心常在南枝。\n又如岐首蛇，南北两欲驰。\n逝者日已远，百忧讵能追。\n生存苦乖隔，邂逅亦何时。\n女子归有道，善怀见于诗。\n庶云留汝车，慰我堂上慈。",
        "dynasty": "宋",
        "collection_info": null
    },
    {
        "title": "登越州城楼",
        "author": "王安石",
        "content": "越山长青水长白，越人长家山水国。\n可怜客子无定宅，一梦三年今復北。\n浮云缥缈抱城楼，东望不见空回头。\n人间未有归耕处，早晚重来此地游。",
        "dynasty": "宋",
        "collection_info": null
    },
    {
        "title": "忆昨诗示诸外弟",
        "author": "王安石",
        "content": "忆昨此地相逢时，春入穷谷多芳菲。\n短垣囷囷冠翠岭，踯躅万树红相围。\n幽花媚草错杂出，黄蜂白蝶参差飞。\n此时少壮自负恃，意气与日争光辉。\n乘闲弄笔戏春色，脱略不省旁人讥。\n坐欲持此博轩冕，肯言孔孟犹寒饥。\n丙子从亲走京国，浮尘坌并缁人衣。\n明年亲作建昌吏，四月挽船江上矶。\n端居感慨忽自寤，青天闪烁无停晖。\n男儿少壮不树立，挟此穷老将安归。\n吟哦图书谢庆弔，坐室寂寞生伊威。\n材疏命贱不自揣，欲与稷契遐相希。\n旻天一朝畀以祸，先子泯没予谁依。\n精神流离肝肺绝，眦血被面无时晞。\n母兄呱呱泣相守，三载厌食钟山薇。\n属闻降诏起群彦，遂自下国趋王畿。\n刻章琢句献天子，钓取薄禄欢庭闱。\n身着青衫手持版，奔走卒岁官淮沂。\n淮沂无山四封庳，独有庙塔尤峨巍。\n时时凭高一怅望，想见江南多翠微。\n归心动荡不可抑，霍若猛吹翻旌旗。\n腾书漕府私自列，仁者恻隠从其祈。\n暮春三月乱江水，劲橹健帆如转机。\n还家上堂拜祖母，奉手出涕纵横挥。\n出门信马向何许，城郭宛然相识稀。\n永怀前事不自适，却指舅馆接山扉。\n当时髫儿戏我侧，于今冠佩何颀颀。\n况復丘樊满秋色，蜂蝶摧藏花草腓。\n令人感嗟千万绪，不忍苍卒回骖騑。\n留当开樽强自慰，邀子剧饮毋予违。",
        "dynasty": "宋",
        "collection_info": null
    },
    {
        "title": "欣会亭",
        "author": "王安石",
        "content": "数家邻水竹，一坞共云林。\n晚食静适己，独谣欣会心。\n移床随漫兴，操策取幽寻。\n未爱神锥汝，犹怜妙斲琴。",
        "dynasty": "宋",
        "collection_info": null
    },
    {
        "title": "东皋",
        "author": "王安石",
        "content": "起伏晴云径，纵横暖水陂。\n草长流翠碧，花远没黄鹂。\n楚制从人笑，吴吟得自怡。\n东皋兴不浅，游走及芳时。",
        "dynasty": "宋",
        "collection_info": null
    },
    {
        "title": "岁晚",
        "author": "王安石",
        "content": "月映林塘澹，风含笑语凉。\n俯窥怜绿凈，小立伫幽香。\n携幼寻新的，扶衰坐野航。\n延缘久未已，岁晚惜流光。",
        "dynasty": "宋",
        "collection_info": null
    },
    {
        "title": "半山春晚即事",
        "author": "王安石",
        "content": "春风取花去，酬我以清阴。\n翳翳陂路静，交交园屋深。\n床敷每小息，杖屦或幽寻。\n惟有北山鸟，经过遗好音。",
        "dynasty": "宋",
        "collection_info": null
    },
    {
        "title": "欹眠",
        "author": "王安石",
        "content": "翠幙卷东冈，欹眠月半床。\n松声悲永夜，荷气馥初凉。\n清话非无寄，幽期故不忘。\n扁舟亦在眼，终自懒衣裳。",
        "dynasty": "宋",
        "collection_info": null
    },
    {
        "title": "露坐",
        "author": "王安石",
        "content": "露坐看沟月，飘然风度荷。\n珠跳散作点，金涌合成波。\n老失芳岁易，静知良夜多。\n陵秋久不寐，吾乐岂弦歌。",
        "dynasty": "宋",
        "collection_info": null
    },
    {
        "title": "山行",
        "author": "王安石",
        "content": "出写清浅景，归穿苍翠阴。\n平头均楚制，长耳嗣吴吟。\n暮岭已佳色，寒泉仍好音。\n谁同此真意，倦鸟亦幽寻。",
        "dynasty": "宋",
        "collection_info": null
    },
    {
        "title": "题雱祠堂",
        "author": "王安石",
        "content": "斯文实有寄，天岂偶生才。\n一日凤鸟去，千秋梁木摧。\n烟留衰草恨，风造暮林哀。\n岂谓登临处，飘然独往来。",
        "dynasty": "宋",
        "collection_info": null
    },
    {
        "title": "定林",
        "author": "王安石",
        "content": "漱甘凉病齿，坐旷息烦襟。\n因脱水边屦，就敷岩上衾。\n但留云对宿，仍值月相寻。\n真乐非无寄，悲虫亦好音。",
        "dynasty": "宋",
        "collection_info": null
    },
    {
        "title": "送张甥赴青州幕",
        "author": "王安石",
        "content": "人情每期费，之子适予心。\n老饯城东陌，悲分岁暮襟。\n少留班露草，遂往隔云林。\n未觉青丘远，因风嗣好音。",
        "dynasty": "宋",
        "collection_info": null
    },
    {
        "title": "送张宣义之官越幕二首  其一",
        "author": "王安石",
        "content": "会稽游宦乡，海物错句章。\n土润箭萌美，水甘茶串香。\n今君诚暂屈，他日恐难忘。\n唯有西兴渡，灵胥或怒张。",
        "dynasty": "宋",
        "collection_info": null
    },
    {
        "title": "送张宣义之官越幕二首  其二",
        "author": "王安石",
        "content": "谁谓贵公子，乃如寒士家。\n真宜举敦朴，已自胜浮华。\n洲荻藏迷子，溪篁拥若耶。\n相望只在眼，音问莫言赊。",
        "dynasty": "宋",
        "collection_info": null
    },
    {
        "title": "送赞善张轩民西归",
        "author": "王安石",
        "content": "柴荆雀有罗，公子数经过。\n邂逅相知晚，从容所得多。\n百忧生暮齿，一笑隔沧波。\n早晚西州路，遥听下坂珂。",
        "dynasty": "宋",
        "collection_info": null
    },
    {
        "title": "送邓监簿南归",
        "author": "王安石",
        "content": "不见骊塘路，茫然四十春。\n长为异乡客，每忆故时人。\n水阅公三世，云浮我一身。\n濠梁送归处，握手但悲辛。",
        "dynasty": "宋",
        "collection_info": null
    },
    {
        "title": "秋夜二首  其一",
        "author": "王安石",
        "content": "客卧书颠倒，虫鸣坐寂寥。\n残灯生暗晕，重露集寒条。\n真乐闲尤见，深禅静更超。\n此怀无与晤，拥鼻一长谣。",
        "dynasty": "宋",
        "collection_info": null
    },
    {
        "title": "秋夜二首  其二",
        "author": "王安石",
        "content": "幔逗长风细，窗留半月斜。\n浮烟暝绿草，泫露冷黄花。\n独曳缘云策，仍寻度水槎。\n归时参夜半，邻犬静中譁。",
        "dynasty": "宋",
        "collection_info": null
    },
    {
        "title": "即事",
        "author": "王安石",
        "content": "径暖草如积，山晴花更繁。\n纵横一川水，高下数家村。\n静憩鷄鸣午，荒寻犬吠昏。\n归来向人说，疑是武陵源。",
        "dynasty": "宋",
        "collection_info": null
    },
    {
        "title": "昼寝",
        "author": "王安石",
        "content": "井径从芜漫，青藜亦倦扶。\n百年唯有且，万事总无如。\n弃置蕉中鹿，驱除屋上乌。\n独眠窗日午，往往梦华胥。",
        "dynasty": "宋",
        "collection_info": null
    },
    {
        "title": "过故居",
        "author": "王安石",
        "content": "泝栰开新屋，扶舆绕故园。\n事遗心独寄，路翳目空存。\n野果寒林寂，蛮花午簟温。\n难忘旧时处，欲宿愧桑门。",
        "dynasty": "宋",
        "collection_info": null
    },
    {
        "title": "雁",
        "author": "王安石",
        "content": "北去还为客，南来岂是归。\n倦投空渚泊，饥帖冷云飞。\n垣栅鷄长暖，沟池鹜自肥。\n怜渠不知此，更堕野人机。",
        "dynasty": "宋",
        "collection_info": null
    },
    {
        "title": "与道原过西庄遂游宝乘道原游西庵遂至草堂宝乘寺二首  其一",
        "author": "王安石",
        "content": "桑杨已零落，藻荇亦消沈。\n园宅在人境，岁时伤我心。\n强穿西埭路，共望北山岑。\n欲觅道人语，跨鞍聊一寻。",
        "dynasty": "宋",
        "collection_info": null
    },
    {
        "title": "与道原过西庄遂游宝乘道原游西庵遂至草堂宝乘寺二首  其二",
        "author": "王安石",
        "content": "亲朋会合少，时序感伤多。\n胜践聊为乐，清谈可当歌。\n微风淡水竹，浄日暖烟萝。\n兴极犹难尽，当如薄暮何。",
        "dynasty": "宋",
        "collection_info": null
    },
    {
        "title": "送陶氏妇兼寄纯甫",
        "author": "王安石",
        "content": "云结川原暗，风连草木萎。\n遥瞻季行役，正对女伤悲。\n梦事中千变，生涯老百罹。\n更惭无道力，临路涕交颐。",
        "dynasty": "宋",
        "collection_info": null
    },
    {
        "title": "自府中归寄西庵行详",
        "author": "王安石",
        "content": "意衰难自力，扶路便思还。\n强逐萧骚水，遥看惨淡山。\n行寻香草遍，归漾晚云间。\n西崦分明见，幽人不可攀。",
        "dynasty": "宋",
        "collection_info": null
    },
    {
        "title": "赠上元宰梁之仪承议",
        "author": "王安石",
        "content": "白下有贤宰，能歌如紫芝。\n民欺自不忍，县治本无为。\n风月谁同赏，江山我亦思。\n粉墙侵醉墨，怊怅绿苔滋。",
        "dynasty": "宋",
        "collection_info": null
    },
    {
        "title": "赠殊胜院简道人",
        "author": "王安石",
        "content": "早悟耆山善，今为洛社豪。\n有生常寂寞，所得是风骚。\n露夕吟逾苦，云收思共高。\n此怀差自适，千社一牛毛。",
        "dynasty": "宋",
        "collection_info": null
    },
    {
        "title": "怀吴显道",
        "author": "王安石",
        "content": "南郭红亭冷，西山白道曛。\n江光凌翠气，洲色乱黄云。\n岁暮谁邀客，情亲故忆君。\n天涯独惆怅，归鸟黑纷纷。",
        "dynasty": "宋",
        "collection_info": null
    },
    {
        "title": "静照堂",
        "author": "王安石",
        "content": "任公蹲会稽，海上得招提。\n浄观堂新构，幽寻客屡携。\n飞檐出风雨，洒翰落虹蜺。\n投老黄尘陌，东看路恐迷。",
        "dynasty": "宋",
        "collection_info": null
    },
    {
        "title": "重游草堂  其一",
        "author": "王安石",
        "content": "垣屋荒葛藟，野殿冷檀沈。\n鹤有思颙意，鹰无恋遁心。\n禅房闭深竹，斋钵度遥岑。\n寂寞黄尘裏，金身倚一寻。",
        "dynasty": "宋",
        "collection_info": null
    },
    {
        "title": "重游草堂  其二",
        "author": "王安石",
        "content": "僧残尚食少，佛古但泥多。\n寒守三衣法，饥传一钵歌。\n宽闲每迸竹，危朽漫牵萝。\n怊怅庭前柏，西来意若何。",
        "dynasty": "宋",
        "collection_info": null
    },
    {
        "title": "重游草堂  其三",
        "author": "王安石",
        "content": "野寺真兰若，山僧老病多。\n疏钟挟谷响，悲梵入樵歌。\n水映茅篁竹，云埋茑女萝。\n拂尘书所见，因得拟阴何。",
        "dynasty": "宋",
        "collection_info": null
    },
    {
        "title": "题齐安寺山亭",
        "author": "王安石",
        "content": "此山无踯躅，故国有杨梅。\n怅望心常折，慇懃手自栽。\n暮年逢火改，晴日对花开。\n万里乌塘路，春风自往来。",
        "dynasty": "宋",
        "collection_info": null
    },
    {
        "title": "自白门归望定林有寄",
        "author": "王安石",
        "content": "蹇馿愁石路，余亦倦跻攀。\n不见道人久，忽然芳岁残。\n朝随云暂出，暮与鸟争还。\n杳杳青松壑，知公在两间。",
        "dynasty": "宋",
        "collection_info": null
    },
    {
        "title": "宿定林示无外名务周",
        "author": "王安石",
        "content": "天女穿林至，姮娥度陇来。\n欲归今晼晚，相值且徘徊。\n谁谓我忘老，如闻虫造哀。\n邻衾亦不寐，共尽白云杯。",
        "dynasty": "宋",
        "collection_info": null
    },
    {
        "title": "宿北山示行详上人",
        "author": "王安石",
        "content": "都城羁旅日，独许上人贤。\n谁为孤峰下，还来宴坐边。\n是身犹梦幻，何物可攀缘。\n坐对青灯落，松风咽夜泉。",
        "dynasty": "宋",
        "collection_info": null
    },
    {
        "title": "独饭",
        "author": "王安石",
        "content": "窗明两不借，榻浄一籧篨。\n栩栩幽人梦，夭夭老者居。\n安能问香积，谁可告华胥。\n独饭墙阴转，看云坐久如。",
        "dynasty": "宋",
        "collection_info": null
    },
    {
        "title": "草堂",
        "author": "王安石",
        "content": "草堂今寂寞，往事翳山椒。\n蕙帐空留鹤，萝衣终换貂。\n生皆堕天秩，隠或寄公朝。\n迭颖何劳怒，东风汝自摇。",
        "dynasty": "宋",
        "collection_info": null
    },
    {
        "title": "示耿天骘",
        "author": "王安石",
        "content": "挟策能伤性，捐书可尽年。\n弦歌无旧习，香火有新缘。\n白土长冈路，朱湖小洞天。\n望公时顾我，于此畅幽悁。",
        "dynasty": "宋",
        "collection_info": null
    },
    {
        "title": "光宅",
        "author": "王安石",
        "content": "今知光宅寺，牛首正当门。\n台殿金碧毁，丘墟桑竹繁。\n萧萧新犊卧，冉冉暮鸦翻。\n回首千岁梦，雨花何足言。",
        "dynasty": "宋",
        "collection_info": null
    },
    {
        "title": "示无外",
        "author": "王安石",
        "content": "支颐横口语，椎髻曲肱眠。\n莫问谁宾主，安知汝辈年。\n邻鸡生午寂，幽草弄秋妍。\n却忆东窗簟，蛮藤故宛然。",
        "dynasty": "宋",
        "collection_info": null
    },
    {
        "title": "北山暮归示道人",
        "author": "王安石",
        "content": "千山復万山，行路有无间。\n花发蜂递绕，果垂猿对攀。\n独寻寒水度，欲趁夕阳还。\n天黑月未上，儿童初掩关。",
        "dynasty": "宋",
        "collection_info": null
    },
    {
        "title": "怀古二首  其一",
        "author": "王安石",
        "content": "日密畏前境，渊明欣故园。\n那知饭不赐，所喜菊犹存。\n亦有床座好，但无车马喧。\n谁为吾侍者，稚子候柴门。",
        "dynasty": "宋",
        "collection_info": null
    },
    {
        "title": "怀古二首  其二",
        "author": "王安石",
        "content": "长者一床室，先生三径园。\n非无饭满钵，亦有酒盈樽。\n不起华边坐，常开柳际门。\n漫知谈实相，欲辩已忘言。",
        "dynasty": "宋",
        "collection_info": null
    },
    {
        "title": "与宝觉宿精舍",
        "author": "王安石",
        "content": "扰扰復翩翩，秋床烛屡昏。\n真为说万物，岂止挟三言。\n问义曹溪室，捐书阙里门。\n若知同二妄，目击道逾存。",
        "dynasty": "宋",
        "collection_info": null
    },
    {
        "title": "中书偶成",
        "author": "王安石",
        "content": "忽忽余年往，茫茫不自知。\n慇懃照清浅，邂逅见衰迟。\n辅世无贤业，容身有圣时。\n归欤今可矣，何以长人为。",
        "dynasty": "宋",
        "collection_info": null
    },
    {
        "title": "华藏寺会故人",
        "author": "王安石",
        "content": "百忧成阻阔，一笑得留连。\n城郭西风裏，园林落照前。\n共知官似梦，莫负酒如泉。\n兴罢重携手，江湖即渺然。",
        "dynasty": "宋",
        "collection_info": null
    },
    {
        "title": "求全",
        "author": "王安石",
        "content": "求全伤德义，欲速累功名。\n玉要藏而待，苗非揠故生。\n未妨徐出昼，何苦急堕成。\n此道今亡矣，嗟谁可与明。",
        "dynasty": "宋",
        "collection_info": null
    },
    {
        "title": "秋风",
        "author": "王安石",
        "content": "揫敛一何饕，天机亦自劳。\n墙隈小翻动，屋角盛呼号。\n漠漠惊沙密，纷纷断柳高。\n江湖岂在眼，昨夜梦波涛。",
        "dynasty": "宋",
        "collection_info": null
    },
    {
        "title": "次韵昌叔岁暮",
        "author": "王安石",
        "content": "城云漏日晚，树冻裹春深。\n糁密鱼虽暖，巢危鹤更阴。\n横风高彍弩，残溜细鸣琴。\n岁换儿童喜，还伤老大心。",
        "dynasty": "宋",
        "collection_info": null
    },
    {
        "title": "次韵酬昌叔羁旅之作",
        "author": "王安石",
        "content": "君方困旅食，予亦误朝簪。\n自索东方米，谁多季子金。\n高门万马散，穷巷一灯深。\n客主竟何事，萧条梁父吟。",
        "dynasty": "宋",
        "collection_info": null
    },
    {
        "title": "次韵唐公三首 东阳道中",
        "author": "王安石",
        "content": "山蔽吴天密，江蟠楚地深。\n浮云堆白玉，落日泻黄金。\n渺渺随行旅，纷纷换岁阴。\n强将诗咏物，收拾济时心。",
        "dynasty": "宋",
        "collection_info": null
    },
    {
        "title": "次韵唐公三首 江行",
        "author": "王安石",
        "content": "材非当世用，毂有故人推。\n使节春冬换，征帆日夜开。\n南游取干越，东望得州来。\n试尽风波恶，生涯亦可哀。",
        "dynasty": "宋",
        "collection_info": null
    },
    {
        "title": "次韵唐公三首 旅思",
        "author": "王安石",
        "content": "此身南北老，愁见问征途。\n地大蟠三楚，天低入五湖。\n看云心共远，步月影同孤。\n慷慨秋风起，悲歌不为鲈。",
        "dynasty": "宋",
        "collection_info": null
    },
    {
        "title": "乌塘",
        "author": "王安石",
        "content": "地僻居人少，山稠伏兽多。\n怒貍朝搏雁，嚵虎夜窥骡。\n篱落生孙竹，门庭上女萝。\n未应悲寂寞，六载一经过。",
        "dynasty": "宋",
        "collection_info": null
    },
    {
        "title": "欲归",
        "author": "王安石",
        "content": "水漾青天暖，沙吹白日阴。\n塞垣春错莫，行路老侵寻。\n绿稍还幽草，红应动故林。\n留连一杯酒，满眼欲归心。",
        "dynasty": "宋",
        "collection_info": null
    },
    {
        "title": "发馆陶",
        "author": "王安石",
        "content": "促辔数残更，似闻鸡一鸣。\n春风马上梦，沙路月中行。\n笳鼓远多思，衣裘寒始轻。\n稍知田父稳，灯火闭柴荆。",
        "dynasty": "宋",
        "collection_info": null
    },
    {
        "title": "王村",
        "author": "王安石",
        "content": "晻霭王村路，春风北使旗。\n尘催轻骑走，寒咽短箫吹。\n揽辔联貂帽，投鞭各酒巵。\n纷纷小儿女，何事倚墙窥。",
        "dynasty": "宋",
        "collection_info": null
    },
    {
        "title": "长垣北",
        "author": "王安石",
        "content": "揽辔长垣北，貂寒不自持。\n霜风急鼓吹，烟月暗旌旗。\n骑火流星点，墙桑亚戟枝。\n柴荆掩春梦，谁见我行时。",
        "dynasty": "宋",
        "collection_info": null
    },
    {
        "title": "冬日",
        "author": "王安石",
        "content": "扰扰今非昔，漫漫夜復晨。\n风沙不贷客，云日欲迷人。\n散髮愁边老，开颜醉后春。\n转思江海上，一洗白纶巾。",
        "dynasty": "宋",
        "collection_info": null
    },
    {
        "title": "壬辰寒食",
        "author": "王安石",
        "content": "客思似杨柳，春风千万条。\n更倾寒食泪，欲涨冶城潮。\n巾髮雪争出，镜颜朱早雕。\n未知轩冕乐，但欲老渔樵。",
        "dynasty": "宋",
        "collection_info": null
    },
    {
        "title": "雨中",
        "author": "王安石",
        "content": "尚疑樱欲吐，已怪菊成漂。\n紫苋凌风怯，青苔挟雨骄。\n长闲故有味，多难自无聊。\n牢落柴荆晚，生涯付一瓢。",
        "dynasty": "宋",
        "collection_info": null
    },
    {
        "title": "宿雨",
        "author": "王安石",
        "content": "绿搅寒芜出，红争暖树归。\n鱼吹塘水动，雁拂塞垣飞。\n宿雨惊沙尽，晴云昼漏稀。\n却愁春梦短，灯火着征衣。",
        "dynasty": "宋",
        "collection_info": null
    },
    {
        "title": "乘日",
        "author": "王安石",
        "content": "乘日塞垣入，御风塘路归。\n胡皆跃马去，雁却背人飞。\n烟水吾乡似，家书驿使稀。\n匆匆照颜色，恨不洗征衣。",
        "dynasty": "宋",
        "collection_info": null
    },
    {
        "title": "秋露",
        "author": "王安石",
        "content": "日月凋何急，荒庭露送秋。\n初疑宿雨泫，稍怪晓霜稠。\n旷野将驰猎，华堂已御裘。\n空令半夜鹤，抱此一端愁。",
        "dynasty": "宋",
        "collection_info": null
    },
    {
        "title": "还自河北应客",
        "author": "王安石",
        "content": "愧客问谣俗，旧传今自如。\n材难知骥马，味美赛河鱼。\n塞水移民久，川防动众初。\n北人虽异论，时议或非疏。",
        "dynasty": "宋",
        "collection_info": null
    },
    {
        "title": "将次洺州憩漳上",
        "author": "王安石",
        "content": "漠漠春风裏，茸茸绿未齐。\n平田鸦散啄，深树马迎嘶。\n地入河流曲，天随日去低。\n高城已在眼，聊復解轻赍。",
        "dynasty": "宋",
        "collection_info": null
    },
    {
        "title": "和仲庶夜过新开湖忆冲之仲涂共泛",
        "author": "王安石",
        "content": "水远浮秋色，河空洗夜氛。\n行随一明月，坐失两孤云。\n露髮此时湿，风颜何处醺。\n淹留各有趣，不比汉三君。",
        "dynasty": "宋",
        "collection_info": null
    },
    {
        "title": "送契丹使还次韵答浄因老",
        "author": "王安石",
        "content": "老欲求吾志，时方摭我华。\n强将愁出塞，空得病还家。\n日转山河暖，风含草木葩。\n胜游思一往，不敢问三车。",
        "dynasty": "宋",
        "collection_info": null
    },
    {
        "title": "送吴叔开南征",
        "author": "王安石",
        "content": "掺袂不胜情，犀舟击汰行。\n倦游无万里，惜别有千名。\n春草凄凄绿，江枫湛湛清。\n金陵多丽景，此去属兰成。",
        "dynasty": "宋",
        "collection_info": null
    },
    {
        "title": "游栖霞庵约平甫至因寄",
        "author": "王安石",
        "content": "渺渺林间路，萧萧物外僧。\n高阴凉易入，闲貌老难增。\n官事真伤锦，君恩更饮冰。\n求田此山下，终欲忤陈登。",
        "dynasty": "宋",
        "collection_info": null
    },
    {
        "title": "和栖霞寂照庵僧云渺",
        "author": "王安石",
        "content": "萧然一世外，所乐有谁同。\n宴坐能忘老，斋蔬不过中。\n无心为佛事，有客问家风。\n笑谓西来意，虽空亦不空。",
        "dynasty": "宋",
        "collection_info": null
    },
    {
        "title": "宜春苑",
        "author": "王安石",
        "content": "宜春旧台沼，日暮一登临。\n解带行苍藓，移𩌅坐绿阴。\n树疏啼鸟远，水静落花深。\n无復增修事，君王惜费金。",
        "dynasty": "宋",
        "collection_info": null
    },
    {
        "title": "春日",
        "author": "王安石",
        "content": "冉冉春行暮，菲菲物竞华。\n鶑犹求旧友，雁不背贫家。\n室有贤人酒，门无长者车。\n醉眠聊自适，归梦到天涯。",
        "dynasty": "宋",
        "collection_info": null
    },
    {
        "title": "癸卯追感正月十五事",
        "author": "王安石",
        "content": "正月端门夜，金舆缥缈中。\n传觞三鼓罢，纵观万人同。\n警跸声如在，嬉游事已空。\n但令千载后，追咏太平功。",
        "dynasty": "宋",
        "collection_info": null
    },
    {
        "title": "晚兴和冲卿学士",
        "author": "王安石",
        "content": "剡剡风生晚，娟娟月上初。\n白沙眠騄骥，清浪浴鱏鱼。\n竟欲从君饮，犹便读我书。\n斜阳不到处，墙角树扶疏。",
        "dynasty": "宋",
        "collection_info": null
    },
    {
        "title": "秋兴和冲卿",
        "author": "王安石",
        "content": "云浮朝惨淡，风起夜飕飗。\n欲作冰霜地，先迴草树秋。\n征人倚笛怨，思妇向砧愁。\n为问随阳雁，哀鸣岂有求。",
        "dynasty": "宋",
        "collection_info": null
    },
    {
        "title": "次韵冲卿除日立春",
        "author": "王安石",
        "content": "犹残一日腊，併见两年春。\n物以终为始，人从故得新。\n迎阳朝翦綵，守岁夜倾银。\n恩赐随嘉节，无功祗自尘。",
        "dynasty": "宋",
        "collection_info": null
    },
    {
        "title": "题友人郊居水轩",
        "author": "王安石",
        "content": "田中三亩宅，水上一轩开。\n为有渔樵乐，非无仕进媒。\n槎头收晚钓，荷叶卷新醅。\n坐说鱼腴美，功名挽不来。",
        "dynasty": "宋",
        "collection_info": null
    },
    {
        "title": "游赏心亭寄虔州女弟",
        "author": "王安石",
        "content": "秀发千峰霁，清涵万里秋。\n沧江天上落，明月镜中流。\n眼与魂俱断，身依影独留。\n为怜幽兴极，不见尔来游。",
        "dynasty": "宋",
        "collection_info": null
    },
    {
        "title": "江亭晚眺",
        "author": "王安石",
        "content": "日下崦嵫外，秋生沆砀閒。\n清江无限好，白鸟不胜闲。\n雨过云收岭，天空月上湾。\n归鞍侵调角，回首六朝山。",
        "dynasty": "宋",
        "collection_info": null
    },
    {
        "title": "金山寺",
        "author": "王安石",
        "content": "重经高处寺，一与白云亲。\n树木有春意，江山如故人。\n幽轩含气象，偏影落风尘。\n日暮临归去，徘徊欲损神。",
        "dynasty": "宋",
        "collection_info": null
    },
    {
        "title": "揖仙阁",
        "author": "王安石",
        "content": "结阁揖仙子，疏塘临隠扉。\n水花红四出，山竹翠相围。\n云度疑軿下，鳬惊恐舄飞。\n蜀姜宁可恃，投钓此忘归。",
        "dynasty": "宋",
        "collection_info": null
    },
    {
        "title": "舟夜即事",
        "author": "王安石",
        "content": "火炬临遥岸，余光照客船。\n水明鱼中饵，沙暖鹭忘眠。\n感概无穷事，迟回欲晓天。\n山泉如有意，枕上送潺湲。",
        "dynasty": "宋",
        "collection_info": null
    },
    {
        "title": "何处难忘酒二首  其一",
        "author": "王安石",
        "content": "何处难忘酒，英雄失志秋。\n庙堂生莽卓，岩谷死伊周。\n赋敛中原困，干戈四海愁。\n此时无一盏，难遣壮图休。",
        "dynasty": "宋",
        "collection_info": null
    },
    {
        "title": "何处难忘酒二首  其二",
        "author": "王安石",
        "content": "何处难忘酒，君臣会合时。\n深堂拱尧舜，密席坐皋夔。\n和气袭万物，欢声连四夷。\n此时无一盏，真负鹿鸣诗。",
        "dynasty": "宋",
        "collection_info": null
    },
    {
        "title": "送孙子高",
        "author": "王安石",
        "content": "荡漾江南客，融怡席上珍。\n一樽相别酒，千里独归人。\n客路贫堪病，交情远更亲。\n自惭儿女意，失泪滴衣巾。",
        "dynasty": "宋",
        "collection_info": null
    },
    {
        "title": "送董传",
        "author": "王安石",
        "content": "悠悠陇头水，日夜向西流。\n行路未云已，归人空復愁。\n文章合用世，颜髮未惊秋。\n一听秦声罢，还来上国游。",
        "dynasty": "宋",
        "collection_info": null
    },
    {
        "title": "寄深州晁同年",
        "author": "王安石",
        "content": "秀色归荒陇，新声换氄毛。\n日催花蕊急，云避雁行高。\n驻马旌旗暖，传觞鼓吹豪。\n班春不知负，短髮为君搔。",
        "dynasty": "宋",
        "collection_info": null
    },
    {
        "title": "白云然师",
        "author": "王安石",
        "content": "白首一山中，形骸槁木同。\n苔争庵径路，云补衲穿空。\n尘土随车辙，波涛信柂工。\n昏昏老南北，应谢此高风。",
        "dynasty": "宋",
        "collection_info": null
    },
    {
        "title": "自白土村入北寺二首  其一",
        "author": "王安石",
        "content": "木杪田家出，城阴野径分。\n溜渠行碧玉，畦稼卧黄云。\n薄槿烟脂染，深荷水麝焚。\n夕阳人不见，鸡鹜自成群。",
        "dynasty": "宋",
        "collection_info": null
    },
    {
        "title": "自白土村入北寺二首  其二",
        "author": "王安石",
        "content": "雨过百泉出，秋声连众山。\n独寻飞鸟外，时渡乱流间。\n坐石偶成歇，看云相与还。\n会须营一亩，长此听潺湲。",
        "dynasty": "宋",
        "collection_info": null
    },
    {
        "title": "题朱郎中白都庄",
        "author": "王安石",
        "content": "萧洒桐庐守，沧洲寄一廛。\n山光隔钓岸，江气杂炊烟。\n藜杖听鸣艣，篮舆看种田。\n明时须共理，此兴在他年。",
        "dynasty": "宋",
        "collection_info": null
    },
    {
        "title": "史教授独善堂",
        "author": "王安石",
        "content": "湖海十年旧，林塘三亩余。\n静非谈者隠，贫胜富人居。\n列鼎亦何有，幅巾聊自如。\n犹应不独善，学子满阶除。",
        "dynasty": "宋",
        "collection_info": null
    },
    {
        "title": "寄福公道人",
        "author": "王安石",
        "content": "帝力护禅林，沧洲侧布金。\n楼依水月观，门接海潮音。\n开士但软语，游人多苦吟。\n曾同方丈宿，灯火夜沉沉。",
        "dynasty": "宋",
        "collection_info": null
    },
    {
        "title": "身闲",
        "author": "王安石",
        "content": "身闲宜晚食，岁晏忌晨兴。\n人自嘲便腹，吾方乐曲肱。\n睡蛇虽不去，梦虺已无凭。\n寄语中林客，思禅病未能。",
        "dynasty": "宋",
        "collection_info": null
    },
    {
        "title": "还家",
        "author": "王安石",
        "content": "还家岂不乐，生事未应闲。\n朝日已復出，征鞍方更攀。\n伤心百道水，阂目万重山。\n何以忘羁旅，翛然醉梦间。",
        "dynasty": "宋",
        "collection_info": null
    },
    {
        "title": "题汤泉壁示诸子有欲闲之意",
        "author": "王安石",
        "content": "吟哦一水上，披写众峰间。\n偶运非彭泽，留名比岘山。\n君才今卨稷，家行古原颜。\n平世虽多士，安能易地闲。",
        "dynasty": "宋",
        "collection_info": null
    },
    {
        "title": "和唐公舍人访浄因",
        "author": "王安石",
        "content": "西城方外士，传法自南华。\n高蹈玩一世，旁通兼数家。\n来游仁者静，传咏正而葩。\n乘兴何时再，还能託后车。",
        "dynasty": "宋",
        "collection_info": null
    },
    {
        "title": "沂溪怀正之",
        "author": "王安石",
        "content": "故人何处所，天角浪漫漫。\n寂寞断音驿，徘徊愁肺肝。\n世情纷可怪，旅况浩难安。\n愿化东南鹄，高飞託羽翰。",
        "dynasty": "宋",
        "collection_info": null
    },
    {
        "title": "答许秀才",
        "author": "王安石",
        "content": "高阳有才子，负笈求晨饘。\n所趣少知者，其辞多慨然。\n樵妻竟谢绝，漂母尝哀怜。\n尚友古之人，于今犹壮年。",
        "dynasty": "宋",
        "collection_info": null
    },
    {
        "title": "次韵景仁雪霁",
        "author": "王安石",
        "content": "新声生屋溜，残点着垣衣。\n委翳无多在，飘零不更飞。\n坳中余宿润，暖处自朝晖。\n稍见青青色，还从柳上归。",
        "dynasty": "宋",
        "collection_info": null
    },
    {
        "title": "次韵范景仁二月五日夜风雪",
        "author": "王安石",
        "content": "何知此邂逅，谈笑接清扬。\n对雪知春浅，回灯惜夜长。\n密云通炫晃，残月堕冥茫。\n故有临邛客，抽毫兴未忘。",
        "dynasty": "宋",
        "collection_info": null
    },
    {
        "title": "次韵冲卿过睢阳",
        "author": "王安石",
        "content": "宫庙此神乡，留亲泊楚艎。\n天开今壮丽，地积古悲凉。\n不改山河旧，犹余草木荒。\n还闻足宾客，谁是汉邹阳。",
        "dynasty": "宋",
        "collection_info": null
    },
    {
        "title": "答冲卿",
        "author": "王安石",
        "content": "风作九衢黄，南窗坐正凉。\n破瓜青玉美，浮荈白云香。\n诗懒犹能强，官闲肯便忘。\n贤愚各有用，尺寸果谁长。",
        "dynasty": "宋",
        "collection_info": null
    },
    {
        "title": "得书知二弟附陈师道舟上汴",
        "author": "王安石",
        "content": "儿童闻太丘，邂逅两心投。\n与汝今为伴，知吾不復忧。\n园桃已解萼，沙水欲惊舟。\n一见南飞雁，江边肯更留。",
        "dynasty": "宋",
        "collection_info": null
    },
    {
        "title": "初憩和州",
        "author": "王安石",
        "content": "衣足一囊弊，粟余三釜陈。\n犹依食贫地，已愧省烦人。\n尘土病催老，风波愁过春。\n诗书今在眼，还欲讨经纶。",
        "dynasty": "宋",
        "collection_info": null
    },
    {
        "title": "疟起舍弟尚未已示道原",
        "author": "王安石",
        "content": "侧足呻吟地，连甍瘴疟秋。\n穷乡医自绌，小市药难求。\n肝胆疑俱破，筋骸漫独瘳。\n惭君远从我，契阔每同忧。",
        "dynasty": "宋",
        "collection_info": null
    },
    {
        "title": "送杜十八之广南",
        "author": "王安石",
        "content": "东南炎海外，寻访又输君。\n过岭猿啼暖，贪程马送曛。\n清谈消瘴疠，秀句起烟云。\n及早来乡荐，朝廷尚右文。",
        "dynasty": "宋",
        "collection_info": null
    },
    {
        "title": "昆山慧聚寺次张祜韵",
        "author": "王安石",
        "content": "峰岭互出没，江湖相吐吞。\n园林浮海角，台殿拥山根。\n百里见渔艇，万家藏水村。\n地偏来客少，幽兴秪桑门。",
        "dynasty": "宋",
        "collection_info": null
    },
    {
        "title": "吴江",
        "author": "王安石",
        "content": "莽莽昔登临，秋风一散襟。\n地留孤屿小，天入五湖深。\n柑橘无千里，鱼虾有万金。\n吾虽轻范蠡，终欲此幽寻。",
        "dynasty": "宋",
        "collection_info": null
    },
    {
        "title": "江",
        "author": "王安石",
        "content": "灵源开闢有，赢缩但相随。\n逆折山能碍，奔流海与期。\n泥沙拆蚌蛤，云南暗蛟螭。\n欲问深何许，冯夷秖自知。",
        "dynasty": "宋",
        "collection_info": null
    },
    {
        "title": "江南",
        "author": "王安石",
        "content": "江南春起柂，秋至尚波涛。\n问舍才能定，呼舟已復操。\n行歌付浩荡，归梦得萧骚。\n冉冉欲何补，纷纷为此劳。",
        "dynasty": "宋",
        "collection_info": null
    },
    {
        "title": "贾生",
        "author": "王安石",
        "content": "汉有洛阳子，少年明是非。\n所论多感概，自信肯依违。\n死者若可作，今人谁与归。\n应须蹈东海，不但涕沾衣。",
        "dynasty": "宋",
        "collection_info": null
    },
    {
        "title": "还自舅家书所感",
        "author": "王安石",
        "content": "行行过舅居，归路指亲庐。\n日苦树无頼，天空云自如。\n黄焦下泽稻，绿碎短樊蔬。\n沮溺非吾意，悯嗟聊驻车。",
        "dynasty": "宋",
        "collection_info": null
    },
    {
        "title": "世事",
        "author": "王安石",
        "content": "世事一何稠，论心日已偷。\n尚蒙今士笑，宜见古人羞。\n老圃聊须问，良田亦欲求。\n非关畏黻冕，无责易身修。",
        "dynasty": "宋",
        "collection_info": null
    },
    {
        "title": "寄纯甫",
        "author": "王安石",
        "content": "塞上无花草，飘风急我归。\n梢林听涧落，卷土看云飞。\n想子当红蕊，思家上翠微。\n江寒亦未已，好好着春衣。",
        "dynasty": "宋",
        "collection_info": null
    },
    {
        "title": "招丁元珍",
        "author": "王安石",
        "content": "默默不自得，纷纷何所为。\n画墁聊取食，猎较且随时。\n秋入江湖暗，风生草树悲。\n黄花一杯酒，思与故人持。",
        "dynasty": "宋",
        "collection_info": null
    },
    {
        "title": "游杭州圣果寺",
        "author": "王安石",
        "content": "登高见山水，身在水中央。\n下视楼台处，空多树木苍。\n浮云连海气，落日动湖光。\n偶坐吹横笛，残声入富阳。",
        "dynasty": "宋",
        "collection_info": null
    },
    {
        "title": "京兆杜婴大醇能读书其言近庄其为人旷达而廉清自託于医无贵贱请之辄往卒也以诗二首伤之  其一",
        "author": "王安石",
        "content": "萧瑟野衣巾，能忘至老贫。\n避嚣依市井，蒙垢出埃尘。\n接物工齐物，劳身耻为身。\n伤心宿昔地，不復见斯人。",
        "dynasty": "宋",
        "collection_info": null
    },
    {
        "title": "京兆杜婴大醇能读书其言近庄其为人旷达而廉清自託于医无贵贱请之辄往卒也以诗二首伤之  其二",
        "author": "王安石",
        "content": "叔度医家子，君平卜肆翁。\n萧条昨日事，彷佛古人风。\n旧宅雨生菌，新阡寒转蓬。\n存亡谁一问，嗟我亦穷空。",
        "dynasty": "宋",
        "collection_info": null
    },
    {
        "title": "江上二首  其一",
        "author": "王安石",
        "content": "潮连风浩荡，沙引客淹留。\n落日更清坐，空江无近舟。\n共看蒹苇宅，聊即稻粱谋。\n未敢嗟艰食，凶年半九州。",
        "dynasty": "宋",
        "collection_info": null
    },
    {
        "title": "江上二首  其二",
        "author": "王安石",
        "content": "书自江边使，乡邻病饿稠。\n何言万里客，更作百身忧。\n补败今谁恤，趋生我自羞。\n西南双病眼，落日倚扁舟。",
        "dynasty": "宋",
        "collection_info": null
    },
    {
        "title": "夏夜舟中颇凉因有所感",
        "author": "王安石",
        "content": "扁舟畏朝热，望夜倚桅樯。\n日共火云退，风兼水气凉。\n未秋轻病骨，微曙浣愁肠。\n坚我江湖意，滔滔兴不忘。",
        "dynasty": "宋",
        "collection_info": null
    },
    {
        "title": "孤桐",
        "author": "王安石",
        "content": "天质自森森，孤高几百寻。\n陵霄不屈己，得地本虚心。\n岁老根弥壮，阳骄叶更阴。\n明时思解愠，愿斲五絃琴。",
        "dynasty": "宋",
        "collection_info": null
    },
    {
        "title": "迟明",
        "author": "王安石",
        "content": "欹枕浩无情，蘧蘧独迟明。\n霜繁红树老，云澹素蟾清。\n倦鹊犹三帀，寒鷄未一鸣。\n故山何处所，应有晓猿惊。",
        "dynasty": "宋",
        "collection_info": null
    },
    {
        "title": "陪友人中秋夕赏月",
        "author": "王安石",
        "content": "海雾看如洗，秋阳望却昏。\n光明疑不夜，清莹欲无坤。\n扫掠风前坐，留连露下尊。\n苦吟应到晓，况有我思存。",
        "dynasty": "宋",
        "collection_info": null
    },
    {
        "title": "慎县修路者",
        "author": "王安石",
        "content": "畚筑今三岁，康庄始一修。\n何言野人意，能助令君忧。\n勠力非无补，论心岂有求。\n十年空志食，因汝起予羞。",
        "dynasty": "宋",
        "collection_info": null
    },
    {
        "title": "河势",
        "author": "王安石",
        "content": "河势浩难测，禹功传所闻。\n今观一川破，復以二渠分。\n国论终将塞，民嗟亦已勤。\n无灾等难必，从众在吾君。",
        "dynasty": "宋",
        "collection_info": null
    },
    {
        "title": "送河间晁寺丞",
        "author": "王安石",
        "content": "公孙富文墨，名字世多知。\n谈笑取高第，弦歌当此时。\n临河薪石费，近塞茧丝移。\n缓急常愁此，看君有所为。",
        "dynasty": "宋",
        "collection_info": null
    },
    {
        "title": "暮春",
        "author": "王安石",
        "content": "春期行晼晚，春意剩芳菲。\n曲水应修禊，披香未试衣。\n雨花红半堕，烟树碧相依。\n怅望梦中地，王孙底不归。",
        "dynasty": "宋",
        "collection_info": null
    },
    {
        "title": "游北山",
        "author": "王安石",
        "content": "揽辔出东城，登临目暂明。\n烟云藏古意，猿鹤弄秋声。\n客坐苔纹滑，僧眠樾荫清。\n赏心殊未已，山日下西荣。",
        "dynasty": "宋",
        "collection_info": null
    },
    {
        "title": "吴正仲谪官得故人寄蟹以诗谢之余次其韵",
        "author": "王安石",
        "content": "越客上荆舠，秋风忆把螯。\n故烦分巨跪，持用佐清糟。\n饮量宽沧海，诗锋捷孟劳。\n甘餐饱觞咏，余事付钧陶。",
        "dynasty": "宋",
        "collection_info": null
    },
    {
        "title": "陈师道宰乌程县",
        "author": "王安石",
        "content": "尝闻太丘长，德不负公卿。\n墟墓今千载，昆云亦一城。\n本怀深闭蓄，余论略施行。\n故自有仁政，能传家世声。",
        "dynasty": "宋",
        "collection_info": null
    },
    {
        "title": "冬至",
        "author": "王安石",
        "content": "都城开博路，佳节一阳生。\n喜见儿童色，欢传市井声。\n幽闲亦聚集，珍丽各携擎。\n却忆他年事，关商闭不行。",
        "dynasty": "宋",
        "collection_info": null
    },
    {
        "title": "汤泉",
        "author": "王安石",
        "content": "寒泉诗所咏，独此沸如烝。\n一气无冬夏，诸阳自废兴。\n人游不附火，虫出亦疑冰。\n更忆骊山下，歊然雪满塍。",
        "dynasty": "宋",
        "collection_info": null
    },
    {
        "title": "读镇南邸报癸未四月作",
        "author": "王安石",
        "content": "赐诏宽言路，登贤壮陛廉。\n相期正在治，素定不烦占。\n众喜夔龙盛，予虞绛灌憸。\n太平讵可致，天意慎猜嫌。",
        "dynasty": "宋",
        "collection_info": null
    },
    {
        "title": "拟和御制赏花钓鱼",
        "author": "王安石",
        "content": "云暖蓬莱日，风酣太液春。\n水光承步辇，花气入鈎陈。\n伏槛留清跸，传觞属从臣。\n霏香连钓饵，落叶乱游鳞。\n镐饮恩知厚，衢樽赐愿均。\n更看追夏谚，先此咏逢辰。",
        "dynasty": "宋",
        "collection_info": null
    },
    {
        "title": "和吴冲卿雪霁紫宸朝",
        "author": "王安石",
        "content": "虎士开阊阖，鸡人唱九霄。\n云移银阙角，日转玉廊腰。\n箒动川收潦，靴鸣海上潮。\n舞袍沾宿润，拜笏拥残飘。\n赐饮人何乐，归嘶马亦骄。\n低徊但忘食，吟咏得逍遥。",
        "dynasty": "宋",
        "collection_info": null
    },
    {
        "title": "和吴冲卿集禧斋祠",
        "author": "王安石",
        "content": "缄封祝辞密，占写御名真。\n帝坐遥临物，星图俯映人。\n风含烟外节，月点雾中茵。\n沈藿升烟远，槐檀取燎新。\n羽衣归寂寞，金锼立逡巡。\n却想来时路，还疑隔一尘。",
        "dynasty": "宋",
        "collection_info": null
    },
    {
        "title": "送周都官通判湖州",
        "author": "王安石",
        "content": "渌水乌程地，青山顾渚滨。\n酒醪犹美好，茶荈正芳新。\n聚泛樽前月，分班焙上春。\n仁风已入俗，乐事始关身。\n橘柚供南贡，枫槐望北宸。\n知君白羽扇，归日未生尘。",
        "dynasty": "宋",
        "collection_info": null
    },
    {
        "title": "双庙",
        "author": "王安石",
        "content": "两公天下骏，无地与腾骧。\n就死得处所，至今犹耿光。\n中原擅兵革，昔日几侯王。\n此独身如在，谁令国不亡。\n北风吹树急，西日照窗凉。\n志士千年泪，泠然落奠觞。",
        "dynasty": "宋",
        "collection_info": null
    },
    {
        "title": "和子瞻同王胜之游蒋山",
        "author": "王安石",
        "content": "金陵限南北，形势岂其然。\n楚役六千里，陈亡三百年。\n江山空幕府，风月自觥船。\n主送悲凉岸，妃埋想故莲。\n台倾凤久去，城踞虎争偏。\n司马壖庙域，独龙层塔颠。\n森疏五愿木，蹇浅一人泉。\n棁杖穷诸岭，篮舆罢半天。\n朱门园渌水，碧瓦第青烟。\n墨客真能赋，留诗野竹娟。",
        "dynasty": "宋",
        "collection_info": null
    },
    {
        "title": "送郓州知府宋谏议",
        "author": "王安石",
        "content": "盛世千龄合，宗工四海瞻。\n天心初吁俊，云翼首离潜。\n德望完圭角，仪形壮陛廉。\n徐鸣苍玉佩，尽校碧牙籤。\n纶掖清光注，銮坡茂渥霑。\n文明诚得主，政瘼尚烦砭。\n右府参机务，东涂赞景炎。\n庙谟资石画，兵略倚珠钤。\n坐镇均劳逸，斋居养智恬。\n讴谣喧井邑，惠化穆苍黔。\n进律朝章旧，疏恩物议佥。\n通班三殿邃，徙部十城兼。\n申甫周之翰，龟蒙鲁所詹。\n地灵奎宿照，野沃汶河渐。\n首路龙旗盛，提封虎节严。\n赐衣缠紫艾，卫甲缀朱綅。\n海谷移文省，溪堂燕豆添。\n班春回绀幰，问俗卷彤襜。\n舟檝商岩命，熊罴渭水占。\n治装行入觐，金鼎重调盐。",
        "dynasty": "宋",
        "collection_info": null
    },
    {
        "title": "见远亭上王郎中",
        "author": "王安石",
        "content": "高亭豁可望，朝暮对溪山。\n野色轩楹外，霞光几席间。\n树侵苍霭没，鸟背夕阳还。\n草带平沙阔，烟笼别戍闲。\n圃畦荷气合，田径烧痕斑。\n樵笛吟晴坞，渔帆出暝湾。\n登临及芳节，宴喜发朱颜。\n夹砌陈旌旝，褰帘进佩环。\n观风南国最，应宿紫宸班。\n康乐诗名旧，芜音讵可攀。",
        "dynasty": "宋",
        "collection_info": null
    },
    {
        "title": "岁晚怀古",
        "author": "王安石",
        "content": "先生岁晚事田园，鲁叟遗书废讨论。\n问讯桑麻怜已长，按行松菊喜犹存。\n农人调笑追寻壑，稚子欢呼出候门。\n遥谢载醪袪惑者，吾今欲辩已忘言。",
        "dynasty": "宋",
        "collection_info": null
    },
    {
        "title": "段约之园亭",
        "author": "王安石",
        "content": "爱公池馆得忘机，初日留连至落晖。\n菱暖紫鳞跳復没，柳阴黄鸟啭还飞。\n径无凡草唯生竹，盘有嘉蔬不采薇。\n胜事阆州虽或有，终非吾土岂如归。",
        "dynasty": "宋",
        "collection_info": null
    },
    {
        "title": "又段氏园亭",
        "author": "王安石",
        "content": "欹眠随水转东垣，一点炊烟映水昏。\n漫漫芙蕖难觅路，翛翛杨柳独知门。\n青山呈露新如染，白鸟嬉游静不烦。\n朱雀航边今有此，可能摇荡武陵源。",
        "dynasty": "宋",
        "collection_info": null
    },
    {
        "title": "回桡",
        "author": "王安石",
        "content": "柴荆散策静凉飈，隠几扁舟白下潮。\n紫磨月轮升霭霭，帝青云幕卷寥寥。\n数家鷄犬如相识，一坞山林特见招。\n尚忆木瓜园最好，兴残中路且回桡。",
        "dynasty": "宋",
        "collection_info": null
    },
    {
        "title": "酴醿金沙二花合发",
        "author": "王安石",
        "content": "相扶照水弄春柔，发似矜夸敛似羞。\n碧合晚云霞上起，红争朝日雪边流。\n我无丹白知如梦，人有朱铅见即愁。\n疑此冶容诗所忌，故将樛木比绸缪。",
        "dynasty": "宋",
        "collection_info": null
    },
    {
        "title": "次韵公闢正议书公戏语申之以祝助发一笑",
        "author": "王安石",
        "content": "故人辞禄未忘情，语我犹能作扞城。\n身不自遭如贡薛，儿应堪教比韦平。\n老罴岂得长高卧，雏凤仍闻已閒生。\n把盏祝公公莫拒，缁衣心为好贤倾。",
        "dynasty": "宋",
        "collection_info": null
    },
    {
        "title": "次韵致远木人洲二首  其一",
        "author": "王安石",
        "content": "迷子山前涨一洲，木人图志失编收。\n年多但有柳生肘，地僻独无茅盖头。\n河侧鲍生干尚立，江边屈子槁将投。\n未妨他日称居士，能使君疑福可求。",
        "dynasty": "宋",
        "collection_info": null
    },
    {
        "title": "次韵致远木人洲二首  其二",
        "author": "王安石",
        "content": "杌尔何年客此洲，飘流谁弃止谁收。\n无心使口肝使目，有干作身根作头。\n暴露神灵难寄託，祷祠村落几依投。\n纷纷翦纸真虚负，立槁安知富可求。",
        "dynasty": "宋",
        "collection_info": null
    },
    {
        "title": "次韵酬龚深甫二首  其一",
        "author": "王安石",
        "content": "恩容楚老护松楸，復得一龚从我游。\n讲肄剧谈兼祖谢，舞雩高蹈异求由。\n北寻五柞故未慭，东挽三杨仍有樛。\n陟巘降原从此始，但无瑶玉与君舟。",
        "dynasty": "宋",
        "collection_info": null
    },
    {
        "title": "次韵酬龚深甫二首  其二",
        "author": "王安石",
        "content": "握手东冈雪满簪，后期惆怅老吴蚕。\n芳辰一笑真难值，暮齿相思岂久堪。\n他日杜诗传渭北，几时周宅对漳南。\n百年邂逅能多少，且可勤来共草庵。",
        "dynasty": "宋",
        "collection_info": null
    },
    {
        "title": "次叶致远韵",
        "author": "王安石",
        "content": "生涯聊占水中洲，岂即乘桴逐圣丘。\n身与鳬飞仍雁集，心能茅靡亦波流。\n由来杞梓常先伐，谁谓菰蒲可久留。\n乘兴吾庐知未厌，故移修竹拟延驺。",
        "dynasty": "宋",
        "collection_info": null
    },
    {
        "title": "次韵酬朱昌叔五首  其一",
        "author": "王安石",
        "content": "点也自殊由与求，既成春服更何忧。\n拙于人合且天合，静与道谋非食谋。\n未爱京师传谷口，但知乡里胜壶头。\n嗟予老矣无一事，復得此君相与游。",
        "dynasty": "宋",
        "collection_info": null
    },
    {
        "title": "次韵酬朱昌叔五首  其二",
        "author": "王安石",
        "content": "去年音问隔淮州，百谪难知亦我忧。\n前日杯盘共江渚，一欢相属岂人谋。\n山蟠直渎输淮口，水抱长干转石头。\n乘兴舟舆无不可，春风从此与公游。",
        "dynasty": "宋",
        "collection_info": null
    },
    {
        "title": "次韵酬朱昌叔五首  其三",
        "author": "王安石",
        "content": "乌榜登临兴未休，共言何许更消忧。\n联裾萧寺寻真觉，方驾孙陵弔仲谋。\n语罢每开欢笑口，诗来仍掉苦吟头。\n已知轩冕真吾累，且可追随马少游。",
        "dynasty": "宋",
        "collection_info": null
    },
    {
        "title": "次韵酬朱昌叔五首  其四",
        "author": "王安石",
        "content": "白下门东春水流，相看一噱散千忧。\n穿梅入柳曾莫逆，度壍缘冈初不谋。\n世事但如吹剑首，官身难即问刀头。\n长临锻竈真自苦，有兴復来从我游。",
        "dynasty": "宋",
        "collection_info": null
    },
    {
        "title": "次韵酬朱昌叔五首  其五",
        "author": "王安石",
        "content": "乐世闲身岂易求，岩居川观更何忧。\n放怀自事如初服，买宅相招亦本谋。\n名誉子真矜谷口，事功新息困壶头。\n知君于此皆无累，长得追随圹埌游。",
        "dynasty": "宋",
        "collection_info": null
    },
    {
        "title": "次韵送程给事知越州",
        "author": "王安石",
        "content": "千骑东方占上头，如何误到北山游。\n清明若睹兰亭月，暖热因忘蕙帐秋。\n投老始知欢可惜，通宵豫以别为忧。\n西归定有诗千首，想肯重来贲一丘。",
        "dynasty": "宋",
        "collection_info": null
    },
    {
        "title": "次韵酬徐仲元",
        "author": "王安石",
        "content": "投老逍遥屺与堂，天刑真已脱桁杨。\n缘源静翳无鱼淰，度谷深追有鸟颃。\n每苦交游寻五柳，最嫌尸祝扰庚桑。\n相看不厌唯夫子，风味真如顾建康。",
        "dynasty": "宋",
        "collection_info": null
    },
    {
        "title": "诗奉送觉之奉使东川",
        "author": "王安石",
        "content": "三秋不见每惓惓，握手山林復怅然。\n后会敢期黄耉日，相看且度白鷄年。\n畏途石栈王尊驭，荣路金门祖逖鞭。\n一代官仪新藻拂，得瞻宸宇想留连。",
        "dynasty": "宋",
        "collection_info": null
    },
    {
        "title": "次韵奉酬觉之",
        "author": "王安石",
        "content": "久知乘传入西州，鸡黍从容本不谋。\n户外惊尘尺书至，眼中飞浪片帆收。\n山林病骨烦三顾，湖海离肠欲万周。\n尚有光华贲岑寂，箧中佳句得长留。",
        "dynasty": "宋",
        "collection_info": null
    },
    {
        "title": "送程公闢得谢归姑苏",
        "author": "王安石",
        "content": "东归行路嘆贤哉，碧落新除宠上才。\n白傅林塘传画去，吴王花鸟入诗来。\n唱酬自有微之在，谈笑应容逸少陪。\n除此两翁相见外，不知三径为谁开。",
        "dynasty": "宋",
        "collection_info": null
    },
    {
        "title": "送项判官",
        "author": "王安石",
        "content": "断芦洲渚落枫桥，渡口沙长过午潮。\n山鸟自呼泥滑滑，行人相对马萧萧。\n十年长自青衿识，千里来非白璧招。\n握手祝君能强饭，华簪常得从鸡翘。",
        "dynasty": "宋",
        "collection_info": null
    },
    {
        "title": "次韵张德甫奉议",
        "author": "王安石",
        "content": "知君非我载醪人，终日相随免污茵。\n赏尽高山见流水，唱残白雪值阳春。\n中分香积如来钵，对现毗耶长者身。\n谁拂定林幽处壁，与君图写继吾真。",
        "dynasty": "宋",
        "collection_info": null
    },
    {
        "title": "北山三咏 宝公塔",
        "author": "王安石",
        "content": "道林真骨葬青霄，窣堵千秋未寂寥。\n宝势旁连大江起，尊形独受众山朝。\n云泉别寺分三径，香火幽人止一瓢。\n我亦鹫峰同听法，岁时歌呗岂辞遥。",
        "dynasty": "宋",
        "collection_info": null
    },
    {
        "title": "北山三咏 觉海方丈",
        "author": "王安石",
        "content": "往来城府住山林，诸法翛然但一音。\n不与物违真道广，每随缘起自禅深。\n舌根已浄谁能坏，足迹如空我得寻。\n岁晚北窗聊寄傲，蒲萄零落半床阴。",
        "dynasty": "宋",
        "collection_info": null
    },
    {
        "title": "北山三咏 道光泉",
        "author": "王安石",
        "content": "箨龙将雨绕山行，注远投深静有声。\n云涌浴槽朝自暖，虹垂斋镬午还晴。\n铜瓶各满幽人意，玉甃因高正士名。\n神力可嗟妨智巧，桔槔零落便苔生。",
        "dynasty": "宋",
        "collection_info": null
    },
    {
        "title": "登宝公塔",
        "author": "王安石",
        "content": "倦童疲马放松门，自把长筇倚石根。\n江月转空为白昼，岭云分暝与黄昏。\n鼠摇岑寂声随起，鸦矫荒寒影对翻。\n当此不知谁客主，道人忘我我忘言。",
        "dynasty": "宋",
        "collection_info": null
    },
    {
        "title": "重登宝公塔復用前韵二首  其一",
        "author": "王安石",
        "content": "空见方坟涌半霄，难将生死问参寥。\n应身东返知何国，瑞像西归自本朝。\n遗寺有门非辇路，故池无钵但僧瓢。\n独龙下视皆陈迹，追数齐梁亦未遥。",
        "dynasty": "宋",
        "collection_info": null
    },
    {
        "title": "重登宝公塔復用前韵二首  其二",
        "author": "王安石",
        "content": "碧玉旋螺恍隔霄，冠山仙冢亦寥寥。\n空余华构延风月，无復灵踪落市朝。\n帐座追严多献宝，供盘随施有操瓢。\n他方出没还如此，与物何心作迩遥。",
        "dynasty": "宋",
        "collection_info": null
    },
    {
        "title": "纸暖閤",
        "author": "王安石",
        "content": "联屏盖障一寻方，南设鈎帘北置床。\n侧座对敷红絮暖，仰窗分启碧纱凉。\n毡庐易以梅烝坏，锦幄终于草野妨。\n楚谷越藤真自称，每糊因得减书囊。",
        "dynasty": "宋",
        "collection_info": null
    },
    {
        "title": "雨花台",
        "author": "王安石",
        "content": "盘互长干有绝陉，并包佳丽入江亭。\n新霜浦溆绵绵凈，薄晚林峦往往青。\n南上欲穷牛渚怪，北寻难忘草堂灵。\n箯舆却走垂杨陌，已戴寒云一两星。",
        "dynasty": "宋",
        "collection_info": null
    },
    {
        "title": "北窗",
        "author": "王安石",
        "content": "病与衰期每强扶，鸡壅桔梗亦时须。\n空花根蒂难寻摘，梦境烟尘费扫除。\n耆域药囊真妄有，轩辕经匮或元无。\n北窗枕上春风暖，漫读毗耶数卷书。",
        "dynasty": "宋",
        "collection_info": null
    },
    {
        "title": "小姑",
        "author": "王安石",
        "content": "小姑未嫁与兰支，何恨流传乐府诗。\n初学水仙骑赤鲤，竟寻山鬼从文貍。\n缤纷云䙱空棠檝，绰约烟鬟独桂旗。\n弄玉有祠终或往，飞琼无梦故难知。",
        "dynasty": "宋",
        "collection_info": null
    },
    {
        "title": "荣上人遽欲归以诗留之",
        "author": "王安石",
        "content": "道人传业自天台，千里翛然赴感来。\n梵行毗沙为外护，法筵灵曜得重开。\n已能为我迂神足，便可随方长圣胎。\n肯顾北山如慧约，与公西崦斸莓苔。",
        "dynasty": "宋",
        "collection_info": null
    },
    {
        "title": "呈陈和叔",
        "author": "王安石",
        "content": "毁车为屋仅容身，三岁相要薄主人。\n昼寓椁砖常至夜，冬沿沟彴復寻春。\n南陔不洎公归里，苍墓垂成我丧亲。\n后会纵多无此乐，山林投老一伤神。",
        "dynasty": "宋",
        "collection_info": null
    },
    {
        "title": "招吕望之使君",
        "author": "王安石",
        "content": "潮沟东路两牛鸣，十亩漪涟一草亭。\n委质山林如许国，寄怀鱼鸟欲忘形。\n纷纷易变浮云白，落落谁钟老柏青。\n尚有使君同好恶，想随秋水肯扬舲。",
        "dynasty": "宋",
        "collection_info": null
    },
    {
        "title": "公闢枉道见过获闻新诗因叙嘆仰",
        "author": "王安石",
        "content": "青丘神父能为政，碧落仙翁好作诗。\n旧事齐儿应共记，新篇楚老得先知。\n怀砖大岘如迎日，供帐阊门胜去时。\n若与鸱夷斗百草，锦囊佳丽敌西施。",
        "dynasty": "宋",
        "collection_info": null
    },
    {
        "title": "全椒张公有诗在北山西庵僧者墁之怅然有感",
        "author": "王安石",
        "content": "十年怊怅蹑山阡，终欲持杯滴到泉。\n东路角巾非故约，西州华屋漫修椽。\n幽明永隔休炊黍，真俗相妨久绝弦。\n遗墨每看疑邂逅，復随人事散如烟。",
        "dynasty": "宋",
        "collection_info": null
    },
    {
        "title": "岭云",
        "author": "王安石",
        "content": "岭云合处小盘桓，人得敷衾马解鞍。\n寒荚着天榆历历，浄华浮海桂团团。\n交游涣散渊明喜，吏卒萧条叔夜宽。\n方丈老翁无一髮，更知来不为皮冠。",
        "dynasty": "宋",
        "collection_info": null
    },
    {
        "title": "蓼虫",
        "author": "王安石",
        "content": "蓼虫事业无余习，刍狗文章不更陈。\n隠几自怜居丧我，倨堂谁觉似非人。\n难堪藏室称中士，祗合箕山作外臣。\n尚有少缘灰未死，欲持新句恼比邻。",
        "dynasty": "宋",
        "collection_info": null
    },
    {
        "title": "莫疑",
        "author": "王安石",
        "content": "莫疑禅伯未知禅，莫笑仙翁不学仙。\n灵骨肯传黄蘗烬，真心自放赤松烟。\n莲华世界何关汝，楮叶工夫浪费年。\n露鹤声中江月白，一灯岑寂拥书眠。",
        "dynasty": "宋",
        "collection_info": null
    },
    {
        "title": "示俞秀老",
        "author": "王安石",
        "content": "缭绕山如涌翠波，人家一半在烟萝。\n时丰笑语春声早，地僻追寻野兴多。\n窣堵朱甍开北向，招提素脊隠西阿。\n暮年要与君携手，处处相烦作好歌。",
        "dynasty": "宋",
        "collection_info": null
    },
    {
        "title": "外厨遗火示公佐",
        "author": "王安石",
        "content": "刀匕初无欲凊人，如何竈鬼尚嫌嗔。\n翛翛短褐方炀火，冉冉青烟已被宸。\n邂逅焚巢连鸟雀，仓黄濡幕愧比邻。\n王阳幸有囊衣在，报赏焦头亦未贫。",
        "dynasty": "宋",
        "collection_info": null
    },
    {
        "title": "读眉山集次韵雪诗五首  其一",
        "author": "王安石",
        "content": "若木昏昏末有鸦，冻雷深闭阿香车。\n抟云忽散簁为屑，翦水如分缀作花。\n拥箒尚怜南北巷，持杯能喜两三家。\n戏挼弄掬输儿女，羔袖龙钟手独叉。",
        "dynasty": "宋",
        "collection_info": null
    },
    {
        "title": "读眉山集次韵雪诗五首  其二",
        "author": "王安石",
        "content": "神女青腰宝髻鸦，独藏云气委飞车。\n夜光往往多联璧，白小纷纷每散花。\n珠网纚连拘翼座，瑶池淼漫阿环家。\n银为宫阙寻常见，岂即诸天守夜叉。",
        "dynasty": "宋",
        "collection_info": null
    },
    {
        "title": "读眉山集次韵雪诗五首  其三",
        "author": "王安石",
        "content": "惠施文字黑如鸦，于此机缄漫五车。\n皭若易缁终不染，纷然能幻本无花。\n观空白足宁知处，疑有青腰岂作家。\n慧可忍寒真觉晚，为谁将手少林叉。",
        "dynasty": "宋",
        "collection_info": null
    },
    {
        "title": "读眉山集次韵雪诗五首  其四",
        "author": "王安石",
        "content": "寄声三足阿环鸦，问讯青腰小驻车。\n一一照肌宁有种，纷纷迷眼为谁花。\n争妍恐落江妃手，耐冷疑连月姊家。\n长恨玉颜春不久，画图时展为君叉。",
        "dynasty": "宋",
        "collection_info": null
    },
    {
        "title": "读眉山集次韵雪诗五首  其五",
        "author": "王安石",
        "content": "戏摇微缟女鬟鸦，试咀流酥已颊车。\n历乱稍埋冰揉粟，消沉时点水圆花。\n岂能舴艋真寻我，且与蜗牛独卧家。\n欲挑青腰还不敢，直须诗胆付刘叉。",
        "dynasty": "宋",
        "collection_info": null
    },
    {
        "title": "读眉山集爱其雪诗能用韵復次韵一首",
        "author": "王安石",
        "content": "靓粧严饰曜金鸦，比兴难工漫百车。\n水种所传清有骨，天机能织皦非花。\n婵娟一色明千里，绰约无心熟万家。\n长此赏怀甘独卧，袁安交戟岂须叉。",
        "dynasty": "宋",
        "collection_info": null
    },
    {
        "title": "八功德水",
        "author": "王安石",
        "content": "雪山马口出琉璃，闻说诸天与护持。\n此水遥连八功德，供人真浄四威仪。\n当时迦叶无尘染，何事阌乡有土思。\n道力起缘非一路，但知瓢饮是生疑。",
        "dynasty": "宋",
        "collection_info": null
    },
    {
        "title": "寄题程公闢物华楼",
        "author": "王安石",
        "content": "吴楚东南最上游，江山多在物华楼。\n遥瞻旌节临尊俎，独卧柴荆阻献酬。\n想有新诗传素壁，怪无余墨到沧洲。\n湡浯南望重重绿，章水还能向此流。",
        "dynasty": "宋",
        "collection_info": null
    },
    {
        "title": "酬俞秀老",
        "author": "王安石",
        "content": "洒扫东庵置一床，于君独觉故情长。\n有言未必输摩诘，无法何曾泥饮光。\n天壤此身知共弊，江湖他日要相忘。\n犹贪半偈归思索，却恐提桓妄揣量。",
        "dynasty": "宋",
        "collection_info": null
    },
    {
        "title": "次韵吴冲卿召赴资政殿听读诗义感事",
        "author": "王安石",
        "content": "周南麟趾圣人风，未有驺虞繫召公。\n雅颂兼陈为四始，笙歌合奏以三终。\n讨论诏使成书上，休澣恩容着籍通。\n墙面岂能知奥义，延陵听赏自为聪。",
        "dynasty": "宋",
        "collection_info": null
    },
    {
        "title": "张侍郎示东府新居诗因而和酬二首  其一",
        "author": "王安石",
        "content": "得贤方慕北山莱，赤白中天二府开。\n功谢萧规惭汉第，恩从隗始诧燕台。\n曾留上主经过迹，更费高人赋咏才。\n自古落成须善颂，扫除东阁望公来。",
        "dynasty": "宋",
        "collection_info": null
    },
    {
        "title": "张侍郎示东府新居诗因而和酬二首  其二",
        "author": "王安石",
        "content": "荣观流传动草莱，中官赐设上尊开。\n鼓歌䆗窱听疑梦，肴果联翩馈有台。\n斧藻故应宜旧德，栋梁非復称凡材。\n虚堂欲踵曹参事，试问齐人或肯来。",
        "dynasty": "宋",
        "collection_info": null
    },
    {
        "title": "次韵冲卿上元从驾至集禧观偶成",
        "author": "王安石",
        "content": "昭陵持橐从游人，更见熙宁第四春。\n宝称中开移玉座，华灯错出映朱尘。\n辇前时看新歌舞，仗外还如旧徼巡。\n投老逢时追往事，却含愁思度天津。",
        "dynasty": "宋",
        "collection_info": null
    },
    {
        "title": "次韵陪驾观灯",
        "author": "王安石",
        "content": "并筤含风下玉除，宫商挟奏斐然殊。\n福祥周室流为火，恩泽尧樽散在衢。\n伏枕但能知广乐，挥毫何以报明珠。\n愿留巾箧归田日，追咏公欢每自娱。",
        "dynasty": "宋",
        "collection_info": null
    },
    {
        "title": "和吴相公东府偶成",
        "author": "王安石",
        "content": "承华往岁幸踌躇，风月清谈接绪余。\n并辔趁朝今已老，连墙得屋喜如初。\n诛茅我梦江皋地，浇薤公思洛水渠。\n敛退故应容拙者，先营环堵祭牢蔬。",
        "dynasty": "宋",
        "collection_info": null
    },
    {
        "title": "和蔡枢密孟夏旦日西府书事",
        "author": "王安石",
        "content": "宫阙初晴气象饶，宝车攒毂会东朝。\n重轮庆自离明发，内壤阴随解泽消。\n赐篚外廷纷锦绣，燕庖中禁续薪樵。\n联翩入贺知君意，咫尺威颜不隔霄。",
        "dynasty": "宋",
        "collection_info": null
    },
    {
        "title": "和蔡副枢贺平戎庆捷",
        "author": "王安石",
        "content": "城郭名王据两陲，军前一日送降旗。\n羌兵自此无传箭，汉甲如今不解纍。\n幕府上功联旧伐，朝廷称庆具新仪。\n周家道泰西戎喙，还见诗人咏串夷。",
        "dynasty": "宋",
        "collection_info": null
    },
    {
        "title": "次韵奉和蔡枢密南京种山药法",
        "author": "王安石",
        "content": "区种抛来六七年，春风条蔓想宛延。\n难追老圃莓苔径，空对珍盘玳瑁筵。\n嘉种忽传河右壤，灵苗更长阙西偏。\n故畦穿斸知何日，南望钟山一慨然。",
        "dynasty": "宋",
        "collection_info": null
    },
    {
        "title": "次韵元厚之平戎庆捷",
        "author": "王安石",
        "content": "朝廷今日四夷功，先以招怀后殪戎。\n胡地马牛归陇底，汉人烟火起湟中。\n投戈更讲诸儒艺，免胄争趋上将风。\n文武佐时惭吉甫，宣王征伐自肤公。",
        "dynasty": "宋",
        "collection_info": null
    },
    {
        "title": "谒曾鲁公",
        "author": "王安石",
        "content": "翊戴三朝冕有蝉，归荣今作地行仙。\n且开京阙萧何第，未放江湖范蠡船。\n老景已邻周吕尚，庆门方似汉韦贤。\n一觞岂足为公寿，愿赋长虹吸百川。",
        "dynasty": "宋",
        "collection_info": null
    },
    {
        "title": "驾自启圣还内",
        "author": "王安石",
        "content": "衣冠原庙汉家仪，羽卫亲来此一时。\n天子当怀霜露感，都人亦嘆鼓箫悲。\n纷纷瑞气随云汉，漠漠荣光上日旗。\n尘土未惊阊阖闭，绿槐空覆影参差。",
        "dynasty": "宋",
        "collection_info": null
    },
    {
        "title": "集禧观池上咏野鹅",
        "author": "王安石",
        "content": "池上野鹅无数好，晴天镜裏雪毰毸。\n似怜暄暖鸣相逐，疑恋宽闲去却回。\n京洛尘沙工点污，江湖矰弋饱惊猜。\n羽毛的的人难近，嗟此谋身或有才。",
        "dynasty": "宋",
        "collection_info": null
    },
    {
        "title": "次韵东厅韩侍郎斋居晚兴",
        "author": "王安石",
        "content": "斋禁虽严异太常，萧然高卧意何长。\n烟含欲暝宫庭紫，日映新秋省闼黄。\n壮节易摧行踽踽，华年相背去堂堂。\n追攀坐嘆风尘隔，空听钧天梦帝乡。",
        "dynasty": "宋",
        "collection_info": null
    },
    {
        "title": "酬和甫祥源观醮罢见寄",
        "author": "王安石",
        "content": "窃禄祠官久见容，每持金石荐宸衷。\n钧天忽忽清都梦，方丈寥寥弱水风。\n知结胜缘人意外，想寻陈迹马蹄中。\n新诗起我超然兴，更感钟山蕙帐空。",
        "dynasty": "宋",
        "collection_info": null
    },
    {
        "title": "和御制赏花钓鱼二首  其一",
        "author": "王安石",
        "content": "荫幄晴云拂晓开，传呼仙仗九天来。\n披香殿上留朱辇，太液池边送玉杯。\n宿蕊暖含风浩荡，戏鳞清映日徘徊。\n宸章独与春争丽，恩许赓歌岂易陪。",
        "dynasty": "宋",
        "collection_info": null
    },
    {
        "title": "和御制赏花钓鱼二首  其二",
        "author": "王安石",
        "content": "霭霭祥云辇路晴，传呼万岁杂春声。\n蔽亏玉仗宫花密，映烛金沟御水清。\n珠蕊受风天下暖，锦鳞吹浪日边明。\n从容乐饮真荣遇，愿赋嘉鱼颂太平。",
        "dynasty": "宋",
        "collection_info": null
    },
    {
        "title": "次杨乐道韵六首 后殿朝次偶题",
        "author": "王安石",
        "content": "百年文物士优游，万国今方似缀旒。\n发策东堂招儁乂，回舆北苑罢倡优。\n忽随诸彦登龙尾，尚忆当年应鹄头。\n独望清光无补报，更惭虚食太官羞。",
        "dynasty": "宋",
        "collection_info": null
    },
    {
        "title": "次杨乐道韵六首 御沟",
        "author": "王安石",
        "content": "渺渺金河涨欲平，数支分绿报清明。\n常萦辇路漂花去，更引流杯送酒行。\n静见金舆穿树影，清含玉漏过墙声。\n衰颜一照自多感，迴首江南春水生。",
        "dynasty": "宋",
        "collection_info": null
    },
    {
        "title": "次杨乐道韵六首 幕次忆汉上旧居",
        "author": "王安石",
        "content": "汉水泱泱绕凤林，岘山南路白云深。\n如何忧国忘家日，尚有求田问舍心。\n直以文章供润色，未应风月负登临。\n超然便欲遗荣去，却恐元龙会见侵。",
        "dynasty": "宋",
        "collection_info": null
    },
    {
        "title": "次杨乐道韵六首 后苑详定书怀",
        "author": "王安石",
        "content": "文墨由来妙禁中，家传岂独赋河东。\n平生听想风声早，数日追随笑语同。\n御水新如鸭头绿，宫花更有鹤翎红。\n看花弄水聊为乐，不晚朝廷相弱翁。",
        "dynasty": "宋",
        "collection_info": null
    },
    {
        "title": "次杨乐道韵六首 上巳闻苑中乐声书事",
        "author": "王安石",
        "content": "苑中谁得从春游，想见渐台瓦欲流。\n御水曲随花影转，宫云低绕乐声留。\n年华未破清明节，日暮初回祓禊舟。\n更觉至尊思虑远，不应全为拙倡优。",
        "dynasty": "宋",
        "collection_info": null
    },
    {
        "title": "次杨乐道韵六首 用乐道舍人韵书十日事呈乐道舍人圣从待制",
        "author": "王安石",
        "content": "东门人物乱如麻，想见新鞯照路华。\n午鼓已传三刻漏，从官初赐一杯茶。\n匆匆殿下催分首，扰扰宫前听卖花。\n归去莫言天上事，但知呼客饮流霞。",
        "dynasty": "宋",
        "collection_info": null
    },
    {
        "title": "详定幕次呈圣从乐道",
        "author": "王安石",
        "content": "殿阁抡材覆等差，从臣今日擅文华。\n杨雄识字无人敌，何逊能诗有世家。\n旧德醉心如美酒，新篇清目胜真茶。\n一觞一咏相从乐，传说犹堪异日夸。",
        "dynasty": "宋",
        "collection_info": null
    },
    {
        "title": "崇政殿详定幕次偶题",
        "author": "王安石",
        "content": "娇云漠漠护层轩，嫩水溅溅不见源。\n禁柳万条金细捻，宫花一段锦新翻。\n身闲始更知春乐，地广还同避世喧。\n不恨玉盘冰未赐，清谈终日自蠲烦。",
        "dynasty": "宋",
        "collection_info": null
    },
    {
        "title": "详定试卷二首  其一",
        "author": "王安石",
        "content": "帘垂咫尺断经过，把卷空闻笑语多。\n论众势难专可否，法严人更谨谁何。\n文章直使看无颣，勋业安能保不磨。\n疑有高鸿在寥廓，未应迴首顾张罗。",
        "dynasty": "宋",
        "collection_info": null
    },
    {
        "title": "详定试卷二首  其二",
        "author": "王安石",
        "content": "童子常夸作赋工，暮年羞悔有杨雄。\n当时赐帛倡优等，今日论才将相中。\n细甚客卿因笔墨，卑于尔雅注鱼虫。\n汉家故事真当改，新咏知君胜弱翁。",
        "dynasty": "宋",
        "collection_info": null
    },
    {
        "title": "奉酬杨乐道",
        "author": "王安石",
        "content": "邂逅联裾殿阁春，却愁容易即离群。\n相知不必因相识，所得如今过所闻。\n近代声名出卢骆，前朝笔墨数渊云。\n与公家世由来事，愧我初无百一分。",
        "dynasty": "宋",
        "collection_info": null
    },
    {
        "title": "奉酬圣从待制",
        "author": "王安石",
        "content": "班行想望岁空多，知有龙门未敢过。\n和近圣人师展季，勇为君子盗荆轲。\n三刀旧协庭闱梦，五腨今传里巷歌。\n復道谏书尝满箧，不唯诗句似阴何。",
        "dynasty": "宋",
        "collection_info": null
    },
    {
        "title": "次韵吴仲庶省中画壁",
        "author": "王安石",
        "content": "画史虽非顾虎头，还能满壁写沧洲。\n九衢京洛风沙地，一片江湖草树秋。\n行数鯈鱼宾共乐，卧看鸥鸟吏方休。\n知君定有扁舟意，却为丹青肯少留。",
        "dynasty": "宋",
        "collection_info": null
    },
    {
        "title": "夜读试卷呈君实待制景仁内翰",
        "author": "王安石",
        "content": "篝灯时见语惊人，更觉挥毫捷有神。\n学问比来多可喜，文章非特巧争新。\n蕉中得鹿初疑梦，牖下窥龙稍眩真。\n邂逅两贤时所服，坐令孤朽得相因。",
        "dynasty": "宋",
        "collection_info": null
    },
    {
        "title": "答张奉议",
        "author": "王安石",
        "content": "五马渡江开国处，一牛吼地作庵人。\n结蟠茅竹纔方丈，穿筑沟园未过旬。\n我久欲忘言语道，君今来见句文身。\n思量何物堪酬对，棒喝如今总不亲。",
        "dynasty": "宋",
        "collection_info": null
    },
    {
        "title": "次韵和吴仲庶池州齐山画图",
        "author": "王安石",
        "content": "省中何忽有崔嵬，六幅生绡坐上开。\n指点便知岩石处，登临新作使君来。\n雅怀重向丹青得，胜势兼随翰墨回。\n更想杜郎诗在眼，一江春雪下离堆。",
        "dynasty": "宋",
        "collection_info": null
    },
    {
        "title": "次韵祖择之登紫微阁二首  其一",
        "author": "王安石",
        "content": "漠漠秋阴护掖垣，青云祇在两楹间。\n宫楼唱罢鸡人远，门阙朝归虎士闲。\n华盖北瞻夭帝座，蓬莱东想道家山。\n却惭久此随诸彦，文采初无豹一斑。",
        "dynasty": "宋",
        "collection_info": null
    },
    {
        "title": "次韵祖择之登紫微阁二首  其二",
        "author": "王安石",
        "content": "掖门相对敞铜镮，䡾䡾飞甍在两间。\n润色平生知地禁，登临此日愧身闲。\n浮云倒影移窗隙，落木回飙动屋山。\n忽忆初来秋尚早，紫微花点绿苔斑。",
        "dynasty": "宋",
        "collection_info": null
    },
    {
        "title": "送沈兴宗察院出使湖南",
        "author": "王安石",
        "content": "谏书平日皁囊中，朝路争看一马骢。\n汉节饱曾衝海雾，楚帆聊復借湖风。\n皇华命使今为重，直道酬君远亦同。\n投老承明无补助，得为湘守即随公。",
        "dynasty": "宋",
        "collection_info": null
    },
    {
        "title": "春风",
        "author": "王安石",
        "content": "一马春风北首燕，却疑身得旧山川。\n阳浮树外沧江水，尘涨原头野火烟。\n日借嫩黄初着柳，雨催新绿稍归田。\n回头不见辛夷发，始觉看花是去年。",
        "dynasty": "宋",
        "collection_info": null
    },
    {
        "title": "永济道中寄诸舅弟",
        "author": "王安石",
        "content": "灯火匆匆出馆陶，回看永济日初高。\n似闻空舍鸟乌乐，更觉荒陂人马劳。\n客路光阴真弃置，春风边塞祇萧骚。\n辛夷树下乌塘尾，把手何时得汝曹。",
        "dynasty": "宋",
        "collection_info": null
    },
    {
        "title": "道逢文通北使归",
        "author": "王安石",
        "content": "朱颜使者锦貂裘，笑语春风入贝州。\n欲报京都近消息，传声车马少淹留。\n行人尽道还家乐，骑士能吹出塞愁。\n回首此时空慕羡，惊尘一段向南流。",
        "dynasty": "宋",
        "collection_info": null
    },
    {
        "title": "将次相州",
        "author": "王安石",
        "content": "青山如浪入漳州，铜雀台西八九丘。\n蝼蚁往还空垄亩，骐驎埋没几春秋。\n功名盖世知谁是，气力迴天到此休。\n何必地中余故物，魏公诸子分衣裘。",
        "dynasty": "宋",
        "collection_info": null
    },
    {
        "title": "次韵平甫喜唐公自契丹归",
        "author": "王安石",
        "content": "留犁挠酒得戎心，并袷通欢岁月深。\n奉使由来须陆贾，离亲何必强曾参。\n燕人候望空瓯脱，胡马追随出蹛林。\n万里春风归正好，亦逢佳客想挥金。",
        "dynasty": "宋",
        "collection_info": null
    },
    {
        "title": "尹村道中",
        "author": "王安石",
        "content": "满眼霜吹宿草根，谩知新岁不逢春。\n却疑青嶂非人世，更觉黄云是塞尘。\n万里张侯能奉使，百年曾子肯辞亲。\n自怜许国终无用，何事纷纷客此身。",
        "dynasty": "宋",
        "collection_info": null
    },
    {
        "title": "次韵王胜之咏雪",
        "author": "王安石",
        "content": "万户千门车马稀，行人却返鸟休飞。\n玲珑翦水空中堕，的皪装春树上归。\n素髮联华惊老大，玉颜争好羡轻肥。\n朝来已贺丰年瑞，更问田家果是非。",
        "dynasty": "宋",
        "collection_info": null
    },
    {
        "title": "次韵酬府推仲通学士雪中见寄",
        "author": "王安石",
        "content": "朝来看雪咏君诗，想见朱衣在赤墀。\n为问火城将策试，何如云屋听窗知。\n曲墙稍觉吹来密，穷巷终怜扫去迟。\n欲访故人非兴尽，自缘无路得传巵。",
        "dynasty": "宋",
        "collection_info": null
    },
    {
        "title": "次韵宋次道忆太平早梅",
        "author": "王安石",
        "content": "大梁春费宝刀催，不似湖阴有早梅。\n今日盘中看翦綵，当时花下就传杯。\n纷纷自向江城落，杳杳难随驿使来。\n知忆旧游还想见，西南枝上月徘徊。",
        "dynasty": "宋",
        "collection_info": null
    },
    {
        "title": "和曾子翊授舒掾之作",
        "author": "王安石",
        "content": "皖城终岁静如山，府掾应从到日闲。\n一水碧罗裁缭绕，万峰苍玉刻孱颜。\n旧游笔墨苔今老，浪走尘沙鬓已斑。\n揽辔羡君桥北路，春风枝上鸟关关。",
        "dynasty": "宋",
        "collection_info": null
    },
    {
        "title": "送刘和父奉使江西",
        "author": "王安石",
        "content": "刘郎今日拥旌麾，传到江南喜可知。\n上冢还须击羊豕，下车应不问狐狸。\n无人敢效公荣酒，为我聊寻逸少池。\n亦见岭头花烂熳，更将春色寄相思。",
        "dynasty": "宋",
        "collection_info": null
    },
    {
        "title": "次韵张子野竹林寺二首  其一",
        "author": "王安石",
        "content": "涧水横斜石路深，水源穷处有丛林。\n青鸳几世开兰若，黄鹤当年瑞卯金。\n败壁数峰连粉墨，凉烟一穗起檀沈。\n十年亲友半零落，回首旧游成古今。",
        "dynasty": "宋",
        "collection_info": null
    },
    {
        "title": "次韵张子野竹林寺二首  其二",
        "author": "王安石",
        "content": "京岘城南隠映深，两牛鸣地得禅林。\n风泉隔屋撞哀玉，竹月缘阶贴碎金。\n藻井仰窥尘漠漠，青灯对宿夜沈沈。\n扁舟过客十年事，一梦此山愁至今。",
        "dynasty": "宋",
        "collection_info": null
    },
    {
        "title": "送吴龙图知江宁",
        "author": "王安石",
        "content": "才高明主睠方深，属郡闻风自革心。\n闾里不须多按治，山川从此数登临。\n茅檐坐隔云千里，柏垄初抽翠一寻。\n东望泫然知有寄，但疑公岂久分襟。",
        "dynasty": "宋",
        "collection_info": null
    },
    {
        "title": "送直讲吴殿丞宰巩县",
        "author": "王安石",
        "content": "青嵩碧洛曾游地，墨绶铜章忽在身。\n拥马尚多畿甸雪，随衣无復禁城尘。\n古来学问须行己，此去风流定慰人。\n更忆少陵诗上语，知君不负巩梅春。",
        "dynasty": "宋",
        "collection_info": null
    },
    {
        "title": "送真州吴处厚使君",
        "author": "王安石",
        "content": "江上斋船驻彩桡，鸣笳应满绿杨桥。\n久为汉吏知文法，当使淮人服教条。\n拱木延陵瞻故国，丛祠瓜步认前朝。\n登临莫负山川好，终欲东归听楚谣。",
        "dynasty": "宋",
        "collection_info": null
    },
    {
        "title": "送李质夫之陕府",
        "author": "王安石",
        "content": "平世求才漫至公，悠悠羁旅士多穷。\n十年见子尚短褐，千里随人今北风。\n户外屦贫虚自满，樽中酒贱亦常空。\n共嫌欲老无机械，心事还能与我同。",
        "dynasty": "宋",
        "collection_info": null
    },
    {
        "title": "题仪真致政孙学士归来亭",
        "author": "王安石",
        "content": "彭泽陶潜归去来，素风千岁出尘埃。\n明时儁老心无累，故里高门子有才。\n更作园林负城郭，常留花月映池台。\n却寻五柳先生传，柴水区区但可哀。",
        "dynasty": "宋",
        "collection_info": null
    },
    {
        "title": "次韵吴季野题岳上人澄心亭",
        "author": "王安石",
        "content": "高亭五月尚寒生，回首尘沙自鬰蒸。\n砌水乱流穿石底，槛云高出蔽山层。\n跻攀欲绝人间世，缔构知从物外僧。\n肠胃坐来清似洗，神奇未怪佛图澄。",
        "dynasty": "宋",
        "collection_info": null
    },
    {
        "title": "送彦珍",
        "author": "王安石",
        "content": "挟策穷乡满鬓丝，陂田荒尽岂尝窥。\n未应谷口终身隠，正合菑川举国推。\n握手百忧空往事，还家一笑即芳时。\n柘冈定有辛夷发，亦见东风使我知。",
        "dynasty": "宋",
        "collection_info": null
    },
    {
        "title": "寄张先郎中",
        "author": "王安石",
        "content": "留连山水住多时，年比冯唐未觉衰。\n篝火尚能书细字，邮筩还肯寄新诗。\n胡床月下知谁对，蛮榼花前想自随。\n投老主恩聊欲报，每瞻高躅恨归迟。",
        "dynasty": "宋",
        "collection_info": null
    },
    {
        "title": "汜水寄和甫",
        "author": "王安石",
        "content": "虎牢关下水逶迤，想汝飘然过此时。\n洒血祇添波浪起，脱身难借羽翰追。\n留连厚禄非朝隠，乖隔残年更土思。\n已卜冶城三亩地，寄声知我有归期。",
        "dynasty": "宋",
        "collection_info": null
    },
    {
        "title": "寄黄吉甫",
        "author": "王安石",
        "content": "朱颜去似朔风惊，白髮多于野草生。\n挟策读书空有得，求田问舍转无成。\n解鞍乌石冈边坐，携手辛夷树下行。\n今日追思真乐事，黄尘深处走鸡鸣。",
        "dynasty": "宋",
        "collection_info": null
    },
    {
        "title": "次韵平甫村墅春日",
        "author": "王安石",
        "content": "昨日青青尚未齐，忽看春色满高低。\n陂梅弄影争先舞，叶鸟藏身自在啼。\n樵蹻踏云归旧径，渔簑背雨向前溪。\n似知我欲逃轩冕，谈笑相过各有携。",
        "dynasty": "宋",
        "collection_info": null
    },
    {
        "title": "即席次韵微之泛舟",
        "author": "王安石",
        "content": "画舸幽寻北果园，应将陈迹问桑门。\n地随墙墅行多曲，天着冈峦望易昏。\n故国时平空有木，荒城人少半为村。\n悠悠兴废皆如此，頼付干愁酒一樽。",
        "dynasty": "宋",
        "collection_info": null
    },
    {
        "title": "示长安君",
        "author": "王安石",
        "content": "少年离别意非轻，老去相逢亦怆情。\n草草杯盘供笑语，昏昏灯火话平生。\n自怜湖海三年隔，又作尘沙万里行。\n欲问后期何日是，寄书应见雁南征。",
        "dynasty": "宋",
        "collection_info": null
    },
    {
        "title": "和平甫招道光法师",
        "author": "王安石",
        "content": "炼师投老演真乘，像劫空王爪与肱。\n于总持门通一路，以光明藏续千灯。\n从容发口酬摩诘，邂逅持心契慧能。\n新句得公还有頼，古人诗字耻无僧。",
        "dynasty": "宋",
        "collection_info": null
    },
    {
        "title": "和祖仁晚过集禧观",
        "author": "王安石",
        "content": "妍暖聊随马首东，春衫犹未着方空。\n烟霞送色归瑶水，山木分香绕阆风。\n壮髮已输尘外绿，衰颜漫到酒边红。\n日斜归去人间世，却记前游似梦中。",
        "dynasty": "宋",
        "collection_info": null
    },
    {
        "title": "程公闢转运江西",
        "author": "王安石",
        "content": "江西一节铸黄金，最慰章滨父老心。\n长孺向来真强予，次公今不异重临。\n余风尚有欢谣在，陈迹非无胜事寻。\n豫想新诗能寄我，十年华省故情深。",
        "dynasty": "宋",
        "collection_info": null
    },
    {
        "title": "次韵微之即席",
        "author": "王安石",
        "content": "酿成吴米野油囊，却爱清谈气味长。\n闲日有僧来北阜，平时无盗出南塘。\n风亭对竹酬孤峭，雪径寻梅认暗香。\n江水中𤃩应未变，一杯终欲就君尝。",
        "dynasty": "宋",
        "collection_info": null
    },
    {
        "title": "和王微之秋浦望齐山感李太白杜牧之",
        "author": "王安石",
        "content": "齐山置酒菊花开，秋浦闻猿江上哀。\n此地流传空笔墨，昔人埋没已蒿莱。\n平生志业无高论，末世篇章有逸才。\n尚得使君驱五马，与寻陈迹久徘徊。",
        "dynasty": "宋",
        "collection_info": null
    },
    {
        "title": "次韵王微之登高斋",
        "author": "王安石",
        "content": "台殿荒墟辱井堙，豪华不復见临春。\n北山漠漠云垂地，南埭悠悠水映人。\n驰道蔽亏松半死，射场埋没雉多驯。\n登高一曲悲亡国，想绕红梁落暗尘。",
        "dynasty": "宋",
        "collection_info": null
    },
    {
        "title": "和微之重感南唐事",
        "author": "王安石",
        "content": "叔宝倾陈衍弊梁，可嗟曾不见兴亡。\n斋祠父子终身费，酣咏君臣举国荒。\n南狩皖山非故地，北师淮水失名王。\n天移四海归真主，谁诱昏童肯用良。",
        "dynasty": "宋",
        "collection_info": null
    },
    {
        "title": "李君昆弟访别长芦至淮阴追寄",
        "author": "王安石",
        "content": "怒水凭风雪垄高，乱流追我祇鱼舠。\n忽看淮月临寒食，想映江春听伯劳。\n道义当成麟一角，文章已秃兔千毫。\n后生可畏吾知子，南北何时见两髦。",
        "dynasty": "宋",
        "collection_info": null
    },
    {
        "title": "贵州虞部使君访及道旧窃有感恻因成小诗",
        "author": "王安石",
        "content": "韶山秀拔江清写，气象还能出搢绅。\n当我垂髫初识字，看君挥翰独惊人。\n邮籤忽报旌麾入，斋閤遥瞻组绶新。\n握手更谁知往事，同时诸彦略成尘。",
        "dynasty": "宋",
        "collection_info": null
    },
    {
        "title": "冲卿席上得行字",
        "author": "王安石",
        "content": "二年相值喜同声，并辔尘沙眼亦明。\n新诏各从天上得，残樽同向月边倾。\n已嗟后会欢难必，更想前官责尚轻。\n黾勉敢忘君所勖，古人忧乐有违行。",
        "dynasty": "宋",
        "collection_info": null
    },
    {
        "title": "示董伯懿",
        "author": "王安石",
        "content": "穿桥度堑祇闲行，咏石嘲花亦漫成。\n嚼蜡已能忘世味，画脂那更惜时名。\n长干里北寒山紫，白下门西野水明。\n此地一廛须卜筑，故人他日访柴荆。",
        "dynasty": "宋",
        "collection_info": null
    },
    {
        "title": "思王逢原三首  其一",
        "author": "王安石",
        "content": "布衣阡陌动成群，卓荦高才独见君。\n杞梓豫章蟠绝壑，骐驎騕褭跨浮云。\n行藏已许终身共，生死那知半路分。\n便恐世间无妙质，鼻端从此罢挥斤。",
        "dynasty": "宋",
        "collection_info": null
    },
    {
        "title": "思王逢原三首  其二",
        "author": "王安石",
        "content": "蓬蒿今日想纷披，冢上秋风又一吹。\n妙质不为平世得，微言唯有故人知。\n庐山南堕当书案，湓水东来入酒巵。\n陈迹可怜随手尽，欲欢无復似当时。",
        "dynasty": "宋",
        "collection_info": null
    },
    {
        "title": "思王逢原三首  其三",
        "author": "王安石",
        "content": "百年相望济时功，岁路何知向此穷。\n鹰隼奋飞凰羽短，骐驎埋没马群空。\n中郎旧业无儿付，康子高才有妇同。\n想见江南原上墓，树枝零落纸钱风。",
        "dynasty": "宋",
        "collection_info": null
    },
    {
        "title": "和吴御史临淮感事",
        "author": "王安石",
        "content": "栅锁城扉晓一开，柂牙车轴转成雷。\n黄尘欲碍龟山出，白浪空分汴水来。\n澄观有材邀昧陋，霁云无力报奸回。\n骚人此日追前事，悲气随风动管灰。",
        "dynasty": "宋",
        "collection_info": null
    },
    {
        "title": "和文淑湓浦见寄",
        "author": "王安石",
        "content": "多难漂零岁月赊，空余文墨旧生涯。\n相看楚越常千里，不及朱陈似一家。\n髮为感伤无翠葆，眼从瞻望有玄花。\n唯诗与我宽愁病，报尔何妨赋棣华。",
        "dynasty": "宋",
        "collection_info": null
    },
    {
        "title": "次韵吴季野再见寄",
        "author": "王安石",
        "content": "衣裘南北弊风尘，志趣卑污已累亲。\n流俗尚疑身察察，交游方笑党频频。\n远同鱼乐思濠上，老使鸥惊耻海滨。\n邂逅得君还恨晚，能明吾意久无人。",
        "dynasty": "宋",
        "collection_info": null
    },
    {
        "title": "次韵平甫赠三灵山人程惟象",
        "author": "王安石",
        "content": "家山松菊半荒芜，杖策穷年信所如。\n占见地灵非卜筮，算知人贵自陶渔。\n久谙郭璞言多验，老比颜含意更疏。\n祇欲勒成方士传，借君名姓在新书。",
        "dynasty": "宋",
        "collection_info": null
    },
    {
        "title": "次韵和甫咏雪",
        "author": "王安石",
        "content": "奔走风云四面来，坐看山垄玉崔嵬。\n平治险秽非无德，润泽焦枯是有才。\n势合便疑包地尽，功成终欲放春回。\n寒乡不念丰年瑞，只忆青天万里开。",
        "dynasty": "宋",
        "collection_info": null
    },
    {
        "title": "次韵张氏女弟咏雪",
        "author": "王安石",
        "content": "天上空多地上稀，初寒风力故应微。\n那能镇压黄尘起，强欲侵凌白日飞。\n邑犬横来矜意气，窟蟾偷出助光辉。\n都城只有袁安惫，我亦年年幸赐衣。",
        "dynasty": "宋",
        "collection_info": null
    },
    {
        "title": "次韵徐仲元咏梅二首  其一",
        "author": "王安石",
        "content": "溪杏山桃欲占新，高梅放蕊尚娇春。\n额黄映日明飞燕，肌粉含风冷太真。\n玉笛悲凉吹易散，冰纨生涩画难亲。\n争妍喜有君诗在，老我翛然敢效颦。",
        "dynasty": "宋",
        "collection_info": null
    },
    {
        "title": "次韵徐仲元咏梅二首  其二",
        "author": "王安石",
        "content": "旧挽青条冉冉新，花迟亦度柳前春。\n肌冰绰约如姑射，肤雪参差是太真。\n摇落会应伤岁晚，攀翻剩欲寄情亲。\n终无驿使传消息，寂寞知谁笑与颦。",
        "dynasty": "宋",
        "collection_info": null
    },
    {
        "title": "诗呈节判陆君",
        "author": "王安石",
        "content": "中郎笔墨妙他年，晚与君游喜象贤。\n款款故情初未憗，飘飘新句总堪传。\n英才但未遭文举，明主宁当弃浩然。\n投赠临分加组丽，小诗能不强雕镌。",
        "dynasty": "宋",
        "collection_info": null
    },
    {
        "title": "留题曲亲盆山",
        "author": "王安石",
        "content": "巧与天成未觉殊，国工施手岂须臾。\n根连沧海蓬莱阔，势压黄河砥柱孤。\n坐上烟岚生紫翠，影中楼阁见青朱。\n为山观水皆良喻，谁向君家识所趋。",
        "dynasty": "宋",
        "collection_info": null
    },
    {
        "title": "不到太初兄所居遂已十年以诗攀寄",
        "author": "王安石",
        "content": "一水衣巾翦翠绡，九峰环佩刻青瑶。\n生才故有山川气，卜筑兼无市井嚣。\n三叶素风门阀在，十年陈迹履綦销。\n归荣早晚重携手，莫负幽人久见招。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "王安石",
        "content": "渐老偏谙世上情，已知吾事独难行。\n脱身负米将求志，勠力求田岂为名。\n高论颇随衰俗废，壮怀难值故人倾。\n相逢始觉宽愁病，搔首还添白髮生。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "王安石",
        "content": "怀抱难开醉易醒，晓歌悲壮动秋城。\n年光断送朱颜去，世事栽培白髮生。\n三亩未成幽处宅，一身还逐众人行。\n可怜蜗角能多少，独与区区触事争。",
        "dynasty": "宋",
        "collection_info": null
    },
    {
        "title": "雨过偶书",
        "author": "王安石",
        "content": "霈然甘泽洗尘寰，南亩东郊共慰颜。\n地望岁功还物外，天将生意与人间。\n霁分星斗风雷静，凉入轩窗枕簟閒。\n谁似浮云知进退，纔成霖雨便归山。",
        "dynasty": "宋",
        "collection_info": null
    },
    {
        "title": "季春上旬苑中即事",
        "author": "王安石",
        "content": "辇路行看斗柄东，帘垂殿阁转春风。\n树林隠翳灯含雾，河汉欹斜月坠空。\n新蕊漫知红簌簌，旧山常梦直丛丛。\n赏心乐事须年少，老去应无日再中。",
        "dynasty": "宋",
        "collection_info": null
    },
    {
        "title": "上西垣舍人",
        "author": "王安石",
        "content": "共说才高世所珍，诸贤谁敢望光尘。\n讨论润色今为美，学问文章老更醇。\n赋拟相如真復似，诗看子建的应亲。\n仍闻悟主言多直，许史家儿往往嗔。",
        "dynasty": "宋",
        "collection_info": null
    },
    {
        "title": "退朝",
        "author": "王安石",
        "content": "门外鸣驺送响频，披衣强起赴鷄人。\n火城夜闇云藏阙，玉座朝寒雪被宸。\n邂逅欲成双白鬓，萧条难得两朱轮。\n犹怜退食亲朋在，相与吟哦未厌贫。",
        "dynasty": "宋",
        "collection_info": null
    },
    {
        "title": "与微之同赋梅花得香字三首  其一",
        "author": "王安石",
        "content": "汉宫娇额半涂黄，粉色凌寒透薄粧。\n好借月魂来映烛，恐随春梦去飞扬。\n风亭把盏酬孤艷，雪径回舆认暗香。\n不为调羹应结子，直须留此占年芳。",
        "dynasty": "宋",
        "collection_info": null
    },
    {
        "title": "与微之同赋梅花得香字三首  其二",
        "author": "王安石",
        "content": "结子非贪鼎鼐尝，偶先红杏占年芳。\n从教腊雪埋藏得，却怕春风漏洩香。\n不御铅华知国色，祇裁云缕想仙装。\n少陵为尔牵诗兴，可是无心赋海棠。",
        "dynasty": "宋",
        "collection_info": null
    },
    {
        "title": "与微之同赋梅花得香字三首  其三",
        "author": "王安石",
        "content": "浅浅池塘短短墙，年年为尔惜流芳。\n向人自有无言意，倾国天教抵死香。\n鬚袅黄金危欲堕，蒂团红蜡巧能装。\n婵娟一种如冰雪，依倚春风笑野棠。",
        "dynasty": "宋",
        "collection_info": null
    },
    {
        "title": "和晚菊",
        "author": "王安石",
        "content": "不得黄花九日吹，空看野叶翠葳蕤。\n渊明酩酊知何处，子美萧条向此时。\n委翳似甘终草莽，栽培空欲傍藩篱。\n可怜蜂蝶飘零后，始有闲人把一枝。",
        "dynasty": "宋",
        "collection_info": null
    },
    {
        "title": "景福殿前柏",
        "author": "王安石",
        "content": "香叶由来耐岁寒，几经真赏驻鸣銮。\n根通御水龙应蛰，枝触宫云鹤更盘。\n怪石误蒙三品号，老松先得大夫官。\n知君劲节无荣慕，宠辱纷纷一等看。",
        "dynasty": "宋",
        "collection_info": null
    },
    {
        "title": "四月果",
        "author": "王安石",
        "content": "一春强半勒花风，几日园林几树红。\n汲汲追攀常恨晚，纷纷吹洗忽成空。\n行看果下苍苔地，已作人间白髮翁。\n岂惜解鞍留夜饮，此身醒醉与谁同。",
        "dynasty": "宋",
        "collection_info": null
    },
    {
        "title": "墙西树",
        "author": "王安石",
        "content": "墙西高树结阴稠，步屣穷年向此留。\n白日屡移催我老，清风一至使人愁。\n纷纷暝鸟惊还合，渺渺凉蝉咽欲休。\n回首旧林归未得，看看知復几春秋。",
        "dynasty": "宋",
        "collection_info": null
    },
    {
        "title": "度麾岭寄莘老",
        "author": "王安石",
        "content": "区区随传换冬春，夜半悬崖託此身。\n岂慕王尊能许国，直缘毛义欲私亲。\n施为已坏生平学，梦想犹归寂寞滨。\n风月一歌劳者事，能明吾意可无人。",
        "dynasty": "宋",
        "collection_info": null
    },
    {
        "title": "狄梁公陶渊明俱为彭泽令至今有庙在焉刁景纯作诗见示继以一篇",
        "author": "王安石",
        "content": "梁公壮节就夔魖，陶令清身託酒徒。\n政在房陵成底事，年称甲子亦何须。\n江山彭泽空遗像，岁月柴桑失故区。\n末俗此风犹不竞，诗翁嘆息未应无。",
        "dynasty": "宋",
        "collection_info": null
    },
    {
        "title": "寄沈鄱阳",
        "author": "王安石",
        "content": "离家当日尚炎风，叱驭归时九月穷。\n朝渡藤溪霜落后，夜过麾岭月明中。\n山川道路良多阻，风俗谣言苦未通。\n唯有鄱君人共爱，流传名誉满江东。",
        "dynasty": "宋",
        "collection_info": null
    },
    {
        "title": "送裴如晦宰吴江",
        "author": "王安石",
        "content": "青髮朱颜各少年，幅巾谈笑两欢然。\n柴桑别后余三径，天禄归来尽一廛。\n邂逅都门谁载酒，萧条江县去鸣弦。\n犹疑甫里英灵在，到日凭君为舣船。",
        "dynasty": "宋",
        "collection_info": null
    },
    {
        "title": "次韵乐道送花",
        "author": "王安石",
        "content": "沁水名园好物华，露盘分送子云家。\n新粧欲应何人面，彩笔知书几叶花。\n曾和郢中歌白雪，亦陪天上饮流霞。\n春风已得同心赏，更拟携诗载酒夸。",
        "dynasty": "宋",
        "collection_info": null
    },
    {
        "title": "筹思亭",
        "author": "王安石",
        "content": "昔人何计亦何思，许国忧民适此时。\n寓兴中园为远趣，託名华榜有新诗。\n数株碧柳苍苔地，一丈红蕖渌水池。\n坐听楚谣知岁美，想衔杯酒问花期。",
        "dynasty": "宋",
        "collection_info": null
    },
    {
        "title": "愁台",
        "author": "王安石",
        "content": "颓垣断壍有平沙，老木荒榛八九家。\n河势东南吹地坼，天形西北倚城斜。\n倾壶语罢还登眺，岸帻诗成却嘆嗟。\n万事因循今白髮，一年容易即黄花。",
        "dynasty": "宋",
        "collection_info": null
    },
    {
        "title": "和正叔怀其兄草堂",
        "author": "王安石",
        "content": "茆堂竹树水之滨，耕稼逍遥似子真。\n小吏一身今倦宦，先生三亩独安贫。\n欲抛县印辞黄绶，来伴山冠戴白纶。\n祇恐明时收士急，不容家有两闲人。",
        "dynasty": "宋",
        "collection_info": null
    },
    {
        "title": "郑子宪西斋",
        "author": "王安石",
        "content": "漫构轩窗意亦深，滔滔浮俗倦登临。\n诗书千载经纶志，松竹四时萧洒心。\n晓枕不容春梦到，夜灯唯许月华侵。\n行看富贵酬勤苦，车马重来拾翠阴。",
        "dynasty": "宋",
        "collection_info": null
    },
    {
        "title": "寄题思轩",
        "author": "王安石",
        "content": "名郎此地昔徘徊，天诱良孙接踵来。\n万屋尚歌余泽在，一轩还向旧堂开。\n右军笔墨空残沼，内史文章祇废台。\n邑子从今夸胜事，岂论王谢世称才。",
        "dynasty": "宋",
        "collection_info": null
    },
    {
        "title": "陈君式大夫恭轩",
        "author": "王安石",
        "content": "恭轩静对北堂深，新斸檀栾一亩阴。\n膝下往来前日事，眼中封植去年心。\n每怀樽斝沾余沥，独喜弦歌有嗣音。\n肯构会须门阀大，世资何用满籝金。",
        "dynasty": "宋",
        "collection_info": null
    },
    {
        "title": "寄黄吉甫",
        "author": "王安石",
        "content": "学兼文武在吾曹，别后应看虎豹韬。\n欲问庙堂谁镇抚，尚传边塞敢惊骚。\n旌旗急引飞黄下，烽火遥连太白高。\n闻说荆人亦憔悴，家家还愿献春醪。",
        "dynasty": "宋",
        "collection_info": null
    },
    {
        "title": "高魏留",
        "author": "王安石",
        "content": "魏留十七助防边，埋没盐州十八年。\n衣屦穷空委胡妇，糗粮辛苦待山田。\n关河旧路频回首，腹背他时两受鞭。\n邂逅得归耶战死，母随人去亦萧然。",
        "dynasty": "宋",
        "collection_info": null
    },
    {
        "title": "丁年",
        "author": "王安石",
        "content": "丁年结客盛游从，宛洛毡车处处逢。\n吟尽物华愁笔老，醉消春色爱醅浓。\n垆间寂寞相如病，锻处荒凉叔夜慵。\n早晚青云须自致，立谈平取彻侯封。",
        "dynasty": "宋",
        "collection_info": null
    },
    {
        "title": "送王詹叔利州路运判",
        "author": "王安石",
        "content": "王孙旧读五车书，手把山阳太守符。\n未驾朱轓辞辇毂，却分金节佐均输。\n人才自古常难得，时论如君岂久孤。\n去去便看归奏计，莫嗟行路有崎岖。",
        "dynasty": "宋",
        "collection_info": null
    },
    {
        "title": "送周仲章使君",
        "author": "王安石",
        "content": "看君东下霅溪船，迴首纷纷已五年。\n簪笔少留吾所望，剖符轻去此何缘。\n高麾行路穿秦树，骏马归时着蜀鞭。\n子墨文章应满箧，承明宣室正详延。",
        "dynasty": "宋",
        "collection_info": null
    },
    {
        "title": "送王蒙州",
        "author": "王安石",
        "content": "请郡东南促去程，拍堤江水照红旌。\n仁声已逐春风到，使节犹占夜斗行。\n箭落皁鵰毚兔避，句传炎海鳄鱼惊。\n麒麟不是人间物，汉诏先应召贾生。",
        "dynasty": "宋",
        "collection_info": null
    },
    {
        "title": "送庞签判",
        "author": "王安石",
        "content": "北都两去不辞勤，仕路论材况出群。\n一相开藩尝负弩，三年通籍更从军。\n清谈犹得当时事，遗爱应从此日闻。\n我忆荆溪山最乐，看君摩翮上青云。",
        "dynasty": "宋",
        "collection_info": null
    },
    {
        "title": "送潘景纯",
        "author": "王安石",
        "content": "东都曾以一当千，场屋声名十五年。\n晚赐绿衣随宦牒，始操丹笔事戎旃。\n明时正欲精蒐选，荣路何当力荐延。\n頼有史君能好士，方看一鹗在秋天。",
        "dynasty": "宋",
        "collection_info": null
    },
    {
        "title": "送僧无惑归鄱阳",
        "author": "王安石",
        "content": "晚扶衰惫寄人间，应接纷纷祇强颜。\n挂席每谙东汇水，采芝多梦旧游山。\n故人独往今为乐，何日相随我亦闲。\n归见江东诸父老，为言飞鸟会知还。",
        "dynasty": "宋",
        "collection_info": null
    },
    {
        "title": "送逊师归舒州",
        "author": "王安石",
        "content": "山川相对一悲翁，往事纷纷梦寐中。\n邂逅故人恩意在，低徊今日笑言同。\n看吹陌上杨花满，忽忆岩前蕙帐空。\n亦见桐乡诸父老，为传衰飒病春风。",
        "dynasty": "宋",
        "collection_info": null
    },
    {
        "title": "寄育王大觉禅师",
        "author": "王安石",
        "content": "单已安那示入禅，草堂难望故依然。\n山今岁暮终岑寂，人更天寒最静便。\n隠迹亦知甘自足，凭心岂吝慰相怜。\n所闻不到荆门耳，人老禾新又一年。",
        "dynasty": "宋",
        "collection_info": null
    },
    {
        "title": "寄无为军张居士",
        "author": "王安石",
        "content": "南阳居士月城翁，曾习禅那问色空。\n卓荦想超文字外，低徊却寄语言中。\n真心妙道终无二，末学殊方自不同。\n此理世间多未悟，因君往往嘆西风。",
        "dynasty": "宋",
        "collection_info": null
    },
    {
        "title": "次韵酬邓子仪二首  其一",
        "author": "王安石",
        "content": "青溪相值各青春，老去临流辄损神。\n事事只随波浪去，年年空得鬓毛新。\n论心未忍遗横目，干世还忧近逆鳞。\n嘉句感君邀我厚，自嗟才不异常人。",
        "dynasty": "宋",
        "collection_info": null
    },
    {
        "title": "次韵酬邓子仪二首  其二",
        "author": "王安石",
        "content": "金陵邂逅府东偏，手得新蒲每共编。\n采石偶耕垂百日，青溪并钓亦三年。\n君才有用方求禄，我志无成稍问田。\n一笑欲论心迹事，白头相就且欹眠。",
        "dynasty": "宋",
        "collection_info": null
    },
    {
        "title": "送李璋",
        "author": "王安石",
        "content": "湖海声名二十年，尚随乡赋已华颠。\n却归甫里无三径，拟傍胥山就一廛。\n朱毂风尘休怅望，青鞋云水且留连。\n故人亦见如相问，为道方寻木雁篇。",
        "dynasty": "宋",
        "collection_info": null
    },
    {
        "title": "送章宏",
        "author": "王安石",
        "content": "道合由来不易谋，岂无和氏识荆璆。\n一川浊水浮文鹢，千里轻帆落武丘。\n身退岂嫌吾道进，学成方悟众人求。\n西风乞得东南守，杖策还能访我不。",
        "dynasty": "宋",
        "collection_info": null
    },
    {
        "title": "别葛使君",
        "author": "王安石",
        "content": "邑屋为儒知善政，市门多粟见丰年。\n追攀更觉相逢晚，谈笑难忘欲别前。\n客幙雅游皆置榻，令堂清坐亦鸣弦。\n轻舟后夜沧江北，迴首春城空黯然。",
        "dynasty": "宋",
        "collection_info": null
    },
    {
        "title": "送王龙图守荆南",
        "author": "王安石",
        "content": "壮志高才偃一藩，更嗟贤路此时难。\n长幡欲动何妨屈，老骥能行岂易闲。\n沙市放船寒月白，渚宫留御古苔斑。\n知公未厌还随诏，归看功名重太山。",
        "dynasty": "宋",
        "collection_info": null
    },
    {
        "title": "次韵酬宋中散二首  其一",
        "author": "王安石",
        "content": "初见彤庭赐履双，便参东阁寄南邦。\n时闻正论除疑网，每读高辞折慢幢。\n陈迹欲寻无復日，旧恩思报有如江。\n风流今见佳公子，投老心旌一片降。",
        "dynasty": "宋",
        "collection_info": null
    },
    {
        "title": "次韵酬宋中散二首  其二",
        "author": "王安石",
        "content": "超然京洛谅难双，处在家庭誉在邦。\n道义门中窥户牖，风骚坛上见麾幢。\n素书款款谁怜杜，彩笔遒遒独胜江。\n信美贤公有才子，笃诚真復类尨降。",
        "dynasty": "宋",
        "collection_info": null
    },
    {
        "title": "和宋太博服除还朝简诸朋旧",
        "author": "王安石",
        "content": "呼门初起外廷臣，秀气棱棱动搢绅。\n谈论坐来能慰我，篇章传出亦惊人。\n生刍一束他年阙，伐木相求此地新。\n便欲与君同乐处，穷通余事不关身。",
        "dynasty": "宋",
        "collection_info": null
    },
    {
        "title": "次韵酬宋玘六首  其一",
        "author": "王安石",
        "content": "洗雨吹风一月春，山红漫漫绿纷纷。\n褰裳远野谁从我，散策空陂忽见君。\n青眼坐倾新岁酒，白头追诵少年文。\n因嗟涉世终无补，久使高材雍上闻。",
        "dynasty": "宋",
        "collection_info": null
    },
    {
        "title": "次韵酬宋玘六首  其二",
        "author": "王安石",
        "content": "东风渺渺客天涯，病眼先春已见花。\n远欲报君羞强聒，老知随俗厌雄夸。\n穷通往事真如梦，得失秋毫岂更嗟。\n邂逅故人唯有醉，醉中衣帻任欹斜。",
        "dynasty": "宋",
        "collection_info": null
    },
    {
        "title": "次韵酬宋玘六首  其三",
        "author": "王安石",
        "content": "城中灯火照青春，远引吾方避纠纷。\n游衍水边追野马，啸歌林下应山君。\n愁寻径草无求仲，喜对檐花有广文。\n邂逅一樽聊酩酊，声名身后岂须闻。",
        "dynasty": "宋",
        "collection_info": null
    },
    {
        "title": "次韵酬宋玘六首  其四",
        "author": "王安石",
        "content": "远迹荒郊谢儁豪，春风谁与驻干旄。\n故交重趼恩何厚，新句连篇韵更高。\n美似狂酲初噉蔗，快如衰病得观涛。\n久知坏冶成天巧，岂与人间共一陶。",
        "dynasty": "宋",
        "collection_info": null
    },
    {
        "title": "次韵酬宋玘六首  其五",
        "author": "王安石",
        "content": "无能私愿祇求田，时物安能学计然。\n凿井未成歌击壤，射熊犹得梦钧天。\n遥思故国归来日，留滞新恩已去年。\n携手与君游最乐，春风波上水溅溅。",
        "dynasty": "宋",
        "collection_info": null
    },
    {
        "title": "次韵酬宋玘六首  其六",
        "author": "王安石",
        "content": "山陂畴昔从吾亲，诸父先生各佩纷。\n零落长年谁语此，迟回故地却逢君。\n衣冠偶坐论经术，襁褓当时刺绣文。\n更怪高材终未遇，有司何日选方闻。",
        "dynasty": "宋",
        "collection_info": null
    },
    {
        "title": "寄吴正仲却蒙马行之都官梅圣俞太博和寄依韵酬之",
        "author": "王安石",
        "content": "山水玄晖去后空，骚人还向此间穷。\n小诗聊与论孤愤，大句安知辱两雄。\n秦甲久愁荆剑利，赵兵今窘汉旗红。\n背城不敢收余烬，马首翩翩只欲东。",
        "dynasty": "宋",
        "collection_info": null
    },
    {
        "title": "寄平甫",
        "author": "王安石",
        "content": "少时为学岂身谋，欲老低徊各自羞。\n乘马从徒真扰扰，求田问舍转悠悠。\n弦歌旧国平生乐，鞍马新年几日留。\n坐想摇鞭杨柳路，春风先我入皇州。",
        "dynasty": "宋",
        "collection_info": null
    },
    {
        "title": "次韵舍弟常州官舍应客",
        "author": "王安石",
        "content": "霜雪纷纷上鬓毛，忧时自悔目空蒿。\n桑麻祇欲求三亩，势利谁能算一毫。\n此地旧传公子札，吾心真慕伯成高。\n飘然更有乘桴兴，万里寒江正復艚。",
        "dynasty": "宋",
        "collection_info": null
    },
    {
        "title": "舟还江南阻风有怀伯兄",
        "author": "王安石",
        "content": "几时重接汝南评，两桨留连不计程。\n白浪黏天无限断，玄云垂野少晴明。\n平皋望望欲何向，薄宦嗟嗟空此行。\n会有开樽相劝日，鹡鸰随处共飞鸣。",
        "dynasty": "宋",
        "collection_info": null
    },
    {
        "title": "同陈伯通钱材翁游山二君有诗因次元韵",
        "author": "王安石",
        "content": "秋来闲兴每登临，因叩精蓝望碧岑。\n强策羸骖寻水石，忽惊幽鸟下烟林。\n同时览物悲欢异，自古忘名趣向深。\n安得湖山归我手，静看云意学无心。",
        "dynasty": "宋",
        "collection_info": null
    },
    {
        "title": "梦张剑州",
        "author": "王安石",
        "content": "万里怜君蜀道归，相逢似喜语还悲。\n江淮别业依前处，日月新阡卜几时。\n自说曲阿犹未稳，即寻湓水去犹疑。\n茫然却是陈桥梦，昨日春风马上思。",
        "dynasty": "宋",
        "collection_info": null
    },
    {
        "title": "酬慕容员外",
        "author": "王安石",
        "content": "初驾王门学者师，晚漂湖海众人悲。\n吹毛未识腰间剑，刺股犹藏袖裏锥。\n卫霍功名还有命，苏张才气久非时。\n江尤亦见应须饮，莫放穷愁入两眉。",
        "dynasty": "宋",
        "collection_info": null
    },
    {
        "title": "次韵张唐公马上",
        "author": "王安石",
        "content": "揭节初悲力不任，赐身终愧谬恩临。\n病来气弱归宜早，偷取官多责恐深。\n膏泽未施空谤怨，疮痍犹在岂讴吟。\n黄昏信马江城路，欲访何人话此心。",
        "dynasty": "宋",
        "collection_info": null
    },
    {
        "title": "和王司封会同年",
        "author": "王安石",
        "content": "收科天陛顷同时，回首相欢事亦稀。\n追讲旧游犀麈脱，交酬新唱彩笺飞。\n直须倾倒樽中酒，休惜淋浪坐上衣。\n日暮主翁留客辖，会稽聊滞买臣归。",
        "dynasty": "宋",
        "collection_info": null
    },
    {
        "title": "次韵酬子玉同年",
        "author": "王安石",
        "content": "盛德无心漠北窥，蕃胡亦恐势方羸。\n塞垣高垒深沟地，幕府轻裘缓带时。\n赵将时皆思李牧，楚音身自感钟仪。\n惭君许我论边锁，俎豆平生却少知。",
        "dynasty": "宋",
        "collection_info": null
    },
    {
        "title": "和舍弟舟上示沈道源",
        "author": "王安石",
        "content": "还装欲尽喜舟轻，更喜嘉宾伴此行。\n野饮不忘鱼可钓，旅羹何惜雁能鸣。\n西山壮马先归牧，南穴残枭欲就烹。\n忧国自多廊庙宰，与君诗酒尽交情。",
        "dynasty": "宋",
        "collection_info": null
    },
    {
        "title": "过山即事",
        "author": "王安石",
        "content": "却过兹山已九年，江湖身世只飘然。\n曲城丘墓心空折，盐步庭闱眼欲穿。\n惨惨野云生陇底，萧萧饥马立风前。\n转多愁思摧华髮，早晚轻舟上秀川。",
        "dynasty": "宋",
        "collection_info": null
    },
    {
        "title": "酬裴如晦",
        "author": "王安石",
        "content": "二年羁旅越人吟，乞得东南病更侵。\n殇子未安庄氏义，寿亲还慰鲁侯心。\n鲜鲜细菊霜前蕊，漠漠疏桐日下阴。\n浊酒一杯秋满眼，可怜同意不同斟。",
        "dynasty": "宋",
        "collection_info": null
    },
    {
        "title": "酬郑闳中",
        "author": "王安石",
        "content": "萧条行路欲华颠，迴首山林尚渺然。\n三釜祇知为养急，五浆非敢在人先。\n文章满世吾谁慕，行义如君众所传。\n宜有至言来助我，可能空寄好诗篇。",
        "dynasty": "宋",
        "collection_info": null
    },
    {
        "title": "寄余温卿",
        "author": "王安石",
        "content": "云散风流不自禁，天涯无路盍朋簪。\n空驰上国青泥信，谁和南山白石音。\n平日离愁宽带眼，讫春归思满琴心。\n终回一命翩翩驾，独过嵇山锻树阴。",
        "dynasty": "宋",
        "collection_info": null
    },
    {
        "title": "寄郎侍郎",
        "author": "王安石",
        "content": "两朝人物嘆贤豪，凛凛清风晚见褒。\n江汉但归沧海阔，丘陵难学太山高。\n放怀诗酒机先息，迴首功名世自劳。\n久愿作公樽俎客，恨无三亩斲蓬蒿。",
        "dynasty": "宋",
        "collection_info": null
    },
    {
        "title": "送道光法师住持灵岩",
        "author": "王安石",
        "content": "灵岩开闢自何年，草木神奇鸟兽仙。\n一路紫苔通窅窱，千崖青霭落潺湲。\n山祇啸聚荒禅室，象众低摧想法筵。\n雪足莫辞重趼往，东人香火有因缘。",
        "dynasty": "宋",
        "collection_info": null
    },
    {
        "title": "奉酬永叔见赠",
        "author": "王安石",
        "content": "欲传道义心犹在，强学文章力已穷。\n他日若能窥孟子，终身何敢望韩公。\n抠衣最出诸生后，倒屣尝倾广座中。\n祇恐虚名因此得，嘉篇为贶岂宜蒙。",
        "dynasty": "宋",
        "collection_info": null
    },
    {
        "title": "送陈舜俞制科东归",
        "author": "王安石",
        "content": "诸贤发策未央宫，独得菑川一老翁。\n曲学暮年终汉相，高谈平日漫周公。\n君今壮岁收科第，我欲它时看事功。\n闻说慨然真有意，赠行聊似古人风。",
        "dynasty": "宋",
        "collection_info": null
    },
    {
        "title": "送何正臣主簿",
        "author": "王安石",
        "content": "何郎冰雪照青春，应敌皆言笔有神。\n鲁国儒人何独少，元君画史故应真。\n百年冠盖风云会，万里山川日月新。\n可但诸公能品藻，会须天子擢平津。",
        "dynasty": "宋",
        "collection_info": null
    },
    {
        "title": "与舍弟华藏院此君亭咏竹",
        "author": "王安石",
        "content": "一径森然四座凉，残阴余韵去何长。\n人怜直节生来瘦，自许高材老更刚。\n会与蒿藜同雨露，终随松柏到冰霜。\n烦君惜取根株在，欲乞伶伦学凤凰。",
        "dynasty": "宋",
        "collection_info": null
    },
    {
        "title": "上元戏呈贡父",
        "author": "王安石",
        "content": "车马纷纷白昼同，万家灯火暖春风。\n别开阊阖壶天外，特起蓬莱陆海中。\n尽取繁华供侠少，祇分牢落与衰翁。\n不知太乙游何处，定把青藜独照公。",
        "dynasty": "宋",
        "collection_info": null
    },
    {
        "title": "次韵杨乐道述怀之作",
        "author": "王安石",
        "content": "素心非不慕前修，自怪因循欲白头。\n猎较趣时终琐琐，画墁营职信悠悠。\n濠梁最忆知鱼乐，牢策翻惭为彘谋。\n尚有故人能慰我，诗成珠玉每相投。",
        "dynasty": "宋",
        "collection_info": null
    },
    {
        "title": "和杨乐道见寄",
        "author": "王安石",
        "content": "宅带园林五亩余，萧条还似茂陵居。\n杀青满架书新缮，生白当窗室久虚。\n孤学自难窥奥密，重言犹得慰空疏。\n相思每欲投诗社，只待春蒲叶又书。",
        "dynasty": "宋",
        "collection_info": null
    },
    {
        "title": "寄吴冲卿二首  其一",
        "author": "王安石",
        "content": "平生身事略相同，三岁连墙左廏中。\n更得谬恩分省舍，又将衰鬓作邻翁。\n联翩久傍官槐绿，契阔今看楚蓼红。\n不欲与君为远别，沙台吹帽约秋风。",
        "dynasty": "宋",
        "collection_info": null
    },
    {
        "title": "寄吴冲卿二首  其二",
        "author": "王安石",
        "content": "塞垣花气欲飞浮，眼底纷纷绿渐抽。\n悠远山川嗟我老，急难兄弟想君愁。\n旧知白日诸曹满，试问红灯几客留。\n时节只应无意思，亦如行路判春休。",
        "dynasty": "宋",
        "collection_info": null
    },
    {
        "title": "酬冲卿见别",
        "author": "王安石",
        "content": "同官同齿復同科，朋友婚姻分最多。\n两地尘沙今龃龉，二年风月共婆娑。\n朝伦孰与君材似，使指将如我病何。\n升黜会应从此异，愿偷闲暇数经过。",
        "dynasty": "宋",
        "collection_info": null
    },
    {
        "title": "次御河寄城北会上诸友",
        "author": "王安石",
        "content": "客路花时祇搅心，行逢御水半晴阴。\n背城野色云边尽，隔屋春声树外深。\n香草已堪回步履，午风聊復散衣襟。\n忆君载酒相追处，红萼青跗定满林。",
        "dynasty": "宋",
        "collection_info": null
    },
    {
        "title": "寄友人三首  其一",
        "author": "王安石",
        "content": "万里书归说我愁，知君不忘北城幽。\n一篇封禅才难学，三亩蓬蒿势易求。\n欲与山僧论地券，愿为邻舍事田畴。\n应须急作南征计，漠北风沙不可留。",
        "dynasty": "宋",
        "collection_info": null
    },
    {
        "title": "寄友人三首  其二",
        "author": "王安石",
        "content": "水边幽树忆同攀，曾约移居向此间。\n欲语林塘迷旧径，却随车马入他山。\n飞花着地容难冶，鸣鸟窥人意转闲。\n物色可歌春不返，相思空復惨朱颜。",
        "dynasty": "宋",
        "collection_info": null
    },
    {
        "title": "寄友人三首  其三",
        "author": "王安石",
        "content": "一别三年各一方，此身漂荡只殊乡。\n看沙更觉蓬莱浅，数日空惊霹雳忙。\n渺渺水波低赤岸，蒙蒙云气淡扶桑。\n登临旧兴无多在，但有浮槎意未忘。",
        "dynasty": "宋",
        "collection_info": null
    },
    {
        "title": "寄张襄州",
        "author": "王安石",
        "content": "襄阳州望古来雄，耆旧相传有素风。\n四叶表闾唐尹氏，一门逃世汉庞公。\n故家遗俗应多在，美景良辰定不空。\n遥忆习池寒夜月，几人谈笑伴诗翁。",
        "dynasty": "宋",
        "collection_info": null
    },
    {
        "title": "次韵昌叔怀灊楼读书之乐",
        "author": "王安石",
        "content": "志食长年不得休，一巢无地拙于鸠。\n聊为薄宦容身者，能免高人笑我不。\n道德文章吾事落，尘埃波浪此生浮。\n看君别后行藏意，回顾灊楼祇自羞。",
        "dynasty": "宋",
        "collection_info": null
    },
    {
        "title": "酬浄因长老楼上翫月见怀有疑君魂梦在清都之句",
        "author": "王安石",
        "content": "道人心与世无求，隠几萧然在此楼。\n坐对高梧倾晓月，看翻清露洗新秋。\n登临更欲邀元亮，披写还能拟惠休。\n顾我不知天上乐，虚疑昨夜梦仙游。",
        "dynasty": "宋",
        "collection_info": null
    },
    {
        "title": "寄张谔招张安国金陵法曹",
        "author": "王安石",
        "content": "我老愿为臧丈人，君今少壮岂长贫。\n好须自致青冥上，可且相从寂寞滨。\n深谷黄鹂娇引子，曲碕翠碧巧藏身。\n寻幽触静还成兴，何必区区九陌尘。",
        "dynasty": "宋",
        "collection_info": null
    },
    {
        "title": "欲往浄因寄泾州韩持国",
        "author": "王安石",
        "content": "紫荆山下物华新，只与都城共一春。\n令节想君携绿酒，故情怜我踏黄尘。\n泔鱼已悔他年事，搏虎方收末路身。\n欲寄微言书不尽，试寻僧阁望西人。",
        "dynasty": "宋",
        "collection_info": null
    },
    {
        "title": "送别韩虞部",
        "author": "王安石",
        "content": "客舍街南初着巾，与君兄弟即相亲。\n当年岂意两家子，今日更为同社人。\n京洛风尘嗟阻阔，江湖杯酒惜逡巡。\n归帆岭北茫茫水，把手何时寂寞滨。",
        "dynasty": "宋",
        "collection_info": null
    },
    {
        "title": "怀舒州山水呈昌叔",
        "author": "王安石",
        "content": "山下飞鸣黄栗留，溪边饮啄白符鸠。\n不知此地从君处，亦有他人继我不。\n尘土生涯休荡涤，风波时事只飘浮。\n相看髮秃无归计，一梦东南即自羞。",
        "dynasty": "宋",
        "collection_info": null
    },
    {
        "title": "呈柳子玉同年",
        "author": "王安石",
        "content": "三年不上邺王台，鸿雁归时又北来。\n水底旧波吹岁换，柳梢新叶卷春回。\n尘沙漠漠凋双鬓，箫鼓匆匆把一杯。\n劳事欲歌无与和，衰颜思见故人开。",
        "dynasty": "宋",
        "collection_info": null
    },
    {
        "title": "次韵陆定远以谪往来求诗",
        "author": "王安石",
        "content": "牢落何由共一樽，相望空復嘆芝焚。\n济时尚负生平学，慰我应多别后文。\n可但风流追甫白，由来家世出机云。\n行吟强欲偷新格，自笑安能到万分。",
        "dynasty": "宋",
        "collection_info": null
    },
    {
        "title": "李璋下第",
        "author": "王安石",
        "content": "浩荡宫门白日开，君王高拱试群材。\n学如吾子何忧失，命属天公不可猜。\n意气未宜轻感慨，文章尤忌数悲哀。\n男儿独患无名尔，将相谁云有种哉。",
        "dynasty": "宋",
        "collection_info": null
    },
    {
        "title": "送杨骥秀才归鄱阳",
        "author": "王安石",
        "content": "客舍风尘弊綵衣，悲吟重见雁南飞。\n荆山和氏方三献，太学何生且一归。\n旷野已寒谙独宿，长年多难惜分违。\n巾箱所得皆幽懿，亦见乡人为发挥。",
        "dynasty": "宋",
        "collection_info": null
    },
    {
        "title": "平山堂",
        "author": "王安石",
        "content": "城北横冈走翠虬，一堂高视两三州。\n淮岑日对朱栏出，江岫云齐碧瓦浮。\n墟落耕桑公恺悌，杯觞谈笑客风流。\n不知岘首登临处，壮观当时有此不。",
        "dynasty": "宋",
        "collection_info": null
    },
    {
        "title": "示德逢",
        "author": "王安石",
        "content": "先生贫敝古人风，{糹丐}想柴桑在眼中。\n怜愍鸡豚非孟子，勤劳禾黍信周公。\n深藏组丽三千牍，静占宽闲五百弓。\n处世但令心自可，相知何藉一刘龚。",
        "dynasty": "宋",
        "collection_info": null
    },
    {
        "title": "示四妹",
        "author": "王安石",
        "content": "孟光求婿得梁鸿，庑下相随不讳穷。\n卓荦才名今日事，萧条门巷古人风。\n五噫尚与时多忤，一笑兼忘我屡空。\n六月尘沙不相贷，泫然搔首又西东。",
        "dynasty": "宋",
        "collection_info": null
    },
    {
        "title": "寄酬曹伯玉因以招之",
        "author": "王安石",
        "content": "寒鸦对立西风树，幽草环生白露庭。\n清坐苦无公事扰，高谈时有故人经。\n思君异日投朱绂，过我何时载渌醽。\n及此江湖气萧爽，最宜相值倒吾瓶。",
        "dynasty": "宋",
        "collection_info": null
    },
    {
        "title": "次韵奉酬李质夫",
        "author": "王安石",
        "content": "逸少池边有旧山，几年征泪染衣斑。\n驽骀自饱方争路，騕褭长饥不在闲。\n雪涨江南归浩荡，烟埋河朔去间关。\n劳歌一听皆愁思，况我心非木石顽。",
        "dynasty": "宋",
        "collection_info": null
    },
    {
        "title": "寄袁州曹伯玉使君",
        "author": "王安石",
        "content": "宜春城郭绕楼台，想见登临把一杯。\n湿湿岭云生竹箘，冥冥江雨熟杨梅。\n政成定入邦人咏，诗就还随驿使来。\n错莫风沙愁病眼，不知何日为君开。",
        "dynasty": "宋",
        "collection_info": null
    },
    {
        "title": "邢太保有鹤折翼以诗伤之客有记翎经冥三韵而忘其诗者因作四韵",
        "author": "王安石",
        "content": "不为摧伤改性灵，静中犹见好仪形。\n每怜今日长垂翅，却悔当时误翦翎。\n医得旧创犹有法，相知多难岂无经。\n稻粱且向人间觅，莫羡抟风起北冥。",
        "dynasty": "宋",
        "collection_info": null
    },
    {
        "title": "寄致政吴虞部",
        "author": "王安石",
        "content": "白鸥生意在沧波，不为风尘有网罗。\n年抵冯唐初未半，才方疏广岂能多。\n孤清楚国知谁继，遗爱郴人想共歌。\n嗟我欲归真未晚，雪舟乘兴会相过。",
        "dynasty": "宋",
        "collection_info": null
    },
    {
        "title": "再至京口寄漕使曹郎中",
        "author": "王安石",
        "content": "漂流曾落此江边，忆与诗翁赋浩然。\n乡国去身犹万里，驿亭分首已三年。\n北城红出高枝靓，南浦青回老树圆。\n还似昔时风露好，只疑谈笑在君前。",
        "dynasty": "宋",
        "collection_info": null
    },
    {
        "title": "次韵平甫金山会宿寄亲友",
        "author": "王安石",
        "content": "天末海门横北固，烟中沙岸似西兴。\n已无船舫犹闻笛，远有楼台祗见灯。\n山月入松金破碎，江风吹水雪崩腾。\n飘然欲作乘桴计，一到扶桑恨未能。",
        "dynasty": "宋",
        "collection_info": null
    },
    {
        "title": "送何圣从龙图",
        "author": "王安石",
        "content": "射策曾称蜀郡雄，朝廷重得汉司空。\n应留赐席丹涂地，误责飞刍紫塞功。\n三径欲归无旧业，百城先至有清风。\n潞山直与天为党，回首孙高想见公。",
        "dynasty": "宋",
        "collection_info": null
    },
    {
        "title": "送赵学士陕西提刑",
        "author": "王安石",
        "content": "遥知彼俗经兵后，应望名公走马来。\n陛下柬求今日始，胸中包畜此时开。\n山西豪杰归囊牍，渭北风光入酒杯。\n堪笑陋儒昏鄙甚，略无谋术赞行台。",
        "dynasty": "宋",
        "collection_info": null
    },
    {
        "title": "丙申八月作",
        "author": "王安石",
        "content": "秋风摧剥利如刀，漠漠昏烟玩日高。\n眼看南山露崖窾，心随东水转波涛。\n归期正自凭蓍蔡，生理应须问酒醪。\n还有诗书能慰我，不多霜雪上颠毛。",
        "dynasty": "宋",
        "collection_info": null
    },
    {
        "title": "登西楼",
        "author": "王安石",
        "content": "楼影侵云百尺斜，行人楼上忆天涯。\n情多自悔登临数，目极应惊怅望赊。\n一曲平芜连古树，半分残日带明霞。\n潘郎何用悲秋色，祇此伤春髮已华。",
        "dynasty": "宋",
        "collection_info": null
    },
    {
        "title": "即事",
        "author": "王安石",
        "content": "河流南苑岸西斜，风有晶光露有华。\n门柳故人陶令宅，井桐前日总持家。\n嘉招欲覆杯中渌，丽唱仍添锦上花。\n便作武陵樽俎客，川源应未少红霞。",
        "dynasty": "宋",
        "collection_info": null
    },
    {
        "title": "酬吴仲庶小园之句",
        "author": "王安石",
        "content": "旧年台榭扫流尘，职闭朱门岁又新。\n花影隙中看袅袅，车音墙外去辚辚。\n相逢岂少佳公子，一醉何妨薄主人。\n祇向东风邀载酒，定知无奈帝城春。",
        "dynasty": "宋",
        "collection_info": null
    },
    {
        "title": "始与韩玉汝相近居遂相与游今居復相近而两家子唱和诗相属因有此作",
        "author": "王安石",
        "content": "羁旅儿童得近邻，相知邂逅即情亲。\n当时岂意两家子，此地更为同社人。\n勋业弹冠知白首，文章投笔让青春。\n万金虽愧君多产，比我渊明亦未贫。",
        "dynasty": "宋",
        "collection_info": null
    },
    {
        "title": "春寒",
        "author": "王安石",
        "content": "春风满地月如霜，拂晓钟声到景阳。\n花底夹衣朝宿卫，柳边新火起严粧。\n冰残玉甃泉初动，水涩铜壶漏更长。\n从此暄妍知几日，便应鶗鴂损年芳。",
        "dynasty": "宋",
        "collection_info": null
    },
    {
        "title": "次韵再游城西李园",
        "author": "王安石",
        "content": "京师花木类多奇，常恨春归人未归。\n车马喧喧走尘土，园林处处锁芳菲。\n残红已落香犹在，羁客多伤涕自挥。\n我亦悠悠无事者，约君联骑访郊圻。",
        "dynasty": "宋",
        "collection_info": null
    },
    {
        "title": "予求守江阴未得酬昌叔忆江阴见及之作",
        "author": "王安石",
        "content": "黄田港北水如天，万里风樯看贾船。\n海外珠犀常入市，人间鱼蟹不论钱。\n高亭笑语如昨日，末路尘沙非少年。\n强乞一官终未得，祇君同病肯相怜。",
        "dynasty": "宋",
        "collection_info": null
    },
    {
        "title": "送苏屯田广西转运",
        "author": "王安石",
        "content": "置将从来欲善师，百城蹉跌起毫釐。\n驱除久费兵符出，按抚纷烦使节移。\n恩泽易行穷苦后，功名常见急难时。\n孺文此日风流在，直笔他年岂愧辞。",
        "dynasty": "宋",
        "collection_info": null
    },
    {
        "title": "酬淮南提刑邵不疑学士",
        "author": "王安石",
        "content": "曾咏常州送主人，岂知身得两朱轮。\n田畴泛滥川方壅，厨传萧条市亦贫。\n以我薄材思拊伛，頼君余教得因循。\n询求故有风谣在，不独镵诗尚未泯。",
        "dynasty": "宋",
        "collection_info": null
    },
    {
        "title": "酬王太祝",
        "author": "王安石",
        "content": "一马常随世事驰，岂论江徼与河湄。\n已成白髮潘常侍，更似青衫杜拾遗。\n勋业傥来知有命，文章聊欲见无期。\n喜君材俊能从我，力学何妨和子思。",
        "dynasty": "宋",
        "collection_info": null
    },
    {
        "title": "出城访无党因宿斋馆",
        "author": "王安石",
        "content": "关外寻君信马蹄，漫成诗句任天倪。\n花枝到眼春相照，山色侵衣晚自迷。\n今日笑谈还喜共，经年劳逸固难齐。\n生涯零落归心懒，多谢慇懃杜宇啼。",
        "dynasty": "宋",
        "collection_info": null
    },
    {
        "title": "寄张氏女弟",
        "author": "王安石",
        "content": "十年江海别常轻，岂料今随寡嫂行。\n心折向谁论宿昔，魂来空復梦平生。\n音容想像犹如昨，岁月萧条忽已更。\n知汝此悲还似我，欲为西望涕先横。",
        "dynasty": "宋",
        "collection_info": null
    },
    {
        "title": "奉寄子思以代别",
        "author": "王安石",
        "content": "南北蹉跎成两翁，悲欢邂逅笑言同。\n全家欲出岭云外，匹马肯寻山雨中。\n趋府折腰嗟踽踽，听泉分手惜匆匆。\n寄声但有加餐饭，才业如君岂久穷。",
        "dynasty": "宋",
        "collection_info": null
    },
    {
        "title": "次韵刘着作过茆山今平甫往游因寄",
        "author": "王安石",
        "content": "华阳仙伯有茆卿，官府今传在赤城。\n三鹤不归犹地胜，二君能到亦心清。\n诗中慷慨悲陈迹，篇末慇懃奬后生。\n遥想青云知可附，坐看闾巷得名声。",
        "dynasty": "宋",
        "collection_info": null
    },
    {
        "title": "次韵十四叔赐诗留别",
        "author": "王安石",
        "content": "穷冬追路出西津，得侍茫然两见春。\n发册久嗟淹国士，起家初命慰乡人。\n行辞北阙楼台丽，归佐南州县邑新。\n班草数行衣上泪，何时杖屦却相亲。",
        "dynasty": "宋",
        "collection_info": null
    },
    {
        "title": "次韵耿天骘大风",
        "author": "王安石",
        "content": "云埋月缺晕寒灰，飈发齐如巨象豗。\n纵勇万川冰柱立，纷披千障土囊开。\n鲁门未怪爰居至，郑圃何妨御寇来。\n终夜不眠谁与共，坐忘唯有一颜回。",
        "dynasty": "宋",
        "collection_info": null
    },
    {
        "title": "法喜寺",
        "author": "王安石",
        "content": "门前白道自萦回，门下青莎间绿苔。\n杂树绕花鶑引去，坏檐无幕雁归来。\n寂寥谁共樽前酒，牢落空留案上杯。\n我忆故乡诚不浅，可怜鶗鴂重相催。",
        "dynasty": "宋",
        "collection_info": null
    },
    {
        "title": "长干寺",
        "author": "王安石",
        "content": "梵馆清闲侧布金，小塘回曲翠文深。\n柳条不动千丝直，荷叶相依万盖阴。\n漠漠岑云相上下，翩翩沙鸟自浮沈。\n羁人乐此忘归思，忍向西风学越吟。",
        "dynasty": "宋",
        "collection_info": null
    },
    {
        "title": "落星寺",
        "author": "王安石",
        "content": "崒云台殿起崔嵬，万里长江一酒杯。\n坐见山川吞日月，杳无车马送尘埃。\n雁飞云路声低过，客近天门梦易迴。\n胜概唯诗可收拾，不才羞作等闲来。",
        "dynasty": "宋",
        "collection_info": null
    },
    {
        "title": "清风阁",
        "author": "王安石",
        "content": "飞甍孤起下州墙，胜势峥嵘压四方。\n远引江山来控带，平看鹰隼去飞翔。\n高蝉感耳何妨静，赤日焦心不废凉。\n况是使君无一事，日陪宾从此倾觞。",
        "dynasty": "宋",
        "collection_info": null
    },
    {
        "title": "留题微之廨中清辉阁",
        "author": "王安石",
        "content": "故人名字在瀛洲，邂逅低徊向此留。\n鸥鸟一双随坐啸，荷花十丈对冥搜。\n水涵樽俎清如洗，山染衣巾翠欲流。\n宣室应疑鬼神事，知君能復几来游。",
        "dynasty": "宋",
        "collection_info": null
    },
    {
        "title": "次韵和甫春日金陵登台",
        "author": "王安石",
        "content": "钟山漠漠水洄洄，西有陵云百尺台。\n万物已随和气动，一樽聊与故人来。\n天边幽鸟鸣相和，地上晴烟扫不开。\n愁眼看春长恐尽，直须去取六龙回。",
        "dynasty": "宋",
        "collection_info": null
    },
    {
        "title": "庆老堂",
        "author": "王安石",
        "content": "板舆去国宦三年，华屋归来地一偏。\n种竹常疑出冬笋，开池故合涌寒泉。\n身闲楚老犹能戏，道胜邹人不更迁。\n嗟我强颜无所及，想君为乐更焦然。",
        "dynasty": "宋",
        "collection_info": null
    },
    {
        "title": "寄陈宣叔",
        "author": "王安石",
        "content": "扁舟欲动更徘徊，一笑相看病眼开。\n事忤贵人今见节，政行豪县众称材。\n忽惊岁月侵双鬓，却喜山川共一杯。\n落日乱流江北去，离心犹与水东迴。",
        "dynasty": "宋",
        "collection_info": null
    },
    {
        "title": "寄张剑州并示女弟",
        "author": "王安石",
        "content": "剑阁天梯万里寒，春风此日白衣冠。\n乌辞反哺颠毛黑，鸟引思归口血丹。\n行路想君今眚瘦，相逢添我老悲酸。\n浮云渺渺吹西去，每到原头勒马看。",
        "dynasty": "宋",
        "collection_info": null
    },
    {
        "title": "元珍以诗送绿石砚所谓玉堂新样者",
        "author": "王安石",
        "content": "玉堂新样世争传，况以蛮溪绿石镌。\n嗟我长来无异物，愧君持赠有佳篇。\n久埋瘴雾看犹湿，一取春波洗更鲜。\n还与故人袍色似，论心于此亦同坚。",
        "dynasty": "宋",
        "collection_info": null
    },
    {
        "title": "和微之林亭",
        "author": "王安石",
        "content": "为有檀栾占雒阳，忆归杖策此徜徉。\n观鱼得意还知乐，入鸟忘机肯乱行。\n未敢许君轻去国，不应如我漫为郎。\n中园日涉非无趣，保此千钟慰北堂。",
        "dynasty": "宋",
        "collection_info": null
    },
    {
        "title": "酬微之梅暑新句",
        "author": "王安石",
        "content": "江梅落尽雨昏昏，去马来牛漫不分。\n当此沈阴无白日，岂知炎旱有彤云。\n琴絃欲缓何妨促，画蠹微生故可熏。\n回首凉秋知未远，会须重曝阮郎裈。",
        "dynasty": "宋",
        "collection_info": null
    },
    {
        "title": "平甫与宝觉游金山思大觉并见寄及相见得诗次韵二首  其一",
        "author": "王安石",
        "content": "宠参时宰道人琳，气盖诸公弟季心。\n胜践肯论山在险，冥搜欲与海争深。\n摇摇北下随帆影，踽踽东来想足音。\n握手更知禅伯远，隔云灵鹫碧千寻。",
        "dynasty": "宋",
        "collection_info": null
    },
    {
        "title": "平甫与宝觉游金山思大觉并见寄及相见得诗次韵二首  其二",
        "author": "王安石",
        "content": "漳南开士好丛林，慧剑何年出水心。\n独往便应诸漏尽，相逢未免故情深。\n槛窥山鸟有真意，窗听海潮非世音。\n一笑上方人事外，不知衰境两侵寻。",
        "dynasty": "宋",
        "collection_info": null
    },
    {
        "title": "金陵怀古四首  其一",
        "author": "王安石",
        "content": "霸祖孤身取二江，子孙多以百城降。\n豪华尽出成功后，逸乐安知与祸双。\n东府旧基留佛剎，后庭余唱落船窗。\n黍离麦秀从来事，且置兴亡近酒缸。",
        "dynasty": "宋",
        "collection_info": null
    },
    {
        "title": "金陵怀古四首  其二",
        "author": "王安石",
        "content": "天兵南下此桥江，敌国当时指顾降。\n山水雄豪空復在，君王神武自难双。\n留连落日频回首，想像余墟独倚窗。\n却怪夏阳纔一苇，汉家何事费罂缸。\n地势东回万里江，云间天阙古来双。\n兵缠四海英雄得，圣出中原次第降。\n山水寂寥埋王气，风烟萧飒满僧窗。\n废陵坏冢空冠剑，谁復沾缨酹一缸。\n忆昨天兵下蜀江，将军谈笑士争降。\n黄旗已尽年三百，紫气空收剑一双。\n破堞自生新草木，废宫谁识旧轩窗。\n不须搔首寻遗事，且倒花前白玉缸。",
        "dynasty": "宋",
        "collection_info": null
    },
    {
        "title": "次韵舍弟遇子固忆少述",
        "author": "王安石",
        "content": "归计何时就一廛，寒城回首意茫然。\n野林细错黄金日，溪岸宽围碧玉天。\n飞兔已闻追騕褭，太阿犹恨失龙泉。\n遥知更忆河滨友，从事能忘我独贤。",
        "dynasty": "宋",
        "collection_info": null
    },
    {
        "title": "次韵昌叔咏尘",
        "author": "王安石",
        "content": "尘土轻扬不自持，纷纷生物更相吹。\n翻成地上高烟雾，散在人间要路岐。\n一世竞驰甘睬目，几家清坐得轩眉。\n超然祇有江湖上，还见波涛恐我时。",
        "dynasty": "宋",
        "collection_info": null
    },
    {
        "title": "石竹花",
        "author": "王安石",
        "content": "退公诗酒乐华年，欲取幽芳近绮筵。\n种玉乱抽青节瘦，刻缯轻染绛花圆。\n风霜不放飘零早，雨露应从爱惜偏。\n已向美人衣上并，更留佳客赋婵娟。",
        "dynasty": "宋",
        "collection_info": null
    },
    {
        "title": "古松",
        "author": "王安石",
        "content": "森森直干百余寻，高入青冥不附林。\n万壑风生成夜响，千山月照挂秋阴。\n岂因粪壤栽培力，自得干坤造化心。\n廊庙乏材应见取，世无良匠勿相侵。",
        "dynasty": "宋",
        "collection_info": null
    },
    {
        "title": "玉晨大桧鹤庙古松最为佳树",
        "author": "王安石",
        "content": "坛庙千年草不生，幽真曾此荫余清。\n月枝地上流云影，风叶天边过雨声。\n材大贤于人有用，节高仙与世无情。\n秦山陂下今迷处，苦里宫中漫得名。",
        "dynasty": "宋",
        "collection_info": null
    },
    {
        "title": "次韵董伯懿松声",
        "author": "王安石",
        "content": "天机自动岂关情，能作人间物外声。\n暝聒一堂无客梦，晓悲千嶂有猿惊。\n庙中奏瑟沈三嘆，堂下吹箫失九成。\n俚耳纷纷多郑卫，直须闻此始心清。",
        "dynasty": "宋",
        "collection_info": null
    },
    {
        "title": "次韵答平甫",
        "author": "王安石",
        "content": "高蝉抱殻悲声切，新鸟争巢谇语忙。\n长树老阴欺夏日，晚花幽艷敌春阳。\n云归山去当檐静，风过溪来满坐凉。\n物物此时皆可赋，悔予千里不相将。",
        "dynasty": "宋",
        "collection_info": null
    },
    {
        "title": "次韵质夫兄使君同年",
        "author": "王安石",
        "content": "楼堞相望一日程，春风吹急似摇旌。\n莫言乐国无愁梦，頼把新诗有故情。\n客舍五浆非所愿，私田三径会须成。\n青云自致归公等，如我何缘得此声。",
        "dynasty": "宋",
        "collection_info": null
    },
    {
        "title": "金明池",
        "author": "王安石",
        "content": "宜秋西望碧参差，忆看乡人禊饮时。\n斜倚水开花有思，缓随风转柳如痴。\n青天白日春常好，绿髮朱颜老自悲。\n跋马未堪尘满眼，夕阳偷理钓鱼丝。",
        "dynasty": "宋",
        "collection_info": null
    },
    {
        "title": "葛溪驿",
        "author": "王安石",
        "content": "缺月昏昏漏未央，一灯明灭照秋床。\n病身最觉风露早，归梦不知山水长。\n坐感岁时歌慷慨，起看天地色凄凉。\n鸣蝉更乱行人耳，正抱疏桐叶半黄。",
        "dynasty": "宋",
        "collection_info": null
    },
    {
        "title": "泛舟青溪入水门登高斋奉呈叔康",
        "author": "王安石",
        "content": "簿领纷纷惜此时，起携佳客散沈迷。\n十围但见诸营柳，九曲难寻故国溪。\n牵埭欲随流水远，放船终碍画桥低。\n子猷清兴何曾尽，想忆高斋更一跻。",
        "dynasty": "宋",
        "collection_info": null
    },
    {
        "title": "为裴使君赋拟岘台",
        "author": "王安石",
        "content": "君作新台拟岘山，羊公千载得追攀。\n歌钟殷地登临处，花木移春指顾间。\n城似大堤来宛宛，溪如清汉落潺潺。\n时平不比征吴日，缓带尤宜向此闲。",
        "dynasty": "宋",
        "collection_info": null
    },
    {
        "title": "送李才元校理知邛州",
        "author": "王安石",
        "content": "朝廷孝治称今日，乡郡荣归及壮时。\n关吏相呼迎印绶，里儿争出望旄麾。\n北堂已足夸三釜，南亩当今识两歧。\n独我尚留真有命，天于人欲本无私。",
        "dynasty": "宋",
        "collection_info": null
    },
    {
        "title": "送张颉仲举知奉新",
        "author": "王安石",
        "content": "故人为邑士多称，繇赋宽赊狱讼平。\n老吏闭门无重糈，荒山开陇有新粳。\n方挥玉麈日边坐，又结铜章天外行。\n此去料君归不久，挟材如此即名卿。",
        "dynasty": "宋",
        "collection_info": null
    },
    {
        "title": "张剑州至剑一日以亲忧罢",
        "author": "王安石",
        "content": "客舍飞尘尚满鞯，却寻东路想茫然。\n白头反哺秦乌侧，流血思归蜀鸟前。\n今日相逢知怅望，几时能到与留连。\n行看万里云西去，倚马春风不忍鞭。",
        "dynasty": "宋",
        "collection_info": null
    },
    {
        "title": "次韵子履远寄之作",
        "author": "王安石",
        "content": "飘然逐客出都门，士论应悲玉石焚。\n高位纷纷谁得志，穷途往往始能文。\n柴桑今日思元亮，天禄何时召子云。\n直使声名传后世，穷通何必较功勋。",
        "dynasty": "宋",
        "collection_info": null
    },
    {
        "title": "送李太保知仪州",
        "author": "王安石",
        "content": "北平上谷当时守，气略人推李广优。\n还见子孙持汉节，欲临关塞抚羌酋。\n云边鼓吹应先喜，日下旌旗更少留。\n五字亦君家世事，一吟何以称来求。",
        "dynasty": "宋",
        "collection_info": null
    },
    {
        "title": "送西京签判王着作",
        "author": "王安石",
        "content": "儿曹曾上洛城头，尚记清波绕驿流。\n却想山川常在梦，可怜颜髮已惊秋。\n辟书今日看君去，着籍长年嘆我留。\n三十六峰应好在，寄声多谢欲来游。",
        "dynasty": "宋",
        "collection_info": null
    },
    {
        "title": "送刘贡父赴秦州清水",
        "author": "王安石",
        "content": "刘郎高论坐嘘枯，幕府调胹用绪余。\n笔下能当万人敌，腹中尝记五车书。\n闻多望士登天禄，知有名臣荐子虚。\n且復弦歌穷塞上，祇应非晚召相如。",
        "dynasty": "宋",
        "collection_info": null
    },
    {
        "title": "送纯甫如江南",
        "author": "王安石",
        "content": "青溪看汝始蹁跹，兄弟追随各少年。\n壮尔有行今纳妇，老吾无用亦求田。\n初来淮北心常折，却望江南眼更穿。\n此去还知苦相忆，归时快马亦须鞭。",
        "dynasty": "宋",
        "collection_info": null
    },
    {
        "title": "送郊社朱兄除郎东归",
        "author": "王安石",
        "content": "手持官牒出神皋，迎客遥知贺酒醪。\n照映里门非白屋，欺凌春草有青袍。\n宦游虽晚何妨久，饿显从来不必高。\n孝友父兄家法在，想能清白遗儿曹。",
        "dynasty": "宋",
        "collection_info": null
    },
    {
        "title": "送沈康知常州",
        "author": "王安石",
        "content": "作客兰陵迹已陈，为传谣俗记州民。\n沟塍半废田畴薄，厨传相仍市井贫。\n常恐劳人轻白屋，忽逢佳士得朱轮。\n慇懃话此还惆怅，最忆荆溪两岸春。",
        "dynasty": "宋",
        "collection_info": null
    },
    {
        "title": "安丰张令修芍陂",
        "author": "王安石",
        "content": "桐乡振廪得周旋，芍水修陂道路传。\n日想僝功追往事，心知为政似当年。\n鲂鱼鱍鱍归城市，秔稻纷纷载酒船。\n楚相祠堂仍好在，胜游思为子留篇。",
        "dynasty": "宋",
        "collection_info": null
    },
    {
        "title": "送復之屯田赴成都",
        "author": "王安石",
        "content": "槃礴西南江与岷，石犀金马世称神。\n桑麻接畛余无地，锦绣连城别有春。\n结绶相随通籍久，推车此去辟书新。\n知君不为山川险，便忘吾家叱驭人。",
        "dynasty": "宋",
        "collection_info": null
    },
    {
        "title": "送经臣富顺寺丞",
        "author": "王安石",
        "content": "故人为县楚江边，海角犹闻政事传。\n万井已安如赤子，一麾今去上青天。\n应开醉眼酴醿下，莫起归心杜宇前。\n报主代亲俱有地，几人忠孝似君全。",
        "dynasty": "宋",
        "collection_info": null
    },
    {
        "title": "送张卿致仕",
        "author": "王安石",
        "content": "子房筹策汉时功，身退超然慕赤松。\n余烈尚能开后世，高材今復继前踪。\n执鞭始负平生愿，操几何知此地逢。\n窃食一官惭未艾，绪言方頼赐从容。",
        "dynasty": "宋",
        "collection_info": null
    },
    {
        "title": "送梅龙图",
        "author": "王安石",
        "content": "子真家世子云乡，风力才华岂易当。\n回首古人多隠约，致身今日独辉光。\n谟明久合分三府，治剧聊须试一方。\n从此政成何所报，百城无事祇耕桑。",
        "dynasty": "宋",
        "collection_info": null
    },
    {
        "title": "送李秘校南归",
        "author": "王安石",
        "content": "四十青衫更旅人，悠悠饥马傍沙尘。\n久留上国言空富，却走南州食转贫。\n自作诗书能见志，应知时命不关身。\n江湖胜事从今数，肯但悲歌寂寞滨。",
        "dynasty": "宋",
        "collection_info": null
    },
    {
        "title": "送萧山钱着作",
        "author": "王安石",
        "content": "才高诸彦故无嫌，兄弟同时举孝廉。\n东观外除方墨绶，西州相见已苍髯。\n灵胥引水清穿市，神禹分山翠入帘。\n好去弦歌聊自慰，郡人谁敢慢陶潜。",
        "dynasty": "宋",
        "collection_info": null
    },
    {
        "title": "送灵仙裴太博",
        "author": "王安石",
        "content": "一官留隠太常中，生事萧然信所穷。\n有力尚期当世用，无求今见古人风。\n邅迴旧学皆残藁，邂逅相看各老翁。\n他日卜居何处好，溪山还欲与君同。",
        "dynasty": "宋",
        "collection_info": null
    },
    {
        "title": "送赵燮之蜀永康簿",
        "author": "王安石",
        "content": "蜀山万里一青袍，石栈天梯棰辔高。\n多学似君宁易得，小官于此亦徒劳。\n行追西路聊班草，坐忆南州欲梦刀。\n他日寄声能问我，应从锦水至江皋。",
        "dynasty": "宋",
        "collection_info": null
    },
    {
        "title": "酬吴季野见寄",
        "author": "王安石",
        "content": "漫披陈蠹学经纶，捧檄生平祗为亲。\n闻道不先从事早，课功无状取官频。\n岂堪置足青冥上，终欲回身寂寞滨。\n俯仰谬恩方自歉，惭君将比洛阳人。",
        "dynasty": "宋",
        "collection_info": null
    },
    {
        "title": "和平甫寄陈正叔",
        "author": "王安石",
        "content": "强行南仕莫辞勤，闻说田园已旷耘。\n纵使一区犹有宅，可能三月尚无君。\n且同元亮倾樽酒，更与灵均续旧文。\n此道废兴吾命在，世间滕口任云云。",
        "dynasty": "宋",
        "collection_info": null
    },
    {
        "title": "送王大卿致政归江陵",
        "author": "王安石",
        "content": "九卿初命亚三司，朝吏相瞻得老师。\n南阙便还新印绶，东舟只载旧书诗。\n汉庭饯客无佳句，越水归装有富赀。\n回首千年见疏范，共疑今事胜当时。",
        "dynasty": "宋",
        "collection_info": null
    },
    {
        "title": "送叔康侍御",
        "author": "王安石",
        "content": "诏取名郎入宪台，此时方急济时才。\n圣聪应已虚心待，奸党宁无侧目猜。\n白笔岂知权可畏，皁囊还请上亲开。\n伫闻谠论能医国，飞报频随驿骑来。",
        "dynasty": "宋",
        "collection_info": null
    },
    {
        "title": "寄朱昌叔",
        "author": "王安石",
        "content": "清江漫漫绕城流，尚忆城边繫小舟。\n射虎未能随李广，割鸡空欲戏言游。\n云埋塞路惊尘合，霜入春风满鬓愁。\n此日君书苦难得，谩多鸿雁起南洲。",
        "dynasty": "宋",
        "collection_info": null
    },
    {
        "title": "九日登东山寄昌叔",
        "author": "王安石",
        "content": "城上啼乌破寂寥，思君何处坐岧峣。\n应须绿酒酬黄菊，何必红裙弄紫箫。\n落木云连秋水渡，乱山烟入夕阳桥。\n渊明久负东篱醉，犹分低心事折腰。",
        "dynasty": "宋",
        "collection_info": null
    },
    {
        "title": "到舒州次韵答平甫",
        "author": "王安石",
        "content": "夜别江船晓解骖，秋城气象亦潭潭。\n山从树外青争出，水向沙边绿半涵。\n行问啬夫多不记，坐论公瑾少能谈。\n只愁地僻无宾客，旧学从谁得指南。",
        "dynasty": "宋",
        "collection_info": null
    },
    {
        "title": "舒州七月十一日雨",
        "author": "王安石",
        "content": "行看野气来方勇，卧听秋声落竟悭。\n淅沥未生罗豆水，苍茫空失皖公山。\n火耕又见无遗种，肉食何妨有厚颜。\n巫祝万端曾不救，只疑天赐雨工闲。",
        "dynasty": "宋",
        "collection_info": null
    },
    {
        "title": "次韵答丁端州",
        "author": "王安石",
        "content": "莫嗟荒僻又离群，且喜风谣岭北闻。\n铜柱虽然蛮徼接，竹符还是汉家分。\n春书来逐衡阳雁，秋骑归看陇首云。\n相见会知南望苦，病骸今似沈休文。",
        "dynasty": "宋",
        "collection_info": null
    },
    {
        "title": "答刘季孙",
        "author": "王安石",
        "content": "偶着儒冠敢陋今，自怜多负少时心。\n轾轩已任人前后，揭厉安知世浅深。\n挟策有思悲慷慨，负薪无力病侵淫。\n愧君绿绮虚投赠，更觉贫家报乏金。",
        "dynasty": "宋",
        "collection_info": null
    },
    {
        "title": "次韵酬王太祝",
        "author": "王安石",
        "content": "尘土波澜不自期，飘然身与愿相违。\n衰根要路知难植，病羽长年欲退飞。\n高论已嗟能听少，力行还恨赋材微。\n惭君俊少今知我，一见心如客得归。",
        "dynasty": "宋",
        "collection_info": null
    },
    {
        "title": "寄吴成之",
        "author": "王安石",
        "content": "绿髮溪山笑语中，岂知翻手两成翁。\n辛夷屋角抟香雪，踯躅冈头挽醉红。\n想见旧山茅径在，追随今日板舆空。\n渭阳车马嗟何及，荣禄方当与子同。",
        "dynasty": "宋",
        "collection_info": null
    },
    {
        "title": "寄曾子固",
        "author": "王安石",
        "content": "斗粟犹惭报礼轻，敢嗟吾道独难行。\n脱身负米将求志，戮力乘田岂为名。\n高论几为衰俗废，壮怀难值故人倾。\n荒城回首山川隔，更觉秋风白髮生。",
        "dynasty": "宋",
        "collection_info": null
    },
    {
        "title": "至开元僧舍上方次韵舍弟二月一日之作",
        "author": "王安石",
        "content": "溪谷溅溅嫩水通，野田高下绿蒙茸。\n和风满树笙簧杂，霁雪兼山粉黛重。\n万里有家归尚隔，一廛无地去何从。\n伤春故欲西南望，迴首荒城已暮钟。",
        "dynasty": "宋",
        "collection_info": null
    },
    {
        "title": "寄王回深甫",
        "author": "王安石",
        "content": "少年倏忽不再得，后日欢娱能几何。\n顾我面颜衰更早，怜君身世病还多。\n窗间暗淡月含雾，船底飘飖风送波。\n一寸古心俱未试，相思中夜起悲歌。",
        "dynasty": "宋",
        "collection_info": null
    },
    {
        "title": "次韵答彦珍",
        "author": "王安石",
        "content": "手得封题手自开，一篇美玉缀玫瑰。\n众知圆媚难论报，自顾穷愁敢角才。\n君卧南阳惟畎亩，我行西路亦风埃。\n相逢不必嗟劳事，尚欲赓歌咏起哉。",
        "dynasty": "宋",
        "collection_info": null
    },
    {
        "title": "寄阙下诸父兄兼示平甫兄弟",
        "author": "王安石",
        "content": "父兄为学众人知，小弟文章亦自奇。\n家势到今宜有后，士才如此岂无时。\n久闻阳羡溪山好，颇与渊明性分宜。\n但愿一门皆贵仕，时将车马过茆茨。",
        "dynasty": "宋",
        "collection_info": null
    },
    {
        "title": "钟山西庵白莲亭",
        "author": "王安石",
        "content": "山亭新破一方苔，白帝留花满四隈。\n野艷轻明非傅粉，秋光清浅不凭材。\n乡穷自作幽人伴，岁晚谁为静女媒。\n可笑远公池上客，却因松菊赋归来。",
        "dynasty": "宋",
        "collection_info": null
    },
    {
        "title": "赠长宁僧首",
        "author": "王安石",
        "content": "秀骨厖眉倦往还，自然清誉落人间。\n闲中用意归诗笔，静外安身比太山。\n欲倩野云朝送客，更邀江月夜临关。\n嗟予踪迹飘尘土，一对孤峰几厚颜。",
        "dynasty": "宋",
        "collection_info": null
    },
    {
        "title": "次韵舍弟赏心亭即事二首",
        "author": "王安石",
        "content": "槛折檐倾野水傍，台城佳气已消亡。\n难披榛莽寻千古，独倚青冥望八荒。\n坐觉尘沙昏远眼，忽看风雨破骄阳。\n扁舟此日东南兴，欲尽江流万里长。\n霸气消磨不復存，旧朝台殿祇空村。\n孤城倚薄青天近，细雨侵凌白日昏。\n稍觉野云成晚霁，却疑山月是朝暾。\n此时江海无穷兴，醒客忘言醉客喧。",
        "dynasty": "宋",
        "collection_info": null
    },
    {
        "title": "次韵陈学士小园即事",
        "author": "王安石",
        "content": "墙屋虽无好鸟鸣，池塘亦未有蛙声。\n树含宿雨红初入，草倚朝阳绿更生。\n万物天机何得丧，百年心事不将迎。\n与君杖策聊观化，搔首春风眼尚明。",
        "dynasty": "宋",
        "collection_info": null
    },
    {
        "title": "寄友人",
        "author": "王安石",
        "content": "飘然羁旅尚无涯，一望西南百嘆嗟。\n江拥涕洟流入海，风吹魂梦去还家。\n平生积惨应销骨，今日殊乡又见花。\n安得此身如草树，根株相守尽年华。",
        "dynasty": "宋",
        "collection_info": null
    },
    {
        "title": "登大茅山",
        "author": "王安石",
        "content": "一峰高出众山颠，疑隔尘沙道里千。\n俯视烟云来不极，仰攀萝茑去无前。\n人间已换嘉平帝，地下谁通句曲天。\n陈迹是非今草莽，纷纷流俗尚师仙。",
        "dynasty": "宋",
        "collection_info": null
    },
    {
        "title": "登中茅山",
        "author": "王安石",
        "content": "翛然杖屦出尘嚣，鸡犬无声到泬寥。\n欲见五芝茎叶老，尚攀三鹤羽翰遥。\n容溪路转迷横彴，仙几风来得堕樵。\n兴罢日斜归亦懒，更磨碑藓认前朝。",
        "dynasty": "宋",
        "collection_info": null
    },
    {
        "title": "登小茅山",
        "author": "王安石",
        "content": "扪萝路到半天穷，下视淮洲杳霭中。\n物外真游来几席，人间荣愿付苓通。\n白云坐处龙池杳，明月归时鹤驭空。\n回首三君谁更似，子房家世有高风。",
        "dynasty": "宋",
        "collection_info": null
    },
    {
        "title": "送张仲容赴杭州孙公辟",
        "author": "王安石",
        "content": "万屋相夸漆与丹，笑歌长在绮纨间。\n綵船春戏城边水，画烛秋寻寺外山。\n忆我屡随游客入，喜君今赴辟书还。\n遥知曼倩威行久，赤笔应从到日闲。",
        "dynasty": "宋",
        "collection_info": null
    },
    {
        "title": "赠李士宁道人",
        "author": "王安石",
        "content": "季主逡巡居卜肆，弥明邂逅作诗翁。\n曾令宋贾嘆车上，更使刘侯惊坐中。\n杳杳人传多异事，冥冥谁识此高风。\n行歌过我非无谓，唯恨贫家酒盏空。",
        "dynasty": "宋",
        "collection_info": null
    },
    {
        "title": "次韵春日即事",
        "author": "王安石",
        "content": "人间尚有薄寒侵，和气先熏草树心。\n丹白自分齐破蕾，青黄相向欲交阴。\n潺潺嫩水生幽谷，漠漠轻烟动远林。\n病得一官随太守，班春无助愧周任。",
        "dynasty": "宋",
        "collection_info": null
    },
    {
        "title": "次韵答陈正叔二首  其一",
        "author": "王安石",
        "content": "青衫憔悴北归来，髮有霜根面有埃。\n群吠我方憎猘子，一鸣谁更识龙媒。\n功名落落求难值，日月沄沄去不回。\n胜事与身何等近，酒樽诗卷数须开。",
        "dynasty": "宋",
        "collection_info": null
    },
    {
        "title": "次韵答陈正叔二首  其二",
        "author": "王安石",
        "content": "田宅荒凉去復来，诗书颜髮两尘埃。\n忘机自许鸥相狎，得祸谁期鹤见媒。\n此道未行身有待，古人不见首空回。\n何当水石他年住，更把韦编静处开。",
        "dynasty": "宋",
        "collection_info": null
    },
    {
        "title": "送崔左藏之广东",
        "author": "王安石",
        "content": "怪石巉巉上泬寥，昔人于此奏箫韶。\n水清但有嘉鱼出，风暖何曾毒草摇。\n今日淹留君按节，当时嬉戏我垂髫。\n因寻旧政询遗老，为作新诗变俚谣。",
        "dynasty": "宋",
        "collection_info": null
    },
    {
        "title": "苦雨",
        "author": "王安石",
        "content": "灵场奔走尚无功，去马来车道不通。\n风助乱云阴更密，水争高岸气尤雄。\n平时沟洫今多废，下户京囷久已空。\n肉食自嗟何所报，古人忧国愿年丰。",
        "dynasty": "宋",
        "collection_info": null
    },
    {
        "title": "江上",
        "author": "王安石",
        "content": "村落家家有浊醪，青旗招客解袛裯。\n春风似补林塘破，野水遥连草树高。\n寄食舟车随处弊，行歌天地此身劳。\n迟回自负平生意，岂是明时惜一毛。",
        "dynasty": "宋",
        "collection_info": null
    },
    {
        "title": "午枕",
        "author": "王安石",
        "content": "百年春梦去悠悠，不復吹箫向此留。\n野草自花还自落，鸣禽相乳亦相酬。\n旧蹊埋没开新径，朱户欹斜见画楼。\n欲把一杯无伴侣，眼看兴废使人愁。",
        "dynasty": "宋",
        "collection_info": null
    },
    {
        "title": "寄石鼓寺陈伯庸",
        "author": "王安石",
        "content": "鲸海无风白日闲，天门当面险难攀。\n尘埃掉臂离长陌，琴酒和云入旧山。\n仁义未饶轩冕贵，功名莫信鬼神悭。\n郭东一点英雄气，时伴君心夜斗间。",
        "dynasty": "宋",
        "collection_info": null
    },
    {
        "title": "送熊伯通",
        "author": "王安石",
        "content": "岁暮欣逢盖共倾，川涂南北岂忘情。\n事经官路心应折，地入家山眼更明。\n江上月华空自照，梅边春意恰相迎。\n关河不锁真消息，野客犹能听治声。",
        "dynasty": "宋",
        "collection_info": null
    },
    {
        "title": "送王覃",
        "author": "王安石",
        "content": "分走人间十五年，尘沙吹鬓各苍然。\n山林渺渺长回首，儿女纷纷忽满前。\n知子有才思奋发，嗟余无地与迴旋。\n相看一作秦吴别，身世何时两息肩。",
        "dynasty": "宋",
        "collection_info": null
    },
    {
        "title": "送明州王大卿",
        "author": "王安石",
        "content": "大历才臣有此州，昆云今驾鹿轓游。\n从来所至邦人喜，真復能分圣主忧。\n千里封疆何足治，一时名迹故应留。\n属城旧吏虽疲懒，尚可挥毫敌李舟。",
        "dynasty": "宋",
        "collection_info": null
    },
    {
        "title": "姑胥郭",
        "author": "王安石",
        "content": "误褫云巾别故山，抵吴由越两间关。\n千家渔火秋风市，一叶归舟暮雨湾。\n旅病愔愔如困酒，乡愁脉脉似连环。\n情知带眼从前缓，更恐颠毛自此斑。",
        "dynasty": "宋",
        "collection_info": null
    },
    {
        "title": "严陵祠堂",
        "author": "王安石",
        "content": "汉庭来见一羊裘，默默俄归旧钓舟。\n迹似磻溪应有待，世无西伯可能留。\n崎岖冯衍才终废，索寞桓谭道不谋。\n勺水果非鳣鲔地，放身沧海亦何求。",
        "dynasty": "宋",
        "collection_info": null
    },
    {
        "title": "藏春坞诗献刁十四丈学士",
        "author": "王安石",
        "content": "蒜山东渡得林丘，邂逅篮舆亦少留。\n今日更知莱氏隠，暮年长忆武陵游。\n欲营垣屋随穿斸，尚嘆尘沙隔献酬。\n遥约勾吴亭下路，春风深驻五湖舟。",
        "dynasty": "宋",
        "collection_info": null
    },
    {
        "title": "太湖恬亭",
        "author": "王安石",
        "content": "槛临溪上绿阴围，溪岸高低入翠微。\n日落断桥人独立，水涵幽树鸟相依。\n清游始觉心无累，静处谁知世有机。\n更待夜深同徙倚，秋风斜月钓船归。",
        "dynasty": "宋",
        "collection_info": null
    },
    {
        "title": "蒙城清燕堂",
        "author": "王安石",
        "content": "清燕新碑得自蒙，行吟如到此堂中。\n吏无田甲当时气，民有庄周后世风。\n庭下早知闲木索，坐间遥想御丝桐。\n飘然一往何时得，俛仰尘沙欲作翁。",
        "dynasty": "宋",
        "collection_info": null
    },
    {
        "title": "次韵酬吴彦珍见寄二首  其一",
        "author": "王安石",
        "content": "君作新诗故起予，一吟聊復报双鱼。\n杖藜高径谁来往，散帙空堂自卷舒。\n树外鸟啼催晚种，花间人语趁朝虚。\n春风处处堪携手，何事临池苦学书。",
        "dynasty": "宋",
        "collection_info": null
    },
    {
        "title": "次韵酬吴彦珍见寄二首  其二",
        "author": "王安石",
        "content": "篁竹荒茅五亩余，生涯山蕨与泉鱼。\n家贫殖货羞端木，乡里传书比仲舒。\n白日忆君聊远望，青林嗟我似逃虚。\n春风渺渺乌塘尾，漫得东来一纸书。",
        "dynasty": "宋",
        "collection_info": null
    },
    {
        "title": "自金陵如丹阳道中有感",
        "author": "王安石",
        "content": "数百年来王气消，难将前事问渔樵。\n苑方秦地皆芜没，山借扬州更寂寥。\n荒埭暗鸡催月晓，空场老雉挟春骄。\n豪华祇有诸陵在，往往黄金出市朝。",
        "dynasty": "宋",
        "collection_info": null
    },
    {
        "title": "初去临川",
        "author": "王安石",
        "content": "东浮溪水渡长林，上坂回头一拊心。\n已觉省烦非仲叔，安能养志似曾参。\n忧伤遇事纷纷出，疾病乘虚亹亹侵。\n未有半分求自赎，恐填沟壑更霑襟。",
        "dynasty": "宋",
        "collection_info": null
    },
    {
        "title": "读史",
        "author": "王安石",
        "content": "自古功名亦苦辛，行藏终欲付何人。\n当时黮闇犹承误，末俗纷纭更乱真。\n糟粕所传非粹美，丹青难写是精神。\n区区岂尽高贤意，独守千秋纸上尘。",
        "dynasty": "宋",
        "collection_info": null
    },
    {
        "title": "读诏书",
        "author": "王安石",
        "content": "去秋东出汴河梁，已见中州旱势强。\n日射地穿千里赤，风吹沙度满城黄。\n近闻急诏收群策，颇说新年又亢阳。\n贱术纵工难自献，心忧天下独君王。",
        "dynasty": "宋",
        "collection_info": null
    },
    {
        "title": "每见王太丞邑事甚冗而剸剧之暇犹能过访山馆兼出佳篇为赠仰嘆才力因成小诗",
        "author": "王安石",
        "content": "我看繁讼频搔首，君富才明见亦常。\n尚有闲襟寻水石，更留佳句似池塘。\n松苗地合分高下，鳬鹤天教有短长。\n徐上青云犹未晚，可无音问及沧浪。",
        "dynasty": "宋",
        "collection_info": null
    },
    {
        "title": "王浮梁太丞之听讼轩有水禽三巢于竹林之上恬而自得邑人作诗以美之因次元韵",
        "author": "王安石",
        "content": "水边舟动多惊散，何事林间近绝疑。\n野意肯从威令至，旧巢犹有主人知。\n不关饮啄春江暖，自在飞鸣夏日迟。\n览德岂无丹穴凤，到时应让向南枝。",
        "dynasty": "宋",
        "collection_info": null
    },
    {
        "title": "寄虞氏兄弟",
        "author": "王安石",
        "content": "一身兼抱百忧虞，忽忽如狂久废书。\n畴昔心期俱丧勇，此来腰疾更乘虚。\n久闻阳羡安家好，自度渊明与世疏。\n亦有未归沟壑日，会应相近置田庐。",
        "dynasty": "宋",
        "collection_info": null
    },
    {
        "title": "除夜寄舍弟",
        "author": "王安石",
        "content": "一尊聊有天涯忆，百感翻然醉裏眠。\n酒醒灯前犹是客，梦回江北已经年。\n佳时流落真何得，胜事蹉跎只可怜。\n唯有到家寒食在，春风因泛滪溪船。",
        "dynasty": "宋",
        "collection_info": null
    },
    {
        "title": "答熊本推官金陵寄酒",
        "author": "王安石",
        "content": "鬰金香是兰陵酒，枉入诗人赋咏来。\n庭下北风吹急雪，坐间南客送寒醅。\n渊明未得归三径，叔夜犹同把一杯。\n吟罢想君醒醉处，钟山相向白崔嵬。",
        "dynasty": "宋",
        "collection_info": null
    },
    {
        "title": "和钱学士喜雪",
        "author": "王安石",
        "content": "手把诗翁忆雪诗，坐愁穷海瘴烟霏。\n谁令天上苍茫合，忽见空中散漫飞。\n阊阖与风生气势，姮娥交月借光辉。\n山鸦瑟缩相依立，邑犬跳梁未肯归。\n点缀丘园荣树木，埋藏沟壍乱封圻。\n高歌业已传都市，逸兴何当叩隠扉。\n颇欲携樽邀使骑，几忘温席荐亲闱。\n公今早晚班春去，强劝涝田补岁饥。",
        "dynasty": "宋",
        "collection_info": null
    },
    {
        "title": "送江宁彭给事赴阙",
        "author": "王安石",
        "content": "西江望士众长兼，卓荦传家在一男。\n壮志异时开史牒，妙龄终日对书龛。\n桂堂发策收科选，樱苑颁诗豫宴酣。\n大邑援琴聊试可，小州怀绂果才堪。\n分台拜职荣先入，抗疏辞恩耻横覃。\n劲操比松寒不挠，忠言如药苦非甘。\n龙鳞直为当官触，虎穴宁关射利探。\n朱毂兽头终协梦，粉闱鸡舌更须含。\n均输北转荆门鹢，劝课西临蜀市蚕。\n期信有儿迎郭伋，食贫无地乞羊昙。\n櫜垂铃栈驼鸣𡇼，节拥棠郊虎视眈。\n归见广墀瞻斧藻，对扬初服改朱蓝。\n进班华省财方阜，出按穷边虏稍戡。\n帝命贾琮当冀北，民歌姬奭次周南。\n投壶飨客鱼无乙，伐鼓蒐兵马有驔。\n鲸鬣掀红旗杳杳，虬髯咤黑纛鬖鬖。\n威加诸部风霜肃，惠浸连营雨露涵。\n大斗时时能剧饮，轻裘往往祇清谈。\n干龙已应天飞五，晋马徐观昼接三。\n道在君臣方自合，德侔卿长亦谁惭。\n便蕃肯较平生宠，放旷皆知雅性妉。\n委佩去辞廷殖殖，扬舲来得府潭潭。\n一尊客语从容尽，千里人情委曲谙。\n岂但搢绅称召杜，故多扶杖祝彭聃。\n幕中俊乂闲刀笔，帐下骁雄冷剑镡。\n楚地怪须留汲黯，萧规疑欲付曹参。\n从来贵势公何慕，自是贤名上所贪。\n未信逸身今以老，且当忧国每如惔。\n论心邂逅胶投漆，搔首低徊雪满簪。\n镇抚未惊移岁月，追攀曾许赏烟岚。\n余欢遽隔新亭饯，宿惠难忘旧馆骖。\n卷曲尚谁知散栎，峥嵘空此咏枯楠。",
        "dynasty": "宋",
        "collection_info": null
    },
    {
        "title": "聊行",
        "author": "王安石",
        "content": "聊行弄芳草，独坐隠团蒲。\n问客茅檐日，君家有此无。",
        "dynasty": "宋",
        "collection_info": null
    },
    {
        "title": "染云",
        "author": "王安石",
        "content": "染云为柳叶，剪水作梨花。\n不是春风巧，何缘有岁华。",
        "dynasty": "宋",
        "collection_info": null
    },
    {
        "title": "沟港",
        "author": "王安石",
        "content": "沟港重重柳，山坡处处梅。\n小舆穿麦过，狭径碍桑回。",
        "dynasty": "宋",
        "collection_info": null
    },
    {
        "title": "霹雳沟",
        "author": "王安石",
        "content": "霹雳沟西路，柴荆四五家。\n忆曾骑款段，随意入桃花。",
        "dynasty": "宋",
        "collection_info": null
    },
    {
        "title": "午睡",
        "author": "王安石",
        "content": "檐日阴阴转，床风细细吹。\n翛然残午梦，何许一黄鹂。",
        "dynasty": "宋",
        "collection_info": null
    },
    {
        "title": "题齐安壁",
        "author": "王安石",
        "content": "日浄山如染，风暄草欲熏。\n梅残数点雪，麦涨一溪云。",
        "dynasty": "宋",
        "collection_info": null
    },
    {
        "title": "昭文斋",
        "author": "王安石",
        "content": "我自山中客，何缘有此名。\n当缘琴不鼓，人不见亏成。",
        "dynasty": "宋",
        "collection_info": null
    },
    {
        "title": "台上示吴愿",
        "author": "王安石",
        "content": "细书妨老读，长簟惬昏眠。\n取簟且一息，抛书还少年。",
        "dynasty": "宋",
        "collection_info": null
    },
    {
        "title": "示道原",
        "author": "王安石",
        "content": "久不在城市，少留心怅然。\n幽芳可揽结，伫子饮云泉。",
        "dynasty": "宋",
        "collection_info": null
    },
    {
        "title": "传神自讚",
        "author": "王安石",
        "content": "此物非他物，今吾即故吾。\n今吾如可状，此物若为摹。",
        "dynasty": "宋",
        "collection_info": null
    },
    {
        "title": "题何氏宅园亭",
        "author": "王安石",
        "content": "荷叶参差卷，榴花次第开。\n但令心有赏，岁月任渠催。",
        "dynasty": "宋",
        "collection_info": null
    },
    {
        "title": "草堂一上人",
        "author": "王安石",
        "content": "一公持一钵，想復度遥岑。\n地瘦无黄犊，春来草更深。",
        "dynasty": "宋",
        "collection_info": null
    },
    {
        "title": "题黄司理园",
        "author": "王安石",
        "content": "为忆去年梅，凌寒特地来。\n闰前空腊尽，浑未有花开。",
        "dynasty": "宋",
        "collection_info": null
    },
    {
        "title": "北山洊亭",
        "author": "王安石",
        "content": "西崦水泠泠，沿冈有洊亭。\n自从春草长，遥见祇青青。",
        "dynasty": "宋",
        "collection_info": null
    },
    {
        "title": "题永昭陵",
        "author": "王安石",
        "content": "神阙澹朝晖，苍苍露未晞。\n龙车不可望，投老涕霑衣。",
        "dynasty": "宋",
        "collection_info": null
    },
    {
        "title": "咏谷",
        "author": "王安石",
        "content": "可怜台上谷，转目已阴繁。\n不解诗人意，何为乐彼园。",
        "dynasty": "宋",
        "collection_info": null
    },
    {
        "title": "池上看金沙花数枝过酴醿架盛开",
        "author": "王安石",
        "content": "故作酴醿架，金沙祇谩栽。\n似矜颜色好，飞度雪前开。",
        "dynasty": "宋",
        "collection_info": null
    },
    {
        "title": "五柳",
        "author": "王安石",
        "content": "五柳柴桑宅，三杨白下亭。\n往来无一事，长得见青青。",
        "dynasty": "宋",
        "collection_info": null
    },
    {
        "title": "移松皆死",
        "author": "王安石",
        "content": "李白今何在，桃红已索然。\n君看赤松子，犹自不长年。",
        "dynasty": "宋",
        "collection_info": null
    },
    {
        "title": "山中",
        "author": "王安石",
        "content": "随月出山去，寻云相伴归。\n春晨花上露，芳气着人衣。",
        "dynasty": "宋",
        "collection_info": null
    },
    {
        "title": "送王补之行风忽作因题四句于舟中",
        "author": "王安石",
        "content": "淮口西风急，君行定几时。\n故应今夜月，未便照相思。",
        "dynasty": "宋",
        "collection_info": null
    },
    {
        "title": "被召作",
        "author": "王安石",
        "content": "荣禄嗟何及，明恩愧未酬。\n欲寻西掖路，更上北山头。",
        "dynasty": "宋",
        "collection_info": null
    },
    {
        "title": "再题南涧楼",
        "author": "王安石",
        "content": "北山云漠漠，南涧水悠悠。\n去此非吾愿，临分更上楼。",
        "dynasty": "宋",
        "collection_info": null
    },
    {
        "title": "南浦",
        "author": "王安石",
        "content": "南浦随花去，迴舟路已迷。\n暗香无觅处，日落画桥西。",
        "dynasty": "宋",
        "collection_info": null
    },
    {
        "title": "题定林壁怀李叔时",
        "author": "王安石",
        "content": "云与渊明出，风随御寇还。\n燎炉无伏火，蕙帐冷空山。",
        "dynasty": "宋",
        "collection_info": null
    },
    {
        "title": "离蒋山",
        "author": "王安石",
        "content": "出谷频回首，逢人更断肠。\n桐乡岂爱我，我自爱桐乡。",
        "dynasty": "宋",
        "collection_info": null
    },
    {
        "title": "江上",
        "author": "王安石",
        "content": "江水漾西风，江花脱晚红。\n离情被横笛，吹过乱山东。",
        "dynasty": "宋",
        "collection_info": null
    },
    {
        "title": "春雨",
        "author": "王安石",
        "content": "苦雾藏春色，愁霖病物华。\n幽奇无可奈，强釂一杯霞。",
        "dynasty": "宋",
        "collection_info": null
    },
    {
        "title": "归燕",
        "author": "王安石",
        "content": "马上逢归燕，知从何处来。\n贪寻旧巢去，不带锦书迴。",
        "dynasty": "宋",
        "collection_info": null
    },
    {
        "title": "和惠思波上鸥",
        "author": "王安石",
        "content": "翩翩白鳬鸥，泛泛水中游。\n西来久不见，梦想在沧洲。",
        "dynasty": "宋",
        "collection_info": null
    },
    {
        "title": "秣陵道中口占二首  其一",
        "author": "王安石",
        "content": "经世才难就，田园路欲迷。\n慇懃将白髮，下马照青溪。",
        "dynasty": "宋",
        "collection_info": null
    },
    {
        "title": "秣陵道中口占二首  其二",
        "author": "王安石",
        "content": "岁熟田家乐，秋风客自悲。\n茫茫曲城路，归马日斜时。",
        "dynasty": "宋",
        "collection_info": null
    },
    {
        "title": "次青阳",
        "author": "王安石",
        "content": "十载九华边，归期尚渺然。\n秋风一乘传，更觉负林泉。",
        "dynasty": "宋",
        "collection_info": null
    },
    {
        "title": "代陈景元书于太一宫道院壁",
        "author": "王安石",
        "content": "官身有吏责，触事遇嫌猜。\n野性岂堪此，庐山归去来。",
        "dynasty": "宋",
        "collection_info": null
    },
    {
        "title": "山鷄",
        "author": "王安石",
        "content": "山鸡照渌水，自爱一何愚。\n文采为世用，适足累形躯。",
        "dynasty": "宋",
        "collection_info": null
    },
    {
        "title": "杂咏四首  其一",
        "author": "王安石",
        "content": "故畦抛汝水，新垄寄钟山。\n为问扬州月，何时照我还。\n已作湖阴客，如何更远游。\n章江昨夜月，送我到扬州。",
        "dynasty": "宋",
        "collection_info": null
    },
    {
        "title": "杂咏四首  其二",
        "author": "王安石",
        "content": "证圣南朝寺，三年到百回。\n不知墙下路，今日几荷开。",
        "dynasty": "宋",
        "collection_info": null
    },
    {
        "title": "杂咏四首  其三",
        "author": "王安石",
        "content": "桃李石城坞，饷田三月时。\n柴荆常自闭，花发少人知。",
        "dynasty": "宋",
        "collection_info": null
    },
    {
        "title": "卧闻",
        "author": "王安石",
        "content": "卧闻黄栗留，起见白符鸠。\n坐引鱼儿戏，行将鹿女游。",
        "dynasty": "宋",
        "collection_info": null
    },
    {
        "title": "秋兴有感",
        "author": "王安石",
        "content": "宿雨清畿甸，朝阳丽帝城。\n丰年人乐业，陇上踏歌声。",
        "dynasty": "宋",
        "collection_info": null
    },
    {
        "title": "题八功德水",
        "author": "王安石",
        "content": "欲寻阿练若，曳屐出东冈。\n涧谷芳菲少，春风着野桑。",
        "dynasty": "宋",
        "collection_info": null
    },
    {
        "title": "口占示禅师",
        "author": "王安石",
        "content": "去岁别南岳，前年返泐潭。\n临机一句子，今日遇同参。",
        "dynasty": "宋",
        "collection_info": null
    },
    {
        "title": "偶书",
        "author": "王安石",
        "content": "雄也营身足，聃兮悞汝多。\n捐书知圣已，绝学奈禽何。",
        "dynasty": "宋",
        "collection_info": null
    },
    {
        "title": "送陈景初金陵持服举族贫病烦君药石之功",
        "author": "王安石",
        "content": "举族贫兼病，烦君药石功。\n长安何日到，一一问归鸿。",
        "dynasty": "宋",
        "collection_info": null
    },
    {
        "title": "泊姚江",
        "author": "王安石",
        "content": "轧轧橹声急，苍苍江日低。\n吾行有定止，潮汐自东西。",
        "dynasty": "宋",
        "collection_info": null
    },
    {
        "title": "楼上",
        "author": "王安石",
        "content": "荡漾舟中客，徘徊楼上人。\n沧波浩无主，两桨邈难亲。",
        "dynasty": "宋",
        "collection_info": null
    },
    {
        "title": "春晴",
        "author": "王安石",
        "content": "新春十日雨，雨晴门始开。\n静看苍苔纹，莫上人衣来。",
        "dynasty": "宋",
        "collection_info": null
    },
    {
        "title": "浄相寺",
        "author": "王安石",
        "content": "浄相前朝寺，荒凉二十秋。\n曾遭减劫坏，今遇胜缘修。",
        "dynasty": "宋",
        "collection_info": null
    },
    {
        "title": "将母",
        "author": "王安石",
        "content": "将母邗沟上，留家白纻阴。\n月明闻杜宇，南北总关心。",
        "dynasty": "宋",
        "collection_info": null
    },
    {
        "title": "朱朝议移法云兰",
        "author": "王安石",
        "content": "幽兰有佳气，千载閟山阿。\n不出阿兰若，岂遭干闼婆。",
        "dynasty": "宋",
        "collection_info": null
    },
    {
        "title": "晚归",
        "author": "王安石",
        "content": "岸迥重重柳，川低渺渺河。\n不愁南浦暗，归伴有姮娥。",
        "dynasty": "宋",
        "collection_info": null
    },
    {
        "title": "题舫子",
        "author": "王安石",
        "content": "爱此江边好，留连至日斜。\n眠分黄犊草，坐占白鸥沙。",
        "dynasty": "宋",
        "collection_info": null
    },
    {
        "title": "惠崇画",
        "author": "王安石",
        "content": "断取沧州趣，移来六月天。\n道人三昧力，变化只和铅。",
        "dynasty": "宋",
        "collection_info": null
    },
    {
        "title": "蒲叶",
        "author": "王安石",
        "content": "蒲叶清浅水，杏花和暖风。\n地偏缘底绿，人老为谁红。",
        "dynasty": "宋",
        "collection_info": null
    },
    {
        "title": "芳草",
        "author": "王安石",
        "content": "芳草知谁种，缘阶已数丛。\n无心与时竞，何苦绿匆匆。",
        "dynasty": "宋",
        "collection_info": null
    },
    {
        "title": "与徐仲元自读书台上定林",
        "author": "王安石",
        "content": "横绝潺湲度，深寻荦确行。\n百年同逆旅，一壑我平生。",
        "dynasty": "宋",
        "collection_info": null
    },
    {
        "title": "病中睡起折杏花数枝二首  其一",
        "author": "王安石",
        "content": "独卧南窗榻，翛然五六旬。\n已闻邻杏好，故挽一枝春。",
        "dynasty": "宋",
        "collection_info": null
    },
    {
        "title": "病中睡起折杏花数枝二首  其二",
        "author": "王安石",
        "content": "独卧无心起，春风闭寂寥。\n鸟声谁唤汝，屋角故相撩。",
        "dynasty": "宋",
        "collection_info": null
    },
    {
        "title": "送望之赴临江",
        "author": "王安石",
        "content": "黄雀有头颅，长行万里余。\n想因君出守，暂得免包苴。",
        "dynasty": "宋",
        "collection_info": null
    },
    {
        "title": "送丁廓秀才归汝阴",
        "author": "王安石",
        "content": "风驶柳条干，驼裘未胜寒。\n慇懃陌上日，为客暖征鞍。",
        "dynasty": "宋",
        "collection_info": null
    },
    {
        "title": "送王彦鲁",
        "author": "王安石",
        "content": "北客怜同姓，南流感似人。\n相分岂相忘，临路更情亲。",
        "dynasty": "宋",
        "collection_info": null
    },
    {
        "title": "送吕望之",
        "author": "王安石",
        "content": "池散田田碧，台敷灼灼红。\n年华岂有尽，心赏亦无穷。",
        "dynasty": "宋",
        "collection_info": null
    },
    {
        "title": "别方劭秘校",
        "author": "王安石",
        "content": "迢迢建业水，中有武昌鱼。\n别后应相忆，能忘数寄书。",
        "dynasty": "宋",
        "collection_info": null
    },
    {
        "title": "梅花",
        "author": "王安石",
        "content": "墙角数枝梅，凌寒独自开。\n遥知不是雪，为有暗香来。",
        "dynasty": "宋",
        "collection_info": null
    },
    {
        "title": "红梅",
        "author": "王安石",
        "content": "春半花纔发，多应不奈寒。\n北人初未识，浑作杏花看。",
        "dynasty": "宋",
        "collection_info": null
    },
    {
        "title": "病起过宝觉",
        "author": "王安石",
        "content": "执手乍欣怅，霜毛应更新。\n依然旧童子，却想梦前身。",
        "dynasty": "宋",
        "collection_info": null
    },
    {
        "title": "书定林院窗",
        "author": "王安石",
        "content": "道人今辍讲，卷裓寄松萝。\n梦说波罗蜜，当如习气何。",
        "dynasty": "宋",
        "collection_info": null
    },
    {
        "title": "题徐浩书法华经",
        "author": "王安石",
        "content": "一切法无差，水牛生象牙。\n莫将无量义，欲觅妙莲华。",
        "dynasty": "宋",
        "collection_info": null
    },
    {
        "title": "碧芜",
        "author": "王安石",
        "content": "碧芜平野旷，黄菊晚村深。\n客倦留甘饮，身闲累苦吟。",
        "dynasty": "宋",
        "collection_info": null
    },
    {
        "title": "梦长",
        "author": "王安石",
        "content": "梦长随永漏，吟苦杂疏钟。\n动盖荷风劲，沾裳菊露浓。",
        "dynasty": "宋",
        "collection_info": null
    },
    {
        "title": "迸月",
        "author": "王安石",
        "content": "迸月川鱼跃，开云岭鸟翻。\n径斜荒草恶，台废冶花繁。",
        "dynasty": "宋",
        "collection_info": null
    },
    {
        "title": "泊雁  其一",
        "author": "王安石",
        "content": "泊雁鸣深渚，收霞落晚川。\n柝随风敛阵，楼映月低弦。",
        "dynasty": "宋",
        "collection_info": null
    },
    {
        "title": "泊雁  其二",
        "author": "王安石",
        "content": "漠漠汀帆转，幽幽岸火然。\n壑危通细路，沟曲绕平田。",
        "dynasty": "宋",
        "collection_info": null
    },
    {
        "title": "题西太一宫壁二首  其一",
        "author": "王安石",
        "content": "草色浮云漠漠，树阴落日潭潭。\n三十六陂流水，白头想见江南。",
        "dynasty": "宋",
        "collection_info": null
    },
    {
        "title": "题西太一宫壁二首  其二",
        "author": "王安石",
        "content": "三十年前此路，父兄持我东西。\n今日重来白首，欲寻陈迹都迷。",
        "dynasty": "宋",
        "collection_info": null
    },
    {
        "title": "西太一宫楼",
        "author": "王安石",
        "content": "草际芙蕖零落，水边杨柳欹斜。\n日暮炊烟孤起，不知鱼网谁家。",
        "dynasty": "宋",
        "collection_info": null
    },
    {
        "title": "歌元丰五首  其一",
        "author": "王安石",
        "content": "水满陂塘谷满篝，漫移蔬果亦多收。\n神林处处传箫鼓，共赛元丰第二秋。\n露积成山百种收，渔梁亦自富虾鰌。\n无羊说梦非真事，岂见元丰第二秋。",
        "dynasty": "宋",
        "collection_info": null
    },
    {
        "title": "歌元丰五首  其二",
        "author": "王安石",
        "content": "湖海元丰岁又登，稆生犹足暗沟塍。\n家家露积如山壠，黄髮咨嗟见未曾。",
        "dynasty": "宋",
        "collection_info": null
    },
    {
        "title": "歌元丰五首  其三",
        "author": "王安石",
        "content": "放歌扶杖出前林，遥和丰年击壤音。\n曾侍土阶知帝力，曲中时有誉尧心。",
        "dynasty": "宋",
        "collection_info": null
    },
    {
        "title": "歌元丰五首  其四",
        "author": "王安石",
        "content": "豚栅鸡埘晻霭间，暮林摇落献南山。\n丰年处处人家好，随意飘然得往还。",
        "dynasty": "宋",
        "collection_info": null
    },
    {
        "title": "棋",
        "author": "王安石",
        "content": "莫将戏事扰真情，且可随缘道我赢。\n战罢两奁分白黑，一枰何处有亏成。",
        "dynasty": "宋",
        "collection_info": null
    },
    {
        "title": "题画扇",
        "author": "王安石",
        "content": "玉斧修成宝月团，月边仍有女乘鸾。\n青冥风露非人世，鬓乱钗斜特地寒。",
        "dynasty": "宋",
        "collection_info": null
    },
    {
        "title": "梦",
        "author": "王安石",
        "content": "黄粱欲熟且留连，漫道春归莫怅然。\n蝴蝶岂能知梦事，蘧蘧飞堕晚花前。",
        "dynasty": "宋",
        "collection_info": null
    },
    {
        "title": "清明",
        "author": "王安石",
        "content": "东城酒散夕阳迟，南陌秋韆寂寞垂。\n人与长瓶卧芳草，风将急管度青枝。",
        "dynasty": "宋",
        "collection_info": null
    },
    {
        "title": "东冈",
        "author": "王安石",
        "content": "东冈岁晚一登临，共望长河映远林。\n万窍怒呺风丧我，千波竞涌水无心。",
        "dynasty": "宋",
        "collection_info": null
    },
    {
        "title": "春郊",
        "author": "王安石",
        "content": "青秧漫漫出初齐，鸡犬遥闻路却迷。\n但见山花流出水，那知不是武陵溪。",
        "dynasty": "宋",
        "collection_info": null
    },
    {
        "title": "元日",
        "author": "王安石",
        "content": "爆竹声中一岁除，东风送暖入屠苏。\n千门万户曈曈日，争插新桃换旧符。",
        "dynasty": "宋",
        "collection_info": null
    },
    {
        "title": "九日",
        "author": "王安石",
        "content": "九日无欢可得追，飘然随意历山陂。\n蒋陵西曲风烟惨，也有黄花一两枝。",
        "dynasty": "宋",
        "collection_info": null
    },
    {
        "title": "初晴",
        "author": "王安石",
        "content": "幅巾慵整露苍华，度陇深寻一径斜。\n小雨初晴好天气，晚花残照野人家。",
        "dynasty": "宋",
        "collection_info": null
    },
    {
        "title": "南荡",
        "author": "王安石",
        "content": "南荡东陂水渐多，陌头车马断经过。\n钟山未放朝云散，奈此黄梅细雨何。",
        "dynasty": "宋",
        "collection_info": null
    },
    {
        "title": "芙蕖",
        "author": "王安石",
        "content": "芙蕖耐夏復宜秋，一种今年便满沟。\n南荡东陂无此物，但随深浅见游鯈。",
        "dynasty": "宋",
        "collection_info": null
    },
    {
        "title": "沟西",
        "author": "王安石",
        "content": "沟西直下看芙蕖，叶底三三两两鱼。\n若比濠梁应更乐，近人浑不畏舂鉏。",
        "dynasty": "宋",
        "collection_info": null
    },
    {
        "title": "东皋",
        "author": "王安石",
        "content": "东皋揽结知新岁，西崦攀翻忆去年。\n肘上柳生浑不管，眼前花发即欣然。",
        "dynasty": "宋",
        "collection_info": null
    },
    {
        "title": "一陂",
        "author": "王安石",
        "content": "一陂焰水蒋陵西，含风却转与城齐。\n周遭碧铜磨作港，逼塞绿锦剪成畦。",
        "dynasty": "宋",
        "collection_info": null
    },
    {
        "title": "园蔬",
        "author": "王安石",
        "content": "园蔬小摘嫩还抽，畦稻新舂滑欲流。\n枕簟不移随处有，饱餐甘寝更无求。",
        "dynasty": "宋",
        "collection_info": null
    },
    {
        "title": "翛然",
        "author": "王安石",
        "content": "翛然三月闭柴荆，绿叶阴阴忽满城。\n自是老年游兴少，春风何处不堪行。",
        "dynasty": "宋",
        "collection_info": null
    },
    {
        "title": "杖藜",
        "author": "王安石",
        "content": "杖藜随水转东冈，兴罢还来赴一床。\n尧桀是非时入梦，固知余习未全忘。",
        "dynasty": "宋",
        "collection_info": null
    },
    {
        "title": "图书",
        "author": "王安石",
        "content": "图书老矣尚纷披，神劓天黥以有知。\n茅竹结蟠聊一愒，却寻三界外愚痴。",
        "dynasty": "宋",
        "collection_info": null
    },
    {
        "title": "老嫌",
        "author": "王安石",
        "content": "老嫌智巧累形躯，欲就田翁学破除。\n百岁用痴能几许，救吾黥劓可无余。",
        "dynasty": "宋",
        "collection_info": null
    },
    {
        "title": "移柳",
        "author": "王安石",
        "content": "移柳当门何啻五，穿松作径适成三。\n临流遇兴还能赋，自比渊明或未惭。",
        "dynasty": "宋",
        "collection_info": null
    },
    {
        "title": "谁将",
        "author": "王安石",
        "content": "谁将石黛染春潮，復捻黄金作柳条。\n西崦东沟从此好，笋舆追我莫辞遥。",
        "dynasty": "宋",
        "collection_info": null
    },
    {
        "title": "雪干",
        "author": "王安石",
        "content": "雪干云浄见遥岑，南陌芳菲復可寻。\n换得千颦为一笑，春风吹柳万黄金。",
        "dynasty": "宋",
        "collection_info": null
    },
    {
        "title": "南浦",
        "author": "王安石",
        "content": "南浦东冈二月时，物华撩我有新诗。\n含风鸭绿粼粼起，弄日鹅黄袅袅垂。",
        "dynasty": "宋",
        "collection_info": null
    },
    {
        "title": "竹裏",
        "author": "王安石",
        "content": "竹裏编茅倚石根，竹茎疏处见前村。\n闲眠尽日无人到，自有春风为扫门。",
        "dynasty": "宋",
        "collection_info": null
    },
    {
        "title": "随意",
        "author": "王安石",
        "content": "随意柴荆手自开，沿冈度堑復登台。\n小桥风露扁舟月，迷鸟羁雌竟往来。",
        "dynasty": "宋",
        "collection_info": null
    },
    {
        "title": "秋云",
        "author": "王安石",
        "content": "秋云放雨静山林，万壑崩湍共一音。\n欲记荒寒无善画，頼传悲壮有能琴。",
        "dynasty": "宋",
        "collection_info": null
    },
    {
        "title": "春风",
        "author": "王安石",
        "content": "春风过柳绿如缲，晴日烝红出小桃。\n池暖水香鱼出处，一环清浪涌亭皋。",
        "dynasty": "宋",
        "collection_info": null
    },
    {
        "title": "陂麦",
        "author": "王安石",
        "content": "陂麦连云惨淡黄，绿阴门巷不多凉。\n更无一片桃花在，借问春归有底忙。",
        "dynasty": "宋",
        "collection_info": null
    },
    {
        "title": "木末",
        "author": "王安石",
        "content": "木末北山烟冉冉，草根南涧水泠泠。\n缲成白雪桑重绿，割尽黄云稻正青。",
        "dynasty": "宋",
        "collection_info": null
    },
    {
        "title": "进字说二首",
        "author": "王安石",
        "content": "正名百物自轩辕，野老何知强讨论。\n但可与人漫醤瓿，岂能令鬼哭黄昏。\n鼎湖龙去字书存，开闢神机有圣孙。\n湖海老臣无四目，谩将糟粕污修门。",
        "dynasty": "宋",
        "collection_info": null
    },
    {
        "title": "窥园",
        "author": "王安石",
        "content": "杖策窥园日数巡，攀花弄草兴常新。\n董生只被公羊惑，肯信捐书一语真。",
        "dynasty": "宋",
        "collection_info": null
    },
    {
        "title": "嘲白髮",
        "author": "王安石",
        "content": "久应飘转作蓬飞，眷惜冠巾未忍违。\n种种春风吹不长，星星明月照还稀。",
        "dynasty": "宋",
        "collection_info": null
    },
    {
        "title": "代白髮答",
        "author": "王安石",
        "content": "从衰得白自天机，未怪长青与愿违。\n看取春条随日长，会须秋叶向人稀。",
        "dynasty": "宋",
        "collection_info": null
    },
    {
        "title": "外厨遗火二首  其一",
        "author": "王安石",
        "content": "竈鬼何为便赫然，似嫌刀机苦无羶。\n图书得免同煨烬，却頼厨人凊不眠。",
        "dynasty": "宋",
        "collection_info": null
    },
    {
        "title": "外厨遗火二首  其二",
        "author": "王安石",
        "content": "青烟散入夜云流，赤焰侵寻上瓦沟。\n门户便疑能炙手，比邻何苦却焦头。",
        "dynasty": "宋",
        "collection_info": null
    },
    {
        "title": "初夏即事",
        "author": "王安石",
        "content": "石梁茅屋有弯碕，流水溅溅度两陂。\n晴日暖风生麦气，绿阴幽草胜花时。",
        "dynasty": "宋",
        "collection_info": null
    },
    {
        "title": "千蹊",
        "author": "王安石",
        "content": "千蹊百隧散林丘，图画风烟一色秋。\n但有兴来随处好，杨朱何苦涕横流。",
        "dynasty": "宋",
        "collection_info": null
    },
    {
        "title": "和陈辅秀才金陵书事",
        "author": "王安石",
        "content": "南郭先生比鷾鸸，年年过我未愆期。\n休论王谢当时事，大抵乌衣祇旧时。",
        "dynasty": "宋",
        "collection_info": null
    },
    {
        "title": "和耿天骘以竹冠见赠四首  其一",
        "author": "王安石",
        "content": "竹根殊胜竹皮冠，欲着先须短髮干。\n要使山林人共见，不持方帽御风寒。\n无物堪持比此冠，竹皮柔脆谷皮干。\n故人恋恋绨袍意，岂为哀怜范叔寒。",
        "dynasty": "宋",
        "collection_info": null
    },
    {
        "title": "和耿天骘以竹冠见赠四首  其二",
        "author": "王安石",
        "content": "玉润金明信好冠，错刀剜出藓纹干。\n不忘君惠常加首，要使欢盟未可寒。",
        "dynasty": "宋",
        "collection_info": null
    },
    {
        "title": "和耿天骘以竹冠见赠四首  其三",
        "author": "王安石",
        "content": "冠工新意斲檀栾，雾卷云烝久未干。\n遗我山林真自称，何须貂暖配金寒。",
        "dynasty": "宋",
        "collection_info": null
    },
    {
        "title": "和郭公甫",
        "author": "王安石",
        "content": "且欲相邀卧看山，扁舟自可送君还。\n留连城郭今如此，知復何时伴我閒。",
        "dynasty": "宋",
        "collection_info": null
    },
    {
        "title": "叶致远置洲田以诗言志次其韵二首  其一",
        "author": "王安石",
        "content": "吟嘆君诗久掉头，知君兴不负沧洲。\n土山欲为羊昙赌，且可专心学奕秋。",
        "dynasty": "宋",
        "collection_info": null
    },
    {
        "title": "叶致远置洲田以诗言志次其韵二首  其二",
        "author": "王安石",
        "content": "若将有限计无涯，自困真同算海沙。\n随顺世缘聊戏剧，莫言河渚是吾家。",
        "dynasty": "宋",
        "collection_info": null
    },
    {
        "title": "又次叶致远韵二首  其一",
        "author": "王安石",
        "content": "庵成有兴亦寻春，风暖荒莱步始匀。\n若遇好花须一笑，岂妨迦叶杜多身。",
        "dynasty": "宋",
        "collection_info": null
    },
    {
        "title": "又次叶致远韵二首  其二",
        "author": "王安石",
        "content": "明时君尚富春秋，岂比衰翁远自投。\n智略未应施畎亩，上前他日望吾丘。",
        "dynasty": "宋",
        "collection_info": null
    },
    {
        "title": "次昌叔韵",
        "author": "王安石",
        "content": "寄公无国寄钟山，垣屋青松晻霭间。\n长以声音为佛事，野风萧飒水潺湲。",
        "dynasty": "宋",
        "collection_info": null
    },
    {
        "title": "次张唐公韵",
        "author": "王安石",
        "content": "忆昨同追八马蹄，约公投老此山栖。\n公乘白凤今何处，我适新年值白鷄。",
        "dynasty": "宋",
        "collection_info": null
    },
    {
        "title": "次俞秀老韵",
        "author": "王安石",
        "content": "解我葱珩脱孟劳，暮年甘与子同袍。\n新诗比旧增奇峭，若许追攀莫太高。",
        "dynasty": "宋",
        "collection_info": null
    },
    {
        "title": "酬宋廷评请序经解",
        "author": "王安石",
        "content": "未曾相识已相怜，香火灵山亦有缘。\n训释虽工君尚少，不应急务世人传。",
        "dynasty": "宋",
        "collection_info": null
    },
    {
        "title": "送耿天骘至渡口",
        "author": "王安石",
        "content": "雪云江上语依依，不比寻常恨有违。\n四十余年心莫逆，故人如我与君稀。",
        "dynasty": "宋",
        "collection_info": null
    },
    {
        "title": "永庆院送道原还仪真作诗要之",
        "author": "王安石",
        "content": "岁暮青条已见梅，余花次第相争开。\n淮南无此山林胜，作意春风更一来。",
        "dynasty": "宋",
        "collection_info": null
    },
    {
        "title": "送方劭秘校",
        "author": "王安石",
        "content": "南浦柔条拂地垂，攀翻聊寄我西悲。\n武昌官柳年年好，他日春风忆此时。",
        "dynasty": "宋",
        "collection_info": null
    },
    {
        "title": "答韩持国芙蓉堂二首  其一",
        "author": "王安石",
        "content": "投老归来一幅巾，尚私荣禄备藩臣。\n芙蓉堂下疏秋水，且与龟鱼作主人。",
        "dynasty": "宋",
        "collection_info": null
    },
    {
        "title": "答韩持国芙蓉堂二首  其二",
        "author": "王安石",
        "content": "乞得胶胶扰扰身，五湖烟水替风尘。\n祇将鳬雁同为侣，不与龟鱼作主人。",
        "dynasty": "宋",
        "collection_info": null
    },
    {
        "title": "长干释普济坐化",
        "author": "王安石",
        "content": "投老唯公最故人，相寻长恨隔城闉。\n百年俯仰随薪尽，画手空传浄戒身。",
        "dynasty": "宋",
        "collection_info": null
    },
    {
        "title": "送黄吉甫入京题清凉寺壁",
        "author": "王安石",
        "content": "熏风洲渚荠花繁，看上征鞍立寺门。\n投老难堪与君别，倚江从此望还辕。",
        "dynasty": "宋",
        "collection_info": null
    },
    {
        "title": "与道原自何氏宅步至景德寺",
        "author": "王安石",
        "content": "前时偶见花如梦，红紫纷披竞浅深。\n今日重来如梦觉，静无余馥可追寻。",
        "dynasty": "宋",
        "collection_info": null
    },
    {
        "title": "过法云寺",
        "author": "王安石",
        "content": "路过潮沟八九盘，招提雪脊隠云端。\n金钿一一花总老，翠被重重山更寒。",
        "dynasty": "宋",
        "collection_info": null
    },
    {
        "title": "光宅寺",
        "author": "王安石",
        "content": "齐安孤起宋兴前，光宅相仍一水边。\n蜂分蚁争今不见，故窠遗垤尚依然。",
        "dynasty": "宋",
        "collection_info": null
    },
    {
        "title": "题勇老退居院",
        "author": "王安石",
        "content": "道人投老寄山林，偶坐翛然洗我心。\n梦境此身能且在，明年寒食更相寻。",
        "dynasty": "宋",
        "collection_info": null
    },
    {
        "title": "与宝觉宿龙华院三绝句  其一",
        "author": "王安石",
        "content": "老于陈迹倦追攀，但见幽人数往还。\n忆我小诗成怅望，钟山只隔数重山。",
        "dynasty": "宋",
        "collection_info": null
    },
    {
        "title": "与宝觉宿龙华院三绝句  其二",
        "author": "王安石",
        "content": "世间投老断攀缘，忽忆东游已十年。\n但有当时京口月，与公随我故依然。",
        "dynasty": "宋",
        "collection_info": null
    },
    {
        "title": "与宝觉宿龙华院三绝句  其三",
        "author": "王安石",
        "content": "与公京口水云閒，问月何时照我还。\n邂逅我还还问月，何时照我宿金山。",
        "dynasty": "宋",
        "collection_info": null
    },
    {
        "title": "清凉寺白云庵",
        "author": "王安石",
        "content": "庵云作顶峭无邻，衣月为衿静称身。\n木落冈峦因自献，水归洲渚得横陈。",
        "dynasty": "宋",
        "collection_info": null
    },
    {
        "title": "自定林过西庵",
        "author": "王安石",
        "content": "午鸡声不到禅林，柏子烟中静拥衾。\n忽忆西岩道人语，杖藜乘兴得幽寻。",
        "dynasty": "宋",
        "collection_info": null
    },
    {
        "title": "归庵",
        "author": "王安石",
        "content": "稻畦藏水绿秧齐，松鬣初干尚有泥。\n纵蹇寻冈归独卧，东庵残梦午时鷄。",
        "dynasty": "宋",
        "collection_info": null
    },
    {
        "title": "雪中游北山呈广州使君和叔同年",
        "author": "王安石",
        "content": "南州岁晚亦花开，有底堪随驿使来。\n看取钟山如许雪，何须持寄岭头梅。",
        "dynasty": "宋",
        "collection_info": null
    },
    {
        "title": "谢安墩二首  其一",
        "author": "王安石",
        "content": "我名公字偶相同，我屋公墩在眼中。\n公去我来墩属我，不应墩姓尚随公。",
        "dynasty": "宋",
        "collection_info": null
    },
    {
        "title": "谢安墩二首  其二",
        "author": "王安石",
        "content": "谢公陈迹自难追，山月淮云祗往时。\n一去可怜终不返，暮年垂泪对桓伊。",
        "dynasty": "宋",
        "collection_info": null
    },
    {
        "title": "东陂二首  其一",
        "author": "王安石",
        "content": "东陂风雨卧黄云，塍水翻沟隔壠分。\n舂玉取新知不晚，腰鎌今日已纷纷。",
        "dynasty": "宋",
        "collection_info": null
    },
    {
        "title": "东陂二首  其二",
        "author": "王安石",
        "content": "荷叶初开笋渐抽，东陂南荡正堪游。\n无端壠上翛翛麦，横起寒风占作秋。",
        "dynasty": "宋",
        "collection_info": null
    },
    {
        "title": "山陂",
        "author": "王安石",
        "content": "山陂院落今挼种，城郭楼台已放灯。\n白髮逢春唯有睡，睡间啼鸟亦生憎。",
        "dynasty": "宋",
        "collection_info": null
    },
    {
        "title": "欲往北山以雨止",
        "author": "王安石",
        "content": "北山朝气澹高秋，欲往愁霑独少留。\n散策缘冈初见日，兴随云尽復中休。",
        "dynasty": "宋",
        "collection_info": null
    },
    {
        "title": "耿天骘惠梨次韵奉酬三首  其一",
        "author": "王安石",
        "content": "故人家果独难忘，秋实初成便得尝。\n直使紫花形味胜，岂能终日望咸阳。",
        "dynasty": "宋",
        "collection_info": null
    },
    {
        "title": "耿天骘惠梨次韵奉酬三首  其二",
        "author": "王安石",
        "content": "淮圃新阴百亩凉，分甘每得助秋尝。\n张公大谷虽云美，谁肯苞苴出晋阳。",
        "dynasty": "宋",
        "collection_info": null
    },
    {
        "title": "耿天骘惠梨次韵奉酬三首  其三",
        "author": "王安石",
        "content": "甘滋南北共传夸，栽接还如老圃家。\n谁谓交梨非外奬，因君浇灌已萌芽。",
        "dynasty": "宋",
        "collection_info": null
    },
    {
        "title": "北山有怀",
        "author": "王安石",
        "content": "香火因缘寄此山，主恩投老更人间。\n伤心踯躅冈头路，明日春风自往还。",
        "dynasty": "宋",
        "collection_info": null
    },
    {
        "title": "定林院",
        "author": "王安石",
        "content": "穷谷经春不识花，新松老柏自欹斜。\n慇懃更上山头望，白下城中有几家。",
        "dynasty": "宋",
        "collection_info": null
    },
    {
        "title": "封舒国公三首  其一",
        "author": "王安石",
        "content": "陈迹难寻天柱源，疏封投老误明恩。\n国人欲识公归处，杨柳萧萧白下门。",
        "dynasty": "宋",
        "collection_info": null
    },
    {
        "title": "封舒国公三首  其二",
        "author": "王安石",
        "content": "桐乡山远復川长，紫翠连城碧满隍。\n今日桐乡谁爱我，当时我自爱桐乡。",
        "dynasty": "宋",
        "collection_info": null
    },
    {
        "title": "封舒国公三首  其三",
        "author": "王安石",
        "content": "开国桐乡已白头，国人谁復记前游。\n故情但有吴塘水，转入东江向我流。",
        "dynasty": "宋",
        "collection_info": null
    },
    {
        "title": "北陂杏花",
        "author": "王安石",
        "content": "一陂春水绕花身，花影妖饶各占春。\n纵被春风吹作雪，绝胜南陌碾成尘。",
        "dynasty": "宋",
        "collection_info": null
    },
    {
        "title": "五更",
        "author": "王安石",
        "content": "青灯隔幔映悠悠，小雨含烟凝不流。\n祇听蛩声已无梦，五更桐叶强知秋。",
        "dynasty": "宋",
        "collection_info": null
    },
    {
        "title": "与薛肇明奕棋赌梅花诗输一首",
        "author": "王安石",
        "content": "华髮寻春喜见梅，一株临路雪培堆。\n凤城南陌他年忆，杳杳难随驿使来。",
        "dynasty": "宋",
        "collection_info": null
    },
    {
        "title": "又代薛肇明一首",
        "author": "王安石",
        "content": "野水荒山寂寞滨，芳条弄色最关春。\n故将明艷凌霜雪，未怕青腰玉女嗔。",
        "dynasty": "宋",
        "collection_info": null
    },
    {
        "title": "沟上梅花欲发",
        "author": "王安石",
        "content": "亭亭背暖临沟处，脉脉含芳映雪时。\n莫恨夜来无伴侣，月明还见影参差。",
        "dynasty": "宋",
        "collection_info": null
    },
    {
        "title": "江梅",
        "author": "王安石",
        "content": "江南岁尽多风雪，也有红梅漏洩春。\n颜色凌寒终惨澹，不应摇落始愁人。",
        "dynasty": "宋",
        "collection_info": null
    },
    {
        "title": "耿天骘许浪山千叶梅见寄",
        "author": "王安石",
        "content": "闻有名花即谩栽，慇懃准拟故人来。\n故人岁岁相逢晚，知復同看几度开。",
        "dynasty": "宋",
        "collection_info": null
    },
    {
        "title": "与天骘宿清凉广惠僧舍",
        "author": "王安石",
        "content": "故人不惜马虺隤，许我年年一度来。\n野馆萧条无准拟，与君封殖浪山梅。",
        "dynasty": "宋",
        "collection_info": null
    },
    {
        "title": "池上看金沙花数枝过酴醿架盛开二首  其一",
        "author": "王安石",
        "content": "午阴宽占一方苔，映水前年坐看栽。\n红蕊似嫌尘染污，青条飞上别枝开。",
        "dynasty": "宋",
        "collection_info": null
    },
    {
        "title": "池上看金沙花数枝过酴醿架盛开二首  其二",
        "author": "王安石",
        "content": "酴醿一架最先来，夹水金沙次第栽。\n浓绿扶疏云对起，醉红撩乱雪争开。",
        "dynasty": "宋",
        "collection_info": null
    },
    {
        "title": "北山",
        "author": "王安石",
        "content": "北山输绿涨横陂，直壍回塘滟滟时。\n细数落花因坐久，缓寻芳草得归迟。",
        "dynasty": "宋",
        "collection_info": null
    },
    {
        "title": "咏菊二首  其一",
        "author": "王安石",
        "content": "补落迦山传得种，阎浮檀水染成花。\n光明一室真金色，復似毗耶长者家。",
        "dynasty": "宋",
        "collection_info": null
    },
    {
        "title": "咏菊二首  其二",
        "author": "王安石",
        "content": "院落秋深数菊丛，缘花错莫两三蜂。\n蜜房岁晚能多少，酒盏重阳自不供。",
        "dynasty": "宋",
        "collection_info": null
    },
    {
        "title": "杨柳",
        "author": "王安石",
        "content": "杨柳杏花何处好，石梁茅屋雨初干。\n绿垂静路要深驻，红写清陂得细看。",
        "dynasty": "宋",
        "collection_info": null
    },
    {
        "title": "北山道人栽松",
        "author": "王安石",
        "content": "阳坡风暖雪初融，度谷遥看积翠重。\n磊砢拂天吾所爱，他生来此听楼钟。",
        "dynasty": "宋",
        "collection_info": null
    },
    {
        "title": "山樱",
        "author": "王安石",
        "content": "山樱抱石荫松枝，比并余花发最迟。\n頼有春风嫌寂寞，吹香渡水报人知。",
        "dynasty": "宋",
        "collection_info": null
    },
    {
        "title": "偿薛肇明秀才桤木",
        "author": "王安石",
        "content": "濯锦江边木有桤，小园封植伫华滋。\n地偏或免桓魋伐，岁晚聊同庾信移。",
        "dynasty": "宋",
        "collection_info": null
    },
    {
        "title": "马毙",
        "author": "王安石",
        "content": "恩宽一老寄松筠，晏卧东窗度几春。\n天厩赐驹龙化去，谩容小蹇载闲身。",
        "dynasty": "宋",
        "collection_info": null
    },
    {
        "title": "出郊",
        "author": "王安石",
        "content": "川原一片绿交加，深树冥冥不见花。\n风日有情无处着，初迴光景到桑麻。",
        "dynasty": "宋",
        "collection_info": null
    },
    {
        "title": "怀府园",
        "author": "王安石",
        "content": "槐阴过雨尽新秋，盆底看云映水流。\n忽忆小金山下路，绿苹稀处看游鯈。",
        "dynasty": "宋",
        "collection_info": null
    },
    {
        "title": "江宁夹口二首  其一",
        "author": "王安石",
        "content": "钟山咫尺被云埋，何况南楼与北斋。\n昨夜月明江上梦，逆随潮水到秦淮。",
        "dynasty": "宋",
        "collection_info": null
    },
    {
        "title": "江宁夹口二首  其二",
        "author": "王安石",
        "content": "日西江口落征帆，却望城楼泪满衫。\n从此梦归无别路，破头山北北山南。",
        "dynasty": "宋",
        "collection_info": null
    },
    {
        "title": "蒋山手种松",
        "author": "王安石",
        "content": "青青石上岁寒枝，一寸岩前手自移。\n闻道近来高数尺，此身蒲柳故应衰。",
        "dynasty": "宋",
        "collection_info": null
    },
    {
        "title": "中年",
        "author": "王安石",
        "content": "中年许国邯郸梦，晚岁还家圹埌游。\n南望青山知不远，五湖春草入扁舟。",
        "dynasty": "宋",
        "collection_info": null
    },
    {
        "title": "寄四侄旊二首  其一",
        "author": "王安石",
        "content": "数篇持往助欢咍，想见封题手自开。\n春草已生无好句，阿连空復梦中来。",
        "dynasty": "宋",
        "collection_info": null
    },
    {
        "title": "寄四侄旊二首  其二",
        "author": "王安石",
        "content": "一日东冈上几迴，百重云水隔苏台。\n遥知别后诗无数，黄犬归时总寄来。",
        "dynasty": "宋",
        "collection_info": null
    },
    {
        "title": "寄吴氏女子",
        "author": "王安石",
        "content": "梦想平生在一丘，暮年方此得优游。\n江湖相忘真鱼乐，怪汝长谣特地愁。",
        "dynasty": "宋",
        "collection_info": null
    },
    {
        "title": "寄蔡天启",
        "author": "王安石",
        "content": "杖藜缘堑復穿桥，谁与高秋共寂寥。\n伫立东冈一搔首，冷云衰草暮迢迢。",
        "dynasty": "宋",
        "collection_info": null
    },
    {
        "title": "呈陈和叔二首  其一",
        "author": "王安石",
        "content": "数椽生草覆莓苔，一径墙阴斸雪开。\n王吉囊衣新徙舍，杖藜从此为君来。",
        "dynasty": "宋",
        "collection_info": null
    },
    {
        "title": "呈陈和叔二首  其二",
        "author": "王安石",
        "content": "数椽庳屋茨生草，三亩荒园种晚蔬。\n永日终无一杯酒，可能留得故人车。",
        "dynasty": "宋",
        "collection_info": null
    },
    {
        "title": "招叶致远",
        "author": "王安石",
        "content": "白下长干一水间，竹云新笋已斑斑。\n明朝若有扁舟兴，落日潮生尚可还。",
        "dynasty": "宋",
        "collection_info": null
    },
    {
        "title": "招杨德逢",
        "author": "王安石",
        "content": "山林投老倦纷纷，独卧看云却忆君。\n云尚无心能出岫，不应君更懒于云。",
        "dynasty": "宋",
        "collection_info": null
    },
    {
        "title": "和叔招不往",
        "author": "王安石",
        "content": "门前秋水可扬舲，有意西寻白下亭。\n只欲往来相邂逅，却嫌招唤苦丁宁。",
        "dynasty": "宋",
        "collection_info": null
    },
    {
        "title": "和叔雪中见过",
        "author": "王安石",
        "content": "捐书去寄老山林，无復追缘往事心。\n忽值故人乘雪兴，玉堂前话得重寻。",
        "dynasty": "宋",
        "collection_info": null
    },
    {
        "title": "俞秀老忽然不见",
        "author": "王安石",
        "content": "忽去飘然游冶盘，共疑枝策在梁端。\n禅心暂起何妨寂，道骨虽清不畏寒。",
        "dynasty": "宋",
        "collection_info": null
    },
    {
        "title": "与耿天骘会话",
        "author": "王安石",
        "content": "邯郸四十余年梦，相对黄粱欲熟时。\n万事祇如空鸟迹，怪君强记尚能追。",
        "dynasty": "宋",
        "collection_info": null
    },
    {
        "title": "与道原过西庄遂游宝乘",
        "author": "王安石",
        "content": "周颙宅作阿兰若，娄约身归窣堵坡。\n今日隠侯孙亦老，偶寻陈迹到烟萝。",
        "dynasty": "宋",
        "collection_info": null
    },
    {
        "title": "庚申正月游齐安",
        "author": "王安石",
        "content": "水南水北重重柳，山后山前处处梅。\n未即此身随物化，年年长趁此时来。",
        "dynasty": "宋",
        "collection_info": null
    },
    {
        "title": "庚申正月游齐安有诗云水南水北重重柳壬戌正月再游",
        "author": "王安石",
        "content": "招提诗壁漫黄埃，忽忽笼纱两过梅。\n老值白鸡能不死，復随春色破寒来。",
        "dynasty": "宋",
        "collection_info": null
    },
    {
        "title": "壬戌正月晦与仲元自淮上復至齐安",
        "author": "王安石",
        "content": "风暖柴荆处处开，雪干沙浄水洄洄。\n意行却得前年路，看尽梅花看竹来。",
        "dynasty": "宋",
        "collection_info": null
    },
    {
        "title": "壬戌五月与和叔同游齐安  其一",
        "author": "王安石",
        "content": "缲成白雪桑重绿，割尽黄云稻正青。\n它日玉堂挥翰手，芳时同此赋林垧。",
        "dynasty": "宋",
        "collection_info": null
    },
    {
        "title": "壬戌五月与和叔同游齐安  其二",
        "author": "王安石",
        "content": "据梧枝策事如毛，久苦诸君共此劳。\n遥望南山堪散释，故寻西路一登高。",
        "dynasty": "宋",
        "collection_info": null
    },
    {
        "title": "元丰二年十月政公改路故作此诗",
        "author": "王安石",
        "content": "独龙东路得平冈，始免游人屐齿妨。\n更有主林身半现，与公随转作阴凉。",
        "dynasty": "宋",
        "collection_info": null
    },
    {
        "title": "书定林院窗",
        "author": "王安石",
        "content": "竹鸡呼我出华胥，起灭篝灯拥燎鑪。\n试问道人何所梦，但言浑忘不言无。",
        "dynasty": "宋",
        "collection_info": null
    },
    {
        "title": "同熊伯通自定林过悟真二首  其一",
        "author": "王安石",
        "content": "与客东来欲试茶，倦投松石坐欹斜。\n暗香一阵连风起，知有蔷薇涧底花。",
        "dynasty": "宋",
        "collection_info": null
    },
    {
        "title": "同熊伯通自定林过悟真二首  其二",
        "author": "王安石",
        "content": "城郭纷纷老倦寻，幅巾来寄北山岑。\n长遭客子留连我，未快穿云涉水心。",
        "dynasty": "宋",
        "collection_info": null
    },
    {
        "title": "悟真院",
        "author": "王安石",
        "content": "野水从横漱屋除，午窗残梦鸟相呼。\n春风日日吹香草，山北山南路欲无。",
        "dynasty": "宋",
        "collection_info": null
    },
    {
        "title": "传神自讚",
        "author": "王安石",
        "content": "我与丹青两幻身，世间流转会成尘。\n但知此物非他物，莫问今人犹昔人。",
        "dynasty": "宋",
        "collection_info": null
    },
    {
        "title": "定林院昭文斋",
        "author": "王安石",
        "content": "定林斋后鸣禽散，只有提壶守屋檐。\n苦劝道人沽美酒，不应无意引陶潜。",
        "dynasty": "宋",
        "collection_info": null
    },
    {
        "title": "经局感言",
        "author": "王安石",
        "content": "自古能全已不才，岂论骐骥与驽骀。\n放归自食情虽适，络首犹存亦可哀。",
        "dynasty": "宋",
        "collection_info": null
    },
    {
        "title": "钟山晚步",
        "author": "王安石",
        "content": "小雨轻风落楝花，细红如雪点平沙。\n槿篱竹屋江村路，时见宜城卖酒家。",
        "dynasty": "宋",
        "collection_info": null
    },
    {
        "title": "散策",
        "author": "王安石",
        "content": "散策东冈亦已劳，横塘西转有亭皋。\n絮飞度屋何许柳，花落填沟无数桃。",
        "dynasty": "宋",
        "collection_info": null
    },
    {
        "title": "书静照禅师塔",
        "author": "王安石",
        "content": "简老已归黄土陌，渊师今作白头翁。\n百忧三十余年事，陈迹山林草野中。",
        "dynasty": "宋",
        "collection_info": null
    },
    {
        "title": "记梦",
        "author": "王安石",
        "content": "月入千江体不分，道人非復世间人。\n钟山南北安禅地，香火他时共两身。",
        "dynasty": "宋",
        "collection_info": null
    },
    {
        "title": "勘会贺兰溪主",
        "author": "王安石",
        "content": "贺兰溪上几株松，南北东西有几峰。\n买得住来今几日，寻常谁与坐从容。",
        "dynasty": "宋",
        "collection_info": null
    },
    {
        "title": "书湖阴先生壁二首  其一",
        "author": "王安石",
        "content": "茆檐长扫静无苔，花木成畦手自栽。\n一水护田将绿绕，两山排闼送青来。",
        "dynasty": "宋",
        "collection_info": null
    },
    {
        "title": "书湖阴先生壁二首  其二",
        "author": "王安石",
        "content": "桑条索漠楝花繁，风敛余香暗度垣。\n黄鸟数声残午梦，尚疑身属半山园。",
        "dynasty": "宋",
        "collection_info": null
    },
    {
        "title": "过刘全美所居",
        "author": "王安石",
        "content": "西崦晴天得强扶，出林知有故人居。\n数能过我论奇字，当復令公见异书。",
        "dynasty": "宋",
        "collection_info": null
    },
    {
        "title": "书何氏宅壁",
        "author": "王安石",
        "content": "有兴提鱼就公煮，此言虽在已三年。\n皖灊终负幽人约，空对湖山坐惘然。",
        "dynasty": "宋",
        "collection_info": null
    },
    {
        "title": "题永庆壁有雱遗墨数行",
        "author": "王安石",
        "content": "永庆招提墨数行，岁时风露每凄伤。\n残骸岂久人间世，故有情钟未可忘。",
        "dynasty": "宋",
        "collection_info": null
    },
    {
        "title": "江宁府园示元度",
        "author": "王安石",
        "content": "画船南北水遥通，日暮幅巾篁竹中。\n行到月台逢翠碧，背人飞过子城东。",
        "dynasty": "宋",
        "collection_info": null
    },
    {
        "title": "金陵郡斋",
        "author": "王安石",
        "content": "谈经投老拚悠悠，为吏文书了即休。\n深炷鑪烟闭斋閤，卧听檐雨泻高秋。",
        "dynasty": "宋",
        "collection_info": null
    },
    {
        "title": "戏示蒋颖叔",
        "author": "王安石",
        "content": "扶衰南陌望长楸，灯火如星满地流。\n但怪传呼杀风景，岂知禅客夜相投。",
        "dynasty": "宋",
        "collection_info": null
    },
    {
        "title": "游城东示深之德逢",
        "author": "王安石",
        "content": "欲牵淮舸共寻源，且踏青青绕杏园。\n忆我旧时光宅路，依然桑柳映花繁。",
        "dynasty": "宋",
        "collection_info": null
    },
    {
        "title": "丽泽门",
        "author": "王安石",
        "content": "丽泽门西日未俄，水明沙浄卷纤罗。\n绿琼洲渚青瑶嶂，付与诗工敢琢磨。",
        "dynasty": "宋",
        "collection_info": null
    },
    {
        "title": "示公佐",
        "author": "王安石",
        "content": "残生伤性老躭书，年少东来復起予。\n各据槁梧同不寐，偶然闻雨落阶除。",
        "dynasty": "宋",
        "collection_info": null
    },
    {
        "title": "示俞秀老二首  其一",
        "author": "王安石",
        "content": "不见故人天际舟，小亭残日更回头。\n缲成白雪三千丈，细草孤云一片愁。",
        "dynasty": "宋",
        "collection_info": null
    },
    {
        "title": "示俞秀老二首  其二",
        "author": "王安石",
        "content": "君诗何以解人愁，初日红蕖碧水流。\n未怕元刘妨独步，每思陶谢与同游。",
        "dynasty": "宋",
        "collection_info": null
    },
    {
        "title": "示李叔时二首  其一",
        "author": "王安石",
        "content": "知子鸣絃意在山，一官聊復戏人间。\n能为白下东南尉，藜杖缁巾得往还。",
        "dynasty": "宋",
        "collection_info": null
    },
    {
        "title": "示李叔时二首  其二",
        "author": "王安石",
        "content": "千山访我几摧辀，清坐来看十日留。\n势利白头何足道，古人倾盖有绸缪。",
        "dynasty": "宋",
        "collection_info": null
    },
    {
        "title": "示宝觉二首  其一",
        "author": "王安石",
        "content": "火暖窗明粥一盂，晨兴相对寂无鱼。\n超然圣寺山林外，别有禅天好浄居。",
        "dynasty": "宋",
        "collection_info": null
    },
    {
        "title": "示宝觉二首  其二",
        "author": "王安石",
        "content": "重将坏色染衣裙，共卧钟山一坞云。\n客舍黄粱今始熟，鸟残红柿昔曾分。",
        "dynasty": "宋",
        "collection_info": null
    },
    {
        "title": "仲元女孙",
        "author": "王安石",
        "content": "双鬟嬉戏我庭除，争挽新花比并襦。\n亲结香缨知不久，汝翁那更镊髭鬚。",
        "dynasty": "宋",
        "collection_info": null
    },
    {
        "title": "示永庆院秀老",
        "author": "王安石",
        "content": "禅房借枕得重欹，陈迹翛然尚有诗。\n嗟我与公皆老矣，拂天松柏见栽时。",
        "dynasty": "宋",
        "collection_info": null
    },
    {
        "title": "示王铎主簿",
        "author": "王安石",
        "content": "君正忙时我正闲，如何同得到钟山。\n夷门二十年前事，回首黄尘一梦间。",
        "dynasty": "宋",
        "collection_info": null
    },
    {
        "title": "戏城中故人",
        "author": "王安石",
        "content": "城郭山林路半分，君家尘土我家云。\n莫吹尘土来污我，我自有云持寄君。",
        "dynasty": "宋",
        "collection_info": null
    },
    {
        "title": "戏赠段约之",
        "author": "王安石",
        "content": "竹柏相望数十楹，藕花多处復开亭。\n如何更欲通南埭，割我钟山一半青。",
        "dynasty": "宋",
        "collection_info": null
    },
    {
        "title": "示俞处士",
        "author": "王安石",
        "content": "鲁山眉宇人不见，只有歌辞来向东。\n借问楼前踏于蔿，何如云卧唱松风。",
        "dynasty": "宋",
        "collection_info": null
    },
    {
        "title": "怀张唐公",
        "author": "王安石",
        "content": "直谅多为世所排，有怀长向我前开。\n暮年惆怅谁知此，南陌东阡独往来。",
        "dynasty": "宋",
        "collection_info": null
    },
    {
        "title": "忆金陵三首  其一",
        "author": "王安石",
        "content": "覆舟山下龙光寺，玄武湖畔五龙堂。\n想见旧时游历处，烟云渺渺水茫茫。",
        "dynasty": "宋",
        "collection_info": null
    },
    {
        "title": "忆金陵三首  其二",
        "author": "王安石",
        "content": "烟云渺渺水茫茫，缭绕芜城一带长。\n蒿目黄尘忧世事，追思陈迹故难忘。",
        "dynasty": "宋",
        "collection_info": null
    },
    {
        "title": "忆金陵三首  其三",
        "author": "王安石",
        "content": "追思陈迹故难忘，翠木苍藤水一方。\n闻说精庐今更好，好随残汴理归艎。",
        "dynasty": "宋",
        "collection_info": null
    },
    {
        "title": "离昇州作",
        "author": "王安石",
        "content": "残菊冥冥风更吹，雨如梅子欲黄时。\n相看握手总无语，愁满眼前心自知。",
        "dynasty": "宋",
        "collection_info": null
    },
    {
        "title": "望淮口",
        "author": "王安石",
        "content": "白烟瀰漫接天涯，黯黯长空一道斜。\n有似钱塘江上望，晚潮初落见平沙。",
        "dynasty": "宋",
        "collection_info": null
    },
    {
        "title": "入瓜步望扬州",
        "author": "王安石",
        "content": "落日平林一水边，芜城掩映祇苍然。\n白头追想当时事，幕府青衫最少年。",
        "dynasty": "宋",
        "collection_info": null
    },
    {
        "title": "泊船瓜洲",
        "author": "王安石",
        "content": "京口瓜洲一水间，钟山祇隔数重山。\n春风自绿江南岸，明月何时照我还。",
        "dynasty": "宋",
        "collection_info": null
    },
    {
        "title": "重过余婆冈市",
        "author": "王安石",
        "content": "忆我东游未有鬚，扶衰重此驻肩舆。\n市中年少今谁在，鲁叟当街六十余。",
        "dynasty": "宋",
        "collection_info": null
    },
    {
        "title": "秦淮泛舟",
        "author": "王安石",
        "content": "强扶衰病牵淮舸，尚怯春风泝午潮。\n花与新吾如有意，山于何处不相招。",
        "dynasty": "宋",
        "collection_info": null
    },
    {
        "title": "中书即事",
        "author": "王安石",
        "content": "投老翻为世网婴，低徊终恐负平生。\n何时白土冈头路，渡水穿云取次行。",
        "dynasty": "宋",
        "collection_info": null
    },
    {
        "title": "万事",
        "author": "王安石",
        "content": "万事黄粱欲熟时，世间谈笑漫追随。\n鸡虫得失何须算，鹏鷃逍遥各自知。",
        "dynasty": "宋",
        "collection_info": null
    },
    {
        "title": "寄金陵传神者李士云",
        "author": "王安石",
        "content": "衰容一见便疑真，李子挥毫故有神。\n欲去钟山终不忍，谢渠分我死前身。",
        "dynasty": "宋",
        "collection_info": null
    },
    {
        "title": "赠外孙",
        "author": "王安石",
        "content": "南山新长凤凰雏，眉目分明画不如。\n年小从他爱梨栗，长成须读五车书。",
        "dynasty": "宋",
        "collection_info": null
    },
    {
        "title": "东流顿令罢官阻风示文有按风伯奏天阍之语答以四句",
        "author": "王安石",
        "content": "令尹犀舟失去期，怃然凭几占文移。\n劝君慎莫谗风伯，会有开帆破浪时。",
        "dynasty": "宋",
        "collection_info": null
    },
    {
        "title": "杨德逢送米与法云二老作此诗",
        "author": "王安石",
        "content": "卢仝不出憎流俗，我卜郊居避俗憎。\n仝有邻僧来乞米，我今送米乞邻僧。",
        "dynasty": "宋",
        "collection_info": null
    },
    {
        "title": "送黄吉父将赴南康官归金溪三首  其一",
        "author": "王安石",
        "content": "柘冈西路白云深，想子东归得重寻。\n亦见旧时红踯躅，为言春至每伤心。",
        "dynasty": "宋",
        "collection_info": null
    },
    {
        "title": "送黄吉父将赴南康官归金溪三首  其二",
        "author": "王安石",
        "content": "还家一笑即芳辰，好与名山作主人。\n邂逅五湖乘兴往，相邀锦绣谷中春。",
        "dynasty": "宋",
        "collection_info": null
    },
    {
        "title": "送黄吉父将赴南康官归金溪三首  其三",
        "author": "王安石",
        "content": "岁晚相逢喜且悲，莫占风日恨归迟。\n我如逆旅当去客，復会有无那得知。",
        "dynasty": "宋",
        "collection_info": null
    },
    {
        "title": "金陵即事三首  其一",
        "author": "王安石",
        "content": "水际柴门一半开，小桥分路入青苔。\n背人照影无穷柳，隔屋吹香併是梅。\n结绮临春歌舞地，荒蹊狭巷两三家。\n东风漫漫吹桃李，非復当时仗外花。",
        "dynasty": "宋",
        "collection_info": null
    },
    {
        "title": "金陵即事三首  其二",
        "author": "王安石",
        "content": "昏黑投林晓更惊，背人相唤百般鸣。\n柴门长闭春风暖，事外还能见鸟情。",
        "dynasty": "宋",
        "collection_info": null
    },
    {
        "title": "乌塘",
        "author": "王安石",
        "content": "乌塘渺渺绿平堤，堤上行人各有携。\n试问春风何处好，辛夷如雪柘冈西。",
        "dynasty": "宋",
        "collection_info": null
    },
    {
        "title": "柘冈",
        "author": "王安石",
        "content": "万事纷纷祇偶然，老来容易得新年。\n柘冈西路花如雪，迴首春风最可怜。",
        "dynasty": "宋",
        "collection_info": null
    },
    {
        "title": "城北",
        "author": "王安石",
        "content": "青青千里乱春袍，宿雨催红出小桃。\n迴首北城无限思，日酣川浄野云高。",
        "dynasty": "宋",
        "collection_info": null
    },
    {
        "title": "金陵",
        "author": "王安石",
        "content": "金陵陈迹老莓苔，南北游人自往来。\n最忆春风石城坞，家家桃杏过墙开。",
        "dynasty": "宋",
        "collection_info": null
    },
    {
        "title": "午枕",
        "author": "王安石",
        "content": "午枕花前簟欲流，日催红影上帘鈎。\n窥人鸟唤悠扬梦，隔水山供宛转愁。",
        "dynasty": "宋",
        "collection_info": null
    },
    {
        "title": "州桥",
        "author": "王安石",
        "content": "州桥蹋月想山椒，迴首哀湍未觉遥。\n今夜重闻旧呜咽，却看山月话州桥。",
        "dynasty": "宋",
        "collection_info": null
    },
    {
        "title": "观明州图",
        "author": "王安石",
        "content": "明州城郭画中传，尚记西亭一舣船。\n投老心情非復昔，当时山水故依然。",
        "dynasty": "宋",
        "collection_info": null
    },
    {
        "title": "九日赐宴琼林苑作",
        "author": "王安石",
        "content": "金明驰道柳参天，投老重来听管絃。\n饱食太官还惜日，夕阳临水意茫然。",
        "dynasty": "宋",
        "collection_info": null
    },
    {
        "title": "壬子偶题",
        "author": "王安石",
        "content": "黄尘投老倦匆匆，故绕盆池种水红。\n落日欹眠何所忆，江湖秋梦艣声中。",
        "dynasty": "宋",
        "collection_info": null
    },
    {
        "title": "和张仲通忆钟陵二首  其一",
        "author": "王安石",
        "content": "一梦章江已十年，故人重见想皤然。\n祇应两岸当时柳，能到春来尚可怜。",
        "dynasty": "宋",
        "collection_info": null
    },
    {
        "title": "和张仲通忆钟陵二首  其二",
        "author": "王安石",
        "content": "逸少池边有一丘，西山南浦惯曾游。\n残年归去终无乐，闻说章江即泪流。",
        "dynasty": "宋",
        "collection_info": null
    },
    {
        "title": "送和甫至龙安暮归",
        "author": "王安石",
        "content": "隠隠西南月一鈎，春风落日澹如秋。\n房栊半掩无人语，鼓角声中始欲愁。",
        "dynasty": "宋",
        "collection_info": null
    },
    {
        "title": "钟山即事",
        "author": "王安石",
        "content": "涧水无声绕竹流，竹西花草弄春柔。\n茅檐相对坐终日，一鸟不鸣山更幽。",
        "dynasty": "宋",
        "collection_info": null
    },
    {
        "title": "南涧楼",
        "author": "王安石",
        "content": "扑扑烟岚绕四阿，物华终恨未能多。\n故应陡起三千丈，始奈重山复岭何。",
        "dynasty": "宋",
        "collection_info": null
    },
    {
        "title": "京城",
        "author": "王安石",
        "content": "三年衣上禁城尘，抚事怊然愧古人。\n明月沧波秋万顷，扁舟长寄梦中身。",
        "dynasty": "宋",
        "collection_info": null
    },
    {
        "title": "陇东西二首  其一",
        "author": "王安石",
        "content": "陇东流水向东流，不肯相随过陇头。\n祗有月明西海上，伴人征戍替人愁。",
        "dynasty": "宋",
        "collection_info": null
    },
    {
        "title": "陇东西二首  其二",
        "author": "王安石",
        "content": "陇西流水向西流，自古相传到此愁。\n添却征人无限泪，怪来呜咽已千秋。",
        "dynasty": "宋",
        "collection_info": null
    },
    {
        "title": "斜径",
        "author": "王安石",
        "content": "斜径偶通南埭路，数家遥对北山岑。\n草头蛱蝶黄花晚，菱角蜻蜓翠蔓深。",
        "dynasty": "宋",
        "collection_info": null
    },
    {
        "title": "暮春",
        "author": "王安石",
        "content": "北山吹雨送残春，南涧朝来绿映人。\n昨日杏花浑不见，故应随水到江滨。",
        "dynasty": "宋",
        "collection_info": null
    },
    {
        "title": "雨晴",
        "author": "王安石",
        "content": "晴明山鸟百般催，不待桃花一半开。\n雨后绿阴空绕舍，总将春色付莓苔。",
        "dynasty": "宋",
        "collection_info": null
    },
    {
        "title": "日西",
        "author": "王安石",
        "content": "日西阶影转梧桐，帘卷青山簟半空。\n金鸭火销沈水冷，悠悠残梦鸟声中。",
        "dynasty": "宋",
        "collection_info": null
    },
    {
        "title": "禁直",
        "author": "王安石",
        "content": "翠木交阴覆两檐，夜天如水碧湉湉。\n帝城风月看常好，人世悲哀老自添。",
        "dynasty": "宋",
        "collection_info": null
    },
    {
        "title": "御柳",
        "author": "王安石",
        "content": "御柳新黄已迸条，宫沟薄冻未全消。\n人间今日春多少，祇看东方北斗杓。",
        "dynasty": "宋",
        "collection_info": null
    },
    {
        "title": "祥云",
        "author": "王安石",
        "content": "冰入春风涨御沟，上林花气欲飞浮。\n未央屋瓦犹残雪，却为祥云映日流。",
        "dynasty": "宋",
        "collection_info": null
    },
    {
        "title": "题中书壁",
        "author": "王安石",
        "content": "夜开金钥诏辞臣，对御抽毫草帝纶。\n须信朝家重儒术，一时同榜用三人。",
        "dynasty": "宋",
        "collection_info": null
    },
    {
        "title": "禁中春寒",
        "author": "王安石",
        "content": "青烟漠漠雨纷纷，水殿西廊北苑门。\n已着单衣犹禁火，海棠花下怯黄昏。",
        "dynasty": "宋",
        "collection_info": null
    },
    {
        "title": "试院中",
        "author": "王安石",
        "content": "少时操笔坐中庭，子墨文章颇自轻。\n圣世选材终用赋，白头来此试诸生。",
        "dynasty": "宋",
        "collection_info": null
    },
    {
        "title": "学士院燕侍郎画图",
        "author": "王安石",
        "content": "六幅生绡四五峰，暮云楼阁有无中。\n去年今日长干里，遥望钟山与此同。",
        "dynasty": "宋",
        "collection_info": null
    },
    {
        "title": "道旁大松人取以为明",
        "author": "王安石",
        "content": "龙甲虬髯不可攀，亭亭千丈荫南山。\n应嗟无地逃斤斧，岂愿争明爝火间。",
        "dynasty": "宋",
        "collection_info": null
    },
    {
        "title": "见鹦鹉戏作四句",
        "author": "王安石",
        "content": "云木何时两翅翻，玉笼金锁祇烦冤。\n真须强学人间语，举世无人解鸟言。",
        "dynasty": "宋",
        "collection_info": null
    },
    {
        "title": "池雁",
        "author": "王安石",
        "content": "羽毛摧落向人愁，当食哀鸣似有求。\n万里衡阳冬欲暖，失身元为稻粱谋。",
        "dynasty": "宋",
        "collection_info": null
    },
    {
        "title": "六年",
        "author": "王安石",
        "content": "六年湖海老侵寻，千里归来一寸心。\n西望国门搔短髮，九天宫阙五云深。",
        "dynasty": "宋",
        "collection_info": null
    },
    {
        "title": "世故",
        "author": "王安石",
        "content": "世故纷纷漫白头，欲寻归路更迟留。\n钟山北绕无穷水，散髮何时一钓舟。",
        "dynasty": "宋",
        "collection_info": null
    },
    {
        "title": "邵平",
        "author": "王安石",
        "content": "天下纷纷未一家，贩缯屠狗尚雄夸。\n东陵岂是无能者，独傍青门手种瓜。",
        "dynasty": "宋",
        "collection_info": null
    },
    {
        "title": "中牟",
        "author": "王安石",
        "content": "颓城百雉拥高秋，驱马临风想圣丘。\n此道门人多未悟，尔来千载判悠悠。",
        "dynasty": "宋",
        "collection_info": null
    },
    {
        "title": "王章",
        "author": "王安石",
        "content": "壮士轩昂非自谋，近臣当为国深忧。\n区区女子无高意，追念牛衣暖即休。",
        "dynasty": "宋",
        "collection_info": null
    },
    {
        "title": "神物",
        "author": "王安石",
        "content": "神物登天扰可骑，如何孔甲但能羁。\n当时若更无刘累，龙意茫然岂得知。",
        "dynasty": "宋",
        "collection_info": null
    },
    {
        "title": "文成",
        "author": "王安石",
        "content": "文成五利老纷纷，方丈蓬莱但可闻。\n万里出师求宝马，飘然空有意凌云。",
        "dynasty": "宋",
        "collection_info": null
    },
    {
        "title": "读汉书",
        "author": "王安石",
        "content": "京房刘向各称忠，诏狱当时迹自穷。\n毕竟论心异恭显，不妨迷国略相同。",
        "dynasty": "宋",
        "collection_info": null
    },
    {
        "title": "赐也",
        "author": "王安石",
        "content": "赐也能言未识真，误将心许汉阴人。\n桔槔俯仰妨何事，抱瓮区区老此身。",
        "dynasty": "宋",
        "collection_info": null
    },
    {
        "title": "重将",
        "author": "王安石",
        "content": "重将白髮旁墙阴，陈迹茫然不可寻。\n花鸟总知春烂熳，人间独自有伤心。",
        "dynasty": "宋",
        "collection_info": null
    },
    {
        "title": "载酒",
        "author": "王安石",
        "content": "载酒欲寻江上舟，出门无路水交流。\n黄昏独倚春风立，看却花开触地愁。",
        "dynasty": "宋",
        "collection_info": null
    },
    {
        "title": "楚天",
        "author": "王安石",
        "content": "楚天如梦水悠悠，花底残红漫不收。\n独绕去年挥泪处，还将牢落对沧洲。",
        "dynasty": "宋",
        "collection_info": null
    },
    {
        "title": "江上",
        "author": "王安石",
        "content": "江北秋阴一半开，晚云含雨却低回。\n青山缭绕疑无路，忽见千帆隠映来。",
        "dynasty": "宋",
        "collection_info": null
    },
    {
        "title": "春江",
        "author": "王安石",
        "content": "春江渺渺抱墙流，烟草茸茸一片愁。\n吹尽柳花人不见，青旗催日下城头。",
        "dynasty": "宋",
        "collection_info": null
    },
    {
        "title": "春雨",
        "author": "王安石",
        "content": "城云如梦柳僛僛，野水横来强满池。\n九十日春浑得雨，故应留润作花时。",
        "dynasty": "宋",
        "collection_info": null
    },
    {
        "title": "初到金陵",
        "author": "王安石",
        "content": "江湖归不及花时，空绕扶疏绿玉枝。\n夜直去年看蓓蕾，昼眠今日对纷披。",
        "dynasty": "宋",
        "collection_info": null
    },
    {
        "title": "送和甫至龙安微雨因寄吴氏女子",
        "author": "王安石",
        "content": "荒烟凉雨助人悲，泪染衣巾不自知。\n除却春风沙际绿，一如看汝过江时。",
        "dynasty": "宋",
        "collection_info": null
    },
    {
        "title": "与北山道人",
        "author": "王安石",
        "content": "莳果疏泉带浅山，柴门虽设要常关。\n别开小径连松路，祗与邻僧约往还。",
        "dynasty": "宋",
        "collection_info": null
    },
    {
        "title": "过外弟饮",
        "author": "王安石",
        "content": "一自君家把酒杯，六年波浪与尘埃。\n不知乌石冈边路，至老相寻得几回。",
        "dynasty": "宋",
        "collection_info": null
    },
    {
        "title": "若耶溪归兴",
        "author": "王安石",
        "content": "若耶溪上踏莓苔，兴罢张帆载酒回。\n汀草岸花浑不见，青山无数逐人来。",
        "dynasty": "宋",
        "collection_info": null
    },
    {
        "title": "乌石",
        "author": "王安石",
        "content": "乌石冈边缭绕山，柴荆细路水云间。\n吹花嚼蕊长来往，祗有春风似我闲。",
        "dynasty": "宋",
        "collection_info": null
    },
    {
        "title": "定林",
        "author": "王安石",
        "content": "定林青木老参天，横贯东南一道泉。\n六月杖藜寻石路，午阴多处弄潺湲。",
        "dynasty": "宋",
        "collection_info": null
    },
    {
        "title": "定林所居",
        "author": "王安石",
        "content": "屋绕湾溪竹绕山，溪山却在白云间。\n临溪放艇依山坐，溪鸟山花共我闲。",
        "dynasty": "宋",
        "collection_info": null
    },
    {
        "title": "台城寺侧独行",
        "author": "王安石",
        "content": "春山撩乱水纵横，篱落荒畦草自生。\n独往独来山下路，笋舆看得绿阴成。",
        "dynasty": "宋",
        "collection_info": null
    },
    {
        "title": "游钟山",
        "author": "王安石",
        "content": "终日看山不厌山，买山终待老山间。\n山花落尽山长在，山水空流山自闲。",
        "dynasty": "宋",
        "collection_info": null
    },
    {
        "title": "松间",
        "author": "王安石",
        "content": "偶向松间觅旧题，野人休诵北山移。\n丈夫出处非无意，猿鹤从来不自知。",
        "dynasty": "宋",
        "collection_info": null
    },
    {
        "title": "雨未止正臣欲行以诗留之",
        "author": "王安石",
        "content": "纷纷应接使人愁，与子从容喜问酬。\n他日故将泥自庇，今朝欲以雨相留。",
        "dynasty": "宋",
        "collection_info": null
    },
    {
        "title": "题张司业诗",
        "author": "王安石",
        "content": "苏州司业诗名老，乐府皆言妙入神。\n看似寻常最奇崛，成如容易却艰辛。",
        "dynasty": "宋",
        "collection_info": null
    },
    {
        "title": "同陈和叔游北山",
        "author": "王安石",
        "content": "春风荡屋雨填沟，东閤翛然拥罽裘。\n邻壁黄粱炊未熟，唤迴残梦有鸣驺。",
        "dynasty": "宋",
        "collection_info": null
    },
    {
        "title": "次吴氏女子韵",
        "author": "王安石",
        "content": "孙陵西曲岸乌纱，知汝凄凉正忆家。\n人世岂能无聚散，亦逢佳节且吹花。",
        "dynasty": "宋",
        "collection_info": null
    },
    {
        "title": "再次前韵",
        "author": "王安石",
        "content": "秋灯一点映笼纱，好读楞严莫念家。\n能了诸缘如梦事，世间唯有妙莲花。",
        "dynasty": "宋",
        "collection_info": null
    },
    {
        "title": "即席",
        "author": "王安石",
        "content": "曲沼融融泮尽澌，暖烟笼瓦碧参差。\n人情共恨春犹浅，不问寒梅有几枝。",
        "dynasty": "宋",
        "collection_info": null
    },
    {
        "title": "游城南即事二首  其一",
        "author": "王安石",
        "content": "神奸变化久难知，禹鼎由来更不疑。\n螭魅合谋非一日，太丘真復社亡迟。",
        "dynasty": "宋",
        "collection_info": null
    },
    {
        "title": "游城南即事二首  其二",
        "author": "王安石",
        "content": "泰坛东路绕重营，独背朝阳信马行。\n漫道城南天尺五，荒林时见一柴荆。",
        "dynasty": "宋",
        "collection_info": null
    },
    {
        "title": "寄沈道原",
        "author": "王安石",
        "content": "城郭千家一弹丸，蜀冈拥肿作蛇蟠。\n眼前不道无苍翠，偷得钟山隔水看。",
        "dynasty": "宋",
        "collection_info": null
    },
    {
        "title": "哭张唐公",
        "author": "王安石",
        "content": "堂邑山林久寂寥，属车前日驻鸡翘。\n冥冥独凤随云雾，南陌空闻引葬箫。",
        "dynasty": "宋",
        "collection_info": null
    },
    {
        "title": "生日次韵南郭子二首  其一",
        "author": "王安石",
        "content": "救黥医劓世无方，断简陈编付药房。\n祝我寿龄君好语，毗耶一夜满城香。",
        "dynasty": "宋",
        "collection_info": null
    },
    {
        "title": "生日次韵南郭子二首  其二",
        "author": "王安石",
        "content": "寒逼清枝故有梅，草堂先对白头开。\n残骸已若鸡年梦，犹见骚人几度来。",
        "dynasty": "宋",
        "collection_info": null
    },
    {
        "title": "八公山",
        "author": "王安石",
        "content": "淮山但有八公名，鸿宝烧金竟不成。\n身与仙人守都厕，可能鸡犬得长生。",
        "dynasty": "宋",
        "collection_info": null
    },
    {
        "title": "过徐城",
        "author": "王安石",
        "content": "七年五过徐城县，自笑皇皇此世间。\n安得身如仓庾氏，一官能到子孙闲。",
        "dynasty": "宋",
        "collection_info": null
    },
    {
        "title": "送丁廓秀才归汝阴二首  其一",
        "author": "王安石",
        "content": "好去翩然丁令威，昔人且在不应非。\n淮云岂与辽天阔，想復留情故一归。",
        "dynasty": "宋",
        "collection_info": null
    },
    {
        "title": "送丁廓秀才归汝阴二首  其二",
        "author": "王安石",
        "content": "西州行路日萧条，执手伤怀不自聊。\n游子故乡终念返，岂能无意冶城潮。",
        "dynasty": "宋",
        "collection_info": null
    },
    {
        "title": "和惠思韵二首 醴泉观",
        "author": "王安石",
        "content": "邂逅相随一日闲，或缘香火共灵山。\n夕阳兴罢黄尘陌，直似蓬莱堕世间。",
        "dynasty": "宋",
        "collection_info": null
    },
    {
        "title": "和惠思韵二首 蝉",
        "author": "王安石",
        "content": "白下长干何可见，风尘愁杀庾兰成。\n去年今日青松路，亦自闻蝉第一声。",
        "dynasty": "宋",
        "collection_info": null
    },
    {
        "title": "送王介学士知湖州",
        "author": "王安石",
        "content": "吴兴太守美如何，柳恽诗才未足多。\n遥想郡人迎下担，白苹洲渚正沧波。",
        "dynasty": "宋",
        "collection_info": null
    },
    {
        "title": "怀钟山",
        "author": "王安石",
        "content": "投老归来供奉班，尘埃无復见钟山。\n何须更待黄粱熟，始觉人间是梦间。",
        "dynasty": "宋",
        "collection_info": null
    },
    {
        "title": "江宁夹口三首  其一",
        "author": "王安石",
        "content": "茅屋沧洲一酒旗，午烟孤起隔林炊。\n江清日暖芦花转，祇似春风柳絮时。",
        "dynasty": "宋",
        "collection_info": null
    },
    {
        "title": "江宁夹口三首  其二",
        "author": "王安石",
        "content": "月堕浮云水捲空，沧洲夜泝五更风。\n北山草木何由见，梦尽青灯展转中。\n落帆江口月黄昏，小店无灯欲闭门。\n侧出岸沙枫半死，繫船应有去年痕。",
        "dynasty": "宋",
        "collection_info": null
    },
    {
        "title": "寄碧岩道光法师",
        "author": "王安石",
        "content": "去马来车扰扰尘，自难长寄水云身。\n碧岩后主今为客，何况开山说法人。",
        "dynasty": "宋",
        "collection_info": null
    },
    {
        "title": "省中二首  其一",
        "author": "王安石",
        "content": "万事悠悠心自知，强颜于世转参差。\n移床独卧秋风裏，静看蜘蛛结网丝。",
        "dynasty": "宋",
        "collection_info": null
    },
    {
        "title": "省中二首  其二",
        "author": "王安石",
        "content": "大梁春雪满城泥，一马常瞻落日归。\n身世自知还自笑，悠悠三十九年非。",
        "dynasty": "宋",
        "collection_info": null
    },
    {
        "title": "崇政殿后春晴即事",
        "author": "王安石",
        "content": "悠悠独梦水西轩，百舌枝头语更繁。\n山鸟不应知地禁，亦逢春暖即啾喧。",
        "dynasty": "宋",
        "collection_info": null
    },
    {
        "title": "省中沈文通厅事",
        "author": "王安石",
        "content": "竹上秋风吹网丝，角门常闭吏人稀。\n萧萧一榻卷书坐，直到日斜骑马归。",
        "dynasty": "宋",
        "collection_info": null
    },
    {
        "title": "吴任道说应举时事",
        "author": "王安石",
        "content": "县瓠城南陂水深，春泥满眼路岖嵚。\n独骑瘦马衝残雨，前伴茫茫不可寻。",
        "dynasty": "宋",
        "collection_info": null
    },
    {
        "title": "送河中通判朱郎中迎母东归",
        "author": "王安石",
        "content": "綵衣东笑上归船，莱氏欢娱在晚年。\n嗟我白头生意尽，看君今日更悽然。",
        "dynasty": "宋",
        "collection_info": null
    },
    {
        "title": "寄题杭州明庆院修广师明碧轩",
        "author": "王安石",
        "content": "明碧轩南竹数丛，别来江外几秋风。\n道人无復人间世，嗟我今为白髮翁。",
        "dynasty": "宋",
        "collection_info": null
    },
    {
        "title": "夜直",
        "author": "王安石",
        "content": "金炉香尽漏声残，翦翦轻风阵阵寒。\n春色恼人眠不得，月移花影上栏干。",
        "dynasty": "宋",
        "collection_info": null
    },
    {
        "title": "试院中  其一",
        "author": "王安石",
        "content": "白髮无聊病更侵，移床卧竹向秋阴。\n朝来雁背西风急，吹折江湖万里心。",
        "dynasty": "宋",
        "collection_info": null
    },
    {
        "title": "试院中  其二",
        "author": "王安石",
        "content": "咫尺淹留可奈何，东西虚共一姮娥。\n阶前枣树应摇落，此夜清光得几多。",
        "dynasty": "宋",
        "collection_info": null
    },
    {
        "title": "试院中  其三",
        "author": "王安石",
        "content": "青灯照我梦城西，坐上传觞把菊枝。\n忽忽觉来头更白，隔墙闻语趁朝时。",
        "dynasty": "宋",
        "collection_info": null
    },
    {
        "title": "试院中  其四",
        "author": "王安石",
        "content": "萧萧疏雨吹檐角，噎噎暝蛩啼草根。\n闲却荒庭归未得，一灯明灭照黄昏。",
        "dynasty": "宋",
        "collection_info": null
    },
    {
        "title": "人间",
        "author": "王安石",
        "content": "人间投老事纷纷，才薄何能强致君。\n一马黄尘南陌路，眼中唯见北山云。",
        "dynasty": "宋",
        "collection_info": null
    },
    {
        "title": "后殿牡丹未开",
        "author": "王安石",
        "content": "红幞未开知婉娩，紫囊犹结想芳菲。\n此花似欲留人住，山鸟无端劝我归。",
        "dynasty": "宋",
        "collection_info": null
    },
    {
        "title": "春日",
        "author": "王安石",
        "content": "柴门照水见青苔，春绕花枝漫漫开。\n路远游人行不到，日长啼鸟去还来。",
        "dynasty": "宋",
        "collection_info": null
    },
    {
        "title": "寄韩持国",
        "author": "王安石",
        "content": "渌绕宫城漫漫流，鹅黄小蝶弄春柔。\n问知公子朝陵去，归得花时却自愁。",
        "dynasty": "宋",
        "collection_info": null
    },
    {
        "title": "答韩持国",
        "author": "王安石",
        "content": "知公尚忆洛城中，醉裏穿花满袖风。\n花亦有知还有恨，今为红药主人翁。",
        "dynasty": "宋",
        "collection_info": null
    },
    {
        "title": "出城",
        "author": "王安石",
        "content": "惯作野人多野兴，欲为时用少时材。\n出城偶与沙尘背，转觉溪山入眼来。",
        "dynasty": "宋",
        "collection_info": null
    },
    {
        "title": "涿州",
        "author": "王安石",
        "content": "涿州沙上望桑干，鞍马春风特地寒。\n万里如今持汉节，却寻此路使呼韩。",
        "dynasty": "宋",
        "collection_info": null
    },
    {
        "title": "出塞",
        "author": "王安石",
        "content": "涿州沙上饮盘桓，看舞春风小契丹。\n塞雨巧催燕泪落，蒙蒙吹湿汉衣冠。",
        "dynasty": "宋",
        "collection_info": null
    },
    {
        "title": "入塞",
        "author": "王安石",
        "content": "荒云凉雨水悠悠，鞍马东西鼓吹休。\n尚有燕人数行泪，回身却望塞南流。",
        "dynasty": "宋",
        "collection_info": null
    },
    {
        "title": "书汜水关寺壁",
        "author": "王安石",
        "content": "汜水鸿沟楚汉间，跳兵走马百重山。\n如何咫尺商于地，便有园公绮季闲。",
        "dynasty": "宋",
        "collection_info": null
    },
    {
        "title": "题北山隠居王闲叟壁",
        "author": "王安石",
        "content": "荒村日午未开门，雨后余花满地存。\n举世但能旌隠逸，谁人知道是王孙。",
        "dynasty": "宋",
        "collection_info": null
    },
    {
        "title": "和惠思岁二日二绝  其一",
        "author": "王安石",
        "content": "懒读书来已数年，从人嘲我腹便便。\n为嫌归舍儿童聒，故就僧房借榻眠。",
        "dynasty": "宋",
        "collection_info": null
    },
    {
        "title": "和惠思岁二日二绝  其二",
        "author": "王安石",
        "content": "沙砾藏春未放来，荒庭终日守陈荄。\n遥怜草色裙腰绿，湖寺西南一径开。",
        "dynasty": "宋",
        "collection_info": null
    },
    {
        "title": "赴召道中",
        "author": "王安石",
        "content": "海气冥冥涨楚氛，汀洲回薄水横分。\n青松十里钟山路，祇隔西南一片云。",
        "dynasty": "宋",
        "collection_info": null
    },
    {
        "title": "江东召归",
        "author": "王安石",
        "content": "昨日君恩悞赐环，归肠一夜绕钟山。\n虽然眷恋明时禄，羞见琅邪有邴丹。",
        "dynasty": "宋",
        "collection_info": null
    },
    {
        "title": "平甫如通州寄之",
        "author": "王安石",
        "content": "北山摇落水峥嵘，想见扬帆出广陵。\n平世自无忧国事，求田应不忤陈登。",
        "dynasty": "宋",
        "collection_info": null
    },
    {
        "title": "寄显道",
        "author": "王安石",
        "content": "舟约刀头止岁前，故人专使手书传。\n出门江口问消息，极目寒沙空渺然。",
        "dynasty": "宋",
        "collection_info": null
    },
    {
        "title": "和平父寄道光法师",
        "author": "王安石",
        "content": "欲见道人非一朝，杖藜无路到青霄。\n千岩万壑排风雨，想对铜鑪柏子烧。",
        "dynasty": "宋",
        "collection_info": null
    },
    {
        "title": "三品石",
        "author": "王安石",
        "content": "草没苔侵弃道周，误恩三品竟何酬。\n国亡今日顽无耻，似为当年不与谋。",
        "dynasty": "宋",
        "collection_info": null
    },
    {
        "title": "和崔公度家风琴八首  其一",
        "author": "王安石",
        "content": "屋山终日信飘飘，似与幽人破寂寥。\n为有机心须强聒，直教悬解始声消。",
        "dynasty": "宋",
        "collection_info": null
    },
    {
        "title": "和崔公度家风琴八首  其二",
        "author": "王安石",
        "content": "帘幕无风起泬寥，谁悲精铁任飘飘。\n随商应角知无意，不待歌成韵已消。",
        "dynasty": "宋",
        "collection_info": null
    },
    {
        "title": "和崔公度家风琴八首  其三",
        "author": "王安石",
        "content": "万物能鸣为不平，世间歌哭两营营。\n君知此物心何欲，自信天机自有声。",
        "dynasty": "宋",
        "collection_info": null
    },
    {
        "title": "和崔公度家风琴八首  其四",
        "author": "王安石",
        "content": "风铁相敲固可鸣，朔兵行夜响行营。\n如何清世容高卧，翻作幽窗枕上声。\n南风屋角响萧萧，白日帘垂坐寂寥。\n爱此宫商有真意，与君倾耳尽今朝。",
        "dynasty": "宋",
        "collection_info": null
    },
    {
        "title": "和崔公度家风琴八首  其五",
        "author": "王安石",
        "content": "风来风去岂尝要，随分铿锵与寂寥。\n不似人间古钟磬，从来文饰到今朝。",
        "dynasty": "宋",
        "collection_info": null
    },
    {
        "title": "和崔公度家风琴八首  其六",
        "author": "王安石",
        "content": "繫身高处本无心，万窍鸣时有玉音。\n欲作镆耶为物使，知君能笑不祥金。",
        "dynasty": "宋",
        "collection_info": null
    },
    {
        "title": "和崔公度家风琴八首  其七",
        "author": "王安石",
        "content": "疏铁檐间挂作琴，清风纔到遽成音。\n伊人欲问无真意，向道从来不博金。",
        "dynasty": "宋",
        "collection_info": null
    },
    {
        "title": "送陈靖中舍归武陵",
        "author": "王安石",
        "content": "知君欲上武陵溪，水自东流人自西。\n到日桃花应已谢，想君应不为花迷。",
        "dynasty": "宋",
        "collection_info": null
    },
    {
        "title": "北山",
        "author": "王安石",
        "content": "刳木为舟数丈余，卧看风月映芙蕖。\n清香一阵浑无暑，时有惊榔跃出鱼。",
        "dynasty": "宋",
        "collection_info": null
    },
    {
        "title": "适意",
        "author": "王安石",
        "content": "一灯相伴十余年，旧事陈言知几编。\n到了不如无累后，困来颠倒枕书眠。",
        "dynasty": "宋",
        "collection_info": null
    },
    {
        "title": "辱井",
        "author": "王安石",
        "content": "结绮临春草一丘，尚残宫井戒千秋。\n奢淫自是前王耻，不到龙沈亦可羞。",
        "dynasty": "宋",
        "collection_info": null
    },
    {
        "title": "题金沙",
        "author": "王安石",
        "content": "海棠开后数金沙，高架层层吐绛葩。\n咫尺西城无力到，不知谁赏魏家花。",
        "dynasty": "宋",
        "collection_info": null
    },
    {
        "title": "夜闻流水",
        "author": "王安石",
        "content": "千丈崩奔落石碕，秋声散入夜云悲。\n州桥月下闻流水，不忘钟山独宿时。",
        "dynasty": "宋",
        "collection_info": null
    },
    {
        "title": "咏月三首  其一",
        "author": "王安石",
        "content": "寒光乍洗山川莹，清影遥分草树纤。\n万里更无云物动，中天只有兔随蟾。",
        "dynasty": "宋",
        "collection_info": null
    },
    {
        "title": "咏月三首  其二",
        "author": "王安石",
        "content": "江海清明上下兼，碧天遥见一毫纤。\n此时只欲浮云尽，窟穴何妨有兔蟾。",
        "dynasty": "宋",
        "collection_info": null
    },
    {
        "title": "咏月三首  其三",
        "author": "王安石",
        "content": "一片清光万里兼，几回圆极又纤纤。\n君看出没非无意，岂为辛懃养玉蟾。",
        "dynasty": "宋",
        "collection_info": null
    },
    {
        "title": "次韵杏花三首  其一",
        "author": "王安石",
        "content": "只愁风雨劫春回，怕见枝头烂熳开。\n野鸟不知人意绪，啄教零乱点苍苔。",
        "dynasty": "宋",
        "collection_info": null
    },
    {
        "title": "次韵杏花三首  其二",
        "author": "王安石",
        "content": "心怜红蕊与移栽，不惜年年粪壤培。\n风雨无时谁会得，欲教零乱强催开。",
        "dynasty": "宋",
        "collection_info": null
    },
    {
        "title": "次韵杏花三首  其三",
        "author": "王安石",
        "content": "看时高艷先惊眼，折处幽香易满怀。\n野女强簪看亦丑，少教憔悴逐荆钗。",
        "dynasty": "宋",
        "collection_info": null
    },
    {
        "title": "杏园即事",
        "author": "王安石",
        "content": "蟠桃移种杏园初，红抹燕脂嫩脸苏。\n闻道飘零落人世，清香得似旧时无。",
        "dynasty": "宋",
        "collection_info": null
    },
    {
        "title": "宋城道中",
        "author": "王安石",
        "content": "都城花木久知春，北路余寒尚中人。\n宿草连云青未得，东风无頼只惊尘。",
        "dynasty": "宋",
        "collection_info": null
    },
    {
        "title": "对客",
        "author": "王安石",
        "content": "窗壁风回午枕凉，清谈相对一胡床。\n心知帝力同天地，能使人间白日长。",
        "dynasty": "宋",
        "collection_info": null
    },
    {
        "title": "愍儒坑",
        "author": "王安石",
        "content": "智力区区不为身，欲将何力助强秦。\n只应埋没千秋后，更足诗书发冢人。",
        "dynasty": "宋",
        "collection_info": null
    },
    {
        "title": "遇雪",
        "author": "王安石",
        "content": "定知花发是归期，不奈归心日日归。\n风雪岂知行客恨，向人更作落花飞。",
        "dynasty": "宋",
        "collection_info": null
    },
    {
        "title": "殊胜渊师八十余因见访问之近来如何答曰随缘而已至示寂作是诗",
        "author": "王安石",
        "content": "寄託荒山鬼与邻，一生黄卷不离身。\n百年薪尽随缘去，莫学缁郎更误人。",
        "dynasty": "宋",
        "collection_info": null
    },
    {
        "title": "怀旧",
        "author": "王安石",
        "content": "吹破春冰水放光，山花涧草百般香。\n身闲处处堪行乐，何事低徊两鬓霜。",
        "dynasty": "宋",
        "collection_info": null
    },
    {
        "title": "访隠者",
        "author": "王安石",
        "content": "童子穿云晚未归，谁收松下着残棋。\n先生醉卧落花裏，春去人间总不知。",
        "dynasty": "宋",
        "collection_info": null
    },
    {
        "title": "海棠花",
        "author": "王安石",
        "content": "绿娇隠约眉轻扫，红嫩妖饶脸薄粧。\n巧笔写传功未尽，清才吟咏兴何长。",
        "dynasty": "宋",
        "collection_info": null
    },
    {
        "title": "证圣寺杏接梅花未开",
        "author": "王安石",
        "content": "红蕊曾游此地来，青青今见数枝梅。\n只应尚有娇春意，不肯凌寒取次开。",
        "dynasty": "宋",
        "collection_info": null
    },
    {
        "title": "杂咏五首  其一",
        "author": "王安石",
        "content": "勋业无成照水羞，黄尘入眼见山愁。\n烟中漠漠江南岸，更与家人一少留。",
        "dynasty": "宋",
        "collection_info": null
    },
    {
        "title": "杂咏五首  其二",
        "author": "王安石",
        "content": "白头重到太宁宫，玉佩琼琚在眼中。\n歌舞可怜人暗换，花开花落几春风。",
        "dynasty": "宋",
        "collection_info": null
    },
    {
        "title": "杂咏五首  其三",
        "author": "王安石",
        "content": "朝阳映屋拥书眠，梦想钟山一慨然。\n投老安能长忍垢，会当归此濯寒泉。",
        "dynasty": "宋",
        "collection_info": null
    },
    {
        "title": "杂咏五首  其四",
        "author": "王安石",
        "content": "乌石冈头踯躅红，东江柳色涨春风。\n物华人意曾相值，永日留连草莽中。",
        "dynasty": "宋",
        "collection_info": null
    },
    {
        "title": "杂咏五首  其五",
        "author": "王安石",
        "content": "小雨萧萧润水亭，花风飐飐破浮萍。\n看花听竹心无事，风竹声中作醉醒。",
        "dynasty": "宋",
        "collection_info": null
    },
    {
        "title": "书陈祈兄弟屋壁",
        "author": "王安石",
        "content": "千里归来倦宦身，欲寻田宅豫求邻。\n能将孝友传家世，乡邑如君更几人。",
        "dynasty": "宋",
        "collection_info": null
    },
    {
        "title": "郊行",
        "author": "王安石",
        "content": "柔桑采尽绿阴稀，芦箔蚕成密茧肥。\n聊向村家问风俗，如何勤苦尚凶饥。",
        "dynasty": "宋",
        "collection_info": null
    },
    {
        "title": "破冢二首  其一",
        "author": "王安石",
        "content": "埋没残碑草自春，旋风时出地中尘。\n墦间夜半分珠玉，犹是当时乞祭人。",
        "dynasty": "宋",
        "collection_info": null
    },
    {
        "title": "破冢二首  其二",
        "author": "王安石",
        "content": "残椁穿来欲几春，萧萧长草没骐驎。\n墦间或有樵苏客，未必他年醉饱人。",
        "dynasty": "宋",
        "collection_info": null
    },
    {
        "title": "题景德寺试院壁",
        "author": "王安石",
        "content": "屋东瓜蔓已扶疏，小石蓝花破萼初。\n从此到寒能几日，风沙还见一年除。",
        "dynasty": "宋",
        "collection_info": null
    },
    {
        "title": "金陵报恩大师西堂方丈二首  其一",
        "author": "王安石",
        "content": "檐花映日午风熏，时有黄鹂隔竹闻。\n香灺一鑪春睡足，上方车马正纷纷。",
        "dynasty": "宋",
        "collection_info": null
    },
    {
        "title": "金陵报恩大师西堂方丈二首  其二",
        "author": "王安石",
        "content": "萧萧出屋千竿玉，霭霭当窗一炷云。\n心力长年人事外，种花移石尚殷勤。",
        "dynasty": "宋",
        "collection_info": null
    },
    {
        "title": "题正觉院箨龙轩二首  其一",
        "author": "王安石",
        "content": "北轩名字经平子，爱此吾能为赋诗。\n山雨江风一披拂，箨龙还自有吟时。",
        "dynasty": "宋",
        "collection_info": null
    },
    {
        "title": "题正觉院箨龙轩二首  其二",
        "author": "王安石",
        "content": "仙事茫茫不可知，箨龙空此见孙枝。\n壶中若有闲天地，何苦归来问葛陂。",
        "dynasty": "宋",
        "collection_info": null
    },
    {
        "title": "相州古瓦砚",
        "author": "王安石",
        "content": "吹尽西陵歌舞尘，当时屋瓦始称珍。\n甄陶往往成今手，尚託声名动世人。",
        "dynasty": "宋",
        "collection_info": null
    },
    {
        "title": "望夫石",
        "author": "王安石",
        "content": "云鬟烟鬓与谁期，一去天边更不归。\n还似九疑山下女，千秋长望舜裳衣。",
        "dynasty": "宋",
        "collection_info": null
    },
    {
        "title": "山前",
        "author": "王安石",
        "content": "山前溪水涨潺潺，山后云埋不见山。\n不趁雨来耕水际，即穿云去卧山间。",
        "dynasty": "宋",
        "collection_info": null
    },
    {
        "title": "江雨",
        "author": "王安石",
        "content": "冥冥江雨湿黄昏，天入沧洲漫不分。\n北涧欲通南涧水，南山正绕北山云。",
        "dynasty": "宋",
        "collection_info": null
    },
    {
        "title": "扬子二首  其一",
        "author": "王安石",
        "content": "儒者陵夷此道穷，千秋止有一扬雄。\n当时荐口终虚语，赋拟相如却未工。",
        "dynasty": "宋",
        "collection_info": null
    },
    {
        "title": "扬子二首  其二",
        "author": "王安石",
        "content": "道真沉溺九流浑，独泝颓波讨得源。\n岁晚强颜天禄阁，祇将奇字与人言。",
        "dynasty": "宋",
        "collection_info": null
    },
    {
        "title": "独卧二首  其一",
        "author": "王安石",
        "content": "谁有锄耰不自操，可怜园地满蓬蒿。\n欲寻春物无蹊径，独卧南床白日高。",
        "dynasty": "宋",
        "collection_info": null
    },
    {
        "title": "独卧二首  其二",
        "author": "王安石",
        "content": "茅檐午影转悠悠，门闭青苔水乱流。\n百啭黄鹂看不见，海棠无数出墙头。",
        "dynasty": "宋",
        "collection_info": null
    },
    {
        "title": "孟子",
        "author": "王安石",
        "content": "沉魄浮魂不可招，遗编一读想风标。\n何妨举世嫌迂阔，故有斯人慰寂寥。",
        "dynasty": "宋",
        "collection_info": null
    },
    {
        "title": "商鞅",
        "author": "王安石",
        "content": "自古驱民在信诚，一言为重百金轻。\n今人未可非商鞅，商鞅能令政必行。",
        "dynasty": "宋",
        "collection_info": null
    },
    {
        "title": "苏秦",
        "author": "王安石",
        "content": "已分将身死势权，恶名磨灭几何年。\n想君魂魄千秋后，却悔初无二顷田。",
        "dynasty": "宋",
        "collection_info": null
    },
    {
        "title": "范雎",
        "author": "王安石",
        "content": "范雎相秦倾九州，一言立断魏齐头。\n世间祸故不可忽，箦中死尸能报雠。",
        "dynasty": "宋",
        "collection_info": null
    },
    {
        "title": "张良",
        "author": "王安石",
        "content": "汉业存亡俯仰中，留侯当此每从容。\n固陵始议韩彭地，复道方图雍齿封。",
        "dynasty": "宋",
        "collection_info": null
    },
    {
        "title": "曹参",
        "author": "王安石",
        "content": "束髮河山百战功，白头富贵亦成空。\n华堂不着新歌舞，却要区区一老翁。",
        "dynasty": "宋",
        "collection_info": null
    },
    {
        "title": "韩信",
        "author": "王安石",
        "content": "贫贱侵凌富贵骄，功名无復在刍荛。\n将军北面师降虏，此事人间久寂寥。",
        "dynasty": "宋",
        "collection_info": null
    },
    {
        "title": "伯牙",
        "author": "王安石",
        "content": "千载朱弦无此悲，欲弹孤绝鬼神疑。\n故人舍我闭黄壤，流水高山心自知。",
        "dynasty": "宋",
        "collection_info": null
    },
    {
        "title": "范增二首  其一",
        "author": "王安石",
        "content": "中原秦鹿待新羁，力战纷纷此一时。\n有道弔民天即助，不知何用牧羊儿。",
        "dynasty": "宋",
        "collection_info": null
    },
    {
        "title": "范增二首  其二",
        "author": "王安石",
        "content": "鄛人七十漫多奇，为汉驱民了不知。\n谁合军中称亚父，直须推让外黄儿。",
        "dynasty": "宋",
        "collection_info": null
    },
    {
        "title": "贾生",
        "author": "王安石",
        "content": "一时谋议略施行，谁道君王薄贾生。\n爵位自高言尽废，古来何啻万公卿。",
        "dynasty": "宋",
        "collection_info": null
    },
    {
        "title": "两生",
        "author": "王安石",
        "content": "两生才器亦超群，黑白何劳强自分。\n好与骑奴同一处，此时俱事卫将军。",
        "dynasty": "宋",
        "collection_info": null
    },
    {
        "title": "谢安",
        "author": "王安石",
        "content": "谢公才业自超群，误长清谈助世纷。\n秦晋区区等亡国，可能王衍胜商君。",
        "dynasty": "宋",
        "collection_info": null
    },
    {
        "title": "世上",
        "author": "王安石",
        "content": "范蠡五湖收远迹，管宁沧海寄余生。\n可怜世上风波恶，最有仁贤不敢行。",
        "dynasty": "宋",
        "collection_info": null
    },
    {
        "title": "读后汉书",
        "author": "王安石",
        "content": "锢党纷纷果是非，当时高士见精微。\n可怜窦武陈蕃辈，欲与天争汉鼎归。",
        "dynasty": "宋",
        "collection_info": null
    },
    {
        "title": "读蜀志",
        "author": "王安石",
        "content": "千载纷争共一毛，可怜身世两徒劳。\n无人语与刘玄德，问舍求田意最高。",
        "dynasty": "宋",
        "collection_info": null
    },
    {
        "title": "读唐书",
        "author": "王安石",
        "content": "志士无时亦少成，中才随世就功名。\n并汾诸子何为者，坐与文皇立太平。",
        "dynasty": "宋",
        "collection_info": null
    },
    {
        "title": "读开成事",
        "author": "王安石",
        "content": "奸罔纷纷不为明，有心天下共无成。\n空令执笔螭头者，日记君臣口舌争。",
        "dynasty": "宋",
        "collection_info": null
    },
    {
        "title": "别和甫赴南徐",
        "author": "王安石",
        "content": "都城落日马萧萧，雨压春风暗柳条。\n天际归艎那可望，只将心寄海门潮。",
        "dynasty": "宋",
        "collection_info": null
    },
    {
        "title": "寄茶与和甫",
        "author": "王安石",
        "content": "綵绛缝囊海上舟，月团苍润紫烟浮。\n集英殿裏春风晚，分到并门想麦秋。",
        "dynasty": "宋",
        "collection_info": null
    },
    {
        "title": "寄茶与平甫",
        "author": "王安石",
        "content": "碧月团团堕九天，封题寄与洛中仙。\n石楼试水宜频啜，金谷看花莫漫煎。",
        "dynasty": "宋",
        "collection_info": null
    },
    {
        "title": "戏长安岭石",
        "author": "王安石",
        "content": "附巘凭崖岂易跻，无心应合与云齐。\n横身势欲填沧海，肯为行人惜马蹄。",
        "dynasty": "宋",
        "collection_info": null
    },
    {
        "title": "代答",
        "author": "王安石",
        "content": "破车伤马亦天成，所託虽高岂自营。\n四海不无容足地，行人何事此中行。",
        "dynasty": "宋",
        "collection_info": null
    },
    {
        "title": "促织",
        "author": "王安石",
        "content": "金屏翠幔与秋宜，得此年年醉不知。\n祇向贫家促机杼，几家能有一絇丝。",
        "dynasty": "宋",
        "collection_info": null
    },
    {
        "title": "腊享",
        "author": "王安石",
        "content": "明星惨澹月参差，万窍含风各自悲。\n人散庙门灯火尽，却寻残梦独多时。",
        "dynasty": "宋",
        "collection_info": null
    },
    {
        "title": "杏花",
        "author": "王安石",
        "content": "垂杨一径紫苔封，人语萧萧院落中。\n独有杏花如唤客，倚墙斜日数枝红。",
        "dynasty": "宋",
        "collection_info": null
    },
    {
        "title": "城东寺菊",
        "author": "王安石",
        "content": "黄花漠漠弄秋晖，无数蜜蜂花上飞。\n不忍独醒孤尔去，慇懃为折一枝归。",
        "dynasty": "宋",
        "collection_info": null
    },
    {
        "title": "拒霜花",
        "author": "王安石",
        "content": "落尽群花独自芳，红英浑欲拒严霜。\n开元天子千秋节，戚里人家承露囊。",
        "dynasty": "宋",
        "collection_info": null
    },
    {
        "title": "燕",
        "author": "王安石",
        "content": "处处定知秋后别，年年长向社前逢。\n行藏自欲追时节，岂是人间不见容。",
        "dynasty": "宋",
        "collection_info": null
    },
    {
        "title": "吐绶鷄",
        "author": "王安石",
        "content": "樊笼寄食老低摧，组丽深藏肯自媒。\n天日清明聊一吐，儿童初见互惊猜。",
        "dynasty": "宋",
        "collection_info": null
    },
    {
        "title": "黄鹂",
        "author": "王安石",
        "content": "野花吹尽竹娟娟，尚有黄鹂最可怜。\n娅姹不知缘底事，背人飞过北山前。",
        "dynasty": "宋",
        "collection_info": null
    },
    {
        "title": "蝶",
        "author": "王安石",
        "content": "翅轻于粉薄于缯，长被花牵不自胜。\n若信庄周尚非我，岂能投死为韩凭。",
        "dynasty": "宋",
        "collection_info": null
    },
    {
        "title": "暮春",
        "author": "王安石",
        "content": "无限残红着地飞，溪头烟树翠相围。\n杨花独得东风意，相逐晴空去不归。",
        "dynasty": "宋",
        "collection_info": null
    },
    {
        "title": "真州东园作",
        "author": "王安石",
        "content": "十年历遍人间事，却绕新花认故丛。\n南北此身知几日，山川长在泪痕中。",
        "dynasty": "宋",
        "collection_info": null
    },
    {
        "title": "过皖口",
        "author": "王安石",
        "content": "皖城西去百重山，陈迹今埋杳霭间。\n白髮行藏空自感，春风江水照衰颜。",
        "dynasty": "宋",
        "collection_info": null
    },
    {
        "title": "发粟至石陂寺",
        "author": "王安石",
        "content": "蓦水穿山近更赊，三更燃火饭僧家。\n乘田有秩难逃责，从事虽勤敢嘆嗟。",
        "dynasty": "宋",
        "collection_info": null
    },
    {
        "title": "别皖口",
        "author": "王安石",
        "content": "浮烟漠漠细沙平，飞雨溅溅嫩水生。\n异日不知来照影，更添华髮几千茎。",
        "dynasty": "宋",
        "collection_info": null
    },
    {
        "title": "别灊皖二山",
        "author": "王安石",
        "content": "乡垒新恩借旧朱，欲辞灊皖更踌蹰。\n攒峰列岫应讥我，饱食穷年报礼虚。",
        "dynasty": "宋",
        "collection_info": null
    },
    {
        "title": "舒州被召试不赴偶书",
        "author": "王安石",
        "content": "戴盆难与望天兼，自怪虚名亦自嫌。\n槁壤太牢俱有味，可能蚯蚓独清廉。",
        "dynasty": "宋",
        "collection_info": null
    },
    {
        "title": "舟过长芦",
        "author": "王安石",
        "content": "木落草摇洲渚昏，泊船深闭雨中门。\n回灯只欲寻归梦，儿女纷纷强笑言。",
        "dynasty": "宋",
        "collection_info": null
    },
    {
        "title": "金山三首  其一",
        "author": "王安石",
        "content": "北檝南樯泊四垂，共怜金碧烂参差。\n孤根万丈沧波底，除却蛟龙世不知。",
        "dynasty": "宋",
        "collection_info": null
    },
    {
        "title": "金山三首  其二",
        "author": "王安石",
        "content": "波澜荡沃干坤大，气象包藏水石閒。\n祇有此中宜旷望，谁令天作海门山。",
        "dynasty": "宋",
        "collection_info": null
    },
    {
        "title": "金山三首  其三",
        "author": "王安石",
        "content": "天日苍茫海气深，一船西去此登临。\n丹楼碧阁皆时事，只有江山古到今。",
        "dynasty": "宋",
        "collection_info": null
    },
    {
        "title": "泊姚江",
        "author": "王安石",
        "content": "山如碧浪翻江去，水似青天照眼明。\n唤取仙人来住此，莫教辛苦上层城。",
        "dynasty": "宋",
        "collection_info": null
    },
    {
        "title": "游钟山",
        "author": "王安石",
        "content": "两山松栎暗朱藤，一水中间胜武陵。\n午梵隔云知有寺，夕阳归去不逢僧。",
        "dynasty": "宋",
        "collection_info": null
    },
    {
        "title": "龙泉寺石井二首  其一",
        "author": "王安石",
        "content": "山腰石有千年润，海眼泉无一日干。\n天下苍生待霖雨，不知龙向此中蟠。",
        "dynasty": "宋",
        "collection_info": null
    },
    {
        "title": "龙泉寺石井二首  其二",
        "author": "王安石",
        "content": "人传湫水未尝枯，满底苍苔乱髮粗。\n四海旱多霖雨少，此中端有卧龙无。",
        "dynasty": "宋",
        "collection_info": null
    },
    {
        "title": "兴国寺楼上作",
        "author": "王安石",
        "content": "松篁不动翠相重，日射流尘四散红。\n地上行人愁暍死，那知高处有清风。",
        "dynasty": "宋",
        "collection_info": null
    },
    {
        "title": "别灊阁",
        "author": "王安石",
        "content": "一溪清泻百山重，风物能留邴曼容。\n后夜肯思幽兴极，月明孤影伴寒松。",
        "dynasty": "宋",
        "collection_info": null
    },
    {
        "title": "杭州望湖楼回马上作呈玉汝乐道",
        "author": "王安石",
        "content": "水光山气碧浮浮，落日将归又少留。\n从此祇应长入梦，梦中还与故人游。",
        "dynasty": "宋",
        "collection_info": null
    },
    {
        "title": "奉和景纯十四丈三绝  其一",
        "author": "王安石",
        "content": "身先诸老斡枢机，再见王门阖左扉。\n但恨东归相值晚，岂知临别更心违。",
        "dynasty": "宋",
        "collection_info": null
    },
    {
        "title": "奉和景纯十四丈三绝  其二",
        "author": "王安石",
        "content": "几年相约在林丘，眼见京江更阻游。\n遗我珠玑何以报，恨无瑶玉与公舟。",
        "dynasty": "宋",
        "collection_info": null
    },
    {
        "title": "奉和景纯十四丈三绝  其三",
        "author": "王安石",
        "content": "藏春花木望中迷，水复山长道阻跻。\n怊怅老年尘世累，无因重到武陵溪。",
        "dynasty": "宋",
        "collection_info": null
    },
    {
        "title": "临津",
        "author": "王安石",
        "content": "临津艷艷花千树，夹径斜斜柳数行。\n却忆金明池上路，红裙争看绿衣郎。",
        "dynasty": "宋",
        "collection_info": null
    },
    {
        "title": "汀沙",
        "author": "王安石",
        "content": "汀沙雪漫水溶溶，睡鸭残芦晻霭中。\n归去北人多忆此，每家图画有屏风。",
        "dynasty": "宋",
        "collection_info": null
    },
    {
        "title": "西山",
        "author": "王安石",
        "content": "西山映水碧潭潭，楚老长谣泪满衫。\n但道使君留不得，那知肯更忆江南。",
        "dynasty": "宋",
        "collection_info": null
    },
    {
        "title": "和文淑",
        "author": "王安石",
        "content": "天梯云栈蜀山岑，下视嘉陵水万寻。\n我得一舟江上去，恐君东望亦伤心。",
        "dynasty": "宋",
        "collection_info": null
    },
    {
        "title": "春入",
        "author": "王安石",
        "content": "春入园林百草香，池塘冰散水生光。\n身闲是处堪携手，何事低徊两鬓霜。",
        "dynasty": "宋",
        "collection_info": null
    },
    {
        "title": "暮春",
        "author": "王安石",
        "content": "芙蕖的历抽新叶，苜蓿阑干放晚花。\n白下门东春已老，莫嗔杨柳可藏鸦。",
        "dynasty": "宋",
        "collection_info": null
    },
    {
        "title": "乌江亭",
        "author": "王安石",
        "content": "百战疲劳壮士哀，中原一败势难迴。\n江东子弟今虽在，肯与君王卷土来。",
        "dynasty": "宋",
        "collection_info": null
    },
    {
        "title": "汉武",
        "author": "王安石",
        "content": "壮士悲歌出塞频，中原萧瑟半无人。\n君王不负长陵约，直欲功成赏汉臣。",
        "dynasty": "宋",
        "collection_info": null
    },
    {
        "title": "诸葛武侯",
        "author": "王安石",
        "content": "恸哭杨颙为一言，余风今日更谁传。\n区区庸蜀支吴魏，不是虚心岂得贤。",
        "dynasty": "宋",
        "collection_info": null
    },
    {
        "title": "望越亭",
        "author": "王安石",
        "content": "乱山千顷翠相围，衮衮沧江去復归。\n安得病身生羽翼，长随沙鸟自由飞。",
        "dynasty": "宋",
        "collection_info": null
    },
    {
        "title": "春日席上",
        "author": "王安石",
        "content": "十年流落负归期，临水登山各有思。\n今日樽前千万恨，不堪频唱鹧鸪辞。",
        "dynasty": "宋",
        "collection_info": null
    },
    {
        "title": "句容道中",
        "author": "王安石",
        "content": "荒烟寒雨暮山重，草木冥冥但有风。\n二十四年三往返，一身多在百忧中。",
        "dynasty": "宋",
        "collection_info": null
    },
    {
        "title": "晏望驿释舟走信州",
        "author": "王安石",
        "content": "病起行山山更险，下穷溪谷上通天。\n乘高欲作东南望，青壁松杉满我前。",
        "dynasty": "宋",
        "collection_info": null
    },
    {
        "title": "祈泽寺见许坚题诗",
        "author": "王安石",
        "content": "蔼蔼春风入水村，森森乔木映朱门。\n高人遗迹空佳句，谁识旌阳后世孙。",
        "dynasty": "宋",
        "collection_info": null
    },
    {
        "title": "送陈景初",
        "author": "王安石",
        "content": "惨淡淮山水墨秋，行人不饮奈离愁。\n药囊直入长安市，谁识柴车载伯休。",
        "dynasty": "宋",
        "collection_info": null
    },
    {
        "title": "巫峡",
        "author": "王安石",
        "content": "神女音容讵可求，青山回抱楚宫楼。\n朝朝暮暮空云雨，不尽襄王万古愁。",
        "dynasty": "宋",
        "collection_info": null
    },
    {
        "title": "徐秀才园亭",
        "author": "王安石",
        "content": "茂松修竹翠纷纷，正得山阿与水濆。\n笑傲一生虽自乐，有司还欲选方闻。",
        "dynasty": "宋",
        "collection_info": null
    },
    {
        "title": "中茅峰石上徐锴篆字题名",
        "author": "王安石",
        "content": "百年风雨草苔昏，尚有当年墨法存。\n祇恐终随峄碑尽，西风吹烧满秋原。",
        "dynasty": "宋",
        "collection_info": null
    },
    {
        "title": "欲雪",
        "author": "王安石",
        "content": "天上云骄未肯同，晚来雪意已填空。\n欲开新酒邀嘉客，更待天花落坐中。",
        "dynasty": "宋",
        "collection_info": null
    },
    {
        "title": "上元夜戏作",
        "author": "王安石",
        "content": "马头乘兴尚谁先，曲巷横街一一穿。\n尽道满城无国艷，不知朱户锁婵娟。",
        "dynasty": "宋",
        "collection_info": null
    },
    {
        "title": "石竹花",
        "author": "王安石",
        "content": "春归幽谷始成丛，地面芬敷浅浅红。\n车马不临谁见赏，可怜亦解度春风。",
        "dynasty": "宋",
        "collection_info": null
    },
    {
        "title": "黄花",
        "author": "王安石",
        "content": "四月扬州芍药多，先时为别苦风波。\n还家忽忽惊秋色，独见黄花出短莎。",
        "dynasty": "宋",
        "collection_info": null
    },
    {
        "title": "木芙蓉",
        "author": "王安石",
        "content": "水边无数木芙蓉，露染燕脂色未浓。\n正似美人初醉着，强抬青镜欲粧慵。",
        "dynasty": "宋",
        "collection_info": null
    },
    {
        "title": "精卫",
        "author": "王安石",
        "content": "帝子衔冤久未平，区区微意欲何成。\n情知木石无云补，待见桑田几变更。",
        "dynasty": "宋",
        "collection_info": null
    },
    {
        "title": "戏赠育王虚白长老",
        "author": "王安石",
        "content": "白云山顶病禅师，昔日公卿各赠诗。\n行尽四方年八十，却归荒寺有谁知。",
        "dynasty": "宋",
        "collection_info": null
    },
    {
        "title": "黄河",
        "author": "王安石",
        "content": "派出昆崙五色流，一支黄浊贯中州。\n吹沙走浪几千里，转侧屋闾无处求。",
        "dynasty": "宋",
        "collection_info": null
    },
    {
        "title": "东江",
        "author": "王安石",
        "content": "东江木落水分洪，伐尽黄芦洲渚空。\n南涧夕阳烟自起，西山漠漠有无中。",
        "dynasty": "宋",
        "collection_info": null
    },
    {
        "title": "北望",
        "author": "王安石",
        "content": "欲望淮南更白头，杖藜萧飒倚沧洲。\n可怜新月为谁好，无数晚山相对愁。",
        "dynasty": "宋",
        "collection_info": null
    },
    {
        "title": "骊山",
        "author": "王安石",
        "content": "六籍燃除士不磨，骊山如此盗兵何。\n五陵珠玉归人世，却为诗书发冢多。",
        "dynasty": "宋",
        "collection_info": null
    },
    {
        "title": "县舍西亭二首  其一",
        "author": "王安石",
        "content": "山根移竹水边栽，已见新篁破嫩苔。\n可惜主人官便满，无因长向此徘徊。",
        "dynasty": "宋",
        "collection_info": null
    },
    {
        "title": "县舍西亭二首  其二",
        "author": "王安石",
        "content": "主人将去菊初栽，落尽黄花去却迴。\n到得明年官又满，不知谁见此花开。",
        "dynasty": "宋",
        "collection_info": null
    },
    {
        "title": "铁幢浦",
        "author": "王安石",
        "content": "忆昨初为海上行，日斜来往看潮生。\n如今身是西归客，迴首山川觉有情。",
        "dynasty": "宋",
        "collection_info": null
    },
    {
        "title": "临吴亭作",
        "author": "王安石",
        "content": "补穿葺漏仅区区，志义殊嗟士大夫。\n欲致太平非一日，谩劳使者报新书。",
        "dynasty": "宋",
        "collection_info": null
    },
    {
        "title": "苏州道中顺风",
        "author": "王安石",
        "content": "北风一夕阻东舟，清早飞帆落虎丘。\n运数本来无得丧，人生万事不须谋。",
        "dynasty": "宋",
        "collection_info": null
    },
    {
        "title": "送僧惠思归钱塘",
        "author": "王安石",
        "content": "渌浄堂前湖水渌，归时正復有荷花。\n花前亦见余杭姥，为道仙人忆酒家。",
        "dynasty": "宋",
        "collection_info": null
    },
    {
        "title": "松江",
        "author": "王安石",
        "content": "来时还似去时天，欲道来时已惘然。\n祇有松江桥下水，无情长送去来船。",
        "dynasty": "宋",
        "collection_info": null
    },
    {
        "title": "秋日",
        "author": "王安石",
        "content": "莫言草木未知秋，今日风云已自愁。\n独傍黄尘骑一马，行看萧索听飕飕。",
        "dynasty": "宋",
        "collection_info": null
    },
    {
        "title": "中秋夕寄平甫诸弟",
        "author": "王安石",
        "content": "浮云吹尽数秋毫，爚爚金波满满醪。\n千里得君诗挑战，夜坛谁敢将风骚。",
        "dynasty": "宋",
        "collection_info": null
    },
    {
        "title": "灵山",
        "author": "王安石",
        "content": "灵山宁与世为仇，斤斧侵凌自不休。\n水玉比来闻长价，市人无数起相雠。",
        "dynasty": "宋",
        "collection_info": null
    },
    {
        "title": "荷花",
        "author": "王安石",
        "content": "亭亭风露拥川坻，天放娇娆岂自知。\n一舸超然他日事，故应将尔当西施。",
        "dynasty": "宋",
        "collection_info": null
    },
    {
        "title": "残菊",
        "author": "王安石",
        "content": "黄昏风雨打园林，残菊飘零满地金。\n擸得一枝犹好在，可怜公子惜花心。",
        "dynasty": "宋",
        "collection_info": null
    },
    {
        "title": "竹窗",
        "author": "王安石",
        "content": "竹窗红苋两三根，山色遥供水际门。\n只我近知墙下路，能将屐齿记苔痕。",
        "dynasty": "宋",
        "collection_info": null
    },
    {
        "title": "出定力院作",
        "author": "王安石",
        "content": "江上悠悠不见人，十年尘垢梦中身。\n慇懃为解丁香结，放出枝间自在春。",
        "dynasty": "宋",
        "collection_info": null
    },
    {
        "title": "寄育王大觉禅师",
        "author": "王安石",
        "content": "山木悲鸣水怒流，百虫专夜思高秋。\n道人方丈应无梦，想復长吟拟慧休。",
        "dynasty": "宋",
        "collection_info": null
    },
    {
        "title": "送僧游天台",
        "author": "王安石",
        "content": "天台一万八千丈，岁晏老僧携锡归。\n前程好景解吟否，密雪乱云缄翠微。",
        "dynasty": "宋",
        "collection_info": null
    },
    {
        "title": "次韵张仲通水轩",
        "author": "王安石",
        "content": "池雨含烟暝不收，草根长见水交流。\n爱君古锦囊中句，解道今秋似去秋。",
        "dynasty": "宋",
        "collection_info": null
    },
    {
        "title": "送陈令",
        "author": "王安石",
        "content": "长溪流水碧潺潺，古木苍藤暗两山。\n把臂道人今在否，长官白首尚人间。",
        "dynasty": "宋",
        "collection_info": null
    },
    {
        "title": "无锡寄孙正之",
        "author": "王安石",
        "content": "健席高樯送病身，乱山荒陇障归津。\n应须一曲千回首，西去论心更几人。",
        "dynasty": "宋",
        "collection_info": null
    },
    {
        "title": "谩成",
        "author": "王安石",
        "content": "清时无路取封侯，病卧牛衣已数秋。\n日月不胶时易失，感今怀昔使人愁。",
        "dynasty": "宋",
        "collection_info": null
    },
    {
        "title": "初晴",
        "author": "王安石",
        "content": "一抹明霞黯淡红，瓦沟已见雪花融。\n前山未放晓寒散，犹锁白云三两峰。",
        "dynasty": "宋",
        "collection_info": null
    },
    {
        "title": "钓者",
        "author": "王安石",
        "content": "钓国平生岂有心，解甘身与世浮沉。\n应知渭水车中老，自是君王着意深。",
        "dynasty": "宋",
        "collection_info": null
    },
    {
        "title": "将次镇南",
        "author": "王安石",
        "content": "豫章江面朔风惊，浩荡帆船破浪行。\n目送家山无几许，千年空想蟪蛄声。",
        "dynasty": "宋",
        "collection_info": null
    },
    {
        "title": "出金陵",
        "author": "王安石",
        "content": "白石冈头草木深，春风相与散衣襟。\n浮云映郭留佳气，飞鸟随人作好音。",
        "dynasty": "宋",
        "collection_info": null
    },
    {
        "title": "酬王微之",
        "author": "王安石",
        "content": "一雨迴飙助蓐收，炎曦不復畏金流。\n君家咫尺堪乘兴，想岸乌纱对奕秋。",
        "dynasty": "宋",
        "collection_info": null
    },
    {
        "title": "题玉光亭",
        "author": "王安石",
        "content": "传闻天玉此埋堙，千古谁分僞与真。\n每向小庭风月夜，却疑山水有精神。",
        "dynasty": "宋",
        "collection_info": null
    },
    {
        "title": "赠僧",
        "author": "王安石",
        "content": "纷纷扰扰十年间，世事何尝不强颜。\n亦欲心如秋水静，应须身似岭云闲。",
        "dynasty": "宋",
        "collection_info": null
    },
    {
        "title": "嘲叔孙通",
        "author": "王安石",
        "content": "马上功成不喜文，叔孙绵蕝共经纶。\n诸君可笑贪君赐，便许当时作圣人。",
        "dynasty": "宋",
        "collection_info": null
    },
    {
        "title": "和浄因有作",
        "author": "王安石",
        "content": "朝红一片堕窗尘，禅客翛然感此辰。\n更觉城中芳意少，不如山野早知春。",
        "dynasty": "宋",
        "collection_info": null
    },
    {
        "title": "张工部庙",
        "author": "王安石",
        "content": "使节纷纷下禁中，几人曾到此城东。\n独君遗像今如在，庙食真须德与功。",
        "dynasty": "宋",
        "collection_info": null
    },
    {
        "title": "次韵和张仲通见寄三绝句  其一",
        "author": "王安石",
        "content": "高山流水意无穷，三尺空絃膝上桐。\n默默此时谁会得，坐凭江阁看飞鸿。",
        "dynasty": "宋",
        "collection_info": null
    },
    {
        "title": "次韵和张仲通见寄三绝句  其二",
        "author": "王安石",
        "content": "收拾干坤付一壶，世间无物直锱铢。\n醉乡旧业抛来久，更欲因君稍问涂。",
        "dynasty": "宋",
        "collection_info": null
    },
    {
        "title": "次韵和张仲通见寄三绝句  其三",
        "author": "王安石",
        "content": "欹枕狂歌击唾壶，直将轩冕等锱铢。\n醉乡岐路君知否，不似人间足畏涂。",
        "dynasty": "宋",
        "collection_info": null
    },
    {
        "title": "宣州府君丧过金陵",
        "author": "王安石",
        "content": "百年难尽此身悲，眼入春风祗涕洟。\n花发鸟啼皆有思，忍寻棠棣鹡鸰诗。",
        "dynasty": "宋",
        "collection_info": null
    },
    {
        "title": "观王氏雪图",
        "author": "王安石",
        "content": "崔嵬相映雪重重，茅屋柴门在半峰。\n想有幽人遗世事，独临青峭倚长松。",
        "dynasty": "宋",
        "collection_info": null
    },
    {
        "title": "韩子",
        "author": "王安石",
        "content": "纷纷易尽百年身，举世何人识道真。\n力去陈言夸末俗，可怜无补费精神。",
        "dynasty": "宋",
        "collection_info": null
    },
    {
        "title": "宰嚭",
        "author": "王安石",
        "content": "谋臣本自繫安危，贱妾何能作祸基。\n但愿君王诛宰嚭，不愁宫裏有西施。",
        "dynasty": "宋",
        "collection_info": null
    },
    {
        "title": "郭解",
        "author": "王安石",
        "content": "藉交唯有不赀恩，汉法归成弃市论。\n平日五陵多任侠，可能推刃报王孙。",
        "dynasty": "宋",
        "collection_info": null
    },
    {
        "title": "古寺",
        "author": "王安石",
        "content": "寥寥萧寺半遗基，游客经年断履綦。\n犹有齐梁旧时殿，尘昏金像雨昏碑。",
        "dynasty": "宋",
        "collection_info": null
    },
    {
        "title": "越人以幕养花因游其下二首  其一",
        "author": "王安石",
        "content": "幕天无日地无尘，百紫千红占得春。\n野草自花还自落，落时还有惜花人。",
        "dynasty": "宋",
        "collection_info": null
    },
    {
        "title": "越人以幕养花因游其下二首  其二",
        "author": "王安石",
        "content": "尚有残红已可悲，更忧回首祇空枝。\n莫嗟身世浑无事，睡过春风作恶时。",
        "dynasty": "宋",
        "collection_info": null
    },
    {
        "title": "鱼儿",
        "author": "王安石",
        "content": "绕岸车鸣水欲干，鱼儿相逐尚相欢。\n无人挈入沧江去，汝死那知世界宽。",
        "dynasty": "宋",
        "collection_info": null
    },
    {
        "title": "离鄞至菁江东望",
        "author": "王安石",
        "content": "村落萧条夜气生，侧身东望一伤情。\n丹楼碧阁无处所，祇有溪山相照明。",
        "dynasty": "宋",
        "collection_info": null
    },
    {
        "title": "信州迴车馆中作二首  其一",
        "author": "王安石",
        "content": "太白山根秋夜静，乱泉深水绕床鸣。\n病来空馆闻风雨，恰似当年枕上声。",
        "dynasty": "宋",
        "collection_info": null
    },
    {
        "title": "信州迴车馆中作二首  其二",
        "author": "王安石",
        "content": "山木漂摇卧弋阳，因思太白夜淋浪。\n西窗一榻芭蕉雨，復似当时水绕床。",
        "dynasty": "宋",
        "collection_info": null
    },
    {
        "title": "天童山溪上",
        "author": "王安石",
        "content": "溪水清涟树老苍，行穿溪树踏春阳。\n溪深树密无人处，唯有幽花渡水香。",
        "dynasty": "宋",
        "collection_info": null
    },
    {
        "title": "鄞县西亭",
        "author": "王安石",
        "content": "收功无路去无田，窃食穷城度两年。\n更作世间儿女态，乱栽花竹养风烟。",
        "dynasty": "宋",
        "collection_info": null
    },
    {
        "title": "寄和甫",
        "author": "王安石",
        "content": "水村悲喜拆书看，闻道并州九月寒。\n忆得此时花更好，举家怜女不同盘。",
        "dynasty": "宋",
        "collection_info": null
    },
    {
        "title": "寄伯兄",
        "author": "王安石",
        "content": "身留海上去何时，祇看春鸿北向飞。\n安得先生同一饮，蕨芽香嫩䱥鱼肥。",
        "dynasty": "宋",
        "collection_info": null
    },
    {
        "title": "别鄞女",
        "author": "王安石",
        "content": "行年三十已衰翁，满眼忧伤祇自攻。\n今夜扁舟来诀汝，死生从此各西东。",
        "dynasty": "宋",
        "collection_info": null
    },
    {
        "title": "真州马上作",
        "author": "王安石",
        "content": "身随饥马日中行，眼入风沙困欲盲。\n心气已劳形亦弊，自怜于世欲何营。",
        "dynasty": "宋",
        "collection_info": null
    },
    {
        "title": "登飞来峰",
        "author": "王安石",
        "content": "飞来山上千寻塔，闻说鷄鸣见日昇。\n不畏浮云遮望眼，自缘身在最高层。",
        "dynasty": "宋",
        "collection_info": null
    },
    {
        "title": "读汉功臣表",
        "author": "王安石",
        "content": "汉家分土建忠良，铁券丹书信誓长。\n本待山河如带砺，何缘葅醢赐侯王。",
        "dynasty": "宋",
        "collection_info": null
    },
    {
        "title": "咏月",
        "author": "王安石",
        "content": "追随落日尽还生，点缀浮云暗又明。\n江有蛟龙山虎豹，清光虽在不堪行。",
        "dynasty": "宋",
        "collection_info": null
    },
    {
        "title": "金山",
        "author": "王安石",
        "content": "怪秘阴灵与护持，重丹复碧焕参差。\n沧江见底应无日，万丈孤根世不知。",
        "dynasty": "宋",
        "collection_info": null
    },
    {
        "title": "迭翠亭",
        "author": "王安石",
        "content": "烟笼远浦迷芳草，日照澄湖浸碧峰。\n幸有清樽堪酩酊，忍陪良友不从容。",
        "dynasty": "宋",
        "collection_info": null
    },
    {
        "title": "默默",
        "author": "王安石",
        "content": "默默长年有所思，世间谈笑强追随。\n苍髯欲出朱颜谢，更觉求田问舍迟。",
        "dynasty": "宋",
        "collection_info": null
    },
    {
        "title": "达本",
        "author": "王安石",
        "content": "未能达本且归根，真照无知岂待言。\n枯木岩前犹失路，那堪春入武陵原。",
        "dynasty": "宋",
        "collection_info": null
    },
    {
        "title": "寓言二首",
        "author": "王安石",
        "content": "太虚无实可追寻，叶落松枝谩古今。\n若见桃花生圣解，不疑还自有疑心。\n本来无物使人疑，却为参禅买得痴。\n闻道无情能说法，面墙终日妄寻思。",
        "dynasty": "宋",
        "collection_info": null
    },
    {
        "title": "偶书",
        "author": "王安石",
        "content": "穰侯老擅关中事，长恐诸侯客子来。\n我亦暮年专一壑，每逢车马便惊猜。",
        "dynasty": "宋",
        "collection_info": null
    },
    {
        "title": "扬子",
        "author": "王安石",
        "content": "千古雄文造圣真，眇然幽思入无伦。\n他年未免投天禄，虚为新都着剧秦。",
        "dynasty": "宋",
        "collection_info": null
    },
    {
        "title": "读维摩经有感",
        "author": "王安石",
        "content": "身如泡沫亦如风，刀割香涂共一空。\n宴坐世间观此理，维摩虽病有神通。",
        "dynasty": "宋",
        "collection_info": null
    },
    {
        "title": "春日即事",
        "author": "王安石",
        "content": "池北池南春水生，桃花深处好闲行。\n细思扰扰梦中事，何用悠悠身后名。",
        "dynasty": "宋",
        "collection_info": null
    },
    {
        "title": "赠安大师",
        "author": "王安石",
        "content": "独龙冈北第三峰，逋客归来老更慵。\n败屋数椽青缭绕，冷云深处不闻钟。",
        "dynasty": "宋",
        "collection_info": null
    },
    {
        "title": "送李生白华岩修道",
        "author": "王安石",
        "content": "白华岩主是金仙，假作山僧学道禅。\n珍重此行吾不及，为传消息结因缘。",
        "dynasty": "宋",
        "collection_info": null
    },
    {
        "title": "寄道光大师",
        "author": "王安石",
        "content": "秋雨漫漫夜復朝，可嗟蔀屋望重霄。\n遥知宴坐无余念，万事都从劫火烧。",
        "dynasty": "宋",
        "collection_info": null
    },
    {
        "title": "示报宁长老",
        "author": "王安石",
        "content": "白下亭东鸣一牛，山林陂港浄高秋。\n新营枣棫我檀越，曾悟布毛谁比丘。",
        "dynasty": "宋",
        "collection_info": null
    },
    {
        "title": "红梨",
        "author": "王安石",
        "content": "红梨无叶庇花身，黄菊分香委路尘。\n岁晚苍官纔自保，日高青女尚横陈。",
        "dynasty": "宋",
        "collection_info": null
    },
    {
        "title": "鸱",
        "author": "王安石",
        "content": "依倚秋风气象豪，似欺黄雀在蓬蒿。\n不知羽翼青冥上，腐鼠相随势亦高。",
        "dynasty": "宋",
        "collection_info": null
    },
    {
        "title": "馿二首  其一",
        "author": "王安石",
        "content": "力侔龙象或难堪，唇比仙人亦未惭。\n临路长鸣有真意，盘山弟子久同参。",
        "dynasty": "宋",
        "collection_info": null
    },
    {
        "title": "馿二首  其二",
        "author": "王安石",
        "content": "虽得康庄亦好还，每逢沟壍便知难。\n由来此物非他物，莫道何曾似仰山。",
        "dynasty": "宋",
        "collection_info": null
    },
    {
        "title": "仁宗皇帝挽辞四首  其一",
        "author": "王安石",
        "content": "去序三朝圣，行崩万国天。\n忧勤无旷古，治洽最长年。\n仁育齐高厚，哀思罄幅员。\n欲知千载美，道德冠遗编。",
        "dynasty": "宋",
        "collection_info": null
    },
    {
        "title": "仁宗皇帝挽辞四首  其二",
        "author": "王安石",
        "content": "凭几微言绝，群臣涕泗挥。\n哀号三级陛，缟素九重围。\n天上仙游远，宫中御座非。\n最悲帷幄侍，不復未明衣。",
        "dynasty": "宋",
        "collection_info": null
    },
    {
        "title": "仁宗皇帝挽辞四首  其三",
        "author": "王安石",
        "content": "厌代人间世，收神天上游。\n遽然虚玉座，不復望珠旒。\n待旦移巾帻，饔人改膳羞。\n寻常飞白几，寂寞暗尘浮。",
        "dynasty": "宋",
        "collection_info": null
    },
    {
        "title": "仁宗皇帝挽辞四首  其四",
        "author": "王安石",
        "content": "同执群方至，因山十月催。\n永违天日表，空有肺肝摧。\n帐殿流苏卷，铃歌薤露哀。\n宫中垂晓轫，西去不更回。",
        "dynasty": "宋",
        "collection_info": null
    },
    {
        "title": "英宗皇帝挽辞二首  其一",
        "author": "王安石",
        "content": "御气方尊极，乘云已泬寥。\n衣冠万国会，陵寝百神朝。\n夏鼎传归启，虞羹想见尧。\n谁当授椽笔，论德在琼瑶。",
        "dynasty": "宋",
        "collection_info": null
    },
    {
        "title": "英宗皇帝挽辞二首  其二",
        "author": "王安石",
        "content": "玉册上鸿名，犹残警跸声。\n忽辞千岁祝，虚卜五年征。\n羽卫悲哀送，山陵指顾成。\n讴歌归圣子，世孝在持盈。",
        "dynasty": "宋",
        "collection_info": null
    },
    {
        "title": "神宗皇帝挽辞二首  其一",
        "author": "王安石",
        "content": "将圣由天纵，成能与鬼谋。\n聪明初四达，俊乂尽旁求。\n一变前无古，三登岁有秋。\n讴歌归子启，钦念禹功修。",
        "dynasty": "宋",
        "collection_info": null
    },
    {
        "title": "神宗皇帝挽辞二首  其二",
        "author": "王安石",
        "content": "城阙宫车转，山林隧路归。\n苍梧云未远，姑射露先晞。\n玉暗蛟龙蛰，金寒雁鹜飞。\n老臣他日泪，湖海想遗衣。",
        "dynasty": "宋",
        "collection_info": null
    },
    {
        "title": "慈圣光献皇后挽辞二首  其一",
        "author": "王安石",
        "content": "国頼姜任盛，门归马邓高。\n关雎求窈窕，卷耳念勤劳。\n圣淑才难拟，休明运继遭。\n冈原今献卜，帷扆正攀号。",
        "dynasty": "宋",
        "collection_info": null
    },
    {
        "title": "慈圣光献皇后挽辞二首  其二",
        "author": "王安石",
        "content": "涂山女德茂，京室母才难。\n具美多前志，余光永后观。\n遗衣迁馆御，祖载出宫菆。\n终始神孙孝，长留万国欢。",
        "dynasty": "宋",
        "collection_info": null
    },
    {
        "title": "正肃吴公挽辞三首  其一",
        "author": "王安石",
        "content": "从容边塞议，慷慨庙堂争。\n曲突非无验，方穿有不行。\n搢绅终倚頼，赠襚极哀荣。\n岂慕公孙贵，平生学董生。",
        "dynasty": "宋",
        "collection_info": null
    },
    {
        "title": "正肃吴公挽辞三首  其二",
        "author": "王安石",
        "content": "应世文章手，宜民政事才。\n朝多侧目忌，士有拊心哀。\n书蠹平生简，香寒后夜灰。\n悠悠国西路，空得葬车回。",
        "dynasty": "宋",
        "collection_info": null
    },
    {
        "title": "正肃吴公挽辞三首  其三",
        "author": "王安石",
        "content": "昔继吴公治，今从子产游。\n里门无旧客，乡国有新丘。\n谋让禆谌远，文归贾谊优。\n此时辜怨宠，西望涕空流。",
        "dynasty": "宋",
        "collection_info": null
    },
    {
        "title": "文元贾公挽辞二首  其一",
        "author": "王安石",
        "content": "功名烜赫在三朝，经术从容辅汉条。\n儒服早纡丞相绂，戎冠再插侍中貂。\n开仓六塔流人復，出甲甘陵叛党销。\n东第祇今空画像，当时于此识风标。",
        "dynasty": "宋",
        "collection_info": null
    },
    {
        "title": "文元贾公挽辞二首  其二",
        "author": "王安石",
        "content": "铭旌萧飒九秋风，薤露悲歌落月中。\n华屋几人思谢傅，佳城今日闭滕公。\n名垂竹帛书勋在，神寄丹青审象同。\n天上貂蝉曾梦赐，归魂应佩紫阳宫。",
        "dynasty": "宋",
        "collection_info": null
    },
    {
        "title": "元献晏公挽辞三首  其一",
        "author": "王安石",
        "content": "文章晋康乐，经术汉公孙。\n旧秩疑丞贵，前功保傅尊。\n传呼犹在耳，会哭已填门。\n萧瑟城南路，鸣笳上九原。",
        "dynasty": "宋",
        "collection_info": null
    },
    {
        "title": "元献晏公挽辞三首  其二",
        "author": "王安石",
        "content": "终贾年方妙，萧曹地已亲。\n优游太平日，密勿老成人。\n抗论辞多秘，赓歌迹已陈。\n功名千载下，不负汉庭臣。",
        "dynasty": "宋",
        "collection_info": null
    },
    {
        "title": "元献晏公挽辞三首  其三",
        "author": "王安石",
        "content": "感会真奇遇，飞扬独妙龄。\n他年西饯日，此夜上骑星。\n宿惠留藩屏，余忠在禁庭。\n音容无处所，彷佛寄丹青。",
        "dynasty": "宋",
        "collection_info": null
    },
    {
        "title": "忠献韩公挽辞二首  其一",
        "author": "王安石",
        "content": "心期自与众人殊，骨相知非浅丈夫。\n独斡斗杓环帝座，亲扶日毂上天衢。\n锄耰万里山无盗，衮绣三朝国有儒。\n爽气忽随秋露尽，但留陈迹在龟趺。",
        "dynasty": "宋",
        "collection_info": null
    },
    {
        "title": "忠献韩公挽辞二首  其二",
        "author": "王安石",
        "content": "两朝身与国安危，典策哀荣此一时。\n木稼尝闻达官怕，山颓果见哲人萎。\n英姿爽气归图画，茂德元勋在鼎彝。\n幕府少年今白髮，伤心无路送灵輭。",
        "dynasty": "宋",
        "collection_info": null
    },
    {
        "title": "正宪吴公挽辞",
        "author": "王安石",
        "content": "丙魏虽遭汉道昌，岂如公出值虞唐。\n秀钟旧国山川气，荣附中天日月光。\n更化事功参虎变，赞元时序得金穰。\n伤心鼓吹城南陌，回首新阡柏一行。",
        "dynasty": "宋",
        "collection_info": null
    },
    {
        "title": "孙威敏公挽辞",
        "author": "王安石",
        "content": "功名一世事，兴废岂人谋。\n重为苍生起，终随逝水流。\n凄凉归部曲，零落掩山丘。\n许国言犹在，奸谀可使羞。",
        "dynasty": "宋",
        "collection_info": null
    },
    {
        "title": "崇禧给事同年马兄挽辞二首  其一",
        "author": "王安石",
        "content": "庆历公偕起，元丰我独伤。\n两楹终昔梦，五鼎继前丧。\n熏歇曾攀桂，甘留所憩棠。\n素风知不坠，能世有诸郎。",
        "dynasty": "宋",
        "collection_info": null
    },
    {
        "title": "崇禧给事同年马兄挽辞二首  其二",
        "author": "王安石",
        "content": "藏室亡三箧，得之公最多。\n露晞当晚景，川逝作前波。\n惠寄舆人诵，悲传挽者歌。\n竹西携手处，清泪邈山河。",
        "dynasty": "宋",
        "collection_info": null
    },
    {
        "title": "陈动之秘丞挽辞二首  其一",
        "author": "王安石",
        "content": "年高汉贾谊，官过楚荀卿。\n望古君无憾，论今我未平。\n有风吹画翣，无日照佳城。\n空復文章在，流传世上名。",
        "dynasty": "宋",
        "collection_info": null
    },
    {
        "title": "陈动之秘丞挽辞二首  其二",
        "author": "王安石",
        "content": "人间三十六，追逐孔鸾飞。\n似欲来为瑞，如何去不归。\n琴樽已寂寞，笔墨尚光辉。\n空復平生友，西华岂易依。",
        "dynasty": "宋",
        "collection_info": null
    },
    {
        "title": "赠工部侍郎郑公挽辞",
        "author": "王安石",
        "content": "地蟠江汉久知灵，通德门中见老成。\n南去伏波推将略，北来光禄擅诗名。\n密章赠襚连三组，画翣丧车载一旌。\n阴德故应多后福，可能生子但升卿。",
        "dynasty": "宋",
        "collection_info": null
    },
    {
        "title": "致仕虞部曲江谭君挽辞",
        "author": "王安石",
        "content": "同时献赋久无人，握手悲欢迹已陈。\n它日白衣霄汉志，暮年朱绂水云身。\n虚容剑几今长夜，小隠山林祇旧春。\n岂惜埋辞追往事，齿衰才尽独伤神。",
        "dynasty": "宋",
        "collection_info": null
    },
    {
        "title": "马玘大夫挽辞",
        "author": "王安石",
        "content": "冠盖青门道，知君自少时。\n从容他日喜，奄忽暮年悲。\n江月明丹旐，湖风冷繐帷。\n音容虽可想，材力竟何施。",
        "dynasty": "宋",
        "collection_info": null
    },
    {
        "title": "宋中道挽辞",
        "author": "王安石",
        "content": "文史传家学，声名动帝除。\n兰堂空作赋，金匮不雠书。\n胜事悲畴昔，清谈想绪余。\n吹箫索上去，归国有魂车。",
        "dynasty": "宋",
        "collection_info": null
    },
    {
        "title": "王中甫学士挽辞",
        "author": "王安石",
        "content": "同学金陵最少年，奏书曾用牍三千。\n盛名非復居人后，壮岁如何弃我先。\n种橘园林无旧业，采苹洲渚有新篇。\n蒜山东路春风绿，埋没谁知太守阡。",
        "dynasty": "宋",
        "collection_info": null
    },
    {
        "title": "王逢原挽辞",
        "author": "王安石",
        "content": "蒿里竟何在，死生从此分。\n谩传仙掌籍，谁见鬼修文。\n蔡琰能传业，侯芭为起坟。\n伤心北风路，吹泪湿江云。",
        "dynasty": "宋",
        "collection_info": null
    },
    {
        "title": "葛兴祖挽辞",
        "author": "王安石",
        "content": "忆随诸彦附青云，场屋声名看出群。\n孙宝暮年犹主簿，卜商今日更修文。\n山川凛凛平生气，草木萧萧数尺坟。\n欲写此哀终不尽，但令千载少知君。",
        "dynasty": "宋",
        "collection_info": null
    },
    {
        "title": "河中使君修撰陆公挽辞三首  其一",
        "author": "王安石",
        "content": "文采机云后，知名实妙年。\n银钩工壮丽，金薤富清妍。\n批凤多新贵，凭熊数外迁。\n空令猗氏监，遗爱有良田。",
        "dynasty": "宋",
        "collection_info": null
    },
    {
        "title": "河中使君修撰陆公挽辞三首  其二",
        "author": "王安石",
        "content": "皖城初得故人诗，嘆息龙媒踠壮时。\n太史滞留终不偶，中郎制作遂无施。\n二千石禄今何有，四十车书昔漫知。\n海曲冷云埋拱木，延州空挂暮年悲。",
        "dynasty": "宋",
        "collection_info": null
    },
    {
        "title": "河中使君修撰陆公挽辞三首  其三",
        "author": "王安石",
        "content": "前旌一幅粉书名，行路知君亦涕零。\n遂失词人空甫里，谩留悲鹤老华亭。\n主张寿禄无三甲，收拾文章有六丁。\n归处仙龛终不远，新坟东见海山青。",
        "dynasty": "宋",
        "collection_info": null
    },
    {
        "title": "王子直挽辞",
        "author": "王安石",
        "content": "多才自合至公卿，岂料青衫困一生。\n太史有书能叙事，子云于世不徼名。\n丘坟惨淡箕山绿，门巷萧条颍水清。\n握手笑言如昨日，白头东望一伤情。",
        "dynasty": "宋",
        "collection_info": null
    },
    {
        "title": "孙君挽辞",
        "author": "王安石",
        "content": "丧车上新垄，哀挽转空山。\n名与碑长在，魂随帛暂还。\n无儿漫黄卷，有母亦朱颜。\n俛仰平生事，相看一梦间。",
        "dynasty": "宋",
        "collection_info": null
    },
    {
        "title": "处士葛君挽辞",
        "author": "王安石",
        "content": "楚人黄歇地，晋代葛洪家。\n特擅山川秀，相承黻冕华。\n猗君有清尚，于世不雄夸。\n令子能传业，流光未可涯。",
        "dynasty": "宋",
        "collection_info": null
    },
    {
        "title": "永寿县太君周氏挽辞二首  其一",
        "author": "王安石",
        "content": "永寿开新邑，长沙返旧茔。\n金葩冷钿轴，粉字暗铭旌。\n薤久露难湿，兰余风尚清。\n庆钟知有在，令子合升卿。",
        "dynasty": "宋",
        "collection_info": null
    },
    {
        "title": "永寿县太君周氏挽辞二首  其二",
        "author": "王安石",
        "content": "子引金闺籍，身开石窌封。\n灵輴悲吉路，象服俨虚容。\n楚挽虽多相，莱衣不更缝。\n谁知逝川底，剑自喜相逢。",
        "dynasty": "宋",
        "collection_info": null
    },
    {
        "title": "致仕邵少卿挽辞二首  其一",
        "author": "王安石",
        "content": "谢朓城中守，梁鸿墓下归。\n素车驰吉路，丹旐卷寒辉。\n抚几虚容在，瞻图实貌非。\n无因置一酹，空此嘆长违。",
        "dynasty": "宋",
        "collection_info": null
    },
    {
        "title": "致仕邵少卿挽辞二首  其二",
        "author": "王安石",
        "content": "杯酒邗沟上，纷纷已十年。\n音容常想见，风迹每流传。\n老去元卿位，新开太守阡。\n庆门当更大，子弟固多贤。",
        "dynasty": "宋",
        "collection_info": null
    },
    {
        "title": "葛郎中挽辞二首  其一",
        "author": "王安石",
        "content": "卷卷繐帷轻，空堂昼哭声。\n衣冠遗故物，杯案若平生。\n白马有悲送，赤车非古行。\n低徊九原日，光景在铭旌。",
        "dynasty": "宋",
        "collection_info": null
    },
    {
        "title": "葛郎中挽辞二首  其二",
        "author": "王安石",
        "content": "蛮荆长往地，湖海独归时。\n旅榇蛟龙护，铭旌雁鹜随。\n此生要有尽，何物告无期。\n一片幽堂石，公知我不欺。",
        "dynasty": "宋",
        "collection_info": null
    },
    {
        "title": "悼王致处士",
        "author": "王安石",
        "content": "处士生涯水一瓢，行年七十更萧条。\n老妻稻下分遗秉，弱子松间拾堕樵。\n岂有声名高后世，遂无饘粥永今朝。\n穷魂散漫知何处，甬水东西不可招。",
        "dynasty": "宋",
        "collection_info": null
    },
    {
        "title": "苏才翁挽辞二首  其一",
        "author": "王安石",
        "content": "空余一丹旐，无復两朱轓。\n寂寞蒜山渡，陂陀京口原。\n音容归绘画，才业付儿孙。\n尚有故人泪，沧江相与翻。",
        "dynasty": "宋",
        "collection_info": null
    },
    {
        "title": "苏才翁挽辞二首  其二",
        "author": "王安石",
        "content": "翰墨随谈啸，风流在弟兄。\n浮名同逆旅，壮志负平生。\n使节何年去，丧车故老迎。\n悠悠京口外，落日照铭旌。",
        "dynasty": "宋",
        "collection_info": null
    },
    {
        "title": "悼慧休",
        "author": "王安石",
        "content": "休公遂不起，难料復难忘。\n玉骨随薪尽，空留一分香。",
        "dynasty": "宋",
        "collection_info": null
    },
    {
        "title": "送吴显道五首  其一",
        "author": "王安石",
        "content": "五湖大浪如银山，问君西游何当还。\n以手抚膺坐长嘆，空手无金行路难。\n丈夫意有在，吾徒且加餐。\n屏风九迭云锦张，千峰如连环。\n上有横河断海之浮云，可望不可攀。\n飞空结楼台，动影袅窕冲融间。\n沛然乘天游，下看尘世悲人寰。\n泊舟浔阳郭，去去翔寥廓。\n君今幸未成老翁，衰老不復如今乐。",
        "dynasty": "宋",
        "collection_info": null
    },
    {
        "title": "送吴显道五首  其二",
        "author": "王安石",
        "content": "滕王高阁临江渚，东边日出西边雨。\n十五年前此会同，天际张帷列樽俎。\n公今此去何时归，我今停杯一问之。\n春风两岸水杨柳，昔日青青今在否。\n偶向东湖更向东，杏花两株能白红。\n落拓旧游应记得，插花走马月明中。\n荏苒荏苒瞻西海，明年花开復谁在。\n杏花杨柳年年好，南去北来人自老。\n少壮几时奈老何，与君把箸击盘歌。\n歌罢仰天嘆，六龙忽蹉跎。\n眼中了了见乡国，自是不归归便得。\n欲往城南望城北，此心炯炯君应识。",
        "dynasty": "宋",
        "collection_info": null
    },
    {
        "title": "送吴显道五首  其三",
        "author": "王安石",
        "content": "临川楼上柅园中，罗帏绣幕围香风。\n觥船一棹百分空，看朱成碧颜始红。\n杏花杨柳年年好，南去北来人自老。\n旧事无人可共论，惟君与我同怀抱。",
        "dynasty": "宋",
        "collection_info": null
    },
    {
        "title": "送吴显道五首  其四",
        "author": "王安石",
        "content": "忽忆旧乡头已白，牙齿欲落真可惜。\n临江把臂难再得，江水江花岂终极。",
        "dynasty": "宋",
        "collection_info": null
    },
    {
        "title": "送吴显道五首  其五",
        "author": "王安石",
        "content": "百年多病独登台，知有归日眉放开。\n功名富贵何足道，且赋渊明归去来。",
        "dynasty": "宋",
        "collection_info": null
    },
    {
        "title": "送吴显道南归",
        "author": "王安石",
        "content": "君不见蔡泽栖迟世看丑，豪气英风亦何有。\n忽然变轩昂，盛事传不朽。\n君今幸未成老翁，二十八宿罗心胸。\n何不上书自荐达，封侯起第一日中。\n秋月春风等闲度，山中旧宅无人住。\n宅中青桑叶宛宛，涧水流过田中路。\n遥知杨柳是门处，万里苍苍烟水暮。\n我欲寻之不惮远，君又暂来还径去。\n红亭驿路挂城头，忆君祇欲苦死留。\n天际张帷列樽俎，君歌声酸辞且苦。\n人生憔悴生理难，使人听此凋朱颜。\n劝君更尽一杯酒，明日路长山復山。",
        "dynasty": "宋",
        "collection_info": null
    },
    {
        "title": "送刘贡甫谪官衡阳",
        "author": "王安石",
        "content": "刘郎刘郎莫先起，遇酒当歌且欢喜。\n船头朝转暮千里，眼中之人吾老矣。\n九疑联绵皆相似，负雪崔嵬插花裏。\n万里衡阳雁，寻常到此迴。\n行逢二三月，好与雁同来。\n雁来人不来，如何不饮令心哀。\n莫厌潇湘少人处，谪官樽俎定常开。",
        "dynasty": "宋",
        "collection_info": null
    },
    {
        "title": "赠宝觉",
        "author": "王安石",
        "content": "大师京国旧，兴趣江湖迥。\n往与惠询辈，一宿金山顶。\n怀哉苦留恋，王事有朝请。\n别来能几时，浮念剧含梗。\n今朝忽相见，眸子清炯炯。\n夜阑接软语，令人发深省。\n化城出天半，远色有诸岭。\n白首对汀洲，犹思理烟艇。",
        "dynasty": "宋",
        "collection_info": null
    },
    {
        "title": "金山寺",
        "author": "王安石",
        "content": "招提凭高冈，四面断行旅。\n胜地犹在险，浮梁袅相拄。\n大江当我前，飐滟翠绡舞。\n通流与厨会，甘美胜牛乳。\n扣栏出鼋鼍，幽姿可时睹。\n夜深殿突兀，太微凝帝宇。\n壁立两崖对，迢迢隔云雨。\n天多剩得月，月落闻津鼓。\n夜风一何喧，大舶夹双艣。\n颠沉在须臾，我自檝迎汝。\n始知像教力，但度无所苦。\n忆昨狼狈初，只见石与土。\n荣华一朝尽，土梗空俯偻。\n人事随转烛，苍茫竟谁主。\n咄嗟檀施开，绣楹盘万础。\n高阁切星辰，新秋照牛女。\n汤休起我病，转上青天去。\n摄身凌苍霞，同凭朱栏语。\n我歌尔其聆，幽愤得一吐。\n谁言张处士，雄笔映千古。",
        "dynasty": "宋",
        "collection_info": null
    },
    {
        "title": "化城阁",
        "author": "王安石",
        "content": "曾宫凭风回，两岸闻钟声。\n百里见秋毫，构云有高营。\n化城若化出，仰攀日月行。\n俛视大江奔，众山遥相迎。\n大江蟠㠌根，旋流自成浪。\n却略罗翠屏，秀色各异状。\n楞伽海中山，迥出霄汉上。\n中有不死庭，天龙尽回向。\n惜哉不得往，侧坐渺难望。\n拥掩难恕宥，意欲铲迭嶂。\n登临独无语，一望一怊怅。\n忽忆少年时，孤屿坐题诗。\n空怀焉能果，唯有故人知。",
        "dynasty": "宋",
        "collection_info": null
    },
    {
        "title": "明妃曲",
        "author": "王安石",
        "content": "我本汉家子，早入深宫裏。\n远嫁单于国，憔悴无復理。\n穹庐为室旃为墙，胡尘暗天道路长。\n去住彼此无消息，明明汉月空相识。\n死生难有却回身，不忍回看旧写真。\n玉颜不是黄金少，爱把丹青错画人。\n朝为汉宫妃，暮作胡地妾。\n独留青冢向黄昏，颜色如花命如叶。",
        "dynasty": "宋",
        "collection_info": null
    },
    {
        "title": "怀元度四首  其一",
        "author": "王安石",
        "content": "秋水纔深四五尺，扁舟斗转疾于飞。\n可怜物色阻携手，正是归时君不归。",
        "dynasty": "宋",
        "collection_info": null
    },
    {
        "title": "怀元度四首  其二",
        "author": "王安石",
        "content": "舍南舍北皆春水，恰似蒲萄初酦醅。\n不见秘书心若失，百年多病独登台。",
        "dynasty": "宋",
        "collection_info": null
    },
    {
        "title": "怀元度四首  其三",
        "author": "王安石",
        "content": "思君携手安能得，上尽重城更上楼。\n时独看云泪横臆，长安不见使人愁。",
        "dynasty": "宋",
        "collection_info": null
    },
    {
        "title": "怀元度四首  其四",
        "author": "王安石",
        "content": "自君之出矣，何其挂怀抱。\n孤坐屡穷辰，山林迹如扫。\n数枝石榴发，岂无一时好。\n不可持寄君，思君令人老。",
        "dynasty": "宋",
        "collection_info": null
    },
    {
        "title": "招元度",
        "author": "王安石",
        "content": "早知皆是自拘囚，年少因何有旅愁。\n自是不归归便得，陆乘肩舆水乘舟。",
        "dynasty": "宋",
        "collection_info": null
    },
    {
        "title": "示黄吉甫",
        "author": "王安石",
        "content": "三山半落青天外，势比凌歊宋武台。\n尘世难逢开口笑，生前相遇且衔杯。",
        "dynasty": "宋",
        "collection_info": null
    },
    {
        "title": "送张明甫",
        "author": "王安石",
        "content": "觥船一棹百分空，十五年前此会同。\n南去北来人自老，桃花依旧笑春风。",
        "dynasty": "宋",
        "collection_info": null
    },
    {
        "title": "赠张轩民赞善",
        "author": "王安石",
        "content": "潮打空城寂寞迴，百年多病独登台。\n谁人得似张公子，有底忙时不肯来。",
        "dynasty": "宋",
        "collection_info": null
    },
    {
        "title": "望之将行",
        "author": "王安石",
        "content": "江涵秋景雁初飞，沙尾长樯发渐稀。\n惆怅无因见范蠡，夕阳长送钓船归。",
        "dynasty": "宋",
        "collection_info": null
    },
    {
        "title": "招叶致远",
        "author": "王安石",
        "content": "山桃野杏两三栽，嫩叶商量细细开。\n最是一年春好处，明朝有意抱琴来。",
        "dynasty": "宋",
        "collection_info": null
    },
    {
        "title": "独行",
        "author": "王安石",
        "content": "朱颜日夜不如故，深感杏花相映红。\n尽日独行春色裏，醉吟谁肯伴衰翁。",
        "dynasty": "宋",
        "collection_info": null
    },
    {
        "title": "江口",
        "author": "王安石",
        "content": "六朝文物草连空，今古无端入望中。\n江上晚来堪画处，参差烟树五湖东。",
        "dynasty": "宋",
        "collection_info": null
    },
    {
        "title": "戏赠湛源",
        "author": "王安石",
        "content": "恰有三百青铜钱，凭君为算小行年。\n坐中亦有江南客，自断此生休问天。",
        "dynasty": "宋",
        "collection_info": null
    },
    {
        "title": "与北山道人",
        "author": "王安石",
        "content": "可惜昂藏一丈夫，生来不读半行书。\n子云识字终投阁，幸是元无免破除。",
        "dynasty": "宋",
        "collection_info": null
    },
    {
        "title": "梅花",
        "author": "王安石",
        "content": "白玉堂前一树梅，为谁零落为谁开。\n唯有春风最相惜，一年一度一归来。",
        "dynasty": "宋",
        "collection_info": null
    },
    {
        "title": "即事五首  其一",
        "author": "王安石",
        "content": "渐老逢春能几回，蓬门今始为君开。\n莫嫌野外无供给，更向花前把一杯。",
        "dynasty": "宋",
        "collection_info": null
    },
    {
        "title": "即事五首  其二",
        "author": "王安石",
        "content": "一树笼松玉刻成，游蜂多思正经营。\n攀枝弄雪时回顾，还绕樱桃树下行。",
        "dynasty": "宋",
        "collection_info": null
    },
    {
        "title": "即事五首  其三",
        "author": "王安石",
        "content": "幽栖地僻经过少，钟梵声中掩竹门。\n唯有多情枝上雪，暗香浮动月黄昏。",
        "dynasty": "宋",
        "collection_info": null
    },
    {
        "title": "即事五首  其四",
        "author": "王安石",
        "content": "遮莫邻鷄下五更，愿为闲客此闲行。\n欲知前面花多少，颠倒青苔落绛英。",
        "dynasty": "宋",
        "collection_info": null
    },
    {
        "title": "即事五首  其五",
        "author": "王安石",
        "content": "春光冉冉归何处，细雨斜风作夜寒。\n犹有数葩红好处，老年花似雾中看。",
        "dynasty": "宋",
        "collection_info": null
    },
    {
        "title": "春风",
        "author": "王安石",
        "content": "春风吹园杂花开，青天露坐始此迴。\n一杯一杯復一杯，笑言溢口何欢咍。\n古人白骨生青苔，我独不饮何为哉。\n何时出得禁酒国，垒曲便筑糟丘台。",
        "dynasty": "宋",
        "collection_info": null
    },
    {
        "title": "春雪",
        "author": "王安石",
        "content": "春雪堕如簁，浑家醉不知。\n泥留虎斗迹，愁杀路傍儿。",
        "dynasty": "宋",
        "collection_info": null
    },
    {
        "title": "花下",
        "author": "王安石",
        "content": "花下一壶酒，定将谁举杯。\n雪英飞落近，疑是故人来。",
        "dynasty": "宋",
        "collection_info": null
    },
    {
        "title": "春山",
        "author": "王安石",
        "content": "春山春水流，曲折方屡渡。\n荒乘不知疲，行到水穷处。\n依然旧童子，要予竹西去。\n归时始觉远，草蔓已多露。",
        "dynasty": "宋",
        "collection_info": null
    },
    {
        "title": "金陵怀古",
        "author": "王安石",
        "content": "六代豪华空处所，金陵王气黯然收。\n烟浓草远望不尽，物换星移度几秋。\n至竟江山谁是主，却因歌舞破除休。\n我来不见当时事，上尽重城更上楼。",
        "dynasty": "宋",
        "collection_info": null
    },
    {
        "title": "沈坦之将归溧阳值雨留吾庐久之三首  其一",
        "author": "王安石",
        "content": "天雨萧萧滞茅屋，冷猿秋雁不胜悲。\n床床屋漏无干处，独立苍茫自咏诗。",
        "dynasty": "宋",
        "collection_info": null
    },
    {
        "title": "沈坦之将归溧阳值雨留吾庐久之三首  其二",
        "author": "王安石",
        "content": "檐雨乱淋幔，风悲兰杜秋。\n相看更促膝，人老自多愁。",
        "dynasty": "宋",
        "collection_info": null
    },
    {
        "title": "沈坦之将归溧阳值雨留吾庐久之三首  其三",
        "author": "王安石",
        "content": "片云头上黑，淅淅野风秋。\n室妇嘆鸣鹳，分为两地愁。",
        "dynasty": "宋",
        "collection_info": null
    },
    {
        "title": "示蔡天启三首  其一",
        "author": "王安石",
        "content": "蔡子勇成癖，能骑生马驹。\n铦锋莹鷿鹈，价重百砗磲。\n脱身事幽讨，禅龛只晏如。\n划然变轩昂，慎勿学哥舒。\n蔡子勇成癖，剑可万人敌。\n读书百纸过，颖锐物不隔。\n开口取将相，志气方自得。\n偪仄何偪仄，未见有一获。\n萧条两翅蓬蒿下，未能生彼升天翼。\n焉能学堂上燕，绚练新羽翮。",
        "dynasty": "宋",
        "collection_info": null
    },
    {
        "title": "示蔡天启三首  其二",
        "author": "王安石",
        "content": "身着青衫骑恶马，日驰三百尚嫌迟。\n心源落落堪为将，却是君王未备知。",
        "dynasty": "宋",
        "collection_info": null
    },
    {
        "title": "烝然来思",
        "author": "王安石",
        "content": "念我独兮，亦莫我顾。\n烝然来思，程伯休父。\n我有旨酒，尔殽伊脯。\n酌言酬之，式歌且舞。\n不留不处，适彼乐土。\n言秣其马，率西水浒。\n有客宿宿，于时语语。\n山有桥松江有渚，式遄其归不我与。\n作此好歌，倡予和女。",
        "dynasty": "宋",
        "collection_info": null
    },
    {
        "title": "示杨德逢",
        "author": "王安石",
        "content": "我行其野，春日迟迟。\n有菀者柳，在水之湄。\n有鸣仓庚，岂曰不时。\n求其友声，颉之颃之。\n嗟我怀人，何日忘之。\n六日不詹，方何为期。\n期逝不至，我心西悲。\n跂予望之，其室则迩。\n一者之来，我心则喜。\n我之怀矣，升彼虚矣。\n爱而不见，云何吁矣。",
        "dynasty": "宋",
        "collection_info": null
    },
    {
        "title": "示道光及安大师",
        "author": "王安石",
        "content": "春日载阳，陟彼高冈。\n乐彼之园，维水泱泱。\n维笋及蒲，既生既育。\n拚飞维鸟，集于灌木。\n嘤其鸣矣，乱我心曲。\n有怀二人，在彼空谷。\n既往既来，独寐寤宿。\n陟则在巘，或降于阿。\n瞻望弗及，伤如之何。",
        "dynasty": "宋",
        "collection_info": null
    },
    {
        "title": "老人行",
        "author": "王安石",
        "content": "老人低心逐年少，年少还为老人调。\n两家挟诈自相欺，四海伤真谁復诮。\n翻手作云覆手雨，当面输心背面笑。\n古来人事已如此，今日何须论久要。",
        "dynasty": "宋",
        "collection_info": null
    },
    {
        "title": "离昇州作",
        "author": "王安石",
        "content": "相看不忍发，惨澹暮潮平。\n语罢更携手，月明洲渚生。",
        "dynasty": "宋",
        "collection_info": null
    },
    {
        "title": "仓颉",
        "author": "王安石",
        "content": "仓颉造书，不诂自明。\n于乎多言，祇误后生。",
        "dynasty": "宋",
        "collection_info": null
    },
    {
        "title": "胡笳十八拍十八首  其一",
        "author": "王安石",
        "content": "中郎有女能传业，颜色如花命如叶。\n命如叶薄将奈何，一生抱恨常咨嗟。\n良人持戟明光裏，所慕灵妃媲箫史。\n空房寂寞施繐帷，弃我不待白头时。",
        "dynasty": "宋",
        "collection_info": null
    },
    {
        "title": "胡笳十八拍十八首  其二",
        "author": "王安石",
        "content": "天不仁兮降乱离，嗟余去此其从谁。\n自胡之反持干戈，翠蕤云旓相荡摩。\n流星白羽腰间插，迭鼓遥翻瀚海波。\n一门骨肉散百草，安得无泪如黄河。",
        "dynasty": "宋",
        "collection_info": null
    },
    {
        "title": "胡笳十八拍十八首  其三",
        "author": "王安石",
        "content": "身执略兮入西关，关山阻修兮行路难。\n水头宿兮草头坐，在野只教心胆破。\n更鞴雕鞍教走马，玉骨瘦来无一把。\n几迴抛鞚抱鞍桥，往往惊堕马蹄下。",
        "dynasty": "宋",
        "collection_info": null
    },
    {
        "title": "胡笳十八拍十八首  其四",
        "author": "王安石",
        "content": "汉家公主出和亲，御厨络绎送八珍。\n明妃初嫁与胡时，一生衣服尽随身。\n眼长看地不称意，同是天涯沦落人。\n我今一食日还併，短衣数挽不掩胫。\n乃知贫贱别更苦，安得康强保天性。",
        "dynasty": "宋",
        "collection_info": null
    },
    {
        "title": "胡笳十八拍十八首  其五",
        "author": "王安石",
        "content": "十三学得琵琶成，并幕重重卷画屏。\n一见郎来双眼明，劝我酤酒花前倾。\n齐言此夕乐未央，岂知此声能断肠。\n如今正南看北斗，言语传情不如手。\n低眉信手续续弹，弹看飞鸿劝胡酒。",
        "dynasty": "宋",
        "collection_info": null
    },
    {
        "title": "胡笳十八拍十八首  其六",
        "author": "王安石",
        "content": "青天漫漫覆长路，一纸短书无寄处。\n月下长吟久不归，当时还见雁南飞。\n弯弓射飞无远近，青冢路边南雁尽。\n两处音尘从此绝，唯向东西望明月。",
        "dynasty": "宋",
        "collection_info": null
    },
    {
        "title": "胡笳十八拍十八首  其七",
        "author": "王安石",
        "content": "明明汉月空相识，道路只今多拥隔。\n去住彼此无消息，时独看云泪横臆。\n豺狼喜怒难姑息，自倚红颜能骑射。\n千言万语无人会，漫倚文章真末策。",
        "dynasty": "宋",
        "collection_info": null
    },
    {
        "title": "胡笳十八拍十八首  其八",
        "author": "王安石",
        "content": "死生难有却回身，不忍重看旧写真。\n暮去朝来颜色改，四时天气总愁人。\n东风漫漫吹桃李，尽日独行春色裏。\n自经丧乱少睡眠，鶑飞燕语长悄然。",
        "dynasty": "宋",
        "collection_info": null
    },
    {
        "title": "胡笳十八拍十八首  其九",
        "author": "王安石",
        "content": "柳絮已将春去远，攀条弄芳畏晼晚。\n忧患众兮欢乐鲜，一去可怜终不返。\n日夕思归不得归，山川满目泪沾衣。\n罼圭苑裏西风起，嘆息人间万事非。\n寒声一夜传刁斗，云雪埋山苍兕吼。\n诗成吟咏转凄凉，不如独坐空搔首。\n漫漫胡天叫不闻，胡人高鼻动成群。\n寒尽春生洛阳殿，回首何时復来见。",
        "dynasty": "宋",
        "collection_info": null
    },
    {
        "title": "胡笳十八拍十八首  其一○",
        "author": "王安石",
        "content": "晚来幽独恐伤神，唯见沙蓬水柳春。\n破除万事无过酒，虏酒千杯不醉人。\n含情欲说更无语，一生长恨奈何许。\n饥对酪肉兮不能餐，强来前帐临歌舞。",
        "dynasty": "宋",
        "collection_info": null
    },
    {
        "title": "胡笳十八拍十八首  其一一",
        "author": "王安石",
        "content": "归来展转到五更，起看北斗天未明。\n秦人筑城备胡处，扰扰唯有牛羊声。\n万里飞蓬映天过，风吹汉地衣裳破。\n欲往城南望城北，三步回头五步坐。",
        "dynasty": "宋",
        "collection_info": null
    },
    {
        "title": "胡笳十八拍十八首  其一二",
        "author": "王安石",
        "content": "自断此生休问天，生得胡儿拟弃捐。\n一始扶床一初坐，抱携抚视皆可怜。\n宁知远使问名姓，引袖拭泪悲且庆。\n悲莫悲于生别离，悲在君家留二儿。",
        "dynasty": "宋",
        "collection_info": null
    },
    {
        "title": "胡笳十八拍十八首  其一三",
        "author": "王安石",
        "content": "鞠之育之不羞耻，恩情亦各言其子。\n天寒日暮山谷裏，肠断非关陇头水。\n儿呼母兮啼失声，依然离别难为情。\n洒血仰头兮诉苍苍，知我如此兮不如无生。",
        "dynasty": "宋",
        "collection_info": null
    },
    {
        "title": "胡笳十八拍十八首  其一四",
        "author": "王安石",
        "content": "当时悔来归又恨，洛阳宫殿焚烧尽。\n纷纷黎庶逐黄巾，心折此时无一寸。\n恸哭秋原何处村，千家今有百家存。\n争持酒食来相馈，旧事无人可共论。",
        "dynasty": "宋",
        "collection_info": null
    },
    {
        "title": "胡笳十八拍十八首  其一五",
        "author": "王安石",
        "content": "此身饮罢无归处，心怀百忧復千虑。\n天翻地覆谁得知，魏公垂泪嫁文姬。\n天涯憔悴身，託命于新人。\n念我出腹子，使我嘆恨劳精神。\n新人新人听我语，我所思兮在何所。\n母子分离兮意难任，死生不相知兮何处寻。",
        "dynasty": "宋",
        "collection_info": null
    },
    {
        "title": "胡笳十八拍十八首  其一六",
        "author": "王安石",
        "content": "燕山雪花大如席，与儿洗面作光泽。\n怳然天地半夜白，闺中祇是空相忆。\n点注桃花舒小红，与儿洗面作华容。\n欲问平安无使来，桃花依旧笑春风。",
        "dynasty": "宋",
        "collection_info": null
    },
    {
        "title": "胡笳十八拍十八首  其一七",
        "author": "王安石",
        "content": "春风似旧花仍笑，人生岂得长年少。\n我与儿兮各一方，憔悴看成两鬓霜。\n如今岂无騕褭与骅骝，安得送我置汝傍。\n胡尘暗天道路长，遂令再往之计堕眇芒。\n胡笳本出自胡中，此曲哀怨何时终。\n笳一会兮琴一拍，此心炯炯君应识。",
        "dynasty": "宋",
        "collection_info": null
    },
    {
        "title": "虞美人",
        "author": "王安石",
        "content": "虞美人，态浓意远淑且真。\n同辇随君侍君侧，六宫粉黛无颜色。\n楚歌四面起，形势反苍黄。\n夜闻马嘶晓无迹，蛾眉萧飒如秋霜。\n汉家离宫三十六，缓歌慢舞凝丝竹。\n人间举眼尽堪悲，独在阴崖结茅屋。\n美人为黄土，草木皆含愁。\n红房紫莟处处有，听曲低昂如有求。\n青天漫漫覆长路，今人犁田昔人墓。\n虞兮虞兮奈若何，不见玉颜空死处。",
        "dynasty": "宋",
        "collection_info": null
    },
    {
        "title": "潭州新学诗",
        "author": "王安石",
        "content": "有嘉新学，潭守所作。\n守者谁欤，仲庶氏吴。\n振养矜寡，衣之褰襦。\n黔首鼓歌，吏静不求。\n乃相庙序，生师所庐。\n上漏旁穿，燥湿不除。\n曰嘻迁哉，迫阨卑污。\n当其坏时，适可以谋。\n营地虑工，伐楩楠槠。\n撤故就新，为此渠渠。\n潭人来止，相语而喜。\n我知视成，无豫经始。\n公升在堂，从者如水。\n公曰诲汝，潭之士子。\n古之读书，凡以为己。\n躬行孝悌，由义而仕。\n神听汝助，况于闾里。\n无实而荂，非圣自是。\n虽大得意，吾犹汝耻。\n士下其手，公言无尤。\n请诗我歌，以远公休。",
        "dynasty": "宋",
        "collection_info": null
    },
    {
        "title": "新田诗",
        "author": "王安石",
        "content": "离离新田，其下流水。\n孰知其初，灌莽千里。\n其南背江，其北逾淮。\n父抱子扶，十百其来。\n其来仆仆，镘我新屋。\n赵侯劬之，作者不饥。\n岁仍大熟，饱及鸡鹜。\n僦船与车，四鄙出谷。\n今游者处，昔止者流。\n维昔牧我，不如今侯。\n侯来适野，不有观者。\n税于水滨，问我鳏寡。\n侯其归矣，三岁于兹。\n谁能止侯，我往求之。",
        "dynasty": "宋",
        "collection_info": null
    },
    {
        "title": "猎较诗",
        "author": "王安石",
        "content": "猎较猎较，谁禽我有。\n国人之惏，君子所丑。\n猎较猎较，祭占其祥。\n国人之序，君子何伤。",
        "dynasty": "宋",
        "collection_info": null
    },
    {
        "title": "云之祁祁答董传",
        "author": "王安石",
        "content": "云之祁祁，或雨于渊。\n苗之翘翘，或槁于田。\n云之祁祁，或雨于野。\n有槁于田，岂不自我。\n荟兮其隮，其在西郊。\n匪我为之，我歌且谣。\n蔚兮其復，南山之侧。\n我歌且谣，维以育德。",
        "dynasty": "宋",
        "collection_info": null
    },
    {
        "title": "明堂乐章二首 歆安之曲",
        "author": "王安石",
        "content": "穆穆在堂，肃肃在庭。\n于显辟公，来相思成。\n神既歆止，有闻惟馨。\n锡我休嘉，燕及群生。",
        "dynasty": "宋",
        "collection_info": null
    },
    {
        "title": "明堂乐章二首 皇帝还大次憩安之曲",
        "author": "王安石",
        "content": "有奕明堂，万方时会。\n宗予圣考，作帝之配。\n乐酌虞典，礼从周制。\n釐事既成，于皇来塈。",
        "dynasty": "宋",
        "collection_info": null
    },
    {
        "title": "得孙正之诗因寄呈曾子固",
        "author": "王安石",
        "content": "一岁已阑人意倦，出门风物更萧然。\n水摇疏树荒城路，日带浮云欲雪天。\n未有诗书论进退，谩期身世託林泉。\n因思漠北离群久，此日穷居頼见贤。",
        "dynasty": "宋",
        "collection_info": null
    },
    {
        "title": "和金陵怀古",
        "author": "王安石",
        "content": "怀乡访古事悠悠，独上江城满目秋。\n一鸟带烟来别渚，数帆和雨下归舟。\n萧萧暮吹惊红叶，惨惨寒云压旧楼。\n故国凄凉谁与问，人心无復更风流。",
        "dynasty": "宋",
        "collection_info": null
    },
    {
        "title": "豫章道中次韵答曾子固",
        "author": "王安石",
        "content": "离别何言邂逅同，今知相逐似云龙。\n苍烟白雾千山合，绿树青天一水容。\n已谢道涂多自放，将归田里更谁从。\n庞公有意安巢穴，肯问箪瓢与万钟。",
        "dynasty": "宋",
        "collection_info": null
    },
    {
        "title": "离北山寄平甫",
        "author": "王安石",
        "content": "日月沄沄与水争，披襟照见髮华惊。\n少年忧患伤豪气，老去经纶误半生。\n休向朝廷论一鹗，只知田里守三荆。\n清溪几曲春风好，已约归时载酒行。",
        "dynasty": "宋",
        "collection_info": null
    },
    {
        "title": "答孙正之",
        "author": "王安石",
        "content": "无才处处是穷涂，两地谁传万里书。\n节物峥嵘催岁暮，溪山萧洒入吾庐。\n南归犹喜寻同志，北去还闻困索居。\n佳句不须论旧约，相随阳羡有篮舆。",
        "dynasty": "宋",
        "collection_info": null
    },
    {
        "title": "寄程给事",
        "author": "王安石",
        "content": "忆昔都门手一携，春禽初向苎萝啼。\n梦回金殿风光别，吟到银河月影低。\n舞急锦腰迎十八，酒酣金盏照东西。\n何时得遂扁舟去，邂逅从君访剡溪。",
        "dynasty": "宋",
        "collection_info": null
    },
    {
        "title": "寄胜之运使",
        "author": "王安石",
        "content": "萧然生事委江皋，壮士何尝似钓鳌。\n千里得书来见约，一朝乘兴去忘劳。\n已将流景休谈笑，聊为知音破鬰陶。\n正是东风将欲发，湖山春色助挥毫。",
        "dynasty": "宋",
        "collection_info": null
    },
    {
        "title": "寄国清处谦",
        "author": "王安石",
        "content": "三江风浪隔天台，想见当时赋咏才。\n近有高僧飞锡去，更无余事出山来。\n猿猱历历窥香火，日月纷纷付劫灰。\n我欲相期谈实相，东林何必谢刘雷。",
        "dynasty": "宋",
        "collection_info": null
    },
    {
        "title": "将至丹阳寄表民",
        "author": "王安石",
        "content": "晓马骎骎路阻修，春风漠漠上衣裘。\n三年衔恤空余息，一日忘形愿少留。\n末路悲欢随俯仰，此生身世信沉浮。\n寄声德操家人道，炊黍吾今且暂休。",
        "dynasty": "宋",
        "collection_info": null
    },
    {
        "title": "宿土坊驿寄孔世长",
        "author": "王安石",
        "content": "烧夜郊原百草荒，弊裘朝去犯严霜。\n残年意象偏多感，回首风烟更异乡。\n往返自非名利役，辛勤应见友朋伤。\n章江犹得同游处，最爱梅花蘸水香。",
        "dynasty": "宋",
        "collection_info": null
    },
    {
        "title": "寄孙正之",
        "author": "王安石",
        "content": "南游忽忽与谁言，共笑谋生识最昏。\n万事百年能自信，一箪五鼎不须论。\n友中惟子长招隠，世上何人可避喧。\n千里秋风相望处，皖公溪上正开樽。",
        "dynasty": "宋",
        "collection_info": null
    },
    {
        "title": "道中寄吉父",
        "author": "王安石",
        "content": "白雾青烟入马蹄，朝寒瑟瑟树声悲。\n平山断壠回环失，鸣鸟游鱼上下随。\n庙算未闻收策士，瘴乡谁与择军麾。\n忧时自欲寻君语，行路何妨更有诗。",
        "dynasty": "宋",
        "collection_info": null
    },
    {
        "title": "送孙立之赴广西",
        "author": "王安石",
        "content": "十年一别两相过，前想悲欢慷慨歌。\n穷去始知风俗薄，静来犹厌事机多。\n相期鼻目倾肝胆，谁伴溪山避网罗。\n万里辛勤君旧识，重江应亦畏风波。",
        "dynasty": "宋",
        "collection_info": null
    },
    {
        "title": "送福建张比部",
        "author": "王安石",
        "content": "画船箫鼓出都时，万里惊鸥去不追。\n却望尘沙应驻节，会逢山水即吟诗。\n长鱼俎上通三印，新茗斋中试一旗。\n只恐远方难久滞，莫愁风物不相宜。",
        "dynasty": "宋",
        "collection_info": null
    },
    {
        "title": "送致政朱郎中东归",
        "author": "王安石",
        "content": "平生不省问田园，白首忘怀道更尊。\n已上印书通北阙，稍留冠盖饯东门。\n冯唐老有为郎恋，疏广终无任子恩。\n今日荣归人所羡，两儿腰绶拥高轩。",
        "dynasty": "宋",
        "collection_info": null
    },
    {
        "title": "别雷国辅之皖山",
        "author": "王安石",
        "content": "侍郎忧国最贤劳，太尉西州第一豪。\n家庙比来闻泽厚，公孙今果见才高。\n明时尚使龙蛇蛰，壮志空传虎豹韬。\n莫厌皖山穷绝处，不妨云水助风骚。",
        "dynasty": "宋",
        "collection_info": null
    },
    {
        "title": "垂虹亭",
        "author": "王安石",
        "content": "坐觉尘襟一夕空，人间似得羽翰通。\n暮天窈窈山衔日，爽气骎骎客御风。\n草木韵沉高下外，星河影落有无中。\n飘然更待乘桴伴，一到扶桑兴未穷。",
        "dynasty": "宋",
        "collection_info": null
    },
    {
        "title": "题正觉相上人箨龙轩",
        "author": "王安石",
        "content": "风玉萧萧数亩秋，箨龙名为道人留。\n不须乞米供高士，但与开轩作胜游。\n此地七贤谁笑傲，何时六逸自赓酬。\n侵寻衰境心无着，尚有家风似子猷。",
        "dynasty": "宋",
        "collection_info": null
    },
    {
        "title": "题友人壁",
        "author": "王安石",
        "content": "茆檐前后欠松萝，百里乘闲向此过。\n涧水绕田山影转，野林留日鸟声和。\n萧条鸡犬逢人少，想象干坤发兴多。\n世事不如闲静处，知君出处意如何。",
        "dynasty": "宋",
        "collection_info": null
    },
    {
        "title": "清明辇下怀金陵",
        "author": "王安石",
        "content": "春阴天气草如烟，时有飞花舞道边。\n院落日长人寂寂，池塘风慢鸟翩翩。\n故园回首三千里，新火伤心六七年。\n青盖皂衫无復禁，可能乘兴酒家眠。",
        "dynasty": "宋",
        "collection_info": null
    },
    {
        "title": "杭州呈胜之",
        "author": "王安石",
        "content": "游观须知此地佳，纷纷人物敌京华。\n林峦腊雪千家水，城郭春风二月花。\n彩舫笙箫吹落日，画楼灯烛映残霞。\n如君援笔宜摹写，寄与尘埃北客夸。",
        "dynasty": "宋",
        "collection_info": null
    },
    {
        "title": "闻和甫补池掾",
        "author": "王安石",
        "content": "遭时何必问功名，自古难将力命争。\n万户侯多归世胄，五车书独负家声。\n才华汝尚为丞掾，老懒吾今合钓耕。\n外物悠悠无得丧，春郊终日待相迎。",
        "dynasty": "宋",
        "collection_info": null
    },
    {
        "title": "宝应二三进士见送乞诗",
        "author": "王安石",
        "content": "少喜功名尽坦涂，那知干世最崎岖。\n草庐有客歌梁甫，狗监无人荐子虚。\n解玩山川消积愤，静忘岁月頼群书。\n惭君枉盖如平昔，不笑谋生万事疏。",
        "dynasty": "宋",
        "collection_info": null
    },
    {
        "title": "谢郏亶秘校见访于钟山之庐",
        "author": "王安石",
        "content": "误有声名只自惭，烦君跋马过茅檐。\n已知原宪贫非病，更许庄周知养恬。\n世事何时逢坦荡，人情随分值猜嫌。\n谁能胸臆无尘滓，使我相从久未厌。",
        "dynasty": "宋",
        "collection_info": null
    },
    {
        "title": "同长安君钟山望",
        "author": "王安石",
        "content": "解装相值得留连，一望江南万里天。\n残雪离披山韫玉，新阳杳霭草含烟。\n余生不足偿多病，乐事应须委少年。\n惟有爱诗心未已，东归与续棣华篇。",
        "dynasty": "宋",
        "collection_info": null
    },
    {
        "title": "奉招吉甫",
        "author": "王安石",
        "content": "经纶无地委蓬蒿，凛凛胸怀且自韬。\n谁奋长谋平岭海，犹将余力寄风骚。\n名惭随俗贫中役，恨未收身物外高。\n永夜西堂霜月冷，邀君相伴有松醪。",
        "dynasty": "宋",
        "collection_info": null
    },
    {
        "title": "闲居遣兴",
        "author": "王安石",
        "content": "惨惨秋阴绿树昏，荒城高处闭柴门。\n愁消日月忘身世，静对溪山忆酒樽。\n南去干戈何日解，东来驲骑此时奔。\n谁将天下安危事，一把诗书子细论。",
        "dynasty": "宋",
        "collection_info": null
    },
    {
        "title": "到家",
        "author": "王安石",
        "content": "五年羁旅倦风埃，旧里依然似梦回。\n猿鸟不须怀怅望，溪山应亦笑归来。\n身闲自觉贫无累，命在谁论进有材。\n秋晚吾庐更萧洒，沙边烟树绿洄洄。",
        "dynasty": "宋",
        "collection_info": null
    },
    {
        "title": "西帅",
        "author": "王安石",
        "content": "吾君英睿超光武，良将西征捍隗嚣。\n誓斩郅支聊出塞，生擒颉利始归朝。\n一丸岂虑封函谷，千骑无由饮渭桥。\n好立功名标竹素，莫教空说霍嫖姚。",
        "dynasty": "宋",
        "collection_info": null
    },
    {
        "title": "松江",
        "author": "王安石",
        "content": "宛宛虹霓堕半空，银河直与此相通。\n五更缥缈千山月，万里凄凉一笛风。\n鸥鹭稍回青霭外，汀洲时起绿芜中。\n骚人自欲留佳句，忽忆君诗思已穷。",
        "dynasty": "宋",
        "collection_info": null
    },
    {
        "title": "凤凰山",
        "author": "王安石",
        "content": "欢乐欲与少年期，人生百年常苦迟。\n白头富贵何所用，气力但为忧勤衰。\n愿为五陵轻薄儿，生在贞观开元时。\n斗鷄走犬过一生，天地安危两不知。",
        "dynasty": "宋",
        "collection_info": null
    },
    {
        "title": "扬雄",
        "author": "王安石",
        "content": "孔孟如日月，委蛇在苍旻。\n光明所照耀，万物成冬春。\n扬子出其后，仰攀忘贱贫。\n衣冠渺尘土，文字烂星辰。\n岁晚天禄阁，强颜为剧秦。\n趋舍迹少迩，行藏意终邻。\n壤壤外逐物，纷纷轻用身。\n往者或可返，吾将与斯人。",
        "dynasty": "宋",
        "collection_info": null
    },
    {
        "title": "寓言六首  其一",
        "author": "王安石",
        "content": "父母子所养，子肥父母充。\n欲富搉其子，惜哉术之穷。\n霸者擅一方，窘彼足自丰。\n四海皆吾家，奈何不知农。",
        "dynasty": "宋",
        "collection_info": null
    },
    {
        "title": "寓言六首  其二",
        "author": "王安石",
        "content": "小夫谨利害，不讲义与仁。\n读书疑夷齐，古岂有此人。\n其才一莛芒，所欲势万钧。\n求多卒自困，余祸及生民。",
        "dynasty": "宋",
        "collection_info": null
    },
    {
        "title": "寓言六首  其三",
        "author": "王安石",
        "content": "瞢瞢俗所共，察察与世违。\n违世有百善，一疵恶皆归。\n就求无所得，犹以好名讥。\n彼哉负且乘，能使正日微。",
        "dynasty": "宋",
        "collection_info": null
    },
    {
        "title": "寓言六首  其四",
        "author": "王安石",
        "content": "始就诗赋科，雕镌久才成。\n一朝復弃之，刀笔事刑名。\n中材蔽末学，斯道苦难明。\n忽贵不自期，何施就升平。",
        "dynasty": "宋",
        "collection_info": null
    },
    {
        "title": "寓言六首  其五",
        "author": "王安石",
        "content": "明者好自蔽，况乃知我匹。\n每行悔其然，所见定万一。\n不求攻尔短，欲议世之失。\n耘而舍其田，辛苦亦何实。",
        "dynasty": "宋",
        "collection_info": null
    },
    {
        "title": "寓言六首  其六",
        "author": "王安石",
        "content": "好乐世所共，欲禁安能舍。\n孰能开其淫，要在习以雅。\n驱人必如己，墨子见何寡。\n惜哉后世音，至美不如野。",
        "dynasty": "宋",
        "collection_info": null
    },
    {
        "title": "澶州",
        "author": "王安石",
        "content": "津津河北流，嶭嶭两城峙。\n春秋诸侯会，澶渊乃其地。\n书留后世法，岂独讥当世。\n野老岂知此，为予谈近事。\n边关一失守，北望皆胡骑。\n黄屋亲乘城，穹庐矢如猬。\n纷纭擅将相，谁为开长利。\n焦头收末功，尚足夸一是。\n欢盟从此数，日月行人至。\n驰迎传马单，走送牛车疲。\n征求事供给，厮养犹珍丽。\n戈甲久已销，澶人益憔悴。\n能将大事小，自合文王意。\n语翁无嘆嗟，小雅今不废。",
        "dynasty": "宋",
        "collection_info": null
    },
    {
        "title": "寄平甫弟衢州道中",
        "author": "王安石",
        "content": "浅溪受日光烱碎，野林参天阴翳长。\n幽鸟不见但闻语，小梅欲空犹有香。\n长年无可自娱戏，远游虽好更悲伤。\n安得冬风一吹汝，手把诗书来我旁。",
        "dynasty": "宋",
        "collection_info": null
    },
    {
        "title": "寄慎伯筠",
        "author": "王安石",
        "content": "世网挂士如蛛丝，大不及取小缀之。\n宜乎倜傥不低敛，醉脚踏倒青天低。\n前日才能始谁播，一口惊张万夸和。\n雷公诉帝喘欲吹，咸恐声名塞天破。\n文章喜以怪自娱，不肯裁缩要有余。\n多为峭句不姿媚，天骨老硬无皮肤。\n人传书染莫对当，破卵惊出鸾凤翔。\n人间下笔不肯屈，铁索急缠蛟龙僵。\n少年意气强不羁，虎胁插翼白日飞。\n欲将独立夸万世，笑诮李白为痴儿。\n四天无壁才可家，醉胆愤痒遣酒拏。\n欲偷北斗酌竭酒，力拔太华镳鲸牙。\n世儒口软声似蝇，好于壮士为忌憎。\n我独久仰愿一见，浩歌不敢儿女声。",
        "dynasty": "宋",
        "collection_info": null
    },
    {
        "title": "望晼山马上作",
        "author": "王安石",
        "content": "亘天青鬰鬰，千峰互崷崒。\n放马倚长崖，烟云争吐没。\n远疑嵩华低，近岂潜衡匹。\n奚为鲜眺览，过者辄仓卒。\n吾将凌其巅，震荡睨溟渤。\n旁行告予言，世孰于此忽。\n邃深不可俯，储藏尽妖物。\n踊跃狼虎群，蜿蜒蛇虺窟。\n惜哉危绝山，岁久沉汨没。\n谁将除茀涂，万里游人出。",
        "dynasty": "宋",
        "collection_info": null
    },
    {
        "title": "汝瘿和王仲仪",
        "author": "王安石",
        "content": "汝水出山险，汝民多病瘿。\n或如鸟粻满，或若猿嗛并。\n女惭高掩襟，男大阔裁领。\n饮水疑注壶，吐词侔有梗。\n樗里既已闻，杜预亦不幸。\n秦人号智囊，吴瓠挂狗颈。\n𦢏𩲞常柱颐，伶仃安及胫。\n祗欲仰问天，无由俯窥井。\n挟带岁月深，冒犯风霜冷。\n厌恶虽自知，剖割且谁肯。\n不惟羞把镜，仍亦愁弔影。\n内疗烦羊靥，外砭废针颖。\n在木曰楠榴，刳之可曰皿。\n此诚无所用，既有何能屏。\n膨脝厕元首，臃肿异胪顶。\n难将面目施，可与胞胎逞。\n贤哉临汝守，世德调金鼎。\n珉俗虽丑乖，教令日修整。\n风土恐随改，晨昏忧虑省。\n傥欲觐慈颜，名城不难请。",
        "dynasty": "宋",
        "collection_info": null
    },
    {
        "title": "三月十日韩子华招饮归城",
        "author": "王安石",
        "content": "清明晓赴韩侯家，自买白杏丁香花。\n雀眼涂金银篾笼，贮在当庭呼舞娃。\n舞娃聊捧笑向客，不顾插坏新乌纱。\n朝来我舍报生子，贺劝大白浮红霞。\n酒狂有持梧桐板，暴谑一似渔阳挝。\n袒裼击鼓祢处士，当时偶脱猛虎牙。\n褊衷不容又何益，鹦鹉洲上空蒹葭。",
        "dynasty": "宋",
        "collection_info": null
    },
    {
        "title": "勿去草",
        "author": "王安石",
        "content": "勿去草，草无恶，若比世俗俗浮薄。\n君不见长安公卿家，公卿盛时客如麻。\n公卿去后门无车，惟有芳草年年佳。\n又不见千里万里江湖滨，触目凄凄无故人。\n惟有芳草随车轮。\n一日还旧居，门前草先锄。\n草于主人实无负，主人于草宜何如。\n勿去草，草无恶，若比世俗俗浮薄。",
        "dynasty": "宋",
        "collection_info": null
    },
    {
        "title": "东城",
        "author": "王安石",
        "content": "昔予出东城，初见垄上耕。\n忽忽日北至，岁月良可惊。\n虽云一草死，万物尚华荣。\n谁能当此时，嘆息微阴生。",
        "dynasty": "宋",
        "collection_info": null
    },
    {
        "title": "哀贤亭",
        "author": "王安石",
        "content": "黄鸟哀子车，强埋非天为。\n天夺不待老，还能使人悲。\n马侯东南秀，鞭策要路驰。\n归骨万里州，乃当强壮时。\n墓门闭空原，白日无履綦。\n苍苍柏与松，浩浩山风吹。\n我初羞夷吾，鲍叔亦我知。\n终欲往一恸，咏言慰孤嫠。",
        "dynasty": "宋",
        "collection_info": null
    },
    {
        "title": "梁王吹台",
        "author": "王安石",
        "content": "繁台繁姓人，埋灭为蒿蓬。\n况乃汉骄子，魂游谁肯逢。\n缅思当盛时，警跸在虚空。\n蛾眉倚高寒，环佩吹玲珑。\n大梁千万家，回首云蒙蒙。\n仰不见王处，云间指青红。\n宾客有司马，邹枚避其锋。\n洒笔飞鸟上，为王赋雌雄。\n惜今此不传，楚辞擅无穷。\n空余一丘土，千载播悲风。",
        "dynasty": "宋",
        "collection_info": null
    },
    {
        "title": "灵山寺",
        "author": "王安石",
        "content": "灵山名谁自，波涛截孤峰。\n何年佛子住，四面凭危空。\n折椽与裂瓦，委弃填西东。\n库廊行抑首，居者莽谁容。\n吾舟维其侧，落日生秋风。\n瞰崖聊寄目，万物极纤秾。\n震荡江海思，洗涤堙鬰中。\n胡为嬉游人，过此无留踪。\n景岂龙游殊，盛衰浩无穷。\n吾闻世所好，楼殿浮青红。\n那知山水乐，岂在豪华宫。\n世好□变尔，感激难为工。",
        "dynasty": "宋",
        "collection_info": null
    },
    {
        "title": "白鸥",
        "author": "王安石",
        "content": "江鸥好羽毛，玉雪无尘垢。\n灭没波浪间，生涯亦何有。\n雄雌屡惊矫，机弋常纷纠。\n顾我独无心，相随如得友。\n飘然纷华地，此物乖隔久。\n白髮望东南，春江绿如酒。",
        "dynasty": "宋",
        "collection_info": null
    },
    {
        "title": "咏风",
        "author": "王安石",
        "content": "风从北海起，至此南海上。\n问风来何事，去復欲何向。\n谁遣汝而号，谁应汝而唱。\n汝于何时息，汝作无乃妄。\n风初无一言，试以问云将。",
        "dynasty": "宋",
        "collection_info": null
    },
    {
        "title": "白云",
        "author": "王安石",
        "content": "英英白云浮在天，下无根蒂旁无连。\n西风来吹欲消散，落日起望心悠然。\n愿回羲和借光景，常使秀色当檐边。\n时来不道能为雨，直以无心最可怜。",
        "dynasty": "宋",
        "collection_info": null
    },
    {
        "title": "江邻几邀观三馆书画",
        "author": "王安石",
        "content": "五月秘府始曝书，一日江君来约予。\n世间虽有古画笔，可往共观临石渠。\n我时冒热跨马去，开厨发匣鸣鏁鱼。\n羲献墨迹十一卷，水玉作轴排疏疏。\n最奇小楷乐毅论，永和题尾付官奴。\n又有四山绝品画，戴嵩吴牛望青芜。\n李成寒林树半枯，黄筌工妙白兔图。\n不知名姓貌人物，二公对奕旁观俱。\n黄金错镂为投壶，粉幛復画一病夫。\n后有女子执巾裾，床前红毯平火炉。\n床上二姝展氍毹，绕床屏风山有无。\n堂上列画三重铺，此幅巧甚意思殊。\n孰真孰假丹青摹，世事若此还可吁。",
        "dynasty": "宋",
        "collection_info": null
    },
    {
        "title": "河北民",
        "author": "王安石",
        "content": "河北民，生近二边长苦辛。\n家家养子学耕织，输与官家事夷狄。\n今年大旱千里赤，州县仍催给河役。\n老小相携来就南，南人丰年自无食。\n悲愁白日天地昏，路旁过者无颜色。\n汝生不及贞观中，斗粟数钱无兵戎。",
        "dynasty": "宋",
        "collection_info": null
    },
    {
        "title": "君难託",
        "author": "王安石",
        "content": "槿花朝开暮还坠，妾身与花宁独异。\n忆昔相逢俱少年，两情未许谁最先。\n感君绸缪逐君去，成君家计良辛苦。\n人事反復那能知，谗言入耳须臾离。\n嫁时罗衣羞更着，如今始悟君难託。\n君难託，妾亦不忘旧时约。",
        "dynasty": "宋",
        "collection_info": null
    },
    {
        "title": "次韵张子野秋中久雨晚晴",
        "author": "王安石",
        "content": "天沉四山黑，池涨百泉黄。\n苦湿欲千里，愿晴非一乡。\n埽除供晚色，洗刷放秋光。\n菊泣花犹重，秔肥穗稍长。\n积阴消户牖，返照媚林塘。\n想见阳台路，神归髮彩凉。",
        "dynasty": "宋",
        "collection_info": null
    },
    {
        "title": "射亭",
        "author": "王安石",
        "content": "因射构兹亭，序贤仍阅兵。\n庶民观礼教，群寇避威声。\n城垒前相壮，溪山势尽倾。\n宜哉百里地，桴鼓未尝鸣。",
        "dynasty": "宋",
        "collection_info": null
    },
    {
        "title": "寄王补之",
        "author": "王安石",
        "content": "平居相值晚，况復道涂留。\n今我思挥麈，逢君为舣舟。\n人情方慕贵，吾道合归休。\n吏责真难塞，聊为泮水游。",
        "dynasty": "宋",
        "collection_info": null
    },
    {
        "title": "寄谢师直",
        "author": "王安石",
        "content": "湖海三年隔，相逢塞路中。\n黄金酌卯酒，白髮对春风。\n所愿乖平日，何知即老翁。\n悠悠越溪水，好在钓鱼筒。",
        "dynasty": "宋",
        "collection_info": null
    },
    {
        "title": "次韵留题僧假山",
        "author": "王安石",
        "content": "态足万峰奇，功纔一篑微。\n愚公谁助徙，灵鹫却愁飞。\n窦雪藏银镒，檐曦散玉辉。\n未应颓蚁壤，方此镇禅扉。\n物理有真僞，僧言无是非。\n但知名尽假，不必故山归。",
        "dynasty": "宋",
        "collection_info": null
    },
    {
        "title": "次韵王禹玉平戎庆捷",
        "author": "王安石",
        "content": "熙河形势压西陲，不觉连营列汉旗。\n天子坐筹星两两，将军归佩印累累。\n称觞别殿传新曲，衔璧名王按旧仪。\n江汉一篇犹未美，周宣方事伐淮夷。",
        "dynasty": "宋",
        "collection_info": null
    },
    {
        "title": "春怨",
        "author": "王安石",
        "content": "扫地待花落，惜花轻着尘。\n游人少春恋，踏去却寻春。",
        "dynasty": "宋",
        "collection_info": null
    },
    {
        "title": "宫词",
        "author": "王安石",
        "content": "六宅新粧促锦，三宫巧仗丛花。\n一片黄云起处，内人遥认官家。",
        "dynasty": "宋",
        "collection_info": null
    },
    {
        "title": "杂咏",
        "author": "王安石",
        "content": "百年礼乐逢休运，千里江山极胜游。\n那似鲍昭空写恨，不为王粲祇消忧。",
        "dynasty": "宋",
        "collection_info": null
    },
    {
        "title": "晚春",
        "author": "王安石",
        "content": "春残叶密花枝少，睡起茶多酒盏疏。\n斜倚屏风搔首坐，满簪华髮一床书。",
        "dynasty": "宋",
        "collection_info": null
    },
    {
        "title": "楼上望湖",
        "author": "王安石",
        "content": "楼上人肠渴欲枯，楼前终日望平湖。\n无舟得入沧浪去，为问渔人得意无。",
        "dynasty": "宋",
        "collection_info": null
    },
    {
        "title": "寄李道人",
        "author": "王安石",
        "content": "李生富汉亦贫儿，人不知渠只我知。\n跳过六轮中耍峭，养成三界外愚痴。",
        "dynasty": "宋",
        "collection_info": null
    },
    {
        "title": "忆江南",
        "author": "王安石",
        "content": "城南城北万株花，池面冰消水见沙。\n回首江南春更好，梦为蝴蝶亦还家。",
        "dynasty": "宋",
        "collection_info": null
    },
    {
        "title": "谢微之见过",
        "author": "王安石",
        "content": "此身已是一枯株，所记交朋八九无。\n唯有微之来访旧，天寒几夕拥山炉。",
        "dynasty": "宋",
        "collection_info": null
    },
    {
        "title": "惜春",
        "author": "王安石",
        "content": "满城风雨满城尘，盖紫藏红漫惜春。\n春去自应无觅处，可怜多少惜花人。",
        "dynasty": "宋",
        "collection_info": null
    },
    {
        "title": "子贡",
        "author": "王安石",
        "content": "一来齐境助奸臣，去误骄王亦苦辛。\n鲁国存亡宜有命，区区翻覆亦何人。",
        "dynasty": "宋",
        "collection_info": null
    },
    {
        "title": "急足集句",
        "author": "王安石",
        "content": "年去年来来去忙，倚他门户傍他墙。\n一封朝奏缘何事，断尽苏州刺史肠。",
        "dynasty": "宋",
        "collection_info": null
    },
    {
        "title": "题定力院壁",
        "author": "王安石",
        "content": "溪北溪南水暗通，隔溪遥见夕阳舂。\n思量诸葛成何事，只合终身作卧龙。",
        "dynasty": "宋",
        "collection_info": null
    },
    {
        "title": "题山寺扉",
        "author": "王安石",
        "content": "口衔天宪手持钧，已是龙墀第一人。\n回首三千大千界，此身犹是一微尘。",
        "dynasty": "宋",
        "collection_info": null
    },
    {
        "title": "字谜诗二首  其一",
        "author": "王安石",
        "content": "兄弟四人两人大，一人立地三人坐。\n家中更有一两口，任是凶年也得过。",
        "dynasty": "宋",
        "collection_info": null
    },
    {
        "title": "字谜诗二首  其二",
        "author": "王安石",
        "content": "将军身是五行精，日日燕山望石城。\n待得功成身又退，空将心腹为苍生。",
        "dynasty": "宋",
        "collection_info": null
    },
    {
        "title": "用字谜",
        "author": "王安石",
        "content": "一月又一月，两月共半边。\n上有可耕之田，下有长流之川。\n一家有六口，两口不团圆。",
        "dynasty": "宋",
        "collection_info": null
    },
    {
        "title": "晴景",
        "author": "王安石",
        "content": "雨来未见花间蕊，雨后全无叶底花。\n蜂蝶纷纷过墙去，却疑春色在邻家。",
        "dynasty": "宋",
        "collection_info": null
    },
    {
        "title": "题夏旼扇",
        "author": "王安石",
        "content": "白马津头驿路边，阴森乔木带漪涟。\n夕阳一马匆匆过，梦寐如今十五年。",
        "dynasty": "宋",
        "collection_info": null
    },
    {
        "title": "皇佑庚寅自临川如钱塘过宿此嘉佑戊辰自番阳归临川再宿金峰",
        "author": "王安石",
        "content": "十年再宿金峰下，身世飘然岂自知。\n山谷有灵应笑我，纷纷南北欲何为。",
        "dynasty": "宋",
        "collection_info": null
    },
    {
        "title": "题金陵驿",
        "author": "王安石",
        "content": "重冈古道春风裏，草色花光似故人。\n却喜此身今漫浪，回家随处得相亲。",
        "dynasty": "宋",
        "collection_info": null
    },
    {
        "title": "咏梅",
        "author": "王安石",
        "content": "颇怪梅花不肯开，岂知有意待春来。\n灯前玉面披香出，雪后春容取胜回。\n触拨清诗成走笔，淋漓红袖趣传杯。\n望尘俗眼那知此，只买夭桃艷杏栽。",
        "dynasty": "宋",
        "collection_info": null
    },
    {
        "title": "书堂",
        "author": "王安石",
        "content": "乌石冈头上冢归，柘冈西畔下书帷。\n辛夷花发白如雪，万国春风庆历时。",
        "dynasty": "宋",
        "collection_info": null
    },
    {
        "title": "海棠",
        "author": "王安石",
        "content": "桂宁辞月窟，桃合避仙源。\n赠别难饶柳，忘忧好树萱。\n轻轻飞燕舞，脉脉息妫言。\n蕙陋虚侵径，梨凡浪占园。\n论心留蝶宿，低面厌鶑喧。\n不奈神仙品，何辜造化恩。\n烟愁思旧梦，雨泣怨新婚。\n画恐明妃恨，移同卓氏奔。",
        "dynasty": "宋",
        "collection_info": null
    },
    {
        "title": "李花",
        "author": "王安石",
        "content": "朝摘桃花红破萼，莫摘李花繁满枝。\n客心浩荡东风急，把酒看花能几时。",
        "dynasty": "宋",
        "collection_info": null
    },
    {
        "title": "石竹花",
        "author": "王安石",
        "content": "麝香眠后露檀匀，绣在罗衣色未真。\n斜倚细丛如有恨，冷摇数朵欲无春。",
        "dynasty": "宋",
        "collection_info": null
    },
    {
        "title": "桑",
        "author": "王安石",
        "content": "溪桥接桑畦，鈎笼晓群过。\n今朝去何早，向晚蚕恐饿。",
        "dynasty": "宋",
        "collection_info": null
    },
    {
        "title": "和叔才岸傍古庙",
        "author": "王安石",
        "content": "树老垂缨乱，祠荒向水开。\n偶人经雨踣，古屋为风摧。\n野鸟栖尘座，渔郎奠竹杯。\n欲传山鬼曲，无奈楚词哀。",
        "dynasty": "宋",
        "collection_info": null
    },
    {
        "title": "题宝岩寺寒碧亭二首  其一",
        "author": "王安石",
        "content": "两岸青山刻峭成，一溪回曲篆纹平。\n绿阴隠隠无重数，欲去黄鹂又一声。",
        "dynasty": "宋",
        "collection_info": null
    },
    {
        "title": "题宝岩寺寒碧亭二首  其二",
        "author": "王安石",
        "content": "风吹洞口云，水动山头月。\n野老时问人，前村多少雪。",
        "dynasty": "宋",
        "collection_info": null
    },
    {
        "title": "同应之登大宋陂",
        "author": "王安石",
        "content": "望阔真多思，凭高更损神。\n山川散白日，草木共青春。\n寂寂兴亡事，悠悠来往人。\n素衣吴白纻，尽化洛阳尘。",
        "dynasty": "宋",
        "collection_info": null
    },
    {
        "title": "题回峰寺诗",
        "author": "王安石",
        "content": "山势欲压海，禅扃向此开。\n鱼龙腥不到，日月影先来。\n树色秋擎出，钟声浪答回。\n何期乘吏役，暂此拂尘埃。",
        "dynasty": "宋",
        "collection_info": null
    },
    {
        "title": "山居杂言",
        "author": "王安石",
        "content": "法和衣钵过南华，正叶传师萃一花。\n胜地雾迷淮水石，望星人指楚天涯。\n数千松倚西山老，七百僧悲去路赊。\n一片苍苔涅槃石，至今缭遶白云遮。",
        "dynasty": "宋",
        "collection_info": null
    },
    {
        "title": "将赴南徐任游茅山有作",
        "author": "王安石",
        "content": "丹阳太守意如何，先谒茅卿始下车。\n展节事君三黜后，收心奉道五旬余。\n回寻灵药逢芝圃，欲叩真关借玉书。\n不用从人问通塞，天教吏隠接仙居。",
        "dynasty": "宋",
        "collection_info": null
    },
    {
        "title": "题杨溪",
        "author": "王安石",
        "content": "桥横葛仙陂，住近杨雄宅。\n主人胡不归，为我炊香白。",
        "dynasty": "宋",
        "collection_info": null
    },
    {
        "title": "送王郎中知江阴",
        "author": "王安石",
        "content": "持归霄汉青绫被，去看吴都白马潮。\n迭鼓渡江寒浪伏，鸣铙入境野云飘。\n鱼穿杨柳夸鲸脍，人采芙蓉学细腰。\n家有三槐为太守，弟兄谁似李文饶。",
        "dynasty": "宋",
        "collection_info": null
    },
    {
        "title": "挽舜元胡着作郎",
        "author": "王安石",
        "content": "德行文章里闬宗，姓名朝野尽知公。\n侍亲存没皆全孝，报政初终必竭忠。\n性直不从花县乐，分安求逸郁堂空。\n从今永别人间去，笑入蓬瀛阆苑中。",
        "dynasty": "宋",
        "collection_info": null
    },
    {
        "title": "胡氏逢原堂",
        "author": "王安石",
        "content": "我爱铜官好，君实家其间。\n山水相萦萃，花卉矜春妍。\n有鸣林间禽，有跃池中鲜。\n叶山何嗟峨，秀峙东南偏。\n峰峦日在望，远色涵云边。\n宾客此遴集，觞饮常留连。\n君家世儒雅，子弟清风传。\n前日闢书堂，名之曰逢原。\n有志在古道，驰情慕高贤。\n深哉堂名意，推此宜勉𣃼。\n木茂贵培本，流长思养源。\n左右无不宜，愿献小诗篇。",
        "dynasty": "宋",
        "collection_info": null
    }
]